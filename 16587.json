[
  {"content":"\r\n\r\nبه نام خداوند جان وخرد\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nتقديم به ايران بزرگ\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمتن كامل\r\nشاهنامهء فردوسى\r\nبه نثر پارسى سره\r\nبدون كاربرد واژگان بيگانه ، با حواشى\r\nميترا مهرآبادى\r\nنشر روزگار\r\nجلد سوم\r\n1379\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمهرآبادى ، ميرا ، 1345 -\r\nشاهنامه كامل فردوسى به نثر : ( متن كامل شاهنامه فردوسى به نثر پارسى سره بدون كاربرد واژگان بيگانه با حواشى ) / بازنويسى ميترا مهرآبادى .\r\nتهران : نشر روزگار ، 1379 .\r\n3 ج .\r\nisbn - 1100000 : ( دوره ) isbn 964 - 6675 - 43 - 3\r\nج . 1 ) 0 - 53 - 6675 - 964\r\nج . 2 ) isbn 964 - 6675 - 55 - x\r\nج . 3 ) x 59 - 6675 - 964 isbn - . ج .\r\nفهرستنويسى براساس اطلاعات فيپا .\r\nكتابنامه .\r\n1 . داستان هاى كوتاه فارسى - قرن 14 . 2 . نثر فارسى - قرن 14 .\r\nالف . فردوسى . ابوالقاسم ، 329 - 2416 ق . شاهنامه .\r\nب . عنوان - ج - عنوان : شاهنامه\r\n2 ش 497 ه‍ / 8223 pir\r\n62 / 3 فا 8\r\n1379\r\nش 869 م\r\n1379\r\nكتابخانه ملى ايران\r\n21019 - 78 م\r\nنشر روزگار\r\nشاهنامه كامل فردوسى به نثر\r\n( متن كامل شاهنامه فردوسى به نثر پارسى سره\r\nبدون كارمزد واژگان بيگانه با حواشى )\r\nميترا مهرآبادى\r\nنوبت چاپ : اول 1379\r\nشمارگان : 3500\r\nحروف چينى : مشهد - امين\r\nليتوگرافى : گلفام\r\nچاپ : جبارى\r\nميدان انقلاب - اول كارگر شمالى - كوچه رستم - پلاك 10\r\nتلفن : 6413355 - دفتر مركزى : 3721284\r\nشابك : x - 59 - 6675 - 964\r\nx - 59 - 6675 - 964 isbn\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n« اردشير نيكوكار »\r\nپادشاهى اردشير نيكوكار دوازده سال بود « 1 » \r\nبر تخت نشستن اردشير و اندرز كردن بر سرداران ايران\r\nچون اردشير شاه بر تخت بنشست و تخت شاپور پير را بيآراست ، ايرانيان را به نزد خود فراخواند و ايشان را در پاى آن تخت زرّين بنشاند . آنگاه گفت : بدانيد كه من نمىخواهم از گردش آسمان به هيچ‌كس گزندى برسد . اگر گيتى به كام من رام گردد ، از من هيچ بجز آرامش نخواهيد ديد . اگر هم كه گيتى با ما نسازد ، ما با اين گيتى جهنده خواهيم ساخت . برادرم گيتى را تنها به من سپرد زيرا كه فرزندش خردسال بود . ما بر جان شاپور آفرين مىفرستيم كه زمين را از بدسگالان بشست .\r\nپس چون شاپور - پسر شاپور - برومند گردد و تاج و تخت در نزد او ارجمند شود ، من اين تاج و گنج و سپاهيان را - همچنان كه با شاپورشاه پيمان ببستم - به دو خواهم\r\n\r\n","description":"","footnote":" ( 1 ) - مدت شاهى اردشير دوم به اجماع روايات مورخين 4 سال بوده است يعنى از 379 م . تا 383 م . تنها مستوفى اين مدت را 10 سال دانسته است . تاريخ گزيده ، ص 110 . صاحب مجمل التواريخ و القصص نيز در كنار روايت 4 سال ، 2 روايت ديگر مبنى بر 5 و يا 12 سال شاهى او ذكر كرده است . ص 68 . خود حكيم فردوسى اندكى پايين تر مدت شاهى او را 10 سال دانسته است . ","page_name":" 17 ","page_number":17},
  {"content":"\r\n\r\nسپرد . من براى فرزند شاپور يادگارى از پدرش هستم و در اين شاهى ، كارگزار او مىباشم . شمايان نيز يك سره در دادگرى بكوشيد . كار روزگار را چنان بدانيد كه خورديم و بر ما بگذشت . پس چون از اين گيتى درگذريد ، ديگر همهء آن رنجهاى تن همچون باد مىگردد .\r\nاردشير از آن پس ده سال گيتى را راست داشت و چندانكه مىخواست ، بخورد و ببخشيد . از هيچكس باژ و ساو و خراج نگرفت و آن تاج و تخت را به رايگان نگاه داشت . او را از آن رو نيكوكار بخواندند كه همه ازو تن آسان بودند « 1 »  .\r\nسرانجام چون شاپور سزاوار تاج و تخت شد ، آن كلاه خجستهء كيانى را به دو سپرد . و بدين سان اردشير دلاور از پيمانى كه با شاپور بسته بود ، سر نپيچيد و با مردانگى اندازهء خويش را نگاه بداشت « 2 »  .\r\n\r\n","description":"","footnote":" ( 1 ) - اين عبارت اردشير كرفك كرتار ( نيكوكار ) بر روى سكه‌هاى او هم ديده مىشود . مشكور ، ايران در عهد باستان ، ص 409 .  ( 2 ) - ذكر چند نكته در مورد اردشير دوم با اهميت است : الف - اردشير دوم همچنان كه ديده شد ، برادر بزرگ شاپور دوم بود و به هنگامى كه پدر ايشان - هرمزد - كشته شد ، او مىتوانست به شاهى برسد ولى شاپور در شكم مادرش بود . با اين همه بزرگان ، او را به شاهى نپذيرفتند و تاج را بر شكم مادر شاپور نهادند . اردشير دوم از براى اين امر از بزرگان كينه به دل گرفت و زمانى كه به قدرت رسيد ، ديگر پير مردى شايد حدوداً 90 ساله بود . وى هر گونه باج و خراجى را از مردم برداشت و چنان كه ديده شد ، از براى همين هم بود كه به اردشير نيكوكار شناخته شد . ليك به دليل كينه‌اى كه از اشراف و بزرگان داشت ، بسيارى از ايشان را بكشت و همين امر سبب شد كه او را پس از 4 سال از قدرت بر كنار كردند . ر . ك . طبرى ، تاريخ طبرى ، ج 2 ، ص 606 بلعمى ، تاريخ بلعمى ، ج 2 ، ص 919 - 918 مجمل التواريخ و القصص ، ص 68 ثعالبى ، تاريخ غررالسير ، ص 308 مسكويه ، تجارب الامم ، ج 1 ، ص 139 يعقوبى ، تاريخ يعقوبى ، ج 1 ، ص 199 . ب - در كتاب صور ملوك بنى ساسان تصوير اردشير دوم بدين گونه بوده : پيراهن وشى كردهء مزيّن به دينار آسمانى رنگ ، شلوار سرخ ، تاج سبز ، ايستاده با نيزه‌اى در دست راست و شمشيرى در دست چپ . اصفهانى ، تاريخ پيامبران و شاهان ، ص 51 . ج - صاحب مجمل التواريخ و القصص مكان درگذشت اردشير دوم را تيسفون دانسته است . ص 68 . ","page_name":" 18 ","page_number":18},
  {"content":"\r\n\r\nشاپور پسر اردشير پادشاهى شاپور پسر اردشير « 1 » \r\nپنج سال و چهار ماه بود « 2 » \r\nچون شاپور به جاى اَوْدِر « 3 »  خود بنشست ، بسيارى از ايرانيان از آن كار شاد گشتند و چندى نيز دژم شدند « 4 »  .\r\nپس گفت : اى خردمندان نامور و اى موبدان كارآزموده و سگالشگر ، بدانيد كه هر كسى كه دروغ بگويد ، ديگر او را به نزد ما فروغى نباشد . دروغ‌آزمايى ، خردمندى نباشد و با خردمندى است كه بزرگى بر جاى خواهد ماند . هرگز فرومايگان را دوستدار خود نخواهى يافت . پس گياه هرزه در باغ مكار . كسى كه خردمند باشد ، هرگز نبايد بر كسى گواژه بزند « 5 »  .\r\nبايد زبان را نگهدار بود و نبايد روان خود را زهرآگين كرد . زيرا كه مردى كه بسيار سخن مىگويد ، در پيش انجمن ، آبروى خويش را مىكاهد . ليك اگر مرد دانشمندى سخن گفت ، تو ازو بشنو زيرا كه\r\n\r\n","description":"","footnote":" ( 1 ) - شاپور پسر اردشير نبوده و برادرزادهء او بوده است . اين تيتر با متن سازگار نيست .  ( 2 ) - مدت شاهى شاپور سوم را 5 سال ، 5 سال و 50 روز و نيز همچون حكيم فردوسى 5 سال و 4 ماه ذكر كرده‌اند . ر . ك . بلعمى ، تاريخ بلعمى ، ج 2 ، ص 919 ثعالبى ، تاريخ غررالسير ، ص 309 يعقوبى ، تاريخ يعقوبى ، ج 1 ، ص 199 مجمل التواريخ و القصص ، ص 68 مسعودى ، مروج الذهب ، ج 1 ، ص 255 ابن بلخى ، فارسنامه ، ص 22 .  ( 3 ) - اَوْدِر به پارسى به معناى عمو است .  ( 4 ) - در زمرهء اين برخى ، مىتوانسته عموى معزول او بوده باشد .  ( 5 ) - گواژه زدن به پارسى به معناى مسخره كردن است . ","page_name":" 19 ","page_number":19},
  {"content":"\r\n\r\nدانش هرگز كهن نگردد . دل مرد آزمند پيوسته پر از درد است . پس تا مىتوانى به گِرد آز مگرد . با دروغ‌آزما و نيز با مرد ناپاك انديش دوستى مكن . بدان كه سرشت مرد خردمند از چهار گوهر است كه هر چهار گوهر سزاوار مرد است :\r\nنخست اين كه مرد پر هنر بايد با شرم و داد باشد . ديگر آن كه بر مرد آزاده بايسته است كه يكدل و يك نهاد باشد . سديگر كسى است كه همواره ميانه‌روى پيشه سازد و بخشش روزگار را بپسندد . چهارم اين كه سخن گزافه نگويد و از بىدانشى و با لاف زدن نام نجويد . دل مرد راد بايد كه در انديشهء هر دو گيتى باشد . دل مردم فرومايه هرگز شاد نباشد و در اين گيتى او را نام زشت خواهد بود و در آن گيتى نيز بهشت را نخواهد يافت . مرد لافزنى كه خواسته را بيش از اندازه و به گزاف بپراكند ، در گيتى نخواهد ماند . ليك كسى كه راه ميانه را برگزيد و با اين كار بر تن خويش نيز آفرين گسترانيد ، ستوده خواهد بود . پروردگار گيهان آفرين يار شما باد و همواره بخت شمايان بيدار بادا . يزدان گيهاندار ، فريادرس ما باشد زيرا كه تخت بزرگى براى هيچكس نخواهد ماند . چون شاپور اين سخنان را بگفت ، بزرگان از پيش او برخاستند و از يزدان بر او آفرين بخواستند .\r\nچون پنج سال و چهار ماه از پادشاهى او بگذشت ، روزى شاه به نخچيرگاه رفت .\r\nهمه‌جا پر از باز و يوز و سگهاى شكارى گشت . سپس بر خوابگاه ، پشه بندى بزدند . چون شاه چيزى بخورد و بيآسود ، سه جام از مِى خسروانى بخورد و پر از انديشه به خواب رفت . يارانش نيز چون آن شهريار به خواب رفت ، از پيش او پراكنده گشتند .\r\nناگهان چنان بادى از دشت برخاست كه كسى به مانند آن را به ياد ندارد . پس چوب آن پشه بند را از جاى بِكَند و بر سر آن شهريار بلند بزد . و بدين سان شاپور شاه جنگاور بمرد و كلاه كيانى را به ديگرى سپرد « 1 »  .\r\n\r\n","description":"","footnote":" ( 1 ) - برخى روايت كرده‌اند كه گروهى از مخالفان ، شبانه ريسمانهاى سراپرده‌اش را بريدند و سراپرده بر سرش افتاد و كشته شد . ر . ك . طبرى ، تاريخ طبرى ، ج 2 ، ص 607 بلعمى ، تاريخ بلعمى ، ج 2 ، ص 919 دينورى ، الأخبار الطوال ، ص 78 . نيز ن . ك . ثعالبى ، تاريخ غررالسير ، ص 309 .\r\nدر مورد شاپور سوم ذكر چند نكته خالى از اهميت نيست : الف - شاپور سوم با قوم إياد بن نزار و ديگر اقوام عرب جنگها داشت و از اين رو اعراب به او لقب شاپور الجنود دادند . مسعودى ، مروج الذهب ، ج 1 ، ص 255 خوارزمى ، مفاتيح العلوم ، ص 102 . ب - اگر چه در زمان شاپور سوم نزديك بود كه باز بر سر ارمنستان ميان ايران و روم جنگ رخ دهد ، ليك روم به دليل ضعف ناشى از شكست از گوتها ، پيمان صلحى با ايران بست كه به موجب آن قسمت اعظم شرقى ارمنستان ضميمهء كشور ايران شد و قسمت غربى آن متعلق به روم گرديد . در اين دو قسمت نمايندگانى از خاندان قديم اشكانى حكمرانى مىكردند ولى استقلال ملى ارمنستان به كلى معدوم گرديد . مشكور ايران در عهد باستان ، ص 410 - 409 . ج - در كتاب صور ملوك بنى ساسان تصوير شاپور سوم بدين گونه بوده : پيراهن سرخ وشى كرده ، شلوار آسمانى رنگ ، در زير جامه‌اى زرد رنگ ، تاج سبز در سرخى نهاده و ميان دو رده از طلا با هلالى زرّين ، به پا ايستاده ، در يك دست شاخه‌اى آهنى كه بر سرش مرغى بود و به دست چپ شمشير كه بدان تكيه كرده بود . اصفهانى ، تاريخ پيامبران و شاهان ، ص 52 - 51 . د - صاحب مجمل التواريخ و القصص مكان درگذشت شاپور سوم را زمين ميسان دانسته است . ص 68 . ","page_name":" 20 ","page_number":20},
  {"content":"\r\n\r\nبساز و بناز و بباز و مرنج * چه يازى به كين و چه نازى به گنج\r\nكه بهر تو اينست ازين تيره گوى * هنر جوى و راز جهان را مجوى\r\nكه گر باز يا بى بپيچى ز درد * پژوهش مكن گرد رازش مگرد\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n« بهرام پسر شاپور » پادشاهى بهرام پسر شاپور چهارده سال بود « 1 » \r\nشاپورشاه را يك پسر خردمند و خردسال به نام بهرام بود . بهرام شاه خردمند و شايسته چندى سوگ پدر را نگاه داشت . چون بر آن جايگاه بزرگى و تخت شاهنشاهى بنشست ، گفت : بدانيد كه هر شاهى كه با دادگرى گنج بيآكند ، آن گنج را از دست نخواهد داد . ايزد پاك از ما خشنود و دل بدانديش پر از دود بادا . همهء دانش از آن يزدان است و ما بندگانى هستيم كه هم كاهنده و هم فزاينده‌ايم . ليك يزدان گيهاندار دادگر و راستكار است و پادشاهى او نه افزوده مىگردد و نه مىكاهد .\r\nكسى كه در بخشش توانا و خردمند و بيدار و دانا باشد ، نبايد كه در گنج خود را به سختى ببندد بويژه اگر شاه باشد . بدان كه هر اندازه از گنج سخن ببخشى ، پايانى نيابد . چون بخواهى كه براى تو نيكى بجاى مانَد ، از نيكى و بديها به يزدان بگراى .\r\nاگر همهء خوبى و زشتيها را از يزدان بشناسى ، بهشت خرّم را به پاداش خواهى يافت .\r\nليك اگر در گيتى آرزوى دل خود را برگزينى ، در چنگال آن آرزوى دل خود ، بينوا خواهى ماند . من از يزدان پاك اميد آن را دارم كه چون سر به خاك تيره آورم ، گيهاندار مرا پيروز و گيتىافروز بدارد . بدانيد كه اگر در گيتى دادگرى كنيم ، بهتر از آن\r\n\r\n","description":"","footnote":" ( 1 ) - مدت شاهى بهرام چهارم به اجماع روايات مورخين 11 سال بوده است ، يعنى از 388 م . تا 399 م . ر . ك . بلعمى ، تاريخ بلعمى ، ج 2 ، ص 920 ثعالبى ، تاريخ غررالسير ، ص 310 مجمل التواريخ و القصص ، ص 68 ابن بلخى ، فارسنامه ، ص 22 . مشكور ، ايران در عهد باستان ، ص 410 . ","page_name":" 23 ","page_number":23},
  {"content":"\r\n\r\nباشد كه با بيدادگرى ، گنج بيآكنيم . زيرا كه بىگمان رنج ما در اينجا خواهد ماند و اين گنج ما به دشمن خواهد رسيد .\r\nبد و نيك ماند ز ما يادگار * تو تخم بدى تا توانى مكار\r\nسرانجام چون چهارده سال از پادشاهى بهرام بگذشت ، آن سرو نازان ، نالان و خميده گشت . ديرگاهى بيمار بود و دل كهتران از براى آن پر از انديشه بود . بهرام را هيچ پسرى نبود و تنها دختر داشت . ليك برادر كوچكترى به نام يزدگرد داشت كه جوانى سرافراز و كامجوى بود . پس بهرام بفرمود تا يزدگرد و همهء سپاهيان به نزد او آيند . آنگاه گنج و سپاه و مُهر شاهى و تخت و تاج را به يزدگرد داد و بدين سان آن شاه جوان پس از گذشت چهارده سال از [ پادشاهيش 
  ] از اين گيتى درگذشت « 1 »  .\r\nاى مرد شست و سه سالهء كهن ، تا چند مىخواهى از باده سخن برانى . بدان كه روزگار تو نيز به ناگهان مىگذرد . پس راه پِتَت « 2 »  و خِرد برگزين . باشد كه يزدان\r\n\r\n","description":"","footnote":" ( 1 ) - ذكر چند نكته در بارهء بهرام چهارم ضرورى است : الف - بهرام چهارم پيش از رسيدن به قدرت ، فرمانرواى كرمان بود و لقب او كرمانشاه بود . ر . ك . بلعمى ، تاريخ بلعمى ، ج 2 ، ص 920 مجمل التواريخ و القصص ، ص 68 مسكويه ، تجارب الامم ، ج 1 ، ص 140 اصفهانى ، تاريخ پيامبران و شاهان ، ص 52 ثعالبى ، تاريخ غررالسير ، ص 310 خوارزمى ، مفاتيح العلوم ، ص 102 . ب - در مورد خصوصيات بهرام چهارم و نحوهء مملكتدارى او روايات متفاوتى وجود دارد . مسكويه مىنويسد : « روزهاى پادشاهى او ستوده گذشت ، چه مردم را نكو راه مىبرد و او را دوست مىداشتند . » تجارب الامم ، ج 1 ، ص 140 . ليك بسيارى معتقدند كه بهرام چهارم فردى درشت‌خو و خودپسند بود و در همهء روزگار سلطنتش هيچ نامه‌اى را نخواند و به شكايتى نپرداخت و چون بمرد ، نامه‌هاى بسيارى يافتند كه از ولايات رسيده بود و همچنان مُهر بر آنها بود و آنها را نگشوده بود . اصفهانى ، همان ، همان صفحه مجمل التواريخ و القصص ، ص 68 . ج - در مورد نحوهء درگذشت او نيز روايت شده كه سپاهيان بر او بشوريدند و كسى تيرى به گلوى او انداخت و او را كشت و دانسته نشد كه قاتل او كه بود . بلعمى ، همان ، همان صفحه يعقوبى ، تاريخ يعقوبى ، ج 1 ، ص 199 ثعالبى ، تاريخ غررالسير ، ص 310 . ثعالبى در همانجا از كشتار 000 20 نفر بدست بهرام چهارم ياد مىكند . گرديزى در يك خبر متفاوت مىنويسد : « اندر كار زنان ، مولع بود و دوست داشتى صحبت كردن با زنان . و آخر به دست زنان هلاك شد . » زين الأخبار ، ص 73 . د - در كتاب صور ملوك بنى ساسان تصوير بهرام چهارم بدين گونه بوده : پيراهن آسمانى رنگ وشى كرده ، شلوار سرخ وشى كرده ، تاج سبز ، ايستاده با نيزه‌اى در دست راست و شمشيرى در دست چپ كه بدان تكيه كرده . اصفهانى ، تاريخ پيامبران و شاهان ، ص 52 . ه - صاحب مجمل التواريخ و القصص مكان درگذشت بهرام چهارم را مداين دانسته است . ص 68 .  ( 2 ) - پِتَت به پارسى به معناى توبه است . ","page_name":" 24 ","page_number":24},
  {"content":"\r\n\r\nگيهاندار از اين بنده‌اش خشنود باشد و خِرد ، مايه و سخن ، برايش سود گردد . زيرا كه او در سخن ، مو شكافى مىكند و اين سخنان را در تاريكى مىبافد . پس اگر با اين گونه روش سرودن ، اين كار را به روزگار پيرى و به فرّ شاهنشاه شمشيرزنى كه سرش از همه برتر است ، بسر آورَد ، شگفت نباشد . روزگار به كام شاهنشاه باد و سر تخت او به ماه برافرازد . تخت شاهى ازو شادكام باد . زيرا كه كام و نام بدوست .\r\nبزرگى و دانش ، او را رهنمون باد و دست بدخواهش كوتاه بادا . بخت و پادشاهى محمودشاه ، نيك باد و افسر بخشش بر فراز تختش بادا .\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n« يزدگرد بزهكار » پادشاهى يزدگرد بزهكار بيست و يك سال بود « 1 » \r\nبر تخت نشستن يزدگرد\r\nچون يزدگرد بر گيتى پادشاه گشت ، سپاهيان را گرد آورد و كلاه برادر را بر سر نهاد « 2 »  و از براى آن مرگ اندوهبار برادرش شاد بود . پس به آن نامداران شهر گفت : همهء كسانى از شمايان كه بهره‌اى از داد داريد ، يزدان را نيايش كنيد و دل خود را از داد ما شاد و خندان سازيد . من نخواهم گذاشت كه بدكاران به بدى دست بيازند . هر كسى كه از ما راستى بجويد ، از كژّى و كاستى بيآرامد . ما در هرجا جاه او را افزون مىكنيم و كينه و آز را از دل بيرون مىسازيم . تنها با خردمندان بيدار دل به سگالش\r\n\r\n","description":"","footnote":" ( 1 ) - مدت شاهى يزدگرد را به تقريب بين 20 تا 22 سال ذكر كرده‌اند . صاحب مجمل التواريخ و القصص اين مدت را 20 سال و 5 ماه و 18 روز دانسته است . ص 68 . برخى همچون حكيم فردوسى 21 سال آورده‌اند . يعقوبى ، تاريخ يعقوبى ، ج 1 ، ص 199 ثعالبى ، تاريخ غررالسير ، ص 316 بلعمى ، تاريخ بلعمى ، ج 2 ، ص 921 . ابن بلخى 21 سال و 5 ماه و دينورى 21 سال و 6 ماه ذكر كرده‌اند . فارسنامه ، ص 22 الأخبار الطوال ، ص 83 . برخى 22 سال و 5 ماه و 16 روز آورده‌اند . طبرى ، تاريخ طبرى ، ج 2 ، ص 609 بلعمى ، همان ، ص 922 . طبرى در يك روايت ديگر ، طى خبر واحدى مدت 11 سال و 5 ماه 18 روز را آورده است . همان ، همان صفحه . به طور كلى بايد دانست كه مدت حكومت يزدگرد اول حدود 22 سال بوده است يعنى از سال 399 م . تا 421 م .  ( 2 ) - در بارهء نسب يزدگرد اول اختلاف وجود دارد بدين معنى كه برخى او را پسر بهرام چهارم و برخى نيز برادر او دانسته‌اند . طبرى ، تاريخ طبرى ، ج 2 ، ص 607 . ","page_name":" 27 ","page_number":27},
  {"content":"\r\n\r\nخواهيم پرداخت . كسى كه او را بر تن آهو باشد و برترىجويى و فزون خواهى بر روانش چيره باشد و بر بيچارگان ستم آورَد و يا بخواهد از براى چيز و خواسته گردنفرازى كند ، ما مىكوشيم و نيروى او را بيرون مىسازيم . ليك نازش درويشان را افزون خواهيم كرد . كسى كه از خشم ما نپرهيزد و بر ما تيز گردد ، گردنش دشنهء هندى را خواهد ديد و تنش در خاك خواهد گشت . پس چشم خود را به فرمان ما روشن سازيد و در اين رزم ، خِرد را همچون جوشنى براى خود كنيد .\r\nبا شنيدن سخنان او تن هر كسى همچون بيد لرزان گشت ، زيرا كه ديگر اميدشان به گوپال و شمشير شد « 1 »  .\r\nچون پادشاهى يزدگرد بر گيتى راست گشت ، بزرگى و برترى او فزون شد و مِهرش بكاست . خردمندان در نزد او خوار شدند و همهء آيينهاى شاهى را به كنارى نهاد . ديگر براى او كنارنگ « 2 »  و پهلوان و خردمند و دانشمندان پر هنر همچون باد گشت . جان تاريك يزدگرد ، ناراستكار شد . مِهر و داد از جانش سترده گشت و ديگر به هيچ آرزويى پاسخ نداد . هيچكس را در نزد او پايگاهى نبود . كيفر گناهان را بسيار زود مىكرد « 3 »  .\r\nپس همهء كسانى كه بر درگاه او -\r\n\r\n","description":"","footnote":" ( 1 ) - ثعالبى مىنويسد كه چون بزرگان به هنگام تاج گذارى يزدگرد اول برايش دعا كردند : « يزدگرد با سر سنگينى به آنان نگاهى افكند و خود را برتر از آن دانست كه به آنان پاسخ گويد و تنها به تكان دادن سر و اشارهء دست بسنده كرد و با اين برخورد در همان نخستين جام به آنان دُردى نوشانيد . » تاريخ غررالسير ، ص 311 .  ( 2 ) - كَنارنگ به معناى مرزبان مىباشد . برهان قاطع ، ماده كنارنگ و حواشى معين .  ( 3 ) طبرى در بارهء شدت و تندى يزدگرد اول مىنويسد : « مردى خشن و سنگدل بود و عيوب فراوان داشت و بزرگتر عيب وى آن بود كه هوشيارى و ادب و اقسام دانش را كه آموخته بود و در آن مهارت يافته بود ، آنجا كه نبايد به كار مىبرد و پيوسته به چيزهاى زيان آور متمايل بود و همه بصيرت خويش را به فتنه‌گرى و مكارى صرف مىكرد و به شر دلبسته بود و فريفتهء اين گونه رفتار خويش بود و به علم و ادب كسان اعتنا نداشت . بدتر از همه اين كه خشن و تند خوى بود و خطاى اندك از نظر وى بسيار بزرگ مىنمود و لغزش ناچيز به ديدهء وى عظيم بود . هيچكس هر چند به نزد يزدگرد مقرب بود ، جرأت نداشت در بارهء كسى پيش وى شفاعت كند . به همه بدگمان بود و هيچكس را به چيزى امين نمىدانست و هيچكس را به پايمردى پاداش نمىداد . اگر فرومايه‌اى را بر مىآورد ، آن را نيك مىشمرد و اگر كسى براى ديگرى سخنى با وى مىگفت ، مىپرسيد : براى اين گفتگو چه گرفته‌اى و دستمزد تو چيست ؟ و كس بجز فرستادگان ملوك ديگر با وى سخن كردن نيارست . و رعيت با توسل به سنتهاى نيك و رسوم معمول سابق از سطوت و آزار وى به سلامت مانده بود و بر ضدش هماهنگى و همدلى مىكرد . رأى وى آن بود كه هر كه خطايى كند ، وى را چندان عقوبت دهد كه به سيصد سال مانند آن ميسر نشود . عقوبت وى اندك نبود و چنان سخت بود كه بدتر از آن متصور نبود . اگر خبر مىيافت كه يكى از خاصان وى با يكى از همكاران خويش دوستى استوار دارد ، وى را از كار بر مىداشت . . . بزرگان و سران را اهانت بسيار كرد و ضعيفان را بيازرد و خون بسيار ريخت و چنان سختى بود كه رعيت به ياد نداشت . » تاريخ طبرى ، ج 2 ، ص 609 - 608 . يزدگرد اول چنان كه از فحواى كلام طبرى در بالا مشاهده مىشود ، رفتارى خلاف سنت دربار آن زمان در پيش گرفت . وى از آنجا كه دسايس بزرگان و موبدان را در عزل و نصبهاى پى در پى شاهان پيشين نمىتوانست به آسانى بپذيرد ، با چنين رفتارى به مخالفت برخاست و كوشيد تا از هر گونه اعمال نفوذ ايشان در تصميم گيريها خوددارى كند و از اين رو بود كه هيچگونه شفاعتى را در مورد كسى نپذيرفت و حتى به مجازاتهاى بسيار سختى پرداخت . نيز وى با مسيحيان و يهوديان رفتار مسامحه آميز و خوبى در پيش گرفت . چنان كه در منابع مسيحى سريانى ، نام او به نيكى ياد شده و او را شاه نيكوكار و طرفدار مسيحيت و مسيحيان خوانده‌اند . همچنين يزدگرد اول با شوشيندخت - دختر ريش گالوتا ( رأس الجالوت ) - رئيس قوم يهود ازدواج كرده بود . حتى گويند به خواهش اين زن ، شهر جِى اصفهان از آن هنگام مسكن يهوديان شد و ايشان را به آنجا بردند . ر . ك . رساله شهرهاى ايران ، بند 53 47 در متون پهلوى ، ص 68 مشكور ، ايران در عهد باستان ، ص 412 - 410 . سرانجام از براى همين رفتار خلاف تمايل بزرگان و موبدان بود كه از سوى ايشان به او لقب بزهكار ( گناهكار ) و دَبْر ( دفر ، فريبكار ) داده شد و اين همان لقب است كه اعراب به آن اثيم مىگويند . ر . ك . مجمل التواريخ و القصص ، ص 419 68 خوارزمى ، مفاتيح العلوم ، ص 102 دينورى ، الأخبار الطوال ، ص 78 مسكويه ، تجارب الامم ، ج 1 ، ص 140 اصفهانى ، تاريخ پيامبران و شاهان ، ص 52 ثعالبى ، تاريخ غررالسير ، ص 312 - 311 بلعمى ، تاريخ بلعمى ، ج 2 ، ص 920 يعقوبى ، تاريخ يعقوبى ، ج 2 ، ص 199 ابن بلخى ، فارسنامه ، ص 22 . ","page_name":" 28 ","page_number":28},
  {"content":"\r\n\r\nدستور و فزاينده و اختر و افسر او بودند ، همگى با يكديگر پيمان ببستند كه هرگز از آن سرزمين با او سخنى نگويند . و بدين سان همهء آنها از بيم آن شاهنشاه ، پيچان و بىجان شدند . چون دستور از آمدن فرستادگان و يا كسانى كه به زينهار خواهى آمده بودند ، آگهى مىيافت ، زود به كارها مىشتافت و فرستاده را با شرم و گفتار گرم و آواى نرم راه مىداد و به دو مىگفت كه شما را به نزد شاه هيچ راه ديدار نيست . ليك من هر آنچه كه شما مىخواستيد ، به دو نمودم .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nزادن بهرام پسر يزدگرد\r\nچون هفت سال از شاهى يزدگرد بگذشت ، همهء موبدان ازو در رنج و سختى افتاده بودند . در آغاز سال هشتم و در نخستين روز از ماه فروردين كه خورشيد كيش در گيتى پديدار مىگردد ، به نيك اخترى و مُروا « 1 »  كودكى براى يزدگرد بيآمد . پدرش او را بهرام ناميد و از آن كودك شادكام شد . پس به همهء ستاره‌شناسانى كه در درگاهش بودند و گفتار ايشان ارزش شنيدن داشت ، همچون مرد مايه‌ور و با فرّ و هوشى كه سر هندوان و نامش سروش بود و نيز مرد پارسىاى به نام هوشيار كه با دانش خود بر آسمان نيز لگام نهاده بود ، بفرمود تا به پيش او آيند . ايشان نيز هوشيار و راهجوى به نزدش آمدند و اختر آن كودك را در ستاره‌ياب بديدند و از زيگ رومى نيز راه بجستند . چون اختر نهان او را بجستند ، ديدند كه او در گيتى شهريار بخواهد شد و پادشاهى شاددل و پارسا خواهد بود كه بر هفت كشور پادشاهى خواهد كرد .\r\nپس آن ستاره‌شناسان با زيگ و ستاره‌يابها در كنار به نزد شهريار رفتند و به يزدگرد شاه گفتند : بدان كه ما دانش خود را از هر گونه گرد آورديم . سرانجام از شمار سپهر چنان دريافتيم كه آسمان به اين كودك مِهر دارد . او شاهى گرانمايه و باآفرين خواهد گشت و بر هفت كشور روى زمين فرمان خواهد راند . يزدگرد شهريار از شنيدن گفتار ايشان شاد شد و به آنها گوهرهاى شاهوار ببخشيد .\r\nچون ايشان از آن بارگاه برفتند ، خردمندان و موبدان و دستور پاك شاه در كنار يكديگر نشستند و با يكديگر همه گونه سگالش كردند تا ببينند كه آيا اين كودك خوى پدر را نخواهد گرفت و شاهى دادگر خواهد شد يا اين كه خوى پدرش را خواهد داشت و همهء سرزمين را زير و زبر خواهد ساخت و باز هم نه موبدان و\r\n\r\n","description":"","footnote":" ( 1 ) - مُروا به پارسى به معناى فال نيك است . ","page_name":" 30 ","page_number":30},
  {"content":"\r\n\r\nپهلوانان شاد خواهند بود و نه خودش در گيتى شاد و روشن روان خواهد بود . پس همهء آن موبدان با گشاده‌دلى و نيكخواهى به نزد شاه آمدند و به او گفتند : همانا كه اين كودك پر منش از هر سرزنشى بدور است . اينك كه همهء گيتى به زير فرمان تو است و از هر كشورى باژ مىخواهى ، پس بنگر و كشورى را جستجو كن كه در آنجا دانش باشد و از دانايانش آن كشور در آرامش باشد . پس از ميان پر مايگان ايشان براى اين كودك دايه‌هايى برگزين تا اين شاه خرّم از ايشان هنرها را بيآموزد و گيتى از فرمان او شاد گردد .\r\nچون يزدگرد آن سخنان را از موبدان بشنيد ، فرستادگانى را از سراسر كشور گرد آورد و بدين سان كسانى را به سوى روم و هند و چين و ديگر سرزمينهاى آباد بفرستاد . فرستادهء نامدارى نيز به سوى تازيان رفت تا كار ايشان را ببيند . فرستادگان به هر سو برفتند تا پرورانندهء سخنگوى و دانش‌پذير و اخترپژوه و تيز هوشى براى بهرام بجويند . پس موبدان كارآزموده و خردمندان نيك پِى بسيارى از هر كشور به بارگاه يزدگرد شاه بيآمدند . يزدگرد از ايشان بسيار بپرسيد و آنها را بنواخت و در هر برزنى بر ايشان جايگاهى بساخت . از سوى ديگر ، نعمان و منذر نيز به همراه بسيارى از نيزه‌داران نامور عرب برفتند . چون آن بزرگان در پارس گرد آمدند ، همگى به پيش يزدگرد نامور بيآمدند . هر يك از ايشان مىگفتند : ما بندگانيم و به فرمان شاه بدينجا شتافته‌ايم . براستى كه چه كسى از بزرگان ، چنين روزگارى خواهد يافت كه فرزند تابندهء شاه گيتى را در بر بگيرد و او را دانش بيآموزد و دلش را از تيرگيها پاك سازد ؟ همهء ما از رومى و هندى و پارسى گرفته تا ستاره‌شناس و مردمان هندسى و فرزانهء بسياردان و سخنگوى و كاردان ، يك سره خاك پاى او هستيم و پيوسته او را به دانش راهنماى خواهيم بود . اينك بنگر تا چه كسى را سودمند مىيابى و مىپسندى . در همان هنگام منذر به شاه گفت : ما همگى بنده‌ايم و در گيتى تنها براى شاه زنده‌ايم . شاه همهء هنرهاى ما را مىداند . زيرا كه او چون شبانى است و ما همچون رمهء او مىباشيم . بدان كه ما سوار و پهلوان و اسپ‌افكن هستيم و دانايان را\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nنيز با اين نيرو شكست مىدهيم . هيچيك از ما ستاره‌شناس نيست و از هندسه نيز بهره‌اى ندارد . ليك روانمان پر از مِهر شاه است و اسپى تازى در زير داريم . همگى به پيش فرزند او بنده‌ايم و بزرگى او را مىستاييم .\r\nسپردن يزدگرد ، پسرش بهرام را به منذر و نعمان و پرورش كردن ، او را\r\nچون يزدگرد اين سخن را از منذر بشنيد ، روان و خِرد را با هم همراه ساخت و در فرجام آن كار بنگريست و سرانجام بهرام پر مايه را به دو داد و بفرمود تا براى او جامه‌اى شاهوار بيآوردند و سرش را به آسمان برافراختند و براى آن شاه يمن اسپانى سزاوار بيآوردند . پس از ايوان آن شاه گيتى تا دشت ، يك سره اسپ و شتر و كجاوه گذشت . از بازارگاه تا درگاه شهريار ، همه‌جا بيشمارى از كنيزان و دايگان بودند . همهء بازارگاه را از دروازه تا پيش درگاه شاه آذين ببسته بودند .\r\nچون منذر بدين گونه به سرزمين يمن رسيد ، همهء مردان و زنان به پيشواز او رفتند . چون به آرامشگاه خود درآمد ، نخست سواران برگزيدهء فراوانى از دهگانان و تازيان و پر مايگان و توانگران و گران سايگان برگزيد . آنگاه چهار تن از زنان نژادهء ايشان را ، دو تازى و دو دهگان از نژاد كيان ، برگزيد تا كمر به دايگى بهرام ببندند .\r\nبدين سان آن دايگان چهار سال بهرام را بپروردند . چون بهرام از شير سير شد ، او را به دشوارى از شير بازكردند و او را با ناز در كنار خود بداشتند . چون هفت ساله شد ، سخنى به منذر گفت كه آن انديشه با مهترى و بزرگى همراه بود . بهرام به دو گفت : اى مهتر سرافراز ، از من يك كودك شيرخواره مساز . مرا به فرهنگيان دانا بسپار زيرا كه اكنون هنگام دانش آموختن من فرا رسيد . منذر كه چنين شنيد ، به دو گفت : اى سرافراز ، هنوز تو را نيازى به فرهنگ نيآمده است . چون هنگام فرهنگ و دانش\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآموختن تو فرا رسد ، ديگر نخواهم گذاشت كه در ايوان به بازى بپردازى و با بازى سرافرازى كنى . ليك بهرام به دو گفت : تو از من خردسال بيكاره‌اى مساز . اگر ساليان زندگى من اندك است و بر و يالى همچون پهلوانان ندارم ، ولى خردمندى كه دارم .\r\nليك اگر چه ساليان زندگانى تو بيش از من است ، ولى خِرد تو از من كمتر مىباشد و نهاد من با انديشهء تو يكى نيست . آيا نمىدانى كه هر كسى كه هنگام كارى را براى خود مىداند ، نخست همان كارى را برمىگزيند كه بايسته است ؟ ليك تو اگر انديشه را از دل خود بشويى و پس از چندى و بيگاه اين كار را بجويى ، بدان كه كار بيگاه هيچ بارى نخواهد داشت . سر مردمان از تن ايشان بهتر است . پس بايد كه هر آنچه را كه سزاوار پادشاه است ، به من بيآموزى .\r\nسر راستى دانش آيد نخست * خنك آن كز آغاز فرجام جست\r\nمنذر كه به دو نگاه كرد ، از گفتارش خيره بمانْد و به زير لب نام يزدان را بخواند .\r\nپس بىدرنگ رهنمون سركشى را سوار بر شترى به سوى سورستان « 1 »  بفرستاد تا سه موبد با آبروى را كه در سورستان بودند ، بدانجا آورد تا يكى از ايشان به بهرام دبيرى بيآموزد و دل او را از تيرگى پاك سازد و ديگرى نيز شكار با يوز و باز را كه كارى دلافروز است ، به همراه چوگان و تير و كمان و شمشيرزنى در برابر دشمن و سوارى و گردنفرازى در ميان پهلوانان را به دو بيآموزد و سديگر نيز هر سخنى كه از كار شاهنشاهان و كردار و گفتار كارآگاهان گيتى به ياد دارد ، به آن بهرام خسرونژاد بگويد . چون آن موبدان به پيش منذر آمدند ، از هر دانشى داستانهايى بزدند . منذر نيز شاهزاده را به ايشان سپرد .\r\nاز آن پس بهرام خسرونژاد چنان گشت كه در هنر ، داد مردى را بداد . هر هنرى كه به گوشش مىرسيد ، آن را مىآموخت و هوشيارانه به سوى فرهنگ مىگرويد . چون\r\n\r\n","description":"","footnote":" ( 1 ) - سورستان ( شورستان ) به سرزمين بابل كه در آن شهرهاى سلوكيه و تيسفون و وِه اردشير ساخته شده بود ، مىگفتند . شهيدى مازندرانى ، راهنماى نقشه جغرافيايى شاهنامه فردوسى ، ماده سورستان . ","page_name":" 33 ","page_number":33},
  {"content":"\r\n\r\nبهرام نامور دوازده ساله شد ، پهلوانى دلاور و خورشيدفش گرديد . ديگر او را در فرهنگ و چوگان و شكار با يوز و باز و تاختن و اسپ افكندن در آوردگاه به آن موبدان نيازى نبود . پس به منذر گفت : اى پاك انديش ، اين هنرمندان را به جاى خود بازگردان . منذر نيز به هر يك از ايشان پيشكشهايى بسيار داد و بدين سان آنها با شادى از درگاه منذر برفتند . سپس بهرام شاه به منذر گفت : اسپان اين نيزه‌داران را بخواه و بگو تا در پيش من بتازند و نوك سرنيزه را به پيش چشم آورند ، آنگاه ارزش هر كدام كه مرا خوش آمد را بگويند . درم بسيارى نيز مىخواهم تا بديشان دهم .\r\nمنذر كه چنين شنيد ، به دو گفت : اى شاه پر هنر و نامجوى ، گله‌دار اسپان من در نزد تو است و خودم نيز دل با تو دارم . اگر مىخواهى از تازيان اسپى بخرى ، مرا هيچ رنج و سختىاى نخواهد بود . ليك بهرام گفت : اى نيكنام ، همه ساله در گيتى كامروا باشى .\r\nبدان كه من آن اسپى را برمىگزينم كه چون با او در نشيب بتازم ، او را پايدار و بىبيم ببينم . پس چون او را بدانگونه در تك پايدار سازم ، در روز ديگر او را بتازانم . آنگاه اگر آن چهارپا آزموده نباشد ، نشايد كه بر او به تندى زور آورد . منذر كه چنين شنيد ، به نعمان بفرمود كه : برو و از گله‌دار ، اسپانى را برگزين . همهء دشت نيزه‌وران را بگرد و ببين تا كداميك اسپانى نبرده دارند . پس نعمان تيز برفت و سد اسپ از اسپان جنگاوران برگزيد و بيآورد . چون بهرام آنها را بديد ، به دشت بيآمد و چندى به چپ و راست پيچيد و در آنجا بگشت . هر اسپى كه همچون باد مىتاخت ، چون بهرام بر آن سوار مىشد ، در زير او بىبر مىگشت . سرانجام بهرام از ميان آن اسپان ، اسپ سرخ‌رنگ بادپا و گشاده‌برى را برگزيد . يك اسپ سرخ‌يال و دُم سياه را نيز از داغى ديگر برگزيد كه گويى همچون نهنگى بود كه از دريا درآمده بود و از نعلش آتش مىافروخت و از بر لآلگونش خون مىچكيد . منذر نيز بهاى آن اسپان با ارزش را كه از بيشه‌اى در سرزمين كوفه بيآورده بودند ، بداد . بهرام اين دو اسپ را - كه بسان آذرگشسپى فروزان بودند - از منذر پذيرفت . منذر نيز بهرام را همچون تازه سيبى\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nنگاه مىداشت تا از هيچ بادى به دو گزند نرسد « 1 »  .\r\nروزى بهرام جوان به منذر گفت : اى مرد هوشيار و روشن روان ، تو مرا اين چنين بىبهانه نگاه مىدارى و دَمى نيز مرا انديشناك نمىگذارى . ليك بدان كه هيچ دلى را در گيتى نيابى كه آن را نهانى نباشد . رخسار مرد از اندوه ، زرد مىگردد ليك تن رادمرد با رامش مىفزايد . و اين تنها تن يك زن خوبرخ است كه رامش افزاست . زيرا كه زن در هر دردى فريادرس آدمى است . مرد جوان - چه تاج دار و چه پهلوان - با زن است كه آرام مىگيرد . كيش يزدان نيز به زن برپاى است و اين زن است كه راهنماى جوان به نيكى مىباشد . پس بفرماى تا پنج شش كنيزك با زيب و خورشيدفش را به پيش من آورند تا شايد يكى دو تن از آنها را برگزينم و شايد هم فرزندى ببينم تا اندكى دلم آرام گيرد و پروردگار نيز از من خشنود باشد و در هر انجمنى ستوده بمانم . منذر كه اين سخن را از بهرام جوان بشنيد ، بر او آفرين بكرد و به مرد پوينده‌اى بفرمود تا به شتاب به سوى كلبهء مرد برده‌فروش رفت و چهل كنيزك رومى دلآرام و شايستهء كامرانى بيآورد . بهرام از ميان آن گلرخان دو تن را كه پوستشان همچون گل و استخوانشان بسان پيلسته و بالايشان چون سرو سهى بود و يك سره كام و زيبايى و فرّهى بودند ، برگزيد . از آن دو كنيزى كه همچون ستاره بودند ، يكى چنگزن بود و ديگرى لاله‌رخى همچون اگست « 2 »  يمن و سروبالا و كمند گيسو بود .\r\nمنذر نيز چون ايشان را بپسنديد ، بهايشان را بداد . بهرام از اين كار بخنديد و آفرين\r\n\r\n","description":"","footnote":" ( 1 ) - منذر به پرورش بهرام پرداخت و براى او همه گونه امكانات پرورشى را فراهم ساخت . بهرام در آنجا چندين زبان بيآموخت و بدانها مسلط شد از جمله زبان عربى را به طور كامل بيآموخت ، چنان كه به آن زبان شعر مىگفت . نيز منذر براى بهرام توسط سنمار - معمار معروف - 2 قصر خورنق و سدير را در حيره بساخت . ر . ك . طبرى ، تاريخ طبرى ، ج 2 ، ص 616 - 614 610 مسعودى ، مروج الذهب ، ج 1 ، ص 256 ثعالبى ، تاريخ غررالسير ، ص 313 - 312 بلعمى ، تاريخ بلعمى ، ج 2 ، ص 932 - 923 مجمل التواريخ و القصص ، ص 69 يعقوبى ، تاريخ يعقوبى ، ج 1 ، ص 199 دينورى ، الأخبار الطوال ، ص 79 - 78 مقدسى ، آفرينش و تاريخ ، ج 3 ، ص 516 مسكويه ، تجارب الامم ، ج 1 ، ص 142 - 141 ابن بلخى ، فارسنامه ، ص 75 - 74 .  ( 2 ) - اَگَست به پارسى به معناى ستارهء سهيل است . ","page_name":" 35 ","page_number":35},
  {"content":"\r\n\r\nكرد و رخسارش همچون نگين بدخشان گشت .\r\nداستان بهرام با كنيزك چنگزن در شكار\r\nبهرام را هيچ كارى بجز گوى و ميدان نبود و گاهى به چوگان و گاهى هم به شكار مىپرداخت . روزى تنها و بىانجمن به همراه آن كنيزك چنگزن رومى كه نامش آزاده « 1 »  و رنگ رخسارش همچون بيچاده و دلآرام و همكام بهرام بود و هميشه نام او را بر لب داشت ، به نخچيرگاه رفت . در آن روز شكار پشت شترى را با ديبا بيآراست و چهار جاى پا از آن بيآويخت و در فراز و نشيب با آن مىتاخت . دو جا پاى آن شتر زرّين و دو ديگر سيمين و هر يك گوهرآگين بودند . بهرام دلاور - كه از هر دانشى بهره‌اى داشت - كمانى و مهره‌اى در زير تركش داشت . ناگهان دو جفت آهو به پيش او آمد . بهرام جوانمرد كه چنين ديد ، خندان به آزادهء كنيز گفت : اى ماهرو ، چون من كمان را به زه كنم و به شست برآورم ، مىخواهى كدام آهو را بيافكنم ؟ بنگر كه آهوى ماده ، جوان است و همتاى آن پير . آزاده گفت : اى شيرمرد ، مردان با آهو نبرد نجويند . تو اگر مىخواهى كه تو را گيتىفروز بخوانم ، آن آهوى مادّه را با تير خود نرّ گردان تا آن مادّه با تير تو همچون آن نرّه پير گردد . سپس شتر خود را تيز از جاى برانگيزان و چون آهو از جنگ با تو بگريزد ، آن مُهره را به گوش او بيانداز تا گوش خود را به خوارى بر دوش نهد . پس چون گوشش از براى آن مُهره بخارد ، پايش را به دوش آورد ، آنگاه تو با پيكان سر و پا و دوشش را بهم دوز .\r\nبهرام گور كه اين سخن را ازو بشنيد ، به ياد آن گفته‌هاى كهن افتاد . پس كمان را به زه كرد و در آن دشت آرميده شورى به پا كرد . در تركش خود يك تير دوپيكانه از براى شكار در آن دشت داشت . پس چون آن آهو روى به گريز نهاد ، بهرام سپهبد\r\n\r\n","description":"","footnote":" ( 1 ) - ثعالبى نام اين كنيز را آزادوار آورده است . تاريخ غررالسير ، ص 313 . مستوفى نام او را دلآرام دانسته است . تاريخ گزيده ، ص 112 . ","page_name":" 36 ","page_number":36},
  {"content":"\r\n\r\nشاخهاى آن آهوى نرّ را با آن تير دوپيكانه از سر برگرفت . كنيزك به دو در شگفت مانده بود . بدين سان آن نرّه آهو كه سرش بىآن شاخها سياه گشت ، همچون مادّه‌اى شد . آنگاه بهرام بر سر آن مادّه آهو دو تير به همانگونه بزد و آن دو پيكان بجاى شاخ بر سر آن آهوى مادّه گشت و بر او در خون لآلگون شد . سپس شتر را به سوى جفت ديگر بتاخت و مهره‌اى را از خَم كمان به گوش يكى از آن آهوان افكند . آهو بىدرنگ گوش خود را بخارانيد . پس بهرام تير خدنگى در كمان نهاد و سرو گوش و پاى آهو را يك جا بهم بدوخت چنان كه دل آزادهء كنيز بر آن آهو بسوخت .\r\nبهرام كه چنين ديد ، به او گفت : اى ماهروى ، تو را چه شد ؟ آزاده اشك از ديدگان بباريد و به شاه گفت : اين مردانگى نيست . تو را بجاى مردانگى ، خوى ديوانگى است . بهرام با شنيدن اين سخن ، دست بزد و او را از زين بر روى زمين نگونسار كرد .\r\nآنگاه آن شتر را بر روى كنيز ماه چهره براند و بر و دست و چنگ او را در خون نشاند و به دو گفت : اى چنگزن بىخِرد ، چرا مىبايست اين همه شكست بر ما بيآورى ؟ چيزى نمانده بود كه با اين زخم ، بر نژاد خويش ننگ آورم . پس چون آن كنيزك در زير پاى شتر بمرد ، از آن پس ديگر بهرام هيچ كنيزى را با خود به شكار نبرد « 1 »  .\r\nهنر نمودن بهرام در شكارگاه\r\nدر هفتهء ديگر ، بهرام با يوز و باز شكارى و به همراه سپاهى سرافراز به نخچيرگاه رفت . بر روى كوه بلندى شيرى را بديد كه پشت گورخرى را مىدريد . پس گوشهء كمان را به زه كرد و تيرى در آن براند و دل گورخر را آنسان به پشت آن شير بدوخت\r\n\r\n","description":"","footnote":" ( 1 ) - اين رويداد چنان كه ملاحظه مىشود ، در هنگامى رخ داده كه بهرام در حيره بسر مىبرده است . ليك صاحب مجمل التواريخ و القصص مىنويسد كه : « اندر كتاب همدان چنان خوانده‌ام كه [ مكان اين واقعه 
  ] به ظاهر همدان بودست ، آنجا كه اسيه‌دميان خوانند بر راه رى ، و اثرى هم هست آن جايگاه . گويند گور آن كنيزك بودست . » ص 70 . ","page_name":" 37 ","page_number":37},
  {"content":"\r\n\r\nكه شير بر روى و گورخر در زير آن پر از خون گشت .\r\nباز در هفتهء ديگر نعمان و منذر نيز به همراه بسيارى از مردم نامور تازى با بهرام به نخچيرگاه رفتند . منذر مىخواست كه بهرام گور سوارى و زور خود را به ايشان بنماياند . در همان هنگام در جايى گله‌اى از شترمرغ ديدند كه هر يك همچون شترى رها مىدويدند . چون بهرام گور آن شترمرغها را بديد ، همچون باد دمان بتاخت و كمان را در دست بماليد و چهار تير خدنگ بر كمر بزد . سپس همهء آنها را در كمان براند تا روزگار را بر آنها بسر آورد . و بدين سان بهرام چنان آن تيرها را بزد كه هر يك از آن تيرهاى تيز بر روى تير ديگرى فرود آمد و پَر آن را بشكافت . براستى كه مرد نخجيرگاه اين چنين تير مىزند . هيچيك از آن تيرها به اندازهء سوزنى هم از تير ديگر پايين تر و يا بالاتر نبود . پس همهء آن نامداران برفتند و زخم بهرام را كه همچون يك موى بود ، بديدند . منذر و همهء آن نيزه‌داران پرخاش جوى بر او آفرين بخواندند و منذر به دو گفت : اى شهريار ، من همچون گلبنى كه به بار خود شاد است ، به تو شادمانم . مبادا كه ماه تو خميده و باريك گردد و يا كمرگاهت سست شود « 1 »  .\r\nمنذر در همان هنگام چون به ايوان خود رسيد ، نگارگران فراوانى را از يمن بجست . چون ايشان بر درگاه او انجمن گشتند ، بفرمود تا زخم تير بهرام را بر روى پرند بنگارند . و بدين سان سوارى چون بهرام و با همان يال و دوش سوار بر شترى بلند ، با آن زخم شگفت و با برى گشاده و چربدستى و زور و نيز آن مهرهء كمان و آهو و شير و گورخر و شترمرغ و آن دشت و زخم تير با كرف سياه بر روى پرند ، تازه شد .\r\nآنگاه منذر آن نگار را به دست سوارى به نزديك شهريار ايران فرستاد . چون فرستاده به نزد يزدگرد رسيد ، همهء سپاهيان بر آن نامه گرد آمدند . همهء نامداران از ديدن آن فرو ماندند و بر بهرام آفرين بخواندند . سپس چون بهرام هنرهايش را آشكار بكرد ، به پيش شهريار بتاختند .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 314 . ","page_name":" 38 ","page_number":38},
  {"content":"\r\n\r\nآمدن بهرام با نعمان نزد پدرش يزدگرد\r\nپدرش كه چنين ديد ، آرزوى بهرام - آن خورشيد خودكام - را بكرد . پس بهرام شير به منذر گفت : هر چند كه به نزد تو دير مىمانم ، آرزوى ديدار روى پدر را يافته‌ام و از براى آن دلم برمىانگيزد . منذر چنان كه بايسته بود ، كار را برآراست و از سرزمين يمن براى يزدگرد شهريار ، اسپان تازى زرّين ستام و هر چيز پر مايه‌اى همچون بُرد « 1 »  و تيغهاى يمانى و هرچه كه كان « 2 »  آن در عدن « 3 »  بود ، پيشكش ببردند . نعمان نيز كه در نزد پدرش جاه بسيار داشت ، به همراه بهرام شاه برفت . بدين گونه تا به شهر استخر رسيدند ، پيوسته از شاهان داستانهايى زدند .\r\nاز سوى ديگر ، چون از آمدن فرزند و نعمان تازى در راه به شاه ايران آگهى رسيد ، همهء موبدان و خردمندان بيدار دل از درگاه به پيشواز او رفتند . چون شاه ايران بهرام را با آن فرّ و شاخ و گردگاه از دور بديد ، از آن كار و بالا و فرهنگ و ديدار او در شگفتى فرو رفت . پس از او فراوان بپرسيد و او را بنواخت و در نزديك خود برايش جايگاهى بساخت . نعمان را جايى در برزن بداد و براى بهرام چنان كه سزاوار بود ، كاخى برگزيد و بندگان و كنيزان شايسته‌اى برايش بفرستاد . بهرام نيز شب و روز در پيش پدر ، پرستندهء او بود و سر خود را نيز نمىخارانيد . چون نعمان يك ماه در نزد شاه ايران بود ، آهنگ بازگشت كرد . شاه نيز شبانه كسى را بفرستاد و او را بخواند و روبروى خود بر تخت شاهى بنشاند . آنگاه به دو گفت : منذر با پروردن بهرام آزاده ، رنج بسيار ديد . ليك پاداش شما از براى اين كار در نزد من مىباشد . من اين خِرد و\r\n\r\n","description":"","footnote":" ( 1 ) - نوعى پارچهء مخصوص يمن كه به بُرد يمانى مشهور است . برهان قاطع ، ماده برد .  ( 2 ) - معدن .  ( 3 ) عدن شهرى بر ساحل درياى هند از جانب يمن است . شهيدى مازندرانى ، راهنماى نقشه جغرافيايى شاهنامه فردوسى ، ماده عدن . ","page_name":" 39 ","page_number":39},
  {"content":"\r\n\r\nفرهنگ را پسنديدم زيرا كه آهنگ او را به سوى خِرد مىبينم . تو نيز ديرى است كه در اين بارگاه مانده‌اى و پدرت چشم به راه توست . پس نعمان را پنجاه هزار دينار از گنج شاه به همراه نامهء شهريار ايران و ده اسپ گرانمايهء زرّين و سيمين ستام و بنده و همه گونه چيز از گستردنى و رنگ و بوى بدادند . مهران - كه گنجور يزدگرد بود - همهء آنها را ببرد و به منذر و نعمان بسپرد . شاه ايران از شادى بخشش بسيار كرد و به يارانش نيز به اندازه ، پيشكش بداد . يزدگرد نامه‌اى نيز چنان كه در خور يك شاه باشد ، براى منذر - شاه يمن - كه ديگر اكنون از كار فرزند او آزاد گشته بود ، بنوشت و در آن نامه گفت : من اين كار را پاداش مىدهم و به چنين پسرى سرافراز هستم . از سوى ديگر ، بهرام گور نيز براى منذر نامه‌اى نوشت و در نامه گفت : بدان كه كار من در اينجا تباه و شور است . اميد من از آمدن به نزد شاه اين نبود كه بدين گونه به سوى كهتر نگاه كند . من در اينجا نه فرزند هستم و نه همچون چاكر و كهترى هستم كه دلم به درم شاد باشد . آنگاه بهرام آنچه را كه در نهان داشت ، از آن راه و آيين بد شاه گيتى به نعمان بگفت .\r\nچون نعمان بدين گونه از درگاه شهريار ايران برفت ، به پيش منذر نامدار آمد و نامهء شاه گيتى را به دو بداد . منذر آن نامه را ببوسيد و به روى سر نهاد و از ديدن آن پيشكشها شادمانى نمود و بر آن آفرين ، آفرينى بيافزود . سپس نعمان نهانى چندى از كار بهرام با منذر سخن گفت . چون دبير آن نامه را در پيش منذر بخواند ، رخسار آن نامدار به زردى زرير گشت . پس بىدرنگ در پاسخ آن نامه‌اى با پندهايى فرّخ بنوشت . در نامه به بهرام گفت : اى مهتر نامور ، به هوش باش كه سر از راه پدر نپيچى .\r\nبه نيك و بد شاه ، خرسند ، و با خردمندى ، او را پرستنده باش . بدان كه بديها با شكيبايى از بزرگان مىگذرد و مرد بايد كه خِرد داشته باشد .\r\nسپهر روان را چنين است راى * نداريم با راى او هيچ پاى\r\nدلى را پر از مهر دارد سپهر * دلى را پر از جنگ و آژنگ چهر\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nجهاندار گيتى چنان آفريد * چنان چون چراند ببايد چريد\r\nمن از اين پس هر آنچه كه از دينار و گوهر شاهوار به كار تو مىآيد ، برايت مىفرستم . پس آگاه باش تا خود را به رنج ندارى ، زيرا هيچ گنج آكنده‌اى به رنج تو نيارزد . اكنون گنجى از ده هزار دينار به آيين بشار برايت فرستادم . آن كنيزى را هم كه راهنماى تو و در درون پرده ، دلگشاى تو بود ، به نزديك تو فرستادم تا جان تاريكت را روشن سازد . هر گاه كه اين دينارها را به كار بردى ، ديگر هيچ بر شهريار ايران سخت مگير زيرا كه بار ديگر همه گونه چيز برايت از اين پادشاهى خواهم فرستاد . پس بسيار پرستنده و ستاينده باش . بدان كه تو نمىتوانى آن خوى بد را از آن شاه گيتى جدا كنى . آنگاه منذر آن نامه را به همراه بَرده و هميانها با ده سوار سخنگوى و بينا دل و دوستدار تازى به نزد بهرام شاه بفرستاد . چون به نزديك او رسيدند ، بهرام خردمند از آن كار شاد شد و ديگر همهء آن دردها بر دلش همچون باد گشت . از آن پس پيوسته روز و شب به پند منذر - شاه عرب - به پرستش مىپرداخت .\r\nبند كردن يزدگرد ، بهرام را و باز آمدن او به نزد منذر\r\nروزى بهرام در بزمگاه در پيش يزدگرد شاه به پا ايستاده بود . چون ايستادن او تا ديرگاه كشيد ، از آن همه ايستادن دلش اندوهگين گشت و خستگى و خواب بر او آمد .\r\nپس همچنان كه ايستاده بود ، چشمانش را برهم نهاد . ناگهان چون پدرش او را بديد كه چشمانش را برهم نهاده ، از خشم بانگ تندى بر او بزد و به دژخيم بفرمود كه : او را ببر و چنان كن كه ديگر از اين پس كلاه و كمر را نبيند . او را در خانه زندانى كن و بازگرد زيرا كه او زيبندهء اين تخت شاهى نيست . بهرام در سراسر آن سال با جگرى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nخسته تنها در ايوان بود و روى پدر را نديد بجز روز نوروز و جشن سده كه او در ميان رده‌هايى ديگر به پيش شاه رفت .\r\nاز سوى ديگر ، قيصر روم طينوش رومى را با باژ روم و هميان و بَرده به نزد شاه ايران فرستاد . چون طينوش بيآمد ، شاهنشاه ايران او را بنواخت و برايش جايگاهى سزاوار بساخت . در همان هنگام بهرام به سوى طينوش پيامى فرستاد كه : اى مرد بيدار و كامروا ، بدان كه شاه ايران از براى چيزى از من كه كهتر او بودم ، آزرده گشت و اين چنين بىگناه ازو دور گشتم . اينك تو به نزد او خواهشگرى كن تا شايد مرا به تو ببخشد و اين بخت پژمرده‌ام درخشان گردد و مرا به سوى دايگانم بفرستد . چرا كه براى من ، منذر از مادر و پدرم نيز بهتر است . چون طينوش پيام بهرام را بشنيد ، كام بهرام را برآورد . بهرام آزرده دل از آن بند آزاد گشت و شاد شد . پس چيزهاى بسيارى به تهيدستان ببخشيد و آمادهء رفتن از آنجا گشت . زيردستان خود را فراخواند و در شبى تيره سپاه خود را همچون باد براند . به يارانش گفت : يزدان را سپاسگزاريم كه ديگر از اينجا رفتيم و از هراس زينهار يافتيم .\r\nچون بهرام به سرزمين يمن نزديك شد ، زن و مرد و كودك به پيشواز او آمدند .\r\nنعمان و منذر و آن نيزه‌داران پاكيزه انديش نيز به پيش او برفتند . چون منذر به بهرام نزديك شد ، از گَرد آن سپاهيان ، روز تاريك گشت . پس آن دو آزاده مرد از اسپ پياده شدند و بهرام از آن درد و رنج خود با او سخن بگفت . منذر چندى از شنيدن گفتار او بگريست و از بهرام پرسيد : آيا اختر شاه چيست كه هرگز به راه خِرد نمىآيد مىترسم كه كيفر اين كردار خود را ببيند . بهرام گفت : مبادا كه او از اختر شوم خود نيز ياد كند . سپس منذر ، بهرام را در همان جايى كه پيش از آن بود ، فرود آورد و بيش از آنچه تا كنون به او نيكى كرده بود ، بكرد « 1 »  .\r\nاز آن پس بهرام را هيچ كارى بجز بزم و ميدان و يا بخشش و كوشش كارزار نبود .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 315 - 314 . ","page_name":" 42 ","page_number":42},
  {"content":"\r\n\r\nآمدن يزدگرد به توس و كشتن اسپ آبى ، او را\r\nچندى بر اين نيز بگذشت و پدر در ايوان بود و پسر فرّخ در دشت . از آن پس ديگر اندوه و شادى يزدگرد از براى اخترش بسر آمد . از براى شاهى خود پر از انديشه شد و موبدان را از هر كشورى گرد آورد . پس به اخترشناسان بفرمود تا هر يك به اختر او نگاه كنند و ببينند كه مرگ او در گيتى چه هنگامى خواهد بود و كجا سر او تيره خواهد شد و چون مرگ او فرا رسد ، در كجا خواهد بود كه رخسار شهريار در آنجا پژمرده خواهد شد ؟ ستاره‌شناس به دو گفت : مبادا كه شاه گيتى از مرگ ياد كند . ليك بدان كه چون بخت شاهنشاه ايران بد شود ، شاه از اينجا به سوى چشمهء سو خواهد رفت و سپاه و نفير و كوس را فراز مىآورد و با شادى براى ديدن توس مىرود و مرگ او در آنجا خواهد بود . ليك او را اين دانش به ياد نخواهد آمد زيرا كه اين راز در پردهء ايزدى است . شاه ايران كه اين سخن را ازو بشنيد ، به خرّاد برزين و خورشيد زرد سوگند خورد كه : من هرگز ، نه به هنگام شادى و نه خشم ، چشمهء سو را به چشم خود نخواهم ديد .\r\nسه ماه نيز بر اين بگذشت و سرانجام روزگار از براى ريختن خون شاه به جوش آمد . روزى از بينى يزدگرد خون روان شد . پس از هر سو پزشكانى به راهنمايى او بيآمدند . چون پزشكان يك هفته آن را با دارو مىبستند ، در هفتهء ديگر باز همچون سرشك ، خون از بينى او روان مىشد . موبد كه چنين ديد ، به يزدگرد گفت : اى شهريار ، تو از راه پروردگار بگشتى و مىگفتى كه من از چنگ مرگ مىگريزم . ليك\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبدان كه چارهء كار تو اين است كه در تخت روانى از راه شهد « 1 »  به سوى چشمهء سو به روى و در آنجا در پيش يزدان پاك نيايش كنى و با زارى بر آن خاك گرم بگردى و به پروردگار بگويى كه : اى داور دادگر و راست ، من كه بندهء ناتوانى هستم ، اكنون به پيش تو آمدم تا ببينم كه مرگم در كجاست ؟ چون شاه ايران اين سخن را بشنيد ، بپسنديد و آن چاره را براى دردش سودمند بيافت . پس سيسد كجاوه و تخت روان بيآورد و به سوى درياى شهد روان شد . شب و روز در درون تخت روان مىتاخت و گاهگاهى از بينيش خون مىرفت . چون به نزديكى چشمهء سو « 2 »  رسيد ، از درون تخت روان بيرون آمد و دريا را بديد . پس اندكى از آن آب بر سر گذاشت و يزدان نيكىدهش را ياد بكرد . پس چندى از بينيش خون نيآمد و در كنار رهنمونش بخفت و بيآسود . چون بدين گونه آرام گرفت ، منى و برترى كرد و به خود گفت : اين آيين و خِرد خودت بود . پس ديگر چرا بايد بيش از اين در اينجا بنشينم ؟ چون شاه همهء آن نيكى را از خويشتن ديد و بدين سان گردنكشى كرد ، ناگهان اسپ سپيد و بلندى با تيهگاهى گِرد بسان گورخر و لِنگى كوتاه و خايه و چشمان و سُمهايى سياه و يالى بلند و دُمى كه تا پايين پايش كشيده شده بود ، همچون شير ژيان ، دمان و پر از خشم و كفك افكن و شيركش از دريا بيرون آمد . يزدگرد كه چنين ديد ، به بزرگان گفت : سپاهيان را بر اين اسپ گِرد آوريد . پس چوپان و دو كرّه‌تاز با زين و كمند پيچان و درازى به سوى آن اسپ بشتافتند .\r\nچه دانست راز جهاندار ، شاه * كه آورد آن اژدها را به راه\r\nچوپان و سپاهيان در برابر اسپ فرو ماندند . شهريار ايران كه چنين ديد ، برآشفت\r\n\r\n","description":"","footnote":" ( 1 ) - مراد همان رود شهد يا بخش پايينى هريرود است كه به آن رود سرخس نيز گفته مىشود . شهيدى مازندرانى ، راهنماى نقشه جغرافيايى شاهنامه فردوسى ، ماده درياى شهد .  ( 2 ) - چشمهء سو ( سبز ) در ناحيهء خراسان و در شمال نيشابور ، نزديك قلّهء كوه سى سر بر سر راهى كه از كان فيروزهء نيشابور به جلگهء ماروسك مىرود ، قرار دارد . از اين چشمه 2 جوى بزرگ به نيشابور و توس مىرفته است . گويند پارسايان شبها در كنار چشمه ، احيا داشته‌اند . ر . ك . مستوفى ، نزهت القلوب ، ص 241 227 149 - 148 شهيدى مازندرانى ، راهنماى نقشه جغرافيايى شاهنامه فردوسى ، ماده چشمه سو . ","page_name":" 44 ","page_number":44},
  {"content":"\r\n\r\nو بىدرنگ زين و لگام را برداشت و خودش با شادى به نزديك آن اسپ رفت . ناگهان آن اسپ سپيد چنان برجاى خود رام شد كه هيچ از جاى نجنبيد . لگام را از شاه بگرفت و به هنگام زين نهادن نيز رام بود . چون شاه زين را بر آن نهاد و دوال زين را هم بكشيد ، باز آن نهنگ از جاى خود نجنبيد . پس يزدگرد به پشت او رفت تا دُمش را نيز ببندد كه ناگاه آن اسپ كه سُمهايش بسان سنگ بود ، خروشان گشت و بغرّيد و با دو پايش چنان لگدى بر سر يزدگرد بزد كه ديگر آن سر و افسرش بر خاك آمد .\r\nز خاك آمد و خاك شد يزدگرد * چه جويى تو زين بر شده هفت گرد\r\nچو از گردش او نيابى رها * پرستيدن او نيارد بها\r\nبه يزدان گراى و به دو كن پناه * خداوند خورشيد و گردنده ماه\r\nچون يزدگرد بدين گونه كشته شد ، آن اسپ آبى شتابان همچون گَرد به آن چشمهء لاژوردين آمد و به درون آب رفت و ديگر تنش ناپديد گشت . براستى كه هرگز كسى چنين شگفتىاى در گيتى نديده است . ناگاه از ميان سپاه خروشى همچون كوس برآمد كه : اى شاه ، اين مرگ تو بود كه تو را به توس آورد « 1 »  . پس همگى جامه‌هاى\r\n\r\n","description":"","footnote":" ( 1 ) - مجمل التواريخ و القصص ، ص 69 - 68 مستوفى ، تاريخ گزيده ، ص 112 - 111 ابن بلخى ، فارسنامه ، ص 74 گرديزى ، زين الأخبار ، ص 75 . برخى روايت كشته شدن يزدگرد را به گونه‌اى ديگر آورده‌اند و معتقدند كه يزدگرد در قصرش در ناحيهء گرگان بود كه به او خبر دادند كه اسب بىمانندى به نزديك درب قصر آمده و به هر زبانى سخن مىگويد و نمىگذارد كه هيچكس به آن نزديك شود . يزدگرد كه چنين شنيد به درب سراى خود رفت و آن اسب لگدى بر قلب يا سر او زد و او را كشت و ديگر كسى اسب را نديد و ندانست كه چه شد . ر . ك . طبرى ، تاريخ طبرى ، ج 2 ، ص 609 ثعالبى ، تاريخ غررالسير ، ص 316 بلعمى ، تاريخ بلعمى ، ج 2 ، ص 922 - 921 مقدسى ، آفرينش و تاريخ ، ج 3 ، ص 515 مسكويه ، تجارب الامم ، ج 1 ، ص 141 - 140 . به هر حال مىتوان ردپايى از دخالت بزرگان را در قتل يزدگرد مشاهده كرد . چنان كه طبرى پيش از آغاز مبحث كشته شدن يزدگرد مىنويسد : « چون سران و بزرگان ديدند كه جور وى پيوسته فزونتر مىشود ، فراهم شدند و از ستم وى شكايت به خدا بردند و بناليدند و بگريستند كه زودتر از او رهاييشان دهد . » همان ، همان صفحه . و بلعمى مىنويسد : « در آن هنگام كه يزدگرد بدين نحو كشته شد : « گفتند كه اين [ اسب 
  ] فريشته بود ، خداى تعالى بفرستادش تا ما را ازو برهاند . » همان ، همان صفحات .\r\nذكر چند نكته در مورد يزدگرد اول ضرورى است : الف - در زمان يزدگرد اول ، روابط ايران و روم بسيار صميمانه بود ، چنان كه آركاديوس - امپراطور روم شرقى - در هنگام مرگش پسر خود - تئودوزيوس - را كه كودكى خردسال بود ، به يزدگرد سپرد . يزدگرد حمايت او را به عهده گرفت و دانشمندى را به قسطنطنيه فرستاد تا تئودوزيوس را تربيت كند . پس از مدتى هيأتى از طرف دولت روم شرقى به رياست ماروتا اسقف مايفرقط ( ميافارقين ) به دربار يزدگرد فرستاده شد كه جلوس تئودوزيوس را به يزدگرد ابلاغ كند . چنان كه گويند اسقف نامبرده يزدگرد را از مرضى شفا داد و همچنين به سبب سيماى موقرش در نظر شاهنشاه مطبوع افتاد و يزدگرد فرمان داد كليساهايى را كه خراب كرده بودند ، از نو بسازند و زندانيان عيسوى را آزاد سازند . كشيشان مسيحى نيز به هر جايى كه بخواهند سفر كنند و در تبليغ آزاد باشند ( 409 م . ) . بعلاوه ماروتا به يزدگرد قبولانيد كه يك مجمع دينى را در سلوكيه تشكيل دهد . در اين مجمع كه در سال 410 م . تحت رياست اسقف سلوكيه و تيسفون و ماروتا منعقد شد ، به امر يزدگرد ، خسرو يزدگرد بزرگفرمذار ( صدر اعظم ) و مهرشاپور ارگبذ به عيسويان اطمينان دادند كه در پيروى و تبليغ كيش خود آزادند و گفتند هر كس از اوامر جاثليق اسحق و ماروتا سرپيچى كند ، به كيفر خواهد رسيد . يزدگرد چنان به نيكى با مسيحيان رفتار كرد كه ايشان او را شاه مسيحى خواندند . ليك عاقبت يزدگرد بر اثر جسارت مسيحيان نظر خود را نسبت به آنان تغيير داد و بناى سختگيرى و تنبيه آنان را گذاشت . مثلاً در شهر هرمزد اردشير خوزستان يك نفر كشيش عيسوى بنام حَشو جرأت كرد آتشكده‌اى را كه در نزديكى كليساى عيسويان بود ، ويران سازد . و چون اين كار به تحريك عبدا - اسقف معروف - صورت گرفته بود ، شاه شخصاً آنان را محاكمه كرد و به عبدا فرمان داد كه آتشكدهء ويران شده را از نو بنا كند . ولى چون او امتناع كرد ، محكوم به اعدام شد . مشكور ، ايران در عهد باستان ، ص 413 - 411 . ب - به نظر مىرسد كه يزدگرد با خطر تهاجم به مرزهاى شرقى مواجه بوده است چرا كه نيرويى را در شهر كومش ( قومس ) قرار داد تا از آن ناحيه در برابر تازش قوم چول حفاظت كنند . ر . ك . رساله شهرهاى ايران ، بند 18 در متون پهلوى ، ص 65 . ج - مهرنرسه ( مهرنرسى ) وزير معروف و خردمند يزدگرد اول بود . طبرى ، تاريخ طبرى ، ج 2 ، ص 608 . د - در كتاب صور ملوك بنى ساسان تصوير يزدگرد اول بدين گونه بوده : پيراهن سرخ ، شلوار و تاجى آسمانى رنگ ، ايستاده با نيزه‌اى در دست . اصفهانى ، تاريخ پيامبران و شاهان ، ص 52 . ه - بناى شهر همدان منسوب به يزدگرد اول است . رساله شهرهاى ايران ، بند 26 در متون پهلوى ، ص 66 . ","page_name":" 45 ","page_number":45},
  {"content":"\r\n\r\nخود را بر تن دريدند و خاك بر سر خود بريختند . سپس موبد ، سينه و ميان تهيگاه و مغز سر يزدگرد را بكاويد و همه را با كافور و مشك بيآكند و بر روشن او را با ديبا بپوشانيد و افسرى از مشك بر سرش نهاد و در گاسونهء زرّين نهاد و آن گاسونه را هم در تخت روانى از ساگ بگذاشت . و آن تاجور بدين سان به سوى پارس رفت .\r\nچنين است رسم سراى سپنج * يكى شادمان ، ديگرى زو به رنج\r\nدر اين تيره خاك از سپهر بلند * چو آرام يا بى بترس از گزند\r\nتو رامى و با تو جهان رام نيست * چو نان خورده باشى ، به از جام نيست\r\nپرستيدن دين بهست از گناه * چو باشد كسى را به دين دستگاه\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nنشاندن بزرگان ، خسرو را به تخت\r\nچون آن شهريار گيتى را در دخمه نهادند ، همهء بزرگان ايران ، همچون كنارنگ و موبدان و پهلوانان هوشيار و دستور روشن روان يزدگرد در پارس و در كنار دخمهء يزدگرد گِرد آمدند . بزرگان و دلاوران ايران و گيتى همچون گستهم - كه سوار بر اسپ ، پيلى را هم مىكشت - و كارن پهلوان - پسر گشسپ - و ميلاد و آرش مرزبان و پيروز اسپ‌افكن گرزبان « 1 »  و همهء كسانى كه يزدگرد ايشان را خوار مىداشت ، در آن شهر گرد آمدند . پس گشسپ - آن دبير گويا - بديشان گفت : اى نامداران پير و جوان ، براستى كه از آن هنگام كه پروردگار گيتى را بيآفريده ، كسى شهريارى بدين گونه نديده است . او هيچ بجز كشتن و درد و رنج و نهان كردن انديشه و گنج خود از كهتران نمىدانست . كسى شاهى ناپاك تر از او نديده و از پهلوانان پيشين هم نشنيده است . پس هيچ‌كسى را از اين دودمان به شاهى نمىخواهيم و از خاك او به يزدان بناليم و بس . بهرام سرافراز هم كه فرزند اوست و از همان مغز و دل و انديشه و پيوند يزدگرد است و پيوسته هم از منذر سخن مىگويد . پس بيدادگر را بر تخت شاهى نخواهيم . آنگاه همهء آن سران ايران سوگندهاى سختى بخوردند كه : هرگز كسى را از اين دودمان به شاهنشاهى نخواهيم . و بدين سان بر اين پيمان ببستند و از جاى برخاستند و شهريار ديگرى بخواستند .\r\nاز سوى ديگر ، چون آگهى مرگ آن شاه گيتى در ميان بزرگان پراكنده شد ، كسانى همچون الان شاه و پهلوانان سپاه همچون بيورد و شكنان زرّين كلاه ، هر يك گفتند كه :\r\nشاهى از آن من است و از خاك تا بخش ماهى ، همه چيز براى من مىباشد . و بدين گونه چون آن شاه از تخت گم شد ، سراسر گيتى پر از آشوب گشت . پس همهء\r\n\r\n","description":"","footnote":" ( 1 ) - گرزبانى نوعى منصب بوده است . لغت‌نامه دهخدا ، ماده گرزبان . ","page_name":" 47 ","page_number":47},
  {"content":"\r\n\r\nخردمندان و موبدان و پهلوانان روشن روان در ايران از براى اين كار در پارس گرد آمدند و در اين باره سخنهايى بگفتند كه : بايد ببينيم تا چه كسى سزاوار اين تخت شاهى است ؟ هيچ بخشندهء دادگرى را نمىبينيم كه به اين تخت زرّين كمر ببندد و آشوب روزگار را فرو نشاند . گيتى همچون مرغزارى بىشهريار گشته است .\r\nدر آن هنگام پير مردى جوانمرد و روشندل و شادكام به نام خسرو و از دودمانى سرافراز بود كه در آن سرزمين از بىنيازان بشمار مىرفت . پس آن پهلوانان تخت و تاج را به دو سپردند و از هر سو سپاهيان بر او انجمن گشتند .\r\nآگاهى يافتن بهرام گور از مردن پدرش\r\nدر همان هنگام به بهرام گور آگهى رسيد كه : بدان كه روزگار ، بخت آن تخت شاهى را شور گردانيد . پدرت - آن سرافراز شاهان - بمرد و نام شاهى را با خود ببرد .\r\nهمهء سپاهيان نيز سوگند بخوردند كه ما هرگز كسى را از اين دودمان به شاهى نمىخواهيم زيرا كه بهرام نيز فرزند او و همچون خود اوست و از آب همان پدر بوده كه مغز و پوست يافته است . اينك نيز ايشان مردى را به نام خسرو بر تخت نشانده‌اند و او را شاه خوانده‌اند .\r\nبهرام كه چنين شنيد ، دلش از مرگ پدرش مستمند گشت و رخسار خود را بِكَند .\r\nدو هفته در سرزمين يمن خروش موبدان و زن و مرد برخاسته بود . چون بهرام يك ماه را در سوگ پدر بگذرانيد ، در آغاز ماه جديد ، تخت را بيآراست . پس نعمان و منذر و كما بيشى از تازيان يمن ، همگى به پيش بهرام برفتند و با زارى به همراه او گريستند و از آن درد بسوختند . سپس زبان بگشودند و گفتند : اى شهريار بلند و پر هنر ، بدان كه همهء ما در گيتى براى نهان شدن در خاك آمده‌ايم و از براى ترياك و درمان به اين گيتى نيآمده‌ايم .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبميرد كسى كو ز مادر بزاد * رهش چون ستم بينم و مرگ داد\r\nبهرام گور به منذر گفت : اكنون كه روزگار ما اين چنين تيره و تاريك گشت و اگر چه يزدگرد شهريار ، تند و بىآيين شد ليك همواره دوستدار اين دشت بود . اينك اگر نام شاهنشاهى از اين دودمان ما گسسته شود ، ديگر فرّهى نيز مىگسلد و از آن پس از اين دشت سواران خاك برخواهند آورد و اينجا را بر تازيان تنگ خواهند ساخت .\r\nپس هوشيار باشيد و از براى مرگ پدرم سوگوارى كنيد و مرا در اين كار يارى كنيد .\r\nچون منذر اين سخن را از بهرام بشنيد ، پاسخى مردانه داد . به دو گفت : اكنون اين ديگر روزگار من است و هنگام شكار من در اين دشت فرا رسيده است . پس تو بر تخت بنشين و پيوسته با تاج و دستبند باش و به اين كار بنگر . همهء آن نامداران نيز بر آنچه كه منذر با مردانگى بگفت ، همداستان گشتند و از پيش بهرام برخاستند و آمادهء تاختن شدند . منذر به نعمان بفرمود كه : برو و از آن شيران جوان سپاهى فراهم آور و ده هزار پهلوان شايستهء كارزار از شيبانيان و غسّانيان به اينجا بيآور تا من به ايرانيان نشان بدهم كه كدامين شاه با نام و گنج و سپاه است . نعمان كه چنين شنيد ، سپاهى گران از تيغ داران و نيزه‌وران بيآورد و بفرمود تا بتازند و سراسر آن كشور را به زير پاى آورند . و بدين سان همهء آن راه شورستان تا تيسفون ، زمين به زير آن همه سُم اسپان فرو ماند . همهء زنان و كودكان خردسال را به بردگى بردند و هيچكس در آن رنجها ، ياور آن مردمان نبود .\r\nاز سوى ديگر ، چون آن تخت شاهنشاهى بيكار شد ، همهء گيتى پر از تاراج و سوختن گشت . به سرزمينهاى روم و چين و ترك و هند و مكران زمين نيز آگهى رسيد كه : تخت ايران از شاه تهى گشت و ديگر هيچكسى نيست كه زيبندهء شاهنشاهى باشد . پس همگى با شنيدن اين سخن ، خود را آمادهء تاختن به ايران كردند و به تاراج و بيدادگرى پرداختند . هر كسى به ايران دست يازيد و به شاهنشاهى گردن افراختند .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nنامه نوشتن ايرانيان به منذر و پاسخ آن\r\nچون ايرانيان از آن كارها آگهى يافتند ، همگى به سوى چاره شتافتند . ليك سرانجام چون از آن رنج به ستوه آمدند ، در پيش يكديگر نشستند و گفتند : اكنون ديگر اين كار با روم و هند و سواران دشت [ نيزه‌وران 
  ] از اندازه بگذشت . پس اينك بايد چاره‌اى ساخت و دل و جان را از اين رنج بپرداخت . آنگاه فرستادهء سخنگوى و آزاده و بينا دلى را بجستند كه نامش جوانوى و دبيرى بزرگ و سخنگوى بود تا به نزديك منذر برود و با او سخن گويد و گفتار او را بشنود و به منذر بگويد كه : اى سرافراز ، اكنون گيتى را به نام تو نياز آمده است . تو نگهدار ايران و مكران هستى و در هرجا پشتيبان دليرانى . بدان كه چون اين تخت ايران بىتاج و شاه گشت ، ايران زمين از خون بسان پَر جُرَب « 1 »  شد . ما با خود مىگفتيم كه تو نگهدار اين سرزمين خواهى بود زيرا كه ارجمندى اين مرز را از تو ديديم . اكنون تاراج و خون ريختن و آويختن در هرجا را از خود تو مىبينيم . تو پيش از اين اين چنين بدكنش نبودى . ولى اكنون از نفرين و سرزنش نمىترسى . اينك فرستاده به پيش تو مىآيد و آنچه كه ديده و سخنانى را كه از كارداران شنيده ، به تو مىگويد .\r\nجوانوى دانا از پيش آن سران به سوى دشت نيزه‌وران آمد و آن سخنان ايرانيان را به منذر بگفت و نامه را بداد . منذر - آن شاه عرب - سخنان او را بشنيد ، ليك در آن باره هيچ پاسخى نداد و تنها به دو گفت : اى خردمند راهجوى ، اين سخنان را با شاهنشاه بگوى . آنچه را كه به من گفتى ، به بهرام شاه بگوى تا تو را راهنمايى گرداند .\r\nپس منذر يكى از نامداران را به همراه جوانوى به درگاه بهرام شاه فرستاد . چون جوانوى دانا و بينا دل بهرام را بديد ، نام يزدان را بر او بخواند و از ديدن آن برز بالا و\r\n\r\n","description":"","footnote":" ( 1 ) - جُرَب پرنده‌اى صحرايى شبيه خروس است كه اعراب به آن درّاج مىگويند . برهان قاطع ، ماده جرب . ","page_name":" 50 ","page_number":50},
  {"content":"\r\n\r\nيال و دوش در شگفتى فرو رفت . گويى از روى او مِى مىچكيد و از مويش بوى مشك مىآمد . آن جوانوى سخنگوى از ديدن بهرام ، بىدانش و هوش گشت و همهء آن پيام را فراموش كرد . چون بهرام بدانست كه جوانوى از ديدن او خيره مانده و چشم و دلش تيره گشته ، از او بسيار بپرسيد و او را بنواخت و با خوبى بر تخت بنشاند . چون جوانوى رو در روى بهرام شاه شد ، بهرام از او پرسيد كه : از چه رو اين راه ايران را تا اينجا رنجه گشته‌اى ؟ از اين پس ميوهء اين رنجى كه بردى ، با گنج از ما بيابى . جوانوى همهء آن سخنان را بگفت و نامه را بداد و پيامى را كه آورده بود ، براى او ياد بكرد . بهرام كه چنين شنيد ، خردمندى را به همراه جوانوى بفرستاد تا او را به نزديك منذر ببرد و به دو بگويد كه : تو پاسخ آن نامه را با سخنانى فرّخ بنويس . سپس بنگر كه چه پيامى آورده و پيامش را بشنو و پاسخش را به درستى بده . پس جوانوى به نزد منذر آمد و آن سخنان را بگفت . رخسار منذر از انديشهء او برشكفت . چون منذر - آن مرد بينا - سخنان جوانوى را بشنيد ، پاسخ آن نامه را بداد و به جوانوى گفت : اى پر خرد ، بدان كه هر كسى كه بد كرد ، كيفر آن را خواهد ديد . من همهء آن پيامى را كه بدادى و درودى را كه از سوى آن نامداران برساندى ، شنيدم . اينك [ به آن بزرگان ايران 
  ] بگوى كه : چه كسى نخست اين بد را بكرد و چه كسى بيهوده اين پيكار را بجست ؟ اكنون شاهنشاه بهرام گور - كه با فرّ و شكوه و سپاه است - در اينجا مىباشد . بدانيد كه چون مار را از سوراخ به بيرون بكشانيد ، همانا كه دامان خود را در خون كشيده‌ايد . اگر من در اين كار سگالشگر بودم ، هيچ شكستى به ايرانيان نمىرسيد . اكنون جوانوى روى شاهنشاه را ديد و سخنانى ازو بشنيد . پس ازو بپرسيد كه آيا بهرام شايستهء تخت شاهى و بزرگى و پيروزى و بخت هست يا نه ؟ چون جوانوى اين سخن را از منذر بشنيد ، چارهء روشنى بكرد . به دو گفت : اى سرافرازى كه در دانايى از هر كسى بىنياز هستى ، اگر خِرد از سر ايرانيان دور شد و بسيارى از آن آزادگان كشته شدند ، من اكنون نامجويى كهن هستم . پس اگر سخنم را مىشنوى ، با تو بگويم : بدان كه بر تو است كه با شاهنشاه بهرام پهلوان به شادى و\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبسان شاهان گيتىفروز و با يوز و باز شكارى به ايران بخراميد . اينك كه سخنان ايرانيان را شنيدى ، بدان كه از رفتن به تو زيانى نخواهد رسيد . پس تو كه خردمند هستى و منش خود را از كردار بد دور مىدارى و از سرزنشى نمىپيچى ، به ايران برو و آنچه سزاوار است ، به ايشان بگوى . چون منذر اين سخنان را از جوانوى بشنيد ، پيشكشهايى به دو داد و او را با شادى از آن سرزمين آباد روانه بساخت .\r\nآمدن بهرام گور در جهرم و رفتن ايرانيان به نزد او\r\nمنذر و بهرام شاه با سگالشگرى بدور از انجمن بنشستند و با يكديگر سخن گفتند . پس منذر سى هزار نيزه‌دار شايستهء كارزار تازى براى بهرام برگزيد و ايشان را دينار بداد و همهء آن سپاه را بدين گونه آباد كرد و سر آن نامداران را پر از باد ساخت .\r\nاز سوى ديگر ، چون جوانوى به نزد دليران ايران رسيد ، ايشان را از آن تاختن منذر آگاه ساخت . بزرگان ايران كه چنين شنيدند ، از آن كار اندوهگين گشتند و به پيش آتش پاك برزين رفتند و از يزدان خواستند تا شايد آن رزم را به شادى و بزم بازگرداند . از ديگر سو ، چون منذر به نزديكى جهرم رسيد ، سپاه خود را به آن دشت بىآب كشانيد . بهرام شاه نيز سراپردهء خود را در آنجا بزد و از هر سو سپاهيان بر او گرد آمدند . پس بهرام به منذر گفت : اى سگالشگر ، اكنون كه اين گونه سپاهيان را از سرزمين يمن به جهرم كشانيدى ، بگوى كه چون سپاهيان با يكديگر روياروى شوند ، جنگ آوريم يا اين كه با ايشان به گفتگو پردازيم ؟ منذر به دو گفت : تو بزرگان را به نزد خود فرا بخوان و چون ايشان به پيش تو آيند ، خوان را بيآراى . سپس سخنهاى آنها را بشنو و خودت نيز با ايشان سخن بگوى . ليك چون كسى با تيزى سخن گويد ، تو تيزى مكن . تا بجوييم و ببينيم كه نهانشان چيست و مىخواهند چه كسى را شاه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nگيتى بخوانند ؟ آنگاه چون از آن كار آگاه شديم ، چارهء آن را بسازيم و اگر كار آسان باشد ، كينهء خود را پنهان كنيم . اگر هم كه با كينه‌خواهى جنگ بسازند و سر بپيچند و خوى پلنگ بيآورند ، آنگاه من اين دشت جهرم را همچون دريا مىسازم . ليك من چنين گمان مىكنم كه چون ايشان چهرهء تو را با اين برز بالا و مِهر و خردمندى و انديشه و فرهنگ و شكيبايى و دانش و سنگ « 1 »  تو ببينند ، ديگر هيچ‌كسى را بجز تو براى تخت شاهى و تاجورى و زيبندگى بخت نخواهند خواست . ولى اگر گمراه شوند و بخواهند كه تخت شاهى را از تو بگيرند ، من با اين شمشير تيز و سوارانم در گيتى رستاخيزى به پا خواهم ساخت . آنگاه ديگر ابروهاى پر اخم مرا خواهى ديد . تن و جان من برخىِ تو بادا . پس بدان كه چون نخست اين سپاهيان بيشمار و ديگر آن آيين و راه من را ببينند و سديگر اين را كه خون ريختن كار ما مىباشد و ايزد دادگر يار ماست ، ديگر هيچكس را بجز تو شاه نخواهند خواند زيرا كه شايستهء تاج و زيبندهء تخت هستى . بهرام شاه كه اين سخنان را از منذر بشنيد ، بخنديد و دلش از شادى بردميد .\r\nچون خورشيد از تيغ كوه سر برآورد ، گروههايى از خردمندان و بزرگان ايران در آنجا انجمنى از دانشمندان بساختند و آمادهء پذيره شدن گشتند . بهرام را بر تخت پيلسته بنشاندند و آن تاج ارزشمند را بر سرش گذاشتند و بدين سان بر آن شاه گيتى نشستنگاهى به آيين شاهنشاهان بيآراستند . در يك سوى بهرام ، منذر بنشست و در سوى ديگر نيز نعمان با تيغى در دست . پيرامون آن سراپرده همهء بزرگان تازى برپاى ايستاده بودند . از ايرانيان نيز هر كه پاك انديش بود ، به دهليز آن سراپرده بيآمد . بهرام بفرمود تا پرده را برداشتند و ايشان را به آواى بلند به درون خواندند . چون آن ايرانيان به نزديك بهرام شاه رسيدند و آن تاج و تخت زيبا را بديدند ، به آواى بلند گفتند كه : جاويد باشى و هميشه دست بدى از تو دور باد . آنگاه بهرام شاهنشاه از\r\n\r\n","description":"","footnote":" ( 1 ) - سنگ به پارسى به معناى وقار است . ","page_name":" 53 ","page_number":53},
  {"content":"\r\n\r\nايشان پرسيد و آنها را بنواخت و پايگاهى به اندازه بر ايشان بساخت . سپس بهرام بديشان گفت : اى بزرگان و سران كارآزموده و سالخورده ، بدانيد كه پدر بر پدر من همگى پادشاه بوده‌اند و من نيز بايد كه شاه باشم . پس ديگر انديشهء شما در اين كار براى چيست ؟ ليك آن ايرانيان به آواى بلند گفتند : ما را بر زيان ديدن شكيبا مكن .\r\nبدان كه هيچيك از ما تو را به شاهى نمىخواهيم . زيرا كه از اين دودمان تو پر از داغ و درد و دود هستيم و شب و روز با پيچش و آه مىباشيم . بهرام كه چنين شنيد ، گفت : آرى آرزوى دل بر دل هر كسى مىتواند پادشاه باشد . اينك اگر مرا نمىخواهيد ، پس چرا بىسگالش با من كسى را به جاى من نشانده‌ايد ؟ موبد گفت :\r\nبدان كه از راه دادگرى ، نه كهتر مىتواند بگريزد و نه خسرونژاد . اينك تو نيز با ما باش و شاهى را براى ما برگزين كه همه بر او آفرين بخوانند .\r\nپس سه روز در اين كار سپرى كردند كه شهريارى را از ايران بجويند . نام سد نامور فروزندهء تخت و تاج و كمر را بنوشتند و يكى از آن سد نام هم نام بهرام بود كه پادشاهى دلآرام بود . چون از آن سد نام به پنجاه نام رسيدند . باز هم نام بهرام در آغاز نامها بود . و براستى كه اگر او جاى پدر را مىجست ، داد بود . چون از آن پنجاه نام ، نام سى تن را نوشتند ، باز هم نام بهرام پيش رو بود . زيرا كه هم تاجور بود و هم شاه نو .\r\nسرانجام آن موبدان از آن سى نام ، نام چهار تن را بنوشتند و باز هم از ميان آن چهار تن ، بهرام شهريار شد . چون بدين گونه سخن شاهى بهرام بالا گرفت ، همهء كهن سالان ايران گفتند : ما بهرام دلير و سبكسار و خودكامه را به شاهى نمىخواهيم .\r\nناگاه در ميان آن سران خروشى به پا شد و دل هر كسى از آن تيز گشت . منذر كه چنين ديد ، به ايرانيان گفت : من مىخواهم بدانم كه شمايان چرا از اين شاه جوان اين چنين پر درد و خسته روان هستيد ؟ بزرگان ايران كه اين سخن را از منذر شنيدند ، همهء پارسيانى را كه از يزدگرد ، دل آزرده بودند ، بر آن دشت گرد آوردند . يزدگرد دو دست و پاى يكى از آنها را بريده بود . ديگرى را دستش بريده و پايش برجاى بود . كسى ديگر را دو دست و دو گوش و زبانش را بريده و آن كس همچون تنى بىروان گشته\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبود . يكى را دو دوش از تنش دور كرده بود . نعمان از ديدن آن آزردگان در شگفت گشت . ديگرى را با بند آهن ، دو چشمش را از جاى كَنده بود . منذر كه چنين بديد ، خشمگين گشت . بهرام نيز سخت از آن كار اندوهگين شد و به خاك پدرش گفت :\r\nاى شوربخت ، چرا چشم شاديت را بدوختى « 1 »  و اين چنين روانم را به آتش بسوختى ؟ آنگاه منذر به بهرام گفت : بدان كه اين بد را بر ايشان نشاند نهفتن . اينك كه سخنانشان را شنيدى ، پاسخشان را هم بده ، زيرا كه كندى بر شهريار پسنديده نباشد .\r\nسخن گفتن بهرام با ايرانيان از شايستگى خود به پادشاهى\r\nپس بهرام به ايشان گفت : اى بزرگان و سران كارآزموده و كاركرده ، همهء آنچه گفتيد ، راست بود و كار از اين هم بدتر است و اگر من پدرم را نكوهش كنم ، كارى درخور كرده باشم . بدانيد كه من نيز از اين گونه ديده‌ام و انديشهء باريك من از پدرم تيره گشته بود . زيرا كه در ايوان او زندانى بودم . ليك چون يزدان بر من بخشايش آورد ، طينوش مرا از دست او برهانيد و كام خستهء من از دام او رها شد . آگاه باشيد كه من از آن رو دشت سرزمين منذر را پناه خويش ساختم ، زيرا كه هرگز نوازشى از شاه نديدم . هرگز مباد كه مردم خوى او را بدارند چرا كه اگر چنين شود ، راه مردمى گم خواهد گشت . اينك من يزدان را سپاسگزارم كه مرا خِرد بداد و روان من پيوسته از\r\n\r\n","description":"","footnote":" ( 1 ) - در نسخهء ژول مُل ، ص 1626 ، بيت 559 آمده :\r\nاگر چشم شادتوى پر دوختى * روانم به آتش چرا سوختى\r\nليك مصرع اول در نسخهء بروخيم ، ج 7 ، ص 2107 بدين گونه آمده :\r\n« چرا چشم شاديت بردوختى » ^ CENTER كه صحيح مىباشد . ","page_name":" 55 ","page_number":55},
  {"content":"\r\n\r\nخِرد برخوردار است . من تا كنون هميشه از يزدان مىخواسته‌ام كه مرا به خوبى رهنمون باشد تا هر آنچه كه يزدگرد شاه [ از بدى 
  ] با مردم بكرد ، ما جان و دل خود را از آن گناهان بشوييم و پيوسته تن آسانى و داد بجوييم و من همچون شبانى باشم و زيردستانم بسان رمهء من باشند و من به كام دل زيردستان خود و به آيين يزدان پرستان زندگانى كنم . بدانيد كه مرا منش و فرهنگ و خِرد و هنر هست و شاه بيدادگر هرگز هنرى ندارد . فرومايگى و كژّى از بيچارگى است و بر بيدادگر بايد گريست . پدر بر پدر من همگى شاه بوده‌اند و شاهى و خردمندى و نيكخواهى از آن من است . از شاپور - پسر بهرام - تا اردشير ، همهء آن شهرياران برنا و پير ، پدر بر پدر ، نياكان من هستند و راهنماى من به كيش و خِرد مىباشند . از سوى مادر نيز نبيرهء شميران شاه « 1 »  هستم . مرا هم هنر و خِرد و بزرگى هست و هم سوارى و مردانگى و نيرو . هيچيك از مردان را در رزم و بزم و هر كار ديگرى مرد نمىشمارم . مرا هم گنجهاى آكندهء نهفته هست و هم نامدارانى شاهدوست . پس سراسر گيتى را با دادگرى آباد خواهم داشت و شمايان نيز همگى از داد شاد باشيد . در اين راه با شما پيمانى مىبندم و به يزدان نيز سوگند مىخورم . اينك تخت شاهنشاهى را بيآوريم و اين تاج گرانمايه را بر روى آن نهيم . سپس دو شير ژيان از بيشه بيآوريم و اين تاج را در ميان آنها گذاريم و آن دو شير ژيان را در دو سوى تخت ببنديم . آنگاه هر كسى كه آرزوى شاهى داشته باشد ، برود و آن تاج نامبردار را از روى تخت پيلسته بردارد و بر سر خود گذارد و در ميان آن دو شير بر روى تخت شاهى بنشيند . پس ما نيز بجز او را به پادشاه نخواهيم اگر كه دادگر و پارسا باشد . ليك اگر از اين سخنى كه گفتم سر بپيچيد و يك گردنكش ناشايست را برگزينيد پس بدانيد كه در جايى كه كسى همچون من پيش رو باشد ، ديگر همهء سرنيزهء سواران همچون خار و گياه هرزه خواهد بود . ديگر سر و كار شمايان با من و منذر و گرز و شمشير تيز و اين پهلوانان تازىاى\r\n\r\n","description":"","footnote":" ( 1 ) - در روايتى ديگر ذكر شده كه مادر بهرام دختر رأس الجالوت يهودى بوده است . ر . ك . رساله شهرهاى ايران ، بند 47 در متون پهلوى ، ص 68 . ","page_name":" 56 ","page_number":56},
  {"content":"\r\n\r\nخواهد بود كه هرگز گريز را نمىشناسند . در آن هنگام ما از شاهنشاه شما گَرد برخواهيم آورد . اينك من سخنانم را گفتم . پس شمايان نيز با انديشه‌اى فرّخ پاسخ دهيد . بهرام ، اين را بگفت و برخاست و به سراپرده رفت .\r\nهمه از گفتار او سرآسيمه گشتند . هر خردمند و موبد و كسى كه در ايران گفتار آن شاه دانا را شنيد ، همگى گفتند : همانا كه اين فرّهء ايزدى است و از راه كژّى و نابخردى نمىباشد . هر آنچه مىگويد ، داد است و ما نيز سزاوار باشد كه دل خود را از داد شاد بداريم . اكنون آنچه كه او در بارهء شير ژيان و آن تخت و تاج كيانى در ميان آنها بگفت ، بدانيد كه اگر شيران نرّ خود او را نيز بدرند ، پروردگار دادگر از ما در بارهء خون او نخواهد پرسيد . چون خودش اين سخن را گفت و خودش اين انديشه را نهاد . پس اگر هم بميرد ، ما شاد خواهيم شد . ليك اگر با فرّ فريدون از ميان آن شيرها بگذرد و تاج را بردارد ، ما نيز هيچكس را بجز او به شهريارى نخواهيم خواست .\r\nتاج برداشتن بهرام گور از ميان شيران\r\nآن شب بگذشت و بامداد فردا بهرام شاه بيآمد و بر تخت بنشست . آنگاه كسى را بفرستاد و ايرانيان را به نزد خود فراخواند و در بارهء آن روز گذشته با ايشان سخنان فراوانى براند . پس موبدان به آواى بلند گفتند : اى شاه داناتر از همهء خردمندان ، اگر كه با مردانگى و دلاورى خود به شاهى برسى ، چه خواهى كرد ؟ چگونه دادگرى و راستى خواهى كرد تا كژّى و كاستى كم گردد ؟ بهرام كه چنين شنيد ، به آن فرزانگان و نامداران و مردان گفت : بدانيد كه من در آن هنگام بخشش را بر سخن گفتن بيفزايم و از بيدادگرى و جستجو بكاهم . به هر كسى كه سزاوار شاهى باشد ، سرزمينى را مىبخشم . كهتران را با خِرد و داد نگاه خواهم داشت و چون ايشان را زينهار دهم ، از داد شاد باشم . به كسانى كه تا كنون تهيدست مانده‌اند ، از گنجى كه نهاده‌ام ، چيزهايى ببخشم . به گناهكاران نخست پند بدهم ليك اگر باز هم گناه كنند ، ايشان\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nرا در بند آورم . سپاهيان را در همان هنگام كه نياز است ، روزى بدهم و خردمندان را دلافروزى ببخشم . دل خود را با زبان خود يكى نگاه دارم و روان خود را از كژّى و تاريكى بگردانم . كسى كه بميرد و ازو بيش از اندازه چيز بماند و هيچ خويشاوندى هم نداشته باشد ، آن چيزها را به تهيدستان مىبخشم و به گنج خود نمىآورم و دلم را در اين سراى سپنجى نمىبندم . تنها با كاردانان به سگالش پردازم و با انديشه پشت آرزوى دل را بشكنم . چون بخواهم كار تازه‌اى بكنم ، در آن باره از دستور خود مىپرسم . هر كسى كه از من داد بخواهد ، داد او را بدهم و همواره سخن به راستى بگويم . بدكاران را با بدى كيفر دهم ، چنان كه بر شهرياران سزاوار است . پس بدانيد كه به آنچه كه گفتم يزدان پاك گواه مىباشد و خِرد بر زبانم فرمانرواست .\r\nآن موبدان موبد و خردمندان و بزرگان كارآزموده كه چنين شنيدند ، همگى به آواى بلند گفتند : ما بنده‌ايم و به فرمان و خواست تو سرافكنده‌ايم . پس بهرام شاه گفت : اى خردمندان راهنماى ، بدانيد كه اگر سد سال نيز بر اين كار بگذرد ، هرگز جان و خِرد من از آنچه كه گفتم نخواهد پيچيد . زيرا اگر چنين كنم گويى از اين مرده‌ريگ « 1 »  و تاج و تخت بيزارم و ديگر شوربخت خواهم بود . موبدان و بزرگان و خردمندان بيدار دل كه اين سخن را ازو شنيدند ، از گفتار گذشتهء خود پشيمان شدند و همهء آن گناهكاران به سوى درمان رفتند . پس به آواى بلند با يكديگر گفتند : همانا كه شاهى بر او سزاوارتر است . هيچكس در گيتى در مردانگى و گفتار و خِرد و نژاد ، پاكتر از او نيست . براستى كه ايزد او را از داد بيآفريده است . مبادا كه كارى از او بد باشد . ما نيز تنها از او نيكى خواهيم ديد و از اين پس به خوردن و شادى خواهيم پرداخت . ليك اگر هيچ در اين گفتار خود خشم بيآوريم و خِرد را به كنار گذاريم ، بايد بدانيم كه هيچكس در گيتى به اين برز بالا و شاخ و يال همتاى او نيست . پس اگر خودش تخت را به چنگ بيآورد ، ديگر چه كسى در گيتى از بهرام برتر خواهد بود ؟\r\n\r\n","description":"","footnote":" ( 1 ) - مرده ريگ به پارسى به معناى ميراث است . ","page_name":" 58 ","page_number":58},
  {"content":"\r\n\r\nاز آن پس ديگر او را از ايرانيان هيچ باكى نخواهد بود و ما در پيش او با يك مشت خاك برابر خواهيم بود . پس همگى به بهرام گفتند : اى فرهمند ، جان ما تو را به شاهى پسنديده است . مردم تا كنون هنرها و گفتار و دانش و انديشهء تو را نمىدانستند . كسى چون خسرو - از نژاد پشين « 1 »  - چه كسى بود كه ما به شاهى بر او آفرين بخوانديم ؟ ليك بدان كه اكنون همهء ما در زير سوگند و بند او هستيم و از براى سوگند به زير گزند او مىباشيم . براستى كه اگر او از اين پس شاه ايران باشد ، همهء اين سرزمين در جنگ ويران خواهد شد . گروهى به بهرام شاد باشند و نيمى ديگر به خسرو بگروند . اگر چه بر پيمان تو بودن بهتر است و راه داد مىباشد و از آن پس گيتى در زير فرمان تو خواهد بود . اينك بهانهء ما همان شير جنگ است و بس . از آن پس ديگر كسى بزرگى نجويد .\r\nپس بهرام بر همان چيزى كه خود گفته بود ، با ايشان همداستان گشت . در آن هنگام آيين شاهان راد چنان بود كه چون شاه فرّخ‌نژادى تازه مىخواست به فرمانروايى برسد ، موبدان موبد به پيش او مىرفت و سه خردمند بينا دل را نيز به همراه خود مىبرد . آنگاه او شاه را بر تخت مىنشاند و بر آن تخت شاهى آفرين مىكرد . سپس تاج زر را - كه زيب و آيين و فرّ شاهى از آن بود - به نزديك شاه مىبرد و آن كلاه كيانى را بر سرش مىگذاشت و دو رخسار خود را با شادى بر بر شاه مىماليد . آنگاه از آن پس هر كسى كه بشار مىبرد ، شهريار همهء آنها را به خواهندگان مىداد . پس در آن هنگام تاج و تخت را به موبد سپردند و به دشت رفتند . گستهم پهلوان دو شير جنگى داشت كه آنها را به زنجير بسته بود . پس بيآمد و آنها را به موبد سپرد . آن شيران جنگى را نيز كِشان كشان ببردند و كِشندگان شيران از ترس همچون بيهوشان گشتند . آنگاه آنها را به پايهء تخت پيلسته ببستند و تاج را بر گوشهء آن تخت پيلسته بنهادند . همه بر آن تاج و تخت مىنگريستند تا ببينند كه كار چگونه خواهد\r\n\r\n","description":"","footnote":" ( 1 ) - مراد كِي پشين ، يكى از پسران كى كواذ و برادر كى كاووس است . ","page_name":" 59 ","page_number":59},
  {"content":"\r\n\r\nشد . پس بهرام و خسرو با دلى پر از خون به دشت و به كنار شيران رفتند . چون خسرو آن دو شير ژيان را بديد كه تاجى در ميان ايشان نهاده شده بود ، به آن موبدان گفت : تاج از همان آغاز كار سزاوار كسى شد كه تاج شاهى را بجست . و ديگر اين كه من پيرم و در برابر چنگال شير ژيان ، ناتوان هستم . ليك او جوان است . پس بايسته است كه او با برنايى و تندرستىاى كه دارد به اين كار پيش گام گردد . بهرام كه چنين شنيد ، به دو گفت : آرى ، آنچه مىگويى روا است و ما گفتار راست را نهان نداريم . پس بهرام كه همه به دو در شگفت مانده بودند ، گرز گاوسارى در دست گرفت . در همان هنگام موبد به دو گفت : اى پادشاه خردمند و بادانش و پارسا ، آيا چه كسى تو را به اين جنگ شيران مىفرمايد ؟ آيا شاهى براى تو چه چيزى بيشتر از تاج خواهد داشت ؟ « 1 »  جانت را از براى پادشاهى از دست مده و تنت را با خيره‌سرى تباه مساز .\r\nبدان كه ما همگى در اين كار بىگناه هستيم و خودت اين را مىخواهى .\r\nبهرام كه چنين شنيد ، به دو گفت : اى پژوهندهء كيش ، هم تو و هم ديگران در اين كار هيچ گناهى نداريد . ليك اين من هستم كه هماورد اين نرّه شيران مىباشم و جنگ با دليران را خريدارم . موبد به دو گفت : پس به يزدان پناه ببر و چون رفتى ، دلت را از گناه بشوى . بهرام شاه نيز همچنان كرد كه موبد گفت و از گناهان پشيمان گشت و دلش پاك گرديد . آنگاه با آن گرز گاوروى برفت . چون آن شيران پرخاش جوى او را بديدند ، يكى زود زنجير و بند خود را بگسست و به پيش آن شهريار بلند آمد . ليك بهرام پهلوان گرزى بر سرش بزد كه همهء روشنايى را از چشمانش ببرد . سپس به پيش شير ديگر آمد و گرز را چنان بر سرش بزد كه خون از چشمانش بر بر آن بريخت .\r\nآنگاه بر تخت پيلسته بنشست و آن تاج دلافروز را بر سر نهاد . خسرو كه چنين ديد ،\r\n\r\n","description":"","footnote":" ( 1 ) - در نسخهء ژول مُل ، ص 1631 ، بيت 669 آمده :\r\nهمى جنگ شيران كه فرمايدت * بجز پادشاهى چه افزايدت\r\nليك در نسخهء مسكو ، ج 7 ، ص 302 مصرع دوم بدين گونه آمده :\r\n« جز از تاج شاهى چه افزايدت » ^ CENTER كه صحيح‌تر مىباشد . ","page_name":" 60 ","page_number":60},
  {"content":"\r\n\r\nبه پيش بهرام رفت و او را نماز برد و گفت : اى شاه گردنفراز ، نشست تو بر تخت شاهى ، فرخنده باد و همهء پهلوانان گيتى در پيش تو بنده بادا . تو شاهى و ما همگان بندهء تو هستيم و تو را به خوبى فزاينده‌ايم . به يزدان پناه مىبريم ، زيرا كه او نمايندهء گمراهان است . آنگاه همهء بزرگان بر بهرام گوهر افشاندند و بر آن تاج نو آفرين بخواندند « 1 »  .\r\nاز سراسر گيتى نيز خروش برآمد . اين جشن در روز هفدهم آذر ماه بود .\r\nاكنون ابرى برآمد و ماه تيره گشت و از ابر سياه چنان برفى بباريد كه نه دريا و دشت و مرغزار پديدار است و نه پَر زاغ را بر آسمان مىبينم . هيچ نمكسود و هيزم و جو نمانده است و تا هنگام درو كردن جو نيز هيچ چيزى پديدار نيست . اينك با اين روزگار تيره و ترس از خراج ، زمين نيز از برف همچون كوهى از پيلسته گشته است .\r\nهمهء كارها سر در نشيب آورده مگر اين كه دوستى يارى رسانَد . اكنون داستان شگفتى بگويم كه از هيچ چيز بيش از آن نمىتوان پند گرفت .\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 620 - 616 بلعمى ، تاريخ بلعمى ، ج 2 ، ص 938 - 933 ثعالبى ، تاريخ غررالسير ، ص 318 - 316 مسكويه ، تجارب الامم ، ج 1 ، ص 147 - 142 مجمل التواريخ و القصص ، ص 69 يعقوبى ، تاريخ يعقوبى ، ج 1 ، ص 200 دينورى ، الأخبار الطوال ، ص 84 . ","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\nبهرام گور « 1 » \r\nپادشاهى بهرام گور شست و سه سال بود « 2 » \r\nچون بهرام گور بر تخت بنشست ، خورشيد نيز به شاهى بر او آفرين بخواند . پس به پرستش آفرينندهء گيهاندار و بيدار و بيننده پرداخت . آن خداوند پيروزى و برترى و افزونى و كمترى ، خداوند داد و خِرد و آن روزىده رهنماى . آنگاه گفت : بدانيد كه من اين تاج و تخت را از كسى يافتم كه بخت را آفريده است . پس به دو اميدوارم و ازو در هراس هستم و از براى نيكويىها سپاسگزار اويم . شمايان نيز تنها به دو نازِش كنيد و بكوشيد تا پيمان او را نشكنيد . ايرانيان كه چنين شنيدند ، زبان بگشودند و گفتند كه : ما كمر بندگى ببستيم . اين تاج بر شاه فرخنده باد و هميشه دل و بخت او زنده\r\n\r\n","description":"","footnote":" ( 1 ) - بهرام پنجم به بهرام گور معروف است و روايت كرده‌اند كه علت اين نامگذارى ، علاقه بسيار او به شكار گورخر بوده است . خوارزمى ، مفاتيح العلوم ، ص 102 .  ( 2 ) - در مورد مدت شاهى بهرام پنجم روايات بسيار متفاوتى وجود دارد . بايد دانست كه تنها اندكى به پيروى از حكيم فردوسى اين مدت را 63 سال دانسته‌اند . ر . ك . گرديزى ، زين الأخبار ، ص 78 مستوفى ، تاريخ گزيده ، ص 114 . غالباً مدت شاهى بهرام پنجم را 23 سال ذكر كرده‌اند . از جمله ر . ك . ثعالبى ، تاريخ غررالسير ، ص 325 بلعمى ، تاريخ بلعمى ، ج 2 ، ص 950 مسكويه ، تجارب الامم ، ج 1 ، ص 151 ابن بلخى ، فارسنامه ، ص 22 مسعودى ، مروج الذهب ، ج 1 ، ص 256 . برخى 19 سال گفته‌اند . ر . ك . يعقوبى ، تاريخ يعقوبى ، ج 1 ، ص 200 مسعودى ، همان ، همان صفحه . صاحب مجمل التواريخ و القصص در روايت ديگرى 19 سال و چند ماه و باز هم به يك روايت 60 سال گفته است . همان صفحه . طبرى در 2 روايت 18 سال و 10 ماه و 20 روز و يا 20 سال و 2 ماه 20 روز آورده است . تاريخ طبرى ، ج 2 ، ص 627 - 626 . به طور كلى بايد گفت كه مدت شاهى بهرام پنجم حدود 17 يا 18 سال بوده است يعنى از سال 421 م . تا 438 م . ","page_name":" 63 ","page_number":63},
  {"content":"\r\n\r\nبادا . آنگاه پس از اين كه بر او آفرين بخواندند و همگى در پيش او گوهر افشاندند ، بهرام گفت : اى سركشانى كه نشان نيك و بد روزگار را ديده‌ايد ، بدانيد كه ما همگى بنده‌ايم و ايزد يكى است و پرستش تنها سزاوار اوست . من نيز شمايان را از روزگار بد ، بىبيم خواهم داشت و كارى نخواهم كرد كه نيازتان به دشمن رسد . چون بهرام اين سخنان را بگفت ، از پيش او برخاستند و بار ديگر بر او آفرين بكردند و آن شب تيره را به گفتگو گذراندند .\r\nچون خورشيد روى خود را بر آسمان بنمود ، بهرام شاه با آرامش بر تخت بنشست و ايرانيان نيز به پيش او بار يافتند . پس بهرام به آن مهتران گفت : اى نامداران و نيك اختران ، ما به يزدان مىگراييم و رامش مىكنيم ليك به اين گيتى نمىنازيم و از آن دل مىكَنيم . اين بگفت و اسپ پهلوانان را بخواستند و بارگاه كيانى او را بيآراستند . به سديگر روز چون بهرام بر تخت نشست ، گفت : آيين پرستش را نبايد نهان كرد . ما به هستى يزدان گواهى مىدهيم و روان خود را به اين كار آشنايى مىدهيم . هم بهشت و دوزخ هست و هم رستاخيز . و ما را از نيك و بد هيچ گريزى نيست . پس هر كسى را كه به روز شمار نگرايد ، او را بر كيش و دانا مشماريد . به روز چهارم چون بر تخت پيلسته بنشست و آن تاج پسنديده را بر سر نهاد ، گفت : بدانيد كه من يك دَم نيز آن اندازه كه از مردم خود شادمان هستم ، از گنج شاد نمىباشم . نه خواستار اين سراى سپنجى هستم و نه درگذشت با درد و رنج را مىخواهم . زيرا كه اين گيتى ، راه گذر است و سراى ديگر جاويد مىباشد . پس از آز بپرهيزيد و اندوه مخوريد . به روز پنجم گفت : بدانيد كه من هرگز از رنج كسى شاد نيستم و تا توان داشته باشم ، برايش خواهم كوشيد .\r\nبه كوشش بجوييم خرّم بهشت * خنك آن كه جز تخم نيك نكشت\r\nبه روز ششم گفت : هرگز مباد كه بخواهم به مردم زيردست شكستى بيآورم .\r\nسپاهيان را از دشمن تن آسان مىكنم و بدانديشان را هراسان مىسازم . به روز هفتم\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nچون بر تخت نشست ، گفت : اى بزرگان خردمند و بيدار و كارآزموده ، بدانيد كه با مردم زفت ، زفتى مىكنم و يار خردمندان خواهم بود . هر كسى كه با من به گرمى نسازد ، بيش از آن كه از پدرم بدى ديد ، از من خواهد ديد . ليك هر كه فرمان مرا برگزيند ، هيچ اندوه و رنج و دردى نبايد بچشد . به روز هشتم چون بهرام شاه بر تخت بنشست ، بفرمود تا جوانوى را به نزد او بخوانند . آنگاه به دو گفت : به نزد هر مهتر و نامدار كشورى نامه‌اى با مِهر و داد بنويس و در نامه بگو كه : بدانيد كه بهرام به شادى بر تخت بنشست . او شاه بخشايشگر و راستكار است و از كژّى و كاستى گريزان مىباشد . با فرّ و شكوه و مِهر و داد است و تنها دادار پاك را مىپرستد . پس هر كسى را كه از من فرمان ببرد ، او را مىپذيرم . من به آيين تهمورس دادگر بر تخت پدر فرّخم بنشستم . پس اگر چه از ديگران كاستى بسيار ببينم ، ليك با همه راستى خواهم كرد . در دادگرى از نياكان خود نيز برتر گردم و شمايان را نيز به اين كار رهنمون باشم . بدانيد كه من بر آن كيش زردشت پيامبر هستم و از راه نياكان خود نمىگذرم . پس كيش زردشت پيشين - آن ابراهيم پيامبر راستگوى - را خواهيم داشت « 1 »  .\r\nشمايان نيز هر يك بر سرزمين خود پادشاه هستيد و نگهبان مرز و نگهدار كيش مىباشيد و بر زنان و فرزندان نيز پادشاهيد . خوشا مردم زيرك و پارسا . من زر را در گنج خود نخواهم آكند زيرا كه با اين گنج اندوزيهاست كه تهيدستان در رنج مىمانند . درود ما بر همهء پادشاهان باد بويژه آنان كه مهربانند . آنگاه مُهر نگين بهرام را بر آن نامه‌ها نهادند و بهرام فرستادگان باآفرينى بخواست . و بدين سان موبدان و خردمندان و سواران بينا دلى به همراه آن نامه‌ها برفتند .\r\n\r\n","description":"","footnote":" ( 1 ) - براى آگاهى پيرامون نظريه تفاوت ميان زرتشت با حضرت ابراهيم ( ع ) ر . ك . ميترا مهرآبادى ، « نقدى بر چرا زرتشت را ابراهيم دانسته‌اند » ، كيهان فرهنگى ، سال 11 ، شماره 4 ، تهران ، تيرماه 1373 خورشيدى ، ص 23 - 20 . ","page_name":" 65 ","page_number":65},
  {"content":"\r\n\r\nپدرود كردن بهرام گور ، منذر و نعمان را و بخشيدن باژ مانده به ايرانيان\r\nروز ديگر چون آفتاب بر كوه دميد و خواب را از ديدگان پاك كرد ، آن گروهى كه بهرام پيوسته از ايشان به ستوه مىآمد ، به نزديك منذر رفتند و به دو گفتند : تو در نزد بهرام شاه خواهشگرى كن تا گناه ما را ببخشايد . بدان كه ما نامداران از آن بدكردارى يزدگرد چنان گشته بوديم كه خون در دلمان يخ زده بود . از آن همه كردار و گفتار زشت او و از بيدادگرى و درد و آزار او بود كه دلمان از بهرام نيز سرد و پر از درد بود . منذر كه چنين شنيد ، به نزد بهرام شاه رفت و با او به گرمى سخن گفت و او را نرم كرد .\r\nبهرام نيز اگر چه ايشان بسيار گناه كرده بودند ، ليك چون او شاهى نژاده و دادگر بود ، آنها را ببخشيد . سپس ايوان شاهنشاهى را بيآراست و همهء بزرگان به پيش او رفتند .\r\nدر هرجا خوانى بيآراستند و كسانى را كه شايسته بودند ، بنشاندند و مِى و رود و رامشگران را بخواستند . به روز ديگر ، يك گروه ديگر برفتند و دَمى از خوردن به ستوه نيآمدند . و بدين سان سه روز جشن و مِى و سور بود و اندوه از كاخ آن شاه گيتى دور بود . بهرام به آن بزرگان بگفت كه نعمان و منذر پاك زاده با او چه [ نيكىها 
  ] كردند . همهء مهتران كه چنين شنيدند ، بر آن دشت آباد [ نيزه‌وران 
  ] و آن مردان كين آفرين بخواندند .\r\nسپس بهرام شاه در گنج را بگشود و ديبا و دينار و اسپ و ستام و گبر و همه گونه بوى و رنگ بيآورد و همه را به نعمان و منذر سپرد « 1 »  .\r\nجوانوى نيز برفت و همهء آنها را براى ايشان برشمرد . براستى كه هيچكس را توان چنان بخششى نبود . به آن\r\n\r\n","description":"","footnote":" ( 1 ) - ثعالبى مىنويسد كه بهرام پنجم در عين دادن چيزهاى گرانبها به منذر و نعمان ، پادشاهى ميان حجاز و حيره را به منذر سپرد . تاريخ غررالسير ، ص 319 . ","page_name":" 66 ","page_number":66},
  {"content":"\r\n\r\nتازيان نيز پيشكشهاى بسيار بداد و همگى با شادى از ايوان شاه برفتند . سپس جامهء شاهوار و اسپ و جامهء پهلوانى بيآورد و به خسرو داد و او را بنواخت و بر آن تخت فرخنده بنشاند . شاهنشاه پس از خسرو به نرسى پرداخت . نرسى نامدار برادر جوان و كوچكتر بهرام و با او يكدل و يك زبان بود . بهرام او را پهلوان سپاهيانش كرد تا كشورش به آيين باشد . و بدين سان همهء سپاه را به نرسى سپرد و در گنج بگشود و روزىِ سپاهيان را بداد و سپاهيان از دينار شاد گشتند . سپس بفرمود تا گشسپ دبير به همراه جوانوى بيدار - كه گنجور و داناى آن روزگار بود - به نزد آن شاه مردم پذير بيآيند . آنگاه بفرمود تا از آنچه كه ايرانيان مىبايست مىپرداختند و هنوز نپرداخته بودند ، دست بكشند . دبيران دانا به ديوان رفتند و نود و سه بار شمردند و ديدند كه هزاران هزار درم در ايران است . بهرام شاه نيز همهء آنها را ببخشيد و [ كراسهء 
  ] ديوان را بر آتش نهاد « 1 »  .\r\nهمهء مردم ايران به دو شاد بودند . چون از اين كار نيز آگه شدند ، همگى بر او آفرين بسيار بخواندند و به آتشكده و ايوان نوروز و جشن سده برفتند و بر آتش مشك افشاندند و به بهرام آفرين بخواندند .\r\nسپس بهرام كارآگاهانى را بفرستاد تا به گِرد گيتى بگردند و همهء كسانى را كه يزدگرد رانده بود ، بيافتند و در يك شهر گرد آوردند . سپس به هر مهترى جامهء شاهوار فرستاد و يك كشور را به همراه هميانهايى به ايشان ببخشيد . خردمندان و موبدان و مرزبانانى كه آوازهء بهرام را بدانسان شنيدند ، همگى با گشاده‌دلى و تازه رويى به درگاه او بيآمدند . بهرام بفرمود تا هر كه دادخواه است به سوى موبدان موبد روى بيآورد . چون بدين گونه فرمانش در گيتى بجاى آمد ، يك جارچى را بر درگاه خود بايستانيد تا چنين جار بزند كه : اى زيردستان بيدار شاه ، از اندوه و گناه دور باشيد و از اين پس تنها بر كسى آفرين كنيد كه زمين به داد او آباد است . از گيتى\r\n\r\n","description":"","footnote":" ( 1 ) - روايت شده كه آن مقدار هفتاد هزار هزار درم بود كه بهرام به همراه باج 3 سال ديگر بخشيد . طبرى ، تاريخ طبرى ، ج 2 ، ص 623 بلعمى ، تاريخ بلعمى ، ج 2 ، ص 944 - 943 مسكويه ، تجارب الامم ، ج 1 ، ص 149 . ","page_name":" 67 ","page_number":67},
  {"content":"\r\n\r\nتنها به يزدان پناه ببريد و بس . زيرا كه نگهدار و فريادرس هموست . هر كسى كه فرمان ما را برگزيده و سر از راه و پيمان ما نپيچد ، ما نيز بر او نيكوييهاى بسيارى كنيم و كينه و آز را از دل بيرون سازيم . ليك هر كسى كه از داد بگريزد ، همانا كه به پادافرهء ما درخواهد آويخت . اگر كردگار ما را نيرو دهد و روزگار به كام دل ما باشد ، بر اين نيكيها نيز بيفزاييم و شمايان نيز ما را بستاييد . و بدين سان همهء مردم ايران به گفتار او شادان گشتند و با دلى راهجوى برفتند . در آن هنگام كه پادشاهى بهرام راست گشت ، شادى فزون شد و اندوه بكاست . كار بهرام نيز پيوسته بزم و شكار و يا اسپ و ميدان و چوگان و گوى بود .\r\nداستان بهرام گور با لنبك آبكش\r\nروزى بهرام شاه به همراه چند پهلوان دلير از براى شكار شير برفت . در همان هنگام پير مردى با دستوارى « 1 »  در دست برفت و به دو گفت : اى شاه يزدان پرست ، بدان كه در اين شهر ما دو مرد هستند كه يكى از ايشان بانوا و ديگرى بينواست .\r\nبراهام « 2 »  مردى جهود و فريبنده و بدنژاد و بسيار با سيم و زر است . لنبك نيز آبكشى « 3 »  خوش‌گفتار و آزاده و ميهمان نواز است . بهرام كه چنين شنيد ، از آن مهتران پرسيد كه : آيا اينها كه اين پير مرد مىگويد چه كسانى هستند ؟ يكى از آن پارسايان گفت : اى پادشاه نامور و نژاده ، بدان كه اين لنبك ، آبكشى جوانمرد و ميهمان نواز و خوش‌گفتار است . نيمى از روز به نگاهدارى آب مىپردازد و نيم ديگر را به جستجوى ميهمان براى خود مىگذراند . هيچ چيزى را از امروز براى فردا نگاه نمىدارد و نمىخواهد كه هيچ چيزى در خانه‌اش بماند . ليك آن براهام بىبر ،\r\n\r\n","description":"","footnote":" ( 1 ) - عصا .  ( 2 ) - ابراهيم .  ( 3 ) - آبكش به معناى سقّا است . ","page_name":" 68 ","page_number":68},
  {"content":"\r\n\r\nجهودى زفت است كه زفتى او را نشايد نهفتن . اگر چه درم و گنج دينار و گستردنيهاى ديبا و همه گونه چيز دارد ليك هيچكس نان او را به چشم نديده و هميشه از ديدن ميهمان پر از خشم است . بهرام شاه كه چنين شنيد ، به جارچى بفرمود كه : برو و در پيش بازارگاه جار بزن كه : هر كسى كه از اين لنبك آبكش آب بخرد ، او را خوش نخواهد بود .\r\nبهرام تا هنگامى كه آفتاب زرد شد ، در همانجا بماند . آنگاه بر اسپ تيز خود سوار شد و همچون باد به سوى خانهء لنبك شتافت و در را بكوبيد و به آواى بلند گفت : من يكى از سركشان سپاه ايران هستم كه چون شب تيره گشت ، از راه باز ماندم . اينك اگر مرا امشب در اين خانه درنگ بدهى ، كارى سراسر مردمى و فرّهى باشد . لنبك از شنيدن آن آوا و گفتار خوب و دمساز او شاد گشت و به دو گفت : اى سوار ، زود به درون آى كه شهريار از تو خشنود بادا . اگر با تو دَه تن ديگر هم بودند ، بهتر مىبود و همگى شما بر سرم همچون ماه بوديد . بهرام شاه كه چنين شنيد ، از اسپ فرود آمد و لنبك نيز اسپ را نگاه بداشت و تنش را به شادى با چيزى بماليد و رشته‌اى بر گردنش نهاد . آنگاه چون بهرام در خانهء لنبك بنشست ، لنبك بدويد و يك شترنج خوب به پيش او آورد و ديگر همه گونه چاره‌اى براى خوراك بكرد و به نزد بهرام بيآورد و به دو گفت : اى مرد گرانمايه ، ديگر مُهره را بر زمين بگذار و چيزى بخور . چون خوراك خورده شد ، ميزبان بىدرنگ با شادمانى يك جام مِى بيآورد .\r\nشاه ايران از آن جشن و گفتار چرب و تازه رويى او در شگفت ماند . آن شب را در آنجا بخفت و بامداد از آواى لنبك چشم بگشود . لنبك به بهرام گور گفت : ديشب چهارپاى تو بينوا بود . پس يك امروز را هم باز ميهمان من باش و اگر يارى نيز مىخواهى ، بيآورم . هر آنچه خواهى خواهيم آورد . ليك تو يك امروز را با من به شادى بگذران . شهريار كه چنين شنيد ، به آن آبكش گفت : من امروز كار چندانى ندارم . [ چون بهرام در آنجا بمانْد 
  ] لنبك برفت و چند مَشك آب بكشيد . ليك هيچ خريدارى براى آبكش پديدار نشد . لنبك اندوهگين گشت و پيراهنش را از تن بيرون\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nكرد و بجاى آن يكى از آن آبكش‌ها را بپوشيد . آنگاه آن پيراهن را به بازار برد و با فروش آنها گوشت و كشك بخريد . پس به خانه آمد و كالوشه‌اى « 1 »  بار كرد . و از براى ميهمان خوراكى بپخت . چون خوراك را بخوردند ، مِى بخواستند و بزمى ديگر بيآراستند . بهرام آن شب تيره را با لنبك آبكش به ميگسارى پرداخت .\r\nچون روز فرا رسيد ، لنبك به نزديك بهرام شتافت و به دو گفت : روز و شبها پيوسته شاد و از رنج و اندوه و كوشش آزاد باشى . يك امروز را هم با من باش و با خود چنان بدان كه جان و چيزى بخشيده‌اى . بهرام كه چنين شنيد ، به دو گفت : آرى ، مباد كه به سديگر روز نيز به شادى نگذرانيم . آبكش با شنيدن اين سخن بر او آفرين كرد و گفت : بيدار دل و بختيار باشى . آنگاه لنبك مَشك و ابزار آبكشى خود را به بازار برد و آنها را به گروگان نزد مرد توانگرى بسپرد . سپس آنچه مىبايست بخريد و شادمان به نزد بهرام شتافت و به دو گفت : اكنون تو مرا در فراهم آوردن اين خوراكيها يارى كن زيرا كه مرد از خوراك است كه پرورش مىيابد . بهرام كه چنين شنيد ، زود آن گوشت را ازو بگرفت و ببريد و بر آتش بپخت . چون خوراك خورده شد ، جام مِى در دست گرفتند و نخست از شاهنشاه نام بردند . پس چون مِى نيز بخوردند ، جاى خواب را بساخت و بر بالين بهرام شماله‌اى روشن كرد . به روز چهارم چون خورشيد درخشان شد ، بهرام گور از خواب بيدار گشت . ميزبان به نزد او آمد و گفت : اى نامدار ، در اين خانهء تنگ و تاريك بوده‌اى و بىگمان در اين خانه تن آسان نيستى .\r\nليك اگر از شاه ايران هراسان نمىباشى و دلت نيز مىخواهد ، دو هفته را در اين خانهء بينوا بمانى . بهرام شاه با شنيدن اين گفتار بر او آفرين كرد و گفت : ماه و سال را شادان و خرّم زندگانى كنى . ما سه روز در اين خانه به شادى بوديم و از شاهان گيتى\r\n\r\n","description":"","footnote":" ( 1 ) - برخى كالوشه را همان كالجوش دانسته‌اند . در برهان قاطع به معناى آش مخصوص مردمان ديلمان آمده كه از برنج و نخود و چغندر و سركه پزند و چون پخته شود ، گشنيز تر و نعناع را با هم كوفته ، در روغن بريان كنند و روى آن ريزند . ماده كالوشه . ليك هيچيك از اين دو در اين مورد صدق نمىكند ، چرا كه در هيچيك از دو غذاى مزبور ، گوشت وجود ندارد ، ليك در مورد ذكر شده در داستان گوشت و كشك بوده است . برخى نيز كالوشه را به معناى ديگ دانسته‌اند . ","page_name":" 70 ","page_number":70},
  {"content":"\r\n\r\nياد بكرديم . اينك بدان كه من در جايى از تو سخن خواهم گفت كه از براى آن دل و انديشه‌ات روشن گردد و اين ميزبانى براى تو بار خواهد آورد و چون آن را افزون كنى ، تخت و افسر نيز مىدهد . آنگاه بهرام شتابان همچون گَرد بيآمد و زين بر اسپ خود نهاد و شادان از آن خانه به نخچيرگاه رفت . آن روز را تا شب بر كوه به شكار پرداخت و سپس به نزد سپاهيانش بازگشت .\r\nداستان بهرام گور با براهام جهودى\r\nآنگاه بهرام از پيش سپاه خود به سوى خانهء براهام شتافت و در را بزد و به دو گفت : بدان كه من آن هنگام كه شهريار ايران از شكار بازمىگشت ، ازو جدا ماندم و اكنون نيز شب فرا رسيده و من راه را نمىدانم و سپاه شاه را نمىيابم . بدان كه اگر امشب را در اين خانه ميهمان باشم ، هيچ‌كس از من رنجى نخواهد ديد . پيش كار براهام به نزد براهام رفت و آنچه را از آن نامدار بشنيده بود ، بگفت . براهام كه چنين شنيد ، گفت : از اين كار هيچ مرنج و او را بگوى كه : در اينجا نمىتوانى ميهمان گردى .\r\nفرستاده بيآمد و به بهرام بگفت كه : تو را در اينجا جايى نيست . بهرام به دو گفت : به او بگوى كه روا نباشد من از اينجا بگذرم . تنها از تو مىخواهم كه يك امشب را ميهمان تو باشم و نمىخواهم كه از براى هيچ چيزى هم در رنج بيفتى . پيش كار كه سخنان بهرام را بشنيد ، باز به نزد براهام دويد و به دو گفت : اين سوار امشب از اينجا نخواهد گذاشت و بسيار در اين باره سخن مىگويد . ليك براهام گفت : بىدرنگ برو و او را بگوى كه اينجا جايگاهى تنگ است و براهام نيز جهودى درويش است و شب را گرسنه و برهنه بر زمين مىخوابد . پيش كار برفت و اين سخن را به بهرام بگفت . بهرام گفت : اگر در اين خانه ميهمان تو نگردم تا تو را رنجى نرسد ، پس در كنار اين در مىخوابم و هيچ خانه و چيزى ديگر هم نمىخواهم . براهام گفت : اى سوار نبرده ، كم كم دارى مرا رنجه مىدارى . تو در پيش اين در مىخوابى و كسى مىآيد و چيزى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nاز تو مىدزدد . آنگاه مرا از براى آن بسيار در رنج خواهى داشت . پس اينك كه روزگار اين چنين بر من تنگ شد و همهء كارها بىبرگ و رنگ گشت ، به درون خانه بيا .\r\nليك بايد با من پيمان ببندى كه هيچ چيزى از من نخواهى زيرا كه براى مرگم نيز هيچ آبچين « 1 »  و نساجامه‌اى ندارم . بدان كه اگر اين اسپ تو سرگين يا آبى بيافكند و يا خشت خانه را بشكند ، بايد پگاه سرگين او را بروبى و خاكش را به دشت ببرى .\r\nتاوان آن خشت پخته را هم چون از خواب بيدار گشت ، بايد بدهى .\r\nبهرام كه چنين شنيد ، به دو گفت : با تو به اين كار پيمان مىبندم و از براى اين رنجها سر خويش را نيز گروگان مىسازم . آنگاه بهرام از اسپ فرود آمد و اسپ را با لگام ببست و تيغ از نيام بيرون كشيد . سپس نمد زين را به زير خود بگسترد و زين را بجاى بالين خود نهاد و آنسان كه دو پايش بر روى زمين كشيده شده بود ، بخوابيد . از سوى ديگر ، براهام در خانه را از پشت ببست و خوان بيآورد و به خوردن نشست .\r\nآنگاه به بهرام گفت : اى سوار ، چون اين داستان را از من بشنوى ، آن را به ياد بسپار .\r\nبدان كه در گيتى هر كسى كه دارد ، مىخورد و چون نداشته باشد ، تنها مىنگرد .\r\nبهرام كه چنين شنيد ، به دو گفت : من اين داستان را از گفتهء باستان شنيده بودم . ليك اكنون اين شنيده را به ديدهء خويش بديدم . پس از آن ، جهود چون خوراك را بخورد ، مِى بيآورد و از خوردن مِى شادمان گشت و خروشيد كه : اى سوار رنجديده ، به اين داستان كهن گوش بسپار . بدان كه هر آن كس كه داراست ، دلش روشن است و درم در نزد او همچون جوشنى است . ليك كسى كه ندارد ، لبش نيز خشك مىگردد چنان كه تو كه گرسنه بودى در اين نيمه شب گشتى . بهرام با شنيدن اين سخن به دو گفت : آنچه ديدم ، بسيار شگفت بود و بايد كه آن را ياد بگيرم . ليك بدان كه اگر تو از اين جام ، سرانجامى نيك بيابى ، پس خوشا ميگسار و اين جام نيك .\r\nچون خورشيد از فراز كوه دشنهء خود را برآورد ، بهرام گور از خواب گريزان\r\n\r\n","description":"","footnote":" ( 1 ) - آبچين پارچهء جامه را گويند كه بدن مرده را بعد از غسل دادن ، با آن خشك سازند . برهان قاطع ، ماده آبچين . ","page_name":" 72 ","page_number":72},
  {"content":"\r\n\r\nگشت . پس برفت و بر آن اسپى كه هيچ نخورده بود ، زين را - كه همان بالين خشك او بود - بنهاد . در همان هنگام براهام بيآمد و گفت : اى سوار ، هماناكه بر گفتار خودت پايدار نيستى . تو گفتى كه سرگين اين اسپ را با جارو خواهم رُفت . پس اكنون آنچه گفتى بروب و ببر زيرا كه من از ميهمانى كه بيدادگر باشد ، در رنج هستم . بهرام كه چنين شنيد ، به دو گفت : برو و نوكر خود را بيآور تا من به دو زر دهم و او اين سرگين را با تيزى از اين خانهء تو به دشت ببرد . ليك براهام گفت : من كسى را ندارم كه اين خاك را بروبد و در مغاك بريزد . تو پيمانى را كه كردى ، با كژّى به زير پاى مگذار زيرا كه نبايد من تو را بيدادگر بخوانم . بهرام كه اين سخن را ازو بشنيد ، انديشهء تازه‌اى بكرد .\r\nاو را درون موزه‌اش ، دستارى از پرند پر از مشك و خوشبوى بود . پس آن را بيرون آورد و سرگين را با آن پاك كرد و با آن خاكها در گودالى بيانداخت . براهام با ديدن آن دستار به شتاب برفت و آن را برداشت . بهرام كه از اين كار در شگفت مانده بود ، به براهام گفت : اى پارسا ، بدان كه اگر پادشاه از اين رادى تو بشنود ، تو را از اين گيتى بىنياز خواهد ساخت و بر همهء مهتران سرافراز خواهد كرد .\r\nبخشيدن بهرام گور ، خواستهء براهام ، لنبك را\r\nبهرام از آنجا برفت و به ايوان خويش آمد و همهء آن شب را به درمانى براى آن كار بپرداخت . آن شب را در آن انديشه‌ها به خواب نرفت و بخنديد و آن راز را به هيچكس نگفت . پگاه چون تاج بر سر نهاد ، همهء سپاهيان را بار بداد . آنگاه بفرمود تا لنبك آبكش با دستهايى به كِش كرده « 1 »  ، به پيش او آيد . براهام - آن جهود بدانديش بدنام - را نيز بدانجا بردند . چون براهام به بارگاه بيآمد ، او را بنشاندند و مرد پاك دلى را بخواندند . بهرام به آن مرد گفت : برو و اسپانى را به همراه خود ببر و هوشيار باش\r\n\r\n","description":"","footnote":" ( 1 ) - دستها را به كش كردن به معناى دستها را به نشانهء ادب بر سينه نهادن است . ","page_name":" 73 ","page_number":73},
  {"content":"\r\n\r\nكه هيچ بجز داد نكنى . تيز به خانهء براهام برو و هر آنچه كه يافتى ، بر اين اسپان بنه و به اينجا بيآور .\r\nمرد پاك دل به خانهء جهود رفت . همهء خانه پر از ديبا و دينار بود . در آن سرا كاروانى از پوشيدنى و گستردنى و افكندنى و آكندنى بود و از آن همه كالا هيچ جايى بر روى زمين نبود . همه‌جا پر از مرواريد درشت و ياكند و همه گونه گوهر و هميان و افسر بود . موبد شمار آنها را ندانست . پس هزار شتر از دشت جهرم بخواست و پيوسته بر آنها بار مىكردند و باز هم چيزهايى مىمانْد . آنگاه با دلشادى آن كاروان را براند . چون بانگ دراى از بارگاه به گوش رسيد ، مرد بينا برفت و اين را به شاه بگفت كه : بدان كه در گنج تو نيز گوهر از اينها بيشتر نيست و هنوز دويست خروار نيز در آنجا بمانده است . شاه ايران از آن كار در شگفت ماند و به آن آزمندى دل بيانديشيد كه آن مرد جهود آن همه بدست آورد ، ليك چون او را روزى نبود ، آنها برايش هيچ سودى نبخشيد .\r\nپس بهرام شاه از ميان آنها سد بار شتر زر و درم و گستردنى و چيزهاى ديگر به آن آبكش بداد . و بدين سان لنبك با آن گنج برفت . سپس براهام را فراخواند و به دو گفت : اى كه در كمى همچون خاك گشته‌اى ، چند مىگويى كه پيغمبرت چه اندازه زيسته ؟ چرا بايد اين همه از براى بيشى بگريى ؟ آن سوار به پيش من آمد و از آن داستانهاى كهن با من سخن گفت كه : هر كسى كه دارد بيشتر مىخورد و هر كه ندارد ، مىپژمرد . پس اكنون دست خود را از خوردن بكِش و از اين پس ديگر خوردن آن آبكش را ببين . آنگاه بهرام شاه با آن مرد فرومايه از آن سرگين و دستار زربفت و خشت سخنها راند و سپس به آن ناپاكدل چهار درم بداد و به دو گفت : اين را سرمايهء خويش كن زيرا كه بيش از اين براى تو سزاوار نيست . درم تو براى تهيدستان است و براى تو تنها آزاديت بس است . پس بهرام همهء آنچه را كه در آنجا بود به تهيدستان بداد و هرچه را كه در خانه بود به تاراج بداد زيرا كه بيگانگان سزاوار آن بودند . آن مرد جهود خروشان از آنجا برفت .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nداستان بهرام گور با مهربنداد\r\nروزى بهرام آهنگ شكار كرد . پس با يوز و باز شكارى بر اسپى تيز رو سوار شد و به سوى دشت خراميد . در ميان راه بيشه‌اى پر از درخت به پيش او آمد كه [ گويى 
  ] جايگاه مردمى نيكبخت بود . جايى سبز همچون بهشت بود ليك هيچ مردم و چهارپايى در آن نديد . پس گفت : همانا كه اين بيشه جاى شيران و دليران است .\r\nبهرام شاه درون آن بيشه بگشت و در هرجا اندكى بنگريست . ناگهان در آن بيشه شيرى ديد و تنها چارهء آن را شمشير يافت . پس بهرام دلير بانگى بر آن نرّه شير بزد و كمان را به زه كرد و تيرى بر او بزد كه پهلويش را به دلش بدوخت و دل شير مادّه بر او بسوخت . شير مادّه آهنگ بهرام كرد و بغرّيد و چنگ برآورد . ليك بهرام سوار چنان تيغى بر آن بزد كه ديگر آن دد جنگى از كارزار فرو ماند .\r\nدر همان هنگام پير مرد شيرين سخنى به نام مهربنداد از بيشه بيرون آمد .\r\nمهربنداد كه از آن زخم شمشير بهرام شاد گشته بود ، مردى دهگان و يزدان پرست بود كه نشست در آن بيشه داشت . چون به پيش شاه ايران رسيد ، بر او آفرين كرد و او را نماز برد و به دو گفت : اى مهتر نامدار ، اختر روزگار به كامت بادا . اى پاك انديش ، بدان كه من مردى دهگانم كه اين جاى و سراى از آن من است و گاو و خر و گوسپندانى نيز دارم . ليك از براى آن شيران ، مستمند و بددل گشته بودم . اكنون ايزد اين كار را به دست تو برآورد . پس چندى در اين بيشهء ما بنشين تا برايت شير و مِى و انگبين بيآورم . در اينجا هر اندازه كه به كار آيد ، برّه و درختان بارآور و سايه‌دار هست .\r\nبهرام شاه كه چنين شنيد ، از اسپ فرود آمد و همه جاى آن بيشه را بنگريست .\r\nزمينش سبز و پر از آب روان و جايى براى مردان جوان بود . مهربنداد نيز برفت و چند تن از بزرگان را به همراه رامشگرانى به پيش او آورد و گوسپندان فربه بسيارى بكشت و با جامى زرّين در دست بيآمد . چون خوراك بخوردند ، جامهاى نبيذ و گل\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nشنبليد را در پيش نهادند . پس مهربنداد جامى مِى بخورد و جامى به بهرام بداد و بكوشيد تا او را بر آن خوان آرام بسازد . چون مهربنداد از مِى شاد گشت ، به بهرام گفت : اى پهلوان نيك پِى ، بدان كه تو سخت مانند شاه ايران - همان ماه شب چهارده - هستى . بهرام كه چنين شنيد ، به دو گفت : آرى شايد كه چنين باشد زيرا كه [ پروردگار 
  ] پادشاه نگارندهء چهره ما است و همانگونه كه مىخواهد ، مىآفريند . همان آفريننده‌اى كه نه هرگز فزونى مىيابد و نه كاستى . ليك اگر من تا اين اندازه مانندهء شاه هستم ، پس اين بيشه و جايگاه را به تو دادم . بهرام ، اين بگفت و از آن جايگاه برخاست و بر اسپ سوار شد و مست به ايوان خراميد . آنگاه به شبستان زرّين خود برفت و همهء آن شب را در كنار آن بتان بسر برد و نخوابيد . با شادى در كنار دوستان بود و هر گونه داستانى براند .\r\nداستان بهرام گور با كبروى و ناروا كردن او مِى را\r\nآنگاه چون بر تخت بنشست ، از همان بامداد مِى بخواست . بزرگان سپاه نيز به شادى به پيش او رفتند . در همان هنگام مرد بزرگى بيآمد و براى او چندى ميوه از دِه بيآورد . بارهاى شتر از سيب و گلابى و دسته‌هاى گل سزاوار شاهنشاهى بود . چون شاه ايران او را بديد ، بنواخت و در ميان پهلوانان برايش جايگاهى بساخت . نام آن بزرگ كه با ميوه و گلهاى خوشبو بدانجا آمده بود . به پهلوى كبروى بود . چون كبروى از ديدار شاه و آن نامداران و جشنگاه ، خرّم بشد ، جامى بلور پر از مِى بديد . پس ناگاه دلش از براى آن جام به شور افتاد . در پيش بزرگان دست دراز كرد و آن جام را برداشت و برپاى جست و به ياد شاهنشاه بگرفت و گفت : من كه نامم كبروى است ، اين جام نبيذ را به روى شاهنشاه مىخورم . آنگاه در يك دَم آن جام مِى را سركشيد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nدر آن جام پنج من مِى بود . كبروى گفت : بدانيد كه من هفت جام مِى بدين سان در پيش اين انجمن مىخورم و سپس با هوشيارى به سوى دِه مىخرامم و هيچكس خروشى از سرِ مستى از من نخواهد شنيد . كبروى ، اين بگفت و هفت جام ديگر هم بخورد و از آن مِىپرستان گَرد برآورد . آنگاه به دستورى شاه بيرون رفت . براستى كه چه كسى مىداند كه آن مِى در تن او چگونه گشت ؟ كبروى بدين سان از آن شهر خرّم به دشت آمد . چون مِى در سينهء آن مرد گرم شد ، اسپ خود را از ميان گروه برانگيخت و از هامون به سوى كوه بتاخت . آنگاه در جاى سايه‌اى از اسپ فرود آمد و بخوابيد . ناگاه كلاغى سياه از كوه بيآمد و دو چشم او را در آن خوابگاه از جاى بِكَند . از سوى ديگر ، آن گروه كه از پس او مىتاختند ، او را در پيش كوه ، مرده بيافتند . ديدند كه زاغ سياه دو چشمش را از سر كَنده و اسپش نيز در كنارش ايستاده بود . كهترانش از ديدن او بدانگونه بر او خروشان گشتند و از براى آن بزم و جام ، جوشان شدند . از ديگر سو ، چون بهرام از خوابگاه خود برخاست ، نيكخواهى به نزد او آمد و گفت : بدان كه كلاغى در پيش مرغزار ، چشم روشن كبروى را از براى مستى بِكَنده است . رخسار شهريار گيتى با شنيدن اين سخن ، زرد گشت و از انديشهء كار كبروى پر از درد شد . پس در همان هنگام از درگاه او خروش برآمد كه : اى نامداران با فرّ و هوش ، بدانيد كه از اين پس مِى براى همه ، چه پهلوان و چه پيشه‌ور ، ناروا است .\r\nداستان كودك موزه‌گر با شير و روا ساختن بهرام گور ، مِى را\r\nيك سال بدين گونه بگذشت و همه مِى را ناروا مىداشتند . خود شاه نيز چون بزم را مىآراست ، بجاى ميگسارى ، نامهء باستان شاهان را مىخواند و در بزم او هيچ\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nرنگ و بويى از مِى نبود . تا اين كه روزى پسر جوان موزه‌گرى « 1 »  يك زن نامدار و توانگر و پر هنر را به همسرى خود درآورد . ليك او را بدان كار سخت دسترس نشد .\r\nمادرش پيوسته از براى بخت او به زارى مىگريست . روزى مادر كه اندكى نبيذ پنهان داشته بود ، پسر جوانش را به آن خانه كشانيد و به دو گفت : از اين هفت جام بخور تا بىترس و شادكام گردى و شايد كه امشب آن مُهر تنگ را بشكنى . چرا كه كلنگى كه به سستى نمد باشد ، نمىتواند كان سنگ را بكَنَد . پسر موزه‌گر كه چنين شنيد ، هفت هشت جام از آن مِى بخورد و با خوردن آن براستى كه پِى و پوستش سخت شد . آن جامهاى مِى ، جوانمرد را گستاخ كرد . پس بيآمد و در خانه را سوراخ كرد . سپس از خانهء خود با دلى شاد و راه يافته به سوى مادرش برفت .\r\nاز سوى ديگر ، در همان هنگام يك شير از جايگاه شيرهاى شاه از بند رها شد و به آن راه آمد . آن پسر كه هنوز از آن باده‌ها مست و به هر كارى توانا بود ، تيز برفت و بر آن شير غرّان سوار گشت و دست خود را دراز كرد و گوش شير را در دست گرفت .\r\nشير رها شده در آن هنگام كه پسر بر روى آن سوار بود ، سير بود . شيربان نيز كه با زنجيرى در يك دست و كمندى در دست ديگر از پس شير به شتاب روان بود ، ناگهان موزه‌گرى را ديد كه با دليرى بر پشت آن شير سوار بود و گويى بر خرى سوار گشته بود . پس به درگاه بهرام شاه شتافت و آن شگفتى را كه هرگز تا آن هنگام به مانند آن نشنيده ، ليك در همانگاه به چشم خود ديده بود ، براى شاه بگفت . شاه از شنيدن آن در شگفت ماند و موبدان و خردمندان را به نزد خود فراخواند . آنگاه به موبد گفت : بنگر كه نژاد اين موزه‌گر به چه كسى مىرسد ؟ پس اگر او پهلوان زاده باشد ، رواست كه چنين كارى ازو سر بزند . زيرا كه اين دليرى تنها سزاوار پهلوانان است . ايشان نيز راز او را بجستند و در آن باره با مادرش سخن گفتند تا مگر نژاد او را بدانند و بر آن هنرش افزوده گردد . چون سخن در اين باره با مادرش به درازا كشيد ،\r\n\r\n","description":"","footnote":" ( 1 ) - موزه‌گر به پارسى به معناى كفشگر است . ","page_name":" 78 ","page_number":78},
  {"content":"\r\n\r\nمادر دوان به نزد شاه رفت و آن راز را بر او بگشود . نخست بر شهريار آفرين كرد و گفت : تا روزگار برجاى باشد ، شادان زندگانى كنى . بدان كه اين جوان نارسيده ، زنى را برگزيد و به همسرى خود درآورد ، ليك در آن كار ناتوان بود . پس من او را نهانى سه جام نبيذ بدادم و هيچكس آن راز را ندانست . ناگهان بىدرنگ رخسارش لآلگون گشت و آن نمد سر برآورد و همچون استخوان شد . و بدانيد كه نياى او و پدرش ، هر دو ، موزه‌گر بوده‌اند و او را هيچ نژادى برتر از آن پيشه نبوده است . نژاد او هيچ بجز آن سه جام نبيذ نبود . براستى كه چه كسى مىدانست كه شاه اين سخن را خواهد شنيد ؟ شاه از كار آن پير زن بخنديد و گفت : همانا كه اين داستان را نشايد نهفتن . آنگاه بهرام شاه به موبد گفت : اكنون ديگر نبيذ روا مىباشد و بايد به مِىخوردن پرداخت .\r\nليك چندان مِى بخوريد كه بر نرّه شير سوار گرديد و شير شما را به زير نيآورَد ، نه چندان كه آنگاه كه خفته‌ايد ، در راه كلاغى سياه چشمانتان را از مستى بركَند . پس هماندَم خروشى از درگاه شاه برآمد كه : اى پهلوانان زرّين كمر ، همگان به اندازه مِى بخوريد و در ميخوارى به انجام و فرجام خود بنگريد . آنگاه چون مِى شما را به شادى رهنمون گردد ، بخوابيد تا تنتان زبون نگردد « 1 »  .\r\nويران كردن موبد بهرام گور ، دِه را و باز آباد كردنش\r\nپگاه روز ديگر بهرام شاه به همراه سپاهيانش به سوى دشت شكار آمد . در سوى چپش دستور او - هرمز - بود و در سوى راست ، آن موبد پاك انديش . هر دو در آن راه\r\n\r\n","description":"","footnote":" ( 1 ) - اين داستان را براى زمان كى كواذ نيز ذكر كرده‌اند . ر . ك . ج 1 از كتاب حاضر ، . ","page_name":" 79 ","page_number":79},
  {"content":"\r\n\r\nبراى بهرام داستانهايى از جم و فريدون مىگفتند . آن روز دراز را با سگ و يوز و شاهين و بازهاى شكارى كه در پيش ايشان روان بودند ، براندند . چون خورشيد تابان به ميان آسمان رسيد ، بهرام در هيچ جايى جاى پاى گورخر و يا آهويى نديد .\r\nپس از براى آن تابش زياد خورشيد تابان ، دژم و تنگ دل از آن نخچيرگاه بازگشت .\r\nناگاه در سر راهش جايى پر از سبزه و خانه و مردم و چهارپايان بديد . جايى آباد و خرّم و جايگاه آرامش و بىاندوهى بود . پس بسيارى از مردم آن دِه براى ديدن ايشان به سر راه و پيش سپاه آمدند . شاه كه بسيار خشمگين بود ، خواست تا در آن دِه فرود آيد . ليك هيچيك از مردم آن دِه بر او آفرين نكردند . گويى زمين پاى آن خران را ببسته بود . شاه كه چنين ديد ، از آن مردمان تنگ دل گشت و ديگر به خوبى در ايشان ننگريست و به موبد گفت : چنين جاى بَداخترى همانا كه كنام دد و دام و نخچير باد و آب جوى آنها نيز كَرف بادا .\r\nموبد كه چنين شنيد ، دانست كه آن فرمان شاه است . پس به سوى آن دِه برفت و مهتر آن ده را بخواند و گفت : اينك پيام شاه را بشنويد و هيچ از گفتار او سر نپيچيد .\r\nبدانيد كه اين جاى سبز پر از ميوه و مردم و چهارپاى ، بهرام شاه را خوش آمد و آهنگ آن كرد كه از اين دِه ، شهر خوبى بسازد و همهء شمايان را نيز مهتر گرداند . از اين پس زنان و كودكان اين دِه ، مهتر هستند و نبايد كه از هيچكس فرمان ببرند . اينك بايد كه همه كهتران و مهتران اين دِه در يك جا گرد آيند . همهء زنان و مردان و كودكان اين دِه ، از مهترانند و همگى كدخداى اين دِه به شمار مىروند . با شنيدن اين سخن خروشى به شادى از مردم آن دِه برآمد و همهء زنان و مردان و كهتران و مهتران در يك جاى گرد آمدند . پس چون جوانان آن دِه ناترس گشتند ، ناگهان سر مهتر آن دِه را ببريدند و همه به يكديگر درآويختند و در هرجا جوى خون روان ساختند . چون بدين گونه در آن دِه رستاخيزى به پا شد ، همه روى به گريز از آن نهادند و تنها پيران ناتوان در آنجا ماندند . همهء ابزار كشاورزى و ديگر چيزهاى ايشان از ميان برفت .\r\nسراسر آن دِه روى به ويرانى نهاد و درختانش خشك گشتند و جويهايش بىآب شدند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nچون يك سال بر اين كار بگذشت و بهار فرا رسيد ، بار ديگر شهريار ايران از براى شكار به آن سو رفت و به آن جاى آباد و خرّم برسيد . ليك چون نگاه كرد ، ديگر هيچ جايى را برپا نديد . درختان ، خشك و سراها ، ويران و همهء آن سرزمين از مردم و چهارپا تهى گشته بود . رخسار بهرام شاه از ديدن آن كار زرد گشت و از يزدان بترسيد و پر از درد شد . پس به موبد گفت : اى روزبه ، دريغ است كه چنين دِه خوبى ويران گردد . اينك تيز برو و آن را از گنج ما آباد گردان و چنان بكن كه از اين پس هيچ رنجى نبينند .\r\nموبد كه چنين شنيد ، به شتاب از پيش شاهنشاه به آن جاى ويران خراميد . از هر برزنى به سوى برزنى ديگر شتافت تا اين كه سرانجام پير بيكارى را بيافت . پس از اسپ فرود آمد و او را بنواخت و نزديك خود بنشاند و به دو گفت : اى خواجهء سالخورده ، برگوى كه چه كسى چنين جاى آبادى را ويران ساخت ؟ پير مرد گفت :\r\nروزگارى شهريار بر سرزمين ما گذر بكرد . ناگهان موبد بىخردى - كه از آن نامداران بىبر بود - بيآمد و به ما گفت : شمايان همگى مهتر هستيد و به هوش باشيد تا هيچ‌كس را ديگر به چيزى نشماريد . ليك همين كه اين سخن را بگفت ، اين دِه پر از آشوب و تاراج و كشتن و چوب گشت . باشد كه يزدان بيش از آن يار او نباشد و اندوه و رنج و سختى بر او تازه گردد . اكنون ديگر همهء كار اينجا سخت بد گشته و بر ما بايد گريست . روزبه از شنيدن آن سخنان پير مرد پر از درد گشت و ازو پرسيد كه : مهتر شما كيست ؟ پير مرد گفت : مهتر در جايى هست كه آنجا آباد باشد و تخم گياهان بار بدهد . روزبه كه چنين شنيد ، به دو گفت : اينك تو مهتر اين دِه و در هر كار همچون افسرى بر سر باش . از گنج شاه ، دينار بخواه و تخم و گاو و خر و بار نيز از ما بخواه .\r\nهر كسى را كه در اين دِه بيكار يافتى ، او را بكش . همهء ايشان كهترانند و تو مهتر آنها هستى . ليك ديگر به آن موبد پير نفرين مكن ، زيرا كه او اين سخن را از سرِ آرزوى دل خود بر زبان نرانْد . اگر يارانى نيز بخواهى ، هر چندان كه بايد از درگاه شاه برايت مىفرستم .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nپير مرد كه اين سخن را بشنيد ، شاد گشت و ديگر از آن اندوه ديرينه آزاد شد .\r\nبىدرنگ به سوى خانه رفت و مردم را به سوى آبگير بيآورد و به آباد كردن زمين پرداخت . از همسايگان خود گاو و خر بخواستند و همهء آن دشت را بيآراستند .\r\nپير مرد به همراه زمينداران به سختى بكوشيد و در هرجا چندين درخت بكاشتند .\r\nچون يك زمين بدين گونه كاشته و آباد شد ، دل همه ايشان از آن شاد گشت . از سوى ديگر ، همهء كسانى كه از آنجا گريخته بودند ، پيوسته خون مىگريستند . ليك چون ايشان را از آبادى آنجا و نيز از رنج آن كدخداى پير آگهى رسيد . همگى به سوى دِه روى نهادند و همهء برزنها و جويها را آباد بكردند . مرغ و گاو و خر و گوسپند نيز پيوسته بر آن زمينهاى كشاورزى افزوده مىگشت . هر كس در جايى درختى بكاشت و بدين گونه آن جاى ويران همچون بهشت گشت . بدين سان كدخدا پس از گذشت يك سال همهء آن دِه را بيآراست و از آن كِشت و كار ، كامش برآورده شد .\r\nچون بار ديگر بهار خرّم از راه برسيد ، شهريار ايران به همراه آن موبدش - كه روزبه نام داشت - به سوى آن دشت شكار برفت . چون هر دو به نزديك دِه رسيدند ، بهرام گور تابان نگاه كرد و همه‌جا را پر از زمينهاى كشاورزى و چهارپا بديد . كاخهاى بلند در آن سر برآورده و همهء دِه پر از گاو و گوسپند و باغ و آب و كشتزارهاى گندم و جوى سبز شده بود و سراسر آن دشت نيز از گلهاى لاله و شنبليد پر گشته بود . ميش و برّه بر كوه پراكنده و سراسر آن سرزمين همچون بهشت گشته بود . بهرام كه چنين ديد ، به آن موبد گفت : اى روزبه ، چه كردى كه آن دِه سبز ، يك سره ويران گشت و مردم و چهارپايان آن پراكنده شدند ؟ و اكنون چه كردى كه آن را بار ديگر همچون روز نخست بساختى ؟ موبد به دو گفت : بدان كه آن شارستان كهن تنها با يك سخن من بود كه ويران گشت و باز هم با يك انديشه بود كه آباد شد و دل شاه ايران از آن شاد گشت . شاه به من بفرمود كه : اين جاى سبز را با دينار گنج از پاى درآور . ليك من از كردگار گيهان و از نكوهش مهتران و كهتران بترسيدم . با خود انديشيدم كه چون يك دل ، دو گونه انديشه كرد ، ناگاه از هر دو گَرد برآورد . به همانسان چون در يك\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nشهر ، دو كدخداى باشند ، سرزمين ايشان برجاى نخواهد ماند . و براستى كه اگر دو تن به يكسان كارى كنند ، مرد خردمند از ديدن آن خيره مىگردد . پس من برفتم و به پيران ده بگفتم كه : اى مردمان از اين پس هيچ‌كسى بر شما مهتر نيست . زنان و كودكان و كنيزان و مزدوران و پيشوايان كيش ، همگى براى خود مهتر هستند . و بدين سان چون آن كسانى كه كهتر بودند ، مهتر گشتند ، سر آن كدخداى دِه به زير پاى آمد و با همين گفتار من بود كه آن جاى پاك ويران گشت . سپس چون شاه بر ايشان بخشايش آورد ، برفتم و راهى ديگرگونه به ايشان نمودم . پير مرد خردمند و سخنگوى و با دانش و راهنمايى را مهتر آن دِه بكردم و او نيز بكوشيد و آن ويرانيها را آباد بكرد و با اين كار ، دل زيردستان را شاد بساخت . پس چون تنها يك تن مهتر ايشان شد ، خوبى افزوده گشت و كژّى بكاست . من در آغاز ، نهانى به ايشان بدى نمودم . ليك پس از آن ، در ايزدى را بر آنها بگشودم .\r\nسخن بهتر از گوهر شاهوار * چون بر جايگه بر برندش به كار\r\nخرد ، شاه بايد ، زبان ، پهلوان * چو خواهى كه بىرنج باشد روان\r\nدل شاه ، جاودانه شاد و از كژّى و گمراهى آباد بادا . چون بهرام شاه اين سخن را بشنيد ، گفت : زه « 1 »  .\r\nاى روزبه ، براستى كه تو سزاوار تاج هستى . آنگاه يك هميان دينار زرد به آن مرد پر هنر و پيش بين ببخشيد و برايش جامهء شاهوارى بيآراستند و سرش را به ابر برافراختند .\r\n\r\n","description":"","footnote":" ( 1 ) - گويند هر گاه كه شاهان از كسى خشنود مىشدند ، مىگفتند : زِه . و زه به معناى احسنت بود . و چنانچه يك بار مىگفتند زه ، 40 هزار درم از خزينه به آن شخص داده مىشد و اگر در كنار زه مىگفتند زهازه به معنى 400 هزار درم بود . ","page_name":" 83 ","page_number":83},
  {"content":"\r\n\r\nداستان بهرام گور با چهار خواهران\r\nهفتهء ديگر بهرام - آن شهريار گيتى - به همراه موبدان و بزرگان به شكار رفت تا يك ماه را در آن نخچيرگاه بمانَد و با سپاهيان به ميگسارى بپردازد . پس بيشمار از نخچيرهاى كوه و دشت شكار بكردند . چون شكار ايشان به پايان رسيد ، شب هنگام كه همه‌جا سياه گشته بود ، بهرام با شادمانى به همراه سپاهيانش به سوى شهر آمد . بزرگان سپاه نيز در كنار او مىراندند و برايش از شاهان سخن مىگفتند . در همان هنگام از دور آتشى درخشان - به مانند آنچه كه خودش در بهمن ماه براى جشن [ سده 
  ] مىافروخت - بديد . شاهنشاه به آن روشنايى بنگريست و در يك سوى آن دِهى خرّم پديد آمد . در پيش آن دِه ، آسيابى ديد كه مردان بزرگ آن دِه ، پراكنده در كنار آن نشسته بودند . در آن سوى آتش هم همهء دختران جشنگاه بزرگى بساخته بودند . هر يك افسرى از گل بر سر داشتند و در هرجا رامشگرى را نشانده بودند و پيوسته چامه‌هايى « 1 »  در بارهء رزم خسرو مىخواندند . همگى ماهروى و مشك بوى و چرب زبان و با موهايى تاب داده بودند . در نزديك در آسياب ، با رامش گلها را به نخ كشيده و دسته گلهايى ساخته بودند و هر يك از آن دسته گلها در دست داشتند و از شادى و مِى نيمه مست گشته بودند . در همان هنگام از آن جشنگاه خروشى بيآمد و يكى از ايشان گفت : اين را به ياد بهرام شاه مىخوريم كه با فرّ و شكوه و چهر و مِهر است و سپهر گردان نيز به دو برپاست . گويى از روى او مِى مىچكد و از مويش بوى مشك مىآيد . تنها شير و گورخر شكار مىكند و از اينروست كه او را بهرام گور مىخوانند .\r\nبهرام شاه كه آواز ايشان را بشنيد ، بدانسو برفت . چون به نزديكى آن دختران\r\n\r\n","description":"","footnote":" ( 1 ) - چامه به معناى شعر است . ","page_name":" 84 ","page_number":84},
  {"content":"\r\n\r\nرسيد ، همه‌جا را از كران تا كران بنگريست . سراسر آن دشت را پر از آن ماهرويان يافت . پس بفرمود تا ميگساران ، مِى و ميخواره به نزد او بيآوردند . ميگسار جامى بلور بيآورد و آن را در دست بهرام گور نهاد . سپس چهار تن از آن دختران كه نامدار بودند ، به نامهاى مشكناز و مشكنك و نازياب و سوسنك از ميان ايشان بيرون آمدند و با دستبند و رخسارى همچون بهار و بالابلند به پيش شاه رفتند و براى آن بهرام شاه با دانش و كام چامه بخواندند . بهرام گور كه از ديدن ايشان در دلش شورى به پا شد ، از هر چهار تن بپرسيد كه : اى گلرخان ، برگوييد كه شما دختران چه كسى هستيد و از براى چه اين آتش را برافروخته‌ايد ؟ يكى از ايشان گفت : اى سوار سروبالا كه به هر چيز بسيار مانندهء شهريار هستى ، بدان كه پدر ما آسيابانى پير است كه در دامان اين كوه به شكار مىپردازد . هم اكنون نيز كه شب تيره گشته و ديدگانش از آن تيرگى خيره شده است ، مىآيد . در همان هنگام آسيابان با يارانش از شكار خود بر كوه بازگشت . چون بهرام را بديد ، بترسيد و رخسار خود را در پيش او بر خاك بماليد . شاه بفرمود كه به آن پير كه از راه رسيده بود ، جام زرّينى بدهند . آنگاه به دو گفت : تو چگونه اين چهار خورشيدروى را در كنار خود نگاه داشته‌اى زيرا كه هنگام شوهر كردن ايشان است ؟ پير مرد كه چنين شنيد ، بر او آفرين كرد و گفت : بدان كه اين دختران من را هيچ جفتى نيست . گرچه به اين سال رسيده‌اند ، ليك هنوز دوشيزه و پاكيزه‌اند . ليك ايشان را هيچ بهره‌اى از زر و سيم و يا هر گونه چيز ديگر نيست . بهرام با شنيدن اين سخن به دو گفت : اين چهار دختر را به من بده و بيش از اين دخترانت را نگاه مدار . پير مرد به دو گفت : اى سوار ، بدان كه ما را نه جامه و زمين است و نه سيم و سراى و گاو و خر . ليك بهرام به او گفت : مرا به چيزى از ايشان نياز نيست . پيروز كه چنين شنيد ، به دو گفت : هر چهار تن جفت تو و كنيز و خاك زير پاى تو هستند . چشم تو ايشان را به آهو « 1 »  يا هنر بديد و همانگونه كه هستند ، بپسنديد .\r\n\r\n","description":"","footnote":" ( 1 ) - عيب . ","page_name":" 85 ","page_number":85},
  {"content":"\r\n\r\nبهرام گفت : من اين چهار دختر را از پدر پرورندهء ايشان پذيرفتم . آنگاه اين را بگفت و از جاى برخاست و به نوكران سپاه بفرمود تا آن بتان را به شبستان شاه ببرند . پس سپاهيان بهرام به دشت بيآمدند و سراسر آن شب سپاه از دشت بگذشت .\r\nآسيابان از آن كار در شگفت ماند و در آن شب تيره بيانديشيد و به زن خود گفت آيا اين نامدارى كه همچون ماه و با اين برز بالا و دستگاه بود ، در اين شب تيره چگونه به اينجا رسيد ؟ زنش گفت : او از دور آتش را بديد و به شنيدن آواز اين دختران رامشگر بنشست و مِى و رامشگرانى بيآورد . آسيابان كه چنين شنيد ، به زن گفت : اى زن ، مرا بگوى كه آيا فرجام اين كار ، نيك خواهد بود يا بد ؟ زن گفت : بدان كه اين كارى ايزدى بود زيرا كه آن مرد چون ايشان را بديد ، هيچ از نژاد ايشان نپرسيد و از چيز و خواسته نيز هيچ يادى بر دلش نبود . او بر روى زمين تنها ماهرويى را مىجست و در انديشهء يافتن دينار يا دختر شاه نبود . و براستى كه هيچ شمنى بتانى به مانند ايشان در چين نيز نبيند . بدين گونه تا خورشيد از پشت سياهى برآمد و همه‌جا همچون چراغى روشن گشت ، همه گونه داستان از بدنژادان و راستان براندند .\r\nچون روز فرا رسيد ، مهتر دِه بيآمد و به آن پير گفت : اى پهلوان بهروز ، ديشب در آن شب تيره بخت به بالينت آمد و آن شاخ درخت سبز برايت ببار نشست . ديشب بهرام شاه از دشت نخچيرگاه مىآمد كه نگاه كرد و آن جشن و آتش را بديد . پس بدانسو آمد و اكنون دختران تو جفت او هستند و به آرامش در پس پردهء او مىباشند . همانا كه دخترانت را با آن موى و روى و راستى ، براى شاه آراسته بودى .\r\nاينك بهرام شاهنشاه داماد تو است و از اين پس در هر كشورى از تو ياد مىكنند . اين سرزمين پاك را نيز به تو داد . پس ديگر اندوه مخور ، زيرا كه اندوه و ترس از تو دور گشت . اكنون ما همگى كهتر و چاكران تو هستيم . هر فرمانى كه دارى ، بفرماى چرا كه فرمان از آن تو است و ما همگى كهتران تو هستيم و پيمان براى تو مىباشد .\r\nآسيابان و زنش با شنيدن اين سخنان به دو خيره ماندند و هر يك پيوسته نام يزدان را\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبخواندند . آنگاه مهتر دِه به ايشان گفت : بدانيد كه اين روى و موى ايشان ، از آسمان چهارم شوهرى براى ايشان بيآورد .\r\nيافتن بهرام گور ، گنج جمشيد را\r\nهفتهء ديگر بهرام به همراه موبد و ويژگان سپاه به نخچيرگاه آمد . در همان هنگام مرد مهترپرستى با دستواره‌اى در دست همچون باد دمان بيآمد و پرسيد كه : آيا بهرام شاه در ميان اين سپاهيان در كجاست ؟ موبد به دو گفت : هرچه مىخواهى بگوى زيرا كه تو روى شاه گيتى را نخواهى ديد . ليك مرد گفت : من تا روى شاه را نبينم ، با سپاهيان سخن نمىگويم . پس آن مرد دانشمند و گوينده و جوينده را به نزد شاه بردند . بهرام گور كه چنين شنيد ، اسپ سرخ‌رنگ خود را از ميان سپاه به بيرون براند . آنگاه مرد به دو گفت : اى شاه ، بايد به گفتار من بنگرى . بدان كه من در اين سرزمين دهگان و كدخداى مىباشم و دارندهء اين زمين و كشت و سراى هستم .\r\nپيوسته به زمين خويش آب مىرسانم تا اين كه چون آن آب بسيار و تند گشت ، در ميان يكى از زمينهايم ، سوراخى شد . ناگاه خروش شگفتى به گوشم رسيد كه از ترس جان بخروشيدم . از آن آب پيوسته آواى سنج مىآمد . آگاه باش كه اين خروش به گنجى راه مىنماياند . بهرام كه چنين شنيد ، سپاهيان خود را بدانسو كشانيد و همهء آن دشت را پر از سبزه و آب ديد . پس بفرمود تا چندين كارگر و گراز را از راههاى دور بيآورند . آنگاه آن شاه بلند از اسپ فرود آمد و بر روى آن كشتزارها سايبانى بزدند .\r\nشب كه فرا رسيد ، پهلوانان شماله برافروختند و در هرجا آتش بسوزاندند .\r\nچون خورشيد درفش خود را از درياى آسمان برآورد و زنگار از آن آسمان بنفش بزدود ، از هر سو كارگرانى برفتند و همچون سپاهيان انجمن بگشتند و يك سره به كندن زمين بپرداختند . سراسر آن جاى هموار ، پر از گودال شد . چون سرانجام آن مردان از كندن به ستوه آمدند ، از زير خاك جايى همچون كوه پديدار شد . خانه‌اى\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nساخته شده از خشت پخته و سارو « 1 »  بود كه بسان بهشت برآورده بودند . كارگرانى كه آنجا را مىكندند ، چندان بر آن تبر بزدند كه از دور ، جاى در آن پديدار شد . چون موبد آن را بديد ، با يكى ديگر از پيشوايان كيش به درون آن رفت . خانه‌اى پهن و دراز بديدند كه بالاى آن چندين ياز بود ، دو گاوميش از زر بساخته و آخورى زرّين نيز برآورده بودند . درون آن آخور نيز زبرجد و ياكند سرخ درآميخته و بريخته بودند .\r\nميان آن گاوها - كه بسان گاوهاى گردونه‌كِش بودند - تهى بود و شكمشان پر از انار و سيب و گلابى و در ميان هر گلابى نيز مرواريد خوشاب بسان چكه‌هاى آب بود .\r\nچشم گاوان را نيز از ياكند ساخته بودند . پيرامون آنها پر از شير و گورخرهايى با چشمانى از ياكند يا بلور بود . تذروها و طاووسهاى نرّ زرينى نيز با سينه و چشمهايى از گوهر بساخته بودند . چون دستور شاه آنجا را بديد ، به نزد شاه رفت و با شتاب به آن شاه گيتى گفت : برخيز كه همهء گنجها به چنگمان افتاد . خانه‌اى پر از گوهر پديدار شد كه تنها آسمان كليد آن را داشت . شاه كه چنين شنيد ، به دو گفت : هر كسى كه او را گنجى باشد ، نام خود را به روى آن مىنويسد . اينك بنگر كه نام چه كسى بر آن است و آن را در روزگار كدامين كس آكنده است ؟ موبد موبدان با شنيدن اين سخن ، بيآمد و بر روى آن گاو ، نام جمشيد را بديد . پس به شاه گيتى گفت : من نگاه كردم و ديدم كه بر گاو ، نام جمشيد شاه نوشته شده است .\r\nبهرام شاه كه چنين شنيد ، به دو گفت : اى سر موبدان و اى كه در هر كارى از همهء خردمندان ، داناترى ، چرا بايد اين گنجى را كه جمشيد پيش از اين بنهاد ، من نيز آن را گنج خود سازم . هر گنجى كه بجز از راه شمشير و داد بدست آيد ، براى پادشاهى مباد . اينك هر آنچه كه هست ، به تهيدستان بده تا مبادا از اين كار بر ما شكستى آيد .\r\nاگر ما بايد كه نامى بجوييم ، بدان كه با داد و شمشير گنج مىآكنيم . نبايد هيچ بهره‌اى از اين به سپاهيان من برسد زيرا كه با اين مردانگى ما زمين برايمان تنگ نيست .\r\n\r\n","description":"","footnote":" ( 1 ) - ساروج ","page_name":" 88 ","page_number":88},
  {"content":"\r\n\r\nهمهء اين خواسته‌ها را به آيين كيان بشماريد و گوهرها را به زر و سيم بفروشيد و زنان بيوه و كودكان بىپدر و مردم نامدارى را كه تهيدست گشته و از جاى آرام و كام خويش دل گسسته‌اند ، از ويرانه و آباديها گرد آوريد . سپس همهء آنها را بشماريد و آن گنجهاى درم و دينار را ببخشيد تا از اين كار به روان جمشيد شاه مزدى برسد .\r\nيك دهم از آن گنج را به آن كسى كه شاه را از ميان سپاه بجست و راه را بنمود ، ببخشيد . من تا هنگامى كه جوان و تندرست باشم ، چرا بايد گنج جمشيد را بجويم ؟ هر كسى كه از جمشيد نساجامه بگيرد ، او را هيچ اميدى به شادى از گيتى مباد . من چون بخواهم با سپاهيانم تن خود را به رنج مىآورم و از تور و چين نام و گنج بدست مىآورم . من با اين اسپ شبديز و شمشير تيز هرگز فريب نگيرم و گريز را نشناسم « 1 »  .\r\nسپس بهرام از آنجا به سوى گنج خود رفت كه آن را با رنج و كوشش خود گرد آورده بود . آنگاه پهلوانان كشورش را بيآورد و براى يك سال به سپاهيان درم بداد .\r\nپس از آن ، در آن بهار بزمگاهى بساخت و ايوان گوهرنگار را بيآراست و در جام بلور ، مِى درخشان بنوشيد . چون بهرام گور بدانسان شاد و خرّم گشت ، به يارانش گفت :\r\nاى سركشانى كه نشانهايى از تخت بزرگان بشنيده‌ايد ، ببيند كه از هوشنگ تا نوذر نامدار - كه يادگار آفريدون بود - گرفته تا كِي كواذ - كه تاج بزرگى را بر سر نهاد - كداميك از آن بزرگان در گيتى برجاى مانْد و چه كسى آفرينى به داد بر ايشان بخوانْد ؟ چون روزگار ايشان بسر آمد ، از آن بزرگان تنها سخن به يادگار مانْد . يكى از ايشان را منش بود و ديگرى را نبود . از يكى از ايشان بيزار بودند و ديگرى ستايش مىشد . بدينشان همگى از پِى يكديگر مىگذريم . پس سزاوار باشد كه گيتى را به بد نگذرانيم . چرا بايد رنج آن رفتگان را ببرم و يا از براى دينار دل بگشايم . من دل به اين سراى سپنجى نمىبندم و به تاج نمىنازم و به سوى گنج نيز دست نمىيازم .\r\nچو روزى به شادى همى بگذرد * خردمند مردم چرا غم خورد\r\n\r\n","description":"","footnote":" ( 1 ) - گرديزى اين گنج را بجاى جمشيد ، مربوط به كى كاووس دانسته است . زين الأخبار ، ص 77 . ","page_name":" 89 ","page_number":89},
  {"content":"\r\n\r\nهر گاه كه يكى از كهتران و زيردستان و دهگانان و درباريان من از رنج من بنالد ، ديگر از آن پس سر و افسر و گنج من مبادا . در همان هنگام پيرى به نام ماهيار كه سد و شست و چهار سال از زندگانى او بگذشته بود ، چون آواى بهرام را بشنيد ، برپاى خاست و گفت : اى مهتر دادگر و راستكار ، ما از جم و فريدون و ديگر نامداران ، بيش و كم آگهىهايى يافته‌ايم . ليك براستى كه كسى در گيتى شاهى همچون تو نشنيده است . تو اميد كهتران و فرّ مهتران هستى . دلت به پهناى درياست و همچون كوهه‌اى كه از دريا برخيزد ، چنان روشنايىاى از روان تو برخاست كه خِرد را در دل دانايان بكاست . تو آن چنان گنجى را كه هيچكس از كهتران و مهتران همچون آن نديده بود ، در گيتى بپراكندى . به هنگام جم چون از آن گنج سخن راندند ، آن را گنج گاوان مىخواندند . ليك از آن پس ديگر هيچ‌كس ندانست كه آن در كجاى گيتى است ؟ آيا به خاك است يا در دَم اژدهاست ؟ ولى تو چون آن را بيافتى ، به آن گنج ننگريستى ، زيرا كه تو را از اين سراى سپنجى ننگ آمد . همانا كه ديدهء جانور نيز در درون دريا آن همه گوهر را نمىبيند . تو همهء آن گوهرها را با آن گاو زرّين به درويشان بخشيدى .\r\nهرگز تاج و كمر شاهى بىتو مباد . آباد و پيروز باشى و بخت تو نيز شاد بادا . چه بسيار نامهء خسروان كه از اين سخن سياه گردد و آن را پايانى نباشد .\r\nداستان بهرام گور با بازارگانى و شاگرد او\r\nهفتهء ديگر روزى بهرام كه دژم بود ، با تركش و تير به شكار رفت . چون دشت از تابش خورشيد گرم شد ، بهرام سپهبد به نرمى از شكار برگشت و به ايوان خود روى نهاد . چون چندى از راه بيابان برفت ، به سوى كاخ بازرگانى رسيد . به هر سو نگاه كرد و هيچكس را نديد . پس به بازرگان گفت : ما را ميهمان خويش بساز و بدان كه از ما هيچ رنجى نخواهى ديد . بازرگان كه چنين شنيد ، او را از اسپ فرود آورد و بگشت و جايى را برايش بگزيد . بهرام كه از درد شكم نالان بود ، چند درم به بازرگان\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nداد و به دو گفت : اندكى پنير كهنه با مغز بادام بريان بيآور . ليك بازرگان كه مغز بادام نداشت ، آنچه بهرام گفته بود ، نيآورد . چون شب فرا رسيد ، ميزبان به نرمى برفت و يك مرغ بريان گرم را بيآورد و خوان را بيآراست و در پيش بهرام نهاد . بهرام پهلوان كه چنين ديد ، به آن بازرگان گفت : من از تو با خواهش پنير كهنه خواستم و درم نيز بدادم زيرا كه از درد شكم نالان بودم . ليك تو آن را نيآوردى . بازرگان با شنيدن اين سخن به دو گفت : اى بىخرد ، براستى كه خِرد ندارى تا روان تو را بپروراند . اكنون كه اين مرغ بريان و گرم را بيآوردم ، ديگر فزون خواهى آيين شرم نباشد . بهرام كه اين سخن را ازو بشنيد ، ديگر آرزوى پنير كهنه را به كنارى نهاد و از آن گفتهء خويش پشيمان گشت و خوراك را بخورد و ديگر از آنچه كه بگذشته بود ، بر بازرگان ياد نكرد . چون هنگام خواب نيز فرا رسيد ، بخوابيد و ديگر هيچ چيزى به بازرگان نگفت .\r\nچون خورشيد از درياى جوشان آسمان بردميد و چادر كرفگون شب ناپديد گشت ، آن بازرگان توانگر پيوسته به شاگردش مىگفت : اى مرد ناكاردان ، چرا مرغى به ارزش بيش از يك درم بخريدى و اين گونه ستم بكردى ؟ اگر اين مرغ ارزان بود ، مرا در آن شب تيره نمىبايست كه با آن سوار آنگونه كارزار كنم . اگر براى او با يك دانگ « 1 »  اندكى پنير مىخريدى ، امروز او با من به شيرينى انگبين و شير بود . شاگرد كه چنين شنيد ، به بازرگان گفت : اين يك تن است و تو چنان بدان كه من اين مرغ را از درم خويش خريده‌ام . تو و اين سوار ، هر دو ميهمان من باشيد و از براى اين مرغ با من كارزار مكن .\r\nچون بهرام از خواب خوش برخاست ، به پيش آن اسپ راهوار خود رفت تا بر آن زين بنهد و به ايوان شاهى خود برود . شاگرد كه او را بديد ، به دو گفت : تو بيا و امروز با من جفت باش . شاه كه چنين شنيد ، برفت و بر تخت او بنشست و از بخت\r\n\r\n","description":"","footnote":" ( 1 ) - دانگ به يك چهارم درم گفته مىشده است . برهان قاطع ، ص 820 ، زيرنويس معين . ","page_name":" 91 ","page_number":91},
  {"content":"\r\n\r\nاو در شگفتى فرو ماند . جوان برفت و دويست تخم مرغ بيآورد و به استاد خود گفت :\r\nاى گرامى ، مايست . مغز بادامها را بريان و گرم كن و پنير كهنه را با نان نرم بيآور . زيرا كه او ديشب اين آرزوها را بخواست . پس اكنون نان را ببر و خوانى بيآراى . آنگاه آن شاگرد به نزد بهرام آمد و به دو گفت : اى سوار ، تو ديشب تخم مرغ خواسته بودى .\r\nاكنون اين آرزوها را به گرمى بيآوريم تا خوردنيهاى ديگر نيز كم كم برسد . شاگرد ، اين بگفت و براى خريد به بازار رفت و شكر و بادام و مرغ و برّه بجست تا خوان را بيآرايد و آنها را به همراه مِى و لركيماس و مشك و گلاب ، با دلى پر شتاب به خانه برد . و بدين سان آن جوان پر منش پاكيزه مغز خوان را با خوراكهاى نغزى بيآورد .\r\nچون خوراك خورده شد ، جامى پر از مِى ببرد و نخست آن را به بهرام شاه بداد .\r\nسپس آن جامهاى مِى را پى در پى بخوردند تا اين كه شاد و خرّم شدند . آنگاه بهرام به آن ميزبان گفت : بهرام شاه ما را خواستار گشته است . پس شمايان در اينجا به ميگسارى بپردازيد تا اين كه مست شويد و از اينجاى نجنبيد . سپس بهرام اسپ شبديز خود را بماليد و بر آن زين نهاد و با شادى از آن ميگسارى به سوى گلشن آمد و به آن بازرگان گفت : اى مرد افزون فروش ، اين همه به افزونى مكوش . تو ديشب مرا به دانگى بفروختى و چشم شاگردت را بدوختى و به دو گفتى كه تو مرغى افزون از ارزش آن خريدى و مرا در دَم اژدها نهادى . بهرام ، اين را به بازرگان بگفت و به سوى كاخ شاهى خود شتافت .\r\nچون روز فرا رسيد و خورشيد تاج خود را بر تخت آسمان بنمود ، شاه ايران بر تخت پيلسته بنشست و به سالار بار بفرمود كه آن بازرگان را خواستار شود و شاگرد را نيز به همراهش بيآورد . يكى از ايشان شاد و ديگرى دژم بود . چون بهرام شاه آن شاگرد را بديد ، او را بنواخت و در كنار آن مهتران به شادى بنشاند . سپس هميانى به نزد او بردند و جان تاريك او از ديدن آن همچون ماه تابان گشت . آنگاه بهرام به بازرگان گفت : تا آن هنگام كه زنده هستى ، خود را بندهء اين شاگرد بدان . در هر ماه دو بار نيز شست درم به او بده تا با خواسته و چيز تو او به ميهمان نوازى بپردازد و دل\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nآزاده‌اش را خندان سازد . پس از آن شاه به موبد گفت : شاهى كه كار گيتى را نبيند ، از چه كجا خواهد دانست كه كداميك از مردم مهترند و چگونه بدان را از نيكان خواهد شناخت ؟\r\nكنون اى خردمند دانش‌پذير * اگر بخردى يك سخن ياد گير\r\nبخيلى مكن ايچ اگر مردمى * همانا ز تو كم كند خرّمى\r\nكشتن بهرام گور ، اژدها را و داستان او با زن پاليزبان\r\nبهرام شاه چندى را در كنار مهتران با مِى روشن و جام و رامشگران بگذرانيد تا اين كه بهار فرا رسيد و خاك همچون بهشت گشت و لاله روييد . همهء زمينها پر از نخچير و آب جويها همچون مِى و شير شد . گورخر و آهو بر زمينهاى سخت بتاختند و در هرجا پاى سبزه‌ها رده بركشيدند . همهء جويباران پر از مشكدم « 1 »  گشت و درون خُمها مِى بسان گل انار شد . پس به شاه بهرام گور گفتند كه : ديگر هنگام شكار گورخر دير شد . بهرام گفت : بايد هزار تن از سواران سپاه را برگزيد و يوز و باز و چرغ « 2 »  و شاهين گردنفراز بيآورد و از اينجا به سوى توران رفت و يك ماه را در آنجا به شكار گذراند . و بدين سان آن شاه نخچيرجوى به سوى توران رفت و همه‌جا را پر از رنگ و بوى ديد . آن بزرگان دلاور با شكار خود همه‌جا را از گورخر و ميش كوهى و آهو تهى كردند . دو روز در آن كارها بگذراندند و بهرام پيوسته جامى از مِى در دست داشت .\r\n\r\n","description":"","footnote":" ( 1 ) - مُشْكدَم جانورى سياه رنگ و بسيار خوش آواز است . برهان قاطع ، ماده مشكدم .  ( 2 ) - چَرغ يا چَرخ ، جانور شكارى مشهورى از جنس سياه‌چشم است . برهان قاطع ، ماده چرغ . ","page_name":" 93 ","page_number":93},
  {"content":"\r\n\r\nبه سديگر روز چون خورشيد گيتىفروز ، فروزان گشت و شب تيره از بيم آمدن روز بگريخت و خورشيد تاج درخشان خود را برافراخت و زمين زرد گشت و كوه و دريا به سپيدى پيلسته شد ، شهريار دلير نيز به شكار رفت . ليك ناگهان اژدهايى همچون نرّه شيرى بديد كه به درازاى خودش موى بر سرش بود و دو پستان نيز همچون زنان بر سينهء او بود . پس بهرام شاه بىدرنگ كمان را به زه كرد و تير خدنگى بر سينهء آن اژدها بزد . تير ديگرى نيز بر ميان سر او بزد و خوناب و زهر از سينهء او فرو ريخت . آنگاه از اسپ فرود آمد و دشنه‌اى بركشيد و سراسر سينهء آن اژدها را بدريد .\r\nديد كه آن اژدها مرد جوانى را فرو برده و او را درون آن خون و زهر افسرده بود .\r\nبهرام با ديدن آن مرده ، بسيار بر او بگريست . در همان هنگام از آن زهر اژدها ، چشم بهرام تار گشت . پس همچنان سرگشته و پيچان به راه برفت تا اين كه او را به خواب و آب نياز آمد .\r\nسرانجام به جاى آبادى در آن دشت و به پيش در سرايى رسيد . در آنجا زنى را بديد كه سبويى بر دوش داشت . چون زن ، بهرام را بديد ، روى خود را ازو بپوشيد .\r\nبهرام به دو گفت : آيا مرا در اينجا ميهمان خويش مىسازيد يا اين كه بايد با رنج بگذرم ؟ زن كه چنين شنيد ، به دو گفت : اى سوار نبرده ، تو اين خانه را همچون خانهء خود بدان . بهرام كه اين پاسخ را از زن شنيد ، اسپ را در خانه راند و زن ميزبان برفت و شوهر خود را پيش خواند و به دو گفت : كاه بيآور و چون شانه ندارى ، اسپ او را با جوال پشمين « 1 »  بمال . سپس خود زن برفت و خانه را بِرُفت و بوريايى را بگسترد و بالين بنهاد . آنگاه بر بهرام آفرين بكرد و به سوى آب انبار برفت و آب نيز بيآورد و پنهانى به شوى خود ناسزا گفت كه : اين پير نادان هر گاه كه كسى را در سراى خود بيند ، همچنان برپاى بمانَد و گرچه اين كار ، كار زنان نيست ليك من از يك سپاه نيز پرستارى مىكنم .\r\n\r\n","description":"","footnote":" ( 1 ) - جُوال يا جَوال به ظرفى گفته مىشود كه بافته از پشم است . برهان قاطع ، ماده جوال . ","page_name":" 94 ","page_number":94},
  {"content":"\r\n\r\nبهرام شاه - كه از آن اژدها ناتندرست گشته بود - برفت و رخسار خود را بشست و بر آن بوريا بنشست . پير مرد نيز همچنان بر در خانه ايستاده بود . زن خوان بيآورد و بر آن تره و سركه و نان و ماست بگذاشت . بهرام اندكى از آن بخورد و نالان بخوابيد و رخسار خود را به زير دستار چينىاش نهان ساخت . چون از خواب بيدار شد ، زن به شوهر خود گفت : اى زشت ناشسته روى ، تو بايد براى اين سوار برّه‌اى بكشى زيرا كه او بزرگ و از نژاد شهرياران است و شكوه كيان و فرّ ماه را دارد و تنها به بهرام شاه مىمانَد . شوهر فرومايه كه چنين شنيد ، به زن گفت : چرا بايد اين همه سخن بگويى ؟ تو نه نمكسود و هيزم و نان دارى و نه شبها همچون زنان ديگر دوك مىريسى . اينك چون برّه را هم بكشتى و اين سوار بخورد و برفت ، تو را از اين كار چه خواهد رسيد ؟ بىگمان زمانى زمستان يا گرما و باد دمانى پيش خواهد آمد . شوهر بدين گونه بگفت ليك زن كه نيك و سگالشگر بود ، سخن او را نشنيد و سرانجام آن برّه به گفتار آن زن و از براى آن سوار كشته شد . چون بدين سان بره كشته شد ، آتش و هيزم نيم سوخته بيآورد و در ديگى ترينه « 1 »  بپخت . آنگاه خوان به پيش شهريار آورد و بر آن تخم مرغ و ترهء جويبار و يك پاى بريان برّه و آنچه را كه پخته بود ، بنهاد . چون بهرام خوراك بخورد ، بىخواب و ناتندرست بود . شب كه فرا رسيد ، زن يك كدوى پُر مِى و كمى سنجد بيآورد . شاه كه چنين ديد ، به آن زن گفت : اى زن كم سخن ، داستانى كهن با من بگوى تا به شنيدن گفتار تو مِى « 2 »  بخورم و دَمى اندوه دل را بشكنم . اينك بگوى كه آيا تو را از اين شاه خشنودى است يا اين كه ازو گله‌مند هستى ؟ زن كم سخن گفت : آرى نيكو باشد كه ازو سخن گوييم ، زيرا كه آغاز و فرجام هر كار از اوست . بهرام به دو گفت : اين چنين است و كسى از او داد و خوبى نمىبيند .\r\nزن پر منش گفت : اى پاك انديش ، بدان كه در اين دِه كسان و سراهاى فراوانى است .\r\n\r\n","description":"","footnote":" ( 1 ) - تَرينه در اينجا به معناى غذايى است كه آن را با گوشت و گندم و سركه مىپزند . برهان قاطع ، ماده ترينه . در نسخهء مسكو ، ج 7 ، ص 382 بجاى « ترينه » ، « هريسه » آمده است .  ( 2 ) - بسيارى از عوام و تودهء مردم در گذشته از گردن كدوى حلوايى بجاى ليوان و جام استفاده مىكردند . ","page_name":" 95 ","page_number":95},
  {"content":"\r\n\r\nهميشه راهِ گذر سواران و كارداران ديوان شاه از اينجاست . گاهى يكى از ايشان بر كسى نام دزدى مىنهد و مىكوشد تا از براى پنج شش درم روزگار را بر دل آن كس ناخوش سازد اگر چه سرانجام خودش از آن كار رنج بسيار خواهد ديد . و يا اين كه نام زن پاك تنى را به آلودگى مىبرد و بيهوده به دو دست مىيازد . اينك بدان كه ما را از شاه چنين رنجهايى مىرسد .\r\nشهريار ايران از شنيدن اين سخن انديشناك گشت و با خود انديشيد كه نام او از براى كارهاى آن كارگزار بد شد . پس آن شاه يزدان شناس در دل گفت : هيچكس از دادگر هراسى ندارد . از اين پس چند روز درشتى و تندى مىكنم تا مِهر و داد از گزند پيدا شود . سراسر آن شب را بهرام در آن انديشهء تيره به خود مىپيچيد و به خواب نرفت و دلش با ستم جفت گشته بود . چون خورشيد چادر مشكبوى شب را دريد و روى خود را بر آسمان نمودار ساخت ، زن به پيش شوهر آمد و به دو گفت : ديگ هر كاره « 1 »  و آتش را بيآور و همه گونه تخمى در آب بيافكن و بدان كه نبايد آفتاب به آن بتابد . تا آن هنگام كه من شير گاو را بدوشم ، تو كار اين ديگر هر كاره را آسان مگير .\r\nآنگاه زن برفت و گاو را از چراگاه خود بيآورد و گياهان فراوانى در پيش آن نهاد .\r\nسپس دست به پستانش ماليد و گفت : به نام خداوند بىيار و جفت . ليك پستان گاو را از شير تهى ديد . دل آن زن جوان ميزبان از اندوه پير گشت و به شوهرش گفت : اى كدخداى ، بدان كه ديشب دل شاه گيتى نهانى بپيچيد و ستمكار گشت . شوهر كه چنين شنيد ، به دو گفت : از چه سخن مىگويى ؟ چرا اختر بد مىافكنى ؟ ليك زن گفت : اى شوهر گرانمايه ، بدان كه اين گفتگوى من بيهوده نيست . هر گاه كه شاهى بيدادگر شود ، ماه نيز چنان كه مىبايد از آسمان نمىتابد و شير در درون پستانها خشك مىگردد و نافه نيز درون مشك نمىبويد . جِهْمَرز « 2 »  و دورويى آشكار\r\n\r\n","description":"","footnote":" ( 1 ) - ديگ هر كاره به ديگى گفته مىشود كه از سنگ ساخته باشند و در آن آش و طعام پزند . برهان قاطع ، ماده هر كاره . اين واژه امروزه نيز در خراسان براى ديگ سنگى به كار مىرود .  ( 2 ) - جِهْمَرْز به پارسى به معناى زنا است . ","page_name":" 96 ","page_number":96},
  {"content":"\r\n\r\nمىشود و دلهاى نرم همچون سنگ خارا مىگردند . گرگ در درون دشت مردم را مىخورد و خردمندان از برابر بىخردان مىگريزند . هر گاه كه شاهى بيدادگر شود ، تخم در زير مرغان تباه مىگردد . اكنون نه چراگاه اين گاو كمتر از پيش شد و نه آبشخورش بدتر گشت . ليك اين چنين شير در پستانش خشك شد و رنگش به سياهى كرف گرديد .\r\nدر همان هنگام چون بهرام - آن شاه گيتى - سخنان زن را بشنيد ، زود از آن انديشه‌اش پشيمان گشت و به يزدان گفت : اى كامكار توانا و دارندهء روزگار ، اگر از اين پس هرگز دل من از دادگرى بپيچد ، پس اين تخت شاهى برايم مباد . هماندَم كه بهرام اين سخن را گفت ، آن زن فرّخ و پاك و يزدان پرست بار ديگر به نام خداوند دست به پستان گاو بماليد و گفت : شير خود را بيرون بيآور . ناگهان از پستان گاو شير بباريد . زن ميزبان كه چنين ديد ، به درگاه پروردگار گفت : اى دستگير ، همانا كه تو بيدادگر را دادگر ساختى ، و گرنه او را چنين هنرى نبود . سپس به شوهرش گفت :\r\nبدان كه آن بيدادگر بار ديگر دادگر شد . تو نيز از اين كار خندان و شاد باش زيرا كه يزدان گيهان آفرين بر ما بخشايش آورد .\r\nچون شير در آن ديگ هر كاره پخته شد و زن و مرد از آن كار بپرداختند ، زن پاك انديش به نزديك مهمان رفت و شوهرش نيز در پشت سر او خوان را ببرد و كاسه‌اى شيربا « 1 »  بر آن بنهاد . چه نيكو مىبود اگر كه زيربا « 2 »  نيز بود . شاه اندكى از آن\r\n\r\n","description":"","footnote":" ( 1 ) - شيربا به چند نوع غذا گفته مىشود : 1 - شيربرنج و شله‌اى كه از برنج و شير پزند . 2 - آش شير . 3 - دوراغ و شير خفتهء مخلوط با شير تازه . 4 - شيرى كه آن را مايه زنند تا چون ماست بسته شود و سپس ميوه‌هاى خشك در آن ريزند و بعد از زمانى خورند . لغت‌نامه دهخدا ، ماده شيربا .  ( 2 ) زيربا ( زيره‌با ، زيرباج ) نيز به چند نوع غذا گفته مىشود : 1 - غذايى كه براى تهيهء آن گوشت را به قدر يك رطل ريزه كنند و اگر مرغ باشد ، از بندها جدا كرده ، با دارچين و نخود مقشر و روغن كنجد و آب جوشانيده و نيم رطل سركه و ربع رطل گلاب با شكر سفيد و يك اوقيه بادام محلول در گلاب و يك درم گشنيز خشك و مثل آن عود و سداب و قليلى زعفران اضافه كنند . 2 - آشى كه در آن سركه و ميوه‌هاى خشك ريزند و به زعفران ، معطر كنند و زيره و ساير توابل افكنند و طعم آن شيرين سازند . 3 - آش دوشاب با زيره . لغت‌نامه دهخدا ، ماده زيربا ، زيرباج ، زيرباجيه . ","page_name":" 97 ","page_number":97},
  {"content":"\r\n\r\nشيربا بخورد و سپس با آن زن پايمرد گفت : اين تازيانه را به درگاه خانه ببر و در جايى كه مردم از پيش آن بگذرند ، بر شاخهء بزرگ و بلند درختى بيآويز و بدان كه نبايد هيچ گزندى از باد بدان رسد . سپس ببين تا چه كسى از راه مىآيد و پيوسته به اين تازيانه نگاه كن . زن بدانجا دويد و آن تازيانهء شاه را از درختى بيآويخت و چندى بدان نگاه كرد تا اين كه سپاهيان بيشمارى از راه برسيدند . هر كسى كه آن تازيانه را بديد ، بر بهرام آفرين بكرد . همه از اسپ پياده مىگشتند و به پيش آن تازيانهء دراز مىرفتند و آن را نماز مىبردند . آن زن و شوهر كه چنين ديدند ، گفتند : همانا كه اين كسى بجز شاه نيست و چنين چهره‌اى تنها در خور تخت شاهى است . پس هر دو پر از شرم ، پياده به نزد شاه دويدند و گفتند : اى شاه بزرگ و خردمند ، اى كه بر همهء موبدان ، موبدى ، بدان كه در اين خانه ، درويشانى ميزبان تو بودند . زنى بينوا و شوهرى پاليزبان بود . ما را هيچ آگاهىاى از شاه نبود و نمىدانستيم كه كسى چون او به اين سرزمين بينوا به ميهمانى مىآيد و نتوانستيم چنان كه بايسته بود ، بكوشيم .\r\nبهرام كه چنين شنيد ، به او گفت : اى روزبه ، اين سرزمين و دِه را به تو دادم . پس ديگر از اين پس پاليزبانى مكن و در اينجا بمان و تنها ميزبانى كن . بهرام ، اين بگفت و خندان از آن سراى برفت و بر اسپ بادپاى خود سوار شد . و بدين سان شهريار از آن دِه بينوا برفت و به ايوان گوهرنگار خود بيآمد .\r\nرفتن بهرام گور به نخچير و خواستن دختران برزين دهگان\r\nبه سديگر روز شاه با سپاهيانش و به همراه ابزار شكار بيرون شد . سيسد سوار از بزرگان ايران نيز از براى شكار به همراه او برفتند و با هر يك از آن سواران سيسد ريدك با ابزار شكار همراه شدند . دَه شتر را با ديبا بيآراسته و پالانها و جا پاهايى از زر\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبر آنها نهاده بودند . دَه شتر نيز نشستنگاه شاه را مىبردند و تخت را با ديبا بيآراسته بودند . در پيش آنها نيز هفت پيل بود كه بر آنها تخت پيروزه‌اى به رنگ نيل نهاده بودند كه پايه‌هايش از زر و بلور و نشستنگاه شاه بهرام گور بود . با هر يك از ايشان نيز سى ريدك تيغ زن و [ سوار بر اسپانى 
  ] زرّين ستام بود . از براى رامشگران نيز - كه همگى افسرهاى گوهرنگارى بر سر داشتند - سد استر بود . سد و شست باز و دويست چرغ و شاهين گردنفراز هم به همراه بازداران بود . در پس آنها مرغى سياه با چنگالى سياه و چشمانى به سرخى دو جام پر از خون و نوكى به زردى زر درخشان بر روى لاژوردين آن بود كه در چشم شاه بسيار گرامى بود و او را طغرى « 1 »  مىخواندند و آن را خاقان براى شاه فرستاده بود . خاقان بجز اين مرغ ، يك تخت با تاجى از بيچاده و يك گردنبند زرّين زبرجدنگار و چهل دستبند و سى و شش گوشواره و سيسد بار شتر از چيزهاى گرانبها و ناياب چينى و سيسد نگين ياكند نيز فرستاده بود . در پشت بازداران نيز سد و بيست يوز با آن شاه گيتىفروز ببردند .\r\nگردنبند يوزها را با گوهر بيآراسته و زنجير زر بر آنها بيافكنده بودند .\r\nشاهنشاه بدين گونه چنان به دشت بيآمد كه تاجش از ستارهء اورمزد نيز برگذشت .\r\nهمه كسانى كه در جستجوى شكار بودند ، به سوى آب دريا روى نهادند . بهرام شاه هر هفت سال يك بار به مُروا به آن دريا مىرفت . چون سپاهش به نزديك دريا رسيد ، شاهنشاه آن دريا را پر از مرغان ديد . پس تبيره بزد و طغرى - آن مرغ فرمانروا كه هيچ شكيبا نبود - به آسمان پريد . كلنگ - كه خودش پلنگ را نيز شكار مىكرد - در چنگال آن مرغ ، زبون بود . در آن هنگام كه طغرى به آسمان پريد ، دالمنى به چنگ آورد و ناگهان در آسمان ناپديد گشت . همچون تيرى كه از كمان رها شود ، بپريد و بازدار نيز از پس او دوان گشت . دل شاه از پريدن آن مرغ تنگ شد و به آواى زنگ آن\r\n\r\n","description":"","footnote":" ( 1 ) - اين نام به صورت طغرل نيز آمده است . ر . ك . شاهنامه مسكو ، ج 7 ، ص 340 نسخه بدل شاهنامه بروخيم ، ج 7 ، ص 2160 نسخه بدل . صورت صحيح آن هم طُغْرُل يا در اصل طوغْرِل مىباشد كه به تركى به معناى قوش و مرغ شكارى است . برهان قاطع ، ماده طغرل و حواشى معين . ","page_name":" 99 ","page_number":99},
  {"content":"\r\n\r\nاز پس او بتاخت .\r\nدر آن هنگام باغ فراخى به پيش او پديدار شد كه كاخى از گوشهء آن باغ سر برآورده بود . شاه تنها با چند تن بتاخت ، زيرا كه ديگر سپاهيان در نخچيرگاه بودند . چون بهرام گور به درون آن باغ رفت ، در پس آن باغ مرغزار تندى بديد و در ميان گلستان ، آبگيرى بود كه پير مردى بر لب آن نشسته بود . زمينش را با ديبا بيآراسته بودند و همهء باغ پر از بنده و خواسته بود . سه دختر نيز به سپيدى پيلسته در كنارش نشسته و هر يك تاجى از پيروزه بر سر نهاده بودند . رخسارشان همچون بهار بود و بالابلند و كمان ابرو و كمند گيسو بودند و هر يك جامى بلور در دست داشتند .\r\nچون بهرام گور به ايشان نگاه كرد ، از ديدن ايشان چشمانش خيره گشت و از براى كار طغرى نيز دلش تيره شد .\r\nچون آن دهگان توانگر او را بديد ، رخسارش از ترس به زردى گل شنبليد گشت .\r\nآن دهگان ، پيرى خردمند به نام برزين بود كه از ديدن شاه دلش ناشاد شد . برزين همچون باد از لب آبگير به پيش شاه برفت و زمين را بوسه داد و گفت : اى شاه خورشيدچهر ، روزگار به كام دلت بادا . مرا ياراى گفتن اين سخن نيست كه در اين سرزمين من با دويست سوار بايست . همانا كه اگر شاه از اين باغ شاد گردد ، سر بخت برزين به ماه برخواهد آمد . شاه گيتى كه چنين شنيد ، به برزين گفت : امروز طغرى از پيش ما نهان گشت و دلم از براى اين مرغ شكارى تنگ شد و از پس آن به آواى زنگش بتاختم . برزين به شاه گفت : من اكنون مرغ سياهى كه تنش همچون كرف و چنگ و نوكش به زردى زرير بود و زنگ زرّينى نيز بر آن بسته شده بود ، بديدم كه بيآمد و بر آن درخت گردو بنشست و هم اينك به بخت تو به دست مىآيد . شاه با شنيدن اين سخن ، بىدرنگ به يكى از بندگان گفت : برو و سراسر آن درخت گردو را بنگر . بنده همچون باد برفت و به آواى بلند گفت : همواره شاه گيتى شاد بادا ، بدان كه طغرى به شاخى برآويخته است و اكنون بازدار آن را مىگيرد . چون بدين سان طغرى پديدار شد ، آن پير گفت : اى شاهى كه بر روى زمين هيچ يار و\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nجفتى ندارى ، پِى اين ميزبان بر تو فرخنده و همهء تاج داران ، بنده‌ات باد . اكنون از براى اين شادى جامى بنوش و چون آرام دل يافتى ، كام بخواه .\r\nشاهنشاه گيتى كه چنين شنيد ، بر لب آن آبگير فرود آمد و پير با ديدن آن كار شادمان گشت . در همان هنگام دستور و گنجور و اسپداران شاه نيز برسيدند . پس برزين مِى سرخ و جام بيآورد و نخست از شاه گيتى نام برد . سپس جام بلور بيآورد و به دست بهرام گور بداد . چون شاه آن جام نبيذ را بديد ، بگرفت و از اندازهء كشهء « 1 »  جام نيز بيشتر بخورد . برزين كه چنين ديد ، شادان برگشت و در هر جاى خُمى بنهاد .\r\nچون بهرام مست بشد ، برزين به آن دختران گفت : اى كهتران هنرمند ، اين بهرام شاه است كه به اين باغ آمده است و گردنكشى از آن سپاه نيست . اين چامه گوى ، بشتاب و چامه بخوان . تو نيز اى دختر ماهروى ، چنگ بيآور . پس هر سه دختر كه كلاههايى از گوهر بر سر نهاده بودند ، به نزديك شاه رفتند و يكى به پايكوبى و ديگرى به چنگ نوازى و سديگر - كه خوش‌آواز و اندوه شكن بود - به آواز بپرداخت . شاهنشاه نيز به آواز ايشان جام را از باده تهى كرد و شادكام گشت . پس به برزين گفت : اينها دختران چه كسى هستند كه با تو به اين شادمانى زندگانى مىكنند ؟ برزين گفت : اى شهريار ، هرگز كسى روزگار را بىتو مبيناد . بدان كه آن دختران پسنديده و دلبر - كه يكى چامه گوى و ديگرى چنگزن است و سديگر هم به پايكوبى مىپردازد - دختران من هستند . اى شاه ، من هيچ‌چيزى كم ندارم و مرا همه چيز از درم و دينار و باغ و زمين هست . سه دختر نيز بسان بهار خرّم و همينگونه كه شهريار ، آنها را مىبيند ، دارم .\r\nآنگاه برزين به آن دختر چامه گوى گفت : اى ماهروى ، دل را بپرداز و چامهء شاه را بگوى . آن بتان كه چنين شنيدند ، همگى دل را از اندوه تهى كردند و چامه و چنگ را برساختند . نخست آن چامه گوى به شاهنشاه گفت : اى شاه ماهروى ، براستى كه تنها\r\n\r\n","description":"","footnote":" ( 1 ) - كشه به پارسى به معناى خط است . ","page_name":" 101 ","page_number":101},
  {"content":"\r\n\r\nبه ماه بر آسمان ماننده هستى و تنها سزاوار تخت شاهى مىباشى . ديدارت همچون ماه و بالايت بسان ساگ است و تخت و تاج شاهى به تو مىنازد . خوشا كسى كه پگاه روى تو را ببيند و خوشا آن كه بويى از موى تو بيابد . ميانت همچون ببر ، تنگ است و بازوانت ستبر مىباشند و فرّهء تاج تو تا به ابر برمىآيد . چهره‌ات همچون گلنار است و دل از مِهر تو به شادى مىخندد . دلت چون دريا و دستت به مانند ابر است و شير و پلنگ ، شكار كمند تو مىباشند . با پيكان تير خود موى را نيز مىشكافى . از دادگرى تو آب همچون شير مىگردد . سپاهى كه كمند تو را با اين بازو و زورمندى تو ببيند ، اگر چه سپاهى گران نيز باشد ، باز هم دل و مغز جنگاورانش از هم مىدرد . چون بهرام گور اين چامه را بشنيد ، آن جام بلور گران سنگ را بخورد و به برزين گفت : اى مرد سرافراز كه سرد و گرم بسيارى از گيتى چشيده‌اى ، بدان كه تو هيچ دامادى بهتر از من نخواهى يافت كه بزرگ انجمن و پهلوان شهرياران باشد .\r\nپس هر سه دخترت را به من بده و با اين كار افسر خود را به كيوان برافراز .\r\nبرزين كه چنين شنيد ، به دو گفت : اى شهريار ، اين مِى و ميگسار به تو شاد بادا .\r\nچه كسى را ياراى گفتن اين سخن در گيتى بود ؟ چه كسى زَهرهء اين كار را دارد ؟ اينك اگر تو مرا بسان يك بنده مىپذيرى تا پرستندهء تخت شاهنشاهى تو باشم و آن تاج و تخت و فرّ و اورنگ و بخت تو را پرستش كنم ، پس اين سه دخترم نيز كنيز تو هستند و در پيش پاى تو همچون بنده‌اى مىباشند . شاه كه اين سه ماهروى را از دور بديد ، بپسنديد . ليك اكنون من بد و نيك ايشان را و آنچه كه در نهان هستند ، به شهريار گيتى مىگويم . بدان كه اين دختران به بالاى ساگ و به سپيدى پيلسته و سزاوار تخت و زيبندهء تاج هستند . در ايوان من نيز براى ايشان دويست بار شتر از پوشيدنى و گستردنى و افكندنى و پراكندنى است . دستبند و گردنبند و تاج و تخت نيز - كه دختران سخت بدان شاد مىباشند - هست .\r\nبهرام از كار برزين بخنديد و به دو گفت : هرچه كه دارى ، براى خودت نهان ساز و بگذار تا همانجا بماند و خودت با جام مِى به سوى رامش بگراى . برزين پير كه\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nچنين شنيد ، به دو گفت : پس من اين سه دختر همچون ماه را به آيين گيومرت و هوشنگ شاه به تو دادم و هر سهء ايشان خاك پاى تو هستند و براى تو زنده مىباشند .\r\nنام دختر بزرگ ماه آفريد بود و دو دختر ديگر هم فرانك و شنبليد نام داشتند . چون شاه ايشان را بديد ، بپسنديد و آنها را بر بانوانش نيز برگزيد . پس بفرمود تا يكى از نامداران چهار تخت روان زرّين از ميان سپاه بيآورَد . چون هر سه بت در كجاوه نشستند ، شست نوكر رومى بيآورد و ايشان به گِرد آن بتان مىراندند و بر آنها آفرين مىخواندند . و بدين سان آن سه ماهروى به شبستان زرّين شاه برفتند . شاه نيز در آنجا بود تا اين كه مست‌تر شد . آنگاه يكى از بندگان ، تازيانهء شاه را ببرد و درگاه او را بيآراست . تنها نشانهء شاه براى سپاهيان ، همان تازيانه بود و چون كسى رشته‌هاى دراز آن تازيانه را مىديد ، دوان به پيش آن مىرفت و آن را نماز مىبرد . بهرام نيز در آنجا بود تا مست گشت و چون بدين گونه خرّم شد ، در كجاوه نشست و به سوى شبستان زرّين و آن خانهء شاهبوى آگين خود بيآمد و يك هفته در آنجا بماند و بسيار بخورد و ببخشيد و بگفت و بشنيد .\r\nهنر نمودن بهرام گور به نخچير و خواستن دختر گوهرفروش\r\nبه روز هشتم بهرام شاه به همراه روزبه [ موبد 
  ] و هزار سوار به دشت شكار آمد .\r\nهمهء دشت را پر از گورخر بديد و كمان كيانى را از تركش بكشيد و دو گوشه كمان را به زه كرد و يزدان پيروزگر را ياد بكرد . گاه بهار بود و گورخران همه‌جا به جستجوى جفت بودند . هر يك از ديگرى پوست مىكَند و از خونشان روى زمين لآلگون گشته بود . بهرام همچنان در آنجا بود تا اين كه يك گورخر نرّ ديگرى از مستى برآشفت .\r\nچون سرانجام يكى از آن دو گورخر نرّ دلير بر ديگرى پيروز شد ، مادّه‌اى را به زير\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nآورد . بهرام جنگى كه كمان را به زه كرده بود ، چون آن را بديد ، بخنديد و شادمان گشت و چنان تيرى بر پشت آن گورخر نرّ بزد كه پيكان و پَر تير بر آن گذر كرد و نرّ و مادّه را بهم بدوخت . دل سپاه از آن زخم برافروخته گشت . هر كسى كه از سپاهيان آن زخم را بديد ، بر آن شهريار آفرين بكرد و گفت : چشم بد از فرّ تو دور و همهء روزگارانت سور بادا . تو با اين مردانگى در اين روزگار بىهمتا هستى زيرا كه هم شاهى و هم پهلوان .\r\nسپس بهرام شاه اسپ شبرنگ خود را از آنجا برانگيخت . در ميان راه بيشه‌اى پديدار شد و به پيش آن بيشه ، دو شير ژيان بديد . پس كمان را به زه كرد و چنان تيرى به بر و سينهء شير بزد كه سينه‌اش چاك گشت و پيكان و پَر تير تا خاك گذر كرد .\r\nآنگاه بهرام تيز به پيش شير مادّه رفت و بر آن را با گردرانش « 1 »  ببست . سپس گفت :\r\nاين تير ، بىپَر بود و پيكانش نيز تيز نبود . سپاهيانش كه چنين ديدند ، همگى بر او آفرين بخواندند و گفتند كه : اى شهريار نامور زمين ، براستى كه هيچكس در گيتى شاهى به مانند تو بر تخت شاهنشاهان نديده و نشنيده است . چون با تير بىپَر يك شير را بيافكنى ، پس پِى كوه خارا را هم از بُن برمىكَنى .\r\nشاه به همراه نيكخواهان سپاهش در آن مرغزار براند . پس بيشه‌اى پر از گوسپند بديدند كه شبانشان از بيم گزند بگريخته بود . در همان هنگام يك سر شبان - كه از بيم آن ددان هيچ آرامى نداشت - بهرام را بديد . بهرام به دو گفت : اين گوسپندان را چه كسى در جايى بدين ناسودمندى دارد ؟ سر شبان گفت : اى نامدار ، از گيتى تنها من بدين مرغزار مىآيم . ديشب اين گوسپندان گوهرفروش را از كوه به دشت آوردم .\r\nدارندهء توانگر اين گوسپندان هرگز هيچ بيمى از گزند ندارد . او را خروارها گوهر نامور و زر و سيم و زيور است . ليك تنها يك دختر چنگزن دارد كه زلفانش تاب داده و شكن بر شكن است و تنها از دست آن دختر نبيذ مىگيرد . همانا كه كسى پير مردى\r\n\r\n","description":"","footnote":" ( 1 ) - گِردران به استخوان ران گفته مىشود كه بر آن گوشت بسيار باشد . برهان قاطع ، ماده گردران . ","page_name":" 104 ","page_number":104},
  {"content":"\r\n\r\nبدانسان نديده است . براستى كه اگر دادگرى بهرام شاه نبود ، كجا اين دستگاه براى او مانده بود ؟ زيرا كه آن شاهنشاه گيتى هيچ كوششى براى بدست آوردن زر نمىكند و موبدش نيز بيدادگر نيست . اينك اى نامدار دلير و خردمند و پهلوان و سوار ، آيا به من نمىگويى كه چه كسى آن ددان را بكشت كه خداوند گيهان پشتيبانش باد ؟ بهرام به دو گفت : اين هر دو شير از پيكان تير مرد دليرى تباه گشتند . سوارى سرافراز با هفت يار بود كه چون آن شيران جنگى را بكشت ، برفت . اكنون برگوى كه ايوان آن گوهرفروش كجاست ؟ راه آن را بر ما مپوشان و پديدار كن . سر شبان گفت : از اينجا كه به روى ، دِهى تازه به پيشت مىآيد كه آواز آن به شهر مىآيد و در نزديك كاخ بهرام شاه است . چون شب فرا رسد و روزگار پرند سياه بپوشد ، اين مرد توانگر به جشن مىآيد . آنگاه اگر اندكى درنگ كنى ، آواى چنگ و نوش را خواهى شنيد .\r\nچون بهرام اين سخن را بشنيد ، يك اسپ بالا و جامهء شاهوارى بخواست . و از دستور و سپاهيانش جدا گشت و سرش پر از آرزو شد . در همان هنگام روزبه [ موبد 
  ] به آن مهتران گفت : اكنون شاه ايران به آن دِه مىرود و در خانهء آن گوهرفروش را مىكوبد . پس همگى به گفتارش گوش بسپاريد و ببينيد كه آن دختر را از پدرش مىخواهد و بىگمان بر سرش تاج زر مىنهد . سپس او را از آنجا به شبستان زرّين خود و يا به شبستان برزين مىبرد . او كه هيچ از آميزش با زنان سيرى نمىيابد ، در شب تيره ازو جفت مىگيرد . او را بيش از سد شبستان است . ليك بر شاهنشاه پسنديده نيست كه چنين باشد . اكنون نوكر در ايوان شاه ، نهسد و سى تن از دختران را شمرده است كه همگى افسرهاى گرانى بر سر دارند و توانگر مىباشند . پيوسته از هر سرزمينى باژ مىخواهد و باژ روم را براى شبستان مىدهد « 1 »  .\r\nدريغ اين بر و\r\n\r\n","description":"","footnote":" ( 1 ) - در نسخهء ژول مُل ، ص 1672 ، بيت 949 آمده :\r\nهمى باژ خواهد ز هر مرز و بوم * بيك ماه پريشان بود باژ روم\r\nليك در نسخهء مسكو ، ج 7 ، ص 349 مصرع دوم بدين گونه آمده :\r\n« به سالى بريشان رود باژ روم » ^ CENTER كه صحيح مىباشد . ","page_name":" 105 ","page_number":105},
  {"content":"\r\n\r\nدوش و بالا و رخسار بزم آراى او . هيچ‌كسى را به بالا و زور او نبينند كه با يك تير ، دو گورخر را بهم بدوزد . ليك از آميزش با زنان تباه مىگردد و به زودى همچون بدتنان ، سست مىشود . ديدگان خود را تاريك و رخسار را زرد و لاژوردين مىسازد و تنش سست مىگردد . از بوى زنان است كه موى مرد سپيد مىشود و سپيدى موى ، مرد را از اين گيتى نااميد مىسازد . از كار زنان ، بالاى راست جوان ، خميده مىگردد و چندين گونه رنج و سختيهاى ديگر هم برمىخيزد . پس اگر در يك ماه بيش از يك بار آميزش كنى ، آن همچون خون ريختن باشد . و همين نيز براى يك جوان خردمند ، تنها از براى فرزند يافتن است . و گرنه چون آن را افزون كنى ، ديگر تن كاهش مىيابد و از آن سستى ، تن مرد ، بىخون مىگردد . و بدين گونه همچنان كه سخن مىگفتند به ايوان شاه برفتند .\r\nچون خورشيد راه خود را بر آسمان گم كرد ، بهرام گور تنها به همراه يك نوكر براى اسپش در آن شب تيره به سوى خانهء گوهرفروش رفت . چون آواى چنگ به گوشش رسيد ، بىدرنگ به سوى آن آواى چنگ و خانهء بازرگان بتاخت . بدانجا كه رسيد ، در را بكوبيد و بار خواست و از خداوند خورشيد نيز يارى بخواست . كنيز مهربان گوهرفروش گفت : كيست ؟ اين در زدن در اين شب تيره از براى چيست ؟ بهرام به دو گفت : پگاه شاه ايران به سوى دشت نخچيرگاه بيآمد . ليك اسپم در زير من بلنگيد و من ناگهان ازو بازماندم . اكنون اين اسپ و ستام زرّين را اگر در كوى بگذارم ، كسى از من مىدزدد . كنيزك كه چنين شنيد ، بيآمد و به مرد دهگان گفت كه : مردى از ما جايى مىخواهد و مىگويد كه اگر بيرون بمانم ، اسپم را با ستام زرّينش مىدزدند .\r\nمرد به دو گفت : در را بگشاى . مگر تو در اينجا ميهمانى نديده‌اى ؟ پس كنيزك دوان برفت و در را بگشود و به بهرام گفت : اى پسر ، به درون آى .\r\nبهرام شاه كه به درون خانه رفت و بديد كه در هر گوشهء آن كنيزى بايستاده است ، گفت : اى خداوند يكتاى دادگر ، همانا كه تو بنده را به سوى خوبى راهنمايى . پس مباد كه هيچ بجز دادگرى ، آيين من گردد و مبادا كه آز و گردنكشى ، كيش من باشد .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nهمهء كارها و كردار من دادگرى باد و دل زيردستانم نيز به من شاد بادا . براستى كه اگر دانش و داد من افزون شود ، پس از مرگ ، ياد من روشن گردد و همهء زيردستان من همچون اين گوهرفروش به چنگ نوازى و ميگسارى بپردازند . چون شاهنشاه ، بالاى ايوان رسيد ، آن دختر نامور را بديد . دهگان كه او را ديد ، برپاى خاست و به پيش بهرام آمد و سر فرود آورد و به دو گفت : شب بر تو فرخنده و دل بدسگالانت كَنده باد . آنگاه نهالى « 1 »  بيفكند و بالش بنهاد و از ديدار او شاد گشت . سپس زود خوانى بيآورد و خوردنيهاى بسيارى بر آن نهاد و به يكى از بندگان نيز گفت تا اسپ او را ببندد . براى ريدك بهرام نيز خوانى بيآوردند و جاى ديگرى را برايش بپرداختند .\r\nبراى ميزبان نيز زيرگاهى بنهادند و به نزديك شاه بنشست و لب را به پوزش بيآراست و به بهرام گفت : اى پهلوان مهربان ، تو در اين كاخ من خودت ميزبان هستى . اكنون در كنار من بنشين و چون خوراك نيز خورده شد ، بايد جام مِى بدست گيريم و آنگاه چون از بادهء خسروى مست گشتى ، بايد بيآسايى و پگاه چون از خواب خوش بيدار شدى ، بايد به نزد شاه بتازى . بهرام كه چنين شنيد ، به دو گفت :\r\nبراستى كه در چنين شب تيره‌اى ، چه كسى ميزبانى به اين تازه رويى مىيابد ؟ همانا كه نبايد به يزدان ناسپاس گشت ، زيرا كه دل ناسپاسان پر از هراس باشد .\r\nآنگاه كنيزك - كه از ديدار ميهمان خيره گشته بود - آفتابه و تشت ببرد . چون دستان ميهمان شسته شد ، جام مِى و رامش و كام و آرام بخواست . كنيزك نيز جام نبيذ و مِى سرخ و گل شنبليد بيآورد . نخست دهگان جامى برگرفت و بخورد و آن را با مشك و گلاب بشست . سپس آن جام دلآرام را به بهرام داد و به دو گفت : آيا نام اين ميخواره چيست ؟ تا هم اكنون با اين جام مِى با تو پيمان ببندم و تو را به بهرام شاه گروگان سازم . شهريار ايران از شنيدن اين سخن او بسيار بخنديد و گفت : نامم گشسپ سوار است . بدان كه من اينجا از براى درنگ كردن و ميگسارى نيآمده‌ام .\r\n\r\n","description":"","footnote":" ( 1 ) - نهالى به معناى تشك است . ","page_name":" 107 ","page_number":107},
  {"content":"\r\n\r\nبراى شنيدن آواى چنگ بود كه آمدم . ميزبان كه چنين شنيد ، به دو گفت : اين دختر من سرم را به آسمان مىآورد . هم ميگسار و چنگ زن است و هم چامه گوى و اندوه شكن . نام آن دلآرام اندوهگسار ، آرزو بود . پس ميزبان به آن سرو سهى گفت :\r\nچنگ را بردار و با بوى و رنگ به پيش گشسپ بيا . چنگ زن كه بسان اگست يمانى مىخراميد به نزد پادشاه آمد و به بهرام گفت : اى سوار گزيده ، همانا كه تو در هر چيز سخت مانندهء شهريار هستى . اين خانه را خانهء سور خود و پدرم را ميزبان و گنجورت بدان . شبان سياه بر تو فرخنده و سرت از ابر بارنده نيز برتر باد . ميزبان به دو گفت : بنشين و چنگ را بردار و بىدرنگ برايم چامه‌اى بخوان تا ماهيار در اين شب جوان گردد و روان خود را به پيش اين ميهمان گروگان سازد .\r\nزن چنگ زن چنگ را برگرفت و نخست خروش مغان را درگرفت و چون آواى ساز چنگ بلند شد ، همهء خانه از وى سمنبوى گشت . دختر به چامه گويى پدرش - ماهيار - پرداخت و گفت : تو همچون سرو سهى بر لب جويبار هستى . موهايى به سپيدى كافور به گِرد چهرهء همچون گل سرخ خوددارى و زبانت گرمگوى و دلت آزرمجوى است . هميشه بدانديش تو آزرده و روانت به دانش ، پرورده باد . تو همچون فريدون آزاده خوى هستى و من - كه نامم آرزوست - همچون كنيز تو مىباشم . براستى كه تو به مانند شاهى كه در جنگ سپاهيان خود را چيره ببيند ، از ديدن ميهمان شاد گشتى . چون دختر ، اينها را بگفت ، با چامه و چنگ به سوى ميهمان آمد و به دو گفت : اى شاهفش بلند اختر و يكدل و كينه‌كش ، همانا كسى كه بهرام - آن سوار دلآرام و ستوده - را نديده است ، اگر به روى تو بنگرد ، برايش بس باشد . چرا كه در ميان سپاهيان تنها به او ماننده هستى . ميانت همچون ميش كوهى و بالايت بسان سروى است كه چون تذروى خرامان شده باشد . دلت چون نرّه شير و تنت به مانند ژنده پيل است و به هنگام آورد ، خشت را تا دو كروه مىافكنى .\r\nرخسارت درست همچون گلنار است و بازوانت بسان ران اسپ مىباشد و كوه بيستون را نيز از پاى درمىآورى . اينك تن اين آرزو خاك پاى تو و همهء زندگانى براى تو بادا .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nشاه از شنيدن آن چامه و چنگ او و نيز از آن ديدار و بالا و فرهنگ او چنان دلباخته‌اش گشت ، كه گويى دلش گنج رنج و سختى شد . پس چون ماهيار ميزبان در پيش او مست شد ، شهريار به دو گفت : اگر مىخواهى كه به دادگرى آفرين بيابى ، به آيين كيش ، دخترت را به من بده . ماهيار كه چنين شنيد ، به آرزو گفت : آيا از اين شيردل چه اندازه بشار مىخواهى ؟ به دو بنگر تا ببينى كه آيا او را مىپسندى و اگر به كنارش به روى ، تو را سودمند خواهد بود يا نه ؟ آرزو با شنيدن اين سخن به ماهيار گفت : اى پدر آزاده و نيكخوى ، اگر مىخواهى مرا به كسى بدهى ، تنها همتاى من همين گشسپ سوار است و بس . براستى كه چه كسى مردى بسان او ديده است ؟ ليك ماهيار باز هم به گفتار آن دختر بسنده نكرد و به بهرام گفت : اى سوار نبرده ، سراپاى او و دانش و كوشش و خِرد او را به ژرفى بنگر تا ببينى كه آيا پسند تو هست يا نه ؟ و نيز بدان كه او با اين نيكوييها ، تهيدست نيست . اگر گوهر ماهيار را بشمارى ، از هميانهاى شهريار نيز بيشتر خواهد شد . پس امشب كارى سرسرى مكن و آرام بگير و اگر او را مىخواهى ، جام مِى در دست گير . ليك بدان كه بزرگان و بويژه ارجمندان به هنگام مستى كمر به كارى نبندند . بگذار تا آفتاب برآيد و نامداران از خواب بيدار گردند . آنگاه پيران دانا و شكيبادل و خواننده را بيآوريم . ولى اين كار در شب تيره از آيين بيرون باشد و آيين شاه آفريدون نيز چنين نباشد . زن خواستن و يا آهنگ هر كار نويى كردن به گاه مستى ، فرّخ نيست . بهرام كه چنين شنيد ، به دو گفت :\r\nاين كار بيهوده است و در كار خدايى ، پِى افكندن اختر « 1 »  ، بد مىباشد . من امشب اين دختر چنگ زن را پسنديده‌ام . پس تو نيز تا مىتوانى اين اختر بد را پِى ميافكن . با شنيدن اين سخن ، پدر به دخترش گفت : اى آرزو ، آيا او را برگزيدى و به شوهرى خود پسنديدى ؟ آرزو گفت : آرى ، من چون از همان دور او را بديدم ، بپسنديدم .\r\nپس اين كار را بكن و از آن پس ديگر به يزدان بسپار و بدان كه آسمان نيز با ماهيار سر\r\n\r\n","description":"","footnote":" ( 1 ) - پِى افكندن اختر به پارسى به معناى تفأل است . ","page_name":" 109 ","page_number":109},
  {"content":"\r\n\r\nكين ندارد . پدر كه چنين شنيد ، گفت : اكنون تو همسر او هستى . و بدين سان ماهيار دختر خود را به دو داد و بهرام گور نيز او را به همسرى خود درآورد .\r\nچون روز فرا رسيد ، كارها درست گشت . آنگاه ريدك بهرام ، تازيانهء شاه را از درگاه ماهيار بيآويخت . آرزو نيز به سوى سراى خود برفت . همه در آنجا خفته بودند . از سوى ديگر ، ماهيار به جايى ديگر آمد و كار گشسپ سوار را ساختن گرفت . به ريدك گفت : درها را ببند و كسى را به سوى گوسپندان بتازان . بايد كه برّه‌اى پروار و نيك بر خوان آورند . آنگاه چون گشسپ سوار از خواب بيدار گردد ، براى او فوگان « 1 »  و يخ بيآور و در پيش او بمان . جامى پر از كافور و گلاب نيز بدانجا ببر و كارى كن كه جايگاه خواب او بويا باشد . بدان كه من از نوشيدن آن جامهاى مِى ديشب بسيار خسته هستم . پير مرد گوهرفروش ، اين را بگفت و چادر را بر سر كشيد و تن آسانى و خواب را برگزيد .\r\nچون خورشيد تابنده تاج خود را بنمود و زمين بسان پيلستهء درخشان گشت ، سپرداران و ژوپين كشان بيآمدند و نشانى از آن تازيانه بجستند . پس سپاهيان همچنان كه بر درگاه شاه انجمن مىگشتند ، بر درگاه خانهء ماهيار گرد آمدند . هر كسى كه آن تازيانه را مىشناخت ، مىرفت و در پيش آن نماز مىبرد . در همان هنگام چون دربان خانهء ماهيار آن سپاه گران را از سپرداران و ژوپين وران بديد ، بيآمد و پير مرد را كه از نوشيدن آن مِى ناب به خواب رفته بود ، بيدار بكرد و به دو گفت :\r\nبرخيز و دست بگشاى . اكنون ديگر هنگام خواب نيست زيرا كه شاه گيتى در اين خانهء بينواى تو ميهمانت گشته است . دل مرد گوهرفروش از شنيدن گفتار دربان به جوش آمد و به دو گفت : از براى چه اين سخن را مىگويى و شهريار را از كجا در اينجا مىجويى ؟ آنگاه ماهيار مست از براى اين سخن دربان ، خروشان برپاى جست و برآشفته گشت و گفت : چنين سخنى را مرد كهن و خردمند بر زبان نيآورَد . ليك\r\n\r\n","description":"","footnote":" ( 1 ) - فوگان همان فقّاع است . آبجو يا چيز مست كننده‌اى كه از آرد جو و غير آن درست كنند . برهان قاطع ، ماده فوگان . ","page_name":" 110 ","page_number":110},
  {"content":"\r\n\r\nريدك به دو گفت : اى مرد كارآزموده ، آيا چه كسى تو را بر روى زمين ، شاه ايران كرد ؟ پس بدان كه اكنون چندان سپاهى بر درگاه تو بايستاده‌اند كه اگر بخواهى بگذرى ، راه نيابى . هر كس كه به پيش درگاه مىرسد ، آن پلاس كهنه را نماز مىبرد . من ديدم كه به هنگام فرا رسيدن روز و آنگاه كه هنوز روشنايى خورشيد گيتىفروز پديدار نگشته بود ، ريدك گشسپ بيآمد و تازيانهء زربافتى را كه بر هر جاى آن گوهرهايى بافته شده بود ، از پيش درگاه ما و در آن سو كه گذرگاه ما است ، بيآويخت . اكنون كار را برساز و سستى مكن و اين چنين از براى آن مِى ، ناتندرست مباش .\r\nچون پير مرد اين سخنان را از دربان بشنيد ، بر خود بپيچيد و با خود گفت : چرا من ديشب در پيش شاهنشاه ، مست گشتم و دخترم نيز به ميگسارى پرداخت ؟ آنگاه به سوى سراى آرزو آمد و به دو گفت : اى ماه آزاده خوى ، بدان كه آن كسى كه ديشب به سوى خانهء گوهرفروش آمد ، شاهنشاه بهرام بود كه از دشت نخچيرگاه بدينسو بتاخت . اكنون برخيز و ديباى رومى بپوش و همچونه ديشب افسرى بر سر بگذار و سه ياكند سرخ شاهوار براى شهريار ، به بشار ببرد . چون رخسار آن شاه خورشيدفش را ديدى ، هر دو دست خود را بر سينه بگذار و تنها به روبروى خود بنگر و به دو نگاه نكن و او را همچون روان و تن خود بدان . آنگاه چون از تو بپرسد ، با وى به نرمى و شرم سخن بگوى . من اكنون نمىآيم ، مگر اين كه مرا بخواند و بجاى ريدك خود ، مرا در كنارش بنشاند . زيرا ديشب همچون همتاى او بر خوان در كنارش نشستم . همانا كه استخوان تنم شكسته باد . به هنگام ميگسارى نيز بر شاه گستاخ گشتم . براستى كه از مِى ، به پير و جوان گناه آيد .\r\nدر همان هنگام ، ناگهان بنده‌اى شتابان بيآمد و گفت : شاه روشن روان بيدار شد .\r\nچون شاه با تندرستى از خواب برخاست ، به باغ آمد و سر و تن خود را بشست .\r\nآنگاه نيايش‌كنان به پيش خورشيد رفت و با دلى پر از اميد به يزدان به نشستنگاه خويش بازگشت و از ميگسار ، جامى مِى بخواست . چون از سپاهيان و كهترانش آگهى بيافت ، بفرمود تا از آن راه بازگردند . سپس بفرمود تا آرزو - كه پيوسته در\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nآرزويش بود - به پيش او برود . آرزو نيز با مِى و بشار و تاج و گوشواره به پيش او رفت و خم گشت و زمين را بوسه داد . شاه كه چنين ديد ، بخنديد و دلشاد گشت و به دو گفت : اينها را ديگر در كجا داشتى ؟ مرا مست ساختى و رها كردى ؟ بدان كه همان چامه و چنگ تو براى من بس است و بشار زنان براى ديگران است . اكنون آنچه كه ديشب از نخچيرگاه و زخم سرنيزه و رزم شاه در چامه بگفتى ، باز هم بيآور . آنگاه شاه گفت : ديشب كه ما مست گشتيم ، گوهرفروش به كجا رفت ؟ چون دختر اين سخن را بشنيد ، از دل شاه خيره بماند و پدرش را بخواند . پدر با دستهايى به كش كرده ، به پيش آن شاهنشاه خورشيدفش بيآمد و به دو گفت : اى شاه خردمند و بزرگ و سترگ ، اى پهلوان و موبد ، همه ساله گيتى به كام تو و در هرجا نام تو بر تاج بادا .\r\nبراستى ، كسى كه داروى بيهوشى مىخورد ، نبايد هيچ بجز خاموشى برگزيند . من چنين گمان مىكنم كه تو مرا ديوانه مىپندارى ، ليك بدان كه آن گناهكارى من از نادانيم بود . پس سزاوار باشد كه گناهم را ببخشايى و با اين كار ، ماه مرا درخشان سازى . من بنده‌اى بىخرد بر درگاه تو هستم و شاهنشاه مرا از مردمان نمىشمارد .\r\nشاه كه چنين شنيد ، به دو گفت : كسى كه خردمند باشد ، از مرد مست چيزى به دل نمىگيرد . هر كه با خوردن مِى ، اندوهگين و بدخوى گردد ، نبايد به ميگسارى بپردازد . ليك من به هنگام مستى از تو بدخويى نديدم . اكنون پوزش بخواه تا چنگ زن همان چامهء لاله در سمن را بگويد و ما نيز با شنيدن آن مِى بخوريم و اندوه روزى را كه هنوز نيآمده ، نخوريم . ماهيار هوشيار با شنيدن اين گفتار ، زمين را ببوسيد و خوان بيآورد و كارها را برآراست . و بدين سان آن مرد پاكيزه انديش ، همهء آن بزرگانى را كه بر در سراى ايستاده بودند ، به درون آورد . آرزو نيز كه از ديدن آن بيگانگان ، چين به رخسار آورده بود ، به سراى خود برفت و در آنجا بود تا اين كه آسمان جامهء سياه خود را بپوشيد و از تابش ماه گِرد ، ستاره‌ها پديدار گشتند . چون خوراك خورده شد ، آرزو را بخواند و او را بر آن زيرگاه زر بنشاند و به آن ماهروى بفرمود تا چنگ را بردارد و آن چامه‌اى را كه شاه پيش از آن فرموده بود ، بخواند .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nآرزو چنين خواند كه : اى شهريار دلير ، همانا كه شير نيز با شنيدن نام تو بيشه را رها مىسازد و مىرود . تو شاه پيروز و سپاه شكن هستى و روى تو همچون لاله در ميان سمن است . هيچ شاهى بر روى زمين به بالاى تو نيست و ماه نيز بر آسمان چهرهء تو را ندارد . سپاهى كه به هنگام جنگ ، كلاه و آورد تو را ببينند ، دل و مغزشان از ترس مىدرد و بلندى را از نشيب باز نخواهند شناخت . در همان هنگام چون جامهاى مِى ايشان پيوسته گشت و از باده خرّم شدند ، روزبه موبد به نزد پادشاه آمد و از براى او در آن دِه ، جايى برگزيدند . پس كجاوه و چهل كنيز ماهروى و دلگسل رومى را - كه رخسارشان همچون درياى روم بود - بيآورد و همهء آن سرزمين از ديدار ايشان تازه گشت . و بدين گونه آرزو - كه كلاهى از گوهر بر سر نهاده بود - به شبستان شاه برفت .\r\nداستان بهرام گور با فرشيدورد كديور و مرد خاركن « 1 » \r\nشاهنشاه با گشاده‌دلى و شادى به همراه روزبه از ديوان آن بزرگ بيآمد و همچنان كه سخن مىگفت ، به سوى شبستان خود و نزد آن بتان سمنبوى خويش براند . آن شب را بهرام بخفت و پگاه فردا به سوى دشت نخچيرگاه آمد تا يك ماه در آن دشت بمانَد . از همهء راه و بى راه ، سپاهيانش گذشتند و سراپرده و تاژها بزدند و با شكارى كه كردند يك دشت را از نخچيرها تهى ساختند . هيچكس را بر آن دشت ، خواب به چشم نيآمد و پيوسته به مِى و گوشت شكار و چنگ و تنبور سرگرم بودند .\r\nدر سراسر آن بيابان آتش برافروختند و هيزمهاى تر و خشك را با هم بسوختند .\r\n\r\n","description":"","footnote":" ( 1 ) - كَديور در اينجا به معناى صاحب و خداوند و مالك خانه است ، نه به معناى برزگر . ","page_name":" 113 ","page_number":113},
  {"content":"\r\n\r\nمردم بسيارى نيز از آن شهر بدانجا رفتند و هر كسى كه به دينار نياز داشت ، در آنجا به خريد و فروش با سپاهيان بپرداخت . بازرگانان دَه آهو و گورخرى را به چهار درم مىخريدند . خواهندگان و تهيدستان نيز چندان گوشت بريان نخچير و مرغان را مىيافتند كه خروارها از آنها را به خانهء خود و نزد فرزندان خردسال و ميهمانان خويش مىبردند .\r\nچون يك ماه بر اين كار بگذشت ، بهرام را شتاب آمد و آهنگ خوابيدن با زنان كرد . پس سپاه خود را از آن نخچيرگاه بيآورد . از گَرد آن همه سوار ، راه ديده نمىشد .\r\nسپاهيان شتابان مىرفتند تا اين كه رخسار روز ، لاژوردين گشت . در همان هنگام شارستانى پر از برزن و كوى و بازارگاه بر سر راه پديدار شد . بهرام به سپاهيانش بفرمود تا در آنجا فرود آيند . آنگاه بپرسيد كه : آيا مهتر اين دِه كجاست پس به جستجوى او روان شد و برفت تا اين كه درى شكسته و پهن و دراز بديد . خداوند آن خانه بيآمد و او را نماز برد . بهرام ازو پرسيد كه : آيا چه كسى اينجا را ويران كرده است ؟ در ميان اين دِه ، چنين جاى ويرانى از براى چيست ؟ خداوند خانه گفت : اين سراى من است و همانا كه بخت بد ، راهنماى من مىباشد . مرا در اينجا نه گاو و خر و پوششى هست و نه دانش و مردانگى و نيرو . مرا كه ديدى ، اكنون سرايم را نيز ببين . براستى كه بر اين خانه ، نفرين بهتر از آفرين باشد . بهرام كه چنين شنيد ، از اسپ فرود آمد و آن سراى را بديد . از ديدن آن خانه دست و پاى شاه سست گشت . همهء خانه پر از سرگين گوسپند بود و تاك « 1 »  و گاه بلندى نيز در آنجا بود . بهرام به آن مرد گفت : اى مرد مهمان پرست ، چيزى از براى نشستن من بيآور . مرد گفت : اى مرزبان ، چرا بيهوده به اين ميزبان خود مىخندى ؟ بدان كه مرا هيچ افكندنى و خوردنى و پوشيدنى و گستردنىاى نيست . پس سزاوار باشد كه در جايى ديگر خانه‌اى بجويى زيرا كه در اينجا همهء كارها بينواست . بهرام به دو گفت : پس بالشى بيآور تا\r\n\r\n","description":"","footnote":" ( 1 ) - طاق . ","page_name":" 114 ","page_number":114},
  {"content":"\r\n\r\nاندكى بر آن بنشينم . ليك مرد گفت : اينجا جاى سرگرمى نيست . همانا كه آرزوى شير مرغ دارى . بهرام گفت : پس شير گرم و نانى بيآور . مرد با شنيدن اين سخن به دو گفت : چنين گمان كن كه آنها را نيز خوردى و رفتى . پس شادمان زندگانى كن . بدان كه اگر نانى داشتم ، در تنم جان بود و اگر چه جانم از نان بهتر است . بهرام به دو گفت : اگر گوسپندى ندارى ، پس چه كسى به خانهء تو آمد و اين سرگينها را بيفكند ؟ مرد گفت :\r\nديگر شب تيره شد و سر من از گفتارت خيره گشت . برو و خانه‌اى را برگزين كه پلاسى داشته باشد . از چه رو در نزد شوربختى مىمانى كه شب بستر خود را از برگ درختان مىسازد ؟ تو كه تيغ و جا پاى اسپى از زر دارى ، نبايد كه هيچ گزندى از دزدان به تو رسد . ليك اين خانهء ويران ، گذرگاه دزدان و شيران است . بهرام گفت : اگر دزد شمشير مرا مىبرد ، اكنون در زيرم نبود . تو يك امشب مرا در سراى خود جايى بده و بدان كه من هيچ چيز ديگرى نخواهم . خداوند خانه به دو گفت : از اين كار مرنج و بدان كه هيچكس در خانهء ما ميهمان نگردد . شاه ، او را گفت : اى پير خردمند ، چرا بيهوده در پيش من مىايستى ؟ اى رادمرد ، اكنون كه آب سردى مىخواهم ، پس بر من ببخشاى . ليك خداوند خانه به دو گفت : مگر اين آبگير را كه از دو تير پرتاب نيز دور تر است ، نديده‌اى ؟ بدانجا برو و هرچه مىخواهى بخور و با خودت بردار .\r\nديگر در اين خانهء بينوا چه مىجويى ؟ گويا تا كنون پير مرد تهيدستى را كه از كارافتاده است ، نديده‌اى ؟ بهرام به دو گفت : تو اگر بزرگى ، پس با يك سپاهى از براى آب جنگ مكن . اكنون برگوى كه نامت چيست ؟ مرد به دو گفت : نامم فرشيدورد است و نه زمين و پوششى دارم و نه آب و خوراك . بهرام گفت : از چه رو به جستجوى نان و آرامى برنمىآيى ؟ خداوند خانه گفت : باشد كه پروردگار اين روزگار را بر من سر آورد تا مگر ايوان خانه را بىتو ببينم و يزدان را از براى آن ستايش كنم . تو كه هرگز بزرگى و مهترى برايت مباد ، از براى چه به اين سراى تهى درآمدى ؟ فرشيدورد ، اين بگفت و چندان به زارى بگريست كه شهريار از آواى او بگريخت . بهرام از كار آن پير بخنديد و به راه بيآمد و سپاهيانش نيز از پس او مىآمدند .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nچون از آن شارستان نامور به بيرون آمد ، خارستانى بر سر راهش پديدار گشت كه مردى با تبر سرگرم خاركَنى بود . شهريار كه او را بديد ، از ميان سپاهيانش به نزد او رفت و به دو گفت : اى دشمن خارستان ، برگوى كه در اين شارستان چه كسى مهتر است ؟ مرد خاركن گفت : فرشيدورد كه مردى آزمند و بىخواب و خورد است .\r\nسد هزار گوسپند دارد و اشتر و اسپ او نيز به همين اندازه است . به زير زمين گنجهاى آكندهء دينار بسيارى دارد . همانا كه او را بر تنش نه مغز باد و نه پوست .\r\nپيوسته شكمش گرسنه و كالبدش برهنه است و نه فرزند و خويشاوندى دارد و نه يار و بنه‌اى . اگر كشتزارهاى خود را به زر بفروشد ، خانه‌اش پر از گوهر خواهد شد .\r\nشبانش گوشت را در شير مىجوشاند و مىخورد . ليك خودش تنها نان ارزن و پنير مىخورد . هرگز دو جامه با هم نداشته است و بر تن خود نيز ستم مىورزد . شهريار كه چنين شنيد ، به آن خاركن گفت : تو كه شمار گوسپندانش را مىدانى ، آيا نمىدانى كه گله‌هاى گوسپند و اسپان و شتران او در كجا هستند ؟ خاركن گفت : اى مرد راه ، از اينجا چندان دور نيست . بدان كه دل من از گزند او پر از درد است . بهرام چند دينار به آن خاركن داد و به دو گفت : اكنون ديگر ارجمند خواهى شد . سپس بفرمود تا مرد دانايى به نام بهروز - كه سوارى دلير و دلافروز بود - از ميان سپاهيان بيآيد . آنگاه سد سوار شايسته و كارآمد را برگزيد و با آن نامور بفرستاد . دبير پرهيزگارى را هم كه شمارش را به درستى بداند ، بيآورد . سپس به آن خاركن گفت : تا كنون خار مىجستى . ليك اكنون ديگر از اينجا برو و زر دِرو كن . پس آن راه را به ايشان نشان بده و بدان كه سد يك آن خواسته‌ها از آن تو خواهد بود . بهرام به آن خاركن - كه مردى نيرومند و توانا به نام دلافروز بود - اسپى گرانمايه بداد و گفت : بايد كه همچون باد بتازى . دلافروز كه از شادى آن كار همچون خورشيدى گيتىافروز گشت ، آن سپاهيان را به كوه و دشت بيآورد . در آنجا گوسپندانى بود كه كسى شمار آنها را نمىدانست . دَه كاروان شتر نيز بر آن دشت بود كه براى هر كاروان ، يك ساربان بود . آن دبير ، دوازه هزار گاو شخم زنى و شيرده را بنوشت . شمار اسپان و\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nشتران را نيز بيست هزار نوشت كه سراسر آن بيابان را با سُمهاى خويش كنده بودند .\r\nخُمهاى بسيارى را نيز با روغن گاو پُر كرده بودند . سيسد هزار بار شتر نيز ماستهاى آب گرفته و كشك بر آن كوهسار بود . همهء آن دشت و كوه و بيابان ، چراگاه بود .\r\nبهروز كه چنين ديد ، نامه‌اى به نزد شاهنشاه بهرام گور بنوشت و در آن نامه نخست بر كردگار پيروز و پروردگار آفرين بكرد . سپس بر آن شاهنشاه كه دست مردم را از رنجها كوتاه ساخت ، آفرين بكرد و گفت : اى شهريار گيتى ، همهء كهتران و مهتران از تو شادند . همانا كه دادگرى تو از اندازه نيز مىگذرد و از اين خاموشى تو است كه او اين گنجها را مىيابد . و ليك همهء كارهاى گيتى بهتر است كه به اندازه باشد و دل شاه از اين به اندازه بودن كارها ، تازه گردد . اكنون يك گمنام به نام فرشيدورد كه هيچكس در گيتى و در ميان كهتران و مهتران نام او را نمىشناخت و نه شاه را مىشناسد و نه يزدان را و از براى هيچ‌چيز سپاسگزار نيست ، اين چنين خواستهء خود را در گيتى بگسترد ، ليك خودش تهيدست و اندوهگين نهان بنشسته است . پس براستى كه اين دادگرى شاه تنها به بيداد مىماند و بس . ليك اين گفتار تيز مرا براى من گناه مدان . بدان كه اگر بخواهى تنها يك گنج از اين گنجها را بيآكنى ، به سديگر سال آراسته خواهد شد . ما دبيران بيگانه را نيز بخوانديم و بر اين كوه البرز بنشانديم .\r\nولى هنوز شمار آن گنجها پديد نيآمده است و پشت نويسندگان خم شد . آن مرد گوينده به ما گفت كه : زر و گوهر او درون زمين نيز بيش از اينهاست . اكنون من بر اين كوهسار نشسته و ديدگانم را به راه دوخته‌ام تا ببينم كه شاه مرا چه مىفرمايد . درود من بر شاه ايران باد و همواره زنده بمانى . آنگاه بهروز فرستاده‌اى را بيآورد تا آن نامه را به نزديك شاه ببرد .\r\nچون بهرام گور آن نامه را بخواند ، در دلش شورى بيافتاد . دژم گشت و اشك به ديدگان آورد و ابروهاى مشكين را پر از اخم كرد . پس بفرمود تا دبير با خامهء رومى و پرند چينى به پيش او رفت و نامه‌اى براى بهروز نويساند . نخست بر كردگار ، آن خداوند پيروز و پروردگار آفرين بكرد . خداوند دانايى و فرّهى و ديهيم شاهنشاهى .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nآنگاه در آن نامه به بهروز گفت : تو نوشتى كه من اگر دادگر مىبودم ، اين مرد را زود مالش مىدادم . ليك بدان كه آن مرد ، اين گنجها را از راه دزدى و خون ريختن بدست نيآورده و كسى را هم به سوى بدى رهنمون نبوده است . تنها آن بود كه او مردى ناسپاس بود و هيچ هراسى از يزدان در دل نداشت . او تا كنون تنها پاسبانى بر اين خواسته‌ها بوده و دل و جان خود را از براى افزون شدن اينها بكاسته است . بر آن دشت ، بودن گوسپند با گرگ يكسان است چون بيكار و ناسودمند باشند . و به زير زمين نيز گوهر با سنگ برابر است ، اگر از آن خوراك و پوشاكى به دست نيآيد . اينك ما نيز از اين رنج ، بنيادى براى گنج خود نسازيم و به اين سراى سپنجى دل نمىبنديم . اكنون ديگر در گيتى نه فريدون پيداست و نه ايرج و سلم و تور از ميان بزرگان پديدارند . كاووس شاه و كِي كواذ نيز ديگر نيستند . بجز اين نامداران چه كسى را به ياد داريم ؟ پدرم نيز - كه دلها ازو پر از درد بود - دادگر نبود و ناجوانمرد بود .\r\nاينك ديگر هيچيك از اين بزرگان نيستند و از براى اين با خداوند هيچ پيكارى نيست . پس تو همهء آن خواسته‌ها را گرد آور و ببخش و به مويى از آنها نيز دست مبر .\r\nهمهء اين خواسته‌ها را به كسانى كه نياز خود را پنهان مىدارند و يا اين كه پيوسته روزگارشان به بدى مىگذرد و يا پيرانى كه بيكار گشته و در پيش چشم گرانمايگان ، خوار شده‌اند و نيز به هر كسى كه هرچه داشته ، بخورده و اكنون با درد و آه بمانده است و به وامدارانى كه هيچ دينارى براى پرداخت آن ندارند و به بازرگانى كه كسى او را يار نيست و يا به كودكان پدر مرده‌اى كه بىزر و سيم هستند و زنان بىشوهر و بيكار ببخش و با اين كار ، جان او را كه روانش كاسته گشته ، برافروز . سپس با آنهايى كه برفتى به سوى شهر بازگرد و آن دينارهاى نهان كردهء فرشيدورد را براى همان پير بگذار تا دردمند نگردد . همانا كه براى او دينار و گوهر با خاك برابر است چرا كه همه را بايد در زير خاك نهان سازد . روزگار ، يار تو و دادگرى و پرهيز كار تو بادا . آنگاه مُهر شاه را بر آن نامه نهادند و فرستاده روان شد .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nرفتن بهرام گور به نخچيرگاه و كشتن شيران\r\nپس از آن ، بهرام به ريدك بفرمود تا تخت شاهنشاهى را به باغ بيآورد . به فرمان او تخت پيروزه را ببردند و به زير درخت گل افشانى نهادند . مِى و جام نيز ببردند و مهتران و رامشگران به آن پاليز برفتند . آنگاه شهريار به سگالشگر گفت : همانا كه روزگار به مردم ، خرّم است . چون از اين گيتى درگذريم ، اگر چه بسيار سرافراز و توانگر نيز شده باشيم ، باز هم تنها به درون دخمه خواهيم رفت . مرگ ، ديوانها را پاك مىسازد و كاخ و ايوانها را به زير مىآورد .\r\nز شاه و ز درويش هر كو بمرد * ابا خويشتن نام نيكى ببرد\r\nزيانست رنجش همه هرچه برد * چو مرد او همه رنج با او بمرد\r\nبه گيتى ستايش بماند بس است * كه تاج و كمر بهر ديگر كس است\r\nبىآزارى و راستى بايدت * چو خواهى كه اين خورده نگزايدت\r\nاكنون سال من به سى و هشت رسيد و بسيار روزها را به شادمانى گذرانيدم .\r\nچون سال زندگانى جوانى به چهل برسد ، ديگر اندوه روز مرگ به دلش مىآيد . و چون تار مويى در سر سپيد گردد ، ديگر بايد اميد خود را از شادى گسست . چون مويى كه همچون مشك بود ، آهو گرفت ، ديگر تاج نهادن بر موى چون كافور ، نيك نباشد . پس ، از اكنون تا دو سال ديگر به بزم و بازى مىپردازم و چون اندكى گردنم خميده شود ، ديگر پلاس مىپوشم و به پيشگاه يزدان مىروم و از كردار او ناسپاس نخواهم بود . روزگار بسيارى را به شادى بگذراندم و از اين تاج شاهى بهره‌ها ببردم .\r\nليك اينك كه اين همه گل و انار و سيب و گلابى هست ، نبايد جام زرّين از مِى تهى باشد . رخسار سيب را به رنگ بيچاده مىبينم و آسمان با اين همه ابر همچون پشت پلنگ گشته است . بهارى برومند و بويا است و مِى سرخ همچون اندوهگسارى\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمىباشد . هوا نه گرم است و نه سرد و زمين تازه و آبها لاژوردين است . پس چون مهرگان فرا رسد و ما جامهء خز بپوشيم ، بايد براى شكار به سوى جَز برويم تا در آن دشت چنان نخچيرگاهى به پا سازيم كه در گيتى به يادگار بماند . اكنون ديگر گردن گورخر ، ستبر مىگردد و دلش بسان شير نرّ و رنگش همچون ببر مىشود . پس بايد سگ و يوز و چرغ و شاهين و باز را به آن راه دراز ببريم زيرا كه آنجا جاى گورخر و تير و كمان است و دَمى نيز از تاختن نخواهم آسود . اكنون بالاى درختان گز در آن بيابانى كه من در پيش جز ديده‌ام ، به درازاى يك نيزه گشته است . در آن جايگاه شير نيز خواهيم يافت .\r\nبهرام بدين سان در ايوان خود بود تا اين كه ابر شهريور برآمد و همه‌جا پر از سپاهى گشت . از هر كشور ، سپاهى جنگجوى به سوى شاه ايران روى نهادند . بهرام گردنكشانى را كه شكار بدانند ، از ميان ايشان برگزيد و ده هزار سوار شمشيرزن به آن دشت شكار بيآورد . آنگاه همهء زيردستان برفتند و در نزديك سراپرده و خرگاه و تاژ و آخور چهارپايان ، چاههايى بكندند تا بر آن چاهها چرخهايى بنهند و سپاهيان بدين گونه آب بيابند . شاه نيز با ويژگانش از پس سپاه برفت تا به شكارگاه رسيد .\r\nسراسر آن بيابان را پر از گورخر و همهء بيشه را پر از شيران پر شور ديد . پس گفت :\r\nامشب را به ميگسارى مىپردازيم زيرا كه جاى پاى شيران بسيارى بر خاك است .\r\nپس اكنون تا روز فرا رسد ، ميگسارى مىكنيم . آنگاه چون تاج خورشيد گيتىفروز ، درخشان شود ، نخست با شمشير خود آن شيرانى را كه همچون اژدهايى دلير هستند ، بر زمين مىافكنيم و آنگاه چون آن بيشه از شير تهى گردد ، به شكار گورخر مىپردازيم .\r\nآن شب را در آنجا بگذراندند و بامداد فردا شاه و سپاهيانش به سوى بيشه برفتند . در همان هنگام شيرى كه گورخرى را بخورده و سير و دلاور گشته بود ، به بيرون خراميد . بهرام پهلوان كه چنين ديد ، به يارانش گفت : اگر چه من تير و كمان و نيرو دارم ، ليك با شمشير به جنگ شير مىروم تا مرا نادلير نخوانند . پس جامهء\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nپشمينى را كه تر كرده بود ، بپوشيد « 1 »  و بر آن اسپ نبرد سوار شد . چون شير آن اسپ همچون اژدها را بديد ، برپاى خاست و دو دست خود را از بالا برآورد و خواست تا به سر اسپ او بزند . ليك بهرام پاشنهء پاى خود را بر اسپ بزد و شمشير تيز را بر سر شير فرود آورد . جفت شير كه چنين ديد ، زود راه گريز از آنجا را در پيش گرفت . بهرام از سر تا ميان شير را به دو نيم ساخت و دل نرّه شيران را پر از بيم كرد .\r\nپس شير ديگرى غرّان و دلير به همراه جفت و بچّه‌اش بيآمد . ليك شاه دشنه‌اى بر گردن آن برد و سر شير نرّ را از تن جدا ساخت . در همان هنگام يكى به شاه گفت : اى شاه خورشيدچهر ، همانا كه هيچ مِهرى بر تن خود ندارى . همهء اين بيشه پر از شيرهايى با بچّه‌هايشان هست و بچّه‌ها اكنون شير مىخورند . پس اكنون بايد از براى شير ، هوشيار بود زيرا كه در مهرگان شيران بچّه‌هايى در زير دارند . بالاى اين بيشه نيز سه پرسنگ است و اگر سراسر يك سال را نيز بخواهى ، مىتوانى از آن شير بگيرى . گيتى هم كه از شيران تهى نمىگردد . پس ديگر چرا اين چنين تن خويش را در رنج مىدارى ؟ از همان نخست كه شاه بر تخت بنشست ، هيچ بجز جنگ با شيران را نجست « 2 »  .\r\nاكنون ديگر شهريارى و گيتى از آن توست و تو نيز به جنگ گورخران آمده‌اى . پس ديگر چرا با شيران مىجنگى ؟ شاه كه چنين شنيد ، به دو گفت : اى پير خردمند ، پگاه فردا ديگر من خواهم بود و تير و گورخران . ليك بدان كه در روزگار ، سواران گردنكش با تير و كمان نام آور نگشته‌اند . اگر بخواهيم داد مردى را بدهيم ، بايد كه گوپال و شمشير بدست گيريم . موبد با شنيدن اين سخنان ، به دو گفت :\r\nبراستى اگر دَه سوار همچون تو در كارزار بودند ، هيچ تاج و تختى در روم و چين نمىمانْد . چشم بد از فرّ تو دور ، و نشست تو در گلشن سور بادا .\r\n\r\n","description":"","footnote":" ( 1 ) - دانسته نشد كه مراد از اين عبارت چيست . در نسخهء مسكو ، ج 7 ، ص 369 در نسخه بدل بجاى « تر كرده » ، « نوكرده » آمده است .  ( 2 ) - اشاره به آن هنگامى دارد كه بهرام براى رسيدن به سلطنت - چنان كه ذكر شد - تاج را از ميان شيران بربود و اين كار ، تنها به پيشنهاد و خواست خود او بود . ","page_name":" 121 ","page_number":121},
  {"content":"\r\n\r\nآنگاه شاه از آن بيشه به همراه موبد و پهلوانان سپاه به سراپرده آمد . سپاهيان بر او آفرين بخواندند و گفتند : كلاه و نگين شاهى بىتو مبادا . سپس چون سپاه بازگشت ، بهرام به خرگاه رفت و آن يال و دشت خسروانى خود را از خوى بشست .\r\nپيش كار خردمند بهرام نيز برفت و بر آن خرگاه نو بافته‌اى ابريشمى بپراكند « 1 »  .\r\nپس از آن ، كافور و مشك و گلاب بنهادند و بر خوابگاه شاه مشك بريختند و بر همهء سراپرده‌ها خوان زرّين نهادند و آنها را با آرايش چينى بيآراستند . خوانسالار نيز برّه و خوردنيهاى ديگرى بر خوان نهاد . چون خوراك خورده شد ، شاه بهرام گور بفرمود تا پرى چهرهء ميگسارى جام بلور بزرگى بيآورد و به دست آن شهريار دادگر دهد . آنگاه گفت : ما اگر سزاوار باشيم ، كهتر آن اردشير پادشاه هستيم كه پير مردان نيز از بخت او برنا شدند . پس تنها او را در رزم و بزم و خِرد و خوان ، شاه گيتى بخوانيد . ليك در آن هنگام كه اسكندر از روم به ايران آمد ، اين سرزمين ويران شد و با ناجوانمردى و تندى سى و شش تن از شهرياران را بكشت . اكنون نيز لب شاهان پر از نفرين او و همهء گيتى پر از كينهء اوست . همچنان كه بر آفريدون آفرين مىكنند ، بر او نيز نفرين مىكنند . پس هرگز مباد كه از من در ميان كهتران و مهتران ، هيچ بجز نيكويى سرزند .\r\nاينك جارچى سخنگوى و خوش‌آواز نامدارى را بيآوريد تا به گِرد سپاهيان و در راه و بى راه بگردد و بخروشد و بگويد كه : در شهر ابركوه و جَز « 2 »  اگر كسى به ناسزاوار به گوهر و زر و ديبا و خز و يا خاشاك ناچيز و پست كسى دست بيازد ، رويش را سياه مىكنم و دو پايش را به زير اسپ مىبندم و او را به همراه دو سوار از اينجا\r\n\r\n","description":"","footnote":" ( 1 ) - در نسخهء ژول مُل ، ص 1688 بيت 1340 آمده :\r\nيكى مرزبان داشتى پيش كار * ز خرگاه نو دور كردند خار\r\nليك در نسخهء مسكو ، ج 7 ، ص 370 اين بيت بدين گونه آمده :\r\nيكى دانشى مرزبان پيش كار * به خرگاه نو بر پراگند خار\r\nو در زيرنويس همانجا معنى خار ، نوعى بافتهء ابريشمى دانسته شده است . ضبط اخير صحيح‌تر مىنمايد .  ( 2 ) - ابركوه ( ابرقوه ، برقوه ) شهرى در پارس و نزديكى يزد است . جز نيز چنان كه پيشتر ذكر شده ، در همان نزديكى بوده است . ","page_name":" 122 ","page_number":122},
  {"content":"\r\n\r\nكِشان كشان به پيش آتشكدهء آذرگشسپ مىفرستم تا بدين سان بر روى خاك ، يزدان پاك را در پيش آن آتش نيايش كند . آنگاه هرچه را كه از كسى گرفته ، به دو بازگردانم . يا اگر كسى اسپ خود را بر كشتزارى براند يا اين كه بر ميوه‌دارى آهنگ كند ، خواه يكى از سواران سرافراز باشد و يا نه ، او را يك سال به زندان اندازم . آنگاه بازرگانان شهر و مردم شهرهاى جز و ابركوه به نزديك آن سپاه شهريار برفتند و آن بيابان از آن همه بار همچون بازار چين شد .\r\nهنر نمودن بهرام به نخچير گوران\r\nروز ديگر چون خورشيد تاج خود را بيافروخت ، شاه به سوى شكار گورخر برفت . سپاهيان همگى كمانها را به زه كرده بودند و بهرام شاه نيز كه از پس ايشان مىتاخت ، به آنها گفت : هر كسى كه كمان را به دست بمالد و شست بگشايد ، بايد كه تير را تنها بر تهيگاه بزند تا پيكانش از سينهء آن بيرون آيد . يكى از آن پهلوانان كه چنين شنيد ، به دو گفت : اى شهريار ، به اين سپاه نامدار بنگر و ببين كه آيا چنين تير و كمانى با كداميك از ايشان ، خواه بدانديش و يا نيكى گمان ، هست ؟ مگر اين كه اين كار تنها از تو برآيد ، كه سر و افسرت جاويد بادا . همانا كه چون تو تير و شمشير و گرز در دست گيرى ، ديگر همهء سپاهيان از آن يال خسروانى و برز و بالاى تو شرم خواهند داشت و دستهايشان بر تير و كمان سست شود . بهرام كه چنين شنيد ، به دو گفت : اين نيرويى ايزدى است و چون يزدان زور بهرام را ازو بگيرد ، ديگر بهرام كسى نيست .\r\nآنگاه چون بهرام گور به نرّه گورى نزديك شد ، اسپ شبديز خود را از جاى برانگيخت و چون هنگام آن رسيد ، شست بگشود و چنان تيرى بر آن گورخر نرّ بزد كه سينهء آن را با تهيگاهش بهم بدوخت . گورخر بىدرنگ بر زمين افتاد . پس پهلوانان زرّين كمر به نزديك آن رفتند و از ديدن آن زخم در شگفتى ماندند و همگى بر\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nبهرام شاه آفرين بخواندند . پهلوان سپاه به دو گفت : اى شهريار ، هرگز چشمت روزگار بد نبيند . براستى كه تنها تو سوار هستى و همگى گويى بر خر نشسته‌ايم و هنرمان از خرسواران نيز كمتر است . شاه كه چنين شنيد ، به دو گفت : اين تير من نيست زيرا كه يزدان پيروزگر يار من است . هر كسى كه گيهاندار پشتيبان و ياور او نيست ، هيچكس در گيتى ازو خوارتر نباشد . آنگاه بهرام چنان آن اسپ را از جاى برانگيخت كه گويى آن اسپ به يكباره هماى پرّانى گشت .\r\nدر همان هنگام ، گورخر مادّه‌اى به پيش او آمد كه بچّه‌اش پيش از او رفته و او مانده بود « 1 »  .\r\nپس بهرام سوار چنان تيغى به ميان آن بزد كه آن گور ناپايدار به دو نيم گشت . چون آن مهتران سرافراز و كهتران شمشيرزن به نزديك او رسيدند و چنان زخمى را بر آن مادّه گور بديدند ، همهء خردمندان گفتند : براستى كه اين شاه تنها به ماه آسمان ماننده است . پس هرگز چشم بد ، او را مبيناد . سر همهء مهتران گيتى به زير پاى او و آسمان به زير پيكان و شمشير اوست . آنگاه آن سپاهيان از پس او بتاختند و آن بيابان را از گورخران تهى ساختند . سپس بهرام شاه بفرمود تا آويزه‌هايى از زر بسازند و در گوش سيسد گله از گورخرهايى كه بر آنها داغ نهاده شده و يا اين كه رها بودند ، بيافكنند . و بدين سان آنها را از براى نام و شادى و كام رها ساخت . مردى نيز به گِرد سپاه بگشت و گفت : در اين پهن دشت يك تن نيز نبايد كه گورخرى را به بازرگانان بفروشد . بايد همهء اينها را به رايگان به ايشان بدهند . آنگاه نامداران ابركوه و جز ديبا و خز بسيارى براى شاه ببردند و شاه آنها را از ايشان بپذيرفت و بفرمود كه از ايشان باژ و ساو نخواهند اگر چه توان پرداخت آن را داشته باشند . همهء تهيدستان و كسانى كه با كوشش نانى فراهم مىآوردند ، از بخشش شاه توانگر شدند\r\n\r\n","description":"","footnote":" ( 1 ) - در نسخهء ژول مُل ، ص 1690 ، بيت 1388 آمده :\r\nيكى گور پيش آمدش ماده بود * بچه پيش او رفته و مانده بود\r\nليك در نسخهء مسكو ، ج 7 ، ص 373 مصرع دوم بدين گونه آمده :\r\n« بچه پيش ازو رفته او مانده بود » ^ CENTER كه صحيح‌تر به نظر مىرسد . ","page_name":" 124 ","page_number":124},
  {"content":"\r\n\r\nو بسيارى نيز با تخت و افسر گشتند .\r\nشاه از آن نخچيرگاه به شهر آمد و يك هفته در آنجا بماند و همهء مردم شهر و سپاهيان ازو شاد بودند . در اين هنگام بيشتر بارگاه او در ميدان بود و سپاهيان پياده به نزد او مىرفتند . چون شاه به بارگاه خود در ميدان رفت ، گويندهء خوش‌آواز و خردمند و درويش‌جويى مىرفت و مىگفت : اى دادخواهان ، از بندگان به يزدان پناه ببريد . هر كسى كه از رنج ما شب را نخفته و يا اين كه او را از گنج ما بهره‌اى نرسيده است ، به ميدان خرامد تا شايد شهريار روزگار شما را نو كند . همهء كسانى كه پير و بيكار و سست هستند و يا جوان و ناتندرست مىباشند و يا كسى كه وامدار است و از بد وامخواهان به ستوه آمده است ، و يا كودكان بىپدرى كه از توانگران چيزى نمىگيرند و مادرانشان تنگ دستى خود را پنهان مىدارند و يا توانگرى كه بمرده و كودكان خردسال ازو در اينجا برجاى مانده‌اند ليك يكى از كارداران آهنگ دستيابى به چيزهاى ايشان را مىكند و در دلش شرم و ترس از خداى نيست چنين سخنانى را از من به راز نداريد زيرا كه من تهيدست را توانگر مىسازم و جان بدكيش را به كيش مىآورم و وام كسى را كه درم ندارد و از براى آن دلش پر از اندوه است ، مىپردازم و بيدادگرى را كه مرد آزادى را بيآزرده ، زنده بر دار مىكنم . سپس در گنج را گشودند و همهء نيازمندان ، توانگر گشتند .\r\nبهرام از آن نخچيرگاه با دلى شاد و خِرد يافته به سوى بغداد رفت . پس گردنكشان و خويشان و بيگانگان همگى به پيش او رفتند . بهرام بفرمود تا سپاهيان بازگردند و خودش به كاخ دلآراى رفت . آنگاه شبستان زرّين را بپيراستند و كنيزان مِى و مشك بيآوردند . بتان چامه و چنگ برساختند و ايوان را از بيگانگان تهى كردند .\r\nاز آن همه مِى و بانگ رود و ناى و سرود ، گيتى آسمان را درود مىداد . هر شب را در سرايى گرد آمدند تا شاه دل خود را نژند ندارد . و بدين گونه دو هفته شاه با دلى شادمان بود و روز و شب در گنج را گشوده بود .\r\nسپس درم بداد و به شهر استخر آمد و آن تاج كيانى را بر سر نهاد . در آنجا\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nشبستان خرّاد را گشود و به آن بتان نيز از گنج درم ببخشيد . شاه ايران چون برخى از زنان شبستان زرّين را بىتاج و تخت پيلسته ديد ، بسيار خشمگين گشت و زير لب از خشم زمزمه كرد و از آن كار روزبه برآشفت و لب را گزيد و گفت : چون باژ روم و خزر را بيآورند ، آن را به ايشان خواهم داد . ليك هم اكنون يك خروار دينار از گنج رى و اصفهان بخواه [ تا به آنها بدهم 
  ] . زيرا كه شبستانى بدينگونه ، ويران است و سزاوار شاه ايران نيست . پس بار ديگر از هر كشورى باژ بخواستند و زمين را به ديبا بيآراستند . و بدين سان بهرام شاه چندى را بىرزم و رنج و ننگ و نبرد در گيتى بگذرانيد و با شادى تنها به شكار و ميگسارى بپرداخت .\r\nسپاه كشيدن خاقان چين به ايران و زينهار خواستن ايرانيان ازو\r\nسرانجام به سرزمينهاى هند و روم و ترك و چين و ديگر كشورهاى آباد آگهى رسيد كه : بهرام تنها دل به بازى دارد و بس و هيچ‌كس را در گيتى به چيزى نمىشمارد . نه نگاهبان و ديده‌بانى بر راه دارد و نه مرزبانى در مرزهايش هست .\r\nگيتى را به بازى مىگذراند و آشكار و نهان آن را نمىداند . در همان هنگام چون خاقان چين اين سخنان را بشنيد ، سپاهى از چين و ختن برگزيد و ايشان را درم بداد و به سوى ايران روى نهاد . از سوى ديگر نيز قيصر سپاهيان سراسر روم را برگرفت و به سوى ايران تاخت « 1 »  .\r\nچون از روم به ايران آگهى رسيد كه خاقان سپاهى را از چين و ختن گرد آورده و به ايران رانده است ، همهء پيران و پيش روان و نامداران نو پر از\r\n\r\n","description":"","footnote":" ( 1 ) - بيت\r\nو زان سوى قيصر سپه برگرفت * همه كشور روم لشگر گرفت\r\nاز نسخهء مسكو ، ج 7 ، ص 386 اضافه شد . ","page_name":" 126 ","page_number":126},
  {"content":"\r\n\r\nخشم و پيكار و شور به پيش بهرام گور بيآمدند و سخنان درشتى به شاه بگفتند كه :\r\nهمانا كه بخت فروزانت به تو پشت كرد . در هنگامى كه سر همهء شهرياران به رزم گرم است ، دل تو به بازى و بزم آهنگ دارد . اين گنج و سپاه و ايران زمين و تخت و تاج در پيش چشم تو خوار هستند . شاه كه چنين شنيد ، به آن موبدان راهنماى گفت : بدانيد كه دادار گيتى - همو كه دانش او از دانش همهء خردمندان برتر است - ياور من مىباشد . پس به پيروزى آن پادشاه بزرگ ، من ايران را از چنگال گرگ نگاه مىدارم .\r\nبه بخت و سپاه و شمشير و گنج ، اين درد و رنج را از كشور مىگردانم . ليك بهرام باز هم به همانگونه به بازى پرداخت و ديدهء آن سركشان ازو پر از خون بود . همه مىگفتند : براستى كه دل مردم پارسا از اين شهريار مىپيچد . ولى در همان هنگام دل بهرام شاه بيدار بود و از براى آن آگهى پر از انديشه بود و پنهانى كار سپاه را مىساخت و هيچكس در گيتى راز او را نمىدانست . همهء مردم ايران از كار او پر از بيم بودند و از آن همه انديشه دلشان به دو نيم گشته بود . همگى از آن شهريار نااميد شدند و ديگر تن و كدخدايى را خوار گرفتند .\r\nسرانجام به بهرام شاه آگهى رسيد كه : سپاهى از چين به درون ايران آمد . شاه كه چنين شنيد ، گستهم - كه پهلوان و دستور بود و هر رزمى برايش همچون سور بود - و مهرپيروز خرّاد و مهربرزين فرهاد و بهرام و پيروز بهراميان و خزروان و رهّام و اندمان و شاه گيلان و شاه رى - كه به گاه جنگ پايمردى مىكردند - و دادبرزين رزم آزماى - كه زابلستان به دو برپاى بود - و كارن برزمهر و رادبرزين آژنگ چهر را به پيش خود خواند و چندى با ايشان در بارهء خاقان چين سخن گفت . سپس شش هزار ايرانى خردمند و شايستهء كارزار را برگزيد . تخت و تاج را نيز به برادر خردمندش - نرسى آزادچهر - بداد كه هم او را فرّ و كيش بود و هم داد و مِهر ، تا گنج و سپاهيانش را نگاه بدارد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nآنگاه بهرام سپاه را از آنجا به سوى آذرآبادگان « 1 »  براند « 2 »  .\r\nچون بهرام شاه براى آن جنگ سپاهيان فراوانى از پارس با خود نبرد ، همهء كهتران و مهتران چنين پنداشتند كه بهرام شاه از جنگ بگريخت و رو به سوى آتشكدهء آذرگشسپ نهاد . در همان هنگام كه بهرام به سوى آتشكده روى نهاده بود ، از سوى قيصر فرستاده‌اى چون باد بيآمد . نرسى او را در كاخى فرود آورد و چنان كه سزاوار بود ، برايش جايى گرانمايه برگزيد . پس سپاهيان به پيش موبدان موبد آمدند تا از او در بارهء بهرام شاه آگهى بگيرند . همه مىگفتند كه : بهرام تخت را رها كرد و بخت بر ما بشوريد . چون به ما گنج نمىبخشد ، پس چرا همچون شاهان ديگر گنج نمىآكند ؟ در هر جاى جان خود را برمىافشاند و ارج جوانى خود را نمىشناسد . و بدين سان شهريان و سپاهيان ، هر يك پراكنده ، راه مهترى را بجستند . چون بدين گونه آن گفتارها بسيار شد ، همگى بر آن نهادند كه مرد باآفرينى را از ايران به نزديك خاقان چين بفرستند تا پيش از سرزدن هر بدى و تاراج و تاختن چاره‌اى بيانديشند تا مگر اكنون كه شاه از آنجا آواره گشته ، سرزمين ايران برجاى ماند . ليك نرسى كه چنين شنيد ، گفت : چارهء كار اين نيست كه من از شاه چين زينهار بخواهم و همهء روى زمين را با پيلان و سپاهيان بپوشانم . ما را جنگ افزار و گنج و مردانى است كه با دشنه‌هايشان از آتش نيز گَرد برمىآورند . اگر بهرام شاه با سپاهى اندك برفت ، اين كه نشانهء نااميدى نيست .\r\nپس بدانيد كه چون انديشه‌هايتان اين چنين بد گشت ، چون انديشهء بد كنيد ، بد خواهد رسيد .\r\nايرانيان كه چنين شنيدند ، گفتند : چگونه در هنگامى كه بهرام [ چندان 
  ] سپاهى از اينجا با خود نبرده ، دل ما اندوهگين نباشد ؟ چون خاقان به جنگ ايران آيد ، ديگر هيچ رنگ و بويى در اين سرزمين ما نخواهد ماند . سپاهيان و نرسى نيز برجاى نمانند و ما را با خيره‌سرى در زير پاى خواهند كوبيد . پس بايد چاره‌اى بسازيم تا\r\n\r\n","description":"","footnote":" ( 1 ) - آذربايجان .  ( 2 ) مقدسى مىنويسد كه بهرام در قيافهء صيّادان برفت . آفرينش و تاريخ ، ج 3 ، ص 515 . ","page_name":" 128 ","page_number":128},
  {"content":"\r\n\r\nجاى ما بماند و پاى ما از اينجا گسسته نگردد . آنگاه ايرانيان موبدى خردمند و با دانش و پاك انديش به نام هماى را برگزيدند تا كمر به آن چاره ببندد . سپس از سوى ايرانيان ، نامه‌اى بنده‌وار به سوى شهريار چين بنوشتند و در آغاز نامه گفتند : بدان كه ما بندگانى هستيم كه سر به فرمان و خواست تو نهاده‌ايم . هرچه را كه در ايران زمين باشد ، به همراه پوزش و آفرين و باژ و ساو به نزدت مىفرستيم زيرا كه توان جنگ با تركان را نداريم .\r\nهماى خجسته به همراه نامدارانى پاكيزه انديش از ايران به نزد خاقان آمد و پيام آن بزرگان را به دو بداد . دل شاه توران از شنيدن آن پيام شاد گشت . آنگاه هماى از آن جنبش تيز بهرام شاه و اين كه با سپاهيانش شتابان از ايران برفت ، براى آن خاقان گرانمايه سخن گفت . با شنيدن آن سخن ، ديگر دل و جان خاقان همچون گل بشكفت . پس خاقان چين به تركان گفت : بدانيد كه ديگر بر چرخ گردنده زين نهاديم و روزگار به كام ما گشت . براستى كه چه كسى بجز ما با اين خِرد و هوش و درنگ ، ايران را بىجنگ بدست آورد ؟ خاقان به آن فرستاده درم و دينار چينى و چيزهاى بسيار ديگرى بداد . آنگاه پاسخ آن نامه را بنوشت و گفت : خِرد با جان پاكان يار باد .\r\nمن نيز بر آنچه كه اين فرستادهء راستان بگفت ، همداستان گشتم . پس چون من با سپاهيانم به مرو بيآيم ، با دادگرى و خِرد و رنگ و بوى ، روى گيتى را همچون پَر تذرو بسازم و شير را با آب در جويها روان گردانم . سپس در آنجا مىمانيم تا اين كه باژ ايران از آن سرزمين دليران و شيران برسد . پس به مرو مىآيم و از آن پيش‌تر نمىروم زيرا كه نمىخواهم هيچ رنجى از سپاهيانم به شمايان برسد .\r\nچون فرستاده تازان به ايران رسيد و آنچه از خاقان ديده و شنيده بود ، بگفت ، خاقان نيز سپاه خود را به مرو درآورد . همه‌جا از گَرد آن سواران سياه شد . آنگاه چون آسوده شد ، به خوردن پرداخت و هيچكس به ياد بهرام نبود . از آن همه بانگ چنگ و تنبور در شهر مرو ، هيچكسى را خواب و آرام نبود . خاقان سپاهيانش را بر آن دشت رها ساخته و هيچ نگاهبان و ديده‌بانى نگماشته بود . روز و شب به شكار و مِى و بزم\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nو نِى و چنگ سرگرم بود و از كار جنگ ناترس بود . تنها به رسيدن باژ ايرانيان چشم دوخته بود و از دير آمدن آن دلش پر از خشم بود .\r\nتاختن بهرام گور بر خاقان چين\r\nاز سوى ديگر ، بهرام ، بيدار و سپاه را از دشمن نگهدار بود . شب و روز كارآگاهانى گماشته بود و روز را به بزم و ميگسارى نمىگذرانيد . چون به بهرام شاه آگهى رسيد كه خاقان با سپاهيانى چند در مرو است ، سپاهيان خود را بىهيچ بنه‌اى و با دو اسپ به همراه هر يك ، به آذرگشسپ آورد و شب و روز همچون باد با جوشن و كلاهخود رومى در راه بتاخت . آنگاه به مانند سيلى از كوه سرازير گشت و از راه اردبيل به آمل آمد و از آمل نيز به گرگان و از گرگان به شهرنسا رفت و يكى از پارسايان در پيش او راهنماى بود . و بدين گونه شب و روز بر كوه و بيابان و بيراهه برفت . در روز ديده‌بانانى را گماشته بود و در شب تيره پاسبانانى را . بهرام شاه چنان به نزديك شهر فرود آمد كه تذرو پرّان نيز بدانگونه نمىپرد . در همان هنگام يكى از كارآگاهان بيآمد و به دو گفت : خاقان از كار بزرگان ، دور است و در انديشهء شكار در كشميهن « 1 »  مىباشد و شب و روز ، اهريمن دستور اوست .\r\nبهرام كه چنين شنيد ، شاد گشت و همهء آن رنجها بر تن او باد شد . پس يك روز را در آن جايگاه بيآسود و چون خودش و سپاهيان و اسپان بيآسودند ، به هنگام روز چون خورشيد گيتىفروز از كوه سر برآورد ، به كشميهن آمد . گوشها پر از نالهء نفير و چشمها پر از رنگ درفش بود . از آن نخچيرگاه هياهو و خروش برآمد و گوش شاه و سپاهيان پر از آواز شد . از آن آواز گوش شير نيز بدريد و گويى از ابر ، ژاله باريد « 2 »  .\r\nآن\r\n\r\n","description":"","footnote":" ( 1 ) - كُشْمَيْهَن شهركى در شمال مرو و جنوب آموى بوده است . حدود العالم ، ص 301 استخرى ، مسالك و ممالك ، ص 209 شهيدى مازندرانى ، راهنماى نقشه جغرافيايى شاهنامه فردوسى ، ماده كشميهن .  ( 2 ) - دينورى در توضيح اين صداها و نقش آن در پيروزى بهرام مىنويسد : « گويند بهرام دستور داد هفت هزار گاو نر را كشتند و پوست آنها را با خود برد و هفت هزار كره اسب يك ساله هم همراه خود برد . . . [ چون به نزديكى خاقان در كشميهن رسيد 
  ] دستور داد پوست گاوها را باد كردند و در آن سنگ ريزه ريختند و چون خشك شد ، به گردن اسبها آويختند . و همين كه نزديك اردوگاه خاقان كه در صحرايى در شش فرسنگى مرو اردو زده بود رسيد ، دستور داد شبانه كره اسبها را رها كردند و آنها را به پشت اردوگاه خاقان راندند . از آن پوستها و ريگها و دويدن كره اسبها چنان هياهو و غريوى برخاست كه از صداى ريختن كوه و صاعقه شديدتر بود . تركان چون اين هياهو را شنيدند ، سخت ترسيدند و نمىدانستند چيست . هر چه اسبها نزديك تر مىشدند ، صدا بيشتر مىشد . ناچار اردوگاه را رها كردند و گريختند و بهرام در تعقيب ايشان بود . » الأخبار الطوال ، ص 85 - 84 . نيز : مجمل التواريخ و القصص ، ص 70 . ","page_name":" 130 ","page_number":130},
  {"content":"\r\n\r\nدشت آوردگاه از خون چنان شد كه گويى از ماه خون مىباريد . خاقان كه ديگر از آن نخچير بيدار شد ، به دست خزروان گرفتار آمد « 1 »  .\r\nسيسد تن از آن نامداران چين را نيز گرفتند و بر پشت زين اسپان ببستند . آنگاه بهرام سپهبد از كشميهن به مرو آمد .\r\nاسپان بادپاى همچون ميش كوهى مىتاختند . ديگر در مرو چندان از آن چينيان جنگجوى نماند و بسيارى را بكشتند . بهرام به شتاب از پس كسانى كه گريخته بودند ، تاخت و سى پرسنگ بدين گونه برفت . كارن پارسى نيز از پشت او برفت .\r\nسرانجام چون بهرام برگشت و به نخچيرگاه آمد ، چيزهاى آن كسان را به سپاهيانش ببخشيد . چون بهرام از آن پيروزى بر چين سرافراز گشت ، همهء آن كامكارى را از يزدان دانست همو كه دارندهء آفتاب و ماه است و توانايى بر نيك و بد را بداد « 2 »  .\r\n\r\n","description":"","footnote":" ( 1 ) - غالباً معتقدند كه خاقان در همان جنگ به دست خود بهرام كشته شد . از جمله دينورى مىنويسد كه : اسب خاقان رم كرد و او را بر زمين انداخت و بهرام به او رسيد و به دست خود ، او را بكشت . الأخبار الطوال ، ص 85 . نيز : طبرى ، تاريخ طبرى ، ج 2 ، ص 662 مقدسى ، آفرينش و تاريخ ، ج 3 ، ص 516 ثعالبى ، تاريخ غررالسير ، ص 322 - 321 مستوفى ، تاريخ گزيده ، ص 114 - 113 مسكويه ، تجارب الامم ، ج 1 ، ص 149 - 147 بلعمى ، تاريخ بلعمى ، ج 2 ، ص 943 - 940 مسعودى ، مروج الذهب ، ج 1 ، ص 256 يعقوبى ، تاريخ يعقوبى ، ج 1 ، ص 200 .  ( 2 ) - مسعودى مىنويسد كه بهرام به روز غلبه بر خاقان شعرى گفت كه مضمون آن چنين است : « وقتى گروههاى او را بپراكندم ، گفتم گويى قدرت بهرام را نشنيده بودى كه من نگهبان همه ملك ايرانم و ملكى كه نگهبان ندارد ، به چه كار مىآيد . » مروج الذهب ، ج 1 ، ص 256 . ","page_name":" 131 ","page_number":131},
  {"content":"\r\n\r\nميل برآوردن بهرام گور بر مرز ايران و توران\r\nبهرام گور در مرو بيآسود . چون شاه و چهارپايان جنگى آسوده گشتند ، ديگر روانش ستيز را بر نرمى برگزيد و دلش آهنگ رزم بخارا كرد . پس در يك شبانروز به آموى « 1 »  رفت و ديگر از آن شكار و بازيها ، آهنگ گيتىستانى بكرد . يك پاس از شب گذشته بود كه از رود آموى و ريگزار فرب « 2 »  بگذشت . چون روز فرا رسيد و خورشيد همه‌جا را زرد ساخت و آن پيراهن لاژوردين شب را بيانداخت ، همه‌جا از گَرد آن سپاهيان به سياهى پَر چرغ گشت و شاه از ماى و مَرغ « 3 »  بگذشت . همهء سپاه تركان را برهم زدند و زمينهايش را به آتش كشيدند . از بيم آن كار ، ستاره نيز دامان ماه را مىجست و پدر بر پسر راه مىجوييد . پس همهء پيش روان و پيران و دشنه‌گذاران جوان ترك پياده و به خوارى و خاكسار و پر از خون دل به پيش بهرام رفتند و گفتند :\r\nاى شاه بزرگ و بلند اختر كه بر آزادگان گيتى مهترى ، اگر خاقان گناهكار گشت و از پيمان شاه بيزار شد ، ليك تو خون سر بىگناهان را مريز زيرا كه ستيز بر نامداران پسنديده نباشد . اينك اگر از ما باژ بخواهى ، روا باشد . پس چرا ديگر سر نامداران را از تن جدا مىسازى ؟ ما همگى از مرد و زن بندگان تو هستيم و در رزم از افكندگان تو مىباشيم .\r\nدل بهرام شاه بر ايشان بسوخت و چشم خشم خود را با دست خِرد بدوخت .\r\nپس آن شاه يزدان پرست دست پهلوانان ايران را از خون ريختن بازداشت و پر انديشه شد . چون بدين سان شاه بر ايشان مِهر آورد ، دل آن مردان آشفته ، آرام گرفت . مهتر مهتران ايشان به پيش شاه رفت و بپذيرفت كه هر سال باژى گران به دو\r\n\r\n","description":"","footnote":" ( 1 ) - آموى شهرى بر كرانهء رود آموى يا جيحون مىباشد كه به آن آمل چار جوى ( چهارجوى ) نيز مىگويند .  ( 2 ) - ر . ك . ج 2 از كتاب حاضر ، ص 229 .  ( 3 ) - ر . ك . ج 1 از كتاب حاضر ، ص 186 183 . ","page_name":" 132 ","page_number":132},
  {"content":"\r\n\r\nبدهد . چون بهرام شاه در اين كار كامروا گشت ، پس از گرفتن باژ ، از آن تركان گروگان نيز بگرفت . سپس از آنجا برگشت و با رخسارى بىاخم و لبانى پر خنده به شهر فرب آمد و يك هفته در آنجا بيآسود و سپاهيان را نراند و مهتران چين را به نزد خود بخواند . در آنجا با سنگ و گچ ميلى بساخت « 1 »  تا ديگر هيچكس بجز با فرمان شاه ، از ترك و خلج « 2 »  به ايران نيآيد و جيحون نيز در آن راه ميانجى باشد . آنگاه بهرام يكى از سپاهيان را به نام شمر كه مردى خردمند و با گوهر و كام و نام بود ، در توران زمين ، شاه بكرد . چون شمر بر تخت سيمين بنشست ، كمر به ميان ببست و دست بگشود و تاج زرّين را بر سر نهاد . همهء مردم توران نيز به دو شاد گشتند .\r\nنامهء بهرام گور نزد برادرش - نرسى - و ايرانيان\r\nچون كار توران زمين ساخته گشت و دل شاه از انديشه تهى شد ، نامه‌اى در بارهء آن پيكار تركان و كار سپاه به نرسى بنوشت . در آغاز نامه گفت : آفرين اين بنده بر كردگار گيهان ، آن خداوند پيروزى و دستگاه ، خداوند كيهان و بهرام و ماه . همو كه بزرگى و كوچكى به پيمان اوست و همهء سرنوشت به زير فرمان او مىباشد . از مرز چين نامه‌اى را براى برادرم در ايران زمين و نيز براى بزرگان ايران بر روى پرنيان بنوشتم .\r\nهر كسى كه رزم ما را با خاقان نديد ، بايد از اين جنگ جويان بشنود . چندان سپاه بود كه گويى آسمان از آن گردش ، چهرهء خود را به كرف آلوده بود . همهء آن سرزمين همچون درياى خون گشت و سر تخت آن بيدادگر نگون شد . خاقان - كه ديگر روزگار ازو بيزار گشته بود - در هنگام رزم گرفتار آمد . اكنون او را در بند و بسته بر\r\n\r\n","description":"","footnote":" ( 1 ) - دينورى ، الأخبار الطوال ، ص 85 مجمل التواريخ و القصص ، ص 70 .  ( 2 ) خَلَج ( قَلَچ ) طايفه‌اى از تركان مىباشند كه در نواحى ميان هند و سيستان جاى گرفتند ر . ك . استخرى ، مسالك و ممالك ، ص 216 196 . ناحيهء خلج نيز در نزديكى سيحون واقع است . ابن خردادبه ، مسالك و ممالك ، ص 26 . ","page_name":" 133 ","page_number":133},
  {"content":"\r\n\r\nاسپ ، با جگرى خسته و ديدگانى پر خون مىآورم . گردن همهء آنها سركشان خاقان نرم گشت و زبانشان چرب و دلهايشان پر از خون گرم شد . اينك خودم با سپاهيانم به كام دل نيكخواهان از پس اين نامه مىآيم . آنگاه شتران بادپاى و كفك افكن همچون باد غرّان از جاى برفتند و آن نامه را ببردند .\r\nچون نامه به نزديك نرسى رسيد ، دل آن پادشاه از شادى بردميد . موبد موبدان و خويشاوندان پهلوان او به پيش او برفتند و خروشى به شادى از ايران برآمد . دل نامداران از براى آن گناهشان از شرم شاه پيچان بود . پس همگى راهجوى و خردمند ، به پوزش خواهى نزد موبد رفتند و گفتند : همانا كه انديشهء كژ و فرمان ديو ، دل مردم را از راه پروردگار دور مىسازد . چه كسى گمان مىكرد كه با آن سپاهيان اندك ، يزدان در آسمان را بگشايد ؟ براستى كه اين شگفتىاى است كه از گمان و انديشهء دانايان و خردمندان نيز مىگذرد . اينك چون بخواهى پاسخ آن نامه را بدهى ، اين پوزش ما را نيز بايد بنويسى تا اگر چه گناهانى از بزرگان سر زد ، ليك شايد كه آن شاه نامبردار بر ما بخشايش آورَد . نرسى كه چنين شنيد ، پذيرفت و گفت :\r\nاين چنين مىكنم تا كينه را از دل شاه بيرون سازم . پس زود پاسخ آن نامه را بنوشت و خوب و زشت را در آن نامه پديدار ساخت و گفت : بدان كه ايرانيان از پِى درد و رنج و سرزمين و فرزند و گنج بود كه چون از شاه نامبردار نااميد شدند ، خاقان چين را پناه خود گرفتند . اين كار ايشان نه از دشمنى بود و نه از رنج و كين و نه كسى ديگر را بر شاه برگزيدند . اكنون اگر شاهنشاه پيروز ايشان را ببخشد ، همانا كه شب تيرهء آنها را روز خواهد ساخت . آنگاه موبدى به نام برزمهر به سوى شاه گيتى رفت و آن نامه را ببرد و همهء رازها را بر او بگشود . شاه از شنيدن گفتار او خشنود گشت و آن آتش تيز ، ديگر بىدود شد . پس همهء خردمندان چغانى و ختلى و بلخى و بخارى و موبدان غرچه با باژ و برسم به دست ، نيايش كنان ، آتش‌پرست گشتند . همهء كسانى هم كه توانايى داشتند ، هر سال با باژ و ساو به درگاه او مىرفتند .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبازگشتن بهرام گور به ايران زمين\r\nچون بدين سان بهرام در [ توران زمين 
  ] آتشكده و جاى جشن نوروز و سده را بساخت ، به همراه نامداران و آزادگانش به سوى آذرآبادگان رفت و پرستش كنان به پيش آتش رفتند . بهرام شاه به آن موبدان چيزهاى بسيارى ببخشيد و از آن آتشكده به سوى شهر استخر - كه شاهنشاهان بدان مىنازيدند - خراميد . بر پشت پيلان ، هزار و سد و شست پوست گاوميش پر از درمها و دينارهايى بود هر يك از آنها به ارزش پنج دينار بود و موبد پارسى ، نام آن را به پهلوى ، پيداوسى خوانده است .\r\nمَشكهايى از پوست اديم « 1 »  نيز بگسترد و به شادى درون آنها را با سيم پر كرد . آنگاه در ميان راه ، هر پل ويرانى را كه بديد و يا هر كاروانسراى ويرانى كه از كاردانان بشنيد ، بفرمود تا از آن گنج آباد سازند و از براى آن كار به هيچكس رنجى نرسانْد . نيز درم بسيارى به تهيدستان و كسانى كه با كوشش بسيار نانى بدست مىآوردند ، ببخشيد و يك روز نيز از براى بخشش ، دژم نبود . سديگر با كرستون « 2 »  ، سيم را بسنجيد و به زنان بيوه و كودكان بىپدر بداد . چهارم به هر پيرى كه ديگر از كار افتاده بود ، پنجم به نژاده‌اى كه توانگران ازو ياد نمىكردند و ششم به هر كه از راه درازى آمده و تهيدستى خويش را پنهان مىساخت ، گنجى ببخشيد و پيوسته در همه‌جا به نيكى نگاه بكرد . آن بهره‌هاى جنگى را نيز تنها براى سپاهيان گذاشت و هيچ به گنج‌اندوزى نيانديشيد . آنگاه به موبد پاك كيش بفرمود تا تاج خاقان چين را براى او بيآورد . پس گوهرهايى را كه در آن تاج نشانده بودند ، از آن بكندند و ديوار آتشكده را با آن زر و گوهرها بيآراستند « 3 »  .\r\n\r\n","description":"","footnote":" ( 1 ) - پوستى خوشبوى و موج‌دار و رنگين . برهان قاطع ، ماده اديم .  ( 2 ) - كَرَستون به پارسى به معناى قپان است .  ( 3 ) - طبرى مىنويسد كه خاتون - زن خاقان - نيز به اسارت بهرام در آمده بود و بهرام بفرمود تا او را به خدمت در آتشكدهء مزبورد بگمارند . نيز در كنار جواهرات تاج خاقان ، شمشير گوهرنشان او را نيز با زيور بسيار ديگرى به آتشكده داد . تاريخ طبرى ، ج 2 ، ص 623 . ","page_name":" 135 ","page_number":135},
  {"content":"\r\n\r\nبهرام شاه از آنجا به سوى تيسفون - كه نرسى با رهنمونى در آنجا بود - برفت .\r\nهمهء آن مهتران و دلاوران ايران به پيشواز او آمدند . چون نرسى آن سر و تاج شاه و درفش دلافروز و آن همه سپاهى را بديد ، از اسپ پياده شد و به همراه ديگر بزرگان و آن موبد سرفراز ، شاه را نماز برد . بهرام به نرسى بفرمود تا بر اسپ سوار گردد . آنگاه دست او را در دست گرفت و بيآمد و بر تخت زر بنشست . بزرگان با گوهرهايى به پيش او رفتند . بهرام در آنجا گنجى به نيازمندان ببخشيد و در زندانها را نيز گشودند .\r\nو بدين سان روزگار پر از رامش و داد گشت و دل اندوهگينان از اندوه آزاد شد . بهرام از هر كشورى رنج و اندوه را دور كرد و براى بزرگان جشنى به پا ساخت و همهء كسانى كه به آن جشن بشتافتند ، جامهء شاهوارى بيافتند .\r\nاندرزنامه نوشتن بهرام گور به كارداران خود\r\nبه سديگر روز بزمى از خردمندان بساختند و نويسنده را در پيش بنشاندند . چون بهرام شاه مِى بخورد و چهره بگشاد ، با شادمانى و مِهر ، نامه‌اى بنويساند . در آغاز نامه گفت : آفرين بر آن كسى كه روان خود را با دانش بشست و خِرد را همچون پيرايه‌اى بر دل خود ساخت و مردمى را مايهء تن خويش كرد . آن كه همهء نيكويىها را تنها از يزدان بشناخت و خِرد بجست و با دانايان بساخت . كسى كه كيفر و بدخويى را از دل دور كرد و در هر كار ، خِرد را راهنماى خود بساخت . آن كه مىداند كه از دادگرى ، نيكويى خواهد يافت و هرگز بدخوى نگردد . بدانيد كه هر كسى كه از ستم كارداران و سواران سرافراز و جنگاور من بنالد ، چاه و دار بهره‌اش خواهد گشت و يا اين كه كشته مىگردد و به خوارى بر خاك افكنده مىشود . پس بكوشيد تا رنجها را كم كنيد و دل اندوهگينان را شاه و بىاندوه بسازيد . زيرا كه گيتى براى هيچكس\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nنمانده و نخواهد ماند . پس تنها بىآزارى و دادگرى بجوييد . اينك خود من نمونه‌اى بر اين گفتار و بهانه‌اى براى راستى هستم چرا كه آن همه سپاه آهنگ من و اين انجمن نامدار بكرد . ليك من تنها با سپاهى اندك از اينجا برفتم و سرانجام همهء آن بدخواهان ، نيكخواه گشتند . نامدارى همچون خاقان چين - آن شاه با تاج و نگين - به دست من گفتار شد و سر تخت تركان نگونسار گرديد . اين يزدان پاك بود كه مرا پيروز كرد و سر دشمنان به خاك آمد . پس هيچ بجز بندگى ، پيشهء من مباد و مبادا كه انديشه‌اى بجز دادگرى داشته باشم .\r\nاز اين پس تا هفت سال در گيتى از هيچكس ، چه از همتايانم و يا زيردستانم ، خراجى نخواهم خواست « 1 »  .\r\nبه سوى هر كاردار و خودكامه‌اى نيز نامه‌اى به پهلوى نوشتيم كه ايشان نيز با زيردستانشان به آيين و داد رفتار كنند و يادى از بدى نكنند .\r\nنام همهء تهيدستان شهر را كه از روزگار ، شادى نيابند ، به نزد ما بفرستيد تا آرزويشان را برآورده سازيم . نيز هر نژاده‌اى را كه خواسته و چيز را از دست داده ، با گنج ما بىنياز بسازيد . وام وامدارانى را كه تهيدستند و در هر جا بىارج و بىفرّهى مىباشند ، از گنج ما بپردازيد و نامشان را در ديوانها بنويسيد . از يزدان بخواهيد تا همچنان دل ما را به آيين كيش نگاه بدارد . شمايان نيز به اين پيمان ما شادمانى كنيد و با كهتران مهربانى نماييد . بندگان را خوار نداريد ، زيرا كه ايشان نيز بندهء كردگار مىباشند . هر كسى كه توانايى و شايستگى آن را دارد ، كودكانش را به فرهنگيان بسپارد . روان خود را با دانش توانگر سازيد و خِرد را افسر سر خود گردانيد . دست خود را از چيزهاى كسان دور نگاه داريد و بىآزار و يزدان پرست باشيد . بر آنچه\r\n\r\n","description":"","footnote":" ( 1 ) - دينورى از بخشيدن خراج يك سال و طبرى از 3 سال ياد مىكند . الأخبار الطوال ، ص 85 تاريخ طبرى ، ج 2 ، ص 623 . نيز دينورى مىنويسد كه بهرام نيمى از غنايم را ميان تنگ دستان و بينوايان تقسيم كرد و نيم ديگر را ميان لشگريانى كه با او همراه بودند . « همه مردم كشور شاد شدند و به خوشگذرانى و شادكامى پرداختند آن چنان كه كرايه يك اسب براى اسب‌دوانى در يك روز به بيست در هم رسيد و ارزش يك دسته گل به يك در هم » . همان ، همان صفحه . طبرى نيز مىنويسد كه بهرام 20 هزار هزار درم به خاندانها و مردم والانژاد داد . همان ، همان صفحه . ","page_name":" 137 ","page_number":137},
  {"content":"\r\n\r\nگفتم بكوشيد و پيمان ما را مشكنيد و بنيان پيوند بد را بركَنيد . به يزدان پناه ببريد و پيمان ببنديد و روان را به مِهر پروردگار گروگان سازيد . هرگز آزار همسايگان و بويژه بزرگان و توانگران را مجوييد . هر كسى كه از كهترى و ناچيزى ، چيزى بدست آورده و از اندازهء كهترى بگذشته است را بزرگ مخوانيد زيرا كه آن برترى زود به سوى كهترى برمىگردد . هر كه از شمايان كه بىنياز است ، چيزى را از تهيدستان باز ندارد .\r\nبه پاكان گراييد و نيكى بكنيد و دل و پشت تهيدستان و خواهندگان را مشكنيد .\r\nبدانيد كه هر كارى كه از پسند دور شود ، آن كار به گزند نزديك مىگردد . پس درود دادار بر آن كس كه تار و پود او با مردمى سرشته شده باشد .\r\nچون بدين سان اين اندرزها را بر پرند درخشان بنوشتند ، دبير سر خامه را در مشك نهاد و در سر آغاز نامه نوشت : از شاه گيتى ، آن دل دادگرى و دانندهء خوب و زشت ، خداوند بخشايش و فرّ و زور ، شاهنشاه بخشنده بهرام گور به سوى مرزبانان و فرمانبران و سران جنگاور دانا و خردمند . آنگاه سواران و پيكهايى با آن نامه و رهنمون به هر سو برفتند . چون اين نامه به نزد نامداران و مهتران هر كشور برسيد ، همه مىگفتند : يزدان را سپاس كه اين شاه ، شاهى يزدان شناس است . پس زن و مرد و كودك در هر كشور از خانه‌هايشان به دشت رفتند و بر آن شهريار دادگر آفرين بخواندند و سپس به خوردن بپرداختند و مِى و ساز و رامشگران را بيآوردند . و بدين سان نيمى از روز را به خوردن و نيم ديگر را به كار كردن مىگذراندند . هر بامداد « 1 »  در پيش درگاه شاه خروشى برمىخاست كه : همه كسانى كه چيزى داريد ، بخوريد و ببخشيد و با اين كار بر ما سپاسى بنهيد . هر كسى هم كه نيازمند است ، از گنج ما پنج درم سنجيده و سه من بادهء كهنه و روشن به سرخى گل انار و يا به زردى\r\n\r\n","description":"","footnote":" ( 1 ) - در نسخهء ژول مُل ، ص 1703 ، بيت 1706 آمده :\r\nهمى نوبهار بامدادى پگاه * خروشى بدى پيش درگاه شاه\r\nليك در نسخهء مسكو ، ج 7 ، ص 400 و بروخيم ، ج 7 ، ص 2209 مصرع اول اين بيت بدين گونه آمده :\r\n« همى نو به هر بامدادى پگاه » ^ CENTER كه صحيح‌تر مىباشد . ","page_name":" 138 ","page_number":138},
  {"content":"\r\n\r\nزر بگيرد . بدين گونه همهء گيتى به رامش روى نهادند و شهر و كوى پر از آواز ميخواران گشت . كار چنان شد كه افسرى از بيد سرخ را به دو دينار مىخواستند و يك شاخهء گل نرگس را به يك درم مىخريدند و هيچكس نيز دژم نمىشد . دل پيران از شادى جوان گشت و آب درون چشمه‌ها ، شير شد . شاه نيز كه همهء گيتى را بدانگونه شاد ديد ، پروردگار گيهاندار را ياد بكرد .\r\nفرستادن بهرام گور برادر خود - نرسى - را به خراسان و خواندن پيش تخت خويش ، فرستادهء قيصر را\r\nروزى شاه به نرسى گفت : خراسان را به تو دادم . پس از اينجا با نگين و كلاه به خراسان برو و آنجا را آباد و دل زيردستان ما را شاد كن . و به هوش باش تا هيچ بجز دادگرى نكنى . بدان كه اگر پدرمان بدى كرد ، سرانجام همچون مرد برهنه‌اى كه از باد خزان به خود بپيچد ، پيچان گشت . سپس بهرام بفرمود تا براى او جامه‌اى شاهوار بيآراستند و گنجى گرانمايه به دو بدادند . آنگاه به دو گفت : يزدان ، پناهت باد و تخت بزرگى تو تا به خورشيد برافراخته بادا . نرسى كه با تن آسانى ، خراسان را به چنگ آورده بود ، دو هفته در رفتن درنگ كرد .\r\nچون نرسى برفت و يك هفته بگذشت و ديگر دل شاه از انديشه تهى گشت ، بفرمود تا موبد موبدان به همراه چند خردمند به پيش او برود . پس به دو گفت : ديگر كار فرستادهء قيصر به دراز كشيد . اينك بگوى كه آن فرستاده كيست و خِرد او تا چه پايه‌اى است ؟ موبد گفت : اى شاه با فرّهء ايزدى جاويد باشى . بدان كه آن فرستاده پير مردى خردمند و با شرم و سخن گفتن خوب و آواى نرم است . كسى است كه افلاطون استادش بوده است و مردى خردمند و بادانش و نژاده مىباشد . مرد\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nپر منشى بود كه از روم بيآمد ، ليك اكنون ديگر در اين سرزمين خيره گشته است .\r\nهمچون مارى كه در دى ماه بپژمرد ، پژمرده گشته و تنش سست و رخسارش به زردى نِى شده است . همهء كهترانش نيز همچون ميشهايى گشته‌اند كه به روز شكار ، سگى به پيش ايشان آيند . ديگر با كندى و تندى به ما مىنگرد و هيچكس را در اين سرزمين به چيزى نمىشمارد .\r\nبهرام گور كه چنين شنيد ، به موبد گفت : يزدان ، مرا فرّ و ديهيم و زور ببخشد .\r\nبدان كه اين گيهاندار بود كه مرا پيروز گردانيد و روزگار تيرهء بخت مرا روز كرد .\r\nشاهنشاه روم ، آن دارنده و فرماندهء آن سرزمين ، مردى بزرگ است و نژادش به سلم - كه فريدون تاج بر سرش نهاد - مىرسد . او اكنون مردمى و فرزانگى كرد كه همچون خاقان چين با ديوانگى به اينجا نيآمد . پس اينك ما نيز آن فرستادهء او را به هنگام بار فرا مىخوانيم تا ببينيم كه چه سخنى مىگويد كه به كار آيد . سپس او را به خوبى بدانجا برمىگردانم . همانا كه من در گيتى از مردم ، بىنياز نيستم . يكى رزم مىجويد و سپاه مىآورد . ديگرى بزم و كلاه زرّين مىآورد . پس من بايد ارج اين را از آن بشناسم . براستى خوشا كسى كه با نامداران بساخت . موبد كه چنين شنيد ، با مهربانى بر او آفرين بكرد و گفت : تا روزگار برجاى است ، شادان بزى . هميشه زبانت بهترين سخن را مىگويد . پس همواره بر مهتران ، مهتر باشى .\r\nپرسش و پاسخ فرستادهء رومى با موبدان ايران\r\nروز ديگر ، چون خورشيد تاج خود را بنمود و زبانهء آفتاب از آسمان برآمد ، بهرام سپهبد ، آن فرستاده را پيش خواند و او را در كنار تخت پيلستهء نامور خود بنشاند . آن پير داناى سخنگوى و بادانش و يادگير با دستهايى به كش كرده و سرى به زير افكنده بيآمد و در كنار تخت شاهى به دو زانو بنشست . بهرام از او بپرسيد و او را بنواخت و او را نزديك تخت خود بنشاند و به دو گفت : تو ديرگاهى است كه در اين سرزمين\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمانده‌اى . اين رزم خاقان بود كه مرا از تو بازداشت و به خود سرگرم ساخت . اكنون روزگار من به تو تازه شد . ليك بودن تو در اينجا ديگر از اندازه بگذشت ، پس اينك هر آنچه كه بگويى ، به تو پاسخ مىدهم .\r\nفرستادهء پير كه چنين شنيد ، بر او آفرين كرد و گفت : زمين و زمان ، بىتو مباد .\r\nهمانا كه پادشاه خردمند از گفتار خردمند نيز رامش مىبرد و مرد خردمند به يزدان نزديكتر است . ليك روزگار بدانديش ، تاريك است . تو بر همهء مهتران گيتى ، مهترى زيرا كه هم بزرگ و هم شاه و از ايشان بهتر هستى . زبانت همچون ترازويى است و گفتارت ، گوهر مىباشد . همانا كه كسى گوهر را با زر نمىسنجد . تو را به آيين شاهان پيروزگر ، دانش و هوش و خِرد و فرّه هست . هم خِرد و هم انديشه‌اى پاك دارى و بر همهء هوشمندان ، كدخداى مىباشى . بدان كه من اگر چه فرستادهء قيصر هستم ، ليك در پيش چاكران بهرام شاه نيز چاكر مىباشم . اينك از سوى قيصر به بهرام شاه درود مىرسانم كه : اين سر و تخت و تاج ، جاويد باد . ديگر اين كه قيصر به من بفرمود تا هفت چيز را از دانايان تو بپرسم . شاه كه چنين شنيد ، به دو گفت : سخنانت را بگوى زيرا آبروى سخنگوى بيشتر است . پس شاه بفرمود تا موبد موبدان به همراه خردمندان به پيش ايشان آيد .\r\nبهرام شاه چندى در اين انديشه كه آيا آن هفت چيز ، چه چيزهايى هستند كه آن مرد پرسندهء رومى مىخواهد بپرسد ، آه بكشيد . در همان هنگام موبد به همراه همهء دانايانى كه در هر دانشى توانا بودند ، بيآمد . پس آن سخنگوى لب بگشود و سخنان قيصر را به موبد بگفت . آنگاه به دو گفت : اى رهنمون ، برگوى كه اندرون ، بيرون ، زير ، زِبَر ، بيكران چيست ؟ چه كسى خوار است ؟ آن چيست كه نامش فراوان است و فرمانش در همه‌جا مىباشد ؟ موبد كه چنين شنيد ، به آن مرد فرزانه گفت : شتاب مكن و از راه دانش سر مپيچ .\r\nسپس به دو گفت : اى هوشيار ، اكنون پاسخ همهء آن سخنانت را گوش بسپار . آنچه كه در بارهء درون و برون گفتى ، پاسخش يكى است و سخن آن اندك مىباشد . برون ،\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nآسمان است و اندرون ، هوا . زبر نيز فرمان يزدان فرمانرواست . آن بيكران نيز ايزد است كه چون بخواهى از راه يزدان به راه دانش بگروى ، بد خواهد بود . زبر ، بهشت مىباشد و دوزخ در زير است . همانا به كسى كه به يزدان ، دلير گردد ، بد خواهد رسيد . ديگر اى پير نامور ، آن كه نامش بسيار است و در هرجا كامرواست ، خردمند مىباشد و خِرد است كه مرد پارسا را كامروا مىسازد . يكى خِرد را مِهر مىخوانَد و ديگرى راستكارى . براستى كه چون خِرد از آدمى دور گردد ، تنها درد و ناراستكارى برجاى مىماند . زبان آورى نيز خِرد را راستى مىخواند و بلند اخترى ، آن را زيركى مىداند . گاهى نيز بردباران و يا رازداران را - كه سخن در نزدشان استوار مىمانَد - خردمند مىخوانند . و بدين گونه نام خِرد ، اين چنين پراكنده است و نامش از اندازه‌ها نيز مىگذرد . ليك تو هيچ چيز را برتر از خِرد مدان زيرا كه خِرد سرِ همهء نيكوييهاست . اين خِرد است كه راز پنهان گيتى را - كه چشمان ما آن را نمىبيند ، مىجويد . ديگر آن كه خردمند ، آن را خوار مىداند ، ستارهء درخشان است كه هيچ دانايى شمار آن را بر آسمان نداند . تو شمار ستاره بر آسمان بلند بيكرانى كه هيچكس را به دو راه نيست ، و نيز گردش روزگار را خوار مىگيرى . تيز هوش چون پرتاب تيرى را ببيند ، در آن شگفت‌زده مىماند . ليك تو ستاره را بر آسمان مىشمارى . پس اى كاردان ، از اين خوارتر چيست ؟ من اينها را مىدانم . ولى اگر پاسخ جز اين باشد ، پس همانا كه راز گيهان آفرين ، فراخ مىباشد .\r\nچون داناى قيصر ، اين پاسخها را بشنيد ، زمين را ببوسيد و فرمان گزيد و به بهرام گفت : اى شاه ، ديگر بيش از اين از يزدان مخواه ، زيرا كه سراسر گيتى به فرمان تو و سر سركشان به زير پيمانت مىباشد . تو پسند بزرگان فرّخ‌نژادى و گيتى هيچ شاهى را همچون تو به ياد ندارد . آن دستورت نيز از همهء موبدان و خردمندان ، دانشمندتر است و همهء فرزانگان ، بندهء اويند و در برابر دانايى او سرافكنده هستند .\r\nبهرام كه اين سخنان را بشنيد ، شاد گشت و در دلش روشنايى افزوده شد . پس دَه هميان و جامه و اسپ و چيزهاى بسيار ديگرى به آن موبد خود داد و فرستادهء قيصر\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nنامدار نيز از درگاه شهريار به سوى خانه رفت .\r\nپدرود كردن بهرام گور ، فرستادهء قيصر را\r\nچون خورشيد بر تخت آسمان بنشست و روز فرا رسيد و شاهنشاه بر تخت زرّين نشست ، فرستادهء قيصر به همراه آن موبد خردمند و پر هنر به درگاه آمدند و با شادى به پيش شاهنشاه رفتند و همه گونه سخنانى بگفتند . پس موبد بهرام شاه به آن فرستاده گفت : اى مرد هوشيار بىهمتا ، برگوى كه در گيتى زيانبارترين كارى كه بايد بر كنندهء آن گريست ، چه مىباشد ؟ و چه كارى را در گيتى سودمند مىدانى و آدمى از انجام دادن آن سر بلند مىگردد ؟ فرستاده گفت : [ سودمندترين كار 
  ] آن است كه دانا شود و هميشه از براى آن بزرگ و توانا باشد . چرا كه تن مرد نادان از گِل نيز خوارتر است و به هيچ نيكىاى سزاوار نمىباشد . تو از دانا و نادان داستان زدى و شايد كه پاسخ درست را از من شنيده باشى . آنگاه موبد به دو گفت : به نيكى بنگر و خوب بيانديش و ماهى را به خشكى مَبَر . فرستاده گفت : اى مرد پسنديده ، سخنها را با دانش مىتوان ياد كرد . ليك تو اگر اين را به گونه‌اى ديگر مىدانى ، پس بگوى . زيرا كه آبرو با دانش افزون مىگردد . موبد به دو گفت : بيانديش ، چرا كه سخن با انديشيدن ، فرهمند مىشود . بدان كه هر كسى كه در گيتى بىآزارتر است ، مرگ او زيانبارتر خواهد بود . ليك اگر به مرگ بَدان ، شاد باشى ، رواست و بدكاران از همان هنگام كه زاده مىشوند ، تنشان از براى مرگ است . از اين سودمندى خواهد بود و از آن ، زيان . پس خِرد را در اين ميانه ميانجى كن .\r\nفرستادهء رومى كه چنين شنيد ، سخنان موبد را سودمند يافت و بپسنديد . پس بخنديد و بر شاه آفرين كرد و گفت : فرخنده باد ايران زمين كه كسى همچون بهرام بر تخت شاهنشاهى آن مىنشيند . تو در گيتى افسر دانشمندانى و از همهء موبدان برتر هستى . پس اگر از قيصر باژ بخواهى ، روا باشد ، چرا كه دستور تو بر همهء خردمندان\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nپادشاه است . شهريار ايران از شنيدن گفتار او شاد گشت و دلش به تازگى گلهاى بهارى شد . آنگاه فرستاده از پيش شاه برفت و شب ، درفش سياه خود را برآورد و چادر مشكبويش پديدار گشت و روى خورشيد را به شاهبوى بيآلود . ليك آسمان كه بر بودن شب ، شكيبا نبود ، خفتگان را از خواب بيدار ساخت . آفتاب پديدار شد و شاه گيتى نيز از خواب بيدار گشت . چون شهريار بر تخت زر بنشست ، سالار بار ، در بار بگشود . آنگاه بهرام شاه بفرمود تا جامهء شاهوارى بيآراستند و آن فرستاده را به پيش او خواندند و چندان سيم و زر و دينار و اسپ و ستام و ديبا و گوهر و مشك و خوشبوى براى او ببردند كه از انديشهء آن پير مرد نيز افزونتر بود .\r\nسخن گفتن بهرام با سرداران از داد\r\nچون بهرام شاه از كار فرستادهء رومى بپرداخت ، دلش از براى كار سپاهيان پيچان گشت . پس بفرمود تا موبد سگالشگر با انجمنى از نامداران به پيش او آيد . آنگاه بهرام سراسر روى زمين را به آن پهلوانان پرخاشخر ببخشيد و آن گرانمايگان را كشور و تاج و تخت و اسپ و نگين و كلاه بداد . ليك هر كسى را كه بيدادگر بود ، با گفتار سرد و ندادن چيز ، از خود دور ساخت . سپس به آن موبدان گفت : اى خردمندان پر هنر و پاك دل ، شما همه گونه كردار بزرگان و شاهان بيدادگر و دادگر را به ياد داريد . چه بسيار شاهانى كه تنشان به آرام و ناز بود و دستشان به بدى دراز گشته بود . گيتى از بدانديشان پر از بيم و دل نيك مردان از ترس به دو نيم بود . همه دست به بدى برده بودند و كسى را كوشش ايزدى نبود . راه ديوان را در پيش گرفته بودند و دل و جان مردم بيش از اندازه پست گشته بود . هيچكس بر زن و بچّه ، پادشاه نبود و دل مردم پارسا پر از اندوه بود . چنگال ديو در همه‌جا گسترده و ترس از پروردگار گيهان خديو از دلها بيرون گشته بود .\r\nپس بدانيد كه سر نيكويىها و دست بدى و در دانش و كوشش خردمندانه تنها\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبه گردن پادشاه است و كژّى و راستى از پادشاه پديدار مىگردد . اگر پدرم دست به بيداد يازيد ، پاك و يزدان پرست نبود . ليك شمايان چندان از كردار او شگفت‌زده نشويد ، چرا كه دل روشن او زنگار گرفته بود . ببيند كه جم و كاووس شاه چه كردند كه راه ديو را بجستند ؟ پدر من نيز به همانسان راه ايشان را بجست و جان تيرهء خود را با آب خِرد نشست . تا اين كه سرانجام همهء زيردستانش پيچان گشتند و بسيارى از براى تندى او كشته شدند . اكنون او برفت و ازو تنها نام بد برجاى ماند و بس . و هيچ آفرينى از كسى نمىيابد . ليك از ما بر جان او آفرين باد و مبادا كه روانش از براى آن كين بپيچد . اكنون كه ما بر تخت او نشستيم ، بىگمان او نيز به بهشت راه خواهد يافت . پيوسته از كردگار گيهان مىخواهم كه مرا در آشكار و نهان نيرويى بدهد تا با زيردستانم نرمى كنم و خاك سياه را مشك سارا سازم . چرا كه چون از اين گيتى درگذرم و تنم در خاك شود ، ديگر هيچ ستمديده‌اى دامانم را نگيرد . شمايان نيز بدين گونه چادر راستى بپوشيد و دلتان را از كاستيها بشوييد .\r\nكه جز مرگ را كس ز مادر نزاد * ز دهقان و تازى و رومى نژاد\r\nبه كردار شيرست آهنگ او * نه پيچد كسى گردن از چنگ او\r\nهمين شير درّنده را بشكرد * ز دامش تن اژدها نگذرد\r\nاكنون ديگر كجاست آن سر تاج شاهنشاهان ؟ كجايند آن بزرگان فرّخ و سواران و گردنكشان كه هيچ نشانى از ايشان در گيتى نمىبينم ؟ كجايند آن پرى چهرگان گيتى كه جان بزرگان از ايشان شاد بود ؟ هر كسى كه رخسار به زير نساجامه نهان كرد ، ديگر او را همچون خاك بدان . پس همگى به پاكى و نيكى دست بيازيم و گيتى را با بدكردارى نگذرانيم . سوگند به يزدان دادار كه فرّه را بداد و به تاج و تخت و نژاد و گوهر كه اگر يكى از كارداران ما به اندازهء مشتى خاك نيز در هر كجا زيانى بجويد ، اگر تنش را در آتش نسوزانم ، كه گردنش را به دار خواهم آويخت . يا اگر به هنگامى كه چند پاس از شب گذشته باشد ، دزدى پلاسى را از تهيدستى بدزدد ، به تاوان آن ،\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nتهيدست را دينارى از گنج خود ببخشم و دل اندوهگساران را از رنج بشويم . يا اگر در شبى تيره و سرد ، گوسپندى را از ميان رمه ببرند ، به تاوان آن ، اسپى پر مايه بدهم و هيچ سپاسى نيز بر او ننهم . چون به هنگام كارزار با دشمنم ، يكى از سواران زخمى گردد ، براى يك سال او از گنج خود ، درم مىفرستم و فرزند او را نيز دژم نمىدارم .\r\nپس همگى دادار را سپاسگزار باشيد ، زيرا كه او نيكىشناس جاويد است . بجز هيربدان يزدان سپاس ، هيچكس دست به آب و آتش ميازيد . خون گاوان شخم زن را مريزيد ، زيرا كه كشتن گاو بر روى زمين [ كشاورزى 
  ] ننگ است . پس اگر گاوى از پيرى بيكار گشت و به چشم دارندهء خود خوار شد ، نبايد كه آن گاو كشته گردد زيرا اگر چنين شود ، فرّهى از زمين بيرون خواهد شد .\r\nهمگى با ايرانيان به سگالش بنشينيد و دل مردمان جوان را مشكنيد . به هنگام پيرى مست نگرديد زيرا كه پير باده‌پرست ، نيكو نباشد . از انديشهء ديو بدور باشيد و به هنگام جنگ با دشمن ، جشن و سور نجوييد . بدانيد كه من هرگز از زيردستانم خراج نخواهم خواست و اگر چنين كنم ، همانا كه از پروردگار و از اين تخت پيلسته بيزار خواهم بود . اگر پدرم - يزدگرد - بدكنش بود ، ما به پاداش او دادگرى كرديم تا شايد كردگار گناه او را ببخشايد و او را از دوزخ به سوى بهشت راه بنمايد . شمايان نيز هرگز به يزدان ، گناهكار مباشيد و بدانيد كه بهتر است به هنگام پيرى آمادهء رفتن از اين گيتى شويد . پس چون يزدان دادگر از ما خشنود گردد ، ديگر اندوه فردا را مخوريد . همگى دلتان را از كردار ما خوش سازيد و با آزادى آهنگ آتشكده كنيد .\r\nچون همهء آن نامداران گفتار شاه را شنيدند و نيك در آن نگريستند ، همگان ديدگان خود را از براى آن شاه پر دانش تيز هوش پر از اشك ساختند و خروشان بر او آفرين بكردند و او را پادشاه زمين خواندند .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nنوشتن بهرام گور ، نامه به نزديك شنگل شاه هند\r\nآنگاه دستور خردمند شاه برپاى خاست و گفت : اى داور دادگر و راستكار ، همانا كه گيتى از بدانديش ، بىبيم شد و رنج و سختى از سرزمين ما بگذشت . ليك تنها شنگل « 1 »  نامور هندى است كه روانش از داد بپيچيده است و از هندوستان تا سرزمين چين را با دزدانش در آشوب نگاه داشته و پيوسته دست بدى به ايران مىيازد . اينك سزاوار است كه در اين كار انديشه شود . تو شاه هستى و شنگل تنها نگاهبان هند است . پس ديگر چرا بايد از چين و سند باژ بخواهد ؟ اكنون بيانديش و اين كار را بازجوى و بدان كه نبايد بدىاى بر ما بيآيد .\r\nشاه كه اين سخن را بشنيد ، پر از انديشه گشت و گيتى در پيش چشمش به سياهى بيشه شد . پس گفت : من چارهء اين كار را نهانى بسازم و با هيچكس در گيتى در اين باره سخن نگويم . به تنهايى مىروم تا سپاه و آيين و تخت شاهى او را ببينم .\r\nبسان فرستادگان به پيش او مىروم و به هيچيك از آزادگان ايران نيز سخنى نگويم .\r\nاينك تو اى موبد پاك كيش ، نامه‌اى پر از مِهر و كين به شنگل بنويس . پس دستور پاك بهرام با دبير و هر كس ديگرى كه نياز بود ، برفتند و از بيش و كم كار با يكديگر سخن براندند و كاغذ و مشك و خامه را ببردند . آنگاه بهرام شاه نامه‌اى پر از پند و خِرد و خوبى و آفرين خداى بفرمود . در آغاز نامه گفت : آفرين يزدان بر آن كس باد كه آفرين بجست . آن خداوند هست و نيست . همانا كه همه چيز جفت است و تنها ايزد يكى است . در ميان همهء چيزهايى كه او در گيتى به مردمان يا تاجوران مىدهد ، هيچ چيز فزونتر از خِرد نيست . خِرد ، فروزندهء كهتران و مهتران است . هر كسى كه از\r\n\r\n","description":"","footnote":" ( 1 ) - ثعالبى اين نام را به صورت شنگلت ضبط كرده است . تاريخ غررالسير ، ص 322 . مسعودى نيز نام او را شبريه دانسته است . مروج الذهب ، ج 1 ، ص 256 . ","page_name":" 147 ","page_number":147},
  {"content":"\r\n\r\nخِرد شاد شد ، گيتى را با بدكردارى نگذرانَد و هر كه نيكى را برگزيد ، پشيمان نشد زيرا كه از آب دانش ، بد نمىنوشد . خِرد ، مرد را از رنج و سختى مىرهاند . پس مباد كه كسى به رنج و سختى دچار شود . نخستين نشانهء خِرد آن است كه آدمى همواره از بد بترسد و بداند كه بايد با چشم خِرد ، گيتى را بجويد . خِرد افسر شهرياران و زيور نامداران است . خردمند ، بد و نيك را مىشناسد و به دادگرى مىكوشد و از بدكردارى سر مىپيچد . ليك تو اندازهء خود را نمىشناسى و پيوسته روان خود را به خون مىنشانى . اگر من تاج دار اين روزگار هستم و بهانهء خوبى و زشتى مىباشم ، پس ديگر چون تو شاهى كنى ، راستى كم مىشود و از هر سو كاستى پديدار مىگردد . بدان كه تاختن و اين چنين ساختن با بدانديشان ، آيين شاهان نباشد . نياى تو پرستندهء ما بود و پدرت نيز در پيش شاهان ما بنده‌اى بود . هيچيك از ما بر اين كار همداستان نبودند كه باژ هندوستان دير برسد . اكنون به روزگار خاقان چين كه از چين به ايران زمين بيآمد ، نگاه كن . سرانجام از آن بدكردارى خود پيچان گشت و همهء آنچه را هم كه به اينجا آورده بود ، به تاراج رفت . اينك آيين و بخشش و فرّه و كيش تو را نيز به همانگونه مىبينم . بدان كه مرا جنگ افزار و خواسته و سپاهيان آراسته و يكدلى هست و تو را توان پايدارى در برابر دليران من نمىباشد زيرا كه هيچ سپاه آرايى در هند نيست . تو به نيروى خويش در گمان افتاده‌اى و مىخواهى جوى خود را به پيش دريا ببرى . اكنون من فرستاده‌اى سخنگوى و دانشمند و آزاده را به سوى تو فرستادم . پس يا باژ بفرست و يا كمر به جنگ ببند . درود ما بر جان آن كس باد كه دادگرى و خردمندى همچون تار و پود تنش باشد . آنگاه چون نامه به پايان رسيد و مشك از نسيم خشك گشت ، نويسندهء نامه در سر آغاز آن نوشت : از شاه بزرگ ، بهرام شاه يزدان پرست كه در بيست و پنجم خرداد ماه تاج كيانى را از يزدگرد بيافت ، آن سپهدار و نگهدارنده مرز و بوم ، ستانندهء باژ سقلاب و روم به نزد شنگل سپهدار هند ، از درياى قنّوج تا سرزمين سند .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nرفتن بهرام گور به هندوستان با نامهء خود\r\nچون بهرام ، مُهر شاه را بر روى نامه نهاد . كار خود را چنان كه گويى مىخواهد به شكار برود ، برآراست و هيچكس از سپاهيان را از كار خود آگاه نساخت و تنها چند تن از نامداران را با خود به همراه برد . بدين گونه بيآمد تا اين كه به هندوستان رسيد و از لب آب آن جادوستان نيز بگذشت . چون به نزديك ايوان شنگل رسيد و آن در و سراپرده و بارگاه او را كه سر به آسمان برآورده بود ، با آن همه جنگ افزار و سواران و پيلان كه بر درگاه او بايستاده بودند و آن خروش زنگ و كارناى را بديد و بشنيد ، شگفت‌زده و انديشناك گشت . پس به پرده داران و نوكران و كارگزاران او گفت : بدانيد كه از نزد بهرام شاه پيروز ، فرستاده‌اى به اين بارگاه آمده است . سالار بار كه چنين شنيد ، بىدرنگ به پيش شهريار دويد . شنگل بفرمود تا پرده را برداشتند و او را با ارجمندى از درگاه بيآوردند .\r\nبهرام گور خرامان پيش رفت . جايى ديد كه بام آن از بلور بود . چون به نزديك شنگل رسيد ، او را ديد كه با تاج بر آن تخت ناز بنشسته بود . پايه‌هاى آن تخت زرّين از بلور بود و شنگل شاه با فرّ و زور بر آن بنشسته بود . دستارش از سيم و جامه‌اش از زر بود و در هر جاى آن چندين گونه گوهر نشانده بودند . برادرش را نيز ديد كه بر زيرگاهى نشسته و كلاهى از گوهر بر سر نهاده بود . راهنمايى در نزديك او نشسته و پسرش در پيش تخت برپاى ايستاده بود . پس بهرام شاه به پيش تخت رفت و او را نماز برد و زمان درازى در پيش او ببود . آنگاه زود زبان بگشود و گفت : من از سوى شاه بزرگ ، بهرام يزدان پرست نامه‌اى براى شاه هند دارم كه به پهلوى بر روى پرند نوشته شده است . چون شاه هند آواى بهرام را بشنيد ، بفرمود تا او را بر زيرگاهى زرّين بنشانند و يارانش را نيز از درگاه بخوانند . بهرام كه بنشست ، لب را از بند بگشود و گفت : اى شهريار بلند ، كه مهترى و بهترى بىتو مباد ، چون فرمان بدهى ،\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nزبان بگشايم . شنگل به دو گفت : برگوى ، كه گويندهء اين سخن از روزگار ، آفرين بيابد .\r\nبهرام گفت : اى شاه خسرونژاد ، بدان كه هيچكس به مانند بهرام شاه در گيتى از مادر نزاده است . آن سرافراز و نيكو ، شاه بزرگ است كه با دادگرى او زهر نيز پادزهر گشت . همهء بزرگان ، باژدار او هستند و به هنگام نخچير ، شيران شكار او مىگردند .\r\nچون در رزم شمشير بدست گيرد ، ديگر بيابان همچون درياى خون مىگردد . به هنگام بخشش بسان ابر بهارى است و گنج دينار در پيش چشمش خوار است .\r\nاينك از سوى او نامه‌اى به پهلوى بر روى پرند به سوى شاه هند مىرسانم .\r\nپاسخ دادن شنگل به نامهء بهرام\r\nچون شنگل سخنان بهرام را بشنيد ، از آن نامدار در شگفتى بماند و نامه را خواستار گشت . ليك چون دبير فرّخ ، نامه را براى او بخواند ، رخسار آن تاجور به زردى زرير شد . پس به بهرام گفت : اى مرد چيره سخن ، به گفتار مشتاب و تندى مكن . بدان كه اين شاه تو از خود بزرگى مىنمايد و راه تو نيز چنين مىنمايد . او خواه با سپاهيان و خواه با گنج و شهر و سپردن كشور به رنج آهنگ آن كند كه از هندوستان باژ بخواهد ، من بر اين كار همداستان نخواهم بود . بدان كه همهء شاهان همچون كلنگ پرنده هستند و من چون دالمنى هستم و يا ايشان بسان خاكند و من به مانند دريا مىباشم . كسى به جنگ ستاره و يا آسمان نمىرود . آگاه باش كه هنر بهتر است از گفتن سخن نابكارى كه دانايان با شنيدن آن تو را خوار بشمارند . شما را از شاهى ، نه مردانگى و دانش بهره رسيده است و نه كشور و شهر . تنها بهرهء شما از شاهى ، زبان مىباشد . ليك در سراسر زمينهاى من گنجهاى نهفته است كه نياكانم هرگز بدان دست نبرده‌اند .\r\nبجز اينها هم گنج برگستوان و زره است كه كليد آن را بايد سوار بر با پيلان كشيد .\r\nآن هم اگر ژنده پيل توان آن را داشته باشد . اگر بخواهم شمار تيغ و جوشن را بگويم كه\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nديگر ستاره نيز در پيش چشم تو خوار مىشود . زمين نيز توان پايدارى در زير سپاهيان و ژنده پيلان و تخت مرا ندارد . هزار هزار [ يك ميليون 
  ] تن از هندوان مرا شهريار مىخوانند . گوهر و كوه و دريا از آن من است و اكنون همهء گيتى پشت خود را به من راست دارد . همهء سرزمين ما پر از چشمهء شاهبوى و داربوى و مشك و گياه تازهء كافور و داروى مردم دردمند و زر و سيم و گوهر است . هشتاد شاه با تاج زر همگى كمر به فرمان من بسته‌اند . زمين اينجا نيز پر از كوه و دريا و چاه است و ديو نيز توان راه يافتن بدينجا را ندارد . همهء بزرگان از قنّوج تا ايران زمين و نيز از آنجا تا سقلاب و درياى چين زيردست من هستند و با بيچارگى پرستندهء درگاه من مىباشند . پاسبانان در هند و چين و ختن تنها نام مرا بر زبان مىآورند . همه تاج مرا مىستايند و پرستندگى خود را مىافزايند . در شبستانم دختر فغفور چين است كه در گيتى بر من آفرين مىخواند و از او پسرى شيردل دارم كه با شمشير خود از كوه نيز دل مىستاند . بدان كه از هنگام كاووس تا كِي كواذ هيچكس از اين سرزمين يادى نكرده است . سيسد هزار سپاهى نامدار ، مرا شهريار مىخوانند و هزار و دويست تن نيز از خويشان من هستند كه هيچيك از ايشان را با من رازى نيست و همگى در هند به پيش من مىايستند و شيران بيشه نيز به هنگام جنگ از آواى ايشان ، چنگ خود به دندان مىگزند . آگاه باش كه اگر هيچ آزاده‌اى چنين آيينى داشت كه با تندى فرستاده‌اى را مىكشت ، من هم اكنون سرت را از تن جدا مىساختم و ديگر پيراهنت بر تو مويه‌گر مىشد .\r\nبهرام كه چنين شنيد ، به دو گفت : اى تاج دار ، تو اگر مهتر هستى ، پس تخم تندى را مكار . شاه من به من گفت كه به او بگوى : اگر خردمند هستى ، راه ديوان را مجوى و دو داناى چيره سخن را از درگاه خود بيآور . آنگاه اگر ايشان در خردمندى از يكى از خردمندان درگاه من بگذرند ، ديگر مرا با سرزمين تو هيچ كارى نيست . چرا كه سخن در نزد خردمند ، خوار نمىباشد . و گرنه سد سوار از مردان جنگاور و گراينده گرز هندوستان را برگزين تا با يك تن از ما كارزار كنند . پس چون مردانگى و ارزش تو\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nپديدار گردد ، ديگر از سرزمين تو باژ نخواهيم خواست .\r\nكُشتى گرفتن بهرام گور در بارگاه شنگل و هنر نمودن\r\nچون شنگل اين سخنان را بشنيد ، به بهرام گفت : چارهء تو با مردمى همراه نيست .\r\nاينك چندى در اينجا فرود بيا و بند بگشاى . چرا چنين سخنان ناسودمندى مىگويى ؟ پس ايوان خرّمى را براى او بپرداختند و هرچه نياز بود ، در آن بساختند .\r\nبهرام تا نيمروز در آنجا بيآسود . چون تاج خورشيد گيتىفروز بر اوج آسمان رسيد ، ريدك نيكخواه به فرمان شاه بزمى در ايوان بيآراست . چون در پيش شنگل ، خوان بنهادند ، كسى را بفرمود و گفت : او را نيز بخوان ، زيرا كه فرستادهء شاه از ايران است و مردى سخنگوى مىباشد . كسانى را نيز كه با او هستند ، به همينگونه بيآور و بر خوان دليران بنشان . بهرام تيز بيآمد و بر خوان بنشست و بىهيچ سخنى به خوردن پرداخت . چون خوراك بخوردند ، بزمى بيآراستند و نوازندهء ساز و مِى بيآوردند .\r\nگستردنيهاى زربافتى بنهاده بودند و از آن خوردنيها بوى مشك مىآمد .\r\nچون بزرگان از نوشيدن باده ، خرّم شدند و از انديشهء كار نابوده بىاندوه گشتند ، شنگل به دو تن از زورآزمايان بفرمود تا به كُشتى بپردازند . دو مرد جوان و شايسته نيز برفتند و لُنگى بر ميانهايشان ببستند و گرازان و پيچان بر يكديگر زور بيآوردند .\r\nچون در همان هنگام بهرام جام بلورين نبيذ را سركشيد ، شورى در مغزش افكنده گشت . پس به شنگل گفت : اى شهريار ، اكنون بفرماى تا من لُنگ به ميان بندم تا با زورمندى به كُشتى بپردازم و مست نگردم . شنگل كه چنين شنيد ، بخنديد و به دو گفت : برخيز و اگر ايشان را به زير آوردى ، خون آنها را بريز . بهرام با شنيدن اين سخن برپاى خاست و با مردانگى بالاى راست خود را خم ساخت و ميان هر يك از ايشان\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nرا كه بگرفت ، همچون شيرى كه به گورخر ژيانى بتازد ، چنان او را بر زمين زد كه استخوانش بشكست و رنگ از رخسارش برفت . شنگل كه از آن برز بالا و يال و دوش بهرام در شگفت مانده بود ، پيوسته به زبان هندى نام يزدان را بر زبان مىراند و او را از چهل مرد نيز برتر دانست . آنگاه چون از مِى خوشگوار مست گشتند ، از آن ايوان گوهرنگار برفتند و چون شب فرا رسيد و آسمان پرند مشكين خود را بر تن كرد ، برنا و پير دست از خوردن برداشتند و همگى ، چه شاه و چه آن پهلوانان پرخاشخر به سوى خواب سر نهادند .\r\nچون چادر مشكبوى شب ، زرّين گشت و خورشيد فروزنده روى خود را بر آسمان بنمود ، شاه هندوان بر اسپى سوار شد و چوگان بدست به ميدان خراميد . تير و كمان را نيز با شاه ببردند . شنگل چندى در آنجا به آرزوى دل خود بتاخت و سپس به بهرام بفرمود تا بر اسپ سوار گردد و كمند كيانى را در دست گيرد . بهرام به دو گفت :\r\nاى شهريار ، از ايران ، سواران بسيارى با من هستند كه همگى آرزوى تير و چوگان مىكنند . اكنون آن شاه آزاده خوى چه فرمان مىدهد ؟ شنگل گفت : بىگمان تير و كمان ستون سوارى مىباشد . تو كه با شاخ و يال هستى ، دست بيفراز و كمان را به زه كن و شست بگشاى . بهرام پهلوان نيز كمان را به زه كرد و تير خدنگى در آن بنهاد و شست بگشود و با يك چوبهء تير آن نشانه را در هم شكست . همهء آن سواران ميدان و مردان كين با ديدن اين كار بر او آفرين بكردند .\r\nگمان بردن شنگل بر بهرام و باز داشتن او را از ايوان\r\nليك شنگل كه چنين ديد ، از كار بهرام در گمان شد و با خود انديشيد كه اين فرّ و زور و تير و كمان به فرستادگان ، چه هندى و چه ترك و چه ايرانى ماننده نيست . پس\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nيا خويشاوند شاه است و يا از مهتران مىباشد . اگر او را برادر شاه هم بخوانيم ، سزاوار است . پس شاه هند بخنديد و به بهرام گفت : اى مهتر نژاده و پر هنر ، بىگمان تو با اين كوشش و زور و تير و كمان ، برادر شاه هستى ، زيرا با اين فرّ كيانى و زور شيران تنها بايد نامدار دليرى باشى . بهرام كه چنين شنيد ، به دو گفت : اى شاه هند ، فرستادگان را ديگرگونه مخوان . بدان كه من نه شاه هستم و نه از دودمان يزدگرد مىباشم و اگر مرا برادر او نيز بخوانى ، گناه باشد . من مردى بيگانه از ايران هستم و دانش پژوه و فرزانه نيز نمىباشم . اينك مرا از اينجا بازگردان زيرا كه راه دور است و نبايد كه شاه بر من خشمگين گردد . شنگل به دو گفت : تندى مكن زيرا ما هنوز با تو سخنانى داريم . نبايد در رفتن شتاب گيرى زيرا رفتن به زودى نيك نباشد . پس دل خود را آرام ساز و در كنار ما بمان و مِى پخته يا خام بنوش .\r\nآنگاه شنگل دستور خود را پيش خواند و چندى با او در بارهء بهرام سخن براند .\r\nسپس به آن فرزانهء خود گفت : با تو سخنى نهانى دارم ، اگر اين مرد خويشاوند بهرام و يا از پهلوانان او نيست ، همانا كه چنين كارى بر دل رادمردان شگفت باشد . پس با چرب زبانى و فريب به او بگوى كه : در اينجا بايست و از قنّوج مرو . زيرا اگر من به دو بگويم ، از گفتار من دلش پر از بيم خواهد گشت . ليك چون تو بگويى ، براى او نيكوتر خواهد بود . پس با وى چنان كه سزاوار است سخن بگوى . او را به نيكى بگوى كه : آبروى تو در پيش شاه هند افزوده گشته است . پس اگر اكنون در نزد او بمانى ، خوشترين جاى در اين سرزمين از آن تو خواهد بود . زيرا ارزش تو در پيش شاه هندوان بسيار است . جايى را كه هميشه بهار باشد و نسيم گلها از جويبارش بيآيد به تو خواهد داد . بدان كه هيچ نيكبختى از قنّوج نمىگذرد . چرا كه در سال دو بار درختانش بار مىدهند . گوهر و ديبا و گنج درم نيز برايت خواهد بود . همانا كه چون درم باشد ، ديگر دل مرد ، دژم نباشد . شاه نيز از مِهرى كه به تو دارد ، چون چهره‌ات را مىبيند ، مىخندد و تو را مىنوازد . و بدين گونه هر سخنانى از ايشان كه مىدانى ، چون با او روياروى گشتى ، به دو بگوى . آنگاه چون اينها را بگفتى ، نام او را\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nبپرس . زيرا با شنيدن نامش ، دلم شادكام مىگردد . باشد كه در اين سرزمين ما رام گردد و بماند و از فرّ او بر ارزش ما افزوده شود . ما نيز او را زود سالار سپاه و مهتر اين سرزمين با ارزش مىسازيم .\r\nدستور كارآزمودهء شاه هند كه چنين شنيد ، به پيش بهرام آمد و آن سخنان را به دو بگفت و او را راه بنمود . سپس نام بهرام را بپرسيد ، زيرا كه بىدانستن نام هنوز پاسخش درست نبود . چون بهرام سخنان او را بشنيد ، رنگ رخسارش ديگرگون گشت و با خود انديشيد كه چه پاسخى بدهد . سرانجام گفت : اى مرد سخنگوى ، روى مرا در دو كشور زرد مكن . بدان كه من اگر چه رنج بسيار نيز بيابم ، باز هم از براى گنج از شاه ايران روى نخواهم پيچيد . كيش و راه و آيين ما بجز اين است . هر كسى كه از شاه خود سر بپيچد ، به فرجام در آن برخاستن راه خود را گم خواهد كرد . پس هر كه خردمند باشد ، فزونى نجويد . چرا كه بد و نيك روزگار بر ما خواهد گذشت . آن فريدون تا جور - كه پشت زمانه به دو راست گشت - اكنون كجاست ؟ كجايند آن بزرگان خسرونژاد و شاه كى خسرو و كِي كواذ ؟ ديگر آن كه تو خودت آن بهرام جوان و خودكامه را مىشناسى كه چون من از فرمان او سر بپيچم ، روزگار را بر من بسر خواهد آورد و سرزمين هندوستان را بر جاى نخواهد گذاشت و خاك اين جادوستان را به ايران خواهد كشاند . پس همان بهتر كه من به درگاه آن شاه پيروزگر باز گردم و مرا ببيند . اينك اگر از نامم مىپرسى ، بدان كه هم شاه و هم پدر و مادرم مرا برزوى مىخوانند . پس همهء پاسخم را به شنگل برسان . زيرا كه من ديرى است كه در اين شهر بيگانه مانده‌ام .\r\nدستور شاه هند كه پاسخ بهرام را بشنيد ، به نزد شنگل رفت و همهء آنچه را كه شنيده بود ، به او بگفت . روى شاه هند با شنيدن اين پاسخ پر از اخم گشت و گفت :\r\nمن اكنون چاره‌اى مىسازم تا روزگار را بر اين پهلوان گيتى فروز بسر آورم .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nجنگ بهرام با گرگ و كشتن او گرگ را\r\nدر آن سرزمين شاه هند گرگى بزرگ بود كه بلندى آن راه را بر باد نيز بسته بود . از ترس او شير نرّ نيز از آن بيشه و كركس تيز پر از آسمان آنجا مىگريخت . همهء آن سرزمين از براى او خروشان بودند و گوشها از آواى او كر شده بود . پس شنگل به بهرام گفت : اى مرد پسنديده ، همانا كه اين كار به دست تو برآيد . در آنجا گرگى بسان نهنگ مىباشد كه دل شير و پوست پلنگ را نيز مىدرد . اينك بايد به نزديك آن گرگ به روى و او را تيرباران بسازى . اى مرد پيروزگر ، باشد كه به فرّ تو ، اين سرزمين از آن گرگ بيآسايد . اگر چنين كنى ، تو را در نزد من همچنان كه در ايران بوده ، جاه بسيار خواهد بود . تا جاودان همه در كشور هند و چين بر تو آفرين خواهند كرد . بهرام پاكيزه انديش كه چنين شنيد ، به دو گفت : بايد كه يك راهنماى با من بدانجا آيد . بدان كه من چون آن گرگ را ببينم ، به نيروى يزدان تنش را در خون فرو سازم . شنگل نيز راهنمايى كه جاى نشيمن آن گرگ را مىدانست ، با بهرام همراه كرد .\r\nآن راهنما با دلى پر خون به همراه بهرام نيكدل به آن بيشهء گرگ برفت . چون راهنما جاى آن گرگ را به بهرام بنمود ، بهرام خرامان به آن بيشه شتافت . چند تن از ايرانيان نيز در پشت سر بهرام كمر به پيكار با آن گرگ بسته بودند . ليك چون آن پوزه و زور او را بديدند ، همگى به بهرام گفتند : اين شاه ، تو با اين كار ، ديگر از مردانگى نيز خواهى گذشت . بدان كه هيچكس تا كنون با كوه گنگ جنگ نكرده است . اينك اى شاه ، اگر چه در جنگ دلير هستى ، ليك به شنگل بگوى كه مرا دستور جنگ با گرگ از سوى شاه نيست . پس چون شاه من از اين كار آگه گرد ، همهء جاه مرا از ميان خواهد برد . بهرام كه چنين شنيد ، به ايشان گفت : اگر يزدان پاك بايد مرا در هندوستان در خاك سازد ، پس ديگر چگونه مرگ من در جايى ديگر خواهد بود ؟ همانا كه انديشه به اين كار راه نيابد . آنگاه بهرام جوان كه گويى روان خود را ناچيز\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nمىپنداشت ، كمان را به زه كرد و دمان و با سرى پر خشم و دلى به مرگ نهاده به نزديك گرگ شتافت . پس همچنان كه آن كمان كيانى را در دست گرفته بود ، تير خدنگى از تركش برآورد و همچون تگرگ چنان پيوسته بر آن گرگ تير بباريد كه سرانجام اندوهگين گشت . چون بهرام بدانست كه ديگر روزگار گرگ بسر آمد ، بجاى كمان ، دشنه‌اى بيرون كشيد و سر گرگ را از تن جدا ساخت و گفت : به نام خداوند بىيار و جفت كه ما را چنين فرّ و زورى بداد و خورشيد در آسمان به فرمان او مىتابد . آنگاه بهرام بفرمود تا سر آن گرگ را با گاوهاى گردونه‌كِشى از آن بيشه به بيرون ببرند . چون آن سر را از آنجا ببردند و شنگل از دور بديد ، ايوان سور را با ديبا بيآراست . پس چون آن شاه پر مايهء هند بر تخت بنشست ، بهرام را نيز در پيش تخت بنشاندند و همهء بزرگان هند و دليران چين بر او آفرين بكردند . همهء مهتران با بشارهايى به نزد بهرام رفتند و گفتند : اى نامدار ، براستى كه هيچ‌كس را توان كردارى نيست كه سزاوار تو باشد . شنگل نيز گاهى از بهرام شادمان و تازه روى بود و گاه اندوهگين و دژم .\r\nكشتن بهرام گور ، اژدها را\r\nدر هند اژدهايى بود كه گاهى در خشكى و آفتاب و گاه در ميان دريا بسر مىبرد و ژنده پيل را نيز به دم خويش در مىكشيد و ازو كوهه‌اى همچون درياى نيل برمىخاست . پس شنگل به آن ياران و رازداران تيز هوش خود گفت : بدانيد كه من از اين فرستادهء شيرمرد گاهى شادمان و گاه پر از درد هستم . اگر او در اينجا مىمانْد و سپهسالار سپاه من در قنّوج مىشد ، پشتيبان من مىبود . ليك اگر او از نزد ما به سوى ايران برود ، ديگر از بهرام ، قنّوج ويران مىگردد . چون بهرام مهتر باشد و چنين كهترى نيز داشته باشد ، ديگر هيچ رنگ و بويى در اين سرزمين ما نخواهد ماند . من سراسر ديشب را به ساختن كار او گذراندم و اكنون چاره‌اى ديگر بكردم . مىخواهم\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nتا او را به نزديك آن اژدها بفرستم كه بىگمان از چنگ آن رهايى نخواهد يافت . پس چون او به جنگ اژدها برود [ و در آن جنگ كشته شود 
  ] ديگر من از براى آن نكوهش نخواهم شد . شنگل ، اين بگفت و بهرام را به پيش خود خواند و با او بسيار در بارهء دليران سخن راند و به دو گفت : همانا كه يزدان دادآفرين تو را از ايران زمين به اينجا آورد تا چنان كه بر نامداران سزاوار است ، هندوستان را از بدى بشويى . اينك كارى پر از درد و رنج در پيش است كه اگر چه آغاز آن با رنج است ، ليك فرجامش گنج خواهد بود . پس چون اين كار را نيز بكردى ، ديگر هيچ در اينجا درنگ مكن و به خشنودى من به جاى خود بازگرد . بهرام شاه كه چنين شنيد ، به شنگل گفت : راه ، اين نباشد كه از خواست تو بگذرم . بدان كه من يك دم نيز سر از فرمان تو نخواهم پيچيد ، مگر اين كه گردش روزگار ، بد باشد . شنگل به دو گفت : اينك اين رنج و سختى براى ما است كه در سرزمين ما اژدهايى مىباشد كه هم از خشكى و هم از دريا مىگذرد و نهنگ دَم آهنج « 1 »  را نيز شكست مىدهد . پس اگر بتوانى كه چاره‌اى بسازى و كشور هند را ازو تهى سازى ، ديگر باژ هندوستان را به ايران خواهى برد و همهء سرزمين ما نيز با اين كار همداستان خواهند بود و به همراه آن باژ ، بسيارى از پيشكشهاى هندى را از داربوى و تيغ و همه گونه چيزهاى ديگر به همراه خود خواهى برد . بهرام كه چنين شنيد ، به دو گفت : اى پادشاهى كه در هند شاه و فرمانروا هستى ، بدان كه من به فرمان يزدان پاك دادار ، پىِ آن اژدها را از خاك خواهم بريد .\r\nليك نمىدانم كه نشيمن او در كجاست ؟ پس بايد راه آن را به من بنمايى . شنگل با شنيدن اين سخن ، راهجويى را به همراه بهرام بفرستاد تا آن اژدها را به بهرام نشان بدهد .\r\nبهرام نامور نيز به همراه او و سى سوار دشنه‌گذار از بزرگان ايران بتاخت تا اين كه به پيش دريا رسيد و در آن تاريكى ، اژدها را با آن تن و پيچش و خشم بديد كه از\r\n\r\n","description":"","footnote":" ( 1 ) - بلعنده . ","page_name":" 158 ","page_number":158},
  {"content":"\r\n\r\nچشمش آتش افروخته مىگشت . بزرگان ايران از ديدن آن اژدها سخت جوشان و خروشان گشتند و به بهرام گفتند : اى شهريار ، تو اين را همچون آن گرگ پيشين مدان . با اين بد ، ايران زمين را به باد مده و دشمنت را در اين سرزمين شاد مكن . ليك بهرام پهلوان به آن ايرانيان گفت : جان را تنها بايد به دادار سپرد . اگر مرگ من به دست اين اژدها باشد . پس ديگر با مردانگى ، نه آن فزونى مىگيرد و نه كاستى مىيابد . بهرام ، اين بگفت و كمان را به زه كرد و تيرى برگزيد كه پيكان آن را زهر و شير بداده بود . آنگاه از چپ و راست بر آن اژدها بارانى از تير بباريد و دهان اژدها را با پيكان پولادين بدوخت . همهء خاور از زهر آن برافروخته گشت . ديگر چار چوبه‌اى بر سر آن بزد كه خون با زهر از بر آن فرو ريخت . سرانجام تن اژدها از آن تير سست گشت و خون و زهرش همچنان خاك را مىشست . پس بهرام زود تيغ زهر آبگون خود را بركشيد و با تندى دل آن اژدها را بدريد و با تيغ و تبرزين ، گردن آن را بزد و تن بىجانش را بر زمين بيانداخت .\r\nچون شنگل شاه سر آن اژدها را بديد ، ديگر بهرام در نزد او بسيار سرافراز گشت .\r\nاز سراسر هندوستان خروشى برآمد كه : آفرين دادار بر ايران زمين باد كه چنين سوارى بر خاك آن زاده مىشود كه با اژدها نيز كارزار مىسازد . همانا كه با اين برز و بالا و شاخ و يال ، تنها شهريار همتاى اوست .\r\nبه زنى گرفتن بهرام گور ، دختر شاه هندوستان را\r\nهمه از كار بهرام شاد بودند و رخسار شنگل از كار او زرد بود و دلى پر از درد داشت . پس چون شب فرا رسيد ، فرزانگان و خويشان و بيگانگان را به نزد خود آورد و به ايشان گفت : اين مردى كه فرستادهء بهرام شاه است ، با اين شاخ و زور و دستگاه به هيچ روى نمىخواهد در اينجا باشد . من هر گونه چاره‌اى بكردم ، ليك او نپذيرفت . اينك اگر او از نزد ما به ايران و به نزديك شاه دليران برود ، سپاهيان مرا\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nسست خواهد خواند و خواهد گفت كه در هندوستان هيچ سوارى نيست . با اين كار ، دشمن من سرافراز خواهد گشت . پس مىخواهم نهانى آن فرستاده را تباه سازم و سر از تنش جدا كنم . اكنون شمايان اين كار را چگونه مىبينيد و چه راهى براى اين مىشناسيد ؟ فرزانه كه چنين شنيد ، به دو گفت : اى شهريار ، اين گونه دل خود را رنجه مدار . بدان كه اگر فرستادهء شهرياران را بكشى ، نشان ِ كژّى و بىدانشى باشد . هرگز كسى چنين انديشه‌اى نكرده است . پس تو نيز هرگز پيرامون چنين كارى مگرد زيرا كه در پيش مهتران ، زشت‌نامى خواهد بود . اين فرستادهء سپهبد در نزد مردمش گرامى است و اگر چنين كنى ، بىدرنگ سپاهى از ايران به همراه تاج دارى همچون بهرام شاه به اينجا بيآيند و هيچكس از ما ديگر در اينجا نخواهيم ماند . پس نبايد دست از نيكى بشويى . او رهانندهء ما از چنگ آن اژدها است و كشتنش پاداش آن رنج او نمىباشد .\r\nاو اژدها و گرگ را در اين سرزمين ما بكشت . پس تو نيز زندگانى را بر تنش بيفزاى ، نه مرگ .\r\nشنگل از شنيدن گفتار آن فرزانگان خيره شد . آن شب بگذشت و بامداد فردا كسى را به نزد بهرام شاه بفرستاد و او را بدور از دستور و سگالشگر و هيچ انجمنى به نزد خود خواند و به دو گفت : اى مرد دلآراى ، اينك كه توانگر شدى ، ديگر به گِرد بيشى مگرد . مىخواهم دختر خود را به تو دهم . پس چون اين كار را بكردم ، ديگر به پيش من بمان و از اينجا مرو تا تو را در هندوستان ، شهريارى و سپهسالارى بدهم .\r\nبهرام از شنيدن آن سخن فرو ماند و به تخت و نژاد و ننگ و نبرد بيانديشيد و در دل گفت : مرا با اين سخن هيچ جنگى نيست و چون شنگل پدر زن من باشد ، مرا ننگ نباشد . و ديگر اين كه شايد با اين كار جان خود را بيابم و خاك ايران زمين را ببينم زيرا كه ديرى است كه در اينجا مانده‌ايم و شير به دام روباه افتاده است . پس به شنگل گفت : فرمان تو را مىپذيرم و گفتار تو را آرايش جان خود مىسازم . ليك برايم آن دخترى را برگزين كه چون او را ببينم ، بر آن آفرين بخوانم .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nشاه هند با شنيدن گفتار او شاد شد و ايوان را با پرند چينى بيآراست . آنگاه سه دختر بسان بهار خرّم ، با آرايش و بوى و رنگ و نگار بيآمدند . سپس شنگل به بهرام گور گفت : برو و دلت را با ديدار ايشان بيآراى . بهرام تيز به ايوان رفت و ايشان را بديد و يكى از آن ماهرويان را برگزيد كه همچون بهار خرّم و پر از شرم و ناز و خِرد و كام و نامش سپينود بود . شنگل نيز سپينود « 1 »  - آن سرو سهى و شمالهء بىدود - را به او داد و كليد پر مايه‌ترين گنج خود را نيز به آن ماهرخ بداد . پس از آن ياران بهرام - آن سواران با زيب و خودكامه - را نيز بيآورد و به ايشان درم و دينار و شاهبوى و داربوى و كافور و همه گونه چيز بداد . آن ايوان گوهرنگار را هم بيآراست و همهء نامداران قنّوج خرامان و با شادى به نزد شاه در آن بارگاه بيآمدند و يك هفته به خرّمى به ميگسارى پرداختند . سپينود نيز در پيش شاه بهرام گور همچون مِى روشن در جام بلور بود .\r\nنامهء فغفور چين به بهرام گور و پاسخ آن\r\nاز سوى ديگر چون به فغفور چين از اين كار آگهى رسيد كه مردى فرستاده و فرهمند از ايران زمين به نزديك شنگل آمده و گويى شاهى پهلوان زاده است و شنگل نيز يكى از دخترانش را - كه افسرش بر ماه مىسايد - به او داده است ، فغفورِ با دستگاه چين نامه‌اى به نزد بهرام نوشت . در سر آغاز نامه نوشت : از شهريار گيتى ، آن سر نامداران و تاج بزرگان به نزد آن فرستادهء پارسى كه به همراه سى يار خود به قنّوج آمده است . آنگاه گفت : بدان كه از تو - آن مرد نامور با فرّهى - و آن خردمندى و مردانگى و پايمرديت در هرجا به ما آگهى رسيد و نيز از اين كه گرگ و اژدهاى نامدار نيز از شمشير تيزت رهايى نمىيابد . شنگل دخترى را كه پيوند ما است و سراسر\r\n\r\n","description":"","footnote":" ( 1 ) - صاحب مجمل التواريخ و القصص نام اين دختر را سينوذ آورده است . ص 70 . ","page_name":" 161 ","page_number":161},
  {"content":"\r\n\r\nهندوستان ، ارزش يك خال اوست ، به تو داد . تو با پيوند يافتن با اين شاه فرمانروا سر خود را به آسمان بردى . اكنون رنج بردار و به اينجا بيا و تا هر چند كه خواهى در اين سرزمين بمان تا چشممان را به ديدار تو روشن سازيم و خِرد تو را همچون جوشنى براى روان خود گردانيم . آنگاه چون بخواهى كه از اينجا به جاى خود بازگردى ، هرگز نگويم كه در اينجا بمان . در آن هنگام خود و نامدارانت با شادى و آراستگى و جامهء شاهوار و خواسته از اينجا خواهيد رفت . پس چون من هيچ سر جنگ با شاه ايران ندارم ، تو را آمدن به نزد من ننگ نباشد . ديگر هيچ در آمدن به اينجا درنگ مكن و چون بخواهى كه به ايران بازگردى ، در اينجا نمان .\r\nچون آن نامه به بهرام گور رسيد ، شورى در دلش بيافتاد . پس نويسنده‌اى را به نزد خود بخواند و با نوشتن پاسخ آن نامه ، درختى در پاليز كينه بكاشت . در آغاز نامه گفت : نامه‌ات به نزد من رسيد . همانا كه چشمان تو هيچ بجز كشور چين را نديد . تو در سر آغاز نامه‌ات نوشته بودى : از شهريار گيتى ، آن سرافراز و تاج بزرگان .\r\nليك بدان كه كار بجز آن است كه گفتى . من اين بزرگى تو را كهن نخوانم زيرا كه شاهنشاه تنها بهرام گور است و بس و بجز او هيچكس را در اين روزگار شاهنشاه نمىشناسيم . هيچكس پادشاهى به مردانگى و دانش و فرّ و نژاد او ياد ندارد . من او را شاه پيروزگر مىخوانم و از همهء شاهان ديگر سزاوارتر مىدانم . ديگر آن كارهاى كه گفتى من كرده‌ام و در هندوستان رنجها برده‌ام ، پس بدان كه همهء آنها از اختر بهرام شاه بود كه با فرّ و شكوه و نام بود .\r\nهنر نزد ايرانيان است و بس * ندارند شير ژيان را به كس\r\nهمه يكدلانند و يزدان شناس * به نيكى ندارند از اختر سپاس\r\nديگر آن كه گفتى شاه هند ، دخترش را به من داد و من با مردانگى اين پيشگاه را گرفتم . پس بدان كه شنگل پادشاهى بزرگ است كه با مردانگى خود گرگ را از ميش مىراند . او چون پيوند يافتن با من را سزاوار ديد ، فرزند شايستهء خود را به من داد .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nديگر آن كه گفتى برخيز و به اينجا بيا تا من در هر نيكويى تو را راهنماى باشم . پس بدان كه شاه ايران مرا به هند فرستاد و به چين تنها از براى پرند چينى آن خواهم آمد . پس اگر به آنجا بيآيم ، شاه ايران با من همداستان نخواهد بود . ديگر آن كه نوشتى كه تو را آراسته و با خواسته به ايران مىفرستم . پس بدان كه يزدان مرا از دست دراز كردن به چيزهاى كسان بىنياز ساخت . تنها از بهرام در بخشش سپاس دارم و روز و شب در سه پاس از براى آن نيايش مىكنم . چهارم آن كه مرا آن همه ستودى و هنرهايم را از آنچه كه بود ، فزونتر نمودى ، پس اى شاه چين ، همهء آنها را كه گفتى از تو پذيرفتم و به شاه ايران زمين نيز خواهم گفت . درودهاى بيشمار يزدان كه آسمان نيز شمارش را نداند ، بر تو باد . آنگاه بهرام مُهر نگين خود را بر آن نامه بنهاد و آن را به سوى شاه چين بفرستاد .\r\nگريختن بهرام گور از هندوستان با دختر شنگل\r\nچون بهرام چندى با دختر شنگل بساخت ، زنش ديگر او را همچون شاه گيتى مىدانست و شب و روز از مِهر او گريان بود و چشم به چهرهء او دوخته بود . شنگل كه از مِهر او آگاه شد ، ديگر همهء گمانهاى بد او كوتاه گشت . روزى بهرام شاه و سپينود با شادى در كنار هم نشسته بودند و از همه‌جا سخن مىگفتند ، پس بهرام شاه به سپينود گفت : دانم كه نيكخواه من هستى . اكنون مىخواهم رازى را با تو بگويم . پس چنان كن كه آن سخن نهان بماند . بدان كه مىخواهم از هندوستان بروم و اگر تو نيز با اين كار همداستان باشى ، تو را هم با خود خواهم برد . ليك هيچكس نبايد اين كار را بداند . آگاه باش كه كار من در ايران از اين كه مىبينى ، بهتر است و كردگار گيتى نيز ياور من مىباشد . پس اگر آهنگ رفتن كنى و خِرد ، تو را به اين خوبى راهنماى گردد ، در همهء جاى ايران تو را بانو خواهند خواند و پدرت نيز در پيش تخت تو به زانو خواهد نشست . سپينود كه چنين شنيد ، گفت : اى مرد سرافراز ، بهترى بجوى و از راه دانش مگرد .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبهين زنان از جهان آن بود * كزو شوى همواره خندان بود\r\nبدان كه اگر جان پاكم نيز از گفتار تو پيچان شود ، سر از كار تو نخواهم پيچيد .\r\nبهرام به دو گفت : پس چاره‌اى بساز و از اين راز با هيچكس سخن مگوى . سپينود گفت : اى سزاوار تخت ، اگر بخت مرا يار باشد ، چاره‌اى بسازم . بدان كه در جايى كه چندان از اينجا دور نيست ، جشنگاهى است كه پدرم در آن بيشه سور به پا مىكند .\r\nزيرا كه آنجا را فرّخ مىشمارند و بتى را در آنجا مىنشانند . از اينجا آن تا آن بيشه و پيش آن بت بيست پرسنگ راه است و آنجا در قنّوج جايگاهى براى شكار گورخر و سور سواران مىباشد . تنها شاه و سپاهيان بدان جشنگاه مىروند و هيچكس ديگرى را به آن بيشه راه نباشد . پس اگر مىخواهى به روى ، چنين چاره‌اى بكن .\r\nهميشه اين جشن كهن باد و تو نو باشى . اينك از امروز تا پنج روز ديگر شكيبا باش و چون در روز پنجم تاج خورشيد گيتىفروز پديدار گردد و شهريار از شهر به بيرون برود ، آمادهء رفتن شو . بهرام كه چنين شنيد ، به زن گفت : پس اكنون كه هر دو به اين راه روى نهاده‌ايم ، آماده بشو و با هيچ‌كس نيز سخن مگوى .\r\nبهرام همچنان بود تا اين كه در آن جشنگاه جشنى ديگر به پا شد و همهء آن گرانمايگان بدانجا رفتند . چون شنگل برخاست كه به آن دشت برود ، زن بهرام گفت : برزوى « 1 »  بيمار گشته است و با پوزش مىگويد كه : اى شهريار ، هيچ دلت را از براى من رنجه مدار . خود شاه مىداند كه چون كسى در جشنگاه ناتندرست باشد ، همه دژم مىگردند . شنگل كه چنين شنيد ، گفت : براستى كه او نبايد با بيمارى به ياد جشن باشد . آنگاه پگاه شنگل از قنّوج برفت و به سوى آن جشنگاه روى نهاد .\r\nچون شب تيره شد ، زن به بهرام گفت : اى يار نيك ، هنگام رفتن فرا رسيد . بهرام گبر بپوشيد و با كمندى به فتراك نهاده و گرزى در دست بر اسپ سوار گشت و سپينود را نيز سوار كرد و پيوسته به زير لب نام يزدان را بخواند و براند تا اين كه به\r\n\r\n","description":"","footnote":" ( 1 ) - چنان كه پيشتر ديده شد ، برزوى نام مستعار بهرام در دربار شنگل بوده است . ","page_name":" 164 ","page_number":164},
  {"content":"\r\n\r\nپيش دريا رسيد . در ميان راه بازرگانان ايران را بديد كه در آب و خشكى دلير بودند .\r\nچون بازرگان روى بهرام را بديد [ و بشناخت 
  ] ، شاهنشاه لب خود را به دندان بگزيد و بفرمود تا به پيش او نماز نبرد و از يارانش نيز آن سخن را به راز داشت و به آن بازرگان گفت : لب را ببند . زيرا كه ما از خاموشى تو سودمند خواهيم بود و از نماز بردنت گزند خواهيم ديد . بدان كه اگر اين راز در هند آشكار گردد ، دريايى از خون در ايران روان شود . اينك بايد لبها را بسته و دستان را گشاده داشت . پس بايد زبان شمايان را با سوگندهاى سخت ببندم تا تخت شاهى خود را باز بيابم . بايد سوگند بخوريد و بگوييد كه : ما هرگز از راه بهرام شاه سر نپيچيم و راز او را نگاه داريم . چون بدين سان بازرگانان سوگند بخوردند و دل شاه ايران از آن كار پرداخته گشت ، به ايشان گفت : راز من در نزد شما به زينهار است . پس آن را همچون جان خويش بدانيد و آگاه باشيد كه اگر تخت ايران از من تهى گردد ، از هر سو سپاهيانى به ايران خواهند تاخت و ديگر نه بازرگان و شاه مىماند و نه دهگان و سپاه و تخت و تاج .\r\nبازرگانان كه گفتار او را بدانگونه ديدند ، گريان به دو گفتند : جان بزرگان برخىِ تو باد و جوانى و شاهى ، آرايش تنت بادا . همانا كه اگر اين گنج راز تو گشوده گردد ، در كشور ما دريايى از خون روان خواهد شد . پس چه كسى را ياراى چنين انديشه‌اى خواهد بود ؟ شاه ايران كه اين سخنان را از ايشان بشنيد ، بر آن نامداران پاكيزه كيش آفرين بكرد و از آنجا بتاخت تا اين كه به پيش دريا رسيد و همهء ايرانيان را خفته ديد .\r\nپس كشتى و ناوچه‌اى بيآورد و سپينود را در آن ناوچه بنشاند . آنگاه چون روز فرا رسيد و خورشيد گيتىفروز تابيدن گرفت ، به خشكى رسيدند .\r\nتاختن شنگل پس بهرام گور و شناختن او\r\nاز سوى ديگر ، سوارى از قنّوج تازان به پيش شاه هند رفت تا او را از رفتن ايشان آگاه سازد . چون شنگل آن سخن را از آن نيكخواه بشنيد ، همچون آتش از آن\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nجشنگاه بيآمد تا به پيش دريا رسيد و سپينود و بهرام پهلوان را بديد . پس اندوهگين گشت و با خشم از دريا بگذشت و به فرزند خود گفت : اى بد شوخ‌چشم ، تو با اين مرد دلير فريبكار همچون شيرى از دريا بگذشتى تا نهان از من به سوى ايران به روى و از اين بهشت خرّم به ويرانه شوى . ليك اكنون كه ناگاه از بالين من برفتى ، زخم ژوپين مرا ببينى . بهرام كه چنين شنيد ، به دو گفت : اى بدنشان ، چرا همچون بيهوشان اسپ بتاختى ؟ تو كه مرا در كارزار بيآزمودى و ديدى كه همچنان هستم كه گويى با باده و ميگسار مىباشم . خودت مىدانى كه سد هزار هندى نيز در پيش من از يك سوار هم كمتر هستند . پس چون من به همراه اين سى يار زره‌دار و با دشنهء پارسى باشم ، ديدهء هندوان را پر از خون گردانم و يك تن را نيز زنده نگذارم . شنگل بدانست كه او راست مىگويد و دليرى و مردانگى او را نمىتوان نهفت . پس به دو گفت : من فرزند و خويش و پيوند خود را بيافكندم و تو را از ديدگانم هم گرامىتر داشتم و همچون افسر سر خود ساختم و آنچه مىخواستى به تو دادم . ليك اگر چه از من راستى سر زد ، از تو كاستى پديد آمد . ناراستكارى را بجاى راستكارى برگزيدى . ولى آيا كجا اين را پاداش آن شنيده‌اى ؟ اكنون به تو چه گويم كه مىبينم كسى كه او را فرزند خردمند خود مىپنداشتم ، اكنون همچون سوار دلاورى گشته و گمان مىبرد كه ديگر كامكار شده است . براستى كه دل مرد پارسى هرگز راستكار نيست و چون بگويد آرى ، خواست او گفتن ِ نه است . تو همچون بچّهء شيرى بودى كه دل دايگانش را خون كرد . ليك چون دندان برآورد و تيز چنگ گشت ، بر دايه و پروراننده‌اش جنگ آورد .\r\nبهرام كه چنين شنيد ، به دو گفت : تو چون مرا بشناسى ، پس ديگر چگونه خواهى توانست مرا بدانديش و بدساز بخوانى ؟ در آن هنگام ديگر مرا از براى اين رفتن هيچ سرزنشى نباشد و مرا بددل و بدكنش نخواهى خواند . اينك بدان كه من شاهنشاه ايران و توران ، آن سپهدار و پشتيبان دليران هستم و از اين پس به تو نيكى خواهم كرد و سر بدسگالانت را از تن جدا خواهم ساخت . تو را در ايران بجاى پدر خود\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nخواهم داشت و از براى دادن باژ نيز نخواهم آزرد . دخترت نيز شمالهء خاور زمين خواهد بود و افسر سر بانوان خواهد گشت .\r\nشنگل از شنيدن گفتار او در شگفت ماند و دستار هندى خود را از سر برداشت و اسپ خود را از پيش آن همه سپاه بتاخت و به پوزش نزد شاه آمد . سپس شاهنشاه ايران را با شادى در بر گرفت و از براى آن گفته‌هايش پوزش بخواست . شنگل كه از ديدار بهرام شادكام گشته بود ، خوان بيآراست و جام مِى نيز بيآورد . بهرام نيز آن راز را بر او بگشود و در بارهء ايران با شنگل سخن گفت و اين كه : كردار و انديشهء من چگونه بود و چه كسى مرا به اين داستان رهنمون بود . آنگاه چندى مِى بخوردند و برخاستند و زبانها را به پوزش بيآراستند . و بدين سان آن دو شاه - كه يكى بت‌پرست و ديگرى يزدان پرست بودند - با يكديگر دست راستكارى و مِهر بدادند و گفتند : از اين پس دل راستى را نمىشكنيم و بيخ كژّى را از بن برمىكَنيم . تا جاودان با يكديگر راستكار خواهيم بود و تنها سخنان خردمندان را خواهيم شنيد . آنگاه شنگل سپينود را در برگرفت و او را پدرود كرد . سپس با دلى شادان و پر شتاب به يكديگر پشت كردند و كينه را از دلها به بيرون ريختند و يكى به سوى خشكى و ديگرى به سوى دريا روان شدند « 1 »  .\r\nپذيره شدن ايرانيان ، شاه بهرام گور را\r\nاز ديگر سو ، چون به ايران آگهى رسيد كه شاه ايران با سپاهيانش از قنّوج بيآمد ، همهء راه و شهر را آذين ببستند و از كران تا كران درم و مشك و دينار و لركيماس بريختند . همگى با زبانى شاهگوى و روانى شاهجوى و با شادى به آن سو روى\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 625 - 624 بلعمى ، تاريخ بلعمى ، ج 2 ، ص 947 - 945 مسكويه ، تجارب الامم ، ج 1 ، ص 150 ثعالبى ، تاريخ غررالسير ، ص 324 - 322 مسعودى ، مروج الذهب ، ج 1 ، ص 256 مجمل التواريخ و القصص ، ص 70 . ","page_name":" 167 ","page_number":167},
  {"content":"\r\n\r\nنهادند . يزدگرد نيز كه از آمدن پدرش آگاه شد ، همهء سپاهيان پراكنده را گرد آورد .\r\nنرسى و موبد موبدان و همهء خردمندان نيز به پيشواز او رفتند . چون فرزند بهرام ، او را بديد ، از اسپ پياده شد و روى خود را بر خاك بماليد . برادرش - نرسى - و موبدان موبد نيز به همانگونه با رخسارى پر از گَرد و دلى شادمان بيآمدند . دل مردم از شادى اين كه شاهنشاه با دلى خرّم از فرّ و بخت خود به سوى تخت شاهنشاهيش بازگشت ، بسان گلهاى بهارى ، تازه شد . بدين سان بهرام - كه تن و جان خود را به يزدان سپرده بود ، به ايوان خويش آمد و چون شب فرا رسيد و همه‌جا سياه گشت و ماه به مانند سپرى سيمين شد ، بيآسود .\r\nچون روز فرا رسيد و پيراهن شب را بدريد و آن خورشيد گيتىفروز پديدار شد ، شاهنشاه ايران بىهيچ سخنى بر تخت زرّين بنشست و بار بداد . پس همهء مهتران و خردمندان و سران به پيش او رفتند . آنگاه شاه بر تخت برپاى خاست و زبان را به گفتار پاكيزه‌اى بيآراست . نخست از پروردگار گيهان آفرين ياد كرد و گردن را از وام خِرد آزاد بساخت و گفت : همگى از كردگار گيهان - آن شناسندهء آشكار و نهان - بترسيد و او را ستايش و در شب تيره به پيشگاه او نيايش كنيد . زيرا كه او خداوند خورشيد تابان و ماه است و هموست كه پيروزى و دستگاه را بداد . پس هر كه مىخواهد بهشت را بيابد ، به گِرد كار بد و زشت مگردد . همانا كه چون داد و دهش و راستى باشد ، ديگر دل از كژّى و كاستى مىپيچد . از اين پس هيچيك از شما اگر چه كوه زر و گنج سيم نيز داشته باشيد ، از ما بيمناك مباشيد . همگى ترس را از دلها بيرون سازيد و نيكويى كنيد . به هنگام دادگرى ، كشاورز با مرد دهگان نژاد در پيش چشم ما برابر است . به هر كسى كه تاج و تخت بداديم ، آن را تنها از يزدان و بخت بشناسيد . اينك اگر خواست يزدان باشد و دلم از بخت خندان روشن گردد ، از اين هم بيشتر نيكويى خواهم كرد و شمايان را به سوى نيكبختى رهنمون خواهم شد . كوششى براى آكندن گنج نخواهم كرد و نمىخواهم كه انجمن پراكنده گردند .\r\nآهنگ آن دارم تا از دادگرى خود گنجى بنهم تا روانم پس از مرگ شاد باشد . اگر كسى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاز سپاهيان و كارداران و خويشاوندان و سواران جنگى من رنجهايى ديده و از آن با من سخنى نگفته و آن كژّى را نهان داشته است ، همانا كه با اين كار بر تن خويش ستم آورده باشد . پس من از چنين كسى كه ماه را در زير چادر ابر نهان ساخت ، در پيش يزدان به دادخواهى بر خواهم آمد . ليك شايد كه شمايان آرزوى ديگرى داشته باشيد و به گونه‌اى ديگر بيانديشيد . همانا كه هر كسى خويى ديگرگون دارد .\r\nپس با گستاخى با من سخن بگوييد تا شايد آن آرزوى كهن شما را نيز تازه گردانيم .\r\nهمگى گوش به فرمان من بسپاريد و با اين پندها جان خود را بيآراييد . بهرام ، اين بگفت و با شادى بر تخت بنشست و كلاه بزرگى را بر سر نهاد .\r\nبزرگان كه چنين شنيدند ، بر او آفرين خواندند و گفتند : كلاه و نگين شاهى بىتو مبادا . براستى كه چون شاه ، دانا و پيروز بخت باشد ، كشور و تاج و تخت به او مىنازد . ليك دانش و مردانگى و فرّهى از تخت شاهنشاهى نيز فزونتر است . تو را هم بزرگى هست و هم نژاد . هيچكس شاهى به مانند تو در گيتى به ياد ندارد . اكنون آفرين كردن تو بر همهء ما - از برنا و پير - هم در پيش يزدان و هم در نزد آزاد مردان بايسته است . همانا كه با دادگرى و بخشش و گفتار پاك خود سر مردگان را نيز از خاك برمىآورى . خداوند دادار ، يار تو و بخت همراهت باد . آنگاه آن بزرگان فرزانه و نيكبخت با رامش از پيش تخت شاه برفتند .\r\nشاه نيز پس از آن به همراه سپاهيانش بر اسپ سوار گشته و به سوى آتشكدهء آذرگشسپ بيآمد . در آنجا زر و گوهر بسيارى به تهيدستان داد و به هر كسى كه نياز خود را ازو نهان ساخت ، نيز بيشتر بداد . سپس پيشواى آن آتش زردشت با باژ و برسم در دست بيآمد و بهرام شاه ، سپينود را به نزد او برد و كيش و آيين و راه را به دو بيآموخت . او را با كيش و آب پاك بشست و بدين سان گوهر و زنگار و خاك ازو دور گشت . پس از آن ، در زندانها را بگشود و به همه درم بسيار ببخشيد .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nآمدن شنگل با هفت پادشاه نزد بهرام گور\r\nچون بدانسان شنگل از كار شاه و دخترش آگه شد ، او را آرزوى ديدار ايران و دخترش و آن شاه آزاده خوى در سر افتاد . پس يك فرستادهء سخنگوى و آزادهء هندى را بفرستاد و از شهريار ايران پيمان نويى خواست تا آن را در نزد خود به يادگار بدارد . شاه ايران نيز همچون خورشيد تابان در باغ بهشت ، پيمان نويى بنوشت . و بدين سان آن فرستاده نامه‌اى به پهلوى از سوى شاه براى شنگل بيآورد . چون فرستاده به نزد شنگل رسيد و سپهدار قنّوج آن را بديد ، آهنگ رفتن از هندوستان كرد و آن كار را از خويشان چينى خود نهان ساخت . آنگاه هفت شاه به درگاه شنگل آمدند تا با او به ايران بروند . آن هفت شاه يكى شاه كابل و يكى شاه سند و ديگرى شاه با فرّ و تخت جويگان و ديگر شاه نامدار سندل و شاه كامكار و پهلوان جندل و شاه با دستگاه كشمير و شاه با فرّ و جاه مولتان بودند . همگى با ژنده پيلان و زنگ و دراى و هر يك با سايبانى بر فراز سر و همگى نامجوى و تاج دار و با گردنبند و گوشواره و گوهر و سيم و زر و سايبان هندى از پَر طاووس نرّ و پيلانى كه پشتشان با ديبا آراسته گشته بود ، روان شدند . آن سپاه از چند گروهى مىتابيد . چندان پيشكش و بشار براى شاه ايران برده بودند كه ديگر دينار در پيش چشم شهريار ايران خوار گشت . و بدين سان شنگل شاه با آن هفت شاه ايستگاه به ايستگاه براند .\r\nاز سوى ديگر ، چون شاه ايران از آمدن ايشان آگهى يافت ، سپاهى بيآراست و از شهر به بيرون شد . بزرگان همهء شهرها نيز برخاستند و آمادهء پذيره گشتن ايشان گشتند . شاهنشاه ايران كه خِردى پير و بختى بيدار داشت ، تا نهروان « 1 »  بيآمد .\r\nسرانجام آن دو شاه گرانمايه و نيكساز و سرفراز و با تاج و فرّ به پيش يكديگر\r\n\r\n","description":"","footnote":" ( 1 ) - نهروان در چهار فرسنگى بغداد است . استخرى ، مسالك و ممالك ، ص 86 . ","page_name":" 170 ","page_number":170},
  {"content":"\r\n\r\nرسيدند و از اسپ فرود آمدند و با پوزش و درود يكديگر را در برگرفتند . سپاهيان نيز در هر سو از اسپانشان پياده شده و همگى پر از گفتگوى گشته بودند . دو شاه دو كشور كه به هم رسيده بودند ، با يكديگر همه گونه سخن بگفتند و آنگاه هر دو به همراه سپاهيانشان بر اسپ سوار گشتند .\r\nبهرام شاه در ايوانها تختهاى زرّين بگذاشت و بر آنها جامهاى خسروآيين نهاد و برّه‌ها و مرغهاى بريانى را كه بر تيرهاى پرتاب زده بودند در آنجا بگذارد . سپس چون خوراك بخوردند ، بزمى شاهوار و پر از بوى و رنگ و نگار بيآراست و مِى و رامشگران را بيآورد . از كران تا كران آواى چامه به گوش مىرسيد . كنيزان بر پاى ايستاده بودند و آن كاخ و تخت و سراى همچون بهشت گشته بود . همه‌جا پر از جامهاى بادهء بلور و تبوكها و كاسه‌هاى زرّين بود . ميگساران افسرهاى زرّين بر سر و موزه‌هاى گوهرنگار به پاى داشتند . شنگل از ديدن آن كاخ در شگفتى فرو ماند و به هنگام مِىخوردن با خود انديشيد كه : آيا ايران بهشت است يا بوستان ، كه پيوسته از دوستان بوى مشك مىآيد ؟ آنگاه پنهانى به شاه ايران گفت : مرا راه ديدار با دخترم بساز . بهرام شاه نيز به نوكران سپاه بفرمود تا آن پدر را به نزديك دختر ماهرويش ببرند . شنگل نامدار به همراه آن نوكران برفت و سراى ديگر را همچون نوبهارى بديد . چون دخترش را ديد كه بر تخت پيلسته نشسته و تاجى از بيچاده بر سر نهاده است ، بيآمد و بر سر او بوسه‌اى داد و رخسار خود را بر رخسارش نهاد و به زارى از مِهرى كه به دو داشت ، بگريست . دختر خوبروى نيز بر پدر بگريست . آنگاه شنگل كه از ديدن آن كاخ و ايوان و نشستنگاه در شگفتى مانده بود ، به سپينود گفت : همانا كه اين بهشتى است براى تو . ديگر از آن كاخ بد و جاى زشت رها شدى . سپس همهء آن پيشكشهايى را كه آورده بود ، از هميان و تاج گرفته تا بَرده و گوهر و جامه‌هايى كه كسى را ياراى نهادن ارزشى براى آنها نبود ، به همراه پيشكش شهريار ايران به سپينود داد و ديگر آن ايوان خرّم بسان نوبهارى گشت . سپس شنگل از آنجا به نزديك شاه رفت و پيوسته آن ايوان را نگاه مىكرد . چون بزرگان از نوشيدن نبيذ خرّم\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nشدند ، شنگل برفت و خوابگاهى را برگزيد . چادر مشك رنگ شب كه پديدار شد و ستاره بر آن بسان پشت پلنگ گشت ، ميخواره‌ها به خواب خوش رفتند و كنيزان با دستهايى به كش كرده بايستادند .\r\nاين چنين بود تا اين كه جام زردى كه آن را خورشيد مىخوانى ، پديد آمد و چادر لاژوردين شب را بيانداخت و ياكند زرد را بر آن دشت بگسترانيد . آنگاه بهرام شاه پهلوان به شكار رفت و شاهنشاه هندوستان را نيز با خود ببرد . يك ماه را با يوز و باز و چرغ و شاهين گردنفراز در آن دشت نخچيرگاه به شكار گورخر و آهو گذرانيدند و دَمى نيز دل خود را دژم نداشتند و هيچيك از ايشان درد و اندوهى نديد . در آغاز ماه ديگر از آنجا بازگشتند و به سوى باده و بزم بشتافتند . و بدين گونه شنگل شاه در شكار و جشن ، دَمى از شاه ايران دور نبود و يك روز نيز در ميدان و بزم و گوى زدن از شاه دور نگشت .\r\nبازگشتن شنگل از ايران به هندوستان\r\nروزگار درازى بر اين بگذشت و سرانجام شاه هندوان آهنگ رفتن كرد . پس ، از ميدان تير و كمان به پيش دختر خويش آمد و خامه و كاغذ و مشك سياه بخواست .\r\nآنگاه به هندى پيمانى پر از داد بسان پهلوى بنوشت . در آغاز آن پيمان نوشت :\r\nآفرين بر آن كسى باد كه گيتى را از نژندى بشست و پاكى و راستى را بگسترد و ديگر كژّى و كاستى به سوى ديو بازگشت . من سپينود را به همسرى بهرام شاه درآوردم و به دو سپردم . شاهنشاه جاودانه زنده و همهء بزرگان در پيش او بنده بادا . پس چون من از اين سراى سپنجى درگذرم ، بهرام شاه ، راى « 1 »  قنّوج خواهد بود . هرگز از فرمان آن تاجور مگذريد و تن مردهء خود را به پيش آتش مبريد . گنج و كشور و كاخ و تخت و\r\n\r\n","description":"","footnote":" ( 1 ) - راى به سانسكريت به معناى راجه و پادشاه مىباشد كه غالباً به حكام هندى اطلاق مىشده است . برهان قاطع ، ماده راى و حواشى معين . ","page_name":" 172 ","page_number":172},
  {"content":"\r\n\r\nتاج مرا نيز به بهرام شاه بسپاريد . آنگاه شنگل آن گشادنامهء هند را كه به هندى بر روى پرند نوشته بود ، به سپينود داد . دو ماه پس از آن نيز شنگل در ايران بود . سپس مهترى را به نزد شاه بفرستاد تا ازو دستور بازگشت خود و نامداران فرخنده‌انديشش را بگيرد . بهرام شاه نيز با او همداستان شد كه شنگل به هندوستان بازگردد . پس به موبد بفرمود تا چيزهاى بسيارى را از ايران زمين ، از دينار و گوهر و سيم و زر و تخت و تاج و تيغ و كمر و ديبا و جامه‌هاى نو بيشمار براى شنگل برگزيند . براى ياران او نيز به اندازه ، اسپان و ديباى چينى بيآراست . و بدين گونه بهرام شاه ايشان را با شادى و خشنودى روانه كرد و خودش نيز تا سه ايستگاه با آنها براند . بهرام باز هم بر آن پيشكشهايى كه داده بود ، بسنده نكرد و تا مرز هندوستان براى چهارپايان ، گياه بداد .\r\nبخشيدن بهرام گور ، خراج به دهگانان\r\nچون بهرام شاه ، از آن راه بازگشت ، با آرامش بر تخت بنشست و به مرگ و روز بد بيانديشيد و دلش پر از درد و رخسارش زرد گشت . پس بفرمود تا دبير و آن موبد سرافراز - كه دستور او بود - به پيشش روند . مىخواست تا گنجها را بنگرد و زر و گوهر و جامه‌ها را بشمارد . زيرا كه ستاره‌شناس به او سخنى گفته بود كه بهرام از شنيدن گفتارش برآشفته بود . ستاره‌شناس گفته بود كه : تو سه بيست سال را زندگانى كنى . آنگاه به چهارمين بيست سال بايد بر مرگ تو گريست . بهرام همواره از آن پس با خود مىگفت : بيست سال را در گيتى به شادى بگذرانم و در بيست سال ديگر به دادگرى و بخشش در گيتى بپردازم و نگذارم كه هيچ گوشه‌اى ويران باشد و كارى كنم تا هر كسى توشه‌اى از من بيابد . در سديگر بيست سال نيز در پيش يزدان برپاى بايستم تا مگر مرا راهنماى باشد . ستاره‌شناس ، شست و سه سال گفته بود . ليك\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nشمار سه سال آن نهان بود « 1 »  .\r\nبهرام اگر چه خروارها گنج داشت ، ليك از شنيدن گفتار ستاره‌شناس رنج بسيارى ديد . پس خوشا كسى كه پرهيزگار و بىرنج باشد بويژه كسى كه شهريار باشد .\r\nچون گنجور فرمان بهرام شاه را بشنيد ، به سوى گنج رفت و روزگار درازى از براى شمردن آن گنجها در پيش دستور رنج ببرد . چون سرانجام دستور شاه شمار آنها را بدانست ، پر انديشه به پيش شهريار آمد و به دو گفت : همانا كه تا بيست و سه سال ، تو را به هيچ‌چيز نيازى نيآيد . شمار آنها را براى خوردن و بخشيدن و درم دادن به اين سپاهيان نامدار و بخشيدن به فرستادگانى كه از كشور نامدار خودت يا از سوى ديگر شاهان به نزد تو بيآيند ، بكردم و دانستم كه گنج تو براى چنين كارهايى تا بيست و سه سال آراسته و پر از سيم و زر و خواسته است .\r\nبهرام كه چنين شنيد ، انديشه‌اى بكرد و با دانش ، اندوه روزى را كه هنوز نرسيده ، نخورد . پس به دو گفت : ديگر داورى كوتاه شد ، زيرا كه چون بنگرى ، درمىيابى كه گيتى سه روز است . پس چون ديروز برفت و فردا نيز هنوز نيآمده است ، ما نيز امروز را از انديشه ، خميده نگرديم . چون ما را اين همه بخشيدنى و تاج و تخت باشد ، ديگر از اين پس از گيتى خراج نخواهيم خواست . آنگاه بهرام بفرمود تا از هيچ كهتر و مهترى در گيتى خراج نخواهند . سپس در هر شهرى مردانى را گماشت تا خفتگان را از خواب بيدار سازند و هيچ‌كس پيكار بد نجويد ، چرا كه از پيكار ، هيچ بجز بدى نخواهد آمد . بهرام هر آنچه كه بايسته بود ، از خوردنى و پوشيدنى و گستردنيهاى گنج را به آن موبدان پر خِرد داد و گفت : نبايد كه هيچ نيك و بدى را از من نهان سازيد . در ميان سخنهاى مردم ميانجى و دلير باشيد و هيچ‌چيزى از كسى مخواهيد .\r\nمرا از نيك و بد كارها آگه كنيد و گمانم را از بدها كوتاه بسازيد .\r\n\r\n","description":"","footnote":" ( 1 ) - صاحب مجمل التواريخ و القصص در اين باره روايت بسيار متفاوتى آورده ، مىنويسد : « اخترشناسان ، او را گفتند سه بيست سال پادشاهى تو باشد . بهرام شصت سال پنداشت و ايشان خود بيست و سه گفته بودند . » ص 69 . ","page_name":" 174 ","page_number":174},
  {"content":"\r\n\r\nبدين گونه آن موبدان در سراسر گيتى پراكنده گشتند و هيچ نيك و بدى در گيتى نهان نماند . پس آن خردمندان چون از كارها آگه شدند ، از هر كشورى نامه‌هايى به سوى شاه فرستادند و گفتند كه : از آن همه دادگرى و خواسته و بيكارى ، خِرد در مغز مردمان كاسته گشته و از بسيارىِ جنگ و خون ريختن در گيتى ، جوانان ديگر ارج بزرگان را نمىدانند . دل جوانان تنها به يافتن چيز و خواسته بسته است و به موبد و شاه نمىانديشند . چون بدين گونه نامه‌هاى بسيارى به شاه رسيد ، دل شاه از آن همه خون ريختن خسته شد . پس از هر كشورى كاردار دادگر و دانشمندى را چنان كه سزاوار بود ، برگزيد و براى پوشش و خوراك و بخشيدن و گستردن ايشان ، بسيار از گنج به آنها ببخشيد تا در شش ماه ديوان را بيآرايند و از آن زيردستان درم بخواهند و بر آن سيم ، نام خراج نهادند . آن سيم را در شش ماه از مردم گرفتند و در شش ماه باز دادند . اين چاره را از براى آن بكردند تا مردم بيكار خون نريزند و به بدكردارى رهنمون نباشند . سپس كارآگاهان به شاه نوشتند : بدان كه گيتى از دادگرى زينهار يافت . زيرا هر كسى كه درم داشت و خراج نمىداد ، آهنگ جنگ در سرش افتاد و بدين سان از بيشى و فزونى بود كه مردم به كژّى روى نهادند و پر آزار و پرخاش جوى گشتند . بهرام گور كه اين نامه را بخواند ، از براى آن كار در دلش شورى بيافتاد . پس از هر كشورى مرزبانان دادگرى چنان كه سزاوار بود ، برگزيد و بفرمود كه : بر همهء كسانى كه خون بريزند و يا در دادگرى كژّى بيآورند ، فرمان يزدان را برانيد تا هر كسى چاره‌جوى گردد .\r\nروزگار درازى بر اين بگذشت . پس شهريار ايران نامه‌اى به سوى آن راستگويان و كارآگاهانى كه در گيتى پراكنده بودند ، بنوشت و از ايشان پرسيد كه : آيا اكنون در گيتى چه چيزى ناسودمند است و به اين پادشاهى ما گزند مىآورد ؟ در پاسخش نوشتند كه : بدان كه از اين همه دادگرى شاه ، ديگر هيچكس به گِرد آيين و راه نمىگردد . ديگر انديشهء كشاورزى از ميان رفته است . ليك مردم با كشاورزى است كه ارزش مىيابند . اكنون گاوان شخم زنى را پراكنده مىبينيم و از كشتزارها گياه هرزه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nروييده است . بهرام كه چنين شنيد ، در پاسخ ايشان نوشت : بدانيد كه تا هنگام نيمروز كه خورشيد گيتىفروز بالا مىكشد ، نبايد كسى از كشاورزى بيآسايد . همانا كسى كه به كشاورزى مىپردازد ، او را ارزش بسيار است . آنگاه نيمهء ديگر روز براى خواب و آسايش يا خوردن و كامرانى و آرايش است . پس هرگز از مردمى كه از كشاورزى مىآسايند ، ارزشى نجوييد چرا كه بيكارى ايشان از بىدانشى آنهاست و بر بىدانشان نيز بايد گريست . ليك با كسانى كه تخم و گاو براى كشاورزى ندارند ، با تندى و زفتى رفتار مكنيد و از گنج ما به ايشان ساز و برگى بدهيد تا هيچكس از براى ندارى در رنج نباشد . اگر زيانى كه به كشتزارى رسيده است ، از براى بدى هوا بوده باشد پس هيچ چاره‌اى نيست ، چرا كه كسى را ياراى چيرگى بر هوا نيست . ولى گر در جايى ملخ زمينها را بپوشاند و سبزى كشتزارها را از ميان ببرد ، شمايان تاوان آن را از گنج ما بدهيد . يا اگر در هر جاى گيتى ، خواه در سرزمين فرومايگان يا مهتران ، راهى ويران باشد يا اين كه بر زمينى گورستانى باشد كه بر آن كشاورزى نشده باشد ، هيچ‌چيزى از آنها مخواهيد . اگر يكى از كارگزاران ويژهء من نيز پشيزى از آنها بستاند ، او را زنده بگور سازم . آنگاه مُهر شاه را بر آن بنهادند و فرستادگانى به هر سو روان كردند .\r\nخواندن بهرام گور ، لوريان را از هندوستان\r\nبهرام پس از آن به سوى هر موبدى نامه‌اى بفرستاد و به تهيدستان جامه‌ها ببخشيد و در آن نامه از موبدان پرسيد كه : آيا چه كسى در گيتى بىرنج است ؟ كيست كه تهيدست و بىگنج مىباشد ؟ مرا از همهء كارهاى گيتى آگاه سازيد و دلم را به سوى روشنى رهنمون شويد . پس از سوى هر موبد و نامدار و خردمندى براى بهرام پاسخ رسيد كه : سراسر روى زمين را آباد مىبينيم و در هرجا آفرين پيوسته گشته است . ليك تهيدستان همواره از شهريار و از روزگار بد مىنالند و مىگويند :\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nتوانگران با افسرى از گل بر سر به شنيدن آواز رامشگران به ميگسارى مىپردازند .\r\nليك ما تهيدستان را كسى به چيزى نمىشمارد . تهيدستان ، بىساز و گُل ، مِى مىخورند . ولى توانگران بدانگونه جان و دل خود را مىپرورانند .\r\nبهرام شاه از خواندن آن نامه بسيار بخنديد و فرستاده‌اى را به نزديك شنگل فرستاد و گفت : اى شاه ، به فرياد ما برس . ده هزار تن از لوريان « 1 »  زن و مرد بربت‌نواز را برگزين و به نزد ما بفرست . چون لوريان به نزديك شاه ايران رسيدند ، بفرمود تا راه را بر ايشان بگشودند و به هر يك از ايشان يك گاو و يك خر بداد و بدين سان از آن لوريان ، برزگرانى بساخت . كارگزاران نيز هزار خروار گندم به آنها سپردند تا با گاو و خر شخم بزنند و آن گندمها را نيز بكارند و به بار بيآورند . نيز به رايگان براى تهيدستان رامشگرى و كهترى كنند .\r\nلوريان برفتند و آن گاوها و گندمها را بخوردند و سر يك سال با رخسارى زرد به پيش شاه آمدند . شاه كه چنين ديد ، به ايشان گفت : كشاورزى كار شمايان نبود .\r\nاكنون بر آن خرانى كه مانده‌اند ، بنهء خود را با سازهاى رود و چنگ بگذاريد « 2 »  .\r\nاينك لوريان از گفتار بهرام است كه پيوسته چاره‌جويانه به گِرد گيتى مىگردند و با سگ و گرگ همراه هستند و شب و روز در راهها دزدى مىكنند .\r\nسپرى شدن روزگار بهرام گور\r\nبدين سان بهرام شست و سه سال را بگذراند و هيچكس در روزگار همتاى او نبود . در آغاز سال نو دستور بهرام به همراه موبد خردمندى كه دبير او بود ، به پيش\r\n\r\n","description":"","footnote":" ( 1 ) - لوريان ، قومى صحرانشين بودند كه اكثر ايشان راهزن بوده و در كوچه‌ها به بازيگرى و سراييدن و بازى با مهره‌هاى بلور مشغول بودند . در هند به ايشان كاولى و در ايران كولى گفته مىشود . نامهاى ديگر اين قوم لولى ، زط ، غربتى ، سوزمانى ، توشمال و قرشمال است . لغت‌نامه دهخدا ، ماده لوريان و لورى .  ( 2 ) - ثعالبى تعداد اين لوريان را كه بهرام از هند بياورد ، 4000 تن دانسته است . تاريخ غررالسير ، ص 325 - 324 نيز : مجمل التواريخ و القصص ، ص 69 اصفهانى ، تاريخ پيامبران و شاهان ، ص 53 - 52 . ","page_name":" 177 ","page_number":177},
  {"content":"\r\n\r\nاو رفتند و گفتند : بدان كه ديگر گنج شاه بزرگان تهى گشت . اكنون آمديم تا ببينيم كه چه فرمانى مىدهى ؟ بهرام كه چنين شنيد ، گفت : بيشى مسازيد ، زيرا از اين كار بىنياز گشتيم . گيتى را به آفرينندهء آن واگذاريد ، همو كه اين چرخ گَردان را پديد آورد . اين روزگار نيز مىگذرد و يزدان برجاى مىماند و من و تو را به سوى نيكى راهنما خواهد بود . بهرام آن شب بخفت . بامداد فردا سپاهيان بيشمارى به درگاهش آمدند و گروهى را كه مىبايست گِرد آوردند و پسر بهرام - يزدگرد - به پيش شاه رفت . بهرام شاه در پيش آن بزرگان تاج خود را به همراه تخت پيلسته و گردنبند و دستبند شاهى به دو داد . خودش ديگر آهنگ پرستش ايزد كرد و تاج را بيانداخت و آنجا را بپرداخت و از آن كار گيتى ، شتاب گرفت . چون شب تيره شد ، آهنگ خواب كرد . روز كه فرا رسيد و آفتاب نمايان شد ، دل موبد شاه پر از بيم گشت و با خود گفت : شاه گيتى از خواب برنمىخيزد . شايد كه دورى گزيده است ؟ پس يزدگرد به نزد پدرش آمد . ليك چون او را بديد ، كف در دهانش فسرده گشت . پدرش را ديد كه رنگ رخسارش پژمرده شده و بر آن ديباى زربفت جان بداده است .\r\nچنين است و اين بود تا بود روز * تو دل را به آز فزونى مسوز\r\nبترسد دل سنگ و آهن ز مرگ * هم ايدر ترا ساختن نيست برگ\r\nبىآزارى و مردمى بايدت * گذشته چو خواهى كه نگزايدت\r\nو بدين سان بهرام شاه با آن يال و گرز درگذشت « 1 »  .\r\nديگر هيچ دست و برزى به\r\n\r\n","description":"","footnote":" ( 1 ) - به اجماع روايات مورخين ، بهرام هنگامى كه براى شكار گورخر بيرون شده بود ، ناگهان با اسب به درون باتلاق عميقى افتاد و در آن فرو رفت و غرق شد . برخى نيز از چاه بجاى باتلاق ياد كرده‌اند . گويند چون مادر بهرام از اين كار خبر يافت ، با مال بسيارى به نزديك آن باتلاق يا چاه برفت و بگفت تا آن مال را به كسى دهند كه بهرام را از چاه در آورد . از چاه ، گل و لجن بسيار برآوردند ، چندانكه از آنها تپه‌هاى بزرگى فراهم شد ، ليك جسد بهرام بدست نيامد . نام آن باتلاق را نيز داىمَرْج آورده‌اند . ر . ك . دينورى ، الأخبار الطوال ، ص 86 طبرى ، تاريخ طبرى ، ج 2 ، ص 623 - 622 بلعمى ، تاريخ بلعمى ، ج 2 ، ص 950 مسكويه ، تجارب الامم ، ج 1 ، ص 151 - 150 ابن بلخى ، فارسنامه ، ص 82 مسعودى ، مروج الذهب ، ج 1 ، ص 256 يعقوبى ، تاريخ يعقوبى ، ج 1 ، ص 200 . صاحب مجمل التواريخ و القصص مكان درگذشت بهرام را به روايتى در حوالى شيراز دانسته است . ص 71 .\r\nذكر چند نكته در باب بهرام پنجم ضرورى است : الف - صاحب مجمل التواريخ و القصص از شورش ديلمان در زمان بهرام پنجم سخن به ميان مىآورد . وى بر اساس كتاب پيروز نامه مىنويسد كه بهرام در جنگى با ايشان ، شاه ديلمان را بگرفت و سپس خلعت داد و به پادشاهيش باز فرستاد . ص 71 - 70 . ب - در زمان بهرام پنجم جنگى ميان ايران و روم رخ داد . جهت اين جنگ را آزار مسيحيان مقيم ايران دانسته‌اند كه از بدرفتارى ايرانيان به روم مىگريختند . بهرام از تئودوزيوس - امپراطور روم - استرداد آنان را خواست . چون او از پس دادن ايشان سرباز زد ، بهرام فرمان داد كارگران رومى را كه در معادن طلا و نقرهء ايران كار مىكردند ، حبس و اموال روميان را توقيف كنند . سپس جنگ آغاز شد ( 420 - 421 م . ) . فرماندهى سپاه ايران با مهرنرسى بود . روميان به سردارى آردابوريوس از دجله گذشته ، به بين النهرين حمله آوردند . سپس به محاصرهء نصيبين پرداختند ولى چون بهرام بشخصه به ميدان محاربه شتافت ، روميان دست از محاصره كشيده ، عقب نشستند . سپس بهرام تئودوزى پوليس را - كه اكنون ارز روم نام دارد - محاصره كرد . اما يونوميوس - اسقف شهر - از دفاع فرو گذار نكرد و مدافعين را به دفاع تشجيع مىكرد و حتى منجنيق بزرگى تعبيه كرده و يكى از شاهزادگان را با سنگى به دست خود كشت . بالاخره بهرام به پروكوپيوس - سردار رومى - پيغام داد كه هر كدام از طرفين ، پهلوانى به ميدان بفرستند و پهلوان هر كدام از دو طرف مغلوب شد ، آن طرف ديگر جنگ را برده است . اتفاقاً پهلوان رومى فاتح شد و بهرام طبق قولى كه داده بود ، دست از جنگ كشيد و در سال 422 م . صلحى بين دو دولت امضاء شد كه به موجب آن ايرانيان در كشور خود به مسيحيان آزادى مذهب دادند و نظير همين آزادى را هم روميان در بارهء زرتشتيان مقيم بيزانس قائل شدند . اسقف شهر آمِد - كه آگاسيون نام داشت - تمام ظروف طلا و نقرهء كليساى حوزهء خود را آب كرده و فروخت و از پول آن هزار تن اسير ايرانى را باز خريد و براى نشان دادن حسن نيت و انساندوستى از بند آزاد كرده ، به نزد بهرام فرستاد . بر اثر اين صلح ، موافقت‌نامهء بين ايران و روم كه از زمان شاپور سوم براى حفظ دربند قفقاز در مقابل هجوم وحشىها بسته شده بود ، تجديد شد و ايوان مأمور حفظ دربند قفقاز گرديد و بنا شد كما في السابق دولت روم پرداخت قسمتى از مخارج آن را تعهد كند . مشكور ، ايران در عهد باستان ، ص 417 . ج - گويند بهرام پنجم پس از فراغت از كار خاقان ترك و نيز روم ، از راه يمن به سودان رفت و در جنگى سخت ، بسيارى از ايشان را بكشت و بسيارى را نيز اسير كرد و سپس به ايران بازگشت . طبرى ، تاريخ طبرى ، ج 2 ، ص 626 مسكويه ، تجارب الامم ، ج 1 ، ص 150 . د - در زمان بهرام پنجم نيز مهرنرسى مقام وزارت را بر عهده داشت . طبرى ، همان ، ص 624 - 623 بلعمى ، تاريخ بلعمى ، ج 2 ، ص 945 - 944 . ه - گويند بهرام پنجم زبانهاى بسيارى مىدانست و به عربى و فارسى شعر مىگفت . ر . ك . مسعودى ، مروج الذهب ، ج 1 ، ص 257 - 256 ثعالبى ، تاريخ غررالسير ص 319 مقدسى ، آفرينش و تاريخ ، ج 3 ، ص 516 . و - از بناهايى كه به بهرام پنجم منسوب است مىتوان به مرو ، اشگر ( ؟ ) و نيز بناى شهرى در ناحيه نهاوند اشاره كرد . رساله شهرهاى ايران ، بند 55 27 11 در متون پهلوى ، ص 68 66 65 . ز - گويند نقش خاتم بهرام پنجم چنين بود : « به كارهاست كه قدرها بزرگ مىشود . » مقدسى ، همان ، همان صفحه . ح - در كتاب صور ملوك بنى ساسان نقش بهرام پنجم بدين گونه بوده : پيراهن آسمانى رنگ ، شلوار سبز وشى كرده ، تاج آسمانى رنگ ، نشسته بر تخت ، با گرزى در دست . اصفهانى ، تاريخ پيامبران و شاهان ، ص 53 . ط - صاحب مجمل التواريخ و القصص در وصف بهرام پنجم مىنويسد : « شكار كردن و صفت راست‌اندازى و دلاورى او سخت معروفست . . . اندر پادشاهى ، داد و عدل از همه نياكان بيفزود . و از آن شاد خوارتر پادشاه نبود و نباشد و دليرتر . و مردم رعيت از آن به نشاط و رامشگرى كه در ايام وى بودندى به هيچ روزگار نبودست . و همواره از احوال\r\nجهان خبر ، و كس را هيچ رنج و ستوه نيافت . » ص 69 . نيز مقدسى در توصيف او مىنويسد : « او اهل موسيقى و لهو و شكار بود و تنها با كسانى كه به جنگ وى مىآمدند ، پيكار مىكرد و كسى را كه معترض وى نمىشد ، هرگز معترض نمىگرديد . » آفرينش و تاريخ ، ج 3 ، ص 516 . ","page_name":" 178 ","page_number":178},
  {"content":"\r\n\r\nمانند او در ايوان نباشد . هرگز شاهى همچون او نبوده و نخواهد بود . پس خدايا\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nروانش را از گناهان بشوى و روانش را در بهشت پر از نور ساز و همواره بدى را ازو دور بدار . يزدگرد چهل روز سوگ پدر را بداشت و سپاهيان نيز همگى جامه‌هاى كبود و سياه بپوشيدند . چون آن شاهنشاه پهلوان در دخمه رفت ، گويى بخشش را از گيتى با خود ببرد . ليك من آن بخشش و دادگرى او را نو مىكنم و مبادا كه ازو به بدى ياد شود . خورشيد و ماه و ناهيد و كيوان و تخت و تاج نيز هرگز شاهى به مانند او نخواهند ديد . دريغ آن فرّهء كيانى و آن چهره و برز . دريغ آن اختر بلند و دست و گرز . تخت پيلسته به دو آراسته بود از روم و چين باژ و ساو مىگرفت . ليك سرانجام چنان درگذشت كه يك درويش بىنان و آب درگذرد . آن همه مردانگى و جنگ و تاب چه سودى برايش آورد ؟\r\nچو كم توشه با او به رفتن يكيست * هميدون برو داغ و درد اندكيست\r\nچه بايد همى پادشاهى و ناز * چو در پادشاهى نمانى دراز\r\nخنك مرد درويش با دين و هوش * فراوان جهانش بماليد گوش\r\nكه چون بگذرد زين جهان نام نيك * بماند ازو هم سرانجام نيك\r\nبدان گيتى او را بود بهره‌اى * به نزديك يزدان بود شهره‌اى\r\nنه چون من بود خوار و برگشته بخت * به دوزخ فرستاده ناكام رخت\r\nنه امّيد عقبى نه دنيا بدست * سراسيمه از هر دو برسان مست\r\nاكنون اگر مغزم انديشهء خود را گرد آورَد ، شاهى يزدگرد را بگويم .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nيزدگرد پسر بهرام گور\r\nپادشاهى يزدگرد پسر بهرام گور هجده سال بود « 1 » \r\nچون يزدگرد بر گيتى پادشاه گشت ، سپاهيان پراكنده را گرد آورد . پس موبدان و خردمندان سالارفش و بزرگان در پيش او بنشستند و شاه نيز بر تخت زرّين بنشست و در رنج و دست بدى را ببست . نخست گفت : بدانيد كه هر كسى كه از گناه كردن بيآسود ، از كينه‌خواه نيز زينهار يافت . هر كه دل خود را با رشك ، تيره مىدارد ، تنها ديو را پزشك آن دردش مىيابد . زيرا كه رشك براى مردمان ، آز و گداز و نياز مىآورد و ديو كينه‌ساز سهمگينى مىباشد . هر چيزى را كه نمىپسندى ، هيچ‌كس ديگرى را نيز بدان دردمند مساز . نرمى ، برادر خِرد است و خِرد ، افسر دانش\r\n\r\n","description":"","footnote":" ( 1 ) - مدت شاهى يزدگرد دوم با اختلاف ذكر شده است . برخى 7 سال دانسته‌اند . طبرى ، تاريخ طبرى ، ج 1 ، ص 628 . برخى 14 سال و 4 ماه و 18 روز آورده‌اند . مجمل التواريخ و القصص ، ص 71 . بعضى 15 سال ذكر كرده‌اند . تجارب الامم في أخبار الملوك العرب و العجم ، ص 239 . برخى 17 سال گفته‌اند . دينورى ، الأخبار الطوال ، ص 86 يعقوبى ، تاريخ يعقوبى ، ج 1 ، ص 200 . اكثر مورخين همچون حكيم فردوسى مدت شاهى يزدگرد دوم را 18 سال و يا 18 سال و 4 ماه ، 18 سال و چهار ماه و 7 روز ، 18 سال و چهار ماه و 8 روز ، 18 سال و چهار ماه و 18 روز ، 18 سال و 5 ماه دانسته‌اند . ثعالبى ، تاريخ غررالسير ، ص 328 گرديزى ، زين الأخبار ، ص 78 طبرى ، همان ، همان صفحه مسعودى ، مروج الذهب ، ج 1 ، ص 257 مسعودى ، التنبيه والاشراف ، ص 94 ابن بلخى ، فارسنامه ، ص 82 مقدسى ، آفرينش و تاريخ ، ج 3 ، ص 516 مجمل التواريخ و القصص ، ص 71 نويرى ، نهاية الإرب ، ج 10 ، ص 182 بلعمى ، تاريخ بلعمى ، ج 2 ، ص 951 . نويرى در يك روايت ديگر اين مدت را 19 سال دانسته است . همان ، همان صفحه . ابن خلدون مدت شاهى يزدگرد دوم را 20 سال گفته است . العبر ، ج 1 ، ص 201 . ليك به طور كلى بايد دانست كه مدت شاهى يزدگرد دوم حدود 21 سال بوده است يعنى از سال 438 م . تا 459 م . ","page_name":" 181 ","page_number":181},
  {"content":"\r\n\r\nمىباشد . اگر بر كسى نيكى مىكنى ، آن را بر سرش مزن تا دلش را نشكنى . بدان كه چون نيكىدهش و بردبار باشى ، در پيش چشم خردمندان خوار نگردى . اينك اگر بخت پيروز ، مرا يارى دهد و بر گيتى كامكار گرداند ، چنان نامه‌اى از راستى بسازم كه كژّى و كاستى نپذيرد .\r\nو بدين سان يزدگرد چندى گيتى را با دادگرى نگاه داشت . روزگار به دو شاد بود و او نيز به روزگار شاد بود . سپاهيان بيشمارى را به هر سو بفرستاد و پيوسته گيتى را از دشمن نگاه بداشت « 1 »  .\r\nتا اين كه چون هجده سال از شاهى او بگذشت ، افسرش تيره گشت و بناليد . پس بزرگان و دانايان را به نزد خود بخواند و در پيش تخت زرّين به زانو بنشاند و گفت : بدانيد كه اين روزگار ناپايدار ، نه پرورده را مىشناسد و نه پروردگار را . هيچ به تاج گرانمايگان نمىنگرد و هر شكارى كه بيابد ، آن را شكار مىكند . اكنون روزگار من نيز بسر آمده و به نيرويم شكست آمده است . پس كلاه و نگين شاهى را با سپاه و گنج و ايران زمين به هرمز سپردم . همگى به ما گوش سپاريد و فرمان ببريد و فرمان ما را آرامش جان خود سازيد . اگر چه پيروز با فرّ و يال است و چند سال نيز از هرمز بزرگتر مىباشد . ليك از هرمز آهستگى و خردمندى و شرم و شايستگى مىيابم . يزدگرد ، اين بگفت و يك هفته از آن پس بزيست و سرانجام\r\n\r\n","description":"","footnote":" ( 1 ) - يزدگرد پس از نشستن بر تخت ، بواسطهء بعضى از تجاوزات مأموران مرزى روم به آن كشور اعلان جنگ داد . تئودوزيوس - امپراطور روم - كه مايل به متاركه جنگ بود ، با اعزام نماينده‌اى به دربار موفق شد قرارداد صلحى با ايران امضاء كند كه به موجب آن هيچكدام از دو دولت حق نداشته باشد در نزديكى مرز مشترك ، دژ يا استحكاماتى بنا كند و نيز قبول كرد كه براى نگاهدارى دربندهاى خزر در مقابل وحشىها ساليانه مبلغى به ايران بپردازد . ( 422 م . ) بجز روم ، يزدگرد دوم چندين بار با خطر حملهء هونها به مرزهاى شرقى مواجه شد كه يك بار نيز از ايشان شكست خورد . وى در سالهاى آخر حكومت خود به سختى گرفتار جنگ با كيداريان ( هونهاى سفيد ) بود . يزدگرد دوم پادشاه قبايل هون موسوم به چول را كه در شمال گرگان سكنى داشت ، شكست داد و در آنجا شهرى بنا كرد و چند سال در آنجا اقامت گزيد تا به مرزهايى كه دستخوش حملات وحشيان بود ، نزديكتر باشد . بار ديگر هجوم هونها به ناحيهء طالقان واقع در مشرق ، او را ناگزير به جنگ ديگرى با ايشان كرد . مشكور ، ايران در عهد باستان ، ص 421 - 419 . نيز : طبرى ، تاريخ طبرى ، ج 2 ، ص 628 - 627 بلعمى ، تاريخ بلعمى ، ج 2 ، ص 951 . ","page_name":" 182 ","page_number":182},
  {"content":"\r\n\r\nدرگذشت « 1 »  . چندى تخت شاهى بر او بگريست .\r\n\r\n","description":"","footnote":" ( 1 ) - ذكر چند نكته در بارهء يزدگرد دوم ، ضرورى است : الف - پارسيان از آن رو كه رفتار يزدگرد دوم را مطابق با سليقهء خويش مىيافتند و نيز براى اين كه با يزدگرد اول كه به بزهكار مشهور بود ، اشتباه نشود و خوش‌خويى او نموده شود ، به او لقب « نرم » داده بودند . اصفهانى ، تاريخ پيامبران و شاهان ، ص 53 ابن بلخى ، فارسنامه ، ص 82 22 . خوارزمى لقب يزدگرد دوم را « سپاهدوست » آورده است . مفاتيح العلوم ، ص 102 . ب - به روايت يكى از منابع سريانى ، از زمان قديم در ايران معمول بود كه هر يك از كارگزاران دولت حق داشت در نخستين هفتهء ماه به پيشگاه شاهنشاه رفته و در بارهء بيدادگرى و حيف و ميل اموال دولت مطالبى به عرض شاه برساند . ليك يزدگرد دوم اين رسم باستانى را برانداخت . مشكور ، ايران در عهد باستان ، ص 419 . ج - يزدگرد در آغاز نسبت به عيسويان مهربان بود ولى در سال هشتم سلطنت خود پس از آن كه دختر خود را كه به زنى گرفته بود با چند تن از بزرگان بكشت ، در رفتارش نسبت به عيسويان تغيير حاصل شد . يزدگرد دوم نسبت به يهوديان هم سختگيرى كرد و در 455 يا 454 م . فرمان داد كه يهوديان ، روز سبت ( شنبه ) را عيد نگيرند . وى از سال دوم پادشاهى خود نسبت به ارمنىهاى عيسوى بدرفتارى كرد . گويند يزدگرد تمام اديان كشور خود را مطالعه كرد و آنها را با ديانت زرتشتى سنجيد و آيين عيسويان را نيز مورد مطالعه قرار داد . از كلمات اوست كه گفت : « بپرسيد ، دقت كنيد ، هر كدام بهتر بود ، ما آن را اختيار مىكنيم » . يزدگرد دوم سرانجام پس از بررسى اديان به آيين زرتشتى باقى ماند . از سوى ديگر پيش رفت دين عيسوى در ارمنستان از مدتى پيش باعث نگرانى دولت ايران شده بود و زمامداران ايران مىدانستند تا ارمنىها اعتقاد به دين عيسى ( ع ) دارند ، تمايل به روميها خواهند داشت . مهرنرسى كه وزير اعظم يزدگرد دوم بود ، مىخواست از راه جبر و زور ، مردم ارمنستان را به ترك دين عيسوى وادارد و در فرمانى كه براى ارمنىها صادر كرد و در آن اصول عقايد زرتشتى را شرح داد ، دين مسيحى را تخطئه كرده ، آنان را از عواقب نافرمانى و نپذيرفتن دين زرتشتى بترسانيد . ليك روحانيون ارمنى اين امر را نپذيرفتند . پس يزدگرد ، رؤساى ارامنه را به زندان افكند . بزرگان ارامنه كه چنين ديدند ، تظاهر به پذيرفتن عقايد زرتشتى كردند . يزدگرد دوم خوشحال شده ، املاك آنان را پس داد و بيش از هفتصد تن از مغان را براى دعوت به دين زرتشت به ارمنستان گسيل داشت . ولى در اين اثناء ، بزرگان ارمنى شورش كرده و روحانيون عيسوى عليه ايران اعلان جهاد دادند . ولى وَزَگ - كه يكى از شاهزادگان معروف ارمنى و مرزبان ارمنستان بود - نسبت به ايرانيان وفادار ماند و به ديانت زرتشت گرويد . سالها جنگ داخلى اوضاع ارمنستان را پريشان داشت . شورشيان از امپراطور روم يارى خواستند ولى روميان مشغول دفاع سرحدات خود در برابر هونها بودند . زيرا در 451 م . آتيلا - رئيس آن قوم - در حال هجوم به روم غربى بود . ليك ارامنه پادگان ايرانى را شكست داده و وزگ را اسير كرده ، جبراً به دين عيسوى برگردانيدند . سرانجام يزدگرد در 455 م . به ارمنستان لشگر كشيد و شورشيان را در جنگ سختى مغلوب كرد و روحانيون بزرگ شورشى را به اسارت در آورد و فرمان داد تا آنها را بكشند . از سوى ديگر به فرمان يزدگرد دوم عيسويان داخل ايران را هم به زندان انداختند و اكثر ايشان از انكار مذهب خود ابا كردند و پس از شكنجه‌هاى سخت در سال 456 م . به قتل رسيدند . مشكور ، ايران در عهد باستان ، ص 421 - 420 . د - چنان كه ذكر شد ، مقام وزارت يزدگرد دوم را مهرنرسى بر عهده داشته است . بلعمى ، تاريخ بلعمى ، ج 2 ، ص 951 ابن خلدون ، العبر ، ج 1 ، ص 200 . ه - بناى ديوار ناحيه باب الابواب كه با خشت و گل ساخته شده بود ، به يزدگرد دوم منسوب است . مسعودى ، مروج الذهب ، ج 1 ، ص 257 . و - صاحب مجمل التواريخ و القصص مكان درگذشت يزدگرد دوم را عراق دانسته است . ص 71 . ز - تصوير يزدگرد دوم در كتاب صور ملوك بنى ساسان بدين گونه بوده است : پيراهن سبز ، شلوار سياه با نقوش طلا ، تاج آسمانى رنگ ، نشسته بر تخت و تكيه كرده به شمشيرش . اصفهانى ، تاريخ پيامبران و شاهان ،\r\nص 53 . ح - مسكويه در وصف شاهى يزدگرد دوم مىنويسد : « دشمنان را هميشه سركوب مىداشت و با مردم و سپاهيان ، مهربان بود . تجارب الامم ، ج 1 ، ص 151 . گرديزى مىنويسد : « حريص بود بر ساختن و پيراستن سلاح و آراستن سپاه و پيوسته حشم را و لشگريان را صله دادى . » زين الاخبار ، ص 78 . ثعالبى نيز روايت مىكند كه : « يزدگرد چندى با نرم رفتارى و برآوردن نيازهاى مردم ، راه نيك پدر را در پيش گرفت و از او پيروى كرد . سپس راه ديگرى بر گزيد و از مردمان بريد و چندان دستور ديدار به آنان نمىداد . يكى از نزديكان به او گفت : اين كار بر مردمان گران آمده است . يزدگرد خشم خود را فرو برد و به روش نيك گذشته باز گشت . . . يزدگرد در دادگرى و كشوردارى و مهربانى و آباد سازى از پدر پيروى مىكرد . ليكن در شكار و ميگسارى با او هماهنگ نبود . شكار را به يك باره كنار گذاشت ، چه آن را براى اين كه پدرش را چنان گزندى رسيد ، به شگون بد گرفت و در ميگسارى ميانه‌روى پيشه كرد . و اندازه نگاه مىداشت تا او را از دورانديشى در كارهاى كشور باز ندارد . در هفته يك يا دو بار باده مىنوشيد . بيشتر روزگار خود را به راى زنى با پند آموزان و نيك خواهان مىگذراند . با دشمنان به سختى برخورد مىكرد و به نويد و بيم دادن خود پايبند مىبود . با مردمان مهربان بود . كارهاى سپاهيان را به خوبى و نيكى مىنگريست . » تاريخ غررالسير ، ص 328 - 327 . ","page_name":" 183 ","page_number":183},
  {"content":"\r\n\r\nاگر صد بمانى اگر بيست و پنج * ببايدت رفتن ز جاى سپنج\r\nهر آن چيز كايد همى در شمار * سزد گر نخوانى ورا پايدار\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nهرمزد پسر يزدگرد\r\nپادشاهى هرمزد پسر يزدگرد يك سال و يك ماه بود « بر تخت نشستن هرمزد و ستدن تاج او ، برادرش پيروز »\r\nچون هرمزد بر تخت پدر بنشست و آن تاج زرّين كيانى را بر سر نهاد ، گويى پيروز يك سره خشم گشته بود و پيوسته اشك رشك به ديده مىآورد . پس ناگهان با سپاه و گنج و چند تن از بزرگان به سوى شاه هيتال « 1 »  رفت . شاه هيتال ، شاهى چغانى « 2 »  و با سپاه و گنج و كام به نام فغانيش « 3 »  بود . پيروز به فغانيش گفت : اى نيكخواه ، بدان كه من و برادرم هر دو فرزندانى زيبندهء تخت شاهى بوديم . ليك پدرم تاج شاهى را به برادر كوچكترم سپرد و چون بيدادگر بود ، همين كه اين كار را كرد ، بمرد . اينك چون مرا سپاهيانى بدهى ، گنج و جنگ افزار و بزرگى و نيرو هم دارم . چغانى كه چنين شنيد ، به دو گفت : آرى روا باشد كه پسر پادشاه بجاى او بنشيند . بدان كه من سپاهيانى به تو مىسپارم و راهى به سوى داد به تو مىنمايانم ، به اين پيمان كه شهرهاى ترمذ « 4 »  و ويسه‌گرد « 5 »  - كه گشادنامهء آنها را از سوى\r\n\r\n","description":"","footnote":" ( 1 ) - هيتال ( هيطل ) صورت مصحف هِپتال ( هِفتال ) است كه به رغم برخى تفاوتها ، باز هم از هونهاى سفيد دانسته شده‌اند كه در طخارستان جاى داشته‌اند . ر . ك . برهان قاطع ، ماده هياطله ، حواشى معين .  ( 2 ) ر . ك . ج 1 از كتاب حاضر ، ص 755 .  ( 3 ) - بلعمى اين نام را به صورت خوش‌نواز ذكر كرده است . تاريخ بلعمى ، ج 2 ، ص 951 .  ( 4 ) - ر . ك . ج 1 از كتاب حاضر ، ص 484 .  ( 5 ) ر . ك . ج 2 از كتاب حاضر ، ص 93 . ","page_name":" 185 ","page_number":185},
  {"content":"\r\n\r\nيزدگرد دارم - باز هم براى من باشند . پيروز به دو گفت : آرى ، اينها از آن تو هستند و پادشاهى بيش از اينها سزاوار تو مىباشد . و بدين سان سى هزار سپاهى شمشيرزن نامدار از هيتاليان را به دو داد .\r\nپيروز شاه چنان سپاهى بيآورد كه از گَرد آنها آسمان نيز تاريك گشت و با هرمزد شهريار برآويخت « 1 »  .\r\nسرانجام هرمزد گرفتار آمد . چون پيروز روى برادر را بديد ، دلش مهر و پيوند او را برگزيد . پس تيز برفت و دستش را در دست بگرفت و بفرمود تا بر اسپ سوار گردد .\r\nآنگاه او را به ايوان خود بفرستاد و آن فرمان و پيمان خود را بر او بخواند . هرمزد كه چنين ديد ، به دو گفت : مرد دانا ، يزدان شناس است . پس يزدان را سپاس كه برادرم تاج و تخت را از من بگرفت . بخت برادرم - پيروز - پيروز بادا « 2 »  .\r\n\r\n","description":"","footnote":" ( 1 ) - طبرى روايت مىكند كه در آن هنگام ، هرمزد در رى اقامت داشت و مادرشان بنام دينك در مداين بود و زمام امور را در دست داشت . تاريخ طبرى ، ج 2 ، ص 628 . مُهرى از اين ملكه موجود است كه بر روى آن صورت ملكه با اسم و لقب بانْبِشْنان بانْبِشْن به حروف پهلوى كنده شده است . اين بانو تاجى بر سر دارد كه بر فراز آن گيسوانش به شكل گويى با نوار كوچكى بسته شده است . گوشواره‌اى كه داراى سه مرواريد است ، در گوش و گلوبند مرواريدى در گردنش ديده مىشود و گيسوان مجعدش به چندين رشته بافته و فروهشته است . كريستن سن ، ايران در زمان ساسانيان ، ص 313 .  ( 2 ) - بايد توجه داشت كه اين روايت شباهت بسيارى به جريان كمك گرفتن كواذ ( قباد ) از هياطله براى غلبه بر برادرش دارد از اين رو برخى اين رويداد را كه براى پيروز ذكر كرده‌اند ، برساخته از روى ماجراى كواذ دانسته‌اند . از جمله ر . ك . كريستن سن ، ايران در زمان ساسانيان ، ص 313 .\r\nدر بارهء مكان وقوع جنگ ميان هرمزد و پيروز ، جوزجانى بر آن است كه اين جنگ در منطقه مرو روى داده است . طبقات ناصرى ، ج 1 ، ص 164 . سرانجام هرمزد سوم را نيز متفاوت ذكر كرده‌اند . دينورى همچون حكيم فردوسى مىنويسد كه پيروز ، گناه هرمزد را بخشيد و او را مؤاخذه نكرد . الأخبار الطوال ، ص 87 . برخى بر آن هستند كه پيروز ، هرمزد را زندانى ساخت . ر . ك . مسكويه ، تجارب الامم ، ج 1 ، ص 151 نويرى ، نهاية الإرب ، ج 10 ، ص 182 . بسيارى نيز معتقدند كه پيروز پس از چيرگى بر هرمزد ، او را بكشت . ر . ك . طبرى ، تاريخ طبرى ، ج 2 ، ص 628 - 627 مسعودى ، مروج الذهب ، ج 1 ، ص 258 جوزجانى ، همان ، ص 164 - 163 تجارب الامم فى اخبار ملوك العرب و العجم ، ص 239 ثعالبى ، تاريخ غررالسير ، ص 330 - 329 . طبرى و ثعالبى در همانجا روايت كرده‌اند كه پيروز 3 تن ديگر از اعضاى خاندانش را نيز به همراه هرمزد بكشت . اليزه معتقد است كه فردى به نام رهام كه از خاندان مهران و يكى از مقتدرترين صاحب منصبان بود ، پيروز را يارى داد و به جنگ هرمزد شتافت و او را شكست داد و چون هرمزد اسير شد ، رهام او را كشته ، پيروز را بر تخت نشانيد . لانگلوا ، 2 ، ص 248 نقل در كريستن سن ، ايران در زمان ساسانيان ، ص 313 . ","page_name":" 186 ","page_number":186},
  {"content":"\r\n\r\n« پيروز پسر يزدگرد » پادشاهى پيروز پسر يزدگرد يازده سال و چهار ماه بود « 1 » \r\nبر تخت نشستن پيروز و خشكى هفت سال افتادن بر زمين ايران\r\nچون پيروز از سوى هرمزد دلش شاد شد ، ديگر روانش از انديشه آزاد گشت .\r\nپس بيآمد و بسان شاهان يزدان پرست بر تخت كيانى بنشست . در آغاز شاهى خود به بزرگان گفت : اى موبدان پر هنر و نژاده ، همواره از داور بىنياز مىخواهم كه زندگانيم دراز باشد تا كهتران را به كهتران بدارم و مهتران را به مهتران و بسيار\r\n\r\n","description":"","footnote":" ( 1 ) - حكيم فردوسى اين روايت را بسيار متفاوت ذكر كرده است . اگر چه روايات بسيار مختلفى در مورد مدت شاهى پيروز ذكر شده است كه از آن جمله مىباشد : 4 سال . ابن بلخى ، فارسنامه ، ص 22 . 10 سال . مستوفى ، تاريخ گزيده ، ص 115 . 17 سال . مجمل التواريخ و القصص ، ص 71 . 21 و يا 26 سال . طبرى ، تاريخ طبرى ، ج 2 ، ص 635 . 29 سال . مقدسى ، آفرينش و تاريخ ، ج 3 ، ص 517 . ليك اكثر مورخان مدت شاهى پيروز را 27 سال دانسته‌اند . ر . ك . ثعالبى ، تاريخ غررالسير ، ص 333 مسعودى ، مروج الذهب ، ج 1 ، ص 258 مسعودى ، التنبيه والاشراف ، ص 94 يعقوبى ، تاريخ يعقوبى ، ج 1 ، ص 201 طبرى ، تاريخ طبرى ، ج 2 ، ص 629 ابن خلدون ، العبر ، ج 1 ، ص 201 مجمل التواريخ و القصص ، ص 71 . با اين حال بايد گفت كه مدت شاهى پيروز حدود 25 سال بوده است يعنى از سال 459 م . تا 484 م . ","page_name":" 187 ","page_number":187},
  {"content":"\r\n\r\nخردمند و بهروز باشم . همانا كه بردبارى ، سرِ مردمى است و مرد سبكسر هميشه خوار مىباشد . دادگرى و بخشايش ستون خِرد است . براى مرد خردمند ، بخشش همچون آرايشى مىباشد و چرب زبانيش ، فرّهء او و دليرى و مردانگيش پَر اوست . ليك هر نامورى كه او را خِرد نباشد ، هرگز از تخت بزرگى برخوردار نگردد . ولى خردمند نيز جاويد نخواهد ماند . چرا كه هيچ فرّى از فرّ جمشيد برتر نيست . جمشيد هم چون تاجش به ماه برآمد ، سرانجام بمرد و تخت كيانى را به ديگرى سپرد . هيچكس جاودان بر اين خاك نخواهد ماند . پس از هر بدى تنها به يزدان پناه ببريد و بس .\r\nپيروز بدين گونه يكسال با دادگرى و خردمندى و پند و بدور از هر بدى به شاهى پرداخت . ليك به سال ديگر هوا خشك گشت و از آن تنگى ، آب جويها به سياهى مشك شد . در دو سال ديگر نيز همانگونه بود و هيچكس از براى آن خشكى ، شادمان نبود . هوا به خشكى خاك گشت و آب جويها بسان ترياك شد . از آن همه مردم و چهارپايانى كه مرده بودند ، ديگر هيچ جاى پايى نيز بر روى زمين نبود .\r\nشاهنشاه ايران كه چنين شگفتىاى را بديد ، خراج و گزيت « 1 »  را از گيتى برداشت .\r\nانبارهايى را كه در هر شهرى نهان داشت ، به كهتران و مهتران ببخشيد . از درگاه شاه خروشى برآمد كه : اى نامداران توانگر ، هرچه جاش « 2 »  داريد ، بپراكنيد و در برابر آن از پيروز شاه دينار بگيريد و گنج بيآكنيد . هر كسى كه در نهان ، جاش يا گاو و گوسپندى دارد ، به هر نرخى كه مىخواهد بفروشد چرا كه جانهاى مردمان از براى خوردنى ، بينوا گشته است . آنگاه پيروز شاه شتابان نامه‌هايى به سوى هر كاردار و خودكامه‌اى بفرستاد تا در گيتى انبارها را به روى نيازمندان بگشايند . در آن نامه به ايشان گفت :\r\nهر كسى كه از برنا و پير و مرد و زن ، از براى يافتن نان بميرد ، خون آن انباردارى را كه كار يزدان را خوار گرفته است ، خواهم ريخت . سپس بفرمود تا مردم خانه‌هاى خود\r\n\r\n","description":"","footnote":" ( 1 ) - گزيت همان جزيه است ، زرى كه حكام همه ساله به عنوان خراج از رعايا مىگرفته‌اند . برهان قاطع ، ماده گزيت .  ( 2 ) - جاش به پارسى به معناى غلّه است . ","page_name":" 188 ","page_number":188},
  {"content":"\r\n\r\nرا رها ساختند و به دشت آمدند و دست نيايش بلند كردند . از آن همه مويه و زارى و درد و جوش ، خروش تا به آسمان برمىآمد . همگى از كوه و دشت و دهار ، از يزدان زينهار بخواستند . بدين گونه تا هفت سال هيچيك از كهتران و مهتران ، سبزىاى در گيتى نديدند . تا اين كه در فروردين ماه سال هشتم ، ابر باآفرينى برآمد و ديگر پيوسته بر آن خاك خشك ، بارانى بسان مرواريد مىباريد و از بوستانها بوى مشك مىآمد .\r\nبوته‌هاى گل پر از ژاله بود و رنگين كمان بر آسمان پديدار گشته بود . ديگر روزگار از بد بدگمان رها شد « 1 »  .\r\n\r\n","description":"","footnote":" ( 1 ) - مدت اين خشكسالى و قحطى را متفاوت ذكر كرده‌اند . يعقوبى آن را 3 سال دانسته است . تاريخ يعقوبى ، ج 1 ، ص 201 . در بندهش اين مدت 6 سال آمده است . ص 141 . ليك غالباً اين مدت را 7 سال دانسته‌اند و معتقدند كه به دليل حسن سياست پيروز ، بر خلاف آنچه كه حكيم فردوسى در آغاز اين روايت ذكر كرده و سخن از كشته شدن مردمان بسيارى به ميان آورده است ، هيچكس در اين قحطى نمرد ، باستثناى مردى از اردشيرخوره و پيروز بفرمود تا بخاطر اين امر ، 100 هزار درم به درويشان دادند . پيروز در نامه‌هايى كه به حكام نواحى مختلف نوشته بود ، اعلام داشت كه اگر درويشى در ناحيه‌اى از گرسنگى بميرد ، در عوض آن توانگرى را خواهد كشت . بلعمى ، تاريخ بلعمى ، ج 2 ، ص 953 نيز ر . ك . طبرى ، تاريخ طبرى ، ج 2 ، ص 630 - 628 ثعالبى ، تاريخ غررالسير ، ص 331 - 330 مسكويه ، تجارب الامم ، ج 1 ، ص 152 - 151 نويرى ، نهاية الإرب ، ج 10 ، ص 183 - 182 مقدسى ، آفرينش و تاريخ ، ج 3 ، ص 517 دينورى ، الأخبار الطوال ، ص 87 . بلعمى در شرح بسيار كاملى از اين جريان قحطى مىنويسد كه چون خشكسالى رخ داد : « فيروز وظيفهء سال ديگر و مؤنت از رعيت برداشت و مردمان اندر آسايش و امان بماندند . و چون چهارم سال برآمد و دانست كه اندر دست خلق چيزى نماند ، خزينه‌ها بگشاد و هر چه اندر گنج خانهء او بود ، از زر و سيم همه بيرون آورد و خروارهاى درم و دينار همى آورد . و همى فرستاد به سوى ملكان هر شهرى چون ملك روم و ملك هند و ملك ترك و ملك حبشه و از هر جايى طعام ها به خروار مىآوردند . و به پادشاهى خويش مردم را به تقدير و اندازه همى داد و هفت سال آن قحط بداشت در مملكت عجم . و اندر پادشاهى وى درين هفت سال هيچكس از گرسنگى نمرد ، نه مرد و نه زن و نه خرد و نه بزرگ از نيكويى تدبير و سياست وى [ جز آن يك تن 
  ] . و ملكان ديگر را عجب آمد از آن سياست او و تدبير و حفظ لشگر و رعيت كردن او . و هر سال آن قحط سخت‌تر مىشد تا چنان شد كه به دجله و جيحون اندر آب نماند و هر چه اندر پادشاهى وى چشمه آب ببود و كاريزها و رودها و مرغزارها همه خشك شد و هيچ‌گونه گياه نرست . و وحوش بيابان و مرغان همه هلاك شدند تا بدان مملكت اندر ، مرغ نماند و اندر بيابانها هيچ مرغ نپريد و هيچ دد و جهنده نماند . و او جانهاى خلق به تدبير نگاه مىداشت و طعام به تدبير و تقدير و اندازه خلايق را همى داد و كس از آن پادشاهى او بيرون نشد . و فيروز همى شنيد كه رعيت همى گفتند كه اين مَلِك شوم است و تا جهان بوده است هرگز اين چنين سختى نبود . هر چند رعيت اينها مىگفتند ، او از طعام دادن و احسان ، سست نشد و از آن صدقه كه همى داد ، باز نگرفت . خداى تعالى دعا و تضرع خلق بشنيد و چون هفت سال سپرى شد ، خداى تعالى باران فرستاد و چشمها و كاريزها آب گرفت و از زمين نبات برست و همه درختان ، ميوه برآورد و باردار گشت . و كار جهان راست بايستاد و خلق جهان به فراخى افتادند و سالى دو سه برآمد تا هر چه در پادشاهى وى شهرى بود يا ديهى يا چاهى كه در سال قحط ويران شده بود ، مردمان رفتند و همه آبادان كردند و هر جايى كه خداوندش را قدرت آن نبود و خواسته نداشت كه جاى آبادان كردى ، او از خواستهء خويش آبادان كرد تا همه پادشاهى او آبادان شد . » تاريخ بلعمى ، ج 2 ، ص 954 - 953 . صاحب مجمل التواريخ و القصص مىنويسد كه در آن روزى كه باران آمد ، مردمان از شادى بر روى يكديگر آب بريختند و آن را عيد كردند و اين همان جشن آبريزگان است كه تا قرنها پس از آن نيز برگزارى آن در ميان پارسيان متداول بود . ص 71 . ","page_name":" 189 ","page_number":189},
  {"content":"\r\n\r\nجنگ پيروز با تورانيان\r\nچون بدين گونه پيروز شاه از آن روزگار تنگى رها گشت ، با آرامش بر تخت شاهى بنشست . آنگاه شارستانى بساخت و آن را پيروزرام ناميد . اين همان شهر رى است كه آرامشگاه شاهان فرّخ‌پِى مىباشد . پيروز شارستان ديگرى نيز بساخت كه جاى شادى و آرام و كام بود و آن را بادان پيروز نام نهاد . اكنون اين شهر را اردبيل مىخوانى « 1 »  و قيصر از روم به آن آهنگ دارد « 2 »  .\r\n\r\n","description":"","footnote":" ( 1 ) - بناى شهرهاى بسيارى منسوب به فيروز است از جمله چنان كه ذكر شد : 1 - شهر پيروز رام يا رام فيروز ( رام فيروزآباد ) در رى . 2 - بادان پيروز ( شاد فيروز ، شهرام فيروز ، فادار فيروز ، باد فيروز ) در آذربايجان . 3 - روشن فيروز بين گرگان و دربند صول . 4 - فارياب . 5 - عين التمر . 6 - كرمان . 7 - فربرد ( فربر ) در نسا . 8 - كازرون فارس . 9 - شهر نو در اصفهان . 10 - موصل . 11 - تكميل باروى جِى اصفهان . 12 - شهرهايى در هند . 13 - ديوارى پنجاه فرسنگى در گرگان نزديك جيحون كه به عنوان مرزى ميان ايران و توران محسوب مىشد . 14 - بريدن جويهاى مرو و تقسيم آب آن . ر . ك . مستوفى ، تاريخ گزيده ، ص 114 ابن بلخى ، فارسنامه ، ص 83 گرديزى ، زين الأخبار ، ص 79 مجمل التواريخ و القصص ، ص 71 بلعمى ، تاريخ بلعمى ، ج 2 ، ص 955 - 954 ثعالبى ، تاريخ غررالسير ، ص 331 طبرى ، تاريخ طبرى ، ج 2 ، ص 630 مسكويه ، تجارب الامم ، ج 1 ، ص 152 اصفهانى ، تاريخ پيامبران و شاهان ، ص 54 - 53 دينورى ، الأخبار الطوال ، ص 87 تجارب الامم فى اخبار ملوك العرب و العجم ، ص 249 رساله شهرهاى ايران ، بند 31 در متون پهلوى ، ص 66 .  ( 2 ) در نسخهء ژول مُل ، ص 1752 ، بيت 40 آمده :\r\nكه اكنونش خوانى همى اردبيل * كه قيصر به دو دارد از داد ميل\r\nليك مصرع دوم در نسخهء مسكو ، ج 8 ، ص 11 در نسخه بدل بدين گونه آمده :\r\n« كه قيصر به دو دارد از روم ميل » ^ CENTER كه صحيح‌تر مىباشد . ","page_name":" 190 ","page_number":190},
  {"content":"\r\n\r\nچون اين سرزمينها را يك سره آباد كرد و دل خردمندان را شاد بساخت ، به سپاه نامدار خود درم بداد و آمادهء جنگ با تركان شد . در آن جنگ ، هرمزد پيش رو آن سپاه بود و كواذ - فرزند پاك و خردمند و برومند پيروز - از پشت پيروز شاه سپاهيان را همچون باد براند . بلاش نيز - كه پسر كوچكتر و با فرّ و داد پيروز بود - به شادى در ايران بر تخت بنشست . آنگاه پيروز به يكى از پارسيان نامدار به نام سرخاب « 1 »  بفرمود كه : در اينجا بمان و همچون دستور پاكيزه در پيش بلاش باش .\r\nبدين سان پيروز سپاهيان خود را به سوى جنگ با تركان كشيد . با آن سپاه و گنج و ساز مىراند تا با خوشنواز « 2 »  پيكار بجويند . سرانجام پيروز شير اوژن به جايى رسيد كه بهرام شاه پهلوان آن جوتره « 3 »  بلند را از براى نشان برآورده و بر آن پيمان شاهنشاهان را نوشته بود تا هيچيك از تركان و ايرانيان از اين نشان نگذرند و از رود به آن سو نروند . پيروز كه آن نشان را - كه شاه ايران بساخته بود - بديد ، به آن سپاهيان گردنكش خود گفت : من به همينگونه با شمشير و گنج خود جوتره‌اى برآورم تا ديگر كسى از هيتاليان در رنج نباشد . چون آن را در پيش رود تَرَك « 4 »  بسازم ، ديگر همهء بزرگان سر به فرمان من خواهند شد . و خواهم گفت كه اين را بهرام گور با مردانگى و\r\n\r\n","description":"","footnote":" ( 1 ) - همان سوخراى معروف . براى آگاهيهاى بيشتر ر . ك . مهرآبادى ، خاندانهاى حكومتگر ايران باستان ، ص 194 - 191 .  ( 2 ) - اين نام به صورتهاى اخشنوار ، اخشوان نيز ذكر شده است و حدس زده شده كه همهء اين صورتها تحريفى از خْشيوَن سغدى است كه به معناى شاه مىباشد . كريستن سن ، ايران در زمان ساسانيان ، ص 317 .  ( 3 ) - جَوتَره به پارسى به معناى مناره است .  ( 4 ) - اين نام در نسخهء مسكو ، ج 8 ، ص 12 به صورت « برك » ضبط شده است . و آن رودخانه‌اى است كه امروزه به رود چرچك موسوم است و از جنوب خاورى چاچ مىگذرد . اين رود از كوههاى جدغل در شمال رود نرين و از منطقهء ترك نشين خرلخ - كه آن را بسكام نيز مىنامند - برمىخيزد . لسترنج ، جغرافياى تاريخى سرزمينهاى خلافت شرقى ، ص 513 . به اين ترتيب مشاهده مىشود كه پيروز بر طبق اين روايت آهنگ آن داشت تا مرز ايران و توران را بجاى رود جيحون ، حوالى رود سيحون قرار دهد و سرزمينهاى آن سوى جيحون را نيز از آن ايران سازد . ","page_name":" 191 ","page_number":191},
  {"content":"\r\n\r\nدانايى و فرّ و زور خود بساخت . بدين سان در هيچ‌جا نشانى از خوشنواز در ميان هيتال و ترك برجاى نگذارم .\r\nنامهء خوشنواز با پيروز\r\nاز سوى ديگر ، چون فرزند خاقان بشنيد كه پيروز شاه به همراه سپاهيانش از جيحون بگذشت و پيمان بهرام گور را بشكست و جنگ و شور بر اين سرزمين تازه شد ، خوشنواز دبير كارآزموده‌اى را پيش خواند و نامه‌اى براى پيروز بنويساند . در آغاز نامه آفرين دادار را بر آن شهريار زمين بخواند . آنگاه گفت : بدان كه من از براى آن پيمان شاهان دادگر ، تو را به پهلوانى ، خسرونژاد نخوانم . زيرا كه آيين نياكان تو - آن شاهان پاك و برگزيده - چنين نبود . اكنون كه پيمان آزادگان را مىشكنى و نشان بزرگان را بر خاك مىافكنى ، من نيز به ناچار بايد پيمان شكنى كنم و دست به شمشير بيازم . خوشنواز در آن نامه ، پيروز را از هر كار آگاه بساخت و پيشكشهاى بسيارى نيز به همراه آن نامه بفرستاد . يك سوار سخنگوى و سرفراز ، آن نامهء خوشنواز را براى پيروز شاه ببرد .\r\nچون پيروز شاه آن نامه را بخواند ، از آن شاه نامور برآشفت و به فرستاده گفت :\r\nبرخيز و به نزديك آن مرد بىمايه برو و او را بگوى كه بهرام گشادنامهء سرزمينهاى تا پيشِ رود تَرَك را براى شما بفرستاد . اكنون تا لب رود جيحون و سراسر بلندى و پستى و دشت از آن توست . پس من اينك سپاهى گران از جنگاوران و پهلوانان سرافراز را مىآورم و نمىگذارم كه سايهء خوشنواز بر روى زمين ديرى بماند .\r\nفرستاده كه چنين شنيد ، بسان باد به پيش خوشنواز آمد و همهء آن سخنانى را كه بشنيده بود ، براى او ياد بكرد و چندى با او از آن شاه گردنكش سرفراز سخن گفت .\r\nچون خوشنواز آن گفتار را بشنيد و نامه را بخواند ، سپاهيان پراكندهء خود را گرد آورد\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nدر آن نوشته شده بود كه جيحون در ميان ما مرز مىباشد ، بر سر نيزه كرد . آنگاه مرد بينا دل چرب زبان با آبرويى را از ميان سپاه برگزيد و به دو گفت : به نزديك پيروز برو و با او به چربى سخن بگوى و پاسخش را بشنو . او را بگوى كه : من آن فرمان نياى تو - آن بلند اختر و راهنمايت - را به سرنيزه كرده و همچون خورشيد تابانى در پيش سپاهيان بيآورم تا هر خردمندى كه به گشادنامهء آن دادگر بنگرد ، بر من آفرين كند و بر تو نفرين آورد و تو را شاه بىكيش بخواند . بدان كه نه يزدان و نه يزدان پرستان و نه مردم زيردست گيتى ، هيچيك نپسندند كه كسى در گيتى بيداد بجويد و سر از فرمان شاهنشاهان بپيچد . همانا كه هيچكس به دادگرى و مردانگى بهرام شاه تاج بر سر ننهاده است . بر اين كار ، يزدان گيهاندار گواه است كه تو اين چنين با سپاهيانت آهنگ مرا كرده‌اى و با بيدادگرى جنگ با مرا مىجويى . ليك آگاه باش كه در اين جنگ پيروزگر نخواهى بود و از اختر نيك نيز بهره‌اى نخواهى يافت . از اين پس نيز كسى را نخواهم فرستاد و در اين جنگ تنها يار من يزدان خواهد بود و بس .\r\nآنگاه فرستاده شتابان همچون گَرد به پيش پيروز آمد و آن سخنان را براى او ياد بكرد . چون پيروز آن نامهء خوشنواز را بخواند ، آن شاه گردنفراز پر از خشم شد و به فرستاده گفت : مرد كهن و كارآزموده اين همه سخن نگويد . بدان كه اگر از شهر چاچ يك گام به پيش بگذارى ، تو را با نوك سرنيزهء خويش درود خواهم گفت .\r\nفرستاده با شنيدن اين سخنان به پيش خوشنواز آمد و پنهانى سخنان فراوانى با او براند و گفت : بدان كه من در نزد پيروز هيچ ترسى از خدا نديدم و هيچكس نيز راهنماى او نيست . پيوسته كينه و جنگ مىجويد و هيچ به فرمان يزدان نمىرود .\r\nخوشنواز كه چنين شنيد ، به يزدان پناه برد و خداوند را نماز برد و گفت : اى داور دادگر و پاك ، همانا تو كه آفرينندهء باد و خاك هستى ، مىدانى كه پيروز بيدادگر هيچ هنرى برتر از بهرام ندارد . همواره سخنان بيداد مىگويد و بزرگى را با شمشير مىجويد . پس پِى او را از روى به زمين بركَن و ديگر از اين پس او را نه نيرو باد و نه\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nدانش و دل . آنگاه خوشنواز پيرامون سپاهيان كَنده‌اى « 1 »  به درازاى يك كمند و پهناى بيست رش بِكَند و سر آن را بپوشانيد . سپس چون اين كارها كرده شد ، نام يزدان را بخواند و سپاهيان خود را از شهر سمرقند براند .\r\nافتادن پيروز به چاه و كشته شدن\r\nاز اينسو خوشنواز با دلى پر از بيم به نزديك كَنده بيآمد و از سوى ديگر پيروز شاه سرگشته به همراه سپاهيانش همچون باد براند . از هر دو سپاه بانگ نفير و كوس برآمد و آسمان از گَرد سپاهيان به سياهى آبنوس گشت . از هر دو سو چنان تيربارانى بشد كه خون همچون آب در جويها مىرفت . در همان هنگام چون پيروز شاه پهلوان با گرز و كلاهخود رومى براند و به نزديكى خوشنواز رسيد ، سپهدار تركان باز پيش او بازگشت و به دو پشت بنمود و از پس او سپاه بسيارى بيآمد . ناگهان پيروز شاه كه به همراه سپاهيان اندكى مىتاخت ، با چند تن از آن بزرگان و شيران روز نبرد همچون برادرش - نرسى - و كواذ فرّخ و ديگر بزرگان و شاهان فرّخ‌نژاد و پيكار جويان در آن كَنده بيافتاد .\r\nپس خوشنواز با دلى شاد از آنجا به نزديك كَنده بيآمد و هر كسى را كه زنده بود ، از آن بيرون آورد . تخت شاهى بر بخت ايشان مىگريست . سر و پشت پيروز شاه - آن سر نامداران با تاج و تخت - شكسته بود و از آن شاهان هيچكس بجز كواذ زنده نبود « 2 »  .\r\nو بدين سان آن پادشاهى و سپاه بر باد رفت . خوشنواز سرافراز نيز كه چنين\r\n\r\n","description":"","footnote":" ( 1 ) - كَنده به معناى خندق است .  ( 2 ) - روايت جنگ پيروز با هياطله بسيار بسيار متفاوت ذكر شده است . برخى همچون حكيم فردوسى تنها از يك بار حملهء پيروز به هياطله ياد كرده‌اند . ليك برخى بر آن هستند كه پس از گذشت سالها از به قدرت رسيدن پيروز به يارى هياطله ، بسيارى از مردمان سرزمين هياطله به دربار پيروز پناه آوردند و اعلام داشتند كه خوشنواز لواط را در آن سرزمين رواج داده است . پيروز هم كه اين مسئله را بهانهء مناسبى براى حمله به هياطله يافته بود ، چندين بار به خوشنواز نامه نوشت و از او خواست تا دست از اين عمل بردارد و چون خوشنواز چنين نكرد ، با حدود 50 هزار سپاهى به سرزمين ايشان بتاخت . از سوى ديگر چون خوشنواز از آمدن پيروز و سپاهيانش آگاه شد ، در صدد چاره‌اى برآمد . در همان هنگام يكى از سرداران پير خوشنواز از او خواست تا دست و پاى او را ببرد ، مشروط بر اين كه از آن پس به خانوادهء او محبت و رسيدگى بسيار كند . پس چون اين كار انجام شد ، او را بر سر راه سپاه پيروز نهادند و به هنگامى كه پيروز آن سردار را بديد ، سردار چنين وانمود كرد كه به علت اختلافى كه با خوشنواز داشته ، بدين سان مجازات شده است . پيروز نيز او را راهنماى سپاه خود كرد . سردار پير ايشان را از بيابانهاى خشك و بىآبى برد و به روايتى پير مرد پس از حدود 20 روز درگذشت و به روايت ديگر پس از اين كه از سپاه 50 هزار نفره پيروز بجز حدود 1000 تن باقى نماندند و همگى در اثر گرما و بىآبى در بيابانها كشته شدند ، پير مرد حقيقت ماجرا را براى پيروز بگفت . پير مرد كه ديگر هيچ توانى برايش نمانده بود ، به ناچار صلحى با خوشنواز بكرد و صلح‌نامه‌اى نوشته شد و مناره‌اى براى تعيين مرز ميان ايران و هياطله ساخته گشت و بدين سان پيروز با سرشكستگى به ايران بازگشت . ليك چون پيروز از اين ناكامى خويش پيوسته در رنج بود ، پس از چندى بار ديگر به سرزمين هياطله تاخت و از آنجا كه عهد بسته بود كه از مناره‌اى كه به روايتهاى مختلف ، ساختهء بهرام گور و يا خود پيروز بوده ، نگذرد ، فرمان داد تا آن مناره را كه از روى و ارزيز ساخته شده بود ، از جاى بِكَنند و بر 50 فيل ببندند و آن را جلوى سپاه برانند تا به تعبيرى نقض پيمان نكرده و از مناره نگذشته باشد . خوشنواز كه از پيمان شكنى و تهاجم پيروز آگاه شد ، براى او پيامهاى بسيارى فرستاد و از او خواست كه بر طبق پيمان پيشين باز گردد . ليك پيروز نپذيرفت . پس خوشنواز صلحنامهء پيروز را بر سر نيزه كرد و در حضور همگان از خداوند خواست تا پيروز را بخاطر اين پيمان شكنى ، كيفر برساند . از سوى ديگر ، خوشنواز در نزديكى جايى كه پيروز و سپاهيانش قرار داشتند ، خندقى بِكَند و بازگشت . پيروز به همراه سپاهيانش به هنگام تاختن در خندق افتادند و از معروفان ايشان هيچكس بجز كواذ ( قباد ) ، پسر پيروز و نيز دختر او و يك موبد موبدان جان سالم بدر نبرد و همگى كشته شدند و غنايم بسيارى به همراه اسراى مزبور به چنگ هياطله افتاد . ر . ك . طبرى ، تاريخ طبرى ، ج 2 ، ص 634 - 628 بلعمى ، تاريخ بلعمى ، ج 2 ، ص 961 - 955 مسكويه ، تجارب الامم ، ج 1 ، ص 155 - 152 ثعالبى ، تاريخ غررالسير ، ص 333 - 331 دينورى ، الأخبار الطوال ، ص 88 مقدسى ، آفرينش و تاريخ ، ج 3 ، ص 517 يعقوبى ، تاريخ يعقوبى ، ج 1 ، ص 201 - 200 مجمل التواريخ و القصص ، ص 72 - 71 . ليك برخى بر آن هستند كه اين خوشنواز بود كه نقض عهد كرد و به ايران تاخت و بر بسيارى از نواحى خراسان چيره شد . پيروز به جنگ او رفت ، ليك از او شكست خورد و توسط او كشته شد . ر . ك . بندهش ، ص 141 مرعشى ، تاريخ طبرستان و رويان و مازندران ، ص 5 - 4 ابن خلدون ، العبر ، ج 1 ، ص 201 .\r\nذكر چند نكتهء ديگر در مورد پيروز ضرورى مىباشد : الف - پيروز در آغاز سلطنتش خواست تا كيداريان را در مرزهاى شرقى به تأديه خراج مجبور كند . ليك كيداره - پادشاه اين قوم - امتناع ورزيد و جنگ در گرفت . سپس پيروز با كونگخاس - پسر و جانشين كيداره - از طريق صلح پيش آمد و پيشنهاد كرد كه خواهر خود را به زنى به او بدهد . ولى جنگ مداومت يافت . پيروز ، قيصر روم را دعوت كرد كه به او مبلغى كمك كند تا شايد بر كيداريان غالب آيد و تهاجمات قوم ساراگور و اقوام وحشى ديگر را كه از معابر قفقاز داخل گرجستان و ارمنستان شده بودند ، دفع كند . اگر چه قيصر اين پيشنهاد را نپذيرفت ، ولى پيروز به طور قطعى كيداريان را مغلوب كرد و آنان به رهبرى كونگخاس به قندهار مهاجرت كردند و در آنجا ساكن شدند . كريستن سن ، ايران در زمان ساسانيان ، ص 316 . ب - ارمنستان در زمان پيروز بشوريد ، ليك پيروز موفق به سركوبى اين شورش شد . مشكور ، ايران در عهد باستان ، ص 425 - 424 . ج - در زمان سلطنت پيروز ، يهوديان گرفتار قتل و آزار شدند و سبب آن انتشار اين خبر بود كه يهود دو تن از موبدان زرتشتى را زنده پوست كنده‌اند . اين كشتار در اصفهان - كه مسكن يهوديان بود - شدت بيشترى داشت . كريستن سن ، همان ، ص 314 . د - خوارزمى لقب پيروز را « مردانه » ذكر كرده است . مفاتيح العلوم ، ص 102 . ه - در كتاب صور ملوك بنى ساسان ، تصوير پيروز بدين گونه بوده : پيراهن سرخ ، شلوار آسمانى رنگ با نقوش طلا ، تاج آسمانى رنگ ، نشسته بر تخت با نيزه‌اى در دست . اصفهانى ، تاريخ پيامبران و شاهان ، ص 53 . و - اگر چه برخى ظاهراً بخاطر سياستهاى درستى كه پيروز به هنگام قحطى پيش گرفت ، او را عادل و شاهى با روش نيكو خوانده‌اند . ( ر . ك . طبرى ، تاريخ طبرى ، ج 2 ، ص 628 ) ليك غالباً پيروز را شاهى تند خوى و مكار دانسته‌اند كه بيشتر كارها و گفتارش مايهء خسارت وى و مردمش بود . طبرى ، همان ، ص 629 . ","page_name":" 194 ","page_number":194},
  {"content":"\r\n\r\nديد با كام دل ، سپاهيان رزمساز خود را براند و آن سپاه و بنهء ايران را به تاراج داد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nديگر كسى نه سوى راست سپاه ايران را ديد و نه سوى چپ آن را . چند تن از ايرانيان را نيز در بند آورده و بَرده ساختند . برخى هم با تير بر آن خاك تيره افكنده شده بودند . براستى كه شاه نبايد زفتى كند ، چرا كه تنها يار دل مرد زفت ، خاك تيره است .\r\nچنين آيد اين چرخ ناپايدار * چه با زيردست و چه با شهريار\r\nبپيچاند آن را كه خود پرورد * اگر بيهشست ار ستون خرد\r\nنماند برين خاك جاويد كس * ترا توشه از راستى باد و بس\r\nچون خوشنواز از پيش آن كَنده بگذشت و سپاهيان نيز از آن همه خواسته ، ديگر بىنياز گشتند ، پاى كواذ را با آهن ببستند و هيچ از تخت و نژاد او ياد نكردند .\r\nاز سوى ديگر چون به سپاه ايران از كار آن كَنده و رزم پيروز شاه آگهى رسيد ، از سراسر كشور خروشى دردناك از براى آن شهرياران آزاد مرد برآمد . بلاش از تخت زرّين فرود آمد و موهاى شاهانهء خود را از سر بِكَند و خاك اندوه بر تخت بريخت .\r\nسپاهيان و شهريان در ايران بادرد بودند و زن و مرد و كودك ، همگى مويه مىكردند .\r\nهمه شاهگوى و شاهجوى ، موى از سر مىكندند و رخسار خود را زخم مىزدند .\r\nكهتر و مهتر ، اندوهگين به انديشه نشسته بودند تا چگونه از ايران زمين بدانسو برانند .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n« بلاش پسر پيروز » پادشاهى بلاش پسر پيروز پنج سال و يك ماه و شش روز بود « 1 » \r\nاندرز كردن بلاش ، ايرانيان را\r\nچون بلاش يك ماه را با سرى پر از گَرد و رخسارى پر خراش به سوگ بنشست ، سپاهيان و موبد موبدان و خردمندان به پيش او آمدند و سخنان سودمند و پند آميزى به او بگفتند و او را بر آن تخت شاهى بنشاندند و زر و گوهر بسيارى بر او بيافشاندند . چون بلاش بر تخت بنشست ، گفت : اى خردمندان ، آنچه را كه دانايان مىخواهند ، بجوييد . بدانيد كه چون كار تاريك مرا روشن بسازيد ، نزد من بزرگى خواهيد يافت . همهء شما نيك كرداران بكوشيد تا از فرمان ما سر نپيچيد . هر كسى كه بدسگال باشد و بخواهد كه خود را همتاى شاه بخواند ، نخست او را پند دهيم .\r\nليك چون نپذيرد ، خونش را بريزيم . هر گاه كه يكى از زيردستان ما از سپاهيان درگاه ما بنالد ، دل مرد بيدادگر را مىشكنيم و بيخ و شاخ او را از بُن برمىكَنيم . هرگز با\r\n\r\n","description":"","footnote":" ( 1 ) - اجماع روايات مورخان بر اين است كه مدت شاهى بلاش حدود 4 سال بوده است و همين هم درست مىباشد ، يعنى از سال 484 م . تا 488 م . تنها مستوفى بجز حكيم فردوسى در يك خبر واحد و بسيار متفاوت ، اين مدت را 50 سال دانسته است . تاريخ گزيده ، ص 115 . ","page_name":" 197 ","page_number":197},
  {"content":"\r\n\r\nپادشاه ، بويژه پادشاهى كه پارسا باشد ، گستاخ مباشيد زيرا كه پادشاه گاهى همچون زهر است و گاه همچون پادزهر . تو در گيتى تنها خشنودى شاه را بجوى و همواره با رويى گشاده به پيش تخت او برو . چون شاه خشم آورَد ، تو پوزش بخواه و به بيداد و دادگرى او آفرين بخوان . هر گاه كه بگويى ديگر در هر دانشى ، داناترين و تواناترين گشتم ، بدان كه آن هنگام نادان ترين كس هستى . پس هرگز بر تن خويش بدگمان مشو . بدانيد كه اگر اين پندها و سخنان سودمند مرا به كار ببنديد ، از شاهان دانا ، گنج خواهيد يافت . براستى كه هيچكس را از دانش در رنج نديدم .\r\nمهتران كه چنين شنيدند ، از دانايى او فرو ماندند و بر او آفرين بخواندند . آنگاه تن و جان او را به يزدان سپردند و با خشنودى و دلهايى پر از مِهر ، او را ستودند و گفتند :\r\nچنين پادشاهى جاويد باد . سپس از ايوان او برفتند .\r\nنامه نوشتن سوفراى به خوشنواز\r\nدر آن هنگامى كه پيروز به سوى آن جنگ مىرفت ، پهلوانى خردمند را برگزيد تا نگاهبان تخت و تاج و نيكخواه بلاش جوان باشد . سوفراى « 1 »  - كه يكى از بزرگان پاكيزه انديش بود - شايستهء آن كار شد . او مردى كارآزموده و گردن افراز و سپهبد دل از شهر شيراز و مرزبان كابلستان و بُست و غزنين و زابلستان بود . چون در آن هنگام به سوفراى از كار پيروز بىخِرد و راهنما آگهى رسيد ، اشك از ديدگان بباريد و جامهء پهلوانى را بر تن خود دريد . همهء پهلوانان كلاه از سر برداشتند و يك ماه در سوگ شاه بنشستند . سوفراى پيوسته مىگفت : آيا بلاش جوان چگونه مىتواند كينهء آن شهريار را بخواهد ؟ پس چون بدانست كه آن كار ديگر بىسود گشت و سر تاج شاهى پر از دود شد ، خودش سپاهيان پراكنده را گرد آورد و كوس بزد . گَرد سپاهيان از دشت\r\n\r\n","description":"","footnote":" ( 1 ) - همان سرخاب يا سوخرا . ر . ك . مهرآبادى ، خاندانهاى حكومتگر ايران باستان ، ص 194 - 191 . ","page_name":" 198 ","page_number":198},
  {"content":"\r\n\r\nبرخاست و چندين هزار تيغ زن رزمجوى و كينه دار بر او گرد آمدند . سوفراى نيز سپاهيان را درم بداد و آباد بكرد و دل آن مردم كينه ور را شاد بساخت . آنگاه فرستاده‌اى شيرين زبان و خردمند و بيدار و روشن روان بخواست و با ديدگانى پر از خون و رخسارى زرد ، نامه‌اى پر از داغ و درد بنوشت . در آن نامه پندهاى بسيارى از جمشيد و كى خسرو و كِي كواذ ياد كرد . سپس به نزد بلاش فرستاد و به دو گفت : اى شاه ، تو از اين مرگ اندوهگين مباش . زيرا كه اين دردى است كه هر كسى بايد آن را بچشد . پس بايد شكيبايى و نام برگزيد . از باد مىآييم و به دَم باز مىگرديم . يكى اين مرگ را داد مىخوانَد و ديگرى ، ستم . اكنون من به دستورى شهريار ايران ، از براى آن كينه به كارزار مىروم . زيرا كه خورشيد و ماه نيز بر آسمان از كينهء خون پيروز شاه مىنالند .\r\nفرستاده كه از اينسو برفت ، سوفراى نيز گريان از آن سو روان شد . سپاهيان را همچون پَر تذرو بيآراست و از زابلستان به سوى مرو بيآمد . آنگاه مرد بيدار دل و آهسته‌اى را برگزيد و به نويسندهء نامه گفت : برخيز كه بايد با سر خامهء خود رستاخيزى بپاى سازى . نامه‌اى به سوى خوشنواز بنويس و در آن بگوى كه : اى روباه بىخرد ديوساز ، همانا كه با اين كار ، تن خود را در پيش يزدان ، گناهكار ساختى و [ به زودى 
  ] پيراهنت بر تو مويه‌گر خواهد شد . اى ناراستكار ، چه كسى كارى را كه تو كردى ، بكرد ؟ اكنون دود تيغ ناراستكارى را خواهى ديد . پيروز شاه - آن نبيرهء بهرام شاه - را بىهيچ گناهى بكشتى و كينهء نويى در گيتى بساختى كه هرگز نهان نگردد . چرا آنگاه كه آواى كوس برخاست ، همچون سگ چاپلوسى به پيش او نرفتى ؟ نياى تو از براى اين خاندان شاهى ايران بود كه زنده بود و پدرت نيز در پيش بهرام همچون بنده‌اى بود . اينك من كينه‌جويانه به مرو آمدم و هيچ رنگ و بويى از هيتاليان برجاى نخواهم گذاشت . همهء آن بنديان و خواسته‌هايى را كه از آن رزمگاه به دست آوردى ، با شمشير كين از تو بازخواهم خواست و خاك توران زمين را به مرو خواهم آورد . ديگر گيتى را براى فرزند و يا خويشان و پروردگان تو نخواهم\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nگذاشت . به فرمان يزدان سر از تنت جدا مىسازم و از كشورت دريايى از خون روان مىكنم . به زير پاى سپاهيانم تباه خواهى گشت و روان پيروز نيز به يزدان دادخواه خواهد بود .\r\nفرستاده همچون شير دلاورى با آن نامهء سوفراى برفت و آشفته به نزد خوشنواز رسيد و به پيش تخت او آمد و او را نماز نبرد . آنگاه نامهء سوفراى را به دو داد .\r\nخوشنواز كه چنين ديد آنجاى را از سپاهيان تهى كرد و نامه را به نويسنده‌اى داد و به دو گفت : هرچه خوب و زشت در آن است ، پنهان بگوى . مرد دبير كه نامه را بخواند ، به آن مهتر گفت : اين نامه پر از تيغ و گرز و تير است . خوشنواز جنگ آزماى از آن نامهء پر سخن سوفراى شكسته شد . پس بىدرنگ پاسخ همهء آن سخنان خوب و زشت را بنوشت . نخست گفت : بايد كه از كردگار و گردش روزگار بترسيم . زيرا هر كسى كه يزدان پرست بوده است ، هرگز پيمان شاهان را به زير پاى نگذاشته است . من براى پيروز ، نامه‌اى پر از پند و نيز آن گشادنامهء آن شهريار بلند را بفرستادم . ليك همهء آن سخنان و انديشهء روزگار كهن در پيش چشم او خوار بود .\r\nپس چون او كينه‌ور گشت و من نيز به چاره‌جويى برآمدم و سپاهيان با هم روياروى شدند ، اختر بر پيروز آشفته گشت و اين به آرزوى ما نبود كه شاه تو كشته شد . چون پيمان شاهان دادگر را بشكست ، از همان هنگام جوانى ، يك روز هم شاد نبود . پس پروردگار گيهان آفرين اين كار را ازو نپسنديد و گويى كه زمين ، پايش را بگرفت . اينك بدان كه هر كسى كه پيمان نياكان را بشكند و سر راستى را به زير پاى آورد ، در آن دشت نبرد ، همچون پيروز گردد و به درون كَنده افتد و همهء استخوانهايش شكسته شود . پس اگر تو هم بيآيى ، آنها برايت آراسته است و گنج و جنگاورانم نيز كاسته نشده‌اند .\r\nفرستاده با آن نامه بتاخت و در يك هفته به سوى سوفراى بيآمد . چون آن پهلوان ، نامه را بخواند ، زبان به دشنام بگشود . پس همه خروش گاودَم و آواى كوس\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nرا از ميدان بشنيدند . سوفراى چندان سپاه به كشميهن « 1 »  آورد كه خورشيد نيز راه خود را بر آسمان گم بكرد . و به اين گونه از رود نيز بگذشتند و همهء آن راه را همچون خانهء خود پنداشتند .\r\nرزم سوفراى با خوشنواز\r\nچون از آمدن ايشان به خوشنواز آگهى رسيد ، به دشت آمد و آمادهء جنگ شد .\r\nپس به بيكند « 2 »  رفت و رزمگاهى برگزيد . از سوى ديگر ، سوفراى با دلى پر از كينه همچون باد برفت . چون شب تيره شد ، پهلوان سپاه ، راه را با پيلان آسوده ببست و از هر دو سو نگاهبانانى بيرون شدند و همه‌جا پر از آواى پرخاش جويان شد . از دور و پيش و پس پيوسته فرياد پاسبانان و بانگ زنگ به گوش مىرسيد .\r\nبدين گونه بود تا اين كه تيغ خورشيد پديدار شد و در و دشت بسان بلور سپيد گشت . پس دو سپاه درفش بزرگى را برافراختند و به جنگ آمدند . از آواى آن پهلوانان پرخاشخر ، جگر اژدها نيز بدريد . آسمان از آن همه پَرهاى تير بسان دُم كركس گشت و آبگيرى از خون بر روى زمين روان شد . در هر سو كه نگاه مىكردى ، انبوهى از كشتگان بخت برگشته بود . پس سوفراى از دل سپاه بجنبيد و سپاهيان نيز به تندى از جاى درآمدند . از سوى ديگر ، خوشنواز نيز با تيغ كين در دست بجنبيد و به نزديك او آمد . ناگهان سوفراى چنان چوبى بر سر خوشنواز بزد كه گويى آسمان از جاى خود برآمد . خوشنواز كه چنين ديد ، از كنار سوفراى بجست و اسپ خود را از آن بلندى به سوى نشيب راند و چون بديد كه روزگارش سخت گشت ، به جنگ با او پشت بنمود . ليك سوفراى همچون باد دمان ، با نيزه‌اى جانگزاى از پس او بتاخت و بسيارى از آن نامداران را در بند آورد و بسيارى از ايشان هم با شمشير و تير كشته\r\n\r\n","description":"","footnote":" ( 1 ) - ر . ك . ، ص 130  ( 2 ) - ر . ك . ج 2 از كتاب حاضر ، . ","page_name":" 201 ","page_number":201},
  {"content":"\r\n\r\nشدند . خوشنواز همچنان بتاخت تا به پيش كهن دژ رسيد و چون از بالاى آن نگاه كرد ، سراسر آن راه را پر از كشته و زخمى بديد . همهء دشت همچون باغ آراسته‌اى پر از جنگ افزار و كمر و اسپ و بَرده و ستام و سرنيزه و كلاه بود و هر كسى آنها را به سوى سوفراى مىبرد . و بدين سان از آن همه خواسته انبوهى همچون كوه البرز برپاى شد .\r\nسوفراى نيز همهء آنها را به سپاهيان ببخشيد و به آن چيزها و خواسته‌هاى تركان نگاه نكرد و به سپاهيان گفت : امروز روزگار به كام دل ما گشت . پس چون خورشيد بر آسمان پديدار شود ، ديگر نبايد بيهوده بر اين دشت نشست . بايد به كين شاهنشاه ايران ، همچون شير به آن دژ بتازيم . همهء سپاهيانش با شنيدن اين سخنان بر آن پهلوان نامور روى زمين آفرين بخواندند « 1 »  .\r\nچون زيور تاج خورشيد بر آسمان پديدار گشت ، بانگ تبيره از سراپرده برآمد و سوفراى بر اسپ نشست . در همان هنگام از سوى خوشنواز ، فرستاده‌اى به نزديك سوفراى - آن سالار گردنفراز - آمد و گفت : همانا كه از جنگ و پيكار و خون ريختن هيچ بهره‌اى بجز رنج و آويختن نيآيد .\r\nما هر دو ، دو مرد خردمند و پهلوان و جوان هستيم كه با اين كار ، روان خود را به دوزخ مىفرستيم . پس اگر راه خردمندى را بازجويى ، خواهى دانست كه اين كار ، كارى ايزدى بود و پيروز شاه بيهوده كشته نشد . اين از سوى اختر او بود كه سال و ماه بر او بسر آمد . چون آن پيمان را بشكست ، گناهكار گشت و با آن كار ، كبست را بر انگبين برگزيد . اكنون سرنوشت ، هرچه كه بود ، بر ما بگذشت . پس خوشا كسى كه به گِرد درشتى نگشت . اينك من همهء آن بنديان و خواسته‌هايى كه بود ، از زر و سيم و گوهرهاى نابسوده و اسپ و جنگ افزار و تاج و تخت كه پيروز بر آن دشت\r\n\r\n","description":"","footnote":" ( 1 ) - در نسخهء ژول مُل ، ص 1762 ، بيت 111 آمده :\r\nهمه لشكرش دست بر بر زدند * همى هر كسى راى ديگر زدند\r\nليك در نسخهء مسكو ، ج 8 ، ص 23 در نسخهء بدل ، بيت مزبور بدين گونه آمده :\r\nهمه لشگرش خواندند آفرين * بران نامور پهلوان زمين\r\nكه مورد اخير صحيح‌تر مىنمايد . ","page_name":" 202 ","page_number":202},
  {"content":"\r\n\r\nبگذاشت ، چه از گنج شاه و چه از چيزهاى سپاهيان ، همه را به سوى سالار شاه مىفرستم تا با پيروزى به سوى ايران و به نزد آن شاه دليران به روى . من نيز آهنگ ايران نكنم و تو هم از پيمان بهرام گردن مپيچ . آن شاهنشاه ، سرزمين ترك و چين را به ما ببخشيد و اكنون از آن من است و ايران نيز از آن تو مىباشد .\r\nچون سوفراى پيام خوشنواز را بشنيد ، سپاهيان را به سراپرده بيآورد و در پيش ايشان به فرستاده گفت : آنچه كه از خوشنواز رزمخواه بشنيدى ، بگوى . فرستادهء خوشنواز نيز بيآمد و همهء سخنان آشكار و پنهان را بگفت . سپس سوفراى به سپاهيانش گفت : اكنون اين كار را چه چاره‌اى مىبينيد ؟ سپاهيان كه چنين شنيدند ، به دو گفتند : فرمان از آن توست و هر چاره‌اى كه مىخواهى براى اين آشتى بيانديش .\r\nدر ايران هيچكس از تو بهتر نمىداند و تو شاه و سالار و مهتر ما هستى . پس سوفراى به آن سركشان گفت : امروز راهى بجز اين براى ما نيست كه از اين پس جنگ با ايشان را نخواهيم و بىدرنگ اين سپاه را به ايران ببريم . زيرا كه كِي كواذ - كه فرزند پيروز است - به همراه اردشير موبدان موبد و چند برنا و پير از بزرگان سپاه در دست ايشان مىباشد . پس اگر با خوشنواز جنگ كنيم ، اين كار بىسود بر ما دراز خواهد گشت و ايشان نيز كسانى همچون كواذ و اردشير را كه از ايران در بند آورده‌اند ، خواهند كشت . اگر كواذ در اين ميانه نبود ، دل و مغزمان هيچ يادى از آن موبد نمىكرد . ليك اگر كواذ را از سوى تركان ، بد رسد ، چنان ننگى براى دليران خواهد شد كه تا رستاخيز از ميان نرود . اينك فرستاده را به خوبى پاسخ مىدهيم و آشتى مىجوييم تا شايد بار ديگر روى كواذ را ببينيم . زيرا كه پادشاهى بىاو مباد . باشد كه آن اردشير موبدان موبد و همهء آن برنايان و پيران در بند را نيز بار ديگر ببينيم .\r\nسپاهيان كه چنين شنيدند ، همگى بر او آفرين بخواندند و گفتند : براستى كه پيمان و آيين و كيش چنين است .\r\nآنگاه سوفراى پهلوان ، فرستاده را به نزد خود خواند و با شيرين زبانى با او سخن گفت . به دو گفت : همانا كه اين كارى ايزدى بود و بس . آنگاه كه گيتى بد مىانديشد ، از\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nآن با كسى سخن نمىگويد . اكنون شمايان ، كواذ و اردشير موبد را كه از ميان بزرگان ايران در بند آمده‌اند ، به همراه هر كس ديگرى كه پاى در بند گشته‌اند ، با ارجمندى به سوى من بفرستيد . ديگر هرچه خواسته از دينار و تاج و هر گونه چيز ديگرى در نزد شما است ، به نزد من بفرستيد تا ما نيز به تاراج و كشتن دست نيازيم . زيرا كه ما بىنياز و يزدان پرست هستيم . به روز دهم از جيحون مىگذريم و هرگز ديگر پاى بر اين خاك نمىگذاريم . سپس سوفراى به فرستاده گفت : به همهء آنچه به تو گفتم ، گوش بسپار و چون برفتى ، همه را براى او بشمار .\r\nفرستاده بىدرنگ به سوى خوشنواز بازگشت و آنچه را كه شنيده بود ، براى او بگفت . خوشنواز كه چنين شنيد ، شاد گشت و همانگاه بند از كواذ و اردشير موبدان موبد و ديگر كسانى كه از ايران در بند آمده بودند ، برداشت . همهء آن خواسته‌هايى را هم كه از خاك آن دشت نبرد يافته بود ، گرد آورد و به همراه آن تاج و تخت پيروز شاه و هرچه در ميان سپاهيان پراكنده بود ، به دست يك مرد پاكيزه انديش به سوى سوفراى بفرستاد « 1 »  .\r\nبازگشتن كواذ به ايران زمين\r\nچون سپاهيان روى كواذ و اردشير موبدان موبد و ديگر بنديان برنا و پير را بديدند ، شاد گشتند . پس همهء بزرگان از سراپرده‌هاى خود بيرون آمدند و از براى\r\n\r\n","description":"","footnote":" ( 1 ) - غالباً روايت كرده‌اند كه سوخرا چون به جنگ خوشنواز رفت ، تيرى را به سوى يكى از سواران خوشنواز انداخت كه تير چنان در ميان دو چشم اسب او فرو رفت كه نزديك بود تير در سر اسب ناپديد شود . خوشنواز با ديدن چنين مهارت و دلاورىاى در سوخرا ، بدون جنگ حاضر به صلح شد و سوخرا توانست اسرا و تمام گنجينه‌هاى پيروز را باز گيرد . ر . ك . طبرى ، تاريخ طبرى ، ج 2 ، ص 635 - 632 بلعمى ، تاريخ بلعمى ، ج 2 ، ص 963 - 962 ثعالبى ، تاريخ غررالسير ، ص 333 مجمل التواريخ و القصص ، ص 72 يعقوبى ، تاريخ يعقوبى ، ج 1 ، ص 201 تجارب الامم فى اخبار ملوك العرب و العجم ، ص 251 - 249 . تنها مستوفى در يك خبر واحد آورده است كه سوخرا ، خوشنواز را بكشت . تاريخ گزيده ، ص 115 . ","page_name":" 204 ","page_number":204},
  {"content":"\r\n\r\nاين كه آن پسر شاهنشاه را با آن ديگر ارجمندان ، بىگزند بديدند ، دست به سوى آسمان بلند كردند . سوفراى سپهبد نيز بىدرنگ سراپرده را فروهشت و بر اسپ سوار گشت و به همراه كِي كواذ و موبدان موبد با پيروزى و شادى از جيحون بگذشت .\r\nاز سوى ديگر ، چون از آن مهتر نيك پِى و باآفرين و نيز از آن جنگ و پيكار سوفراى با خوشنواز و چارهء آن مرد نيرنگ ساز و اين كه سرانجام سوفراى با پيروزى و شادى از جنگ بازگشت و پاى كواذ نيز از بند رها گشت و سوفراى ، او را به همراه اردشير موبدان موبد و ديگر كسانى كه از ايران در بند آورده بودند ، از آنجا بيآورد و اكنون نيز از جيحون بگذشت و اينك سپاهيان ايران بر سراسر اين آب و دشت مىباشند ، به ايران آگهى رسيد ، چنان خروشى از ايران برآمد كه گويى گوش از شنيدن آن كر مىشد . همهء بزرگان فرزانه برخاستند و آمادهء پيشواز گشتند . آنگاه بلاش تخت زرّينى بنهاد تا كواذ به همراه سوفراى پهلوان بر آن بنشيند .\r\nچون سوفراى به درون شهر آمد ، بلاش‌شاه به همراه بزرگان و سپاهيانى كه در نزد او بودند ، به پيشواز ايشان برفت . چون بلاش روى كواذ را - كه با پيروزى و شادى از بند رها گشته بود - بديد ، او را در برگرفت و از آن كار هيتال و چين افسوس بسيار بخورد . پس با دلى آزرده و نيك خواه از آن راه به ايوان شاه آمدند . بلاش بفرمود تا خوان را بيآراستند و مِى و رود و رامشگران را بيآوردند . جشنى به پا كردند كه چندان به آرزوى ايشان نبود چرا كه در انديشه و درد پيروز آزاده خوى بودند . چامه گو پيوسته سوفراى را ستود و به هنگام نواختن بربت ، سرود رزم توران را بخواند . همهء بزرگان به سوفراى چشم دوخته بود ، زيرا كه ازو شاد گشته بودند و همهء ايران زمين به دست او بازگشته بودند . پس همهء كسانى كه از خوشنواز كينه در دل داشتند ، دل خود را به آن پهلوان شاد كردند و روان خود را از انديشه آزاد ساختند .\r\nسوفراى با اين كار خود در گيتى بىهمتا گشت و چهار سال بدين گونه بگذشت .\r\nتنها آن چيزى كه او مىخواست ، مىشد و گيتى را به خواست خود مىآراست .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nچون فرمان او در گيتى پراكنده شد ، با چربى تخت شاهى را از بلاش تهى گردانيد . به بلاش گفت : تو شاهى نمىدانى و بدان را از نيكان بازنمىشناسى . از راه كژّى و بىنيازى پادشاهى مىكنى و آن را بازى مىپندارى . ليك كواذ در اين كار از تو داناتر است و براى اين پادشاهى سزاوارتر مىباشد . بلاش از آنجا كه ياراى راندن سوفراى از درگاه خود را نيافت ، به ايوان خود رفت و گفت : همانا كسى كه بىكوشش و درد و نفرين باشد ، از پادشاهى نيز رنجى نخواهد ديد « 1 » \r\n\r\n","description":"","footnote":" ( 1 ) - در اينجا بايد اين نكتهء بسيار مهم تذكر داده شود كه رويدادهاى مربوط به روى كار آمدن كواذ ( قباد ) بسيار آشفته و متفاوت و در هم آميخته ذكر شده‌اند . نخست اجزاى بسيارى از روايات مربوط به پيروز در روايات كواذ وارد شده‌اند . ديگر اين كه بر خلاف روايت حكيم فردوسى كه نحوهء كنار رفتن بلاش و روى كار آمدن كواذ را بدانگونه صلح‌آميز ذكر مىكند ، بسيارى از مورخان بر آن هستند كه كواذ براى رسيدن به شاهى در هنگامى كه بلاش بر تخت نشسته بود ، به نزد هياطله رفت و مدتى در آنجا بود تا سرانجام توانست سپاهى از ايشان بگيرد و به عزم جنگ با برادر به ايران لشگر بكشد . ليك چون به نيشابور رسيد ، خبر مرگ بلاش به دو رسيد و بدين ترتيب كواذ ، شاد شده و بدون هيچ جنگى به قدرت رسيد . ر . ك . طبرى ، تاريخ طبرى ، ج 2 ، ص 638 - 637 ثعالبى ، تاريخ غررالسير ، ص 336 مسكويه ، تجارب الامم ، ج 1 ، ص 155 ابن خلدون ، العبر ، ج 1 ، ص 202 بلعمى ، تاريخ بلعمى ، ج 2 ، ص 963 ابن بلخى ، فارسنامه ، ص 23 . نكتهء ديگرى كه بايد به آن توجه شود ، اين است كه كواذ چنان كه در پى خواهد آمد ، يك بار پس از سالها گذشتن از شاهى او ناچار شد كه به هياطله پناه ببرد . اين روايتى است كه هيچيك از مورخان در آن ترديدى ندارند ليك عناصرى از اين سفر كواذ به ديار هياطله در روايتى كه اكنون ذكر شد ، موجود مىباشد . از جمله ر . ك . طبرى ، همان ، همان صفحات . به يك احتمال مىتوان گفت كه اصلاً روايت سفر اول كواذ براى دستيابى به قدرت ، واقعى نبوده و روايت حكيم فردوسى صحيح‌تر مىنمايد . چرا كه كواذ در آن هنگام كه بلاش به قدرت رسيده بود ، اصلاً در ديار هياطله بسر مىبرد و در حكم اسير ايشان بود و چنانچه ديده شد ، اين سوخرا بود كه كواذ را به قدرت رسانيد . احتمالاً آمدن كواذ از ديار هياطله به ايران ، سبب پيدايى چنين روايتى شده است .\r\nاما در بارهء شاهى بلاش ذكر چند نكته ضرورى مىباشد : الف - بلاش پس از صلحى كه به وساطت سوخرا با هياطله به عمل آمد ، توجه خود را به سوى ارمنستان معطوف كرد و قرارداد صلحى بين ايران و ارمنستان بسته شد كه بر اساس آن مقرر گرديد : 1 - آزادى مذهبى در ارمنستان اعلام شود و ارامنه در اختيار دين آزاد باشند . 2 - آتشكده‌هاى ارمنستان ، ويران و خاموش گردد . 3 - اگر كسى از ارامنه ، دين زرتشت را اختيار كند ، به او منصب و شغل دولتى ندهند . 4 - شاهنشاه ايران شخصاً بدون واسطه امور ارمنستان را اداره كند . بلاش در ابتدا با خاموش كردن آتشكده‌ها موافق نبود ، ليك در همان هنگام با شورش زرير - يكى از پسران پيروز - مواجه شد و چون واهان - سردار ارمنى - در سركوبى شورش مزبور ، بلاش را يارى داد ، بلاش نيز با آن شرط موافقت كرد . نيز در زمان بلاش ، برصوما - اسقف مسيحى - در دربار تقرب داشت و سفرى به\r\n","page_name":" 206 ","page_number":206},
  {"content":"\r\n\r\n .\r\n\r\n","description":"","footnote":"\r\nقسطنطنيه كرد تا جلوس بلاش را رسماً اعلام كند . به طور كلى بايد گفت كه مورخان مسيحى ، بلاش را به حسن نيت ستوده‌اند . مشكور ، ايران در عهد باستان ، ص 427 - 426 . ب - گويند روحانيون زرتشتى مناسبات خوبى با بلاش نداشتند ، زيرا او مىخواست به تقليد گرمابه‌هاى يونانى در ايران گرمابه بسازد و استحمام در آب گرم به عقيدهء ايشان گناه بود . مشكور ، همان ، ص 427 . ج - چنين به نظر مىرسد كه همهء عوامل فوق ، يعنى گرايشات و توجه بلاش به مسيحيان از علل عمدهء مخالفت بزرگان و در رأس آنها سوخرا با او شده باشد . به همين دليل بود كه به روايتى بزرگان ، بلاش را پس از 4 سال از شاهى برداشته و كور كردند . مشكور ، همان ، ص 427 . د - روايت شده است كه بلاش علاقهء بسيارى به آبادانى داشت و اگر مىشنيد كه خانه‌اى ويران شده و مردمش از آنجا كوچ كرده‌اند ، صاحب دهكده‌اى را كه آن خانه در آن بود ، عقوبت مىكرد كه چرا كمكشان نكرده تا ناچار به كوچ كردن نشوند . طبرى ، تاريخ طبرى ، ج 3 ، ص 637 بلعمى ، تاريخ بلعمى ، ج 2 ، ص 964 . جوزجانى روايت مىكند كه بلاش 16 شهر بساخت . طبقات ناصرى ، ج 1 ، ص 163 . از جمله شهرهايى كه بناى آنها به بلاش منسوب است ، مىتوان به موارد زير اشاره كرد : 1 - بلاش‌آباد در سواد ، همان ساباط نزديك مداين . 2 - بلاشگرد ( بلاشفر ، بلاشغر ) در حلوان . 3 - بلاشگرد در مرو . ر . ك . ثعالبى ، تاريخ غررالسير ، ص 334 اصفهانى ، تاريخ پيامبران و شاهان ، ص 54 بلعمى ، همان ، ص 964 مجمل التواريخ و القصص ، ص 72 طبرى ، همان ، ص 637 . ه - برخى رواياتى مربوط به بلاش و رفتن او به هند و ازدواج با دختر شاه هند و ماجراهاى طولانى ميان آن دو ذكر كرده‌اند . ر . ك . تجارب الامم فى اخبار ملوك العرب و العجم ، ص 269 - 252 . نيز ن . ك . مجمل التواريخ و القصص ، ص 72 . و - خوارزمى لقب بلاش را « گرانمايه » ذكر كرده است . مفاتيح العلوم ، ص 102 . ز - صاحب مجمل التواريخ و القصص مكان درگذشت بلاش را عراق دانسته است . ص 73 . ح - در كتاب صور ملوك بنى ساسان ، تصوير بلاش بدين گونه بوده : جامه‌هاى سرخ ، شلوار سرخ نگاشته به سياهى و سفيدى ، تاج آسمانى رنگ ، ايستاده با نيزه‌اى در دست . اصفهانى ، تاريخ پيامبران و شاهان ، ص 54 . ط - صاحب مجمل التواريخ و القصص مىنويسد كه بلاش فردى شكاردوست بود و معتقد است كه در حدود ولاشجرد ( بلاشگرد ) بين همدان و كرمانشاه و نزديك كنگاور ، در ناحيه‌اى موسوم به دون ولاش ، نقشى از صورت بلاش بر تلّى كوچك بوده و حروفى نيز در كنار آن مشاهده مىشده و نيز آن منطقه شكارگاه بلاش بوده است و مىنويسد كه در زمان او اثر ديوار شكارگاه از سنگ بر دامن كوه بزرگى بنام خورهند پيدا بوده است . ص 73 - 72 . ى - در توصيف بلاش ، صاحب تجارب الامم فى اخبار ملوك العرب و العجم مىنويسد : « چون در ملك استقرار يافت ، لهو لعب بر همه چيزى ايثار و اختيار كرد و به تلذذ و تعيش مشغول شد و به زنان و معاشرت با ايشان مشعوف گشت و هر كجا زنى صاحب جمال معلوم مىكرد ، مىفرستاد و در عقد نكاح در مىآورد تا عددى بسيار و خلقى بىشمار جمع كرد . » ص 251 . ليك ثعالبى در توصيف شاهى بلاش مىنويسد : « رخنه‌ها\r\nرا بست و كژيها را راست كرد و دادگرى برگزيد و به كار ساختمان و آبادانى پرداخت . . . تا مىتوانست با مردمان مهربانى و نيكى كرد و داد و دهش ورزيد چندان كه دل همگان را به دست آورد و چشمها را روشن ساخت . به مردمان هر پهنه‌اى فرمود كه باژ سالانه را از فرآورده‌ها و جامه‌ها و هر چه از شهرهايشان به دست مىآيد ، بپردازند و بهاى آن را به جاى باژ و خراج به شمار آورند . براى خود ، شادكاران و دلقكان برگزيد تا او را با سخنان شوخى براى كارهاى جدى يارى دهند . » تاريخ غررالسير ، ص 334 . ","page_name":" 207 ","page_number":207},
  {"content":"\r\n . \r\n","description":"","footnote":"","page_name":" 208 ","page_number":208},
  {"content":"\r\n\r\n« كواذ پسر پيروز » پادشاهى كواذ پسر پيروز چهل سال بود « 1 » \r\nبر تخت نشستن كواذ و اندرز كردن با بزرگان\r\nچون كواذ فرّخ بر تخت بنشست و كلاه بزرگى را بر سر نهاد ، از شهر استخر - كه گردنكشان بدان مىنازيدند - به سوى تيسفون رفت . چون در آنجا بر تخت پيروزه بنشست ، گفت : هيچ‌چيزى را از من نهان مداريد . شما را در روز سپيد و شب سياه ، همواره راه به سوى من گشوده است . همانا كسى بزرگ است كه زبان خود را به گفتار راست بيآرايد و كژّى نخواهد . چون به هنگام خشم ، بخشايش آورَد ، سرِ راستان ، او را رهنمون مىخواند . با اين كار تخت خشنودى خويش را در گيتى خواهد گذاشت و از براى آن داد ، آفرين بزرگان را خواهد يافت . بدان كه اگر دل خود را از كينه بدور\r\n\r\n","description":"","footnote":" ( 1 ) - برخى مدت شاهى كواذ ( قباد ) را همچون حكيم فردوسى 40 سال دانسته‌اند . ر . ك . تجارب الامم فى اخبار ملوك العرب و العجم ، ص 272 ابن بلخى ، فارسنامه ، ص 23 . برخى 41 سال آورده‌اند . ثعالبى ، تاريخ غررالسير ، ص 344 مجمل التواريخ و القصص ، ص 73 . بعضى 42 سال دانسته‌اند . مقدسى ، آفرينش و تاريخ ، ج 3 ، ص 518 جوزجانى ، طبقات ناصرى ، ج 1 ، ص 164 . مستوفى در يك خبر واحد و اشتباه اين مدت را 64 سال دانسته است . تاريخ گزيده ، ص 116 . ليك اكثر مورخان ، مدت شاهى كواذ را 43 سال دانسته‌اند و همين هم صحيح مىباشد ، يعنى از سال 488 م . تا 531 م . ر . ك . طبرى ، تاريخ طبرى ، ج 2 ، ص 641 دينورى ، الأخبار الطوال ، ص 96 مسعودى ، مروج الذهب ، ج 1 ، ص 258 مسعودى ، التنبيه والاشراف ، ص 95 يعقوبى ، تاريخ يعقوبى ، ج 1 ، ص 202 ابن بلخى ، فارسنامه ، ص 88 مجمل التواريخ و القصص ، ص 73 . ","page_name":" 209 ","page_number":209},
  {"content":"\r\n\r\nدارى ، مهتران و كهتران بر تو آفرين كنند . هر گاه كه پادشاهى كژّ بگويد ، از براى آن كژّى به زودى پيكار جوى نيز خواهد گشت . نخست بايد سخنى را شنيد و آنگاه به درستى پاسخ داد . چون مرد دانايى آزمند باشد ، دانش او به بار نيآيد . هر گاه كه دانا پر شتاب باشد ، دانش براى او همچون سرابى خواهد بود . توانگرى كه بخشايش او اندك باشد ، از تهيدست نيز فرومايه‌تر است . چون تهيدست نادانى برترى جويد ، چنين كارى به ديوانگى مىماند . اگر كسى آهوى « 1 »  تن خود را مىداند ، آهوى ديگران را نگويد . بردبارى ، ستون خِرد است و چون در كارى تيزى كنى ، تن به خوارى افتد . چون به داد خداوند خرسند بشوى ، با يكدلى و پاك انديشى توانگر گردى . اگر مىخواهى تن خود را از رنج دور بدارى ، بدان كه تن مرد بىآز از گنج نيز بهتر است . كسى كه بخشنده باشد ، بهرهء آن را براى سراى ديگر خود نيز مىبرد و چون تنش بميرد ، نامش هرگز نخواهد مرد . پس همگى به نيكى دست بيازيد و گيتى جهنده را با بدى مگذارنيد . همهء مهتران كه چنين شنيدند ، بر او آفرين بخواندند و بر تاجش زبرجد بيافشاندند .\r\nكواذ جوانى شانزده ساله و بهرهء او از شاهى بسيار اندك بود . از آن رو سوفراى بر گيتى فرمان مىرانْد و از كواذ كارى در گيتى برنمىآمد . سوفراى پهلوان همهء كارهاى او را مىراند و هيچكس را نيز به پيش شاه نمىنشاند . كواذ را نه موبدى بود و نه فرمان و خِرد و همهء گيتى پر از دستور سوفراى بود .\r\n\r\n","description":"","footnote":" ( 1 ) - آهو به پارسى به معناى عيب است . ","page_name":" 210 ","page_number":210},
  {"content":"\r\n\r\nبدگمان كردن ايرانيان ، كواذ را از سوفراى و كشتن او ، سوفراى را\r\nاين چنين بود تا اين كه كواذ بيست و يك ساله شد و آن باده درون جام به سرخى لاله گشت . پس سوفراى به نزد آن تاجور بيآمد تا ازو دستور بازگشت به جاى خود را بگيرد . آنگاه سوفراى سپهبد به همراه سپاهيانش آماده گشت و كوس بزد و آهنگ شيراز كرد . بدين سان سوفراى كه همه گونه كامروا شده بود ، شادان به سوى شهر خود برفت . همهء پارس همچون بندگان او گشته بودند و از شاهنشاهى تنها تاج آن را نداشت . همواره مى گفت : اين من بودم كه شاه را بر تخت بنشاندم و به شاهى بر او آفرين بخواندم . اينك نيز اگر كسى از من به زشتى در پيش شاه سخن گويد ، شاه او را سخنانى سرد مىگويد و از پيش خود مىراند . بدين گونه سوفراى پيوسته از هر نامدار و مهترى در هر كشور باژ مىجست .\r\nسرانجام به كِي كواذ از آن كار بيداد و داد در شيراز آگهى رسيد . همه مىگفتند :\r\nشاه هيچ بجز نام ندارد و گنج و سپاه ايران از آن او نيست . فرمان و خواست او در هيچ كارى نيست و همهء گيتى بندهء سوفراى گشته است . پس رازداران كواذ اين سخنان را به پيش او ياد كردند و او را گفتند : اى شهريار بلند ، چرا از پادشاهى تنها به نام آن بسنده كرده‌اى ؟ گنج سوفراى از گنج تو نيز آكنده‌تر است . پس بايد اين رنج او را از گيتى برداشت . بدان كه همهء پارس همچون بندهء او گشته‌اند و همهء بزرگان ، پرستندهء او شده‌اند . سرانجام دل كِي كواذ از براى آن گفتار بد گمراه گشت و ديگر دلش از آن همه رنجهاى سوفراى هيچ يادى نكرد . ليك پيوسته مىگفت : اگر من سپاهيانى به سوى او بفرستم ، او نيز از من سر مىپيچد و رزمخواه مىگردد . پس چون كسى همچون او را با خود دشمن سازم ، بايد درد و رنجهاى بسيارى ازو ببينم .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nهمه آن كردارهاى [ نيك 
  ] او را به ياد خواهند آورد و اين فريب پنهانى او را نخواهند دانست . من نيز در ايران هيچ رزمخواهى ندارم تا با سپاهيانى از اينجا به سوى او برود . فرزانه كه چنين شنيد ، به كواذ گفت : از براى اين هيچ ميانديش . زيرا تو را سالار و بندگانى هست كه با آسمان نيز مىجنگند . بدان كه چون شاپور رازى « 1 »  بيآيد ، ديگر دل سوفراى بدكنش از هم مىدرد .\r\nشاه ايران كه چنين شنيد ، نيرويى گرفت و هنرها را از دلش بشست و آهو بگرفت . پس بىدرنگ به مرد كارآزموده‌اى بفرمود تا همچون باد بر اسپ سوار گردد و در پيش چشم مردم چنان كه گويى به شكار مى رود ، پنهانى به نزديك شاپور رازى برود و او را بىدرنگ از رى به سوى درگاه بخواند و بر اسپ سوار گرداند . فرستاده كه چنين شنيد ، به فرمان كِي كواذ ، دو اسپه « 2 »  و به شتاب همچون باد خزان به رى آمد .\r\nچون سالاربار شاپور رازى او را بديد ، ازو بپرسيد و نامهء شهريار را ازو بگرفت و به شاپور رازى بداد و آن سوار سرافراز را نيز به پيش وى برد . چون شاپور مهرك نژاد آن نامهء كِي كواذ را بخواند ، بخنديد . زيرا كه در گيتى هيچ دشمنى بجز او در آشكار و نهان براى سوفرا نبود . پس چون آن فرمان را بشنيد ، فرمانبران را به نزد خود بخواند و به شتاب سپاه خود را به سوى تيسفون براند .\r\nچون شاپور سپاه خود را به نزديك شاه آورد ، بىدرنگ راه بگشودند . شاه كه او را بديد ، بنواخت و در كنار تخت پيروزه بنشاند و به دو گفت : بدان كه من از اين تاج شاهى هيچ بهره‌اى ندارم و آوازهء شاهى من به بيهوده در گيتى پيچيده است . همهء بهره‌هاى شاهى تنها براى سوفرا است و من از شاهنشاهى تنها نام آن را مىبينم .\r\nدانم كه از براى اين داد و بيدادى كه به گردن من است ، سرانجام روزى تنم پيچان شود . براستى كه اگر برادرم در ايران ، شاه مىبود ، بهتر از اين سوفراى بيدادگر بود .\r\n\r\n","description":"","footnote":" ( 1 ) - ر . ك . مهرآبادى ، خاندانهاى حكومتگر ايران باستان ، ص 196 107 - 106 .  ( 2 ) - مراد از دو اسپه رفتن اين است كه شخص با يك اسب يدك حركت كند تا چون اسبى خسته شد ، بر آن اسب ديگر بنشيند و از رفتن باز نماند كنايه از شتاب بسيار نيز مىباشد . ","page_name":" 212 ","page_number":212},
  {"content":"\r\n\r\nشاپور كه چنين شنيد ، به دو گفت : اى شهريار ، دلت را از براى اين كار رنجه مدار .\r\nپشتيبان تو فرّ و نام و نژاد توست . پس بايد نامه‌اى براى او به درشتى بنويسى و بگويى كه : بهرهء من از شاهنشاهى تنها رنج و گنج تهى است . تو باژ مىخواهى و من گناهكار مىگردم . پس ديگر از اين پس نمىخواهم كه مرا شاه بخوانى . از كردار تو تا به كِى بايد نالان باشم ؟ اينك پهلوانى را به نزدت فرستادم . آنگاه شاپور به شاه گفت :\r\nبدان كه چون چنين نامه‌اى به او بنويسى و من نيز با اين سپاهيان جنگ جويم به سوى او بروم ، ديگر در پيش او جز با خشم سخنى نخواهم گفت و نخواهم گذاشت كه او چشم بر هم زند . پس نويسندهء نامه را بخواندند و در نزديكى شاپور بنشاندند . شاپور آن سخنانى را كه به شاه گفت ، به آن نويسنده نيز بگفت . آنگاه نويسنده خامهء پيچان خود را همچون باد بر كاغذ براند و نامه را بنوشت . چون مُهر شاه را بر روى نامه نهاد ، شاپور سپاهيانش را به راه بيآورد و چند تن از نامداران سپاه شهريار را نيز برگزيد . سپس به همراه آن نامداران پرخاش جوى به سوى شهر شيراز روى نهاد .\r\nاز سوى ديگر ، چون سوفراى از آن سخن آگه شد ، بىدرنگ سپاهيان خود را بيآورد و با سپاهى گران از سواران و جوشن وران برگزيده به پيشواز او شتافت . چون به پيش يكديگر رسيدند ، آن دو گردنفراز از اسپ فرود آمدند . شاپور كه با سوفراى بنشست ، فراوان در بارهء نيك و بدها سخن براندند . آنگاه شاپور نامهء شهريار را به دو داد . سوفراى پهلوان كه آن نامه را بخواند ، بپژمرد و تيره روان گشت . چون سوفراى نامه را بخواند ، شاپور گفت : اكنون ديگر نبايد سخنى را نهان داشت . بدان كه شاه گيتى بسيار از تو در پيش بزرگان بناليد و بفرمود تا تو را در بند آورم . تو خودت آن نامه را خواندى و آن شاهنشاه خودكامه را مىشناسى .\r\nسوفراى پهلوان كه چنين شنيد ، به دو گفت : شهريار گيتى مرا مىشناسد كه آن رنج و سختيها را از براى شاه ببردم و با سپاهيانم به زابلستان برفتم و با مردانگى او را از بند رها ساختم و نگذاشتم كه هيچ گزندى بر وى آيد . مرا در نزد شاه و پهلوان سپاه ايران پيروزيها و تواناييها بود . ليك اگر پاداش من از براى آن كارها ، بند نهادن و\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nرنجه كردن تو به پرخاش من باشد ، من نيز از تو هيچ زمانى نمىخواهم . پس پايم را ببند و بدان كه بند او مرا مستمند نخواهد كرد . او از يزدان و سپاهيانش شرم نمىكند كه من آن همه خون جگر خورده‌ام و در آن هنگام كه شاه در بند بود ، سوگند سختى به يزدان خورده بودم كه دستم هيچ بجز تيغ نبيند و در رزم ، آفتاب را از ابر برون آورم و يا سر بدهم يا با مردانگى ، سر خوشنواز را از تخت به زير آورم . اكنون اگر او مرا بند فرموده ، پس سزاوار بند هستم و پاداش من همين سخنان ناسودمند است . تو نيز هيچ از فرمان او سر مپيچ و اين بند را بر پاى مرد همچون پيرايه‌اى بدان .\r\nشاپور كه چنين شنيد ، پاى سوفرا را ببست و ناى رويين بزد و سوار بر اسپ شد .\r\nو بدين سان سوفراى را از پارس به پيش كواذ بيآورد . كواذ از آن كارهاى گذشتهء او هيچ يادى نكرد و بفرمود تا او را به زندان و در نزديك ناهوشمندان ببرند . آنگاه بفرمود تا همهء چيزهاى سوفراى را از گنج و رنج و كشت و درود ، از شيراز به سوى تيسفون بيآورند . چون يك هفته بگذشت ، كواذ با موبد در بارهء سوفراى به سگالش پرداخت . پس آن رهنمون به شاه گفت : بدان كه همهء تيسفون و سپاهيان و زيردستان و دهگانان و درباريان ما يار سوفراى هستند . پس همان بهتر كه دشمن شاه گيتى كشته شود و سر بدخواهش برگشته گردد . چون شاه اين سخن را از موبد بشنيد ، به [ آن سردار نو 
  ] بگرويد و از [ آن سردار كهن 
  ] بيزار گشت . بفرمود تا سوفراى را بكشند و دل و دودمانش را بر او پيچان كنند « 1 »  .\r\n\r\n","description":"","footnote":" ( 1 ) - ر . ك . طبرى ، تاريخ طبرى ، ج 2 ، ص 639 دينورى ، الأخبار الطوال ، ص 93 بلعمى ، تاريخ بلعمى ، ج 2 ، ص 967 - 966 يعقوبى ، تاريخ يعقوبى ، ج 1 ، ص 201 ثعالبى ، تاريخ غررالسير ، ص 337 - 336 مجمل التواريخ و القصص ، ص 73 . مرعشى در خبرى واحد ، چنين روايت مىكند كه چون سوخرا ديد كه كواذ با او سر ناسازگارى گذاشته ، 9 پسر خود را برداشته ، به طبرستان رفت . ليك كواذ ، جمعى را گماشت تا سوخرا را در آنجا به قتل رساندند . مرعشى ، تاريخ طبرستان و رويان و مازندران ، ص 7 - 6 . ","page_name":" 214 ","page_number":214},
  {"content":"\r\n\r\nبند كردن ايرانيان ، كواذ را و بر تخت نشاندن جاماسپ ، برادرش را\r\nچون به ايرانيان آگهى رسيد كه روزگار آن سوفراى پيل تن بسر آمد ، خروشى دردناك از ايران برآمد و زن و مرد و كودك ، همگى مويه كردند و همهء ايرانيان زبان به نفرين بگشودند . ايران زمين برآشفت و گَرد برخاست و هر كسى آهنگ نبرد بكرد .\r\nهمه مىگفتند : چون سوفرا درگذشت ، ديگر تخت شاهى كواذ در ايران مباد . سپاهى و شهرى با هم يكى شدند و هيچ نامى از كواذ نبردند . همگى فريادخواه و پر از درد از آن بدگوى به ايوان شاه برفتند و كسى را كه در پيش شاه ، بدگوى بود ، بكشتند و كِشان كشان از ايوان ببردند . سپس نشان جاماسپ را بجستند كه برادر كهتر و سرافراز كواذ بود و كواذ او را با ناز بپرورانيده بود . بدين سان او را برگزيدند و بنشاندند و به شاهى بر او آفرين بخواندند . آنگاه پاى كواذ را با آهن ببستند و هيچ يادى از فرّ و نژاد او نكردند . پس از آن كواذ را كه در بند آورده بودند ، به جوانى بىآزار بنام رزمهر « 1 »  سپردند تا آن مهربان كينهء سوفراى را با درد آن شاه گيتى بخواهد . ليك رزمهر بىآزار و يزدان پرست هيچ گزندى به شاه نمىرساند و پيوسته در پيش كواذ او را پرستش مىكرد و از آن كينه هيچ به پيش او ياد نمىكرد . شاه كه از كار او در شگفتى مانده بود ، ازو مردمى بياموخت و پيوسته پوزش مىخواست « 2 »  و مىگفت : آن بدخواه من بود كه اختر مرا پر آشوب بكرد . ولى اگر از اين بند رهايى يابم ، تو را از هر بدىاى\r\n\r\n","description":"","footnote":" ( 1 ) - همان زرمهر پسر سوخرا ( سوفرا ) مىباشد . ر . ك . مهرآبادى ، خاندانهاى حكومتگر ايران باستان ، ص 198 - 194 .  ( 2 ) - مراد اين است كه چون زرمهر پسر سوخرا بوده و كواذ ، سوخرا را كشته بود ، اينك كه كواذ مىديد كه زرمهر به مهربانى با او مىپردازد ، پيوسته از او بخاطر آنچه كه بر سر پدرش آورده بود ، پوزش مىخواست . ","page_name":" 215 ","page_number":215},
  {"content":"\r\n\r\nسودمند خواهم بود . آزار تو را از دل برخواهم داشت و چشمم را به ديدارت روشن خواهم ساخت . رزمهر كه چنين شنيد ، به دو گفت : اى شهريار ، روانت را از اين باره رنجه مدار . اگر پدرم آنچه مىبايست بكند ، نكرد ، پسرش از مرگ او اندوه و درد بسيارى بخورد . بدان كه من در پيش تو بسان يك بنده هستم و چون بخواهى با سوگندى با تو پيمان مىبندم كه هرگز مِهر تو را نشكنم .\r\nگريختن كواذ و پناه گرفتن نزد هيتاليان\r\nچون جان كواذ ازو بىترس گشت و از گفتار آن پر خِرد ، شاد شد ، راز بر او بگشود و گفت : من انديشهء خويش را از تو نهان نخواهم ساخت . بدان كه راز من بر پنج تن گشاده است و بجز اينها يك تن نيز آواى مرا نمىشنود و هر گاه كه ما را به آن مردم نياز افتد ، آنها را به پيش خود مىخوانيم و راز را بر ايشان مىگشاييم . اينك اگر اين بند را از پاى من بردارى ، چنان بدان كه از من بسيار برخوردار خواهى شد . رزمهر پاكيزه انديش كه چنين شنيد ، زود بند را از پاى او برداشت . پس در آن شب تيره از شهر به دشت رفتند و راهجوى و خسته از انديشه به سوى سرزمين هيتال روى نهادند « 1 »  .\r\nبدين گونه آن هفت مرد سرگشته به شتاب همچون گَرد به اهواز تاختند . در\r\n\r\n","description":"","footnote":" ( 1 ) - در اينجا لازم است كه اين نكتهء مهم تذكر داده شود كه اكثر مورخان روايت زندانى شدن كواذ را پس از مزدكى شدن او و در اثر آن دانسته‌اند . ليك حكيم فردوسى اين جريان را پيش از اين ذكر كرده است .\r\nزندان كواذ را زندان انوشبرد ( فراموشى ) ذكر كرده‌اند كه به احتمالى در گل گرد در مشرق شوشتر بوده و در نقطه‌اى كوهستانى جاى داشته است . گفته‌اند از آن جهت اين نام را به اين دژ داده بودند كه نام زندانيان آن را هيچگاه پيش شاه نمىبردند .\r\nبرخى از مورخان همچون حكيم فردوسى معتقد هستند كه اين زرمهر بود كه كواذ را از زندان آزاد ساخت و كمك كرد تا بگريزد . ر . ك . مجمل التواريخ و القصص ، ص 73 مقدسى ، آفرينش و تاريخ ، ج 3 ، ص 518 ثعالبى ، تاريخ غررالسير ، ص 339 - 338 . ليك بسيارى روايت كرده‌اند كه خواهر كواذ به زندان رفت و توانست زندانبان را كه به او نظر سوء داشت ، بفريبد و وارد زندان شود . خواهر كواذ به همراه غلامش پس از گذراندن يك روز پيش كواذ ، كواذ را در فرشى پيچيده ، از زندان خارج ساختند و در پاسخ زندانبان ، اظهار داشت كه فرش مزبور ، بستر ايام زنانگى اوست و براى تطهير آن را بيرون مىبرد . و از آنجا كه در دين زرتشت نزديك شدن به زن حائض و متعلّقاتش ناروا بوده ، زندانبان از نزديك شدن به آن خوددارى كرد و بدين گونه كواذ بگريخت . ر . ك . طبرى ، تاريخ طبرى ، ج 2 ، ص 641 - 640 يعقوبى ، تاريخ يعقوبى ، ج 1 ، ص 202 - 201 مسكويه ، تجارب الامم ، ج 1 ، ص 158 - 157 بلعمى ، تاريخ بلعمى ، ج 2 ، ص 969 - 967 . برخى نيز بر آن هستند كه سياوش - يكى از بزرگان دربار كواذ - او را از زندان رهانيد . ر . ك . مهرآبادى ، خاندانهاى حكومتگر ايران باستان ، ص 195 154 108 - 107 . ","page_name":" 216 ","page_number":216},
  {"content":"\r\n\r\nآنجا به دِه پر مايه‌اى رسيدند « 1 »  و در خانهء دهگان و مهتر نامبردار دِه فرود آمدند « 2 »  و چندى در آنجا بماندند . دهگان دخترى همچون ماه داشت كه گيسوان سياهش همچون كلاهى از مشك بر سر او بود . چون كِي كواذ جوان روى آن دختر را بديد ، خِرد از مغزش ناپديد گشت . پس هماندم بيآمد و به رزمهر گفت : سخنى نهانى با تو دارم . برو و راز مرا به پيش اين دهگان بگوى تا شايد اين ماهروى جفت من گردد .\r\nرزمهر كه چنين شنيد ، تيز برفت و به دهگان گفت : اگر اين دختر خوب را جفتى نيست ، من براى او همسر پاكى بيآورم تا كدخداى اهواز گردى . دهگان گرانمايه كه چنين شنيد ، به رزمهر گفت : اين دختر خوب جفتى ندارد . اگر همسرى شايسته براى او دارى ، فرمان از آن توست و اين دختر را به آن كسى كه او را مىخواهد ، بده .\r\nرزمهر خردمند نيز به نزد كواذ آمد و به دو گفت : اين ماهروى جفت تو باد كه چون ناگهان او را بديدى ، همانگونه كه بود ، او را بپسنديدى . آنگاه كواذ آن پرى روى را به پيش خود خواند و بر روى زانوان دلاورش بنشاند . به همراه او تنها يك انگشترى بود و بس كه هيچكس ارزش نگين آن را نمىدانست . پس آن انگشترى را به دو داد و گفت : اين نگين را نگاه بدار زيرا روزى خواهد رسيد كه اين را از تو خواستار گردم .\r\nكواذ يك هفته را در آن دِه از براى آن ماهروى بمانْد . به روز هشتم به پيش شاه هيتاليان رفت و در بارهء گذشته با او سخنها بگفت و از آنچه كه ايرانيان با او بكردند و\r\n\r\n","description":"","footnote":" ( 1 ) - اكثر منابع بجاى خوزستان از خراسان و ناحيه ابر شهر ( نيشابور ) و يا اسفراين نام برده‌اند . ر . ك . طبرى ، تاريخ طبرى ، ج 2 ، ص 641 نويرى ، نهاية الإرب ، ج 10 ، ص 185 ابن خلدون ، العبر ، ج 1 ، ص 202 ثعالبى ، تاريخ غررالسير ، ص 339 .  ( 2 ) نويرى او را يكى از فرماندهان نظامى دانسته است . نهاية الإرب ، ج 10 ، ص 185 . ليك ابن خلدون مىنويسد كه وى شهريار ابر شهر بود . العبر ، ج 1 ، ص 202 . ","page_name":" 217 ","page_number":217},
  {"content":"\r\n\r\nهمگى كمر به بدى ببستند ، سخن براند . شاه هيتاليان كه چنين شنيد ، به دو گفت :\r\nهمانا از بد خوشنواز بود كه تو را به اين روز نياز افتاد . اكنون من با اين پيمان به تو سپاهيان نامدارى مىسپارم كه اگر گنج و تاج را باز بيابى ، چغانى و گنج و تخت و تاج آن از آن من باشد و ايران از براى تو . كواذ كه چنين شنيد ، خندان به آن زبردست گفت : بدان كه ما هرگز از آن سرزمين يادى نخواهيم كرد و چون بخواهى سپاهيان بيشمارى نيز برايت مىفرستم . چغانى كه چيزى نيست كه آن را نگاه بدارم . شاه هيتاليان نيز كه چنين شنيد ، سپاهيان و سواران و جنگ افزار بسيارى به دو بداد . كواذ سى هزار سوار شمشيرزن و نامدار و پهلوان را از ميان ايشان بپذيرفت و از سرزمين هيتاليان به سوى اهواز رفت و سراسر گيتى ازو پر از آواز گشت .\r\nبازگشتن كواذ از هيتال و زادن خسرو انوشيروان و بر تخت نشستن كواذ\r\nچون بار ديگر كواذ به نزديكى خانهء آن دهگان رسيد ، همهء كوى را پر از مردمان ديد . پس همگى به پيش كواذ مژده بردند و گفتند : اين پسر بر شاه ، فرخنده باد . بدان كه همسر تو در شب پسرى همچون ماه بزاد . چون كواذ اين سخن را بشنيد ، شادكام گشت و بىدرنگ او را خسرو « 1 »  نام كردند . آنگاه كواذ از دهگان بپرسيد كه : اى نيكبخت ، برگوى كه نژاد تو به چه كسى مىرسد ؟ دهگان گفت : نژاد من از آفريدون پهلوان است كه شاهى را از دودمان ضحاك بيرون آورد و اين را هم پدرم و هم نياى من به من گفته است . كواذ با شنيدن گفتار او از آن روزى كه تاج كيانى را بر سر گذاشت هم شادتر گشت . آنگاه كجاوه‌اى بيآراست و جفت خود را در آن بنشاند و با\r\n\r\n","description":"","footnote":" ( 1 ) - كسرى شكل معرب آن است و انوشروان ( انوشيروان ) لقبش بوده است كه بعدها به دو داده شد . ","page_name":" 218 ","page_number":218},
  {"content":"\r\n\r\nدلى كه از درد ايرانيان پر از خون بود ، سپاه خود را به سوى تيسفون آورد « 1 »  .\r\nاز سوى ديگر ، در ايران همهء خردمندان نامور و سالخورده با يكديگر به سگالش نشستند و گفتند : همانا كه اين كار در ميان آن دو شاه گردنفراز بر ما دراز خواهد گشت . اكنون سپاهيانى از روم و چين به اين سرزمين بيآيند و خونهاى بسيارى را بريزند . پس بايد به پيش كواذ بخراميم تا شايد از آن سخنها يادى نكند . جاماسپ ده ساله را نيز مىآوريم تا در پيش او بگريد تا مگر ما از تاراج و خون ريختن و آويختن به سويى گريزيم . بدين سان آن بزرگان همگى به پيش كِي كواذ برفتند و گفتند : اى شاه خسرونژاد ، اگر دل مردمان از تو خسته شد و با بىشرمى ديده‌ها را بشستند ، اكنون هر آنچه مىخواهى بكن زيرا كه شاه گيتى بر سراسر گيتى پادشاه است . آنگاه همگى پياده و پر از خاك و با روانى تيره در پيش او بدويدند . شاه كه چنين ديد ، گناه آن بزرگان را ببخشود و خون ايشان را نريخت و جاماسپ را نيز ببخشيد « 2 »  .\r\nبزرگان با ديدن اين كار بر او آفرين بخواندند . سپس كواذ بيآمد و بر تخت كيانى بنشست و جاماسپ پرستندهء او گشت . كواذ همهء كارهاى پادشاهى خود را به رزمهر بسپرد و او را در پيش خود بنشاند . بدين سان آن شاهى براى كواذ آراسته گشت و گيتى پر از داد\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 641 - 640 ثعالبى ، تاريخ غررالسير ، ص 339 - 338 بلعمى ، تاريخ بلعمى ، ج 2 ، ص 970 - 964 يعقوبى ، تاريخ يعقوبى ، ج 1 ، ص 202 مجمل التواريخ و القصص ، ص 73 مقدسى ، آفرينش و تاريخ ، ج 3 ، ص 518 ابن خلدون ، العبر ، ج 1 ، ص 202 دينورى ، الأخبار الطوال ، ص 95 - 94 .  ( 2 ) - ثعالبى مىنويسد كه بزرگان از كواذ قول گرفتند كه به شرطى حكومت را به او مىسپارند كه به جاماسپ يا هيچيك از بزرگان ، آسيبى نرساند . و كواذ پذيرفت . تاريخ غررالسير ، ص 340 . الياس نصيبينى مىنويسد كه كواذ ، جاماسپ را كشت . پروكوپيوس نيز روايت مىكند كه جاماسپ را كور كردند . مشكور ، ايران در عهد باستان ، ص 430 . مرعشى مىنويسد كه چون كواذ به قدرت بازگشت ، جاماسپ از مداين فرار كرده ، به ارمينيه رفت و به نايب كواذ در در بند پناه برد . او نيز پس از چندى به نزد كواذ رفت و از او حكومت نواحى دربند و ارمينيه و تبريز را براى جاماسپ بگرفت . جاماسپ در ارمينيه مقام ساخت و به سقلاب و خزر تاخت و آن نواحى را نيز به تصرف خود درآورد و آنجا متأهل شد و از او فرزندان آمد . تاريخ طبرستان و رويان و مازندران ص 6 - 5 . برخى مدت شاهى جاماسپ را 6 سال دانسته‌اند . طبرى ، تاريخ طبرى ، ج 2 ، ص 641 بلعمى ، تاريخ بلعمى ، ج 2 ، ص 970 . ابن بلخى اين مدت را 3 سال ذكر كرده است . فارسنامه ، ص 23 . خوارزمى لقب جاماسپ را « نگارين » آورده است . مفاتيح العلوم ، ص 102 . ","page_name":" 219 ","page_number":219},
  {"content":"\r\n\r\nو خواسته شد .\r\nچون فرزندش - خسرو - بزرگ گشت و كودك دلير و سترگى شد ، آن شاخ تازه و برومند را به فرهنگيان سپرد . سپس همهء كارهاى ايران و توران را بساخت و كلاه بزرگى خود را به آسمان برافراشت . پس از آن سپاهى به روم آورد و آن سرزمين را همچون خارستانى بساخت . دو شارستان هنديا « 1 »  و فارقين « 2 »  از او زينهار بخواستند . كواذ نيز به مردمان آنجا زند بيآموخت و كيش خود را بر ايشان بنهاد « 3 »  .\r\nآتشكده و آيينهاى نوروز و جشن سده را هم در آنجا بنهاد . مداين را - كه جايگاه كيان بود - پِى افكند و سود و زيان بسيارى در آن بپراكند . يك شارستان نيز از اهواز تا پارس بساخت و بيمارستانى در آنجا برآورد و آن شارستان را اران ناميد كه اكنون تازيان آن را حلوان مىخوانند . در هرجا رودهاى پر آبى بگشودند و سراسر زمين جايگاه آرام و خواب شد « 4 »  .\r\n\r\n","description":"","footnote":" ( 1 ) - اين نام به صورت منديا نيز ضبط شده است . مكان دقيق آن دانسته نيست .  ( 2 ) همان ميافارقين است كه به آن مارتيروپوليس نيز گفته‌اند . نام كهن اين شهر تيگرانوكرت ( به معنى ساختهء تيگران ) مىباشد كه در غرب درياچهء وان قرار دارد . شهيدى مازندرانى ، راهنماى نقشه جغرافيايى شاهنامه فردوسى ، ماده فارقين .  ( 3 ) - در زمان كواذ پيمان صلح 80 ساله ايران با روم شكسته و باز بين آن دو دولت جنگ آغاز شد . يكى از مواد صلحى كه در سال 422 م . بين يزدگرد دوم و تئودوزيوس دوم انعقاد يافته بود ، اين بود كه دولت روم ساليانه مبلغى به دولت ايران براى نگاهدارى پادگان دربند قفقاز ( باب الابواب ) بپردازد ، و آن مبلغ در تمام مدت صلح پرداخت نشده بود . در اين هنگام كواذ خواستار آن مبلغ شد . ليك قيصر روم از پرداخت آن خوددارى كرد . سپس آناستازيوس امپراطور روم شد و متعذر گشت كه چون ايران در موقع خود هزينهء نگاهدارى در بند را مطالبه نكرده ، مرور زمان اين حق را منتفى كرده است . پس كواذ در سال 503 م . به روم لشگر كشيد و ابتدا به ارمنستان روم حمله برد و شهر آمِد را در ديار بكر تسخير كرد و نزديك بود كه صلحى با شرايط سنگين به روم تحميل كند كه ناگاه هونها از دروازه‌هاى خزر به ايران حمله‌ور شدند . شاهنشاه ايران نيز چاره‌اى نديد جز اين كه متاركهء جنگى به مدت 7 سال با قيصر منعقد كند و در مقابل پس دادن شهر آمِد ، مبلغى بگيرد ( 506 - 505 م . ) . آنگاه به دفع مهاجمين پرداخت و آنان را مغلوب كرد . مشكور ، ايران در عهد باستان ، ص 431 - 430 . نيز ن . ك . طبرى ، تاريخ طبرى ، ج 2 ، ص 641 دينورى ، الأخبار الطوال ، ص 95 ثعالبى ، تاريخ غررالسير ، ص 340 .  ( 4 ) - بناى شهرهاى بسيارى منسوب به كواذ است . از آن جمله : 1 - شهر ارگان ( ارجان ، به از امد كواد ) ميان پارس و خوزستان . 2 - حلوان . 3 - كازرون . 4 - بردعه . 5 - گنجه . 6 - خابور در موصل . 7 - قبادخوره در اردشيرخوره پارس . 8 - ابرقباد ميان فارس و خوزستان براى اسيران رومى . 9 - بهقباد ميانه و بهقباد پايين . 10 - تقسيم اصفهان به دو بخش جى و تيمره . 11 - ايزدقباد در سواد . 12 - هنبوشاپور در مداين . 13 - شهرآباد كواد ميان گرگان و ابر شهر . 14 - ايران آسان كرد قباد . 15 - چند ناحيه در طبرستان . ر . ك . اصفهانى ، تاريخ پيامبران و شاهان ، ص 55 - 54 بلعمى ، تاريخ بلعمى ، ج 2 ، ص 966 - 965 طبرى ، تاريخ طبرى ، ج 2 ، ص 641 639 مسكويه ، تجارب الامم ، ج 1 ، ص 155 دينورى ، الأخبار الطوال ، ص 95 گرديزى ، زين الأخبار ، ص 82 مجمل التواريخ و القصص ، ص 74 ابن بلخى ، فارسنامه ، ص 148 مستوفى ، تاريخ گزيده ، ص 116 خواندمير ، مآثر الملوك ، ص 43 رساله شهرهاى ايران ، بند 54 در متون پهلوى ، ص 68 ثعالبى ، تاريخ غررالسير ، ص 340 . ","page_name":" 220 ","page_number":220},
  {"content":"\r\n\r\nپذيرفتن كواذ ، كيش مزدك\r\nدر آن روزگار ، مردى سخنگوى و بادانش و خِرد و كام به نام مزدك بيآمد « 1 »  .\r\nمردى گرانمايه و دانش‌فروش بود كه كواذ دلاور به دو گوش سپرد « 2 »  .\r\nمزدك در نزد شاهنشاه ، دستور و گنجور او گشت . در همان هنگام از پِى خشكسالى ، خوردنى در ميان كهتران و مهتران نايافت شد . ابر از آسمان ناپديد گشت و ديگر كسى برف و باران را در ايران نديد . همهء بزرگان گيتى پيوسته در درگاه كِي كواذ تنها از آب و نان ياد مىكردند . مزدك كه چنين ديد ، به ايشان گفت : شاه ، شما را به اميد رهنمون خواهد\r\n\r\n","description":"","footnote":" ( 1 ) - حكيم فردوسى رويداد پيدايى مزدك در زمان كواذ را پس از بازگشت دوبارهء او به قدرت ذكر كرده ، ليك اكثر مورخان بر آن هستند كه اين مسئله پيش از رفتن او به نزد هياطله ( براى بار دوم ) رخ داده و مسئله مزدكى شدن كواذ بود كه از دلايل عمدهء خلع و زندانى ساختن او گرديد . در همين رابطه اكثراً معتقدند كه چون كواذ ، مزدكى شد ، بزرگان او را از سلطنت برداشته و همچنان كه ديده شد ، جاماسپ را به حكومت رساندند و كواذ را زندانى ساختند . ليك برخى نيز بر آن هستند كه اين مزدكيه بودند كه كواذ را تهديد به پذيرفتن كيش مزدك كردند و او را به جايى بردند كه كسى به او دسترسى نداشت . حتى برخى نيز گفته‌اند كه جاماسپ را هم مزدكيه به قدرت رساندند تا شاه از سوى ايشان باشد . ر . ك . طبرى ، تاريخ طبرى ، ج 2 ، ص 640 مسكويه ، تجارب الامم ، ج 1 ، ص 157 .  ( 2 ) - مقدسى در مورد زمينهء مساعدى كه در زمان كواذ براى پيدايى مزدك وجود داشته ، مىنويسد : « گويند قباد بن فيروز مردى اهل مدارا و خويشتندار بود و از خونريزى و شكنجه كردن پرهيز داشت . در روزگار او شاخه‌هاى عقايد دينى فزونى گرفت . هر دسته‌اى به آيينى روى آوردند و مزدك قيام كرد . » آفرينش و تاريخ ، ج 3 ، ص 518 . ","page_name":" 221 ","page_number":221},
  {"content":"\r\n\r\nگشت . آنگاه خودش به پيش شهريار دويد و گفت : اى شاه پرهيزگار ، اكنون از تو سخنى مىپرسم تا مرا پاسخ بدهى . كواذ به دو گفت : سخنت را بگوى و آبروى خود را با سخن گفتن در پيش من تازه كن . مزدك گفت : كسى است كه او را مار گزيده و نزديك است كه جان از تنش بيرون شود ، ليك پادزهر در نزد كسى ديگر است و آن مرد مارگزيده از آن ترياك بهره‌اى نمىيابد . اينك تو مىگويى سزاى آن مردى كه بيست درم سنگ ، ترياك دارد ، چيست ؟ شهريار كه چنين شنيد ، به دو گفت : همانا كه اين مرد ترياك دار ، خونى « 1 »  است و چون او را بيابند ، بايد از براى خون آن مارگزيده ، او را بكشند .\r\nمزدك با شنيدن اين سخن ، از پيش شاه برخاست و به نزديك آن دادخواهان آمد و به ايشان گفت : بدانيد كه من در هر باره از شهريار بپرسيدم . اينك بمانيد تا بامداد فردا شما را به سوى داد راهنمايى كنم . ايشان نيز برفتند و پگاه با دلى پر سخن و گداز بازگشتند . چون مزدك آن پهلوانان را از دور بديد ، از درگاه به سوى شاه ايران دويد و گفت : اى شاه پيروزگر و سخنگوى و بيدار و با زور و فرّ ، تو را سخنى گفتم و تو پاسخ مرا بدادى و با پاسخ خود در بسته‌اى را به رويم بگشودى . اينك اى رهنمون ، اگر مرا دستور مىدهى ، سخنم را به پيش تو بگويم . كواذ به دو گفت : برگوى و لب را مبند زيرا كه گفتار براى من سودمند است . مزدك گفت : اى شهريار نامور ، كسى كه در بندى سخت است و به بيچارگى و با نانى روزگار را مىگذراند ، ليك ازو همان خوراك را نيز بازگيرند تا بميرد ، پادشاه به من بگويد كه كيفر آن كسى كه نان داشت و اين در بند را به خوارى رها ساخت ، چه مىباشد ؟ شاه كه چنين شنيد ، به دو گفت : تنش مسكين خواهد بود . چرا كه بىآن كه گناهى كرده باشد ، خونى به گردن اوست .\r\nمزدك با شنيدن اين سخن ، زمين را بوسه داد و خرامان از پيش كواذ بيآمد و به درگاه رفت و به آن انبوه مردمان گفت : همگى به جاهايى كه گندم در آنجاها نهان\r\n\r\n","description":"","footnote":" ( 1 ) - خونى به پارسى به معناى قاتل است . ","page_name":" 222 ","page_number":222},
  {"content":"\r\n\r\nاست ، برويد و از آن بهره بگيريد . و بدين سان مزدك هر آنچه را كه در شهر بود ، به تاراج داد تا همگى از آن بهره بيابند . همهء گرسنگان دويدند و همهء گندمها را چه از انبارهاى شهر و يا از انبار كواذ به تاراج دادند و ديگر به گندم اندك خرسند نبودند .\r\nچون كارآگاهان چنين ديدند ، به نزديك آن شاه بيدار گيتى رفتند و گفتند : بدان كه انبار شاه را تاراج بكردند و گناه آن به مزدك بازمىگردد . كواذ كه چنين شنيد ، مزدك سخنگوى را به پيش خود خواند و چندى در بارهء تاراج انبار با او سخن راند . مزدك گفت : جاويد باشى و خِرد را با گفتار خود يار بسازى ، بدان كه من هر سخنى كه از شهريار بشنيدم ، اندك اندك با مردم بگفتم . من به شاه گيتى در بارهء آن مار و زهر و آن كسى كه ترياك دارد ، بگفتم . شاه به اين بنده در بارهء آن ترياك دار و ترياك خواه پاسخ داد كه : اگر مرد مارگزيده از براى آن زهر بميرد و از آن مرد ترياك دار بهره‌اى نيابد ، در آن هنگام اگر كسى خون مرد ترياك دار را بريزد ، كسى ازو بازخواست نخواهد كرد .\r\nپس آگاه باش كه چون كسى گرسنه شد ، نان براى او همچون پادزهر است و به هنگام سيرى نيست كه از ترياك بهره مىخواهد . اى شهريار ، اگر دادگر باشى ، دانى كه گندم در انبارها به كار نمىآيد . مردم بسيارى با شكمهاى گرسنه بمردند و اين انبارهاى آسوده بود كه جان ايشان را بگرفت .\r\nكواذ از شنيدن گفتار او تنگ دل گشت و مغزش از آن گفتار داد تيز شد . سپس ازو بپرسيد و پاسخ بشنيد و دل و جان او را پر از گفتار بديد . آنچه را كه پيامبران و موبدان و سران دادگر گفته بودند ، در گفتار مزدك ، به كژّى گفته مىشد و سخنها از اندازه بگذشت . سرانجام سپاهيان فراوانى بر مزدك انجمن گشتند و بسيارى كسان گمراه شدند . مزدك مىگفت : توانگران با تهيدستان برابرند . هيچكس نبايد بر ديگرى برتر باشد . توانگر همچون تار است و تهيدست بسان پود آن مىباشد . گيتى بايد با چيز و خواسته راست باشد و فزون خواهى ناروا و بد است . زن و خانه و چيز بخشيدنى مىباشد و تهيدست با توانگر برابر است . من اين كيش پاك را مىگسترانم و با آن بلندى از مغاك پيدا خواهد شد . هر كسى كه بجز بر اين كيش ، بر كيش ديگرى\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nباشد ، نفرين ايزد بر آن راه او خواهد بود . و بدين سان تهيدستان - چه پير و چه كودك - با مزدك يكى شدند . مزدك نيز از توانگران مىستد و به تهيدستان مىداد .\r\nخردمندان در كار او فرو مانده بودند . كواذ نيز كه در گيتى به گفتار او شاد بود ، چون آن سخنان را بشنيد ، به كيش او درآمد و او را با آرامى در سوى راست خود بنشاند .\r\nديگر ندانستند كه موبد كجاست ؟ آنگاه تهيدستان و كسانى كه با كوشش خود نانى فراهم مىآوردند ، به پيش او برفتند . كيش او در سراسر گيتى تازه گشت و هيچكس را ياراى كين جويى ازو نبود . توانگران نيز هر آنچه كه داشتند ، به تهيدستان مىسپردند « 1 »  .\r\nآويختن خسرو ، مزدك را و كشتن او را\r\nروزى پگاه مزدك از خانه به نزديك شاه آمد و گفت : اكنون بسيارى از پرستندگان كيش ما و زيردستان پاك دل ما در گيتى بر درگاه ايستاده‌اند و اگر بفرمايى ايشان را فرود آورم . كواذ كه چنين شنيد ، به سالار بار بفرمود تا ايشان را بار بداد . ليك مزدك به آن شاه پر مايه گفت : اينجا تنگ است و اين همه سپاهى در پيش شاه نمىگنجند .\r\nپس شاه به دشت برود و ايشان را نگاه كند . كواذ بفرمود تا تخت او را از ايوان شاهى به دشت ببرند . آنگاه سه هزار مزدكى به دشت آمدند و شادان به پيش شهريار رفتند .\r\nپس مزدك به آن شاه زمين گفت : اى برتر از دانش و آفرين ، بدان كه خسرو بر كيش ما نيست . ليك كجا بر او روا باشد كه بر كيش ما نباشد ؟ پس بايد نوشته‌اى ازو بگيرى تا\r\n\r\n","description":"","footnote":" ( 1 ) - بندهش ، ص 141 طبرى ، تاريخ طبرى ، ج 2 ، ص 640 - 639 ثعالبى ، تاريخ غررالسير ، ص 344 - 341 ابن بلخى ، فارسنامه ، ص 85 - 84 دينورى ، الأخبار الطوال ، ص 94 مجمل التواريخ و القصص ، ص 95 73 . نيز گويند در زمان كواذ پس از اين كه او به مزدك گرويد ، حارث بن عمرو المعصوب بن حجر معروف به آكِل ُ المرار نيز به نزد كواذ آمد و مزدكى شد و بر سراسر ملك عرب ، پادشاه گرديد . تا هنگامى كه بعدها انوشيروان ، پادشاهى ايشان را به منذر بن امرئ القيس باز گردانيد . مقدسى ، آفرينش و تاريخ ، ج 3 ، ص 518 . ","page_name":" 224 ","page_number":224},
  {"content":"\r\n\r\nاز آن راه بد سر بپيچد . آگاه باش كه تنها پنج چيز ، آدمى را از راه راستى مىپيچاند و آنها رشك و كين و خشم و نياز و چيرگى آز مىباشند . تو اگر بر اين پنج ديو چيره باشى ، راه پروردگار نيز برايت پديدار مىگردد . از اين پنج چيز براى ما زن و خواسته هست و از براى اينهاست كه كيش بهى در گيتى كاسته است . پس چون بخواهى كه زيانى به اين كيش بهى نرسد ، بايد زن و خواسته را در ميان نهاد . رشك و آز و نياز از براى اينهاست و با خشم و كين نيز همراه مىگردد . و بدين گونه ديو از براى اينها سر خردمندان را مىپيچاند . پس بايد اين دو را در ميان نهاد .\r\nآنگاه مزدك چون اين سخنان را گفت ، دست خسرو را در دست بگرفت . شاه ايران به او در شگفتى مانده بود . در همان هنگام خسرو نامور دست خود را با خشم از دست مزدك بيرون آورد و با تندى چشم خود را ازو بتابيد . كواذ خندان به مزدك گفت : از كين خسرو چه در ياد دارى ؟ مزدك به دو گفت : او بر كيش ما و راه راست نمىباشد . شاه كه چنين شنيد ، به خسرو گفت : بدان كه هيچ راه ديگرى بجز كيش بهى نمىباشد . ليك خسرو به دو گفت : چون زمانى بيابم ، بگويم كه اين گمان يك سره كژّ است . پس چون كژّى و كاستى پديدار گردد ، راستى در پيش تو خواهد درخشيد .\r\nمزدك كه چنين شنيد ، به دو گفت : آيا چند روز از شاه گيتىفروز زمان مىخواهى ؟ خسرو گفت : پنج ماه ، و در ماه ششم همه را به شاه بازخواهم گفت . پس بر اين نهادند و از آنجا بازگشتند و آن شاه گردنفراز به ايوان خود برفت .\r\nاز سوى ديگر ، خسرو به هرجا كه در آن دانا و فريادرسى بديد ، كسانى را بفرستاد . كسى به سوى خرّهء اردشير برفت تا به درگاه هرمزد « 1 »  پير برود . مهرآذر پارسى نيز با سى يار خود از شهر استخر به درگاه آمد . آنگاه همهء آن دانش‌پژوهان خردمند و كهن در كنار هم بنشستند و براى خسرو همه گونه سخن بگفتند . چون خسرو سخنان ايشان را بشنيد ، به نزد كواذ آمد و از مزدك ياد بكرد و گفت : اكنون آن\r\n\r\n","description":"","footnote":" ( 1 ) - صاحب مجمل التواريخ و القصص اين نام را به صورت هرمزد آفريد ضبط كرده است . ص 95 . ","page_name":" 225 ","page_number":225},
  {"content":"\r\n\r\nروزگارى كه من كيش بهى را خواستار شوم ، فرا رسيد . پس اگر راستى از آن او باشد ، كيش زردشت كاستى خواهد يافت و من نيز اين كيش پاكى را كه او برگزيده است ، با جان خود بپذيرم و برگزينم . همانا كه چون راه فريدون ناراست گردد ، ديگر نبايد زند و اوستا در گيتى بماند و بايد كه بجاى آنها سخنان مزدك باشد و هيچ راهنمايى در گيتى بجز او نباشد . اينك اگر او كژّى بگويد و راه پاك يزدان را نجويد ، پس تو از راه و كيش او بيزار شو و اين آيين ناخرّم او را به دور بيافكن . آنگاه او را به همراه پيروان كيش او به من بده . مباد كه مغز و پوست يك تن از ايشان برجاى بماند . سپس رزمهر و خرّاد و فراهين و بندوى و بهزاد را بر اين سخنان گواه بكرد و از آنجا به ايوان خود رفت و آن پيمان راست خويش را نگاه بداشت .\r\nچون پگاه خورشيد تاج خود را بنمود و زمين بسان دريايى از پيلسته گشت ، خسرو - آن فرزند شاه گيتى - به همراه موبدان و بزرگان ، سخنگوى و راهجوى به ايوان شاه آمدند . پس موبد دلآراى به سوى كِي كواذ آمد و زبان به سخن گشود و در پيش آن گروه به مزدك گفت : اى مرد دانش‌پژوه ، كيش نويى در گيتى بساختى و زن و خواسته را در ميان نهادى . پس اگر چنين شود ، پسر از كجا مىداند كه پدرش كيست و پدر نيز چگونه پسرش را بشناسد ؟ چون مردم در گيتى برابر باشند و كهتران از مهتران پديدار نباشند ، ديگر چه كسى كهترى خواهد كرد و چگونه توان مهترى ساخت ؟ چه كسى براى من و تو كارگر خواهد بود ؟ چون شاه با كارگر برابر شود ، كسى كه بميرد ، جاى و چيزش از آن كه خواهد بود ؟ بدان كه از براى اين سخن ، گيتى يك سره ويران خواهد شد . ليك نبايد كه اين بدى به ايران رسد . چون همه كدخدا گردند ، چه كسى مزدور خواهد بود ؟ اگر همه گنج داشته باشند ، گنجور چه كسى خواهد بود ؟ هيچيك از آورندگان كيش تا كنون اين سخن را نگفته است . ليك تو اين ديوانگى را نهان داشته بودى . پيوسته كارهاى بد را بد نمىدانى و مردمان را به سوى دوزخ مىبرى .\r\nچون كواذ گفتار آن موبد را بشنيد ، برآشفت . خسرو گرانمايه نيز او را يار شد و\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nدل مزدك بىكيش از براى آن پر از آزار گشت . همهء آن انجمن گفتند : ديگر مباد كه مزدك در پيش شاه باشد . او كيش يزدان را تباه ساخته است . پس در اين بارگاه نامور مباد . شاه كه چنين ديد ، ديگر از آن كيش بيزار شد و سرش از آن كرده پر از درد گشت و مزدك را به همراه سه هزار تن از پيروانش به خسرو سپرد و به دو گفت : با اين هرچه مىخواهى بكن و ديگر از مزدك سخنى مگوى . در آن درگاه خسرو باغى با ديوارهاى بلند بود . خسرو برفت و در پيرامون آن باغ كَنده‌هايى بِكَند و پيروان مزدك را بسان درخت در آن كَنده‌ها بكاشت چنان كه سرشان در زير به سختى آكنده شد و پاهايشان رو به بالا بود . آنگاه خسرو به مزدك گفت : اى ناهوشيار ، به نزديك آن باغ گرانمايه برو ، زيرا آن تخمى كه در اين روزگار بكاشتى ، اكنون برايت بار بداد .\r\nدر آنجا درختانى خواهى ديد كه هيچكس نه ديده و نه از كارداران پيشين شنيده است .\r\nمزدك كه چنين شنيد ، برفت و در باغ را بگشود تا درختانى بر چمن ببيند . ليك در همان هنگام كه آنها را بديد ، ناگاه خروشى از او برآمد و هوش از تنش برفت . پس خسرو بفرمود تا دار بلندى برآورند و كمند پيچانى از آن بيآويزند . آنگاه مزدك نگون بخت و بىكيش را زنده و نگونسار بر دار كرد . سپس او را با بارانى از تير بكشت . تو اگر باهوش هستى ، هرگز راه مزدك را مگير . من از پير خردمند و كارآزموده‌اى سخنانى ديگرگون هم شنيدم ، كه اين مزدك از شاه ، دخترش را به همراه شاهى و تاج او بخواست . شاه كه چنين شنيد ، بفرمود تا كرف را بگداختند و مزدك را نگونسار در آن بيانداختند « 1 »  .\r\n\r\n","description":"","footnote":" ( 1 ) - صاحب مجمل التواريخ و القصص روايتى نزديك به اين ذكر كرده است . برخى روايتى ذكر كرده‌اند كه بر اساس آن ريشه مخالفت انوشيروان با مزدكيه به جريانى بر مىگردد كه بر طبق آن روزى مادر انوشيروان نزد كواذ بود كه مزدك از در در آمد و همين كه چشمش به مادر انوشيروان افتاد ، به كواذ گفت : اين زن را به من واگذار تا كام دل ازو برگيرم . كواذ گفت : او در اختيار تو است . ليك انوشيروان كه غيرتش اجازهء تحمل اين ننگ را نمىداد ، در ميان پريد و از مزدك خواهش كرد كه مادرش را به وى ببخشد . در خواهش خود تا توانست اصرار كرد و حتى پاى مزدك را بوسيد تا مزدك از مادرش دست برداشت . ولى اين رويداد چنان اثر سختى در دل انوشيروان گذاشت كه هيچگاه آن را فراموش نمىكرد . ابن اثير ، الكامل ، ج 5 قبل از اسلام ، ص 50 . اگر چه برخى اين روايت را ساختگى مىدانند . بايد توجه داشت كه اكثر مورخان بر آن هستند كه انوشيروان ابتدا مزدك را كشت و سپس به كشتار مزدكيه پرداخت و در يك روز 80 و يا 100 هزار مزدكى را بكشت و اين حادثه در حوالى نهروان رخ داد . ر . ك . مسعودى ، مروج الذهب ، ج 1 ص 258 ابن اثير الكامل ، ج 5 قبل از اسلام ، ص 51 . گرديزى ، زين الأخبار ، ص 84 بندهش ، ص 141 ثعالبى ، تاريخ غررالسير ، ص 346 مقدسى ، آفرينش و تاريخ ، ج 3 ص 518 يعقوبى ، تاريخ يعقوبى ، ج 1 ، ص 202 . در مورد نحوهء كشتن مزدك نيز ثعالبى مىنويسد كه انوشيروان فرمان داد تا مزدك را بر روى زمين كشيدند و او را سر بريدند و تنش را به دار آويختند . همان ، ص 345 . ليك گرديزى مىنويسد : « بفرمود تا او را بكشتند و پوست او بياهيختند و پر كاه كردند و از در ايوان بر گذرگاه حشم بياويختند . » همان ، ص 84 - 83 . ابن بلخى در مورد نحوهء كشته شدن مزدك و مزدكيه توسط انوشيروان روايت متفاوتى ذكر كرده كه بر اساس آن انوشيروان ابتدا براى فريب مزدك و شناسايى مزدكيان از در دوستى با مزدك برآمد و چنان خود را وانمود كه مزدك گمان برد كه او را نيز به كيش خود در آورده است و حتى مردم چنين پنداشتند كه انوشيروان نيز مزدكى شده است . آنگاه روزى به مزدك گفت كه ديگر از كارگزاران خود سير گشته و مىخواهد بجاى هر يك از ايشان ، يك مزدكى بگمارد و از مزدك خواست تا از بزرگان مزدكيه بخواهد تا به ايشان نامه بنويسد و آنها را به نزد انوشيروان بخواند . مزدك نيز بيش از 150 هزار نفر از پيروانش را بدين گونه فراخواند . آنگاه انوشيروان از مزدك خواست از معروفان مزدكى بخواهد تا در روز جشن مهرگان به مداين آيند . در روز مهرگان ، انوشيروان بفرمود تا بر كنار دجله جشنى به پا كنند و به سپاهيانش پنهانى دستور داد تا چون انوشيروان بر بالاى سر مزدك ايستد و ناگهانى سر از تن او جدا كند ، ايشان نيز بر مزدكيه بتازند . و چنين شد و انوشيروان با زخم تبرزين ، سر از تن مزدك جدا ساخت و بسيارى از پيروان مزدك نيز كشته و يا اسير شدند . ابن بلخى ، فارسنامه ، ص 91 - 89 . نويرى در يك خبر واحد ، زرمهر پسر سوخرا ( ساخورا ) را قاتل مزدك دانسته است . ر . ك . نويرى ، نهاية الإرب ، ج 10 ، ص 188 . ","page_name":" 227 ","page_number":227},
  {"content":"\r\n\r\nبدين سان بزرگان از خواسته و زن و فرزند و گنجهاى آراستهء خود بىترس گشتند .\r\nكواذ نيز چندى با شرم ببود و پيوسته مزدك را نفرين مىكرد . چيزهاى بسيارى به تهيدستان ببخشيد و جامه‌هاى شاهوارى به موبدان آتشكده بداد . كواذ شهريار از براى آن كار ، چنان از خسرو شاد شد كه شاخش گوهر ببار آورد . از آن پس همواره با او به سگالش مىنشست و هر آنچه خسرو مىگفت ، پدرش مىشنيد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nجانشين كردن كواذ ، خسرو را و بزرگان ، نام انوشيروان دادن ، او را\r\nچون چهل سال از شاهى كواذ بگذشت ، اندوه روز مرگ به دلش را يافت . پس با شايستگى و دلپذيرى نامه‌اى بر روى پرند بنوشت . در آغاز نامه به يزدان دادگرى - كه كيش و خِرد و هنر را بداد - آفرين بكرد . پروردگارى كه بىگمان هر آنچه گويد ، در آشكار و نهان خواهد شد . هيچكس آغاز پادشاهى او را نديده است و هر كسى كه او را برگزيد ، هرگز خوار نشد . اينك هر كسى كه اين نوشتهء كواذ را ببيند ، هيچ بجز پند دانا را ياد مگيرد . بدانيد كه من اين تخت سزاوار شاهى را به خسرو بسپردم و پس از مرگ من ، او نيكبخت خواهد بود . باشد كه يزدان از آن پسر خشنود باشد و دل بدسگالانش پر از دود گردد . من با اين كار مِهر موبدان و خردمندان و زيردستان را بجستم . شمايان نيز هرگز از گفتار او سر مپيچيد و ازو شاد باشيد و گنج بيآكنيد . سپس كواذ بر آن نامه ، مُهر زرّين بنهاد و آن را در پيش رام برزين موبد بگذاشت « 1 »  .\r\nو بدين سان چون ساليان زندگى كواذ به هشتاد برسيد ، درگذشت « 2 »  ليك در آن روزگار\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 641 .  ( 2 ) - در مورد نحوهء درگذشت كواذ روايات مختلفى وجود دارد . ثعالبى مىنويسد كه كواذ به بيمارى دق گرفتار آمد و به بستر بيمارى افتاد و درگذشت . تاريخ غررالسير ، ص 344 . ليك بسيارى بر آن هستند كه چون كواذ به مزدك گرويد و چنان كه پيشتر ذكر شد ، حارث بن عمرو كندى نيز مزدكى شد و توانست بر نعمان بن منذر غالب آيد و ملك او را تصرّف كند ، حارث با سوء استفاده از مزدكى شدن كواذ و اين كه كواذ در اثر آن ، خون ريختن را روا نمىداشته و به جنگ نمىپرداخته ، توانست با ترفندهايى نواحىاى از سواد را به چنگ آورد . آنگاه تاخت و تازهايى در مرزهاى ايران بكرد و تبع را نيز از يمن به جنگ كواذ فراخواند . تبع نيز شمر ذو الجناح - برادرزاده‌اش - را به سوى كواذ فرستاد و در جنگ با او بود كه كواذ منهزم گشت و به سوى رى رفت و در آنجا شمر به او رسيد و كواذ را بكشت . طبرى ، تاريخ طبرى ، ج 2 ، ص 643 - 641 مسكويه ، تجارب الامم ، ج 1 ، ص 160 - 158 . نيز ن . ك . ابن اثير ، الكامل ، ج 5 قبل از اسلام ، ص 21 .\r\nدر مورد كواذ ذكر چند نكته ، خالى از اهميت نيست : الف - صاحب مجمل التواريخ و القصص مكان درگذشت كواذ را مداين دانسته است . ص 74 . ب - بلعمى مىنويسد كه كواذ در صدد اصلاح نظام خراجگيرى برآمد و در اين رابطه روايتى نقل مىكند كه : « پيش از قباد در جهان خراج نبود مگر ده يك و پنج يك و چهار يك . و جايى بود كه بيست يك گرفتندى ، به مقدار آبادانى و نزديكى و دورى آب . پس قباد بفرمود تا همهء مملكت را مساحت كردند تا خراج نهند و خمس و ربع و عشر بردارند . چون مساحت آغاز كردند ، قباد بمرد و وصيت كرد مر انوشروان را كه اين مساحت را تمام كن و خراج نِه و مردمان را از سختى ده يك و پنج يك برهان . و اين را سببى بود كه قباد چنين كرد . . . روزى قباد برنشسته و به روستاى سواد اندر همى شد و موبد موبدان با وى بود . پس قباد تنها از پس صيدى شد و وقت انگور رسيدن بود . قباد به سر كوهى رسيد . نظر كرد به زير آن كوه . ديهى ديد . چشم او بر زنى افتاد كه بر سر تنور ايستاده بود و نان همى پخت . و پسركى خُرد سه ساله پيش وى ايستاده . ناگاه به باغ اندر آمد و خوشهء انگور بگرفت كه بخورد . آن زن ، پسرك را بزد و نگذاشت كه آن انگور را بخورد . و آن انگور را از وى باز ستد و بر شاخ رز بست . قباد را عجب آمد از بخيلى آن زن . از كوه فرود آمد و به در آن باغ رفت و آن زن را گفت : اين رز از آن كيست ؟ گفت : از آن من . گفت : اين كودك از آن كيست ؟ گفت : از آن من . گفت : آن انگور را از وى چرا گرفتى و او را بزدى و اين مقدار انگور به فرزند خود روا نداشتى ؟ زن گفت : ما را بر خواستهء خويش امر نيست ، زيرا كه مَلِك را اندرين نصيب است . تا كسِ مَلِك نيايد و بهرهء ملك جدا نكند و حرز نكند ، ما دست بدين نياريم كردن . قباد گفت : اين كه تو همى گويى در همهء پادشاهى چنين است ؟ گفت : همه جاى چنين است . قباد را دل بسوخت بر رعيت . و بر سر كوه بر شد تا سپاه فراز آمدند و موبد موبدان بيامد . قباد اين قصه به او بگفت و گفت : من اين قصه نپسندم كه كس خواستهء خود را تصرف نيارد كردن از جهت من ، و درخت بنشانند و بار آورد و از بهر من دست بدان نيارند كردن . اين را تدبيرى كنيد كه مرا بر ايشان وظيفهء بُوَد و خواستهاى ايشان بر ايشان مباح بُوَد تا هر چه خواهند كنند . موبد موبدان و وزيران گفتند : اين را تدبير آنست كه زمينهاى همه مملكت و رزها را همه مساحت كنند تا چند جفت بُوَد و درختان بارآور بشمرى تا چند بُوَد . پس بر هر جفتى زمين و جفتى رز و بر هر درختى بارآور ، خراجى معين كنى . بر هر جفتى زمين ، يك درم يا دو يا سه كم و بيش چنان كه واجب آيد به حكم تنگى زمين و نزديكى و دورى آب ، تا هر چه خواهند كنند . و وظيفه ايشان بر درم بُوَد . و هر گاه كه خواهند بستانند . قباد گفت : چنين كنيد . و به خانه شد و مساحان را گرد كرد تا همه مملكت را مساحت كنند . و اين به آخر عمر قباد بود . و او را مرگ فراز آمد و هنوز مساحت تمام نكرده بودند . پس چون دانست كه خواهد مردن ، انوشروان را بفرمود كه : اين مساحت را تمام كن . و اين وظيفهء خراج بنه . » تاريخ بلعمى ، ج 2 ، ص 972 - 970 . نيز ن . ك . گرديزى ، زين الأخبار ، ص 82 - 81 . ج - كواذ در اوايل پادشاهى خود به سرزمين خزرها در دشت واقع ميان ولگا - دن حمله كرد و ايشان را شكست داده ، با غنايم زيادى بازگشت و براى اين كه بعدها نيز از حملهء احتمالى آنان محفوظ بماند ، شهرى بنام آمِد در سرحد ارمنستان بساخت و آن غير از شهر آمِد مىباشد كه در دياربكر واقع بود . مشكور ، ايران در عهد باستان ، ص 428 . د - در زمان كواذ سپاه ايران در ارمنستان شكست خورد و كاديشيان و تموريان - از عشاير كوهستانى ايران - در نزديك نصيبين شوريدند . مشكور ، همان ، همان صفحه . ه - كواذ براى استوار كردن پادشاهى خسرو - كه\r\nاو را به جانشينى خود برگزيده بود - به ژوستن - امپراطور روم - پيشنهاد صلح قطعى كرد و خواهش كرد كه او خسرو را به فرزندى بپذيرد . ژوستن بنا بر مشورت پروكلس - وزير مشاورش - اين پيشنهاد را پذيرفت به شرط آن كه رسم فرزندخواندگى به موجب سند كتبى انجام نگيرد ، بلكه چنان كه در طوايف وحشى معمول است ، بوسيلهء سلاح انجام شود . از آنجا كه اين رسم چندان الزام آور نبوده و تكليفى بوجود نمىآورده ، كواذ نتوانست آن را بپذيرد . مشكل ديگر نيز اين بود كه ايران پيشنهاد كرده بود كه ولايت لازيكا از آن ايران شود . بدين سان مذاكرات بين طرفين معوق ماند . پس سپاه ايران به لازيكا حمله كرد . روميان نيز در سال 526 م . داخل ارمنستان ايران شدند . ليك بليزاريوس - سردار رومى - شكست خورد . چون ژوستىنين به امپراطورى روم رسيد ، سپاه بليزاريوس را با ماساژتها تقويت كرده ، او را با 25 هزار سپاهى به ايران فرستاد . پيروز مهران در شهر دارا به مقابل او شتافت و جنگ سختى روى داد و ايرانيان عقب‌نشينى كردند . ولى تلفات روميان بقدرى بود كه بليزاريوس ايرانيان را تعقيب نكرد .\r\nروميان در ارمنستان لشگر ايران را شكست دادند . ليك در سال 531 م . ايرانيان با طوايفى از اعراب متحد شده ، به سوى انطاكيه تاختند . بليزاريوس به مقابله ايشان شتافت و در كالّينيكوس جنگى در گرفت كه روم در طى آن شكست خورد . مشكور ، همان ، ص 435 - 432 . و - خوارزمى لقب كواذ را « نيكراى » آورده است . مفاتيح العلوم ، ص 102 . ز - در كتاب صور ملوك بنى ساسان ، تصوير كواذ بدين گونه بوده : پيراهن آسمانى رنگ نگاشته به سفيد و سياه ، شلوار سرخ ، تاج سبز ، نشسته بر تخت و تكيه كرده به شمشير . اصفهانى ، تاريخ پيامبران و شاهان ، ص 54 . ح - طبرى در توصيف كواذ مىنويسد : « قباد زنديقى نكوكار بود و از خونريزى بيزار بود و با دشمنان مدارا مىكرد . و به روزگار وى آشفته گويى بسيار شد و مردم با وى جسور بودند . » تاريخ طبرى ، ج 2 ، ص 642 . ","page_name":" 229 ","page_number":229},
  {"content":"\r\n\r\nپيرى هم از مرگ ، شاد نبود .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبه گيتى در از مرگ خشنود كيست * كه فرجام كارش كه داند كه چيست\r\nنماند و جهان مردرى ماند ازوى * شد آن رنج و آسانى و رنگ و بوى\r\nز گرد آوريدن كه يابد بهى * كه مىرفت بايد به دست تهى\r\nپس تن كواذ را با ديبا بيآراستند و گل و مشك و كافور و مِى بيآوردند . آنگاه دخمه‌اى شاهنشاهى بساختند و يك تخت زرّين و تاج بزرگى نيز در آنجا بگذاشتند و آن شاه را بر روى تخت زر نهادند و تا جاودان راه آنجا را بببستند .\r\nچه باشى تو ايمن ز گردون پير * كه فرجام انجامدت ناگزير\r\nچون موبد از سوگ شاه بپرداخت ، آن نامهء كيانى را بر پيشگاه بنهاد . سپس همهء بزرگان و موبدان و خردمندان نامور ايران گرد آمدند و در پيش آن انجمن ، نامه را بخواندند و جانشين كواذ را به شادى و با جاه و آبروى و زيب و فرّ و به آيين پدر\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nفرّخش بنشاندند . چون خسرو بر آن تخت نو بنشست ، او را شاه نو بخواندند و به شاهى بر او آفرين بكردند و زمان و زمين به فرمان او شد . گيتى از شاهى او تازه گشت و ميش در كنار گرگ از جوى ، آب بخورد . همگان از آن تخت درخشان شادان شدند و بر او آفرين بخواندند و گفتند : اين شاه ، جاودان بر تخت شاهى باد و فرّ او از فرّ جمشيد نيز برتر بادا . آنگاه از براى آن همه خوبى و داد و آيين و دانش نامور و كيش خسرو ، او را نوشين روان بخواند ، چرا كه هم چهره‌اش جوان بود و هم بختش « 1 »  .\r\nاكنون كه نامهء كِي كواذ به پايان رسيد ، از اين پس از خسرو ياد مىكنم .\r\nاز پيرى ناليدن سراينده\r\nاى سرو بلند دلآراى ، تو را چه رسيد كه اين چنين مستمند گشتى ؟ با آن همه شادمانى و فرّ و زيب ، چرا دل روشنت پر از بيم شد ؟ سروبن كه چنين شنيد ، به آن پرسشگر گفت : بدان كه من تا آن هنگام كه پير و كهن نگشته بودم ، شادان بودم . ليك اكنون اين چنين از نيروى شست سالگى سست گشته‌ام . پس تو نيز بپرهيز و هرگز با او مجنگ چرا كه دَم اژدها و چنگ شير را دارد و هر كس را كه به زير آورَد ، پايمالش سازد . هم آواى تندر را دارد و هم زور گرگ را . به يك دست ، رنج دارد و به دست ديگر ، مرگ . سرو دلآراى را خميده مىسازد و برگ ياسمن را به سياهى شاهبوى مىكند . گل ارغوان را به زردى لركيماس مىسازد و پس از آن رنجهاى گرانى به\r\n\r\n","description":"","footnote":" ( 1 ) - اين لقب در همه جاى شاهنامه به صورت « نوشين روان » ذكر شده است . ليك در اصل انوشك روان به معناى دارندهء روان جاويد بوده است و صورت ديگر آن انوشروان ( انوشيروان ) است . برهان قاطع ، ص 178 زيرنويس معين . ","page_name":" 232 ","page_number":232},
  {"content":"\r\n\r\nهمراه دارد . پاى تيز رو در بند بسته مىگردد و تن ارجمند ، ازو خوار مىشود . آن مرواريد خوشاب من نيز اكنون سستى گرفت و آن سرو آزاد ، روى به خميدگى آورد .\r\nآن چشمان همچون نرگس دژم من خروشان گشت و پيوسته از سستى و رنج ، اشك دارند . دل شاد و بىاندوه پر از درد شد و روزگار ما بدين گونه ناجوانمرد گشت . به آن هنگام كه مردم از شير سير مىگردند ، مرگ شتاب مىآورد و نيز او را پير مىخوانند .\r\nروزگار شاهى انوشيروان به چهل و هشت رسيد و تو نيز چون به شست سال رسيدى ، ديگر جوان نخواهى ماند . پس در همهء كارهاى خود ، سرانجام را بجوى و با انديشهء فزون خواهى ، دلت را روشن مساز .\r\n\r\n","description":"","footnote":"","page_name":" 233 ","page_number":233},
  {"content":"\r\n . \r\n","description":"","footnote":"","page_name":" 234 ","page_number":234},
  {"content":"\r\n\r\nخسرو انوشيروان\r\nپادشاهى خسرو انوشيروان چهل و هشت سال بود « 1 » \r\nاندرز كردن انوشيروان ، سرداران ايران را\r\nچون خسرو بر تخت پيلسته بنشست و آن تاج دلافروز را بر سر نهاد ، بزرگان گيتى به پيش او انجمن گشتند . چون شاه در كنار سگالشگران بنشست ، زبان برگشود و دادار نيكىدهش را ياد بكرد و گفت : دل ما پر از آفرين و مِهر كردگار سپهر بادا كه نيك و بد و ننگ و نام ازوست و ازو مستمند و شادكام هستيم . خورشيد به فرمان او از آسمان مىتابد و فرّ و زور ازوست . پس از خواست و فرمان او نمىگذريم و يك دم را نيز بجز با فرمان او نمىپوييم . هر كسى كه بر تخت بزرگى ، داد در دل آورَد ، خودش نيز از آن داد ، شاد خواهد بود . ليك هر كسى كه انديشهء بد بيآورد ، سرانجام بر تن خود بد كند . از اين پس هرچه كه از ما بخواهيد ، به آن پاسخ خواهيم داد . اگر دادگرى پيشهء پادشاه باشد ، بىگمان همه از آن داد ، شاد خواهند شد . هيچ كارى را از امروز به فردا ميافكن زيرا چه كسى مىداند كه فردا روزگار چگونه خواهد گشت ؟\r\n\r\n","description":"","footnote":" ( 1 ) - مدت شاهى انوشيروان را اكثر مورخان همچون حكيم فردوسى 48 سال دانسته‌اند يعنى از سال 531 م . تا 579 م . و همين هم درست مىباشد . تنها برخى اين مدت را 47 سال دانسته‌اند . ر . ك . جوزجانى ، طبقات ناصرى ، ج 1 ، ص 166 طبرى ، تاريخ طبرى ، ج 2 ، ص 650 . برخى نيز 47 سال و 7 يا 8 ماه آورده‌اند . ر . ك . مجمل التواريخ و القصص ، ص 74 مقدسى ، آفرينش و تاريخ ، ج 3 ، ص 518 مسعودى ، مروج الذهب ، ج 1 ، ص 258 ابن بلخى ، فارسنامه ، ص 23 . ","page_name":" 235 ","page_number":235},
  {"content":"\r\n\r\nگلستانى كه امروز برومند باشد ، چون فردا از آن گل بچينى ، تو را به كار نيآيد . هر گاه كه تنت را زورمند يافتى ، به بيمارى و درد و گزند بيانديش . به هنگام زندگى ، روز مرگ را نيز ياد بكن چرا كه ما در برابر مرگ ، همچون برگى در برابر باد هستيم . هر گاه كه در كارى سستى بكنى ، همانا كه آهنگ ناتندرستى كرده‌اى . چون رشك بر دل كسى چيره شود ، دردمندى خواهد بود كه او را هيچ پزشكى نيست . مرد بيكار و بسيارگوى را هيچ آبرويى در نزد كسى نماند . راه تو به سوى كژّى تاريك تر است و به سوى راستى نيز باريكتر مىباشد . در كارى كه بخواهى پيش دستى كنى ، اگر كندى و سستى در آن بيآورى ، بد باشد . اگر زبانت با دروغ ، يار گردد ، از روزگار فروغى نخواهى يافت . سخن كژّ گفتن از بيچارگى است و همانا كه بر بيچارگان بايد گريست .\r\nچون شاه از خواب برخيزد ، بايد نخست از دشمن ، بىترس و تندرست و خردمند باشد و از خوردنى نيز بىنياز . اگر بر اينها فزونى بخواهد ، آن ديگر درد و رنج و آز خواهد بود ، اگر شاهى با داد و بخشايش باشد ، گيتى نيز پر از خوبى و آرايش خواهد بود . ليك اگر كژّى را به خِرد خود راه دهد ، ديگر خوراكش كبست خواهد بود و آبش ، خون . همهء كسانى كه در اين انجمن هستيد و اين آواى بلند مرا شنيديد ، بدانيد و آگاه باشيد و همواره بخت ، يار شمايان باشد . اگر چه ما تاج داران بسيارى ديده‌ايم و با داد و خِرد ، راه خود را بگزيده‌ايم ليك بد و نيك كارها را بايد از دستور بشنويم . هرگز با اين كار همداستان نخواهم بود كه كسى از براى كارى بايسته به اين بارگاه بيآيد ، ولى بار نيابد و دستور ، اين كار را از من نهان بدارد . چون روزى دادن را از كارداران درگاه و سواران نبردهء سپاهيان خود دريغ نخواهم داشت ، ايشان نيز بايد به آبرو بنگرند . بايد همواره مردمى و راستى كنند و هرگز دادگريشان كاستى نپذيرد .\r\nهر يك از ايرانيان كه در اين بارگاه ما كمر به ميان ببندد ، اگر پرستنده‌اى خردمند و شرمگين باشد ، از ما گنج و گفتار نرم خواهد يافت . ليك اگر زيردستى بيداد كند ، همانا كه خردمند و ايزدپرست نبوده و كيفر آن كار بدى را كه كرده ، خواهد ديد و ديگر نبايد اندوه ناجوانمردان را بخوريم . شمايان دل خود را به فرمان يزدان پاك\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبداريد و از ما هيچ ترسى نداشته باشيد . زيرا كه او بر همهء پادشاهان ، پادشاه مىباشد و گيهاندار و پيروز و فرمانرواست . فروزندهء تاج خورشيد و ماه و راهنماى ما به سوى داد است . گيهاندار است و بر همهء داوران ، داور و از انديشهء هر كسى برتر مىباشد . اوست كه زمان و زمين و آسمان را بيآفريد و جان و دل ما را به مِهر بيآراست . دادگرى و بخشندگى ما تنها ازوست . هر آنچه كه هست ، از اندوه و شادمانى و فراز و نشيب ، همه ساختهء خود اوست . نگهدار تاج و تخت بلند شاهى و ياريگر تو در پرستش مىباشد و دل شمايان را از مِهر ما برافروخت و به فرمان خود دل و چشم دشمن را بدوخت . تندرستى يك سره به فرمان او و پرستش تنها به زير پيمان اوست . چون انوشيروان اين سخنان را بگفت ، همه ازو در شگفت مانده بودند . پس از جاى خود برخاستند و باز هم بر او آفرين بكردند .\r\nبخشيدن خسرو ، پادشاهى را به چهار بهر و چاره كردن خراج را\r\nپس از آن شاهنشاه ، دانايان را به نزد خود بخواند و با ايشان در بارهء گيتى سخن براند . سپس گيتى را به چهار بخش پر از شهرهاى آباد بكرد . نخستين بخش خراسان بود كه دل نامداران را به دو شاد كرد . بخش ديگر قم و اصفهان - آن جايگاه بزرگان - و آذرآبادگان و ارمينيه تا پيش شهر اردبيل و سرزمين گيل بود . سديگر بخش پارس و اهواز و سرزمين خزر ، از خاور تا باختر بود و بخش چهارم عراق و سرزمين روم با آن پادشاهى و زمينهاى آباد بود « 1 »  .\r\n\r\n","description":"","footnote":" ( 1 ) - اين چهار بخش كه هر يك تحت نظارت يك سپاهبذ ( اسپهبد ) بودند ، عبارت بوده‌اند از : 1 - سرزمينهاى خراسان و آنچه از تخارستان و سيستان و بلوچستان به آن پيوسته بود . 2 - ناحيهء جبال كه شامل رى ، همدان ، نهاوند ، دينور ، كرمانشاه ، اصفهان ، قم ، كاشان ، ابهر ، زنجان ، ارمنستان ، آذربايجان ، گرگان و طبرستان بود . 3 - پارس و كرمان و خوزستان تا بحرين . 4 - عراق تا يمن و شام تا كناره‌هاى روم . ثعالبى ، تاريخ غررالسير ، ص 348 دينورى ، الأخبار الطوال ، ص 96 طبرى ، تاريخ طبرى ، ج 2 ، ص 646 . ","page_name":" 237 ","page_number":237},
  {"content":"\r\n\r\nسپس در اين سرزمينها به همهء تهيدستان و كسانى كه با كوشش و رنج تن ، نانى فراهم مىآوردند ، گنجهاى آكنده‌اى ببخشيد و با اين كار ، همگى بر او آفرين بخواندند . تا پيش از انوشيروان ، همهء شاهانى كه پيش از او بودند ، چه جاه ايشان ازو كمتر و چه بيشتر بود ، همگى از زمينهاى كشاورزى بهره مىگرفتند و اين بهره ، سه يك يا چهار يك بود كه از آن شاه بود . چون كواذ بيآمد ، اين بهره را دَه‌يك كرد و بر آن بود كه از دَه‌يك نيز كمتر كند و بكوشد تا كهتران را همچون مهتران بسازد . ليك روزگار او را بر آن كار درنگ نداد . پس تو نيز در اين دريا بسيار از نهنگ بىترس مشو .\r\nچون خسرو بر تخت پيلسته بنشست ، آن خراج دَه‌يك را نيز ببخشيد . همهء خردمندان و بزرگان و موبدان بيدار دل بر درگاه او انجمن گشتند و خسرو زمينها را ببخشيد و با ريسمان نهادن آنها را اندازه بكرد و گزيتى به يك درم نهادند تا ديگر دهگان ، دژم نباشد . به هر كسى كه تخم يا چهارپايى براى كشاورزى نداشت ، از گنج شاهنشاه بدادند و زمينها را از براى آن ، خوار نگذاشتند . ديگر هيچ زمينى ناكشته نمانْد و آن آيينهاى كهن پراكنده شد . گزيت درختان انگور بارور و خرماستانها را شش درم نهادند . از زيتون و گردو و ديگر درختان ميوه‌دارى كه هر مهرگان به بار مىنشستند ، يك درم به گنج شاه مىرسيد و بجز اين تا سال ديگر هيچ رنجى نبود .\r\nكسى از خوردنيهايى كه در خرداد ماه مىرسد ، هيچ باژى نمىخواست . كارگزاران در هر سال از كسانى كه توانگر بودند ، ليك به دهگانى نمىپرداختند و هيچ اندوه و رنج كشاورزى را نمىديدند ، از دَه تا چهار درم مىگرفتند . هيچ كس بر كشاورزان ستم نمىكرد . اين باژها را كارگزاران در هر چهار ماه يك بار به ديوان شهريار مىبردند .\r\nدبيران در ديوان شهريار همهء گزيت و خراجها را مىشمردند و در سه روزنامه « 1 »  هر\r\n\r\n","description":"","footnote":" ( 1 ) - مراد از روزنامه در اينجا گزارش روزانه است . ","page_name":" 238 ","page_number":238},
  {"content":"\r\n\r\nروز به موبد مىسپردند . يكى از آن روزنامه‌ها در دست گنجور بود و دستور نگاهبان آن بود . ديگرى براى آن بود كه به سوى هر كاردار و مهترى در كشورها بفرستند و سديگر نيز براى آن بود تا آن را به نزد موبد ببرند و گزيت سرانه و باژها را بشمارند .\r\nهمهء كارهاى باژ و خراج و كشاورزى به فرمان او بود « 1 »  .\r\nانوشيروان كارآگاهانى را در سراسر گيتى بپراكنده بود تا نيك و بد كارها از او نهان نماند . و بدين سان همه جاى گيتى را پر از داد كرد و همهء ويرانيها را آباد بساخت . خُرد و بزرگ در كنار هم بر دشت بخفتند و ميش و گرگ در كنار هم به آبشخور آمدند .\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 704 - 701 دينورى ، الأخبار الطوال ، ص 100 - 99 مسكويه ، تجارب الامم ، ج 1 ، ص 168 - 166 ابن بلخى ، فارسنامه ، ص 93 تجارب الامم فى اخبار ملوك العرب و العجم ، ص 298 - 295 مسعودى ، مروج الذهب ، ج 1 ، ص 262 ابن اثير ، الكامل ، ج 5 قبل از اسلام ، ص 108 - 107 نويرى ، نهاية الإرب ، ج 10 ، ص 193 - 192 .\r\nگويند عمر بن خطاب نيز وقتى ايران را گشود ، بر همين ترتيب كار كرد و بگفت تا از اهل ذمه بگيرند ولى بر هر جريب زمين باير نيز ، مانند مزروع خراجى نهاد و بر هر جريب كشت گندم يا جو يك پيمانه يا دو پيمانه نهاد و روزى سپاه از آن داد . و در عراق در بارهء خراج زمين و نخل و زيتون و سرانه خلاف ترتيب انوشيروان نكرد و آنچه را كه انوشيروان از لوازم معاش كسان برداشته بود ، برداشت . طبرى ، همان ، ص 703 .\r\nنيز روايت كرده‌اند كه در آن هنگام كه انوشيروان به بررسى شيوهء خراجگيرى فوق پرداخته بود ، بزرگان را گرد آورد و پس از مطرح ساختن نظراتش ، از ايشان نظرخواهى كرد . ليك هيچكس را ياراى كوچكترين ابراز نظرى در برابر او نبود و اين امر چند ساعت طول كشيد . همه خاموش بودند و انوشيروان پيوسته از ايشان مىخواست تا به بيان نظراتشان بپردازند . بلعمى در اين باره مىنويسد : « خلق خامش شدند و كس جواب نداد و دو ساعت برآمد . باز انوشروان گفت : ما را پاسخ دهيد كه من خواهم كه اين به رضاى شما نهم تا عدل و داد بُوَد . مردى از ميان برخاست نه از معروفان ، و ليكن از ايشان كه او را بشناخت . گفت : اى ملك ، خراج چيزى بُوَد كه جاودانه بماند و مردم فنا شود . و چيزى باقى را بر چيزى فانى چگونه توان نهادن . بر زمينى آبادان خراج نهى ، فردا از پس اين عصر ، آن زمين ويران شود و خراج بر وى بماند . و بر مردى خراج نهى و بميرد و آن خراج بر زمينهاى خراب باقى بماند و بر فرزندان وى بماند . انوشيروان گفت : ابلهى و نادانى مكن ، كه ندانى كه چه گويى . نشنيدى كه گفتم هر سالى اين زمينها بپيمايند ، هر زمينى كه ويران است ، خراج از وى برگيريم و هر زمينى كه آبادانست بر نهيم . پس او را گفت : تو از كدام مردمى ؟ گفت : من از گروه دبيرانم . گفت : دبيران فضول باشند . و بفرمود كه دويت [ دوات 
  ] بر سر او همى زنند تاش بكشند . و بدان مجلس اندر دبيران بودند بسيار . هر كسى آمده بودند با دويت ، هر دويتى بر سر او همى زدند تاش بكشتند . پس همه گفتند : اى ملك ، ما از اين سخن او بيزاريم و تدبير آنست كه ملك گفت . » تاريخ بلعمى ، ج 2 ، ص 1046 - 1045 . نيز : طبرى ، تاريخ طبرى ، ج 2 ، ص 702 . ","page_name":" 239 ","page_number":239},
  {"content":"\r\n\r\nنامه نوشتن انوشيروان به كارداران خويش\r\nپس از آن ، انوشيروان نامه‌اى به پهلوى بنويساند كه چون آن را از من بشنوى ، خواهى پسنديد . در آغاز نامه گفت : از شاهنشاه بزرگ ، خسرو يزدان پرست كه در روز بيستم خرداد ماه ، يزدان اين تاج و تخت را به دو داد و آن شاخ برومند از درخت كواذ در آن روز تاج بزرگى را بر سر نهاد ، به سوى كارداران باژ و خراج ، آن پرستندگان سايهء فرّ و تاج شاهى . شما را از سوى ما بىاندازه درود باد . همانا كه اگر هنر با نژاد همراه گردد برتر باشد . در آغاز سخن چون لب بگشاييم ، پروردگار گيهان آفرين را ستايش كنيم . كسى را خردمند و بينا دل بشناس كه سپاسگزار دادگر گيتى باشد و بداند كه او از ما بىنياز است و هر رازى در نزد ما آشكار مىباشد . هر كسى كه يزدان ، او را سرفرازى دهد ، نخست او را بىنيازى ببخشد . او مرا به دادگرى بفرمود و خودش نيز داور است و تا جاودان از هر برترى ، برتر مىباشد . در پيش يزدان ، شاه و كهتر با هم برابرند و هيچ‌كس را بجز بندگى كردن ، كارى نيست . از ژرفاى زمين تا آسمان بلند و از خورشيد تا اين خاك تيرهء نژند ، پِى مور نيز بر اين گواه است كه ما بندگانيم و او پادشاه مىباشد . ما را تنها به راستى فرمان داده است ، چرا كه آن ديو است كه كژّى و كاستى مىآورد . بدانيد كه اگر در اين گيتى فراخ براى من هيچ بجز اين باغ و ميدان و كاخ نبود ، دل من تنها دادگرى و مِهر را برمىگزيد و در هر كارى چهرهء خود را گشاده مىداشتم . اكنون كه يزدان پاك ، شاهى سراسر زمين ، از خاور تا باختر و از خورشيد درخشنده تا خاك تيره را به من داد ، ديگر نبايد كه هيچ بجز داد و مِهر كنيم و يا در كارى اخم به چهره آوريم . اگر در دشتى بزرگ ، يك شبان كم خِرد باشد ، ديگر هيچ گوسپندى از چنگ گرگ برجاى نخواهد ماند . نبايد كه در خشكى و آب و روز و شب بر زيردستان و دهگانان و درباريان ما و يا بازرگانانى كه درم و مرواريد خوشاب و مشك بر دريا و خشكى مىبرند ، خورشيد آسمان جز به داد و\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nمِهر بتابد و ستمى به ايشان برسد . تا كنون در اين نژاد ما كار بدين گونه بوده است و پسر از پدر تاج يافته و هيچ بجز داد و خوبى در گيتى نبوده و آشكار و نهان يكى بوده است . اينك ما از براى تخت و تاج ، اين خراج و گزيت را بر روى زمين بنهاديم . پس چون پس از آن كه اين نامه را به نزد شما - كه اورمزدتان فرخنده باد - بيآورند ، ديگر يك تن نيز با بيدادگرى از اين يك درم بگذرد ، سوگند به يزدان كه اين ديهيم و فرّ را بداد ، ميان او را با ارّه به دو نيم سازم تا چون تخم بدى بكارد ، با اين كار ، پادافرهء كردگار را ببيند . پس اين آيين و نامه را به پيش خود بنهيد و هرگز از اين آيين و كيش فرّخ سر مپيچيد . در هر چهار ماه يك بهره از اينها را با داد و باآفرين بخواهيد . ليك از جاهايى كه زيان ملخ بدان رسيده و يا گرماى بسيار خورشيد به زمينهاى سخت مىتابد و يا برف و باد آسمان بلند به آن كشتزارها گزندى رسانيده و يا بارانى در نوروز نباريده و دشت خرّمى از خشكى ، دژم گشته ، هيچ باژى نخواهيد و از گنج ما به كشاورزان براى مزد رنجى كه مىبرند و نيز تخمى كه مىپراكنند ، ببخشيد . مبادا زمينى كه دارندهء آن مرده و او را هيچ خويشاوندى نبوده است ، ويران شود . زيرا كه آن در سايهء شاه ايران است و اگر دشمن من چنين بهانه‌اى را به دست آورَد و ببيند كه زمينى بر سرزمين من ويران است و سايهء پَر من بر آن نمىتابد ، بر گنج ما ننگ خواهد آورد .\r\nآنچه نياز است ، از گنج برداريد چرا كه يزدان ما را از گنج بىنياز ساخته است .\r\nپس اگر كارگزارى اين كار دشوار را خوار بگيرد ، چه سرفراز باشد و چه زيردست و در هر جايى كه باشد ، او را زنده بر دار خواهم كرد . شاهان پيشين آيين ديگرى داشتند و بد و نيك كارها از آن كارداران بود و گيتى به پيش اسپ آن سواران بود . با خيره‌سرى خِرد را مىفريفتند و در گنج‌اندوزى هيچ آرامش نمىيافتند . ليك گنج من دادگرى من است و سپاهيانم ، دهگانان هستند و هرگز نمىخواهم كه چشم به دينار داشته باشم . در نزد من دادگرى در گيتى و نگاه داشتن ارج مردمان نژاده گرامىتر از جنگ با دشمنى است كه كشور و تاج و تخت مرا مىجويد . بدانيد كه سهپبدى كه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمردمان را به زر بفروشد ، به اين بارگاه ما راه نيابد و تنها كسانى كه با داد و مِهر و آيين و راه باشند ، از اين بارگاه ما ارج خواهند يافت . اگر كارداران بيدار من در ايوان موبد انجمن گردند و از گفتار يك تن از ايشان دروغ پديدار گردد ، ديگر كار او در نزد ما فروغ نگيرد . مرا به بيدادگران هيچ مِهرى نخواهد بود و در نزد من پلنگ با مردم ناراستكار يكى است . هر كسى كه جوياى راه يزدان بود و با آب خِرد ، جان تيرهء خود را بشست ، در اين بارگاه ما بلندى يابد و در نزد موبدان ، ارجمند گردد و در پيش يزدان نيز به پاداش آن تخمى كه كاشته ، بهشت خرّم را بيابد . ما از آن خواسته‌اى كه از براى آن روانمان به نفرين مردم كاسته گردد ، بيزاريم . چون خوراك ما از گوشت تهيدستان باشد ، بىگمان پرورشمان نيز از پوست ايشان خواهد بود . پس براستى كه پلنگ نيز از شهريارى كه چنين باشد و نه شرم داشته باشد و نه آيين كيش ، بهتر است .\r\nگشادست بر ما در راستى * چه كوبيم خيره در كاستى\r\nاگر از كسى كه در نهان ، بد مىكند و در پيش ديدگان ديگران داد مىورزد ، به ما آگهى رسد ، ديگر در اين بارگاه ما ارجمند نخواهد بود و در نزد يزدان نيز ناپسند خواهد بود . پس درود يزدان و ما بر آن كس كه تار و پودش از مِهر و داد باشد . اى شهريار ، بدان كه اگر دادگر باشى ، يادگارى در گيتى بگذارى كه تا جاودان همگان بر آن شاه - كه زمين ازو آباد شد - آفرين كنند .\r\nداستان بابك - موبد خسرو - و ديوان لشگر دادنش\r\nهيچيك از شاهان با تاج و تختى كه گنج و سپاه بسيار داشتند ، از انوشيروان - كه\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nروانش تا جاودان ، جوان باد - دادگرتر و در مردانگى و فرزانگى ، پر هنرتر نبودند .\r\nانوشيروان را موبدى هوشيار و بينا دل و شادكام به نام بابك بود . پس ديوان لشگر « 1 »  را به دو داد و بفرمود تا در پيش درگاه شاه ، جاى بلند و فراخى را كه سرش از تيغ درگاه كاخ نيز بلندتر بود ، بيآرايد . آنگاه بوبى « 2 »  شاهوار بر آن بگسترد و بر آن بنشست . سپس از ايوان بابك خروشى برآمد و همگى به آن گوش نهادند . خروش برآمد كه : اى نامداران جنگ آزماى ، همهء كسانى كه از شهريار درم مىخواهيد ، بر اسپ سوار گرديد و كلاهخودهاى آهنين بر سر بگذاريد و با زره و گرز گاوسار به درگاه شاه بخراميد . سپاهيان كه چنين شنيدند ، همگى به ديوان بابك بيآمدند و آسمان از گَرد آن همه سپاهى ، سياه گشت . چون بابك به سپاهيان بنگريست ، درفش و سر تاج خسرو را نديد . پس در آن ايوان بر اسپ سوار شد و به ايشان نيز بفرمود تا بازگردند .\r\nچندى بر اين بگذشت . روزى چون خورشيد تابنده چهرهء خود را بنمود ، از درگاه شاه خروشى برآمد كه : اى گرزداران سپاه ايران ، همگى با جنگ افزار و كمان و كمند و به ارجمندى به درگاه بابك برويد . سپاهيان نيز با نيزه و كلاهخود و گبر برفتند و گَرد سپاهيان تا به ابر برآمد . بابك سراسر سپاه را بنگريست و چون فرّ و شكوه خسرو شاه پديدار نبود ، گفت : امروز همگى با مِهر و داد و پيروزى و شادى بازگرديد .\r\nبه سديگر روز خروش برآمد كه : اى نامداران با فرّ و هوش ، مبادا كه يك سوار نيز از سپاه با كلاهخود و جوشن كارزار از اين بارگاه ما بگذرد و نام او در ديوان لشگر نوشته نشده باشد . بدانيد كه براى آمدن به اين ديوان ديگر نبايد سخن از ترس يا شرم باشد . از سوى ديگر ، چون خسرو شاهنشاه گوش بنهاد و آن خروش را از ديوان بابك بشنيد ، بخنديد و گبر و كلاهخود بخواست و درفش بزرگى خود را برافراشت .\r\n\r\n","description":"","footnote":" ( 1 ) - ديوان لشگر همان ديوان عرض سپاه است .  ( 2 ) - بوب به پارسى به معناى فرش است . ","page_name":" 243 ","page_number":243},
  {"content":"\r\n\r\nپس خسرو شاه كه كلاهى از آهن بر سر نهاده و زره رومى بر تن كرده و گرههاى فراوانى بر آن بزده بود ، با گرز گاوپيكرى در دست و چهار تير خدنگ كه به كمر زده بود و كمانى به بازو و كمندى بر زين و كمرى زرّين بر ميان ، اسپ خود را از جاى برانگيخت و ران بيفشرد و گرز گران را به گردن برآورد و چندى به چپ و راست بتاخت و جنگ افزار و سوارى خود را به بابك بنمود . بابك كه چنين ديد ، آن شاهنشاه را فرهمند يافت و بپسنديد . پس به دو گفت : اى شاه ، جاويد باشى و روانت از فرهنگ بهره‌مند باشد . همانا كه روى كشور را با داد بيآراستى و چنين دادى را تنها از تو به ياد داريم . اگر چه اين سخن از بنده ، دليرى خواهد بود ، ليك سزاوار باشد كه روى خود را از داد نپيچى و يك بار ديگر چنان كه از خردمندى همچون تو سزاوار است ، رُخ اسپ را به راست بپيچى . خسرو كه چنين شنيد ، بار ديگر بسان آذرگشسپ ، اسپ خود را به چپ و راست برانگيخت . بابك در او نگاه كرد و خيره بماند و پروردگار گيهان آفرين را فراوان به دو بخواند .\r\nپس يك درم بر روزىِ شاه بيفزود و بخروشيد كه : اسپ سر جنگ جويان - اين سوار گيتى و شهريار نامور - را بيآوريد . انوشيروان - كه هم خودش شاهى جوان بود و هم بختش جوان بود - فراوان از كار او بخنديد .\r\nچون بابك از ديوان شاه برخاست و به پيش شاه در ايوان او بيآمد ، به دو گفت : اى شهريار بزرگ ، امروز كه من ِ بنده ، سترگ گشتم ، تنها در دلم راستى و داد بود . سزاوار است كه شاه هيچ درشتىاى از من به ياد نگيرد . خوشا كسى كه درستى را بجست .\r\nشاه كه چنين شنيد ، به دو گفت : اى مرد هوشيار ، تو هرگز از راه راستى مگرد . بدان كه اگر ترسى بر تن خويش آورى ، همانا كه با اين كار ، دل راستى را شكسته باشى . با اين كار تو ، ارزش تو در پيش من بيشتر شد و دلم به سوى انديشهء خود بگشت و با خود انديشيدم كه آيا به هنگام جنگ ، چگونه از آوردگاه گَرد برخواهيم آورد ؟ بابك با شنيدن اين سخن به آن شاه - پر مايه گفت : اى شهريار ، نگين و كلاه شاهى هرگز به مانند تو نبيند . هيچ پيكر نگارى دست و رُخى همچون تو در ايران نديده است .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nسپهر بلند به كام تو گردد و دلت شاد و تنت بىگزند باشد « 1 »  .\r\nانوشيروان به موبد گفت : همانا كه با دادگرى ما پير نيز جوان مىگردد . در گيتى نبايد كه از شهريار ، هيچ بجز راستى به يادگار بماند . اين رنج و آز و گنج و روان بستن در اين سراى سپنجى از براى چيست ؟ چون در اين گيتى براى هميشه نخواهيم آرميد ، پس بايد خورد و آسود . من پيوسته از كار گيتى پر انديشه بودم . ليك اين سخن را در نهان مىداشتم . با خود مىانديشيدم كه در پيرامون من اهريمنانى هستند كه دشمن شاهى من مىباشند . در دل مىگفتم اگر من از هر سو سپاهيانى را براى رزم بخواهم ، سپاهيان تنها با گنج است كه انجمن خواهند شد و از آن گنج به من رنج خواهد رسيد . آنگاه مىگفتم اگر كه بايد از براى اين گنج به تهيدستان ، بد برسد ، پس بايد دل از اين آرزو بُريد . همواره اين راز را در دل خويش داشتم و چون اين انديشه‌ام به درازا كشيد ، نامه‌هايى به سوى پهلوانان و خردمندان بيدار دل و نامداران و خودكامگان هر كشور بنوشتم و در آن گفتم كه : هر كسى كه هوش و خِرد دارد و پسرش را براى كهترى بپرورانيده است ، او را با جنگ افزار به ميدان بفرستيد تا نزديك ما آبرو بجويد . نبايد كه در فراز و نشيبها چگونگى نبرد را ندانند و بايد بتوانند با گرز و شمشير و تير و كمان با دشمن بكوشند . چرا كه جوان بىهنر ، اگر چه فرزند آرش نيز باشد ، باز هم سخت ناخوش است . پس مهتر ديوان لشگر به سوى هر كشورى برفت و به نزديك هر مهترى ، درم و جنگ افزار ببرد و چهل روز در آنجا درنگ بكرد . اكنون كار چنان شد كه روى گيتى را با اين مردانم بيآراستم تا ببينم چه كسى به جنگ من خواهد آمد . مرا ، هم جنگ افزار و هم دانش و خِرد ، از شاهان پيشين بيشتر است . موبد كه اين سخنان را از شاه بشنيد ، بر تاج و تخت او آفرين بخواند .\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 705 - 704 بلعمى ، تاريخ بلعمى ، ج 2 ، ص 1052 - 1047 دينورى ، الأخبار الطوال ، ص 102 - 100 مجمل التواريخ و القصص ، ص 74 ابن اثير ، الكامل ، ج 5 قبل از اسلام ، ص 110 - 108 . ","page_name":" 245 ","page_number":245},
  {"content":"\r\n\r\nدر داد و فرهنگ انوشيروان\r\nچون خورشيد چهرهء تابنده خود را بنمود و آسمان در باغ را بگشود و تودهء گل شنبليد خورشيد پديدار گشت و زلفان شب تيره ناپديد شد ، انوشيروان با دلى شاد و خرّم و بختى جوان بر تخت بنشست . پس خروشى از درگاه شاه برآمد كه : هر كس كه راه به سوى داد مىجويد ، به درگاه انوشيروان - اين شاه خجسته و دلافروز گيتى - بيآيد . پس همهء كسانى كه در گيتى جوياى داد بودند ، به درگاه او روى نهادند . آنگاه شهريار به آواى بلند گفت : هرگز كسى را بجز يزدان پاك ، يار خود مداريد . زيرا كه او هم دارنده است و هم راهنماى و در هر دو سراى دستگير مردمان مىباشد . از اين تخت و تاج ما مترسيد و بدانيد كه اين بارگاه شب و روز به روى هر كسى گشوده است . پس لب از گفتار فرو مبنديد . چه به هنگام ميگسارى با انجمن و يا به آهستگى سرگرم سگالش باشيم و يا اين كه سرگرم چوگان و يا شكار در دشت نخچيرگاه ، همواره راه شما به پيش ما گشوده است . هيچكس را در هنگام خواب و بيدارى و رنج و ناز ما از اين بارگاه باز نداريد . باشد كه همه آرزوى خود را بيابند و يك تن نيز روى تافته از من نخوابد . دلم در آن هنگام شاد و روشن خواهد شد كه رنج ستمديده‌اى را از ميان ببرم . مبادا كه كسى با دلى دردمند از كارداران و يا سپاهيان و پيش كاران من بخوابد . زيرا كه از درد او بر من گزند خواهد آمد . آگاه باشيد كه كردگار گيهان همه چيز را از من خواهد پرسيد اگر چه سخن اندكى نيز در نهان مانده باشد از كار باژ و خراجى كه موبد در ديوان ما رانده است . از شمايان هيچ سيم و زرى نخواهند خواست . پس از اين پس با دلى پر از بيم من مخوابيد « 1 »  .\r\n\r\n","description":"","footnote":" ( 1 ) - در بارهء عدل انوشيروان روايات بسيارى ذكر شده است : از آن جمله اين حديث معروف است كه پيامبر اكرم ( ص ) فرمود : من در زمان پادشاه عادل متولد شدم . و مراد همان انوشيروان بود . ( اگر چه برخى از شيعيان اين حديث را قبول ندارند ) . همينطور از جابر بن عبد الله انصارى روايت كرده‌اند كه گفت : از حضرت رسول الله ( ص ) پرسيدم : يا رسول الله خداى تعالى با كسرى چه كرد ؟ جواب فرمود كه : اى جابر ، از من سؤال كردى از آنچه من از جبرئيل سؤال كردم . جبرئيل گفت من قصد كردم كه از خداى تعالى همين سؤال كنم ، ناگاه ندا آمد كه : من نسوزانم به آتش دوزخ ، بندگانى را كه عمارت بلاد و رعايت عباد من كرده باشند . اعتماد السلطنه ، تاريخ طبرستان ، ص 134 - 133 . گويند چون انوشيروان قصد ساختن كاخ خود را در مداين بكرد ، زمينهاى اطراف آن را بخريد و صاحبانش را راضى كرد . ليك از جملهء آن همسايه‌ها پير زنى بود كه خانه كوچكى داشت و حاضر به فروش خانهء خود نشد و خواستار همجوارى با شاه گشت . انوشيروان نيز دستور داد كه كارى به آن پير زن نداشته باشند و عمارات آن را استحكام دهند و قصر را در كنار آن به صورت كج بسازند . مؤلف كتاب آثار البلاد و اخبار العباد مىنويسد كه آن ايوان را ديده است كه در گوشه‌اى از آن قبه‌اى بوده كه اهل آن ناحيه به آن قبهء عجوز ( پير زن ) مىگفته‌اند . ج 2 ، ص 249 . گويند پس از اين كه ايوان ساخته شد ، خدمهء قصر به انوشيروان شكايت كردند و گفتند كه پير زن هر روز در خانه‌اش دودى به پا مىكند كه از براى آن نقوش ايوان سياه مىشود . ليك انوشيروان گفت كه هر گاه نقوش ايوان سياه شوند ، بار ديگر آنها را تازه كنند ولى پير زن را از دود كردن باز ندارند . آن پير زن ماده گاوى داشت كه آخر هر روز به آن خانه در مىآمد و چون پير زن شير او را مىدوشيد ، باز به بيرون مىرفت . فراشان قصر انوشيروان به وقت درآمدن ماده گاو ، فرش را مىپيچيدند و چون بيرون مىشد ، باز مىگستراندند . « و اين بود طريقهء آنها در عدل و مراعات رعايا » . ترجمه آثار البلاد و اخبار العباد ، ج 2 ، ص 250 - 249 . مسعودى مىنويسد كه روزى فرستادهء قصر روم با هدايايى به آن ايوان آمد و ساختمان نيك آن را بديد ، ليك مشاهده كرد كه صحن آن كج مىباشد . گفت : اين صحن مىبايست چهار گوش مىبود . به او جريان آن كار را بگفتند . فرستادهء رومى با شنيدن آن گفت : « اين كجى نيكتر از راستى است . » مسعودى ، مروج الذهب ، ج 1 ، ص 259 . همچنين گفته شده كه انوشيروان زنجيرى را با زنگهايى از درگاه خود بياويخته بود تا هر كس بر او ستمى رفته ، بيايد و آن را بجنباند و شاه بدون واسطه آگاه شود . ليك 7 سال گذشت و هيچيك از رعايا محتاج به تكان دادن آن نشد . ترجمه آثار البلاد و اخبار العباد ، ج 1 ، ص 306 - 305 . ","page_name":" 246 ","page_number":246},
  {"content":"\r\n\r\nبا شنيدن اين سخن ، از آن ايوان خروشى برآمد كه تا خورشيد برفت . همگى گفتند : انوشيروان همواره با فرّهى و تاج شاهنشاهى باد . اين تخت و تاج خسروانى و نامور بىتو مباد . آنگاه همه با شادى و خرّمى از پيش او برفتند .\r\nزمين بسان باغ بهشتى شد . هيچكس را در گيتى دژم نمىديدند . باران در آن هنگام كه مىبايست ، از ابر بباريد . گيتى بسان بهشت خرّم گشت و ابر در بوستانها لاله بكاشت . در و دشت و پاليز به مانند چراغى درخشان شد و باغ همچون خورشيد گشت و مرغزار بسان ماه شد . پس به روم و هند آگهى رسيد كه : روى ايران همچون پرند رومى گشت و انوشيروان با دادگرى و سپاهيان خود زمين را به مانند\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nماه تابنده بيآراست . هيچكس بجز خود شهريار نامور شمار آن سپاهيان را نمىداند .\r\nهمهء آن سپاهيان با جنگ افزار و دلى شاد و گيتىافروز و با آبروى هستند . با شنيدن اين آگهى ، دل شاهان هر كشور خيره گشت و روانشان از كار انوشيروان ، تيره شد .\r\nپس چون در خود توان پايدارى در برابر او را نديدند ، او را باژ و ساو بدادند و همگى او را كهتر شدند و بسيارى بَرده و هميان بيآوردند و فرستادگان با گرز و كلاه زرّين روان گشتند و با باژ و ساو گران به درگاه آن شاه گيتى برفتند . و بدين سان بارگاه انوشيروان از آن همه هميان و بَرده و بارخواهان همچون بهشتى آراسته شد . چندى بر اين نيز بگذشت و روزگار پيوسته با شاه ايران به مِهر بود .\r\nدر گشتن انوشيروان گِرد پادشاهى خويش\r\nآنگاه خسرو خردمند آهنگ آن كرد تا اندكى در آن سرزمين از جاى بجنبد و به گِرد آن گيتى خرّم بگردد و كارهاى نهان را گشاده سازد . پس كوس بزد و سپاه خود را براند . ماه و خورشيد نيز به دو خيره مانده بودند . از آن همه پيكر سپاهيان و سيم و زر و كمرها و سپرهاى زرّين ، گويى در هيچ كانى ديگر زر و مرواريد خوشاب و گوهر نمانْد . انوشيروان بدين گونه با تن آسانى ، سپاه را به آيين ساسان به سوى خراسان كشانيد . در هر سرزمين آبادى كه مىگذشت ، سراپرده و تاژها را در دشت مىزد و چون نالهء كارناى برمىخاست ، جارچى جار مىزد كه : اى زيردستان شاه گيتى ، چه كسى از ما گزندى در نهان دارد ؟ هرگز با ترس از شهريار مخوابيد و جان خود را با انديشه ، نزار نداريد . بدين گونه سپاه را با آن تاج و تخت بزرگان به گرگان كشانيد .\r\nبدان كه از دادگرى ، كاستى پديد نيآيد و شاه بايد هنر و خِرد و نژاد داشته باشد .\r\nانوشيروان و سپاهيانش از گرگان به سارى و آمل رفتند و به هنگام آواز بلبل بود كه بدانجا رسيدند . سراسر آن در و دشت ، بيشه بود و دل شاه ايران پر از انديشه بود .\r\nپس سوار بر اسپ تازى زرد رنگى از دشت به بالاى كوه برفت و بالاى كوه و بيشه‌ها\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nرا بنگريست و گل سنبل و آب و نخچير بديد . پس گفت : اى كردگار داور و اى پروردگار گيهاندار و پيروز ، همانا كه تو آفرينندهء خورشيد و ماه و گشاينده و نمايندهء راه هستى . گيتى را با چنين خرّمى بيآفريدى كه زمين از آسمان پيدا نيست . براستى كسى كه بجز تو را بپرستد ، روان خود را به دوزخ خواهد فرستاد . از براى همينها بود كه فريدون يزدان پرست ، نشستنگاه خويش را در اين گوشه بساخت « 1 »  .\r\nدر همان هنگام ، گوينده‌اى كه اين سخن شاه را شنيد ، به دو گفت : اى دادگر ، بدان كه اگر تركان از اينجا نمىگذشتند ، در چنين جاى مايه‌ور و با فرّهىاى ، هرگز دل ما از رامش تهى نبود . ليك اكنون از براى اين همه كشتن و تاراج و تاختن ، ياراى آن را نداريم كه گردن خود را برافرازيم . تركان هيچ چيز را از پرنده و مردم و چهارپايان برجاى نمىگذارند . اكنون هر گزندى كه مىخواهد به سپاه ايران بيآيد ، تنها از اين راه است . پيش از اين كوشش و رزم بسيارى بشد و راه گذر تركان از خوارزم بود . اينك دهگانان و بازرگانان به رايگان سر خود را مىدهند . پس چون تو سپاهيانت را به اينجا آورده‌اى ، اين بد را از ما بگردان و راه ايشان را ببند و بدان كه با اين كار ، گنج تو نخواهد كاست و افزايش خواهد يافت . براستى كه اكنون جاى بخشايش بر ما است .\r\nچون شاه گفتار آن دادخواه را بشنيد ، اشك از ديدگان بباريد و به دستور خود گفت : اكنون كه اين كار دشوار پيش آمده ، ديگر شايسته نيست كه بخوريم و بيآساييم و يا تاج را براى خود بپرورانيم . پروردگار گيهاندار اين ستم را بر ما نمىپسندد كه ما شاد باشيم و دهگان ، دژم باشد . پس نخواهيم گذاشت كه اين كوه و دشتهاى فراخ - كه در خور باغ و ميدان و كاخ هستند - با اين همه گاو و نخچير و آبهاى روان - كه روان آدمى از ديدنشان تازه مىگردد - را ويران سازند و ايران زمين را ويران كنند . اين كار از شاهى و خِرد و فرزانگى و مردانگى سزاوار نباشد . چون ايران زمين ويران باشد ، هيچكس بر ما آفرين نخواهد خواند . پس انوشيروان به دستور خود بفرمود كه :\r\n\r\n","description":"","footnote":" ( 1 ) - اشاره به پايتخت فريدون دارد كه در آمل بوده است . ر . ك . ج 1 از كتاب حاضر ، ص 128 - 127 . ","page_name":" 249 ","page_number":249},
  {"content":"\r\n\r\nمردمان ژرف بين و استاد را از هند و روم برگزين و با سنگ و گچ ، بارويى كه بُن آن پهن و بالايش به درازاى دَه كمند باشد ، از ژرفاى آب تا به آفتاب برآور . شايد كه با ساختن چنين بندى ، ديگر گزندى از دشمن به ايران نيآيد . در اين راه هيچكس نيز نبايد به رنج افتد و گنج را بگشاى و هرچه بخواهند ، بده . نبايد كه مردم كشاورز و دهگان و نژاده هيچ گزندى از باد بيابند . بدين سان انوشيروان موبد پيرى را به آن كار گماشت و در پيش بيابان ، ديوارى بساخت و در بزرگى از آهن نيز بر آن بنهادند « 1 »  .\r\nسرانجام رمه از رنج گرگ بىترس گشت . آنگاه انوشيروان بر سراسر كشور نگاهبانانى بنشاند و چون از اين كار زينهار بيافت ، سپاهيان خود را از آن دشت براند .\r\nسزا دادن خسرو ، الانان و بلوچيان و گيلانيان را\r\nانوشيروان از آن دريا به سوى الانان برفت . در آنجا سرزمينى ويران و بيكار بديد .\r\n\r\n","description":"","footnote":" ( 1 ) - مسعودى در بارهء نحوهء ساختن اين ديوار مىنويسد كه آن را بر مَشكهاى پر باد از پوست گاو با سنگ و آهن و سرب به پا كرد كه هر چه ديوار بالاتر رفت ، مَشكها فروتر شد تا به قعر دريا قرار گرفت و ديوار از آب بالا آمد . آنگاه مردان به زير آب رفته ، با كارد و خنجر ، مَشكها را بشكافتند و ديوار در دل آب به قعر دريا استوار شد . مسعودى در ادامه مىنويسد كه در زمان او يعنى سال 332 قمرى هنوز آن ديوار بر جاى بوده و اگر كشتى دشمن بدانجا مىرسيده ، مانع بوده است . نيز همو مىنويسد كه آنگاه انوشيروان ديوار را ما بين جبل قبخ ( كوههاى قفقاز ) و دريا امتداد داد و درهايى بر آن نهاد . سپس ديوار را بر كوه قبخ كشيد . مروج الذهب ، ج 1 ، ص 258 . حمزهء اصفهانى نيز مىنويسد كه چون انوشيروان سد دربند يا باب الابواب را بدانسان بنا كرد و طول آن در حدود 20 فرسنگ بود ، به هر ناحيهء آن اميرى از سپاه گماشت و آنجا را به اقطاع وى داد و از آبادانىهاى آن ناحيه طعام ايشان را فراهم كرد . و چنان قرار داد كه آن ناحيه با ضياع خود پس از مرگ حاكم ، وقف اولادش باشد و همو مىنويسد كه تا زمان حمزه يعنى سال 350 قمرى از نسل همان نگاهبانان ، به نگاهبانى آن سد مىپرداخته‌اند . تاريخ پيامبران و شاهان ، ص 55 . ابن خلدون مىنويسد كه در زمان او يعنى قرن هشتم هجرى جاى آن سد يا ديوار در مملكت فرزندان دوشى خان نمودار بوده است و احتمالاً در قرن هفتم به هنگام حملهء مغول ويران شده بود . العبر ، ج 1 ، ص 203 . ثعالبى نيز مىنويسد كه انوشيروان پس از ساختن سد مزبور ، بيش از 100 دژ در آن ناحيه برآورد تا به صورت پشتوانه‌اى براى ايرانيان در برابر دشمنان باشد . تاريخ غررالسير ، ص 349 . نيز : مجمل التواريخ و القصص ، ص 76 . ","page_name":" 250 ","page_number":250},
  {"content":"\r\n\r\nپس به ايرانيان گفت : اين ننگ است كه روى ايران زمين ، ويران باشد . نبايد كه با اين كار همداستان گرديم تا دشمن نيز در اين باره سخن بگويد . آنگاه انوشيروان فرستادهء سخنگوى و دانايى را - همچنان كه سزاوار بود - از ميان سپاه برگزيد و به دو گفت :\r\nپگاه از اينجا برو و به اين مرزبان و سپاهيان بگوى كه : من از گفتار كارآگاهان شنيده‌ام كه در آشكار و نهان گفته‌ايد كه ما را از خسرو هيچ باكى نيست و ايران با مشتى خاك در نزد ما برابر است . پس اكنون ما به نزد شما آمديم و سراپرده و تخت و تاژ بزديم .\r\nاينجا بيابانى فراخ با كوههايى بلند است و سپاهيان نيز با تير و گرز و كمند مىباشند .\r\nهمهء اين در و دهار جاى نخيز شماست و بر و بوم آن كوه و زمين شمايان مىباشد .\r\nليك ما جنگ جويانى بيگانه هستيم و سپاهى و سپهبد از اين خانه نمىباشيم .\r\nآنگاه فرستادهء انوشيروان برفت و پيام سالار ايران را بداد . سپاهيان الانى كه چنين شنيدند با بزرگان و فرزانگان و سگالشگران انجمن گشتند . ايشان سپاهيانى بودند كه تاختن ، پيشهء ايشان بود و انديشهء آزاد مردى ايشان كم بود . مرز ايران پيوسته از آنها در بيم بود و هيچ جامه و سيم و زرى براى كسى نمىگذاشتند . چون به دشت مىرسيدند ، ديگر زن و مرد و كودك و چهارپايى را برجاى نمىگذاردند .\r\nچون فرستاده پيام انوشيروان - آن شاه گيتى - را براى ايشان بگفت ، رخسار آن نامداران از شنيدنش تيره گشت و دلشان از نام انوشيروان خيره شد . پس بزرگان و دلاوران ايشان با باژ و ساو گران و بَرده و جامه و سيم و زر و اسپان گرانمايهء بسيار به سوى او برفتند و پيران و سخنگويان و دانش‌پذيران آنها به پيش انوشيروان بيآمدند و از كار گذشته نالان شدند . براستى كه چون خِرد با دلاور ، يار باشد ، او را نيازى به شرم و پوزش نخواهد آمد . چون بدين سان با آن پيشكش و بشارها به پيش سراپردهء شهريار رسيدند ، همگى با ديدگانى پر اشك و دلى پر خون ، خروشان بر خاك بغلتيدند . شاه بيدار ايران كه چنين ديد ، همهء آن گناهان گذشتهء ايشان را ببخشود و بفرمود تا در برابر هر آنچه كه ويران شده و كنام پلنگان و شيران گشته است ، زود شارستانى برآورند كه درونش جاى كشاورزى باشد و در پيرامونش نيز باروى بلندى\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبسازند تا ديگر هيچ گزندى از دشمن نيآيد . ايشان با شنيدن اين سخن به آن شهريار نامور گفتند : ما بندگان با گوشوارى هستيم و همچنان كه شاه بفرمود ، بارو و جايگاه نامورى برخواهيم آورد .\r\nآنگاه انوشيروان سپاهيان خود را از آنجا براند و به هندوستان رفت و چندى در آنجا بماند . در هندوستان همگى به فرمان پيش او آمدند و هر يك براى جان خود چاره‌جوى گشتند . از درياى هند تا دو كروه ، همه‌جا درم و پيشكش و اسپ و پيل بود . بزرگان هند همگى با دلهايى زدوده و نيكخواه به پيش شاه آمدند . خسرو از ايشان بپرسيد و آنها را بنواخت و به اندازه بر ايشان پايگاهى بساخت . سپس با دلى شاد از آنجا بازگشت . همه‌جا پر از اسپ و پيل و سپاه شد .\r\nهمچنان كه شاه مىرفت ، به دو آگهى رسيد كه گيتى از بلوچان « 1 »  تباه گشت و در همه‌جا به كشتن و تاراج و تاختن مىپردازند و آب در زمينها مىاندازند . در گيلان نيز تباهى از اين بيشتر است . دل انوشيروان شاه از شنيدن اين آگهى اندوهگين گشت و اندوه را با خرّمى بيآميخت . به ايرانيان گفت : الانان و هند از ترس شمشير ما همچون پرند گشت . ليك با سرزمين خود بسنده نمىباشيم . گوينده كه چنين شنيد ، به دو گفت : اى شهريار ، هيچ گلى در پاليز ، بىرنج خار نيست . آن سرزمين نيز تا بوده با رنج و از براى پراكندن گنج بوده است . اردشير ارجمند از براى كار بلوچان آن همه با آن كاردانان پير بكوشيد . ليك هيچ افسون و رنگ و بند و رنج و پيكار و جنگى با ايشان سودى نبخشيد . سرانجام نيز اگر چه آن كارى ناگزير بود ، ليك اردشير چشم از آن بپوشيد .\r\nشاه از شنيدن گفتار آن دهگان برآشفت و به سوى بلوچان براند . چون به نزديك آن كوه بلند رسيد ، با گروه خود پيرامون آن بگشت . چنان سپاهى گرد آمد كه راه را بر باد نيز ببستند . بر همهء دامان كوه تا روى زمينهاى سخت ، بسان مور و ملخ ، سپاهى\r\n\r\n","description":"","footnote":" ( 1 ) - ر . ك . ج 1 ، ص 481 . ","page_name":" 252 ","page_number":252},
  {"content":"\r\n\r\nبود . پس جارچى به گِرد سپاه بگشت و در كوه و دشت بخروشيد كه : هر كه از كوچيان « 1 »  را كه بيابيد ، چه خُرد و چه از مردان و تيغ دارانشان ، چه انبوه و چه اندك ، نبايد كه يك تن از ايشان نيز رهايى يابند . چون سپاهيان از خشم شاه آگه شدند ، سوار و پياده راه را ببستند و ديگر هيچيك از ايشان ، از زن و مرد جنگى و كودك ، چه بسيار و چه اندك ، برجاى نماند . همه را از دَم شمشير بگذراندند و بدين گونه ستم كردن كوچ را از ميان برداشتند . ديگر گيتى از رنج ايشان زينهار يافت و هيچ بلوچى در آشكار و نهان نماند . كار چنان شد كه گله‌ها بر كوههاى ايشان رها بودند و هيچ نگاهبانى نداشتند . بر آن دشت و كوه بلند هيچ شبانى از پس گوسپندان نبود . همهء ايشان آن رنجهاى خود را به خوارى در آنجا رها ساختند و به كوه و دهار رفتند و در آنجا خانه گزيدند .\r\nانوشيروان از آنجا سپاه خود را به سوى گيلان كشيد ، زيرا كه از گيل و ديلم ، رنجى پديد آمده بود . از دريا تا تيغ كوه همه‌جا سپاهى بود و آسمان پر از درفش و زمين پر از گروه بود . پس انوشيروان گفت : در اينجا نبايد كه هيچكس از كوچك و بزرگ برجاى بماند . بدين سان چنان سپاهى به گِرد گيلان بپراكند كه روشنايى از خورشيد و ماه نيز برفت . با آن همه كشتن ، روى آن زمين را با خون بشست . از بسيارىِ كشتن و تاراج و سوختن ، خروش و ناله از زن و مرد برآمد . سرانجام همگى دستهاى خود را ببستند و زنان از پس و كودكان خردسال در پيش ، به همراه همهء جنگاوران هوشيار و خردمند گيلان ، خروشان و خاكسار و دريده‌بر به پيش شهريار آمدند .\r\nهمگى با دستهايى بسته و تنى زخمى در آن بارگاه انجمن گشتند و گفتند : بدان كه ما ديگر از آن كردار بد خود بازگشتيم تا شايد شاه از ما خشنود گردد . ليك اگر دل شاه از گيلان آزرده گشته است ، پس با دست خود سرهايمان را مىبُريم تا مگر چون شاه توده‌اى از سرهاى بريده را ببيند ، دلش خشنود شود . چون آن همه خروش از بارگاه\r\n\r\n","description":"","footnote":" ( 1 ) - ر . ك . ج 1 از ، ص 481 . ","page_name":" 253 ","page_number":253},
  {"content":"\r\n\r\nبيآمد و شاه گيتى آنگونه آواى ايشان را بشنيد ، گذشته در دلش نهان گشت و بر ايشان ببخشيد . پس دويست تن از گيل و ديلم را به گروگان بخواست تا ديگر از آن پس كسى راه بد را در پيش نگيرد . يك پهلوان نيز در پيش ايشان بمانْد . آنگاه چون كارها بايسته شد ، انوشيروان سپاهيان خود را از آنجا براند .\r\nفرياد خواستن منذر تازى از بيداد كردن قيصر روم\r\nانوشيروان از گيلان با سپاه بيشمار و بيكرانى به سوى مداين برفت . در ميان راه ناگهان سپاهى بيكران از نيزه‌وران ، از دور پديدار شد و از ميان آن سپاه نيرومند ، سوارى شتابان همچون گَرد بيآمد و از اسپ پياده شد و گفت : بدان كه اين منذر عرب است . چون منذر به نزديك شاه آمد ، همهء مهتران راه بگشودند . شاه از ديدار او شاد گشت و از او بپرسيد . منذر كارآزموده زبان بگشود و از روم و قيصر سخن راند و به دو گفت : اگر تو شاه ايران و نگهدار و پشت دليران هستى ، پس چرا روميان شهريارى مىكنند و در دشت سواران « 1 »  به سوارى مىپردازند ؟ ليك اگر قيصر ، شاه باشد ، ديگر سزاوار خواهد بود كه سرافرازان ، بىسر شوند .\r\nشاه ايران از آن گفتار منذر و اين كه قيصر اين چنين كلاه خود را برمىافرازد ، برآشفت . پس زبان آورى را از ميان سپاهيان برگزيد كه گفتار خسرو را بشنود ، آنگاه به دو گفت : از اينجا به روم برو و در هيچ جايى مياساى . به قيصر بگوى كه : تو اگر خِرد ندارى ، مغزت از اين انديشه‌ات كيفر خواهد برد . بدان كه اگر شير جنگى به گورخرى بتازد ، آن را بريان مىسازد . تو اگر از منذر داد بيابى بس است . اينك دست\r\n\r\n","description":"","footnote":" ( 1 ) - سرزمينهاى عرب‌نشين . ","page_name":" 254 ","page_number":254},
  {"content":"\r\n\r\nچپ خود را از راست بشناس ، آنگاه چون بيافتى ، روا باشد كه سرزمين بجويى .\r\nاكنون چون من بخشندهء سرزمين و كشورها هستم و در گيتى سرافراز و مهتر مىباشم ، كارى مىكنم كه از من سزاوار باشد و نمىگذارم كه بادى نيز بر منذر بوزد .\r\nچون با كين به تازيان دست مىيازى ، يك بار هم نهانى خود را ببين . ديگر آن كه آن پادشاهى از آن من است و همه چيز از گاو تا بخش ماهى از براى من مىباشد و اگر من سپاهى به روم بفرستم ، تيغ پولاد تو همچون موم خواهد شد .\r\nفرستاده كه چنين شنيد ، بسان باد از پيش انوشيروان به نزد قيصر آمد و پيام او را بداد . ليك قيصر بىمايه از داد سر پيچيد و از آن بلندى ، نشيب را دور ديد و با فريب به دو گفت : از آن منذر كم خِرد ، تنها آنچه را كه در خور باشد ، باور كن . اگر منذر اين چنين بيهوده مىنالد ، همانا كه با اين كار ، رنج او بيشتر خواهد شد . پس اگر كسى در سراسر دشت نيزه‌وران بنالد ، آنجا را با خاك يكسان سازم و دريايى [ از خون 
  ] در آن دشت روان گردانم .\r\nچون فرستاده پيام قيصر را بشنيد ، همچون گَرد به پيش انوشيروان آمد و همهء آن سخنانى را كه بشنيده بود ، بر او ياد كرد . خسرو از آن كار برآشفت و به دستور خود گفت : همانا كه خِرد با مغز قيصر يار نيست . اكنون من به او نشان مىدهم كه فرمان و گيتى جستن و جنگ و پيمان از آن چه كسى مى باشد . از اين پس قيصر از براى آن فزون خواهى و گردن افرازى و كشتن و تاراج و تاختن پشيمان تر از آن خواهد شد كه مرد مستى هر دو دست خود را در شب به زير آتش آورَد . آنگاه انوشيروان بفرمود تا ناى بزدند و سپاهيان از هر سو گرد آمدند . پس آواى كوس از درگاه برخاست و زمين كرفگون گشت و كوه به سياهى آبنوس شد . انوشيروان سى هزار سوار شمشيرزن از ميان آن سپاه نامدار برگزيد و آن سپاه گران را به منذر سپرد و بفرمود كه : از دشت نيزه‌وران نيز چنان سپاهى از جنگ جويان را به روم ببر كه از آن سرزمين آتش برآورند .\r\nاز روم و روميان هيچ باكى نداشته باش و بدان كه روميان با مشتى خاك در پيش من برابرند . ما نيز اكنون فرستادهء چرب زبانى را با نامه‌اى به نزديك قيصر مىفرستيم .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nباشد كه از اين پس ديگر به تو گزندى نرسد و روم نيز براى قيصر بماند چرا كه ما همچنين مىپسنديم « 1 »  .\r\nنامه فرستادن انوشيروان نزديك قيصر روم و پاسخ او\r\nآنگاه انوشيروان شاه نويسنده‌اى را از بارگاه خود بخواست و نامه‌اى به قيصر بفرمود . در آغاز نامه نويساند : از انوشيروان ، آن شاه فرّخ‌نژاد و گيتىستان و زنده كنندهء [ نام 
  ] كِي كواذ به قيصر سرافراز روم ، نگاهبان آن سرزمين آباد . انوشيروان باز هم گرانمايگى را تنها از راه يزدان بجست و در همان آغاز نامه بر خداوند خورشيد و ماه گردنده و پيروزى و دستگاه آفرين بكرد . براستى كه چه كسى را ياراى گذشتن از خواست آسمان است خواه جنگ بجويد يا داد و مِهر . اينك تو اگر قيصر هستى ، پس تنها شاه روم مىباشى و ديگر هيچ با تازيان جنگ مكن . ليك اگر ميشى را از چنگال گرگ بجويى ، خودت مىدانى كه رنج بزرگى از آن خواهى ديد . اگر سپاهيانى را به سوى منذر بفرستى ، سپاه و گنج و تخت تو را برايت نخواهم گذاشت . هر زيردستى كه پر منش گردد ، با شمشير از ما سرزنش خواهد ديد . پس چون بخواهى كه آن پيمان را همچنان نگاه بدارى ، گام در يك رش از آن سرزمين نيزمگذار . ولى اگر از اين سخن بگذرى ، سر و تخت تو را به زير پاى خواهم آورد . درود خداوند ديهيم و زور بر آن كسى باد كه با بيدادگرى شور نجويد . سپس مُهر شاه را بر\r\n\r\n","description":"","footnote":" ( 1 ) - در نسخهء ژول مُل ، ص 1804 ، بيت 453 آمده :\r\nمگر خود بيايدت زاين پس گزند * به قيصر بود روم ما را پسند\r\nليك در نسخهء بروخيم ، ج 8 ، ص 2336 نسخه بدل ، در مصرع اول بجاى « بيايدت » ، « نيايدت » آمده كه صحيح مىباشد . ","page_name":" 256 ","page_number":256},
  {"content":"\r\n\r\nآن نامه نهادند و سوار چيره زبان و كارآزموده و پهلوان و روشن روانى را - چنان كه بايسته بود - از آن بارگاه برگزيدند .\r\nفرستاده با آن نامهء شهريار به پيش قيصر نامدار بيآمد و بر او آفرين بكرد و نامه را بداد و همهء خواسته‌هاى خسرو را براى او ياد بكرد . چون قيصر سخنان او را بشنيد و نامه را بخواند ، بپيچيد و در شگفتى بماند . آن مرد سرافراز از شنيدن گفتار خسرو ، ابروهاى خود را پر از اخم و رخسارش را زرد بساخت . پس نويسنده را پيش خواند و پاسخ نامه را بنويساند و خوب و زشت را در آن پديدار ساخت . در آغاز نامه چون سر خامه به سياهى قار گشت ، بر كردگار آفرين بكرد . بر آن پروردگارى كه نگارندهء اين آسمان است و پرخاش و آرام و مِهر ازو مىباشد . يكى را در گيتى تاجور مىكند و كسى را كه از آن تاجور بهتر است ، در پيش او كمر بسته مىگرداند . اگر آسمان به زير [ فرمان 
  ] تو و سر ستارهء اورمزد به زير شمشير تو مىباشد ، پس در ديوان خود بنگر و ببين كه رومى نژادان هرگز به نژاد كيان باژ ندادند . اينك اگر تو شهريار هستى ، ليك من كهتر نيستم و با سر و افسر و سپاهيانى مىباشم . پس چرا بايد از بيم پِى پيل و آواى كوس ، اين همه فسوس « 1 »  را بر خود بپذيرم ؟ اكنون اين من هستم كه از شمايان باژ و ساو خواهم خواست . چه كسى را توان پايدارى در برابر پرخاش روم است ؟ خودت شنيده‌اى كه اسكندر با ايران چه كرد . آن شاه آزاده مرد از ما بود . بدان كه آن تيغ اسكندرى نهفته نشد . اكنون ما از سراسر دشت نيزه‌وران گَرد برمىآوريم .\r\nانوشيروان نيز كه هيچيك از بزرگان را به چيزى نمىشمارد و تنها در گيتى كام خود را مىجويد ، نه آفريدهء خورشيد است و نه از آسمان ، كليدى ستانده است . آنگاه قيصر از تندى هيچ پاسخى به فرستاده نداد . سپس چون مُهر خود را بر آن نامه بنهاد ، گفت : مسيح و چليپا يار تو باد . فرستاده كه آن پاسخ قيصر را دژم ديد ، هيچ نگفت و خودش نيز دژم ، همچون باد به پيش شاه ايران آمد و آن سخنان قيصر را براى او ياد بكرد .\r\n\r\n","description":"","footnote":" ( 1 ) - فسوس به پارسى به معناى تمسخر است . ","page_name":" 257 ","page_number":257},
  {"content":"\r\n\r\nسپاه كشيدن انوشيروان به جنگ قيصر روم\r\nچون شهريار ايران آن نامهء قيصر را بخواند ، با گردش روزگار برآشفت . پس همهء موبدان و خردمندان را به پيش خود بخواند و چندى در بارهء آن نامه با ايشان سخن براند . سه روز از براى آن كار با سگالشگران و پهلوانان سپاه شكن به گفتگو پرداخت .\r\nسرانجام به روز چهارم آهنگ آن كرد كه سپاه خود را به سوى جنگ با قيصر براند .\r\nپس نالهء نفير و كوس از درگاه برآمد . ديگر انوشيروان را از براى آن كار ، درنگ نبود و از پِى راستى بود كه آن جنگ را مىجست . بدين سان سپاهيان را برگرفت و بنه برنهاد و يزدان نيكىدهش را ياد بكرد . از آن سپاهيان چنان گَردى برآمد كه گويى چهرهء آسمان به دريايى از كرف اندوده شد . روى زمين پوشيده از نعل گشت و آسمان يك سره از [ درفشهاى 
  ] پرنيان لآلگون شد . بر روى زمين ، جاى پشّه نيز نبود و بر آسمان ، راه براى باد هم نمانْد . از آن جوش سواران و گَرد پيلان ، زمين همچون درياى نيل شد . انوشيروان شاه با درفش كاويانى و تاج و موزهء زرّين مىرفت . كوس و پيل در پيش سپاه بود و آوايشان تا دو كروه مىرفت . ايرانيان از پس و پشت شاه روان بودند و بدين سان نيز تا آذرآبادگان برفتند .\r\nچون چشم انوشيروان به آتشكدهء آذرگشسپ افتاد ، از دور از اسپ پياده شد و از دستور پاكيزه ، برسم بگرفت و اشك از ديدگان بباريد . پس با باژ به درون آتشكده رفت . تختى زراندود بنهادند و نامهء زند و اوستا را بر آن بگذاشتند و موبد به آواى بلند آنها را بخواند . رد و هيربد دامان پيراهنهايشان را چاك كرده و بر خاك بغلتيدند .\r\nهمهء بزرگان گوهر افشاندند و با زمزمه آفرين بخواندند . چون انوشيروان نزديك تر شد ، پروردگار گيهان آفرين را نيايش و ستايش بكرد و از او پيروزى و نيرو و راهنمايى دلش به سوى داد را بخواست . آنگاه به آن پرستندگان و نيز به تهيدستان چيزهايى ببخشيد . سپس در پيش آن آتشكده سراپرده‌اى بزد و سپاهيان از هر سو رده\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nبركشيدند . انوشيروان دبير خردمند را به پيش خود خواند و با او سخنان بايسته‌اى براند . پس نامه‌اى باآفرين به سوى مزربانان ايران زمين بفرمود و در آن به ايشان گفت : همگى ترسان و بيدار و نگاهدار گيتى از دشمن باشيد . همهء شما كنارنگان « 1 »  و پهلوانان با زيردستان خود داد بجوييد و چندانكه نياز است ، سپاهيانى نگاه بداريد تا دشمن به شما راه نيابد . تا كسى درفش مرا نبيند ، نبايد كه بىترس بخوابد .\r\nچون انوشيروان از آن آتشكده به سوى روم رفت ، آگهى آن كار در سراسر آن سرزمين پراكنده شد . همهء پهلوانان كه ازو فرمان ببردند ، به پيش او آمدند و زمين به زير پاى ايشان ناپديد شد . مهتران بسيارى با پيشكش و بشار به پيش آن شهريار بيآمدند . در هر سرزمينى كه فرود مىآمد ، از هر سو براى او پيامها و درودهايى مىآمد . در هر سو كه سپاه خود را براند ، هيچ بجز بزم و شكار از گيتى نديد و هر شب هزار تن از پهلوانان به بزم آن شهريار مىآمدند . چون سرانجام به نزديك روم رسيد ، آمادهء رزم گشت و به سپاهيان درم بداد . سپهدار او شيروى - پسر بهرام - بود كه در جنگ با خِرد و آرام بود . سوى چپ سپاه را نيز به فرهاد داد و پندهاى بسيارى بر دل او ياد بكرد . پيروز نيز در سوى راست ايستاد و گشسپ در پيش بنهء سپاه جاى گرفت . مهران هم - كه در كينه‌گاه دلاور بود - در دل سپاه بايستاد . سپس انوشيروان كارآزمودگان سپاه را فراخواند و ايشان را بسيار پند و اندرزهاى نيكو بداد . هرمزد - پسر خرّاد - را هم پيش رو سپاه كرد و با او بسيار از بيداد و داد سخن گفت . كارآگاهان سپاه نيز به هر سو برفتند تا هيچ سخنى از او در نهان نماند . انوشيروان به آن سپاهيان گفت : اگر يك تن از اين سپاه بيكران و از پر مايگان و دلاوران از راه من بگذرد و بىخواست من كارى بكند يا به مردمان تهيدست و يا بزرگانى كه گنجى دارند ، رنجى برساند و يا اين كه كشتزارى را به زير پاى بكوبد و يا از پيش سپاه از جاى خود بجنبد يا بر ميوه‌دارى آهنگ كند و يا هر كار ناپسندى كه ازو سرزند ، سوگند به\r\n\r\n","description":"","footnote":" ( 1 ) - مرزبانان ","page_name":" 259 ","page_number":259},
  {"content":"\r\n\r\nيزدانى كه ديهيم و زور بداد ، آن خداوند كيوان و بهرام و خورشيد كه ميان او را با تيغ به دو نيم سازم و گرنه بايد همچون ستاره به ابر برآيد . بدانيد كه من پيش رو سپاه و در دل سپاه و نگاهبان پيل و سپاه و بنه هستم . گاهى در سوى چپ سپاه و گاه در سوى راست آن مىباشم . چه در خشكى و چه در دريا ، به هنگام رزم ، آرام و خواب نجويم . سپس يك جارچى به نام شيرزاد آن سخنان خسرو را براى همه ياد بكرد . به گِرد سپاه بگشت و از پيش هر تاژ و خرگاهى كه بگذشت ، خروشيد كه : اى سپاه بيكرانه ، بدانيد كه فرمان شاه چنين است كه اگر كسى جز به مِهر و داد و خِرد به سوى خاك سياه بنگرد ، به فرمان يزدان خونش را بر آن خاك تيره بريزند . ليك انوشيروان شاه باز هم به پند آن جارچى رام نشد و شب و روز به گِرد سپاه مىگشت و نيك و بد كارها را نگاه مىكرد . از كار گيتى آگهى داشت و نيك و بد را به خوارى رها نمىكرد . اگر كسى از سپاهيان در آن راه مىمرد ، او را در همان جا در دخمه مىگذاشت . اگر هم ازو سيم و زر و كمند و كلاه و كمان و كمرى باز مىماند ، هرچه بود از بد و نيك ، با آن مرده در خاك مىنهاد . همهء گيتى از آن بزرگى انوشيروان در شگفتى مانده بودند . در هرجا كه جنگى پيش مىآمد ، با خِرد و هوش و درنگ ، فرستادهء راستگويى را مىخواست تا به چاره‌جويى نزد دشمن برود . پس اگر دشمن به سوى داد راه مىيافت ، آن شاه خردمند نيز به ايشان ستم نمىكرد . ليك اگر جنگ مىجستند ، او نيز با خشمى همچون نهنگى دلاور به جنگ مى رفت و همهء آن سرزمين را به تاراج مىداد . و بدين گونه او گيتى را با داد و شمشير مىجست . خِرد شاه همچون خورشيدى شد كه برتر و خشك مىتابد و روشنايى خود را از هيچكس دريغ نمىدارد . براى او خاك و رنگ و بوى و مرواريد خوشاب با آب جوى برابر است . فروغ بلند خود را از هيچكس نمىپوشاند و تنها دلافروز بخشنده او هست و بس . مايه و فرّ شاهنشاه ايران نيز از خورشيد بود و گيتى را پيوسته در زير پَر خويش داشت . براى او جنگ و بخشش همچون بازى بود و سرافرازى او از براى آن بود . اگر پيل و شير نيز به پيش او مىآمدند ، بيش از يك روز با ايشان نمىجنگيد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nهر سپاهى كه با كلاهخود و گبر جنگ به پيش سپاه او مىآمدند ، بىدرنگ يا كشته مىشدند و يا به خوارى در زندان آن شهريار پيروزگر در بند مىآمدند .\r\nدژها گرفتن انوشيروان در سرزمين روم\r\nانوشيروان اين چنين بيآمد تا به آن شارستانى كه نامش شوراب بود ، رسيد . در آنجا شارستانى ديد كه سر به آسمان برآورده و پر از مردم و جنگ افزار بود . آن بارو را از سنگ خارا بساخته و از ژرفاى آب برآورده بودند . چون سپاهيان انوشيروان پيرامون آن دژ رسيدند ، هيچ راهى را به آن نيافتند . انوشيروان كه چنين ديد ، از چهار سو بر آن بلكن « 1 »  بساخت و سرانجام آن باروى جاثليق به زير آمد . از هر سوى دژ رستاخيزى برآمد و ديگر هيچ راه گريزى نديدند . چون خورشيد تابان از گنبد آسمان بگشت ، آن بارو با دشت يكسان شد . در هرجا خروش سواران و گَرد سپاهيان بود و دود و آتش تا ماه برمىخاست . سراسر آن دژ پر از سر و پاهاى بىتن بود و تنهاى بىسر آنها نيز در جاى ديگرى افتاده بود . سرانجام فرياد زينهار خواهى ايشان و خروش زنانشان از زخم تبيره زنان نيز برتر آمد و همهء توانگران ايشان گنجهاى خود را بر پيل بار كردند و خروش و نالهء زينهار برخاست . ليك انوشيروان بر هيچكس از ايشان ، چه به هنگام بزم و چه از براى آن گنج و دينارهاى آنها بخشايش نيآورد .\r\nسپس سپاه خود را از آنجا براند . در ميان راه دژى ديگر پديد آمد كه گنجهاى قيصر در آنجا و نگاهبانش مردى توانگر بود و نام آن دژ آرايش روم بود . ليك سرانجام از خسرو به آن بد رسيد . هنوز سپاهيان انوشيروان به آن دژ نرسيده بودند كه آن شاه بيدار به آن نگاه كرد و بفرمود تا همچون تگرگ آن را تيرباران كنند . سران\r\n\r\n","description":"","footnote":" ( 1 ) - بلكن به پارسى به معناى منجنيق است . ","page_name":" 261 ","page_number":261},
  {"content":"\r\n\r\nسپاه كه چنين شنيدند ، با مردانگى خود آن بارو را گرفتند و آن شهر و دژ را به آتش كشيدند . بر آن سرزمين ، يك جاندار و يا خارى را نيز برجاى نگذاشتند . انوشيروان همهء گنجهاى قيصر را به تاراج داد و به همهء سپاهيانش هميان و تاج ببخشيد . چنان رستاخيزى در آن شارستان به پا كرد كه همهء ايشان راه گريز در پيش گرفتند . از كودك و مرد و زن خروش برآمد و همگى از پير و برنا انجمن گشتند و نالان و دادخواه به پيش آن شاه گرانمايه بيآمدند و گفتند : بدان كه در روم دستور و گنجور و گنج و اين رزم و رنج همه از آن توست . اينك ما فرّ تاج تو را مىپرستيم و به جان خود زينهار مىخواهيم . انوشيروان كه چنين شنيد ، بفرمود تا ديگر كسى را نكشتند و چيزهاى بسيارى نيز بر ايشان ببخشيد .\r\nرزم كردن انوشيروان با فرفوريوس رومى و گرفتن قالينيوس و انطاكيه\r\nانوشيروان سپاهيان خود را از آن دژ آرايش روم براند . در همان هنگام كسى بيآمد و گفت : قيصر سپاهيانى را بفرستاده و هم اينك از راه رسيدند . چون انوشيروان بشنيد كه آن سپاه گران از نيزه‌داران و جوشن وران بيآمدند ، آنچه را شنيده بود ، به سپاهيان گفت تا همگى آماده باشند . پس همه به مانند كوه آهن برفتند و خروش و نالهء كارناى برآمد . سپس يكى از كارآگاهان به نزديك آن شاه گيتى آمد و گفت : بدان كه قيصر سپاهى از نامداران و پهلوانان خود را كه همگى رزمجويانى چون گرگ هستند ، بفرستاده و در پيش ايشان پهلوان سترگ و سوار سرافرازى با نفير و كوس است كه او را به رومى فرفوريوس مىخوانند . درست در همين هنگام كه اين سخن در پيش آن شاه بيدار گفته شد ، گَرد سپاهيان از دور پديدار گشت . شهريار گيتى كه چنين ديد ، بخنديد و به دو گفت : اين كار از ما نهان نيست . زيرا كه ما از پيش از اين\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nآمادهء جنگ بوده‌ايم و هرگز از انديشهء رزم دور نبوده‌ايم .\r\nآنگاه انوشيروان شاه كه كف بر لب آورده بود ، بفرمود تا رده بركشيدند . چنان سپاهى به پيش سپاه آمد كه راه باد نيز بسته شد . سپاهى نامور از پهلوانان سرافراز و شمشيرزن و بزرگان و فرزانگان و كيان كه همگى به سختى كمر به جنگ بسته و تيغهاى خود را به خون آب داده بودند و با آن تيغهايشان ابر را نيز مىبريدند ، انجمن گشتند . آن سپاهيان بيشتر از آن زمانى كه پلنگى از بالا شكارى را بگيرد ، درنگ نكردند . ديگر در هر سو انبوهى از كشتگان رومى بود و ديگر روميان نيز خسته از جنگ برگشتند . فرفوريوس نيز با درفشى دريده و كوسى نگونسار از جنگ خسته شد . ليك سواران ايران همچون پلنگى كه يك ميش كوهى را در دشت به چنگ آورد ، از پس روميان بتاختند و در و دشت را از ايشان تهى كردند .\r\nپس از آن انوشيروان به همراه سپاهيانش با جنگ افزار و نيزه و گرز و دشنه در دست از آنجا برفتند . انوشيروان سپاه را به دشت كشانيد و در آنجا دژى برآورده و پر از سپاه و نفير و كوس بديد كه آن را قالينيوس « 1 »  مىخواندند . سر آن بارو از پَر دالمن نيز برتر بود و پيرامون آن كَنده‌اى پر از آب بساخته بودند . شارستانى فراخ و پر از ايوان و ميدان و پاليز و كاخ بود . سپاه بزرگى از روميان نامدار و پرخاش جوى در آن بود . شاه با سپاهيانش در دو پرسنگى آن بود و همه‌جا از گَرد آن سپاهيان سياه گشته بود . پس در پاى دروازه‌ها جنگ بكردند و پيوسته تير و قاروره « 2 »  به درون آن انداختند . هر دَم سپاهيان بيشترى به درون آن راه مىيافتند . سرانجام چنان خروشى از قالينيوس برآمد كه آواى كوس نيز در برابر آن ناچيز شد . چون خورشيد تابنده زرد برگشت و نيمى از آسمان لاژوردين شد ، اندكى از آن باروى دژ نيز برجاى نماند و\r\n\r\n","description":"","footnote":" ( 1 ) - قالينيوس همان كالّينيكوس روميان است كه به آن رقّه نيز گويند و در غرب رود فرات قرار داشته است . شهيدى مازندرانى ، راهنماى نقشه جغرافيايى شاهنامه فردوسى ، ماده قالينيوس .  ( 2 ) - قاروره به شيشه‌هايى گفته مىشد كه درون آن مواد آتش‌زا مىريختند و به سوى دشمن پرتاب مىكردند . لغت‌نامه دهخدا ، ماده قاروره . قاروره را مىتوان به كوكتل مولوتف امروزى تشبيه كرد . ","page_name":" 263 ","page_number":263},
  {"content":"\r\n\r\nهمهء آن شارستان با خاك يكسان شد . پس از درگاه شاه خروشى برآمد كه : اى نامداران سپاه ايران ، همگى از اين شهر به بيرون برويد و در اين تاريكى به دشت درآييد . اگر در اين شب تاريك بانگ زن و مرد پيرى يا تاراج و كشتن و هياهويى به گوش من برسد و يك تن نيز از رنج لب به ناله بگشايد ، بىدرنگ پوست آن كسى را كه ازو به فرياد آمده‌اند ، پر از كاه خواهيد ديد . آنگاه چون تيغ آفتاب از بخش خرچنگ برآمد و زنگار را بفرسود و خواب را از ديدگان پاك ساخت ، بانگ تبيره از درگاه شاه برآمد و همهء مردان و زنان گرانمايهء آن شارستان و دژ به درگاه خسرو آمدند و گفتند :\r\nبدان كه ديگر در اين شارستان هيچ سوار و نامدارى نمانْد و همه با بىگناهى كشته و زخمى شدند . پس ديگر هنگام آن فرا رسيد كه شاه بخشايش آورَد . اين دادگرى نباشد كه زن و كودك خردسال و پير مردان را به بردگى درآورند . اكنون ديگر آن دژ و باروى شارستان چنان شد كه تنها به خارستان ماننده است . اگر قيصر گناهكار شد ، ما چه كسى هستيم و در اين قالينيوس از براى چه مىباشيم ؟ شاه كه چنين شنيد ، بر آن روميان بخشايش آورد و گناهكار و بىگناه رها شد . انوشيروان چيزها و خواسته‌هاى بسيارى نيز در پيش ايشان بگذاشت .\r\nسپس سپاه خود را تيز از آنجا براند و هر كسى را هم كه سزاوار كارزار ديدند ، با خود ببردند و بر پيلها بار بستند . در همان هنگام به انطاكيه آگهى رسيد كه شاه ايران با پيل و سپاه از راه برسيد . در آن شهر سپاهى بيكران از دليران رومى بود . شاه ايران سه روز در آن كار درنگ كرد تا با بيدادگرى دست به جنگ نيازد . به روز چهارم گروههاى دلير سپاه ايران از كوه بيآمدند . سواران روم نيز همگى از براى زن و فرزند و گنج و سرزمين خود به جنگ ايشان رفتند . در دو روز سه جنگ سخت كرده شد . به سديگر روز چون خورشيد گيتىفروز فروزان گشت ، آن سرزمين آباد گشوده شد و ديگر هيچيك از سواران رومى را در آن نديدند . پس همهء سپاهيان ايران به آن شهر درآمدند . جاى پاى گذاشتن بر روى زمين نبود . همهء بزرگان با تخت و افسر روم و كسانى كه گنجور قيصر بودند ، آن گنجها را به انوشيروان شاه بدادند . و\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبدين سان انوشيروان پس از آن رنجهايى كه ديد ، اين گنجها را به چنگ آورد . سپس بزرگان و گنجهاى قيصر را بر پشت پيلان نهادند و انوشيروان شاه آنها را به سوى مداين بفرستاد .\r\nآباد كردن انوشيروان ، شهرى به مانند انطاكيه و نشاندن درين بنديان رومى را\r\nچون شاه ايران به گِرد آن شهر بگرديد ، زمينش را از آسمان نيز درخشانتر بديد .\r\nاز آن همه باغ و ميدان و آب روان ، هر پيرى جوان مىشد . پس به موبدان گفت : آيا اين انطاكيه است يا نوبهار ؟ خاكش يك سره از مشك و خشتش از زر است و درختانش از ياكند و آبش از گلاب مىباشد . زمينش همچون آسمان و آسمانش به مانند آفتاب است . براستى كسى كه بهشت خرّم را نديده است ، بايد به اين سرزمين تازه بنگرد .\r\nهمانا كه همهء سرزمين روم آباد بادا .\r\nسپس انوشيروان بفرمود تا شهرى بسان انطاكيه در آنجا بساختند كه همچون چراغ درخشان و پر از گلشن و كاخ و ميدان و باغ و آبهاى روان باشد . آنگاه بزرگان روشندل و شادكام نام آن را زيب‌خسرو « 1 »  نهادند . چون سرانجام آن شهر زيب خسرو همچون بهارى خرّم و بهشتى پر از رنگ و بوى و نگار بشد ، بفرمود تا از آن كسانى كه از شهرهاى روم در بند گران آورده و يا زخمى بودند ، بند بردارند و ايشان را به شادى در آن شهر نو بنشاندند . آنگاه انوشيروان گفت : ما اين جايگاه نو را با اين گلشن و بوستان و سراى بساختيم تا جايى سزاوار نام آن و به كام همگان باشد .\r\n\r\n","description":"","footnote":" ( 1 ) - اين همان شهر به از انديو خسرو يعنى شهر خسرو كه بهتر از انطاكيه است ، مىباشد . اصفهانى ، تاريخ پيامبران و شاهان ، ص 55 . مستوفى شهر زيب خسرو را جزء شهرهايى مىداند كه انوشيروان در هند بساخت . تاريخ گزيده ، ص 117 . ","page_name":" 265 ","page_number":265},
  {"content":"\r\n\r\nسپس به دهگان خواسته‌هاى بسيارى ببخشيد . زمين همچون بهشتى آراسته شد . از آن همه برزن و كوى و بازارگاه گويى راه بر باد نيز بسته بود . در همان هنگام موزه‌گر پر سخنى به پيش شاه آمد و به دو گفت : اى شاه بيدادگر ، بدان كه در پيش دهليز خانهء من در شهر قالينيوس درخت توتى بود . ليك اكنون از اين شهر زيب‌خسرو مرا هيچ سودى نيست زيرا كه در پيش درگاه خانهء من درخت توت نمىباشد . انوشيروان كه چنين شنيد ، بفرمود تا در پيش خانهء آن شوربخت چند درخت شاداب بكاشتند .\r\nسپس شاه ايران مرد ترسايى را برگزيد و فرمان و گنج و سپاه را به دو داد و گفت : اين شهر زيب خسرو و بيگانگانى كه در آن هستند ، از آن توست . پس بسان درختى برومند باش و گاهى پدر و گاه همچون فرزند باش . دست به بخشش بگشاى و هرگز زفتى مكن و بدان كه هر كارى را بايد به اندازه بكنى . و بدين سان شاه ايران آن ترسا را نگاهبان آنجا بساخت و سپاه خود را از انطاكيه براند « 1 »  .\r\nآشتى جستن قيصر روم از انوشيروان\r\nاز سوى ديگر ، فرفوريوس از آنچه كه بر سر قالينيوس آمده بود ، قيصر را آگاه بساخت و به دو گفت : بدان كه شاه خسرو با تخت و پيلان و چندان سپاه بيآمده كه دريا و كوه نيز از ايشان به ستوه مىآيد . قيصر كه ديگر از آن گفتار خويش بپيچيد ، بزرگان فرزانه را به پيش خود خواند و از آنجا كه دلش از انوشيروان پر از هراس گشته بود ، روز و شب سه پاس با ايشان به سگالش بنشست . موبد به دو گفت : تو را ياراى\r\n\r\n","description":"","footnote":" ( 1 ) - دينورى ، الأخبار الطوال ، ص 98 - 97 مسعودى ، مروج الذهب ، ج 1 ، ص 260 - 259 ثعالبى ، تاريخ غررالسير ، ص 350 - 349 بلعمى ، تاريخ بلعمى ، ج 2 ، ص 979 ابن اثير ، الكامل ، ج 5 قبل از اسلام ، ص 63 - 60 مسكويه ، تجارب الامم ، ج 1 ، ص 165 تجارب الامم فى اخبار ملوك العرب و العجم ، ص 293 - 292 طبرى ، تاريخ طبرى ، ج 2 ، ص 701 - 700 649 يعقوبى ، تاريخ يعقوبى ، ج 1 ، ص 203 مقدسى ، آفرينش و تاريخ ، ج 3 ، ص 519 . ثعالبى روايت مىكند كه جريان جنگ انطاكيه را بعدها بر روى ديوار ايوان مداين به صورت بسيار زنده نگاشتند . همان ، ص 350 . ","page_name":" 266 ","page_number":266},
  {"content":"\r\n\r\nپايدارى در رزم با خسرو نباشد . از اين سرزمين آباد ، خاك را برخواهند آورد و اين سرزمين ساختهء قيصران را ويران خواهند ساخت . قيصر كه چنين شنيد ، دلش خيره گشت و انديشه‌اش از انوشيروان تيره شد . پس شست تن از فرزانگان سخنگوى و بادانش و پاك نژاد را كه روان و خِرد خود را از گَرد زدوده بودند ، برگزيد و آن گرانمايگان را به پيامبرى نزد شاه ايران بفرستاد . مهراس دانا نيز كه پهلوانى جوان و با خِردى پير بود ، پيش رو ايشان شد و گنجهاى بيشمارى از هر چيز به همراه خود ببرد .\r\nو بدين سان قيصر آنها را با لابه و پند و سخنهاى نيكوى بسيار و با پشيمانى از آن گفتارهاى گذشتهء خود ، به همراه باژ و ساژ گران و گروگانهايى از خويشان و دلاوران خود به نزد انوشيروان روان ساخت . چون مهراس آن سخنان قيصر را بشنيد ، ديگر كليد آن بندهاى بد پديدار شد .\r\nهمگى ايشان با زبانها و روانهايى كه همچون الماس ، تيز و راست كرده بودند ، به نزديك انوشيروان رسيدند . چون مهراس به نزد خسرو رسيد ، به زبان رومى بر او آفرين بكرد . گويى با آن تيزى و راستى از آستين خود ستاره بيرون مىآورد . پس به خسرو گفت : اى شهريار ، گيتى را همواره با اين ارجمندى مدان . تو اكنون در روم هستى و ايران تهى و بىارزش و بىفرّهى است . در روم نيز هر گاه كه قيصر نباشد ، ديگر اين سرزمين به يك پشّه نيز نيارزد . همهء سودمنديها از مردم است و چون مردم از ميان برود ، نيكويى نيز خواهد رفت . اينك اگر اين رستاخيزى كه بپاكرده‌اى ، از براى همان خواسته‌اى است كه شرم و دانش را مىكاهد ، پس من نيز همهء گنجهاى روم را بيآوردم . چرا كه روان روشن آدمى از گنج و سرزمين بهتر است .\r\nچون شهريار ايران اين سخن را ازو بشنيد ، دلش به خرّمى باغ بهارى گشت و هرچه را كه آورده بود ، از هميان زر و بَرده ، بپذيرفت و آن فرستادگان را بستود و نيكويى بسيار بكرد . سپس به مهراس گفت : اى مرد روشن خِرد ، براستى مرد\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nسخن پرور ، جنگ جوست « 1 »  .\r\nبدان كه اگر همهء خاك روم نيز زر شود ، باز هم تو از آن سرزمين سرافراز ، سنگين تر خواهى بود . پس بر آن نهادند كه همه ساله قيصر روم دَه پوست گاو پر از دينار را براى باژ و ساو به همراه پيشكش و بشارهايى به نزد شهريار ايران بفرستد و سپاهيانش نيز هرگز پيرامون يمن نگردند و چيزى از ايشان نخواهند .\r\nآنگاه براى آن فرستاده جامهء شاهوار بيآراستند و كلاه و نگين و كمر بيآوردند .\r\nسپس نالهء نفير و آواى كوس از آن جايگاه برخاست و شاه بيدار ايران سپاه خود را براند و به شام آمد و چندى در آنجا بماند . به همراه خود نيز چندان جنگ افزار و سپاه و هميان و بَرده و تاج و تخت بيآورد كه پشت زمين به نزد آن همه پيلان و گنجهاى درم خميده شد . آنگاه چون آهنگ رفتن از آن سرزمين را كرد ، آنجا را به شيروى - پسر بهرام - بسپرد و به دو گفت : اين باژ را از قيصر بخواه و روز و شب در اين كار سستى نكن . شيروى كه چنين شنيد ، روى زمين را ببوسيد و بر آن شهريار آفرين بخواند و گفت : پيروزگر و بيدار بخت باشى و هرگز اين درخت كيانى ، زرد نگردد .\r\nپس از آن از درگاه شاه بانگ تبيره برآمد و انوشيروان سپاهيان و درفش را به سوى ارمن آورد « 2 »  .\r\nداستان نوشزاد - پسر انوشيروان - و زنى ترسا\r\nشاه خسرو همچون خورشيدى بود كه بيم و اميد گيتى ازو بود . آفتاب نيز بر\r\n\r\n","description":"","footnote":" ( 1 ) - در نسخهء ژول مُل ، ص 1815 ، بيت 715 آمده :\r\nبه دو گفت كاى مرد روشن خرد * نبردى كسى كو سخن پرورد\r\nليك در نسخهء مسكو ، ج 8 ، ص 94 در مصراع دوم بجاى « نبردى » ، « نبرده » آمده كه صحيح مىباشد .  ( 2 ) - انوشيروان در ارمنستان به سركوبى طوايف مهاجم پرداخت و كشتار بسيارى كرد و 000 10 اسير گرفت كه آنها را در آذربايجان سكونت داد . ر . ك . ابن اثير ، الكامل ، ج 5 قبل از اسلام ، ص 71 - 70 57 . ","page_name":" 268 ","page_number":268},
  {"content":"\r\n\r\nآسمان بدين گونه مىرود . به يك دست شمشير دارد و به دست ديگر ، مِهر . نه به هنگام خشم ، بخشايش مىآورد و نه به گاه بخشش ، خشم به چشم مىآورد . اين شاه خسرونژاد نيز اين چنين بود و گيتى را با دادگرى خود بيآراسته بود . بدان كه چه شاه و چه زيردست و چه مرد پاك دل يزدان پرست را در برابر همسر گزيدن و پوشيدن و خورد و خواب هيچ چاره‌اى نباشد . زن اگر پارسا و سگالشگر باشد ، همچون گنجى خواهد بود . بويژه اگر بلند بالا و با گيسوان كمند و مشكينى فروهشته تا پاى و خردمند و هوشيار و شرمگين و چرب زبان و با آواى نرم باشد . شاه ايران نيز زنى بدين سان سروبالا و ماهروى داشت كه به كيش مسيحا بود و همهء شهر از ديدار او پر از گفتگوى بود . سرانجام او را كودكى خورشيدچهر بيآمد كه از ناهيد آسمان نيز تابنده‌تر بود . شاه نامور نيز او را نوشزاد ناميد و چنان او را با ناز بپرورانيد كه نگذاشت هيچ تند بادى بر او بوزد . نوشزاد همچون سرو سهى بباليد و پسرى هنرمند و زيبندهء شاهنشاهى شد . ليك چون به سالى رسيد كه ديگر راه دوزخ و بهشت را بدانست و عزير و مسيح و زردشت را بشناخت ، زند و اوستا را نپذيرفت و رخسار خود را با آب كيش مسيحا بشست و از كيش پدر به كيش مادر درآمد « 1 »  .\r\nروزگار به دو در شگفتى مانده بود .\r\nشهريار ايران با ديدن اين كار ، چنان ازو تنگ دل گشت كه از آن گل تنها خار بار آمد . در كاخ و ايوان فرخندهء او را - كه در جنديشاپور و بدور از ايران و باختر بود - ببستند و در آنجا به همراه بسيارى ديگر زندانيش بساختند . چون چندى بگذشت و شاه از روم بازگشت ، از براى آن جنبش و رنج راه نالان گشت و از سستى چنان درمانده شد كه ديگر كسى را به پيش خود بار نداد . پس در همان هنگام كسى به سوى نوشزاد آگهى برد كه : بدان كه آن فرّ شاهنشاهى تيره شد . شاه خسرو بيدار\r\n\r\n","description":"","footnote":" ( 1 ) - اكثر مورخان همچون حكيم فردوسى بر آن هستند كه نوشزاد مسيحى بود . از جمله . ر . ك . دينورى ، الأخبار الطوال ، ص 98 تجارب الامم فى اخبار ملوك العرب و العجم ، ص 293 . ليك ابن اثير روايت كرده كه نوشزاد مزدكى و زنديق شد . الكامل ، ج 5 قبل از اسلام ، ص 58 - 57 . ","page_name":" 269 ","page_number":269},
  {"content":"\r\n\r\nبمرد و روزگار ، پادشاهى را به ديگرى سپرد . نوشزاد - كه هرگز نامش نوشين مباد - از شنيدن آگهى مرگ پدر شاد شد . براستى هر كسى كه از مرگ شاه دادگرى شاد شود ، نژادش تيره است .\r\nبدين داستان زد يكى مرد پير * كه گر شادى از مرگ من ، تو ممير\r\nچو دانى كه از مرگ خود چاره نيست * چه از پيش باشد چه پس‌تر ، يكيست\r\nز مرگ آن نباشد روان كاسته * كه با ايزدش كار پيراسته\r\nهمانا پسرى را كه از راه پدر بگذرد ، ستمكار يا بىخِرد مىخوانيم . از بيخ كبست شايسته نباشد كه بوى مشك ببار آيد . ليك براستى كه چرا بايد از آن سرشتى كه يزدان پاليزبان در آغاز بكاشت ، بازگرديم . اكنون من از نوشزاد داستانى مىگويم .\r\nپس به هوش باش كه سر از داد نپيچى . بدان كه اگر روزگار را هيچ كانونى بود ، همانا كه آن كانون ، خسرو بود . پس چرا بايد پسرش از راه او سر بپيچد و تاج و تخت او را بجويد ؟ اى پسر ، اينك من همهء اين داستان را برايت مىگويم و تو از من بشنو . چون اين گفتار دهگان را بيآراستم ، خواستم تا چنين يادگارى از من برجاى بمانَد . پس آفرين بر آن كسى باد كه پس از مرگم بر من كه گويندهء اين سخن هستم و با اين كار جوياى نام جاويد مىباشم ، آفرين كند . بدان كه گوينده‌اى پارسى كه ساليان زندگانى او از سد و بيست سال هم بگذشته بود ، گفت كه : هر كسى كه دشمن دادگر باشد ، همانا كه نژادش از مردمان نيست و اهريمن است .\r\nبيمار شدن انوشيروان و آشوب بر پا زدن نوشزاد\r\nاين داستان كه از گفتهء باستان به ياد آمد ، از نوشزاد است . چون فرزند خسرو\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nبشنيد كه تخت شاهى از آن درخت خسروانى تهى شد ، در كاخ را بگشود و از هر سو سپاهيانى بر او انجمن گشتند . در آن هنگام هر كسى كه ديوانه بود ، در زندان انوشيروان بسته بود . نوشزاد همهء آن ديوانگان را آزاد ساخت . همهء شهر از كارهاى او شگفت‌زده گشته بودند . همهء ترسايان شهر را - چه جاثليق و چه سكوبا - به همراه سواران گردنكش و تيغ زن بسيارى به پيش خود انجمن بكرد . مادرش نيز كه گنجهاى آراسته‌اى از شاه داشت ، خواستهء بسيارى به دو داد . و بدين سان سى هزار نيزه‌دار شايستهء كارزار به پيش او گِرد آمد و شهرهاى پيرامون خود را بگرفت . همه‌جا در بارهء او گفتگوى بود . از اهواز و شوشتر باژ و ساو بگرفت و هيچ مردى را توان پايدارى در برابر او نبود . آنگاه خودش با آن انديشهء تاريكش نامه‌اى به خودش بنوشت ، ليك چنان كه گويى آن نامه از سوى قيصر به دو رسيده و در آن نامه گفت : تو مهتر جنديشاپور و هم آواز و هم كيش ما هستى . همهء شهر از نوشزاد پر از گناهكاران شد و سر بخت برگشتگان ، بيدار گشت .\r\nدر همان هنگام از اين كارى كه از فرزند خسرو سر زده بود ، به مداين آگهى رسيد .\r\nنگاهبان مداين كه چنين شنيد ، بىدرنگ سوارى را به سوى شاه بفرستاد و هر آنچه در نهان در آن باره بشنيده بود ، به دو بگفت : فرستاده بسان آب روان به نزديك انوشيروان آمد و آنچه را كه در بارهء كارهاى نوشزاد شنيده بود ، بگفت و نامه را بداد .\r\nچون شاه سخنان او را بشنيد و نامه را بخواند ، از آن كار اندوهگين گشت و خيره بمانْد . پس چندى با موبد سرافراز به راز بنشست . آنگاه بفرمود تا دبير به پيش او برود و با رخسارى پر از اخم و لبى پر از آه سرد ، نامه‌اى پر از داغ و درد بنويساند .\r\nنخست بر پروردگارى آفرين بكرد كه آسمان و زمان و زمين را بيآفريد ، آن نگارندهء خورشيد و كيوان و ماه ، فروزندهء فرّ و تاج و تخت . از خاشاك ناچيز تا پشت پيل و از گَرد دم مور تا رود نيل نيز اگر چه به ميان سندان نيز بروند ، باز همگى به زير فرمان يزدان هستند . فرمانش بيكران است و پادشاهيش را هرگز پايانى نخواهد بود . از اين نامهء ناپسند ، آن همه گزندى را كه از فرزندم سر زد و نيز آن گناهكاران زندان شكنى را\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nكه با نوشزاد انجمن گشتند ، بدانستم . براستى اگر كسى چشم ديدن چنين روزى را داشته باشد ، سزاوار باشد كه فراوان در گيتى نمانَد . زيرا سرانجام هر كسى ، از خسرو گرفته تا نوشزاد ، از هنگام زادن تنها مرگ است .\r\nپى پشّه و مور تا شير و كرگ * رها نيست از چنگ و منقار مرگ\r\nزمين گر گشاده كند راز خويش * بپيمايد اندازهء كار خويش\r\nكنارش پر از تاج داران بود * برش پر ز خون سواران بود\r\nپر از مرد دانا بود دامنش * پر از خوبرخ پاك پيراهنش\r\nچه افسر نهى بر سرت بر چه ترگ * برو بگذرد پرّ و پيكان مرگ\r\nسخن آن است كه كسى در اين سراى نخواهد ماند و پسرم نيز بسيار از مرگ من شاد نخواهد ماند « 1 »  .\r\nاينك آن گروهى كه با نوشزاد يار شده‌اند و تنها به مرگ خسرو مىانديشند ، اگر خودشان از روز بد رهايى يابند ، آنگاه سزاوار باشد كه به مرگ ديگران شاد باشند . ديگر اين كه اين تنها بدنژادان هستند . كه به مرگ شاهان دادگر مىانديشند . اينك اگر سر نوشزاد از ما بازگشت و اين چنين ديو با او يار شد ، بداند كه اين سخن بر او پايدار نخواهد ماند . ليك تا هنگامى كه تاج بر سر من باشد ، هيچ شهريارى در گيتى همچون من نباشد . پس نبايد كه از براى اين آگهى ، پايگاه او در نزد ما بيهوده تباه گردد . اگر تخت شاهى از خسرو تهى مىگشت ، تاج شاهنشاهى به نوشزاد مىرسيد . آنچه تا كنون برفت ، در خور كيش او و سزاوار جان بدانديشش بود . ولى اگر چه كيش فرزند ما پاك نيست ، ما را انديشه و ترسى از براى آن در دل نيست . آن خواسته‌هايى را هم كه او تباه كرد ، در پيش ما به چيزى نيارزند . همهء آن كسانى هم كه با او بساختند و دل خود را از شرم ما پاك كردند ، بدانديش و بدكار و\r\n\r\n","description":"","footnote":" ( 1 ) - در نسخهء ژول مُل ، ص 1819 ، بيت 811 آمده :\r\nسخن آن كه ايدر نماند كسى * بمرگ پسر شاد نبود بسى\r\nليك در نسخهء بروخيم ، ج 8 ، ص 2356 در نسخه بدل در مصراع دوم بجاى « بمرگ » ، « به مرگم » آمده كه صحيح‌تر مىباشد . ","page_name":" 272 ","page_number":272},
  {"content":"\r\n\r\nبدنژادند و سزاوار اين زيردستى نمىباشند . پس چنان كه مىبينى همهء اين كارها در پيش ما خوار و ناچيز است و تو نيز دلت را از براى كردار ايشان بد مكن . ليك بدان كه ترس و باك من از داور گيهان است كه دانشش از همهء برتران ، برتر مىباشد . مبادا كه با اين كار ، جان من در نزد آن يزدان نيكىشناس ، ناسپاس گشته باشد . او اين پيروزى و فرّهى و فزونى و تاج شاهنشاهى را به من داد . اگر سزاى اين دهش او نيايش مىبود ، بايد پيوسته در نيايش مىبودم . ولى مگر نه اين كه يك چكّه آب از پشت من رفت و در جاى ديگرى آرام و خواب بيافت و چون بيدار شد ، دشمن مىگشت ؟ پس مىترسم كه اين رنج از خود من بر من آمده باشد . اكنون اگر هنگام خشم گيهاندار نباشد ، من نيز به چنين كارى نمىانديشم . اگر هنوز بخت ، مرا يار باشد ، از اين كار بر من شكستى نخواهد آمد . آن كسانى هم كه با او انجمن گشتند ، همگى در پيش چشم من خوار و زار هستند . ليك از براى آن نامه‌اى كه از قيصر به او رسيد ، اين آب تيره گشت . زيرا كه هم آواز و هم كيش و خويشاوند او مىباشد .\r\nبراستى هر كسى كه خِرد او كوتاه باشد ، به كيش نياكان خود نمىنگرد . آن پسرى نيك است كه كيش پدر را بگيرد و به كين پدرش دست نيازد . بدان كه اگر اين پسر بىخرد سر از داد بپيچد ، نبايد لب به دشنام او گشود . چرا كه او از پِى و خون و اندام ما است و دشنام او همچون دشنام ما مىباشد . اينك تو سپاه خود را بيآراى و آمادهء جنگ بشو ولى در آن ميانه نرمى و درنگ بكن . اگر هم كار دشوار گشت و او به جنگ آمد ، تو تندى مكن . چرا كه گرفتن او از كشتنش بهتر است تا شايد از گناهش بازگردد .\r\nبايد خاك آنچه را كه از آن سرو آزاد روييده ، با آب خِرد بشويى . ليك اگر آن تن ارجمند خود را خوار بگيرد و با اين كار ، آن سرو بلند را نيز به پستى آورَد و سر خود را از بالين ناز بپيچد ، تو ديگر گرز و شمشير را ازو باز مدار . زيرا هر گاه كه گرامى آرزوى خوارى كند ، شايسته نباشد كه آن را از گياهان هرزه جدا كرد . آنگاه ديگر تنها ارجمندى خواهد بود كه اكنون خوار گشته و با شاه گيتى كارزار مىكند . پس چون خودش خون سر خود را بر خاك بجويد ، تو نيز از كشتن او هيچ مترس . او كه پيوسته\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبه سوى كيش قيصر مىشتابد و سر از تاج ما مىپيچد ، گرامىاى بوده كه زار و خوار و نژند گشته و تباهى را براى سرنوشت خود برگزيده است . همانا كه مهرنوش - آن پرستار باهوش و پشمينه پوش - گفته است كه : هر كسى كه به مرگ پدرش شاد گشت ، او را رامش زندگانى مباد .\r\nتو بىتيرگى روشنايى مجوى * كه با آتش ، آب اندر آيد به جوى\r\nنه آسانىاى ديد بىرنج كس * كه رسم زمانه برين است و بس\r\nتو با چرخ گردان مكن دوستى * كه گه مغز يا بى و گه پوستى\r\nچه جويى ز كردار او رنگ و بوى * بخواهد ربودن چو بنمود روى\r\nبدان گه بود رنج و بيم و گزند * كه گردون گردان برآرد بلند\r\nتو آن سپاهيانى را هم كه با نوشزاد هستند و اين همه سر از داد مىپيچند ، هيچ بجز باد و بازى مدان . هر يك از سپاهيانش كه ترسا هستند ، همانا كه از براى كيش آنهاست كه اين چنين سر مىپيچند . كيش مسيحا اين چنين است كه چون به تيزى دَم زنى ، كسى از آن دژم مىگردد . ايشان بر راه خود مسيح [ ع 
  ] نمىباشند و سرانجام چليپا بهرهء آنها خواهد شد . ديگر اين كه آنها از پراكندگان و بدآموزان و بدخواهان و آزار رسانان هستند . يك تن از ايشان ترس در دل ندارد و انديشه‌شان با باد برابر است . ليك اگر نوشزاد را در آن جنگ بگرفتى ، هرگز اين سخنان را به او مگوى . چرا كه اگر دلش را از آن ناراستى جدا كند ، ديگر نبايد دلش به اين اندوه آزرده شود . نبايد كه تنش آزار يابد و پيراهنش چاك گردد . زيرا اگر چنين شود ، زنان پوشيده روى ما در نهان روزگار را بر خود بسر خواهند آورد . پس بهتر آن است كه همان ايوان خودش زندان او و پيروانش گردد . در گنج را نيز يك سره به او مبند . اگر چه او از آن ارجمندى به اين خوارى دچار گشته است ، ليك نبايد كه پوشيدنى و خوردنى و افكندنى و گستردنى را هيچ ازو دريغ بداريد . زيرا آن سخنها به چيزى نمىارزد . چون بر او پيروز گردى ، آن مرزبانان ايرانى را كه با او يكى شدند ، ميانشان را با دشنه به دو نيم\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nكن . چرا كه هر كسى كه دشمن پادشاه است ، روا باشد او را به كام نهنگ بسپارى . بجز او هر كه در دل دشمن ما است ، همانا كه از نژاد اهريمن ناراستكار است . ايشان نيكويىهاى ما را از ياد برده‌اند . پس براى تو تنها آزمايش نوشزاد بس باشد . همهء ايشان پيش از اين از پارسايان ما بودند و از پادافرهء ما هراسان بودند . اگر هر يك از مردم هم كه اين كار را مىنگرند ، لب به دشنام نوشزاد گشودند ، بدان كه با آن دشنام به نوشزاد آهنگ آن داشتند كه ما را دشنام بگويند . پس تو با اين كار همداستان مباش كه بدخواه ما چنين سخن بگويد . چرا كه اگر چه نوشزاد ، بىهنر شد ليك باز هم از پشت ما است و دل ما بر اين كار گواه مىباشد . هر كسى كه زبان به بد نوشزاد جنبانيد و بر او بيداد كرد ، او را زبان و دهان مباد و همگى را در پيش مردم داغ كن .\r\nكسى كه جوياى روزگارى باشد كه تن شهريار پست گردد و آنگاه او كژّى و دشمنى و بدانديشى و كيش اهريمنى را به كار آورَد ، رواست كه در اين پادشاهى نباشد . زيرا كه فرّ پسر همچون تاج ما است « 1 »  .\r\nجنگ ساختن رام برزين با نوشزاد و پند دادن پيروز ، نوشزاد را\r\nآنگاه مُهر شاه را بر آن نامه نهادند و فرستاده روان شد . چون به پيش رام برزين رسيد ، آنچه را كه از شاه خسرو شنيده بود ، بگفت و سپس نامه را بداد و فرمانى را هم كه براى نوشزاد بفرموده بود ، به او بگفت كه بايد سپاهى بيآرايد و آمادهء جنگ شود و شرم او را از مغز تهى سازد . چون رام برزين - آن مرد كهن - نامه را بخواند و سخنان فرستاده را نيز بشنيد ، در آن هنگام كه خروش خروس برمىخيزد ، آواى\r\n\r\n","description":"","footnote":" ( 1 ) - دينورى ، الأخبار الطوال ، ص 99 - 98 . ","page_name":" 275 ","page_number":275},
  {"content":"\r\n\r\nكوس از درگاه او برخاست . پس رام برزين با سپاهى بزرگ از مداين به سوى جنگ شتافت .\r\nاز سوى ديگر ، به نوشزاد از آن كار آگهى رسيد . نوشزاد نيز سپاهيان خود را انجمن بكرد و به ايشان روزى بداد . همهء جاثليقان و بطريقان روم كه در آن سرزمين آباد بودند ، به همراه شمّاس سپهدار در پيش روان شدند . همهء سپاهيانش دست به خون شسته بودند . از درگاه نوشزاد خروش برآمد و سپاهيانش همچون دريايى كه از باد بجنبد ، از جاى جنبيدند . همگى با سرى پر از چنگ و دلى پر از كينه و زهر از شهر به سوى دشت راندند .\r\nچون رام برزين گَرد آن سپاه را بديد ، ناى رويين بزد و رده بركشيد . از گَرد سواران و خون سران و گراييدن گرزهاى گران ، دل سنگ خارا نيز از هم مىدريد و ديگر كسى روى خورشيد تابان را نديد . نوشزاد در دل سپاه ، كلاهخودى رومى بر سر نهاد . سپاهى از جاثليقان روم با او بود كه زمين به زير سُم اسپانشان پيدا نبود . گويى مگر خاك ، جوشان شده و آسمان نيز بر سر آن خروشان گشته بود . پس يكى از پهلوانان زره‌دار به نام پيروز شير ، دليرانه بيآمد و خروشيد كه : اى نوشزاد نامور ، سزاوار باشد كه سر از داد نپيچى . با اين سپاه شهريار رزم مكن ، زيرا از اين كارزار پشيمان خواهى شد . تو از كيش گيومرتى و از راه هوشنگ و تهمورسى سر پيچيدى .\r\nليك بدان كه آن مسيح فريبنده [ استغفرا . . . 
  ] خودش چون از كيش يزدان سر پيچيد ، كشته شد « 1 »  .\r\nپس تو نيز از ميان آورندگان كيش ، كيش آن كسى را مجوى كه كار خودش را نيز نتوانست . اگر فرّ يزدان بر او مىتابيد ، چگونه يك جهود بر او دست مىيافت ؟ « 2 »  خودت شنيده‌اى كه پدرت - آن آزاد مرد - با روم و قيصر چه كرد . ليك\r\n\r\n","description":"","footnote":" ( 1 ) - حضرت مسيح ( ع ) بر طبق نص صريح قرآن مجيد هرگز كشته نشد ، بلكه به خواست پروردگار ، كسى ديگر كه شباهت بسيار به ايشان داشت ، به صليب كشيده شد و حضرت مسيح ( ع ) به آسمان برده شد و هنوز هم زنده مىباشد .  ( 2 ) - اشاره به باور غلطى دارد كه بر اساس آن جهودان ، حضرت مسيح ( ع ) را محاكمه و به صليب كشيدند و كشتند . ليك چنان كه در زيرنويس پيشين گفته شد ، شخص ديگرى كه شباهت بسيار به ايشان داشت ، به صليب كشيده و كشته شد . ","page_name":" 276 ","page_number":276},
  {"content":"\r\n\r\nتو اكنون با كسى چون او جنگ مىسازى و سرت را به آسمان برمىافرازى . با نزد تو نمىبينم و جان تاريكت اين چنين خيره گشته است . چگونه پدرى زنده باشد و پسرش جوياى تخت او گردد ؟ چنين كارى بر آيين و راه نخواهد بود . اگر او از گيتى درگذرد ، آنگاه ديگر چون تاج بجويى ، روا باشد . ولى اكنون رزم جستن تو از او نادرست است . دريغ اين سر و تاج و نام و نژادى كه اكنون مىخواهى آن را به باد دهى . بدان كه اگر شير و ببر دمنده نيز باشى ، ياراى پايدارى در برابر شاه خسرو را ندارى . اى شهريار ، من دست و رُخى همچون تو بر ايوان شاهان نيز نديدم كه نگاريده شده باشد . هيچ نگارنده‌اى ، نگارى را همچون پاى و بر و يال و اين چنين شورش جنگ و گوپال تو نديد . روزگار نيز شهريارى چون تو نديد . پس با اين كودكى ، جان خسرو را مسوزان و اين تاج گيتىفروز را تيره مكن . از اسپ پياده شو و اين گرز و كلاهخود رومى را بر روى خاك بيافكن و از شاه زينهار بخواه . آگاه باش كه اگر خداى ناكرده ، به تو گزندى رسد ، دل شهريار از براى تو بريان مىشود و خورشيد نيز از رويت گريان مىگردد . پس پيوسته در گيتى تخم زفتى را مكار و بدان كه ستيزه‌جويى بر شهريار پسنديده نباشد . ليك اگر از راه من سر بپيچى و به تندى و دلاورى بگروى ، اين پندهاى پيروز بسيار به يادت خواهد آمد و فراوان از جگر ، آه سرد خواهى كشيد .\r\nنوشزاد كه چنين شنيد ، به دو گفت : اى پير فرتوت ، همانا كه سرت پر از باد است .\r\nاز كسى چون من كه فرزند شاه و سرافراز پهلوانان مىباشم ، مخواه كه زينهار بخواهم . مرا كيش خسرو نمىبايد و دلم به سوى مادرم مىگرايد كه بر كيش مسيحا است . پس من نيز از فرّه و كيش او نگردم . بدان كه اگر مسيحاى دارندهء كيش كشته شد ، اين فرّ پروردگار گيهاندار نبود كه ازو گشته شد . اين مسيح بود كه پاك به سوى يزدان پاك بازگشت و بلندى را بر اين خاك تيره برگزيد . اينك نيز من اگر كشته شوم ،\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nچندان باكى نيست ، زيرا مرگ زهرى است كه آن را هيچ ترياكى نمىباشد .\r\nرزم رام برزين با نوشزاد و كشته شدن نوشزاد\r\nچون نوشزاد اين سخن را در پيش پيروز پير بگفت ، بارانى از تير بباريد و آسمان را با پَر تيرها بپوشانيد . پس پهلوانان سپاه برفتند و خروش كوس و كارناى برآمد .\r\nنوشزاد سپهبد همچون آتش اسپ خود را از جاى برانگيخت و بسان آذرگشسپ بيآمد و به سوى چپ سپاه شاه ايران بتاخت . ديگر هيچ پهلوانى در پيش آن سپاه نمانْد . نوشزاد بسيارى از پهلوانان سپاه را بكشت . رام برزين كه چنين ديد ، خشمگين گشت و بفرمود تا همچون تگرگ بهارى تيرباران كنند . سرانجام نوشزاد در آن جنگ زخمى شد و بسيار به ياد آن پندهاى پيروز بيفتاد . پس شتابان همچون گَرد و با تنى زخمى از تير و رخسارى از درد ، زرد به دل سپاه آمد و به آن دليران روم گفت : همانا كه جنگ با پدر ، خوار و زار و شوم است . پس بناليد و گريان ، اسقف را به پيش خود خواند و هرچه در دل داشت ، با او بگفت . به دو گفت : بدان كه اين روزگار دژم بر من ستمهاى بسيارى بيآورد . اكنون كه سرم بر خاك آمد ، سوارى را به سوى مادرم بفرست و او را بگوى كه : نوشزاد از اين گيتى برفت و روز بيداد و داد بر او بسر آمد . باشد كه تو از من دل خود را رنجه مدارى . زيرا كه آيين سراى سپنجى چنين است . بهرهء من از اين روزگار تيره ، اين بود . براستى كه هيچ جاندارى بجز براى مرگ زاده نمىشود . پس اگر تو نيز خواهى مرد ، اندوه مرا مخور . بدان كه دل من از اين كشتن پر از دود نيست و پدرم نيز از من بدتر است و از اين كار خشنود نمىباشد .\r\nبرايم دخمه و تخت مساز و رنج بسيار مبر . گورى به آيين مسيحا برايم بساز . مرا هيچ كافور و مشك و خوشبوى نمىبايد زيرا كه با تير زخمى گشتم و از اين گيتى\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nدرگذشتم . نوشزاد ، اين بگفت و لبها را بر نهاد . و بدين سان نوشزاد - آن شير دل نامور - درگذشت « 1 »  .\r\nچون سپاهيان از مرگ آن شاه آگه شدند ، در هر سو پراكنده گشتند . رام برزين پهلوان نيز چون بشنيد كه او كشته شد ، فريادكنان به بالين او دويد . ديگر كسى را بر آن رزمگاه نكشتند و شاد نبودند و چيزى نبردند . او را ديدند كه كشته و به خوارى بيفتاده و سكوباى رومى سر او را در بر گرفته است . پس همهء رزمگاه ازو پر خروش گشت و دل رام برزين نيز پر از درد و جوش شد و از اسقف پرسيد كه : آيا از اندرزهاى نوشزاد چه به ياد دارى ؟ اسقف گفت : اين كه هيچكس بجز مادرش نبايد سرش را برهنه ببيند . او چون تن خود را با تير زخمى ديد ، بفرمود تا ستودان و مشك و خوشبوى برايش نسازند و اكنون مادرش به آيين مسيحا برايش گور و نساجامه بسازد و سرش را بپوشد . چون بخت خود را از بندگان تاريك ديد ، بفرمود تا هيچ افسر و ديباى رومى و تختى براى او نيآورند . اينك جان او با جان مسيحا يكى است ، بجز اين كه نوشزاد بر دار كشته نشد « 2 »  .\r\nپس از آن همهء ترسايان شهر رخسار خود را از براى آن كار زخم بزدند و از هر مرد و زنى در شهر خروش برآمد . چون آن شهريار دلير و جوان و دل و ديدهء شاه انوشيروان درگذشت ، همهء مردم شهر انجمن گشتند و گاسونهء او را از آن دشت برداشتند و تا سه پرسنگ بر روى دستهايشان ببردند . چون مادرش از آن كار آگاه شد ، سر و افسرش به خاك آمد . برهنه از پشت پرده بيرون آمد و همهء مردم كوى و بازار بر او انجمن گشتند . پس سراپرده‌اى به گِرد او بزدند و همگى خاك بر سر بريختند و نوشزاد را به خاك سپردند . و بدين سان نوشزاد از باد بيآمد و ناگهان بر باد\r\n\r\n","description":"","footnote":" ( 1 ) - مجمل التواريخ و القصص ، ص 75 ميرخواند ، روضة الصفا ، ج 1 ، ص 783 دينورى ، الأخبار الطوال ، ص 99 - 98 ابن اثير ، الكامل ، ج 5 قبل از اسلام ، ص 58 - 57 تجارب الامم فى اخبار ملوك العرب و العجم ، ص 295 - 293 .  ( 2 ) - ر . ك . ص ، 276 ","page_name":" 279 ","page_number":279},
  {"content":"\r\n\r\nشد . همهء جنديشاپور گريان شدند و از آن درد دل شاه بريان گشتند .\r\nچه پيچى همى خيره در بند آز * چو دانى كه ايدر نمانى دراز\r\nگذر جوى و چندين جهان را مجوى * گلش زهر دارد به خيره مبوى\r\nمگردان سر از دين و از راستى * كه خشم خدا آورد كاستى\r\nچو ايمن شوى دل ز غم بازكش * مزن بر دلت برز تيمارتش\r\nگرت هست جامى مِى زرد خواه * به دل خرّمى را مدان از گناه\r\nنشاط و طرب جوى و مستى مكن * گزافه مپندار مغز سخن\r\nو گر در دلت هيچ مهر على است * ترا روز محشر به خواهش ولى است\r\nدل شهريار جهان ، شاد و همهء گفتار من او را به ياد بادا . شاه محمود جوياى ستايش كه در همهء دلها جاى ستودن او هست ، سر تاجش ستون سپهر است و هميشه خورشيد از فرّ او فروزان مىباشد . چون او اين سخنانم را شنيد ، پس مرا ناز تن به نيكى ازو باد .\r\nداستان بزرگمهر\r\nخواب ديدن انوشيروان و به درگاه آمدن بزرگمهر\r\nاكنون در سخنان بزرگمهر چهره‌اى تازه‌تر مىگشاييم . به هوش باش كه ديگر خواب را بيهوده نشمارى و آن را بهره‌اى از پيامبرى بدان . بويژه اگر شاه گيتى با روانى درخشنده آن را ببيند . روانهاى روشن در خواب ، همهء آنچه را كه بايد رخ دهد ، همچون آتشى در آب مىبينند .\r\nشبى انوشيروان شاه با خِردى پير و بيدار و بختى جوان بخفته بود . در خواب ديد كه از پيش تخت او يك درخت خسروانى روييد . شاهنشاه از ديدن آن درخت\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nشاد گشت و مِى و ساز و رامشگران را بخواست . ليك بر همان تخت آرام و ناز « 1 »  ، يك گراز تيز دندان نيز با او نشسته بود و به مِىخوردن مىپرداخت و در جام انوشيروان ، مِى مىخواست .\r\nچون خورشيد از بخش گاو سر برآورد و خروش چكاوك از هر سو برخاست ، خسرو كه از آن خواب دلش پر از اندوه گشته بود ، دژم بر تخت بنشست . پس خوابگزاران و خردمندان را بخواندند و در كنار تخت بنشاندند . آنگاه انوشيروان شاه آنچه را كه در خواب ديده بود ، به آن موبدان راهنماى بگفت . خوابگزاران كه از آن خواب چيزى نمىدانستند ، هيچ نگفتند . همانا هر كسى كه به نادانى خود خستو « 2 »  شود ، ديگر بر او نكوهشى نباشد . چون شاه از آن دانايان پاسخى نيافت ، با دلى پر انديشه به سوى چاره شتافت . پس موبدان بيدار دل و خردمندى را به هر سو بفرستاد و يك هميان نيز به هر يك از ايشان بداد كه در هر هميان ده هزار درم بود تا در گيتى خوابگزار دانايى را كه همه گونه دانشى داشته باشد و خواب آن شاه گيتى را نيز بگزارد و آن سخن نهفته را از بند نهان بيرون آورد ، بيابند و آن هميان را به دو دهند و از شاه گيتى نيز سپاسى بر او بنهند . پس انوشيروان به برگشتن ايشان بسيار اميدوار گشت . و بدين گونه آن موبدان كاردان و سواران هوشيار و بسيار دانا به هر سو روان شدند .\r\nيكى از آن خردمندان به نام آزادسرو از درگاه خسرو به مرو آمد و سراسر مرو را بگشت . در آنجا موبدى با زند و اوستا بديد كه با تندى و خشم و بانگ بلند ، زند را به كودكان مىآموخت . كودكى مهتر نيز در كنار او با مهربانى سرگرم آموختن زند و اوستا بود و او را بزرگمهر مىخواندند . دانش آن كودك از بچّه‌هاى ديگر بيشتر ديده\r\n\r\n","description":"","footnote":" ( 1 ) - در نسخهء ژول مُل ، ص 1826 ، بيت 998 آمده :\r\nابا آن بر آن گاه آرام و باز * نشستى يك تيز دندان گراز\r\nليك در نسخهء بروخيم ، ج 8 ، ص 2367 مصراع دوم بدين گونه آمده :\r\n« ابا وى بر آن گاه آرام و ناز » ^ CENTER كه صحيح مىباشد .  ( 2 ) - خستو به پارسى به معناى معترف است . ","page_name":" 281 ","page_number":281},
  {"content":"\r\n\r\nمىشد و چنان بود كه گويى از دودمان پژوهندگان است . موبد كه بدانجا رسيد ، به پيش آن استاد رفت و در بارهء آن خواب شاه از او بپرسيد . ليك آن استاد گفت : اين كار من نيست . چرا كه در هر دانش تنها اين زند يار من است و اين را به كودكان مىآموزم و بيشتر از اين از خودم چيزى نمىتوانم بگويم .\r\nدر همان هنگام بزرگمهر كه اين سخن را از موبد بشنيد ، به دو گوش سپرد و چهره برافروخت و به استاد خود گفت : اين خوابگزارى كار من است . ليك استاد بر او بانگى زد و گفت : تو اين نامهء خود را درست كن . فرستاده كه چنين شنيد ، به استاد گفت : اى خردمند ، شايد كه او بداند . پس به گِرد خوارى مگرد . تو از گردش روزگار چه مىدانى ؟ همانا كه اين جامهء مرد نيست كه براى او به كار مىآيد . شايد كه بخت اين كودك فروزان گشته و اينها را نه از تو ، كه از بخت آموخته است . استاد از كار بزرگمهر اندوهگين گشت و به دو گفت : آنچه مىدانى ، بگوى . ولى بزرگمهر گفت : من اين سخن را نمىگويم مگر اين كه در پيش شاه باشم و او مرا در پيش تخت خود بنشاند .\r\nفرستاده با شنيدن اين سخن ، اسپ و درم و هر چيز ديگرى كه نياز بود ، به دو داد و هر دو همچون تذروى كه به زير بوته‌هاى گل مىخرامد ، با يكديگر از مرو برفتند . در راه از شاه و تخت و تاج و فرمان و فرّ او سخن مىگفتند تا اين كه به جايى رسيدند كه در آنجا آب بود . چون هنگام خوردن و خوابيدن بود ، در زير درختى فرود آمدند .\r\nپس چون چيزى بخوردند ، بزرگمهر در سايه بخفت و چادرى را به روى چهره بكشيد . ليك آن مرد گرانمايه كه در آن راه همراهش بود ، هنوز بيدار بود و از انديشهء دل ، خواب به ديدگانش نمىآمد و دلش از آن كودك دانشمند پر از تب و تاب بود .\r\nدر همان هنگام مارى با خالهاى سياه و سپيد بديد كه آن چادر را از روى آن كودك خفته به كنارى كشيد و از سر تا پاى او را سخت ببوييد و سپس از پيش او به سوى برگ درخت رفت . چون آن مار سياه به بالاى درخت رفت ، كودك از خواب بيدار شد . آن مار نيز كه همچون اژدهايى بود ، چون جنبيدن او را بديد ، بر روى آن شاخ\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nباريك درخت ناپديد گشت . فرستاده كه چنين ديد ، در شگفتى بماند و بسيار نام يزدان را بر او بخواند و در دل گفت : همانا كه اين كودك هوشمند به پايگاه بلندى از بزرگى خواهد رسيد « 1 »  .\r\nگزاريدن بزرگمهر ، خواب خسرو را\r\nآنگاه آن دو خرامان به نزديك شاه آمدند . فرستاده از پيش كودك به كنار تخت خسرو شتافت و به دو گفت : اى شاه انوشيروان ، همانا كه تو خفته بودى ، ليك آن بخت جوانت بيدار بود . بدان كه من از درگاه شاهى به مرو رفتم و همه‌جا را همچون تذروى كه در گلستان بگردد ، بگشتم . سرانجام كودكى از فرهنگيان بيافتم و او را با خود بيآوردم و تيز بشتافتم . آنگاه آزادسرو آن سخنى را كه از لب بزرگمهر شنيده بود ، به همراه آن شگفتىاى كه از آن مار سياه ديده بود براى شاه بگفت « 2 »  .\r\nشاه خسرو كه چنين شنيد ، او را به پيش خود خواند و چندى در بارهء آن خواب با او سخن براند . چون كودك آن سخن را از انوشيروان بشنيد ، سرش پر از سخن و زبانش گويا گشت و گفت : بدان كه در ميان بتان شبستان تو مرد جوانى است كه خود را با جامهء زنان آرايش كرده است . پس اينك اين جايگاه را از بيگانگان تهى كن تا كسى از اين انديشهء ما آگاهى نيابد . آنگاه بفرماى تا آن زنان از پيش تو بگذرند تا از آن ناسزاى دلير بپرسيم كه چگونه توانسته به بالين شير آيد ؟ با شنيدن اين سخن ، شاه ايوان خود را از بيگانگان تهى كرد و در كاخ شاهنشاهى\r\n\r\n","description":"","footnote":" ( 1 ) - در نسخهء ژول مُل ، ص 1828 ، بيت 1040 آمده :\r\nنگه كرد پيشه يكى مار ديد * كه آن چادر از خفته اندر كشيد\r\nليك در نسخهء مسكو ، ج 8 ، ص 113 در مصراع اول بجاى « پيشه » ، « پيسه » آمده و در ترجمهء شاهنامه به عربى نيز در همانجا بخش زيرنويس عبارت « حية رقشاء » آمده كه صحيح مىباشد و به معناى مار سياه و سپيد است .  ( 2 ) - مجمل التواريخ و القصص ، ص 75 . ","page_name":" 283 ","page_number":283},
  {"content":"\r\n\r\nرا سخت ببست . پس زنان شبستان آن شهريار - آن خوبان سمن بوى با ناز و شرم - همگى پر از رنگ و بوى و نگار و به نرمى به پيش خسرو برفتند . ليك هيچ مردى را در ميانشان نديدند . خسرو كه چنين ديد ، همچون شير ژيان برآشفت . ولى خوابگزار به دو گفت : اين سزاوار نيست . بدان كه ريدكى در ميان اين زنان است . اى شاه ، اگر خوابت را درست ديده‌اى ، پس بايد آن را همه گونه گزارش كرد . اينك بار ديگر آنها را برهنه از پيش خود بگذران و كارشان را به ژرفى نگاه كن . انوشيروان به نوكران بفرمود تا زود همهء آن بتان را بيآورند . پس به ايشان گفت : شرم را كنار بگذاريد و برهنه شويد و بگذريد . زنان كه آن خواب را بيهوده مىپنداشتند « 1 »  ، بار ديگر از پيش شاه بگذشتند . ناگهان در ميانشان ريدكى سروبالا و با چهرهء كيانى پديدار شد كه تنش بسان بيد مىلرزيد و دلش از جان شيرينش نااميد گشته بود . در آن سراى هفتاد كنيزك بود كه تن هر يك از ايشان همچون سرو آزاد بود . يكى از ايشان دختر مهتر چاچ بود كه سروبالا و رخسارش به سپيدى پيلسته بود . در خانهء پدرش كه بود ، ريدكى سمن پيكر و مشكبوى به دو مهربان گشت و ديگر از آن پس به هرجا كه مىرفت ، همچون بنده‌اى در پيش او بود . شاه كه چنين ديد ، ازو پرسيد كه : آيا اين مرد كيست ؟ چه كسى چنين بندهء دلير و جوان و پر گزندى را در ميان شبستان انوشيروان بپرورده است ؟ زن به دو گفت : اين جوان با من از يك مادر است و از من كهتر مىباشد . پدر ما جداست ، ليك مادرمان يكى است و از او بر تن من هيچ بدىاى نرسيده است و اين چنين جامه پوشيده ، زيرا از شرم شاه ، او را ياراى نگاه كردن به دو نبود . آن ماهروى از ترس آن شاه مهرجوى بود كه چنين بهانه‌اى آورد .\r\nولى انوشيروان بدانست كه آن سخنان او كژّ مىباشد . پس دلش از آتش اندوه ،\r\n\r\n","description":"","footnote":" ( 1 ) - در نسخهء ژول مُل ، ص 1829 ، بيت 1068 آمده :\r\nدگر باره بر پيش بگذاشتند * گزارنده را چيره پنداشتند\r\nليك در نسخهء مسكو ، ج 8 ، ص 114 مصرع دوم بدين گونه آمده :\r\n« همه خواب را خيره پنداشتند » ^ CENTER كه صحيح‌تر به نظر مىرسد . ","page_name":" 284 ","page_number":284},
  {"content":"\r\n\r\nچركين گشت . او كه از كار آن دو جوان در شگفتى مانده بود ، ابروهاى خود را پر از زخم كرد و برآشفت . سپس به دژخيم گفت : اين هر دو را بايد در خاك نهان سازى .\r\nدژخيم نيز آن دو جوان را به پس پردهء انوشيروان شاه ببرد و در شبستان شاه به دار آويخت تا ديگر كسى گناه نجويد .\r\nانوشيروان پس از آن كار به آن خوابگزار كه از دانشش شگفت‌زده گشته بود ، هميان و اسپ و پوشش بداد و بدين سان دلش را شاد بساخت . بدين گونه نام بزرگمهر را در كنار نام موبدان راهنماى در ديوان شاه بنوشتند « 1 »  .\r\nكارش فروزنده گشت و روزگار به دو چهره بنمود . همواره بختش رو به فزايش بود و دل شاه سخت به دو شادمان شد . دل شاه خسرو پر از داد و دل و مغزش به دانش ، آباد بود . همواره موبدان و خردمندانى را از هر دانشى در درگاه خود نگاه مىداشت و خوردن و خوابيدن هفتاد مرد سخنگوى در درگاه او بود . هر گاه كه از كار و داد و دهش و ميگسارى و كارزار آزاد مىشد ، از هر موبدى سخنان نويى مىخواست و دل خود را به دانش مىآراست . بزرگمهر سراينده و زيرك و خوبچهر كه در آن هنگام تازه به دربار او آمده بود از آن موبدان نامور و ستاره‌شناسان و خردمندان دانش بيآموخت و سرانجام از همهء ايشان بگذشت و بر آن فرزانگان ، سرافراز گشت . هيچكس از راز ستارگان چون او آگاه نبود و در پزشكى نيز از كسى پس نمانده بود . در همه‌جا سخن از چاره انديشى و آرايش و انديشهء نيك او بود .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 355 - 354 . ","page_name":" 285 ","page_number":285},
  {"content":"\r\n\r\nبزم انوشيروان با موبدان و پند گفتن بزرگمهر\r\nروزى انوشيروان خوان بنهاد و بفرمود كه : موبدان دانا و دانش‌پذير و سراينده و باهوش و يادگيرى را به اينجا بخوانيد . پس موبدان بيدار دل و خردمندانى كه راه به هر دانشى جسته بودند ، به پيش او برفتند . چون خوراك خورده شد ، جام مِى بخواستند و جان روشن خود را با مِى بيآراستند . سپس شاه بيدار به آن دانايان گفت :\r\nاكنون دانش نهان خود را آشكار كنيد . هر كسى كه در دلش دانشى دارد ، چون مرا بگويد ، ازو رامش خواهم برد . پس هر يك از ايشان كه دانا و در گفتن دلير و توانا بودند ، در پيش شهريار - كه خواستار دانايان بود - زبان بگشودند .\r\nچون بزرگمهر آن سخنان ايشان را بشنيد و آن نگاه كردن شاه را در دانشها بديد ، آفرينى كرد و برپاى خاست و گفت : اى داور دادگر و راست ، زمين ، بندهء تخت پيلستهء تو و آسمان از فرّ تاج تو روشن بادا . اينك اگر به اين بنده فرمان مىدهى تا لب به سخن بگشايد ، اگر چه من بىمايه و در دانش داراى كمترين پايه هستم ، ليك سخنى بگويم . همانا كه بر دانا نكوهش نباشد كه در پيش انوشيروان زبان بگشايد .\r\nخسرو به آن دانا نگريست و گفت : چرا بايد دانش در نهان بماند ؟ بزرگمهر جوان با شنيدن اين سخن بر زبان خود پادشاه گشت و با گفتار خود روشنايى آن انجمن را بيافزود . از آن گفتار خوب و پندهاى او بندهايى به دل آن موبدان افتاد .\r\nنخست چون بند از لب بگشود ، يزدان را ستودن گرفت و سپس گفت : همانا كسى روشن روان است كه سخنانى كوتاه ولى با چَم « 1 »  بسيار بگويد . كسى كه مغزش\r\n\r\n","description":"","footnote":" ( 1 ) - چَم به پارسى ، معنى را گويند . ","page_name":" 286 ","page_number":286},
  {"content":"\r\n\r\nپر از شتاب باشد ، سخنان فراوان بگويد و دير نيز دريابد . پس چون گفتار بيهوده بسيار گردد ، سخنگوى در نزد مردمان خوار مىشود . هنر بجوى و اندوه بيشى را مخور زيرا كه گيتى سپنج است و ما نيز برگذر هستيم . اگر روزگار ما پايدار مىبود ، بسيارى خواستار گيتى مىبودند . بدان كه در گيتى هيچ‌كارى از مردمى بهتر نيست و دانش نيز از براى اين با تو سر پيكار ندارد . برترين راستى ، دانش ايزدى است و آنگاه كه او را شناختى ، چون از او نترسى ، بد است . همهء روشنى مردم از راستى است و از تاريكى و كژّى بايد گريست . دل هر كسى بندهء آرزوهاى خود است و خوى هر يك ديگرگون مىباشد . پس تو چنان كه در خور هر كسى هست ، بايد با او بيآميزى . هرگز تن خود را از براى چيزى كه يافت نمىشود ، رنجه مكن زيرا كه آن اندوه جان و رنج تن خواهد بود . راستى مرد از نيروى اوست و از سستى ، او را دروغ و كاستى خواهد رسيد . اگر جانت از دانش مايه‌اى ندارد ، هيچ پيرايه‌اى براى تو از خاموشى بهتر نيست . هر كه آزمند نباشد ، توانگر است . پس خوشا كسى كه آز ، يار او نيست . نرمى ، برادر خِرد است و خِرد همچون افسر جان مىباشد . اگر دانا دشمن جان تو باشد ، بهتر از دوستى است كه نادان باشد . هر كسى كه خرسند گشت و آز و اندوه را در بند آورد ، توانگر شد . چون در آموختن ، فروتن بشوى ، سخن را از دانايان خواهى شنيد .\r\nليك اگر انديشهء كسى در گفتارش خيره‌سر شد ، بر كارى چيره نخواهد گشت .\r\nهر كسى كه دانش را فراموش كند ، زبانش از گفتار خاموش مىگردد . چون خواسته و سيم و زر و اسپان آراسته‌اى دارى ، چنان كه بايسته است ، آنها را هزينه بكن . نه بايد آنها را بيرون از اندازه بپراكنى و نه اين كه با آز در چنگ خود نگاه دارى . خردمندى كه از دشمنان دور شد ، ديگر تن دشمن برايش همچون مزدورى مىگردد . هرگز سخنى را مگوى كه در آن سودى نيست ، زيرا از آن آتش تنها بهرهء تو دود خواهد بود . به كارى كه شدنى نيست ، ميانديش ، زيرا نخواهى توانست آب را درون آهن سازى . شاهى كه دانا و در دانش ، بزرگ و توانا باشد ، فروتن خواهد بود . هر كسى كه آفرينش كردگار را بشناسد ، از بد روزگار خواهد گذشت . چنين كسى پرستيدن يزدان\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nداور را مىافزايد و بدى و آزار ديو را از دل خود بيرون مىسازد . از هرچه كه نبايد بكند ، مىپرهيزد و كسى را كه نبايد بيآزارد ، نمىآزارد . پس به يزدان بگراييم ، زيرا كه روزىده و پروردگار ، هموست .\r\nآن فرزانگان از شنيدن آن گفتار خوب بزرگمهر ، گشاده‌روى گشتند . همهء آن انجمن از اين كه مرد جوانى به چنان پايگاه بزرگى رسيده بود ، شگفت‌زده مانده بودند . شاه خسرو نيز در او خيره ماند و روزىدهان سرافراز را به پيش خود بخواند و بفرمود تا نام بزرگمهر را در آغاز آن كراسه « 1 »  بنويسند . و بدين سان بخت بزرگمهر در ميان آن بزرگان همچون خورشيد تابنده بر آسمان گشت . پس همگان از پيش شاهنشاه برخاستند و بار ديگر بر او آفرين بكردند و چون مغز و دلش را با خِرد ، يار ديدند ، باز هم از او بپرسيدند .\r\nبزرگمهر جوان نيز - كه پاكيزه دل و روشن روان بود - باز زبان بگشود و گفت : همانا كه نبايد از روى انديشه از خسرو دادگر سرپيچيد . زيرا او همچون شبان است و ما چون گوسپندان مىباشيم . يا اگر ما به مانند زمين باشيم ، او بسان آسمان بلند است .\r\nپس شايسته نيست كه از پيمان او بگذريم يا از راه و فرمان او سر بپيچيم . چون بخواهيم كه داد روزگار را بدهيم ، بايد به شادى او شاد باشيم و هنرهاى او را در گيتى بگسترانيم و رازهايش را نهان بداريم . چون تو را گرامى كند ، بر او دلير مشو .\r\nزيرا كه دل نرّ شير نيز از آتش بترسد . اگر كوه نيز فرمان شاه را سبك بگيرد ، دلش را خيره و مغزش را سست و اندك خواهيم خواند . همهء نيك و بد و بند و چاه و تاج و تخت از شاه است . سر تاجور ، فرّهء يزدان است « 2 »  و خردمند از شاه همواره شاد و خندان مىباشد . ليك هر كه از شاه ، شاد نباشد ، از اهريمن است و دل و مغزش از\r\n\r\n","description":"","footnote":" ( 1 ) - كراسه به پارسى به معناى دفتر است .  ( 2 ) - در نسخهء ژول مُل ، ص 1833 ، بيت 1169 آمده :\r\nسر تاجور زير فرمان بود * خردمند ازو شاد و خندان بود\r\nليك در نسخهء مسكو ، ج 8 ، ص 120 مصرع اول بدين گونه آمده :\r\n« سر تاجور فر يزدان بود » ^ CENTER كه صحيح‌تر به نظر مىرسد . ","page_name":" 288 ","page_number":288},
  {"content":"\r\n\r\nدانش ، آباد نيست . چون انجمن آن گفتار مرد جوان را بشنيدند ، روان پيران از او به نيرو شد و همگى با زبان و دهانى پر از آفرين بر او پراكنده گشتند .\r\nبزم دوم شاه انوشيروان با بزرگمهر و موبدان\r\nدر هفتهء ديگر باز دل روشن شهريار ايران خواستار دانايان گشت . پس چون خواست تا گفتار دانايان را بشنود ، دل از كار گيتى بپرداخت و همهء دانايانى كه سزاوار درگاه شاه بودند ، به پيش او برفتند . بزرگمهر جوان و سرافراز نيز با آن فرزانگان روشن روان و كارآزمودگان كهن سال و يا جوان روان شد . چون آن فرزانگان دانا و هوشمند به نزديك تخت بلند شاه رسيدند ، همگى به سوى بزرگمهر - كه خسرو به دو شادمان بود - روى كردند . آنگاه يكى از ميان ايشان كه فرزانه‌تر بود ، از بزرگمهر در بارهء سرنوشت و بَوِش « 1 »  بپرسيد و گفت : آيا سرانجام اين كار چيست و چگونه است ؟ بزرگمهر گفت : چنان است كه مرد جوان و جوينده‌اى شب و روز كار مىكند . ليك راه روزى بر او تنگ و تار است و آب روزى او به آهستگى و كندى در جوى روان است . از سوى ديگر يك بىهنرى بر تخت بخت خفته است و پيوسته درختان بر او گل مىافشانند . آيين سرنوشت و بَوِش چنين است و با كوشش نمىتوانى از بخت و سرنوشت بگذرى و گيهاندار و پروردگار دانا اختر روزگار را چنين آفريده است .\r\nديگرى گفت : آيا چه كسى سزاوار بيشى و فزونى است ؟ بزرگمهر گفت : كسى كه كوشنده‌تر باشد ، از كردار نيكش بهره‌مند خواهد شد .\r\nديگرى گفت : چه چيزى از ما نيكوتر است و نيكويى در گيتى سزاوار كيست ؟ بزرگمهر گفت : آهستگى و بخشندگى و رادى و شايستگى نيكوترين چيزهاست .\r\n\r\n","description":"","footnote":" ( 1 ) - بَوِش به پارسى به معناى قضا و قدر است . ","page_name":" 289 ","page_number":289},
  {"content":"\r\n\r\nمرد فروتن گردن خود را خميده مىدارد و از براى پاداش نيست كه دست به بخشش مىگشايد . با كوشش خود گيتى را مىجويد و به هنگام با همراهان خود مىخرامد .\r\nديگرى گفت : هنگام جنگ ، هنر مرد خردمند چيست ؟ بزرگمهر گفت : كسى كه چون آهوى خود را ببيند ، آيين و كيش خود را بگرداند .\r\nديگرى پرسيد : در زندگانى بايد چه كرد تا رنج تن كمتر باشد ؟ بزرگمهر گفت : اگر خردمند دلش بردبار باشد ، در زندگى رامش مىبرد . به هنگام داد و ستد ، راستى كند و در كژّى و كاستى را ببندد و هر گاه كه كامكار شد ، گناه ديگران را ببخشد و سرش تيز و نابردبار نباشد .\r\nديگرى پرسيد : در ميان مردمان چه كسى بر تن خود نگاهبان است ؟ بزرگمهر گفت : كسى كه با بخشندگى و نيكخويى هرگز از پس آرزوى دل خود نرفت . و نيز كسى كه چون از فزونى ، بد ديد ، به سستى نگراييد .\r\nديگرى گفت : آيا بخشش نيكوتر است يا نيكخويى و كداميك از آن دو است كه در هر دو گيتى براى آدمى بار مىآورد و در هر سال دو بار بهار دارد ؟ بزرگمهر گفت :\r\nهر كه بىآن كه كسى از او بخواهد ، جانش را با بخشش بيآرايد . ليك اگر بر سر كسى كه از او چيزى گرفته ، سپاسى بنهد « 1 »  ، آن بخشنده را بازرگان بدان .\r\nديگرى گفت : كداميك از نيكوييها گرانمايه است و پيرايهء مرد مىباشد ؟ بزرگمهر گفت : مرد بخشنده‌اى كه با كسى كه سزاوار آن است ، نيكويى كند ، همچون سرو بلند خواهد باليد و هرگز در پاليز زندگانى ، نژند نخواهد گشت . ليك اگر كس ناسزاوارى را به مشك نيز بنشانَد ، آن نبويد چرا كه از خار خشك ، گل نمىرويد .\r\nديگرى گفت : در اين سراى سپنجى ، هيچ خردمندى بىدرد و رنج نيست . پس چه كنيم تا از همان آغاز ، نام و فرجام نيك بيآوريم ؟ بزرگمهر گفت : برو و از گناهان\r\n\r\n","description":"","footnote":" ( 1 ) - سپاس نهادن به پارسى به معناى منّت گذاشتن است . ","page_name":" 290 ","page_number":290},
  {"content":"\r\n\r\nدور باش و همهء گيتى را همچون تن خود بدان . هر چيز را كه بر خود نمىپسندى ، بر دشمنت نيز مپسند .\r\nديگرى گفت : آيا مىگويى كه بايد به اندازه كوشيد و يا بيش از آن ؟ بزرگمهر گفت : هيچ‌چيز بجز انديشه ، در خور خِرد نيست . پس چون بخواهى كه از رنجى كه مىبرى ، بار ببينى ، چون كارى برايت پيش آمد ، به آن بكوش .\r\nديگرى گفت : اگر بر مرد نكوهيده بايد گريست ، پس چه كسى سزاوار ستايش است ؟ بزرگمهر گفت : كسى كه هم اميد و هم ترس و بيمش به يزدان پاك بسيار است .\r\nديگرى گفت : اى مرد روشن خِرد كه سرت از آسمان نيز مىگذرد ، آيا در اين روزگار ناپايدار ، روز چه كسى خوشتر است ؟ بزرگمهر سخنگوى گفت : هر كسى كه بىترس و بىنياز شد ، روزگار نيز داد او را به خوبى مىدهد . پس سزاوار باشد كه او نيز همواره از داد ياد كند .\r\nديگرى پرسيد : آن كدامين دانش در گيتى است كه از آن شادكام خواهيم بود ؟ بزرگمهر گفت : هر كسى كه بردبار باشد و مردم بىشرم در نزد او خوار شوند . و نيز كسى كه هر گاه كه مغزش از خشم بجوشد ، از گناهان گناهكار چشم بپوشد .\r\nديگرى گفت : اى هوشمند ، آيا خردمند چه چيزى را مىپسندد ؟ بزرگمهر گفت :\r\nآن كسى را كه خردمند باشد و اندوه آنچه را كه از دست داده ، نمىخورد و اگر ارجمندى را به خاك بسپارد ، دل به اندوه و درد و ترس نبندد . و ديگر كسى كه اميد خود را ، همچون بيد از باد ، از نابودنيها ببُرد .\r\nديگرى گفت : چه چيزى بر پادشاه ، بد است و دل پارسا از آن تيره مىگردد ؟ بزرگمهر گفت : خردمند مىگويد كه چهار چيز بر شهريار ، آهو مىباشد : يكى آن كه به هنگام جنگ از دشمن بترسد . ديگر آن كه بخشنده نباشد . سديگر آن كه به گاه نبرد ، انديشهء مرد خردمند را به كنار نهد و چهارم آن كه سرى پر شتاب داشته باشد و هيچ آرام و خوابى در كارها نجويد .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nديگرى پرسيد كه : چه كسى بىآهو است ؟ و آزادگان از براى چه نكوهش مىشوند ؟ بزرگمهر گفت : اين را به راستى مىگوييم و خِرد نيز بر اين سخن گواه است . افسون و دروغ بستن به گرانمايگان ، از راه كژّى و بيداد فروغ جستن ، منش و كام بر پادشاه بستن و دل پارسايى را بيهوده آزردن ، نشانه‌هاى مرد برترىجوى و نكوهشگر و ستيزه‌جوى مىباشد .\r\nديگرى گفت : كسى كه جوياى گزند نباشد ، كداميك از خويها براى او سودمند است ؟ بزرگمهر گفت : آن كه راستگوى باشد . پس بهتر آن است كه مرد خردمند ، سخن گفتن بىشرمانه و به هنگام آواى نرم ، خروشيدن و دور كردن خِرد از براى آرزوى دل را روا ندارد .\r\nهوشمند ديگرى پرسيد : چه كسى در گيتى بىگزند است و با چاره انديشى جان خود را مىپروراند و خويشاوندانش نيز ازو بهره مىيابند ؟ بزرگمهر گفت : بايد از همان آغاز كارها را در پيش يزدان جست . آن خداوند روز و شب و خورشيد و ماه كه از او سپاسگزارى و به دو پناه مىبرى . بايد در آشكار و نهان ، دل خود را به فرمان شاه گيتى سپرد و تن خود را با ناز بپرورانيد و در رنج و آز را به سختى بر آن بست . بايد مردمان را نگاه داشت و به تهيدستان بسيار بخشيد . فرزند خردسال را بايد به فرهنگيان سپرد ، زيرا كه گيتى را نبايد به نادانان واگذاشت . چون پسرى فرمان پذير باشد ، پدرش نيز بايد او را بنوازد .\r\nديگرى پرسيد : آيا فرزند راستكار چه جايگاهى نزد پدر دارد ؟ بزرگمهر گفت :\r\nپسر فرّخ در نزد پدر همچون جان ، گرامى است و پس از مرگ پدر ، نامش را زنده نگاه خواهد داشت و از آن روست كه راهنما او را پسر مىخواند .\r\nديگرى پرسيد : از خواسته و چيز كه دل مرد را آراسته مىدارد ، چه مىدانى ؟ بزرگمهر گفت : مردم با چيز و خواسته است كه گرامى مىشوند و هر كه بىچيز است ، خوار مىباشد . پس اگر با خواسته به آرزوى خود برسى ، خوى نيك آن پديدار مىگردد . ليك چون خواسته را به كار نگيرى ، ديگر گوهر شاهوار با سنگ برابر\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nخواهد بود .\r\nديگرى گفت : كداميك از شاهان با تاج و نام بلند را سودمند مىخوانى ؟ بزرگمهر گفت : آن شهريارى كه مردم پرهيزگار از او بىترس باشند و از آوايش مردم بدكار هراسان گردند و زمين به زير تخت شاهى او بيآسايد .\r\nديگرى گفت : مردم با چه چيزى توانگر مىشوند ؟ چه كسى در گيتى ، تهيدست و پر از رنج است ؟ بزرگمهر گفت : كسى كه به بخت و سرنوشتى كه خداوند براى او خواسته خرسند باشد ، توانگر است . ليك هر كه بخت ، يار او نيست ، پر از رنج است . همانا كه در گيتى هيچ‌چيزى از آز ، بدتر نمىباشد . نامداران كه چنين شنيدند ، در برابر بزرگمهر فرو ماندند و همه همزبان بر او آفرين بخواندند .\r\nبزم سوم انوشيروان با بزرگمهر و موبدان\r\nچون يك هفته بر اين بگذشت ، پگاه روز هشتم شاه بر تخت پيروزه بنشست و كسانى را كه دانا و در گفتار و دانش ، توانا بودند ، به نزد خود بخواند . هر كسى به گونه‌اى در پيش شاه سخن گفت ، ليك او چندان نپسنديد . پس به بزرگمهر گفت :\r\nچهرهء خود را از چادر شرم بگشاى . بزرگمهر سخنگوى و دانا كه چنين شنيد ، زبان بگشود و از هر گونه دانشى در نزد او سخن گفت . نخست بر شهريار آفرين بكرد و گفت : سر تاج دار شيراوژن و نامدار و توانا و دانا و پرهيزگار پيروز بادا . آنگاه گفت :\r\nبدان كه مردمان تنها با سرپيچى از راه گزند است كه بلندپايه مىگردند . چون بخواهى كه دانشت فزون گردد ، بايد خِرد داشته باشى . دليرى آغاز نامجويى است .\r\nهمانا كه روزگار از مرد بددل ، سير است . هر كه بددل باشد ، در گيتى بىكام مىماند .\r\nليك چون بددل نگردد ، كامروا مىشود . اگر بزرگى مىجويى ، بايد هنر داشته باشى و چون شاخى سبز شود ، بايد ميوه دهد . ليك چون پرسشگران در بارهء هنر بپرسند ، شايسته نباشد كه از گوهر پاسخ دهى . چرا كه گوهر بىهنر ، ناپسند و خوار است .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nشهريارى در اين باره داستان زده است كه اگر گلى بويى ندارد ، ديگر از رنگ آن سخن مگوى . زيرا كسى آب را از آتش نمىجويد . شهريار ، با بخشش است كه توانگر مىگردد و با گنج نهفته نامدار نمىشوى . اگر جوياى هنر در گفتار خوب هستى ، با كردار خود آن راستى را پيدا كن .\r\nهر كسى كه خِرد دارد ، فروتن است و آسمان او را با خِرد مىپروراند . خِرد در گيتى همچون درخت راستكارى است . بدان كه چون خرسند باشى ، تن آسان گردى . ليك چون آز بورزى ، هراسان شوى . كار نيك را براى نمودن به چشم كسى انجام مده ، زيرا چندان پاداش نيك نخواهى يافت . بخت ، يار گشاده‌دلان است . پس خوشا كسى كه بردبار باشد .\r\nهر كسى كه برترى بجويد ، بايد براى برتر ناميدن خود ، هنرهايى داشته باشد :\r\nنخست خِرد و فرهنگ و ديگر آزمايش به درستى داشته باشى . سديگر اين كه در كارها بايد يارى داشته باشى تا ازو در بارهء نيك و بد كارها بپرسى . چهارم بايد دلت راست باشد و آن را از كژّى و كاستى بشويى . پنجم اين كه اگر زورمند باشى ، چون به تن بكوشى ، بلند گردى . ليك چون تن زورمند كوششى نكند ، آرزوها را در بند نخواهد ساخت . ولى اگر كوشش بيش از اندازه باشد ، كوشنده نااميد خواهد گشت .\r\nخوى مرد دانا پنج چيز است و از اين پنج چيز هرگز رنجى نخواهى ديد . ليك چون نادان هفت خوى را داشته باشد ، شگفت نخواهد بود اگر همواره در رنج باشد . نخست اين كه هر كسى كه خِرد دارد ، اندوه چيزى را كه از دست داده نمىخورد . ديگر آن كه نه از چيزى كه هنوز نيافته ، شاد گردد و نه اگر آن چيز را از دست دهد ، اندوهگين و آزرده شود . سديگر آن كه به آنچه كه ناشدنى است ، اميد ندارد و نمىگويد كه شاخ درخت بيد ، بار مىآورد . چهارم چون از رنج و بدى تن آسان گردد ، از نابودنيها هم هراسان شود . پنجم اگر همه گونه سختىاى برايش پيش آيد ، به پيش مىرود و سست نمىگردد . اينك آن هفت خوى نادان كه بگفتيم :\r\nيكى آن كه بىهيچ گناهى بر كسى خشمگين شود . ديگر آن كه چون در گنج خود را\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nبر كسى كه سزاوار نيست ، بگشايد ، هيچ مزد و پاداشى نخواهد يافت . سديگر اين كه به يزدان ، ناسپاس شود و تن خود را نشناسد . چهارم راز خود را با هر كسى بگويد و سخن خود را در همه‌جا بگستراند . پنجم با گفتار ناسودمند تن خود را به درد و گزند دچار سازد . ششم اين كه از چيزى كه سست و نااستوار است ، زينهار بيابد و از بار خار ، پرنيان بجويد . و هفتم آن كه با دروغ ستيزه كند و با بىشرمى فروغ بجويد .\r\nاى شهريار بلند ، بدان كه كسى از پند ، گزند نيابد . چون مرد در ميان انجمن خاموش باشد ، از براى آن خاموشى ، دلش در آرامش خواهد بود . چون به گويندهء دانا گوش بسپارى ، هم تنت از آن بهره خواهد يافت و هم دلت خِرد و هوش مىيابد .\r\nسخنانى را كه شنيده‌اى ، فراموش مكن زيرا سخن بر تخت شاهى همچون تاج مىباشد . چون بخواهى كه آنچه دانسته‌اى ، به بار آيد ، با سخن گفتن خود بند از گوهر بگشاى . چون بخواهى كه نامت در همه‌جا گسترده شود ، زبان خود را همچون شمشيرى از نيام بيرون بكش . چون با مرد نادان بنشينى ، زبردست نيز زيردست مىگردد . جان و دل آدمى با دانش فروغ مىگيرد . پس به هوش باش تا هرگز به گِرد دروغ مگردى . چون كسى زبان به سخن بگشويد ، بگذار تا سخنش را بگويد و با او تندى مكن . با شنيدن گفتار دانايان توانگر خواهى شد و همچنان كه ازو مىشنوى ، خودت نيز سخن خواهى گفت . با دانش راه بىنيازى را بجوى ، اگر چه سختيهايى برايت پيش آيد . زيرا چون دانش را با سختى بدست آورى ، تو را به سوى آسمان رهنمون خواهد گشت . چون زبان آدمى با دلش راست باشد ، از هر سو در كاستى را خواهد بست . دل انوشيروان شاه هرگز از آموختن ، ناتوان مباد .\r\nآنگاه موبد تيز هوشى پرسيد كه : آيا چه چيز زيبا و نغزى در گيتى است كه مرد را روشنايى مىدهد و او را از رنج روزگار رها مىسازد ؟ بزرگمهر گفت : هر كسى كه خِرد بيابد ، از هر دو گيتى برخوردار خواهد شد .\r\nموبد گفت : اگر او را خِرد - كه جامهء شاهوار و روشن ايزدى است - نباشد ؟ بزرگمهر گفت : دانش از همه چيز بهتر است و چون كسى دانا باشد ، بر همهء بزرگان ،\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nمهتر خواهد بود .\r\nموبد گفت : اگر راه دانش را نجست و هرگز روان خود را با اين آب نشست ؟ بزرگمهر گفت : در برابر مرد پهلوان بايد سر خود را خوار شمرد . اگر چنين كسى توانايى اين را دارد كه در روز نبرد ، سر دشمن را بر خاك آورَد ، بر دل پادشاه ، گرامى خواهد شد و تا جاودان شاد و فرمانروا خواهد بود .\r\nموبد گفت : اگر از اين نيز بهره‌اى نداشته باشد و نه دانش پژوهد و نه آيين و كيش ؟ بزرگمهر گفت : پس ديگر بهتر آن است كه مرگ ، كلاهخودى تيره بر سر او نهد .\r\nموبد گفت : چه كنيم تا از بار آن درخت ميوه دارى كه دانا در باغ بهارى مىكارد ، همگان برخوردار گرديم يا به زير سايهء آن برويم ؟ بزرگمهر گفت : هر كسى كه زبان خود را از سخن بد بسته دارد ، روانش رنجور خواهد گشت . چون با گفتار خود پوست را بر تن كسى ندرد ، دوست همه خواهد بود و همهء كارهاى دشوارش ، آسان شود و با دوست و دشمن ، يكسان گردد .\r\nباز موبد گفت : آيا كسى كه از راه گريز بگردد ، بزرگ و ارجمند است ؟ بزرگمهر گفت : بدان كه كردار بد بسان درختى است كه پر از ميوه‌هاى بد مىباشد . اگر زبان كسى سخن نرم بگويد ، چندان درشتى نخواهد شنيد . آگاه باش كه از براى زبان است كه مردم در رنج مىباشند . پس چون اين رنج را نمىخواهى ، سخن خود را بسنج . مردى كه كم سخن و شاهدوست باشد ، سزاوار نشستن در پيش تخت شاهى است . ديگر آن كه از بديهايى كه هنوز نيآمده ، همچون مرغ و ددى كه از دام بگريزد ، گريزان باشد . سديگر اين كه بر بديها توانا باشد و با دانايى از آنها بپرهيزد . به كارى كه نبايد كرد ، دست نيازد و كسى را كه نبايد بيآزارد ، نيآزارد . نگذارد كه نيكى ازو بگذرد و روزهاى نيآمده را نشمارد . در برابر دشمن ، از نخچير نيز هوشيارتر باشد و پيوسته همچون تير و پَرى كه با هم هستند ، در كنار دوست بسر ببرد . خردمند به شادىاى كه سرانجامش اندوه باشد ، چندان آزى نمىورزد . پس تن آسانى و تنبلى را دور كن و\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبا كوشش و رنج ، تنت را شادى ببخش . زيرا در گيتى هيچ سودى بىرنج نيست و كسى كه تنبل باشد ، گنجى نخواهد يافت . گيتى به انوشيروان زنده باد و او همواره شاه و بختش جوان بادا . در اين باره سخن بسيار شد و دل مردم خفته ، بيدار گشت .\r\nموبدان و خردمندان بيدار دل و كنارنگان كه چنين شنيدند ، بر او آفرين بخواندند و شاه گيتى را نيز بسيار بستودند و همگى با خرّمى برفتند .\r\nبزم چهارم انوشيروان با بزرگمهر و موبدان\r\nدو هفته بر اين نيز بگذشت . روزى چون شاه از كار سپاهيان آزاد گشت ، بفرمود تا موبدان و خردمندان به ايوان او بخرامند . سپس از آن موبدان در بارهء تن و نژاد و تيزى و آرامش و فرهنگ و داد و شاهى و تاج و دلاورى و سرانجام نيك اخترى بپرسيد . چون هر يك به اندازهء دانش خود سخن گفتند و انوشيروان از شنيدن آنها رامشى نيافت ، به بزرگمهر گفت : گوهر درخشندهء سخنت را آشكار ساز .\r\nبزرگمهر بر شاه آفرين كرد و گفت : اى شاه روشندل و پاك مهر ، بدان كه در گيتى هيچ شاهى به دادگرى و دانش و تاج و تخت و فرّ و چهره و خِرد و بخت تو تاج بر سر ننهاده است . چه نيكو است كه شهريارى پرهيزگار باشد و به هنگام داورى از يزدان بترسد و بلندى و برترى نجويد . بر پادشاه بايسته است كه به هنگام خشم ، خِرد را بر آرزوى دل خود فرمانروا سازد . نبايد كه هيچ بجز پسند كردگار بيانديشد .\r\nهمهء خوبيها و زشتيها را از يزدان بداند و با اين كار ، بهشت را به پاداش نيكى خود بجويد . همواره زبانش راستگوى و دلش آزرمجوى و با آبروى باشد . در گيتى هيچ كارى از راستى بهتر نيست براى شاه نيز هيچ گوهرى بهتر از راستى نمىباشد . شاه بايد سخنگوى و روشندل و دادگر باشد و كهتران را با كهتران و مهتران را با مهتران بدارد . كسى كه زيردست شاه است ، نبايد از جايى شكست بيابد . تنها در آن هنگام تاج شاه بلند خواهد شد كه دانايان در نزدش ارجمند باشند . چون شاه از هر دانشى\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nآگاهى داشته باشد ، با فرّهى خواهد ماند . بايد كار درگاه را نگاه دارد و كام دشمن را زهرآگين سازد . نبايد كه هيچكس با دردمندى از شاه بخوابد ، زيرا شايد از آن كار به شاه گزند آيد . شاه بايد كسى را كه بدنژاد و سزاوار پادافره و كيفر مىباشد ، از ميان گروه دور سازد تا بىآزاران از آن كس به ستوه نيآيند . بايد هر كسى را كه چه گناهكار و چه بىگناه در زندان شاه مىباشد ، به فرمان يزدان و آنچه كه در زند و اوستا ياد كرده ، رها سازد . ليك اگر آن كس بدكنش و بىشرم و شوم باشد ، بايد او را از ميان ببرد تا تباهى را به سوى خانهء مردم نبرد .\r\nشاه بايد تا هنگامى كه در گيتى به شاهى مىپردازد ، همواره از كيش و داد ، شاد و كار او در آشكار و نهان ، شستن گيتى از بديهاى ديو باشد . چون شاه سپاهيان با فرهنگى داشته باشد ، ديگر دادخواهان از درد خواهند آسود . چون با خردمندى در كار دشمن ، هوشيار باشى ، دل دشمن از جاى برمىآيد . پس بايد پيش از اين كه نبردى درگيرد ، همهء رخنه‌هاى پادشاهى را در هنگامى كه نياز است ، با مردانت برآورى . هر چيز كه از براى آن شاه نكوهيده شود ، آن نكوهش بر تاج و تخت نيز خواهد رسيد . مِهر خود را به فرزند افزودن همچون چهرهء خود را در آب ديدن است . پس سزاوار باشد كه شاه ، دل فرزند خود را با آموختن فرهنگ و دانش برافروزد و در گنج خود را بر او بگشايد و ديگر رنجهاى خود را به ياد نيآورد . هر گاه كه بچّهء شاه دست به بيداد يازد ، نبايد دل او را شكست و بايد او را با شرم به راه آورى . ليك نيرو و خواسته را بر او تنگ بدارى . ولى اگر در دلش دشمنى بيابى ، او ديگر همچون گياهى هرزه در بوستان خواهد بود . پس او را از بوستان جدا كن زيرا اگر چندى بماند ، نيرو يابد و همهء باغ شاهى از او پر از آهو گردد . چون شاهى با فرّ و هوش باشد ، نبايد به سخن بدگوى گوش سپارد . بدان كه از دستور بدنژاد و از گفتار بد به تاج و تخت شاهى تباهى خواهد رسيد . نبايد سخن نادان را شنيد . پس چون نادان از دادگرى بد بگويد ، از او فرمان مبر . بايد همواره راستى آراست و دل خود را از كژّى پاك كرد . بر شاه هيچ بجز راستى زيبنده نيست ، زيرا ديو ، كاستى مىآورد .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nچون پارسا اين گفته‌ها را بشنود ، خِرد را بر دل خويش فرمانروا خواهد ساخت . تاج شاهى بر شهريار آفرين كند و تخت شاهى بر او پايدار بماند . تاج و تخت شاهى به شاه بنازد و بدانديش از بخت نااميد گردد . هرچه اين روزگار ناپايدار بگذرد ، از او نام نيك به يادگار بماند . تا روزگار برجاى باشد ، جان هنريافتهء انوشيروان ، جوان بماناد .\r\nآن انجمن از شنيدن گفتار بزرگمهر خيره گشتند و انديشه‌هاى آن دانايان تيره شد .\r\nچون انوشيروان آن سخنان را بشنيد ، بر روزى بزرگمهر بيافزود و دهانش را پر از مرواريد خوشاب ساخت و از آن پندها اشك به ديدگان آورد . سپس همهء آن انجمن با لبى پر از آفرين از ايوان آن شاه زمين برفتند .\r\nبزم پنجم شاه انوشيروان با بزرگمهر و موبدان\r\nيك هفته بر اين نيز بگذشت . به روز هشتم چون خورشيد گيتىفروز فروزان گشت و چادر لاژوردين شب را بيانداخت و گيتى را با ديباى زرد خود بيآراست ، شاهنشاه ايران با موبدان و پيران خردمند و گويندگان و اردشير - بزرگ موبدان و خردمندان - و شاپور و يزدگرد دبير بنشست . بزرگمهر سراينده و جوان نيز به كنار انوشيروان شاه بيآمد . پس شاه گيتى به آن دانايان گفت : چه كسى اين دانش را با خود در نهان دارد كه از آن كيش يزدان نيرو بگيرد و تخت شاهى نيز بىآهو شود ؟ چون موبد موبدان اين سخن را بشنيد ، از ميان آن خردمندان زبان بگشود و گفت : همانا كه از دادگرى شاه ، فرّ و تاج و تخت ، درخشان مىشود . نيز چون در كنار دادگرى خود بند از گنج نيز بگشايد ، پس از مرگ ، نامش بلند خواهد ماند . زيرا نام بلند از بخشيدن به دست مىآيد و گنج نيز از براى پاشيدن است . ديگر اين كه زبان خود را از دروغ بشويد و در گيتى با كژّى فروغ نجويد . سديگر شاهى كه با دادگرى و بخشايش باشد ، روزگار با تاج او آراسته خواهد شد . چهارم آن كه سر شاه نامور نبايد از كهتر گناهكار جوشان شود . پنجم آن كه چنان سخن بگويد كه نامش در گيتى ، كهن\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nنگردد . همواره هر سخنى كه مىگويد ، به راستى باشد و در هيچ كارى از آيين خود سر نپيچد . ششم اين كه همچنان كه بر بخت خويش مِهر مىورزد ، با پرستندگان تخت خود نيز چنان باشد . هفتم آن كه اگر چه دانا و زبانش در سخن گفتن توانا باشد ، هرگز دلش از آموختن سير نگردد . بدان كه هر كسى كه بسيار از بخت مىنالد ، از خِرد رها گشته است . اى شاه هرگز دل خود را از خِرد جدا مكن ، زيرا كه خِرد ، براى آدمى هم نام و هم فرجام مىپروراند . ليك هر كسى كه گويد من آن كسى هستم كه در دانش هيچ همتايى ندارم . منش او پست و دانشش اندك است .\r\nآنگاه يزدگرد دبير گفت : اى شاه دانا و دانش‌پذير ، بدان كه خون ريختن و با اندك سخنى ، دل را از جاى برانگيختن ، بر شاه ، زشت باشد . چون شهريارى سبكسر گردد ، بىهيچ انديشه‌اى دست به كارى مىيازد و با خردمند نيز مىستيزد و از نادانى ، دل خود را تيز مىسازد . هر گاه كه دل شاه گيتى پر از آز شود ، ديو با روانش يار مىگردد . اگر داورى تيز مغز باشد ، از گفتار او هيچ كار نغزى نخواهد آمد .\r\nجنگ جويى كه به هنگام جنگ از جان خود بترسد و از ننگ نترسد و نيز توانگرى كه دلش تنگ و زفت باشد ، همان بهتر كه در خاك شود . بر تهيدست و بر مهتر ، برترىجويى زيبنده نمىباشد . چون پيرى به راه كژّ برود ، پس از مرگ جانش در آتش خواهد سوخت . اگر مرد جوان در كار سست باشد ، روزگار ازو سير خواهد شد و روانش نيز تندرست و جوان نخواهد ماند . پس او را روان و زبان مباد .\r\nچون بزرگمهر آن سخنان نغز را شنيد و مغز خود را با دانش بيآراست ، گفت : اى شاه خورشيدچهر ، روزگار به كام تو باد . كارى بكن كه هر كسى كه خِرد دارد ، روان خود را به دانش بپروراند . دل سنگ و كوه نيز از نادان مىنالد ، از براى آن كه در نزد هيچكس شكوهى ندارد . نه از آغاز كارى فرجام آن را مىداند و نه نام را از ننگ باز مىشناسد . در نزد مردمان ، نكوهيده است و نزد دانش‌پژوهان ، نكوهيده‌تر مىباشد . يكى آن كه داورى دروغگو باشد . دو ديگر آن كه سپهبدى از گنج خود نگاهبانى كند و دست به بخشش نگشايد و نيز جنگ جويى كه سر از رنج بپيچد .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nسديگر دانشمندى كه چون از كارى خوشى ببيند ، از گناه نترسد . چهارم پزشكى كه تن خودش دردمند باشد ، چگونه مىتواند گزند را از بيمار خود دور بدارد ؟ پنجم مردم تهيدستى كه به چيزهاى بىارزش كه پشيزى ارزش ندارند ، بنازند . ششم فرومايه‌اى كه او را آرام و خواب مردم و آب روشن دريا دريغ مىآيد ، ليك اگر باد نوشينى بر تو بوزد ، از براى آن بر سرت سپاس مىنهد . هفتم خردمندى كه به خشم آيد و پيوسته چشم به چيز و خواستهء ديگرى بدوزد . هشتم كسى كه كارى را به تنبل بسپارد . دل بىهنر چون خِرد بيابد ، از كردار بدش پشيمان مىگردد . ليك اى نيكخو ، بدان كه دل مردم بىخرد همچون آتشى كه گوگرد ببيند و يا در نِيستان افتد ، به آرزوى دل مىآويزد . دل انوشيروان شاه ، زنده و سران گيتى در پيش او بنده بادا .\r\nبزم ششم انوشيروان با بزرگمهر و موبدان\r\nشاه يك هفته را پس از اين بگذرانيد . پس بفرمود تا بارگاه را بيآرايند و خودش با دستبند و تاج و كمر زرّين بيآمد و بر تخت زر بنشست . موبدى - كه دستور او بود - در يك سوى او و يزدگرد دبير نيز در سوى ديگرش نشستند . خردمندان و بزرگمهر نيز پيرامونش جاى گرفتند . آنگاه شاه به بزرگمهر گفت : چرا بايد گوهر سخنانى را كه براى جان سودمند است و مردم بىارج از آن بلند مىگردند ، نهان سازى ؟ گنجى كه براى گوينده‌اش كاستى نمىيابد و شنيدن آن مغز را خرّمى مىبخشد .\r\nپس موبد به بزرگمهر گفت : اى كه از آسمان نيز نامورتر هستى ، آن چيست كه بيشى آن به تو گزند مىرساند و چون كم باشد ، زود برايت فزونى مىدهد ؟ بزرگمهر گفت : آن كه چون كمتر بخورى ، تن آسان مىشوى و روانت پرورده مىگردد . نيز چون كردار نيك خود را بيشتر سازى ، از همآوردانت پيشى خواهى گرفت .\r\nآنگاه يزدگرد دبير گفت : اى مرد گوينده و يادگير ، آن سه آهو براى دل مردمان كدام است كه هم آن را دارند و هم از آن بىنياز هستند ؟ بزرگمهر گفت : نخست بايد\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nدل خود را از آهوجويى بشويى . بدان كه هيچكس در گيتى بىآهو نيست ، چون تن و جان خود را در نهان بكاود . نخست آن كه چون تو مهتر باشى بر تو رشك بيآورد و ديگر آن كه كهتر باشى ، بر تو بگريد و سديگر مرد سخن چين و دورويى كه مىكوشد تا از آب نيز گَرد برانگيزد . چون مردم سخنگوى در جاى خود سخن نگويند ، فرّ و جاه از ايشان دور مىشود . هر كسى كه سراسر يك سخن را نشنود ، نه آن گفتار را خواهد دانست و نه به آن خواهد گرويد . مرد خردمند به چيزى چشم نمىدوزد و چون چيزى را از دست دهد ، خشمگين نمىگردد .\r\nسپس موبد موبدان پرسيد كه : اى برتر از دانش خردمندان ، همانا كه هيچكس در گيتى ، چه آشكار و چه نهان ، بىآبرو نيست . آن آرزو نيز از براى يافتن نيرو و خواسته است . اكنون بگوى كه براى تو كدامين راه سودمند است و كدام راه با درد و رنج و گزند مىباشد ؟ بزرگمهر گفت : دو راه در پيش است ، تا تو آرزوى كدام را داشته باشى . يك راهى پر از بىباكى و بدى و ديگرى راه نيكوكارى و خردمندى مىباشد .\r\nراه بازگشتن از گيتى به خاك ، راهى دراز و با ترس و باك است . ليك در اين راه ، اين خرد است كه رهنمون تو مىباشد . خِرد جامهء شاهوار و ايزدى خردمند است . پس بنگر كه چه كسى سزاوار اين جامهء شاهوار مىباشد ؟ تنومندى كه خِرد يار او نيست ، كسى نيز در گيتى خريدارش نمىباشد . اگر آنگاه كه خِرد نباشد ، جان نيز نباشد ، روا خواهد بود زيرا خِرد ، جان ِ جان است و ايزد بر اين گفتار گواه مىباشد . چون مرد بنياد دانش را بيآموزد ، سزاوار جنگ مىشود . در دانش نخست به يزدان بگراى كه هست و هميشه نيز برجاى خواهد بود . چون به او بگروى ، كام دل را مىيابى و به همان جايى كه به سويش مىشتافتى ، خواهى رسيد . همواره در خوردن و پوشيدن به پاكى گراى و فرمان يزدان را برپاى بدار . اگر روزى به چيزى نياز يافتى ، به دست و گنج مردم زفت دست مياز . از پيشه‌ها آن را برگزين كه از نام آن ، آبرويت از ميان نرود .\r\nبا كسى دوستى خود را بلند ساز كه در سختيها يار تو باشد . چون بخواهى همگان بر تو آفرين كنند ، در پيش انجمن ، خاموشى برگزين و چون سخن بگويى ، همان را\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nبگوى كه آموخته‌اى و در آموختنش جگر خود را سوزانده‌اى . همواره سخن را اندازه بگير ، نه گنج دينار را زيرا كه گنج براى مرد دانشمند ، خوار است . به هنگام سخن گفتن ، زبانت را هوشيارانه به كار ببر و خِرد را همچون كمان و زبان خود را بسان تير كن .\r\nچون رزمى برايت پيش آيد ، هوشيار باش و تن خود را از دشمن نگاه بدار . چون دشمن در پيش تو رده بركشد ، تو بايد خِرد و آرامش برگزينى . آنگاه كه همرزمى را روبروى خود ببينى ، نبايد از ترس ، روى خود را زرد بسازى . بدان كه اگر پيش دستى كنى ، پيروز خواهى شد . ليك چون سستى كنى ، سرت پست مىگردد . در آن هنگام كه بر اسپ مىتازى ، به هوش باش و جنگ افزار همآورد خود را هوشيارانه ببين .\r\nچون او تيز گردد ، تو از او برمگرد و با هوشيارى يارانى را براى نبرد برگزين . ولى اگر تو را توان پايدارى در برابر دشمن خود نبود ، ديگر با او مكوش و با برگشتن از رزم ، هوش خود را بازآور . همچنين در خوردن ، تن خود را نگاهدار باش و بدان كه نبايد خوراك به تو گزندى رساند . افزون مخور ، زيرا برايت گزند خواهد داشت و آگاه باش كه اگر كم بخورى ، زورت فزون مىگردد . پيوسته و بسيار مخور و چندان بخور كه هنوز هم آرزوى خوراك داشته باشى . مِى نيز چندان بنوش كه تو را شادمانى رساند زيرا كه مست هرگز از كسى آفرين نخواهد شنيد . چون يزدان را بپرستى ، پسنديده خواهى شد و گيتى همچون تن و تو به مانند ديدهء آن خواهى بود . پروردگار گيهان آفرين را بسيار ياد كن و بپرست . هر كارى را به هنگام خودش انجام بده و در هر كارى راه ميانه را برگزين . بدان كه تو باد و آبى هستى كه با خاك سرشته‌اى پس راه يزدان پاك را فراموش مكن . هرگز پرستش يزدان را از خوردن كمتر مكن « 1 »  و اگر\r\n\r\n","description":"","footnote":" ( 1 ) - در نسخهء ژول مُل ، ص 1848 ، بيت 1526 آمده :\r\nپرستش ز ورد ايچ كمتر مكن * تو نو باش اگر هست فرمان كهن\r\nليك در نسخهء مسكو ، ج 8 ، ص 141 بدين سان آمده :\r\nپرستش ز خورد ايچ كمتر كن * تو نو باش اگر هست گيتى كهن\r\nو در نسخهء بروخيم ، ج 8 ، ص 2397 نيز بجاى « ز ورد » ، « ز خورد » آمده كه صحيح‌تر به نظر مىرسد . ","page_name":" 303 ","page_number":303},
  {"content":"\r\n\r\nاين گيتى ، كهن است ، تو نو باش . به نيكى بگراى و سود را بشناس و يزدان را سپاسگزار باش . هرگز به گِرد بدى نگرد و اگر خردمند هستى ، به نيكى دست بياز .\r\nآن كسى در گيتى ستوده‌تر است كه در آشكار و نهان نيكى كند . آرزوى دل خود را به پيش انديشه و خِرد مبر ، زيرا از آن پس ديگر خِرد به سوى تو نخواهد نگريست . به فرزندت دبيرى بيآموز و چون بخواهى كه رنج تنت به بار آيد ، از آموزگار سر مپيچ .\r\nبدان كه دبيرى ، جوان را به تخت بزرگى مىرساند و كسى را كه ناسزاوار است ، سزاوار بخت مىگرداند . دبيرى ارجمندترين پيشه‌هاست و مرد سرافكنده از آن بلند مىگردد . چون دبير با دستگاه و انديشه باشد ، به ناگزير در كنار پادشاه خواهد نشست . پس چون تن خويش را بدارد ، گنج بىاندازه‌اى نيز از شاه خواهد يافت .\r\nهر گاه شيوايى گفتار و زيبا نويسى را بداند . بايد چَم هر سخن را هم بهتر بگويد . بايد از سخنان « 1 »  ، آنهايى را كه كوتاه‌تر است ، برگزيند و به دلخواه‌ترين شيوه بنويسد .\r\nدبير بايد خردمند و بردبار و يادگيرندهء سخن و هوشيار و سازندهء پادشاه و پارسا و شكيبا و با دانش و راستگوى و راستكار و پاكيزه و تازه روى باشد و زبانش نيز بد نگويد . پس هر گاه با اين هنرها به نزد پادشاه برود ، بىگمان به نزد پادشاه جاى خواهد يافت .\r\nچون شهريار اين سخنان را از بزرگمهر بشنيد ، دلش همچون گلهاى بهارى تازه شد . پس به موبد گفت : برو و پايگاهى نو براى او بيآراى و درم و جامهء شاهوارى سزاوار او بيآور زيرا كه از گفتار او دل آدمى تازه مىگردد .\r\n\r\n","description":"","footnote":" ( 1 ) - در نسخهء ژول مُل ، ص 1849 ، بيت 1538 آمده :\r\nز لطف آن گزيند كه كوتاه‌تر * بخطّ آن نمايد كه دلخواه‌تر\r\nليك در نسخهء مسكو ، ج 8 ، ص 142 در مصراع اول بجاى « لطف » ، « لفظ » آمده كه صحيح مىباشد . ","page_name":" 304 ","page_number":304},
  {"content":"\r\n\r\nبزم هفتم انوشيروان با بزرگمهر و موبدان\r\nچون هفت روز بر اين بگذشت ، شاه تاج بر سر نهاد و بر تخت پيلسته بنشست و موبدان و خردمندان بيدار دل و ساوه « 1 »  و يزدگرد دبير و بهمن تيز هوش نيز در پيش او بنشستند . آنگاه شاه به بزرگمهر گفت : دل را بيآراى و راه بنماى . هرچه راستى از من مىدانى بگوى و هرگز با كژّى از بزرگان ، آبروى مجوى . بگوى كه فرمان و راه و پيمان مرا چگونه بايد نگاه داشت و پرستيد ؟ ليك سخنهايت را سبك بگو و پوشيده و بسته سخن مگوى و گفتارت را با آميختن با رنگ و بوى ، خام مساز . بدان كه چون اين سران از سخنان تو آگاه شوند ، آنها را به ديگران در گيتى خواهند گفت .\r\nپس بزرگمهر به آن شاه بيدار گفت : اى برتر از گنبد لاژوردين آسمان ، همانا كه خردمند پرستيدن شهريار زمين را راه كيش خود مىداند . پس نبايد در فرمان شاهان درنگ كرد و يا شاه را دلتنگ ساخت . هر كسى كه دشمن پادشاه است ، روانش اهريمن را مىپرستد . دلى كه دوستدار شاه نيست ، نبايد كه ديگر مغز و پوستى برايش بماند . بدان كه شاه ، آرامش گيتى است و چون ما نيكى كنيم ، او پايگاه مىدهد . پس چون ما را هم به نيكى و هم به بدى دسترس است ، نبايد كسى دست به كين و گناه بياميزد . فرزندت را نيز به جاى او مپسند . چهرهء دلآراى او را همچون جان خود بدان . هر شهرى كه مِهر شاه در آن باشد ، نياز به آن سرزمين راه نيابد . از فرّ او به تو بدى نرسد ، زيرا كه بخت شاه همواره نيكويى مىپروراند . دل گيتى از شاه ، خندان است ، چرا كه فرّ يزدان بر چهرهء شاه مىباشد . چون از نيكى او بهره يا بى ، بكوش تا هميشه گوش به فرمانش بسپارى . اگر از روى انديشه و خواست خود از شاه سر بپيچى ، بدان كه بىدرنگ بخت از تو روى خواهد پيچيد . چون تو را به خود\r\n\r\n","description":"","footnote":" ( 1 ) - در نسخهء ژول مُل ، ص 1849 اين نام « ساده » ذكر شده است . ليك در نسخهء مسكو ، ج 8 ، ص 143 « ساوه » آمده است . ","page_name":" 305 ","page_number":305},
  {"content":"\r\n\r\nنزديك سازد ، پر منش مشو . هر گاه هم كه از او دور گشتى ، بدكنش مگرد . اگر پرستنده‌اى از شاه خود رنج ببيند ، بدان كه همواره به همراه رنج ، ناز و گنج خواهد بود . نبايد كه از كار سير گردى و يا در نبرد كندى كنى . مرد يزدان شناس بر يزدان آفرين مىكند و راز شاه را در دل خود نگاه مىدارد و به خورشيد و ماه نيز نمىگويد .\r\nهر كه در فرمان شاه سستى كند ، همانا كه گويى از تن خويش گله و زارى مىكند . گل آن درختى كه بر تاج و تخت بار نمىافشاند ، نكوهيده خواهد بود . هرگز از خويشاوندان شاه در پيش او بد مگوى ، زيرا كه با اين كار ، آبرويت را در نزد شاه كمتر مىسازى . هر كسى كه دروغ بسيار گويد ، در نزد شاهان فروغى نگيرد . بايد بكوشى تا سخنى را كه در خور خِرد نيست ، به پادشاه نگويى . اگر از تو چيزى بپرسد ، تنها هر آنچه كه مىدانى بگوى و با سخن بسيار گفتن ، آبروى خود را مبر زيرا در گيتى دانشها بسيار از آنچه كه گوش در آشكار و نهان بشنيده است ، بيشتر مىباشند . كسى كه شاه گيتى ، او را خوار بسازد ، همواره روانش دردمند خواهد ماند و كسى كه لب شاه از براى او خندان باشد ، در گيتى ارجمند خواهد بود . هر گاه كه شاه ، تو را بنوازد ، هرگز از براى آن نازرفتارى و خراميدگى مكن اگر چه پرستندهء ديرينى هم باشى . چرا كه هر چند پرستش تو دراز باشد ، باز هم بدان كه شاه از تو بىنياز است .\r\nاگر كسى ديگر را بپروراند ، همان بىگمان همچون تو ، او را خواهد پرستيد . هر گاه شاه از براى چيزى با تو دژم گردد ، پوزش بخواه و هيچ سخنى مگوى و اگر دلت از آن گناه آگاه نيست ، پس دل برهنهء خود را به پيش شاه مبر . هر گاه كه اندكى دل خود را از شاه بتابى ، ديگر از پيش او برو و روى خود را به او منماى چرا كه او با فرّهء خود نهان و دل كژّ و روان تيرهء تو را مىبيند . بدان كه اگر چنين كنى ، ديگر از آن پس از او نيكويى نخواهى يافت و گفتار گرم او را نيز نخواهى شنيد . درگاه پادشاه را همچون دريايى بدان كه پرستندهء درگاه همچون دريانوردى است كه هنرش آن كشتى مىباشد . سخنش بسان لنگر و خِردش همچون بادبان آن است . پس چون خردمند بخواهد از آن دريا بگذرد ، بايد آن بادبان خِرد را كه هم مايه‌دار و هم سايه‌دار است ،\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nبه كار ببرد . ليك هر كسى كه خِرد ندارد ، سزاوار باشد كه به درگاه شاه گام نگذارد .\r\nبدان كه اگر پادشاه ، كوه آتش نيز باشد ، بايد پرستندهء درگاه او خشنود باشد . چرا كه اگر چه آتش به هنگام خشم ، سوزان است ، ليك چون خشنود باشد ، فروزان مىگردد . گاهى ازو شير و انگبين بهره مىبرى و گاه همچون زهرى گزاينده است . كار شاه همچون درياست و ماه نيز از آسمان به فرمان او مىتابد . مردم نيز برخى از آن دريا ريگ به دست مىآوردند و برخى مرواريد . گيتى به انوشيروان ، زنده باد و خِردش پير و بيدار و بختش جوان بادا چرا كه بر همهء شهرياران گيتى سر است و در هر خوبى آرايش كشور مىباشد .\r\nچون خسرو گفتار او را بشنيد ، دلش به ديدار او زنده گشت . بخشش شهريار چنان بود كه هر گاه مىگفت « زِه » ، چنان بود كه بگويد چهار هميان . و هر گاه كه در كنار گفتن « زه » ، « زهازه » نيز مىگفت ، چنان بود كه بگويد چهل هميان از گنج درم . در هر هميان نيز ده هزار درم بود . در آن هنگام شاهنشاه در كنار « زه » ، « زهازه » گفت . پس گنجور خورشيدچهر او نيز همهء آن [ چهارسد هزار درم 
  ] هميانها را به پيش بزرگمهر بيآورد « 1 »  .\r\nداستان مهبود دستور انوشيروان\r\nاكنون سخن از داستان مهبود « 2 »  دستور به ميان مىآورم . هرگز دَمى نيز از آموختن\r\n\r\n","description":"","footnote":" ( 1 ) - سخنان بزرگمهر و مجالس او در آثار زير آمده است : رساله يادگار بزرگمهر ، در متون پهلوى ، ص 140 - 124 مسعودى ، مروج الذهب ، ج 1 ، ص 263 - 262 تجارب الامم فى اخبار ملوك العرب و العجم ، ص 315 - 302 .  ( 2 ) - ماهبوذ ( مَهبود ) پسر سورن در زمان كواذ ، خوانسالار و سياستمدار بود . وى در آن زمان به اتفاق سياوش مأمور ختم گفتگوى صلح با روم شد . ليك چون جواب به مراد كواذ نيامد ، ماهبوذ هم از سياوش نزد شاه سعايت كرد و چنين وانمود كه او موجب بهم خوردن قرارداد صلح شده است . سياوش محاكمه و اعدام شد . سپس ماهبوذ كه منصب سرنخويرگان يافته بود ، در قلع و قمع مزدكيه به كواذ كمك كرد . وى كسى بود كه در كار انتخاب انوشيروان به جانشينى كواذ ، او را كمك كرد . ماهبوذ در زمان انوشيروان به منصب وزارت رسيد . ليك در كنار اين مقام ، مناصب گنجور ، پيش خور و خوانسالار را نيز داشته است . مهرآبادى ، خاندانهاى حكومتگر ايران باستان ، ص 155 - 154 . ","page_name":" 307 ","page_number":307},
  {"content":"\r\n\r\nمياساى و با دانشى كه آموخته‌اى ، دل خود را در گمان ميافكن . بدان كه هر گاه بگويى كه ديگر هر آنچه مىبايست ، بيآموختم و وام ِ خرد را بپرداختم ، درست در همان هنگام ، روزگار ، بازى نغزى مىسازد و تو را در پيش آموزگارى مىنشاند .\r\nاكنون اين داستانى را كه دهگان از گفتهء باستان بخوانده است ، بشنو : موبد گويد كه هيچ پادشاهى همچون خسرو بر تخت پيلسته تاج بر سر ننهاد و هيچكس شاهى همچون او را در رزم و بزم و پرهيز و دادگرى به ياد ندارد . از دانايان ، دانش مىآموخت و دل خود را با دانش برمىافروخت . خورد و خوابش با موبدان بود و همواره دل خود را با دانش مىآراست . پس چون او اين چنين دانش مىآموخت ، تو نيز هرگز در آموختن سستى مكن . بدان كه هر گاه كه بگويى ديگر دانا شدم و بر هر آرزويى توانا گشتم ، نادان هستى . اينك چون اين داستان را از گفتار دهگان گوينده و پير بشنوى ، به ياد گير . چون از او در بارهء روزگار كهن بپرسيدم ، اين سخن را برايم از انوشيروان ياد بكرد كه :\r\nانوشيروان را دستور و گنجورى پاك و بيدار دل بود كه دلى پر خِرد و انديشه‌اى درست داشت و از گيتى تنها نيكنامى مىجست . نيكوخوى و نيكوانديش بود و به نزد خسرو راه و جاى داشت . نام آن پاك مغزى كه روان و دلش پر از گفتارهاى نغز بود ، مهبود بود . او را دو فرزند همچون بهار خرّم بود كه همواره پرستندهء شهريار بودند . هر گاه كه شاهنشاه [ پيش از خوراك خوردن 
  ] به زمزم مىپرداخت و يا برسم مىخواست ، تنها از دست مهبود بود كه چيزى مىخورد و تنها از او و از آن دو فرزندش بىترس بود . آشپزخانهء پادشاه در خانهء او بود و دو فرزند آن پارساى نامور خوراك را به پيش پادشاه مىآوردند . ليك در درگاه شاه ، بزرگان از كار مهبود به دو رشك مىبردند و اشك مىريختند .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nيكى از ايشان نامورى كهن سال به نام زروان « 1 »  بود كه پرده دار شاه و فروزندهء بزم و درگاه او بود . زروان همواره از مهبود و دو فرزندش اشك مىريخت و پيوسته بر آن بود تا كارى كند كه پادشاه در كار آن پارسا تيزى كند . ليك هيچ راهى نمىيافت تا با بدگويى از ايشان ، جان شاه را از او پر آزار سازد . مهبود خردمند نيز از بودن چنان بدخواهى در درگاه آگاه بود ولى هرگز از براى گفتار و كردار آن مرد بىشرم ، بيم به خود راه نداد . روزى مرد جهودى از زروان براى سود ، درم بخواست و رفت و آمد خود را به نزد او زياد ساخت و با جان تاريك او درآميخت . چون بدين گونه با پرده دار شاه ، بىپروا و پرستندهء آن كاخ خسروى شد ، روزى نهانى با او در بارهء آن درگاه و شهريار گيتى و نيز افسون و نيرنگ و جادو و كردار كژّ و بدخويى سخن بگفت . زروان كه به گفتار آن مرد جهود بنگريست و راز افسونش را بشنيد ، راز خود را براى او بگشود و گفت : اين سخن را بجز من در پيش كسى ديگر آشكار مساز . بايد جادويى بسازى و مهبود را از ميان ببرى ، زيرا بزرگى او به جايى رسيده كه در گيتى هيچكس را به چيزى نمىشمارد و گويى خود انوشيروان است و بس . شاه نيز تنها از دست فرزندان مهبود خوراك مىخورد . و بدين گونه مهبود از نوازش شاه چنان پر منش گشته است كه آسمان نيز هر دَم دامانش را مىبوسد . مرد جهود كه چنين شنيد ، به زروان گفت : از براى اين كار نبايد اندوه بخورى . آنگاه كه شاه برسم در دست گيرد ، ببين كه چه خوراكهايى برايش مىآورند . پس برو و آن خوردنيها را ببوى و بنگر كه آيا هيچ شير در ميان آنها هست . بدان كه براى من تنها همين بس خواهد بود كه شير را از دور ببينم . ديگر از آن پس تو نه مهبود را زنده خواهى ديد و نه پسرانش را . اگر روى و سنگ نيز از آن شير بخورد ، بىدرنگ بريزد . زروان كه چنين گفتارى ازو بشنيد ، دلش از ديدار او تازه‌تر شد . پس ديگر همواره با آن مهبود به درگاه شاه مىرفت و خوردن و شادى و رازش بىاو نبود . بدين گونه چندى بگذشت\r\n\r\n","description":"","footnote":" ( 1 ) - اين نام به صورت زَبَرگان نيز ضبط شده است . مهرآبادى ، خاندانهاى حكومتگر ايران باستان ، ص 155 . ","page_name":" 309 ","page_number":309},
  {"content":"\r\n\r\nو آن بدآموز همواره به درگاه شاه مىرفت .\r\nآن دو فرزند مهبود هر بامداد با شادى به نزد شاه مىخراميدند . در پس پردهء آن مهبود نامور ، زنى پاك انديش بود كه چون شاه خسرو خوراك مىخواست ، خوان زرّينى مىآراست و سه كاسه‌رود كه بر آنها گوهر نشانده بودند ، بر خوان مىنهاد و با دستارى زربافت روى آنها را مىپوشانيد . و بدين سان خوراكهايى از انگبين و شير و گلاب از دست دو فرزند آن ارجمند به نزد آن شاه بلند مىرسيد و شاه مىخورد و جاى خواب را مىآراست . روزى آن دو جوان ، خوان را به نزد انوشيروان مىبردند و پيش كارى كه خوراك در نزد او استوار بود ، آن را بر سر نهاده بود . چون خوان به دهليز كاخ شاه رسيد ، زروان پرده دار نگاه كرد و خندان به آن مرد جوان گفت : اى درستكار انوشيروان شاه ، اين چادر پرنيان را از روى خوراكى كه شاه از آن مىخورد ، بردار تا ببينم كه چه رنگى دارد كه چنين بوى خوشى از آن مىآيد ؟ جوان كه چنين شنيد ، زود روى آن خوراك را بگشود . زروان از دور به آن نگاه كرد و مرد جهود نيز از پس او بيآمد و چون رنگ آن خوراكها را بديد ، به زروان بارسالار گفت : آن درختى كه كاشتى ، به بار نشست .\r\nآنگاه آن دو جوان خردمند و بيدار خوان را به نزد انوشيروان ببردند . زروان نيز شتابان همچون گَرد از پس خوان برفت و به آن شاه آزاد مرد گفت : اى شاه نيك اختر و دادگر ، تو بىآن كه كسى اندكى از اين خوراك پيش از تو بخورد ، دست به خوردن مبر . زيرا آسمان ، بخت خندان تو و گيتى از تخت و ميدان تو روشن است . ليك آشپز تو شير را با زهر بيآميخته است . پس بگذار تا دشمنت از اين زهر بهره ببرد . چون انوشيروان شاه اين سخن را از او بشنيد ، با روشنى به آن دو جوان نگاه كرد . آشپز آن خوراك مادر خردمند و مهربان ايشان بود . در آن هنگام آن دو جوان از پاكى و راستى خود بىدرنگ آمادهء آن كار شدند ليك همين كه از آن انگبين و شير بخوردند ، گويى تيرى به ايشان خورد . هر دو در پيش انوشيروان جان بدادند .\r\nچون شاه گيتى چنين ديد ، برآشفت و رخسارش به زردى گل شنبليد گشت . پس\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nبفرمود تا از خانهء مهبود خاك بر آسمان آورند و از هيچ‌كس هم باك نداشته باشند .\r\nگفت : بايد سر مهبود و آشپزش را بر آن خاك از تن جدا سازيد . بدين گونه هيچكس را در ايوان مهبود نگذاشتند و از خويشان او نيز بسيار در گيتى نماندند . انوشيروان همهء آن خواسته‌ها و زن و كودك و گنجهاى آراسته را به تاراج داد . زروان نيز در آن كار به كام خود رسيد و مرد جهود در نزدش ارجمند گشت و سرش را به ابر بلند برافراخت « 1 »  .\r\nچندى بر اين بگذشت و راستى چهرهء خود را از شاه نهان ساخته بود .\r\nآشكارا شدن افسون زروان و يهودى و كشته شدن هر دو آن\r\nروزى شاه گيتى آهنگ رفتن به نخچيرگاه گرگان را كرد . پس بفرمود تا اسپانى را كه به شكار مىبردند ، از پيش تخت او بگذرانند . در ميان آن اسپانى كه به آنها نگاه مىكرد ، ناگهان روى دو اسپ چشمش به داغ مهبود افتاد . با ديدن آن اسپان تازى رخسار شاه برافروخته گشت و از براى مِهرى كه به مهبود داشت ، جانش بر او بسوخت . بسيار با درد اشك از ديدگان بباريد و با داغ دل ، مهبود را ياد بكرد و گفت :\r\nبراستى چرا ديو فريبكار ، آن مرد با جاه و آبروى را از راه ببرد ؟ چرا مهبود با آن همه دوستدارى و راستى ، جانش راه كاستى بجست ؟ همانا كه هيچكس بجز خداوند\r\n\r\n","description":"","footnote":" ( 1 ) - روايت ديگرى از پروكوپيوس در دست است كه سرانجام ماهبوذ را به گونه‌اى ديگر بيان مىكند . بر اساس آن روزى انوشيروان به زبرگان دستور داد كه رفته ، ماهبوذ را به درگاه آورد ، ماهبوذ كه در آن زمان سرگرم كارهاى لشگرى بود ، گفت : به شاه عرض كن كه پس از تمام كردن كارهاى خود بىدرنگ به درگاه خواهم آمد . زبرگان از سر دشمنى با ماهبوذ ، اين جواب را طور ديگرى به شاه رساند و گفت : ماهبوذ به بهانهء كار از آمدن خوددارى مىكند . خسرو نيز خشمگين شد و دستور داد كه ماهبوذ را مدت چند روز روى سه پايه‌اى مقابل كاخ و در انتظار فرمان شاه بنشانند . پس از چند روز وى را اعدام كردند . پروكوپيوس ، جنگهاى ايران و روم ، ص 110 - 109 . ","page_name":" 311 ","page_number":311},
  {"content":"\r\n\r\nيكتاى گيهان آن درستى نهان آنچه را كه آشكار بود ، نمىداند .\r\nسپس انوشيروان با آن داغ دل به همراه سپاهيانش به سوى نخچيرگاه برفت . در ميان راه از هر كس سخنانى مىپرسيد و با شنيدن گفتار ايشان دل خود را مىآراست .\r\nسرايندگان بسيارى را با خود همراه ساخت و با شنيدن افسانه‌ها راه خود را كوتاه بكرد . روزى در آنجا دبيران و زروان و دستور شاه به پيش شاه برفتند و چندى از افسون و بند و جادو و اهريمن پر گزند سخن برفت . شهريار كه آن سخنان را بشنيد ، به موبد گفت : دل خود را از براى نيرنگ رنجه مدار . تنها از يزدان و كيش سخن بگوى و از نيرنگ و جادو شگفتى مجوى . ليك زروان به دو گفت : جاويد باشى و خِرد با گفتارت يار باشد . بدان كه هرچه از جادو سخن بگويند ، هست . ولى آن را هيچكس بجز مرد جادوگر نمىداند . چنان كه اگر شير در خوراكى باشد ، جادوگر مىتواند آن را از دور تنها با نگاه كردن ، زهر بگرداند . چون انوشيروان اين سخن را بشنيد ، ناگهان آن روزگار كهن برايش تازه شد و به ياد مهبود و دو پسرش افتاد و آه سردى از جگر بركشيد . پس به زروان نگاه كرد و خاموش بماند و اسپ راهوار خود را براند . روانش از انديشه پر از دود گشته بود و با خود مىانديشيد كه زروان دشمن مهبود بود . با خود مىگفت : نمىدانم آيا اين مرد ناسازگار در آن روزگار چه كرد كه مهبود به دست ما كشته شد و روزگار آن دودمان آن چنان برگشت ؟ باشد كه كردگار ، اين كار را بر ما آشكار سازد و دل و مغز ما را پر از نرمى كند . زيرا از آن روزگار كهن پر از درد مىباشم و سخن زروان را نيز آلوده مىبينم . انوشيروان بدين گونه با دلى پر از درد و اندوه و رخسارى پر از اخم و ديدگانى پر اشك برفت .\r\nچون به ايستگاهى رسيدند ، سراپرده را بر لب جويبارى بزدند . زروان كه به سراپرده بيآمد ، آنجا را از بيگانه تهى ساختند . پس شاه در بارهء جادو و انگبين و شير سخن راند و گفت : بدان كه اين سخنان براى من دلپذير است . سپس از زروان در بارهء مهبود بپرسيد و اين كه چرا فرزندانش تباه شدند ؟ ناگهان ديد كه زروان لرز لرزان پاسخ مىگويد . ديگر گناهكارى زروان پديدار شد . خسرو كه چنين ديد ، به دو گفت :\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nراست بگوى و چاره‌گرى مكن و راه كژّ مجوى . زيرا كژّى تنها كار بد مىآورد و دل نيك از براى يار بد ، بد مىگردد . زروان همهء آن سخنان راست را به شاه گفت و آن كار نهفته را آشكار بساخت . ليك همهء گناهان را به گردن آن مرد جهود افكند و تن خود را پر از درد و دود ساخت . شهريار بلند ايران كه چنين شنيد ، بىدرنگ پاى او را در بند ساخت . سپس سوارى را دو اسپه و شتابان بسان دود به نزد آن جهود نيرنگ ساز بفرستاد . چون جهود به آن بارگاه بلند آمد ، شاه بلند به گرمى ازو بپرسيد كه : آيا اين كار چگونه بوده است ؟ با من بگوى و هيچ دروغى نگوى . جهود كه چنين ديد ، از شاه زينهار بخواست تا راز آن نيرنگ را آشكار سازد . آنگاه آنچه را كه زروان به دو در نهان گفته بود ، به شاه بگفت . چون انوشيروان آن سخنان را بشنيد ، خيره بماند و خردمندان و موبدان و مرزبانان را به نزد خود بخواند و ديگر بار آن شهريار دادگر در پيش آن خردمندان ، آن سخن را خواستار شد . سرانجام بفرمود تا دو دار بلند را برآورند و كمند پيچانى را از دار بيآويزند . مرد دژخيم نيز آن دارها را در پيش بارگاه شاه بزد و همهء سپاهيان به اين كار مىنگريستند . سپس دژخيم با تندى زروان را به يك دار و مرد جهود را به دار ديگر برآويخت و بارانى از سنگ و تير بر آنها بباريد . و اين چنين آن دو سرهاى خود را از براى آن نيرنگ شير بدادند .\r\nجهان را نبايد سپردن به بد * كه بر بدكنش بىگمان بد رسد\r\nآنگاه شاه چندى در جستجوى خويشان مهبود بود تا شايد كسى از ايشان را تندرست بيابد . سرانجام يك دختر پوشيده روى و سه مرد گرانمايه نامجوى را از آن دودمان بيافت و همهء گنجهاى زروان و آن مرد جهود را به ايشان بداد . از آن پس همواره روان شاه از براى مهبود بريان بود و شب تيره تا روز مىگريست . چيزهاى بسيارى به تهيدستان ببخشيد و زبانش را نيز پيوسته پر از آفرين داشت تا شايد يزدان گناه او را ببخشايد و با آن كار او ، ستمگران او را دادگر نخوانند .\r\nكسى كو بود پاك يزدان پرست * نيازد به كردار بد هيچ دست\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاگر چند بد كردن آسان بود * به فرجام ازو جان هراسان بود\r\nاگر بددلى سنگ خارا شود * نماند نهان ، آشكارا شود\r\nاگر چند نرم است آواز تو * گشاده كند روز هم راز تو\r\nندارد نگه راز مردم جهان * همان به كه نيكى كنى در نهان\r\nچو بىرنج باشى و پاكيزه راى * ازو بهره يا بى به هر دو سراى\r\nساختن انوشيروان شارستان سورسان را\r\nاكنون كه كار زروان و مرد جهود بسر آمد ، بايد خِرد را ستود . اى شهريار ، بدان كه اگر دادگر باشى ، چون از اين گيتى درگذرى ، نامت از تو به يادگار خواهد ماند . ليك شاه بيدادگر براى تن خويش هيچ بجز گور و نفرين نخواهد آورد . اگر دلت راستى را پيشهء خود سازد ، بدان كه گيتى را تو آراسته‌اى . اى تاجور ، چون بخواهى كه پس از مرگ تو را ستايش كنند ، بايد خِرد بر تو فرمانروا باشد . چنان كه پس از مرگ انوشيروان نيز با گفتار من دادگرى او جوان شد . از آنگاه كه گيتى براى او راست شد ، هرگز هيچ بجز آفرين از بزرگى نخواست . خُرد و بزرگ در دشت با هم بخفتند و ميش و گرگ در كنار هم به آبشخور آمدند . همهء مهتران ، كهتر او گشتند و نام او را بر تاج بخواستند . [ از آرامش 
  ] گردنها را از بند زره بيآسود و پهلوانان گره جوشن بگشودند . دوشها از گوپال و دشنه بيآسود و تنها آواى رامش به گوش رسيد .\r\nهيچكس را توان پايدارى در برابر آن شاه نبود و از هر سو باژ و ساو به سويش روان شد . شاه نيز همهء دشواريها را آسان گرفت و پيوسته به شكار و ميدان برفت . در آن ايوان گوهرنگار بنشست و همواره با مِى و ميگسار بسر برد .\r\nانوشيروان در راه روم شارستانى بساخت كه بيش از دو پرسنگ بالاى آن بود . در آن كاخ و ميدان و باغ بود و در يك سويش رود و در سوى ديگرش مرغزار بود . در\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nروم چند شهر به مانند آن بود كه خسرو از آنها در ساختن آن شهر بهره گرفت . در آن كاخهاى بلندى برآورد كه نزد هيچكس در گيتى ناپسند نبود . كاخى بساخت كه در آن يك ايوان گوهرنگار بود و همهء بامهايش از سيم و زر و گوهرهاى گوناگون بود . گنبدى نيز از آبنوس و پيلسته و ساگ برآورد . همهء استادان روم و هند را كه هنرهايى از استادان خويش نيز به ياد داشتند ، و نيز همهء كاردانان گيتىفروز ايران و سيستان را در آن شارستان گرد آورد و در آنجا به كار سرگرم ساخت . همهء بردگانى را كه نيز از بربر و روم و ديگر جاها با خود آورده بود ، در آن شارستان جاى داد . سپس چون از كار ساختن آن شهر آزاد شدند ، در پيرامونش روستا بساختند . در هر سو كشتزار و زمينهاى برومند و درختان ميوه‌دارى بيآراست و گروگانهايى را كه از كوچ و گيلان و ديگر جاها بيآورده بود ، در آنجا جاى داد و براى هر يك خانه‌اى بساخت . بدين سان همهء آن شارستان را جايگاه بيگانگان ساخت . هر يك از ايشان را نيز كارى بداد و كارگرانى را به ياريشان گماشت . يكى پيشه‌ور و ديگرى كشاورز و يا بازرگان و پرستندهء يزدان و يكى سرفراز و ديگرى زيردست شد . انوشيروان آن شارستان را چنان همچون بهشت بيآراست كه يك جاى زشت نيز در آن ديده نمىشد . آنگاه آن را سورسان ناميد . زيرا كه در جشن و سور است كه كام مىيابند . در دل انوشيروان ، چه آشكار و چه نهان ، هيچ بجز دادگرى و آباد كردن نبود « 1 »  .\r\nزمانه چو او را ز شاهى ببرد * همان تاج او ديگرى را سپرد\r\nچنان دان كه يك سر فريب است و بس * بلندى و پستى نماند به كس\r\nاكنون به جنگ خاقان و هيتال بپرداز و چون رزم برايت پيش آيد ، گوپال برگير .\r\n\r\n","description":"","footnote":" ( 1 ) - بناى شهرهاى بسيارى منسوب به انوشيروان است ، از آن جمله : 1 - نوبندجان . 2 - همدان . 3 - اردبيل . 4 - مداين . 5 - ديوار يا سد باب الابواب . 6 - كوشكى از مرمر در گرگان . 7 - زيب خسرو در هند . 8 - سندستان در هند . 9 - خسرو شاپور . 10 - فرغانه . 11 - تفليس . 12 - هجر . 13 - سور . ر . ك . ثعالبى ، تاريخ غررالسير ، ص 362 349 رساله شهرهاى ايران ، بند 20 - 19 در متون پهلوى ، ص 65 ترجمه آثار البلاد و اخبار العباد ، ج 2 ، ص 463 342 گرديزى ، زين الأخبار ، ص 88 84 مجمل التواريخ و القصص ، ص 76 مستوفى ، تاريخ گزيده ، ص 117 اصفهانى ، تاريخ پيامبران و شاهان ، ص 55 دينورى ، الأخبار الطوال ، ص 102 . ","page_name":" 315 ","page_number":315},
  {"content":"\r\n\r\nداستان رزم خاقان چين با هيتاليان\r\nبنگر كه سخنگوى باآفرين از شاه و هيتال و خاقان چين چه مىگويد و هرچه از او شنيدى ، ياد گير . دهگان پير و پر مايه گفت : همانا كه در سراسر گيتى هيچكس از نامداران با فرّ و داد و بزرگان از براى داشتن جنگاوران و گنج و نژاد ، بجز خسرو ، كسى به مانند خاقان چين نبود . همهء چين تا لب رود جيحون بر او به داد آفرين مىخواندند . آن سپهدار با سپاه و گنج و تاج در گلزرّيون « 1 »  در آن سوى چاچ بود . در آن هنگام كه سخن مردانگى و دانايى و فرّهى و بزرگى و آيين شاهنشاهى خسرو در ميان بزرگان سراسر گيتى پراكنده شده بود ، خاقان خردمند نيز خواهان دوستى با شهريار ايران شد . پس چندى با سگالشگران و موبدان و خردمندان براى آغاز آن آشنايى به سگالش نشست . آنگاه پيشكشهاى بيشمارى كه سزاوار يادگارى شهريار باشد ، بيآراست . پس ، از اسپان چينى و ديباى چين و تخت و تاج و تيغ و نگين و چيزهاى ناياب و شگفت چينى ، از هر گونه سد شتر بار كرد . سپس به گنجور خود بفرمود تا سى هزار دينار چينى از براى بشار بيآورد و ده شتر را نيز با گنج درم بار كرد و با آن پيشكشها همراه بساخت . مرد سخنگويى را هم از ميان بزرگان بجست كه خردمند و كارآزموده باشد و بفرمود تا دبير به پيش او آيد . آنگاه از سوى خاقان چين نامه‌اى بسان ارژنگ چين بر روى پرند ، با سد هزار آفرين به سوى شاه ايران بنوشتند .\r\nراه گذر آن فرستاده به سوى هيتال بود و سراسر آن راه در آن هنگام پر از تير و گوپال بود . سپاهى از سغد تا جيحون در برابر شاه هيتال رده بركشيده بودند كه پهلوانى نامبردار به نام غاتفر سالار ايشان بود . چون غاتفر از كار خاقان چين و\r\n\r\n","description":"","footnote":" ( 1 ) - ر . ك . ج 1 ، ص 600 . ","page_name":" 316 ","page_number":316},
  {"content":"\r\n\r\nفرستادن آن پيشكشها براى شاه ايران زمين آگاه شد ، كارآزمودگان سپاه را به پيش خود بخواند و همهء آن سخنان را با ايشان براند و گفت : همانا كه از اختر ، بد بر سر ما آمد . اگر شاه ايران و خاقان چين با يكديگر بسازند و يار گردند ، از اين دوستى ، بهرهء ما هراس خواهد شد و شهر ما از دو سو ويران خواهد گشت . پس بايد براى تاختن آماده گرديم و آن فرستاده را از ميان ببريم . آنگاه غاتفر يكى از ناموران و جنگاوران سرافراز را چنان كه سزاوار بود ، از ميان سپاه برگزيد و به دست او همهء آن خواسته‌ها و شتران و اسپان آراسته را به تاراج داد و سر آن فرستاده را نيز از تن جدا ساخت .\r\nتنها يك سوار از آن پهلوانان چينى بگريخت .\r\nاز سوى ديگر ، چون از آن كار به خاقان چين آگهى رسيد ، دلش پر از درد و سرش پر از كين شد . پس سپاهيان خود را به سوى قجغارباشى براند . همهء نامداران چين و ختن با او همراه شدند و يك تن از خويشان ارجاسپ و افراسياب نيز ديگر به آرام و خواب نپرداخت . همگى با دلهايى پر از خشم و سرهايى پر از خون از گلزرّيون برفتند . سپهدار خاقان چين مردى به نام فنج بود كه از آب ، دود به آسمان برمىآورد .\r\nاز آن جوشش سواران در شهر چاچ ، آب گلزرّيون به رنگ گل درآمد .\r\nچون غاتفر از آن كار خاقان چين آگاه شد ، چندان سپاه از هيتاليان برگزيد كه آفتاب نيز از گيتى ناپديد گشت . از بلخ و شكنان « 1 »  و آموى و زم « 2 »  جنگ افزار و سپاه و گنج درم بخواست . از ختلان « 3 »  و ترمذ « 4 »  و ويسه‌گرد « 5 »  و هر سو سپاهيانى گرد آورد . از كوه و بيابان و ريگ و زمينهاى سخت ، سپاه همچون مور و ملخ بجوشيد .\r\nچون خاقان از رود تَرَك بگذشت ، گويى از آسمان تيغ مىباريد . سپاهيان خود را در پيش ماى و مَرغ انجمن كرد و از آن همه نيزه و تيغهاى بنفش و درخشش درفشهاى\r\n\r\n","description":"","footnote":" ( 1 ) - ر . ك . ج 1 ، ص 755 .  ( 2 ) ر . ك . ج 1 ، ص 365 .  ( 3 ) - ر . ك . ج 1 ، ص 815 .  ( 4 ) ر . ك . ج 1 ، ص 484 .  ( 5 ) ر . ك . ج 2 ، ص 92 . ","page_name":" 317 ","page_number":317},
  {"content":"\r\n\r\nگوناگون ، خورشيد به سياهى پَر چرخ گشت . بخارا - لشگرگاه شاه هيتال - پر از گرز و گوپال بود . غاتفر با سپاهى كه همچون كوه از هيتال گرد آورده بود ، بيرون شد . از هر سو سپاهيانى به جنگ آمدند و از تنگى ، راه را بر باد نيز ببستند . بادى برخاست و از آن ابر سياه روشنايى از خورشيد و ماه نيز برفت . در هر سو درخشش تيغهاى سران و گراييدن گرزهاى گران بود . گويى آهن زبان داشت و گرزها ترزفان « 1 »  آسمان بودند .\r\nكشانى و سغدى انجمن گشتند و كودك و زن و مرد با رخسارى پر از اشك بودند تا ببينند كار آن رزمگاه چه خواهد شد و بخت با چه كسى يار خواهد بود . يك هفته آن سپاهيان رزمجوى با يكديگر روياروى بودند . در هرجا توده‌اى از كشتگان بود و خاك و سنگ از خون ايشان ارغوانى رنگ گشته بود . آفتاب به زير آن همه گَرد نهان شد و چشم دالمن پرّان نيز پر از خاك گشت . سرانجام به روز هشتم آن گَرد به سوى غاتفر بگشت و همه‌جا بسان شبى لاژوردين ، سياه گشت . چنان شكستى بر هيتاليان آمد كه تا سالها درست نشد و هر كسى از ايشان نيز كه زنده ماند ، در دل پيوسته نام يزدان را بخواند . در هر سو زخميان افتاده بودند و همهء آن سرزمين پر از كشته و بسته بود . همه مىگفتند : همانا كه تا كنون چنين جنگ با درنگى نديده‌ايم .\r\nبراستى كه آن سپاه از مردمان نبودند و دلشان از هر انديشهء نيك و بدى بدور بود .\r\nگويى هيچ راه گريزى از شمشير و نيزه و گرز و تيغ نمىشناختند . همگى چهرهء اژدها داشتند و تير بر كوه مىگذاشتند . چنگهايشان بسان پلنگ بود و دلشان از رزم سير نمىشد . بر روى برفها بخفتند ، ليك از روى يك اسپ نيز زين برنداشتند . خوراك اسپان تنها خار بود و هيچ سوارى نمىخوابيد و همگى بيدار بودند . سراسر شب كار ايشان جستن و تاختن و تن خود را در آتش انداختن بود . هيچكس خورد و خواب نمىدانست . شايد كه تنها ديو مىتوانست به جنگ ايشان برود . سرانجام همهء مردان و زنان و كودكان هيتال گفتند : ما در برابر خاقان چين توان پايدارى نداريم و بايد به\r\n\r\n","description":"","footnote":" ( 1 ) - ترزفان همان ترجمان يا مترجم است . ","page_name":" 318 ","page_number":318},
  {"content":"\r\n\r\nايران زمين رفت . يا غاتفر بايد فرمان ببرد و به فرمان خسرو كمر ببندد و سرزمين هيتال را به دو بسپارد و گرز و گوپال را فراموش كند و يا اين كه اگر چنين نكند ، ما جنگاور سرافراز ديگرى را از دودمان خوشنواز برمىگزينيم كه به انوشيروان شاد باشد و كار خاقان چين را به او بگويد و بخت پير ما به او جوان گردد . همهء گيتى بر انوشيروان آفرين مىكنند ، زيرا كه با فرّ و شكوه و بخشش و خِرد و راستى است و آن باژ و ساو را بر قيصر بنهاده و هيچ‌كس توان پايدارى در برابر او را ندارد . پس همهء بزرگان هيتال و مردان كينه‌توز آن بر پهلوانى چغانى فرّخ‌نژاد و جوان و با بخشش و دادگر و خردمندى به نام فغانيش - كه با گنج و سپاه بود - به شاهى آفرين بخواندند .\r\nآگاه شدن انوشيروان از كار هيتاليان و سپاه كشيدن به جنگ ايشان\r\nپس به شاه بزرگ ايران از خاقان نامدار و سترگ و كار هيتال و پهلوانان آن انجمن و شكستى كه از خاقان بر ايشان بيآمد و آن شاه چغانى كه با بخت نو بر آن تخت نو بنشست ، آگهى رسيد . آن شاه گيتى از شنيدن گفتار كارآگاهان بيدار ، پر از انديشه بنشست . آنگاه جاى نشست را در ايوان بيآراست و همهء پهلوانان شاهدوست با اردشير موبد موبدان و شاپور و يزدگرد دبير و خردمندان راهنماى به پيش شاه رفتند و در كنار تخت او بنشستند . سپس خسرو به ايشان گفت : اى خردمندان كارآزموده ، بدانيد كه آگهى ناپسندى يافتم و سخنان بد و ناسودمندى در بارهء هيتال و ترك و خاقان چين و مرزبانان توران زمين شنيدم . سپاه بيشمارى از چاچ و ترك و چين و ختن انجمن گشتند و سراسر يك هفته را با كلاهخود و شمشير كين بودند و هرگز زين از پشت اسپان برنداشتند . سرانجام هيتال شكست خورد و دو گروه از ايشان كشته و زخمى گشتند . شگفت است كه بر سپاه هيتال كه با آن نامدارى بودند و\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nهمه‌جا تيغ و گوپال داشتند ، شكست آمده باشد . براستى كه هيچ سپهبدى سست انديش مباد . اگر غاتفر هوش و خِرد داشت ، روزگار نيز بر آن سپاه شكست نمىآورد . چون سرزمين هيتاليان آنگونه پر از شور شد ، كسى را از نژاد بهرام گور بجستند و به آيينى نو شاهى بنشاندند و همگى بر او آفرين بخواندند . اكنون خاقان سرافراز با آن سپاه و گنج و تاج در اينسوى چاچ نشسته است و همهء خويشان ارجاسپ و افرسياب تنها سرزمين ايران را به خواب مىبينند . خاقان با اين پيروزىاى كه بر سپاه غاتفر نيز يافته ، ديگر سر خود را از خورشيد نيز برتر مىدارد .\r\nپس ما سزاوار باشد كه با اين كار خاقان همداستان نباشيم . سرزمين كشانى - كه چينيان پشت خود را از آن راست دارند - از آن پادشاهى من است . ليك همهء زيردستان چينيان از ايشان در رنج هستند و تن و سرزمين و گنج خود را به آنها سپرده‌اند . اكنون اين كار را چگونه مىبينيد و بايد با تركان و خاقان چين چه سازيم ؟ بزرگان دانا كه چنين شنيدند ، همگى از جاى برخاستند و بر او آفرين كردند و گفتند : اى شاه نيك اختر و پيش بين ، همهء سرزمين هيتال اهريمنانى دورو و دشمنان اين سرزمين مىباشند . پس هر بدىاى كه بر ايشان آيد ، سزاوارش هستند . ليك بر شاه نيز گفتار نيكو سزاوار است . اگر هيچ كينه و دردى از ايشان بجز ريختن خون آن پيروز شاه آزاد مرد - كه چنان شهريارى را كه چراغ گيتى بود - به ناگهان بكشتند ، نبود پس براى همان مبادا كه يك روز نيز شاد باشند . همانا كه هرگز از بيداد ، داد نخيزد .\r\nپادافرهء دادگر اين چنين است و سرانجام بر بدكنش ، كينهء كهن را به دل دارد . پس سزاوار باشد كه آن بدانديش از خويشان افراسياب ، ديدگانش را پر از اشك بدارد .\r\nديگر اين كه اكنون كه خاقان بر ايشان پيروز گشته ، دلير شده است . پس شگفت نباشد اگر از او بترسى . از هيتال و سپاه غاتفر نيز هيچ ياد مكن و اندوه ايشان را مخور . به خويشان ارجاسپ و افراسياب و خاقانى كه در آن سوى آب بنشسته است ، نيز ميانديش و با روانى روشن كار ايشان را بساز . همانا كه تو بر گيتى شاهى گردنفراز مىباشى و روان و خِرد از تو فروغ مىگيرد . خوشا كسى كه خِرد بپروراند . تو خودت\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nاز اين انجمن بزرگ داناتر هستى و نيازى به فرزانه و سگالشگر ندارى . در گيتى تاج و تخت تنها زيبندهء توست ، چرا كه با فرّ و شكوه و خِرد و بخت هستى . اينك اگر شاه به سوى خراسان برود ، پادشاهى ايران هراسان خواهد شد . چرا كه هر گاه سرزمين ايران را بىشاه ببينند ، ديگر پيوسته سپاهيانى از روم به ايران آيند و از ايرانيان كينه خواهند گرفت و سرزمين ايران نخواهد ماند . ليك اكنون نه كسى بر خاك ايران پاى نهاده و نه از اين پادشاهى به بد ياد كرده است . با اين همه اگر باز هم شاه آهنگ كين و جنگ دارد . همانا كه نهنگ دريا نيز در برابر او رام خواهد گشت .\r\nچون شهريار گيتى آن سخنان ايرانيان را در بارهء آشتى و پرخاش و كارزار بشنيد ، بدانست كه در دل آن خردمندان چه انديشه‌اى هست . هيچيك از ايشان را آرزوى رزم نبود و همگى به بزم و ناز خوى كرده بودند . پس گفت : ايزدى را كه در دو گيتى از او هراس دارم ، سپاسگزارم . همانا كه شيران از پِى آسايش و خواب و خوراك ، ديگر گَرد نبرد را فراموش كردند . سر شمايان از براى آسايش و بزمگاه است كه اين چنين از رزمگاه گران گشته است . ليك بدانيد كه هر كه رزم آورَد ، تن آسان خواهد شد و پس از رزم بار ديگر به بزم خواهد پرداخت . پس به نيروى يزدان در آغاز ماه همگى آمادهء رفتن گرديم . سپاهيان را به سوى خراسان مىكشانم و از هر كشور نيز سپاهى به پيش خود مىخوانم و اين چنين با اين نامداران و پهلوانان بر پشت پيلان مست ، كوس خواهيم بست . ديگر نه مىخواهم كه هيتاليان بر سرزمين ايران آفرين كنند و نه خاقان چين . گيتى را از بدان پاك مىكنم و با داد و دهش كشورى نو مىسازم .\r\nهمهء نامداران از شنيدن سخنان شاه فرو ماندند و با پوزش بر او آفرين بخواندند و گفتند كه : اى شاه پيروز با فرّ و داد ، روزگار به فرمانت شاد بادا . بدان كه همهء ما نامداران ، بندهء تو هستيم و به فرمان و خواست تو سر نهاده‌ايم . هر گاه كه شهريار فرمان كارزار بدهد ، از ما سستى نخواهد ديد . سپس شاه با سگالشگر بنشست و همهء دليران انجمن گشتند . و بدين سان تا آغاز ماه نو به سگالش پرداخت .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدر آغاز ماه نو ، ماه را بر چهرهء شاه بديدند « 1 »  و خروشى از درگاه شاه برآمد . چون چراغ درخشان خورشيد از كوه سر برآورد ، زمين بسان جناغ « 2 »  زرّينى شد . گويى جامى از ياكند زرد را بر چادر لاژوردين شب نهادند . پس خروش و نالهء نفير برآمد و كوس بر پيل ببستند . سپاهيان پيوسته به لشگرگاه آمدند و تبيره زنان روان شدند .\r\nآنگاه يزدگرد دبير با اردشير موبد و سگالشگر به درگاه آمدند و به سوى نامداران و مهتران هر كشور نامه‌هايى نوشتند كه : بدانيد كه شاه با سپاهيان و جنگ افزار برفت .\r\nپس بر شمايان بايسته است كه در برابر او كهترى كنيد و يار او گرديد و به آسايش مپردازيد . ليك به خاقان چين و فغانيش هيچ نامه‌اى ننوشتند .\r\nسپاه كشيدن انوشيروان براى جنگ خاقان چين\r\nبدين گونه انوشيروان چنان سپاهى از مداين براند كه از آنها روى زمين درست به مانند دريا گشت . از گَرد سپاهيانش زمين تيره شد و ديدگان از ديدنش خيره گشت .\r\nزمين از كوه تا كوه ، همه‌جا سپاهى بود و درفش شاه در دل آن سپاه جاى داشت .\r\nچنان سپاهى به سوى گرگان كشانيد كه آفتاب نيز از گيتى ناپديد شد . خسرو چندى در گرگان از براى شكار بيآسود و در كوه و مرغزار بگشت .\r\nدر آن هنگام كه شاه در گرگان با سپاهيانش به سگالش نشسته بود ، خاقان در سغد بود . از خويشان ارجاسپ و افراسياب سراسر سغد به مانند دريا گشته بود .\r\nخاقان پيوسته مىگفت : همانا كه زمين نيز به زير سپاهيان و تخت من به ستوه مىآيد . از اينجا سپاهيانم را به سوى ايران و دشت سواران مىكشانم و همهء خاك\r\n\r\n","description":"","footnote":" ( 1 ) - چنين به نظر مىرسد كه اين رويداد در ماه جمادى الثانى روى داده باشد چرا كه از آداب اين ماه است كه هلال آن ماه را بايد بر صورت شخص محترم ديد . ر . ك . فراهى ، نصاب الصبيان ، ص 77 .  ( 2 ) - جناغ از زوايد زين اسب مىباشد كه آن را تزيين مىكنند . ","page_name":" 322 ","page_number":322},
  {"content":"\r\n\r\nايران را به چين مىآورم و تازيان دشت سواران « 1 »  را نيز به كيش خود درمىآورم و نمىگذارم كه ديگر هيچيك از ايشان تاج و تخت و آيين شاهى و كشور و بخت داشته باشند . خاقان ِ با آبروى و سپاه چندى را با اين گفتگوها بگذرانيد تا اين كه از جنبيدن شاه ايران با آن فرّهى به دو آگهى رسيد و از آن بخت پيروز و آن دستگاه و سپاهيان كشيده شده از دريا تا دريا آگاه شد . با شنيدن اين آگهى ، خاقان بپيچيد و آهنگ رزمش كوتاه شد . پس پر از انديشه با سگالشگران بنشست و بزرگان سپاه در پيش او انجمن گشتند . آنگاه سپهدار خاقان به دستور گفت : اين آگهى را نمىتوان ناچيز شمرد . شنيده‌ام كه خسرو به گرگان رسيده و سپاهيان خود را بر سراسر كشور بگسترانيده است و از ما نيز هيچ آگاه نيست و خِرد در سر ندارد . اكنون كه سپاهيان من از چين تا جيحون هستند و همهء گيتى به زير پَر كلاه من مىباشد ، بايد براى جنگ به پيش او بروم . زيرا اگر درنگ كنيم ، آتش آبروى ما پوشيده خواهد شد . انوشيروان چنين گمان مىكند كه بجز او هيچ راهى نيست و هيچ شاهى نيز در اين روزگار بجز او نمىباشد . ليك اكنون چون من اين چنين با سواران چينى به رزم او بروم ، از من آگاه خواهد شد .\r\nيكى از مردان خردمند آن انجمن كه چنين شنيد ، به خاقان چين گفت : اى شهريار زمين ، تو آهنگ رزم با شاه ايران مكن و پادشاهى و سپاهيانت را بر باد مده .\r\nبدان كه هيچيك از شاهان ، جاه انوشيروان را نمىجويند ، مگر اين كه دل و انديشه‌شان تيره گردد . زيرا هيچ شاهى با فرّ او بر تخت ننشسته است و ماه نيز بر آسمان ، چهرهء او را ندارد . پيوسته از هند و روم و هر جاى آباد و پر از گنج ، باژ مىخواهد . دارندهء تاج و زيبندهء تخت و شاهى بيدار و پيروز بخت است .\r\nخاقان كه اين سخن موبد را بشنيد ، انديشه‌اى شايسته بكرد و به آن كاردان گفت :\r\nآيا خردمند اين كار را چگونه مىبيند ؟ اكنون دو كار به ناگزير پيش آمده است كه\r\n\r\n","description":"","footnote":" ( 1 ) - سرزمينهاى عرب‌نشين . ","page_name":" 323 ","page_number":323},
  {"content":"\r\n\r\nشايسته نيست بيهوده خاموش باشيم . اينك كه از رزم با خسرو هيچ بهره‌اى بجز رنج نخواهد رسيد ، هيچ كارى از پراكندن گنج بهتر نخواهد بود . همانا كه با دينار ، به هنگام جنگ ديگر هيچ پوشش و خوراك و گستردنى نخواهد بود . پس بايد با دادن خوراك و پوشيدنيهاى نغز و گستردنى ازو زينهار يابيم . براستى كه هر كسى كه از بد هراسان شود ، چون درم را خوار و ناچيز بگيرد ، تن آسان خواهد شد .\r\nنامهء خاقان چين به نزد انوشيروان\r\nآنگاه خاقان ده تن از سخنگويان سپاه را كه بتوانند به زبان ايرانيان سخن بگويند و بشنوند ، برگزيد . پس آن سخندان چينى نامه‌اى با آفرين به آيين چينى بنوشت و آن دَه سوار خردمند نيز با دهانهايى پر سخن به سوى شهريار ايران روان شدند . چون خسرو از آمدن ايشان آگاه شد ، ايوان شاهنشاهى را بيآراست و بفرمود تا پرده را برداشتند و ايشان را با شادى به درگاه آوردند . آن دَه فرستاده با نامه و پيشكشها و بشار به پيش شهريار برفتند . چون شاه ايشان را بديد ، بنواخت و بنشاند و در بارهء خاقان بپرسيد . فرستادگان در پيش او سر بر زمين نهادند و پيام خاقان چين را بدادند و آن نامه‌اى را كه به چينى بر روى پرند نوشته شده بود ، در پيش دبير بنهادند . پس يزدگرد دبير و جوان به خواندن آن پرداخت . همهء انجمن از آن نامه در شگفت گشتند . در آغاز نامه آفرين دادار را بر شاه ايران زمين خوانده بود . ديگر سرافرازى و گنج و سپاه و جنگ افزار و بزرگى خود را به شاه نموده بود . سديگر گفته بود : بدان كه فغفور چين در گيتى تنها بر من آفرين مىخواند و بىآن كه بخواهم ، دخترش را به من داد و سپاهيانش نيز هيچ بجز خواست ما را نمىجويند . سپس در بارهء آن پيشكشهايى كه پيشتر از اينها به سوى شاه ايران فرستاد و هيتاليان در ميان راه آنها را بگرفتند ، سخن گفت و اين كه : من از براى آن كينه بود كه از شهر چاچ برفتم تا گنج و تاج را از غاتفر بگيرم . چنان از گلزرّيون برفتم كه آب جيحون از خون ، لآلگون گشت .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nآنگاه چون از آن پيروزى و مردانگى و خردمندى و شرم و فرزانگى شاه ايران به چين و ماچين آگهى رسيد ، آفرين بخوانديم . بدان كه من پيوسته در نهان دوستى با آن شهريار گيتى را مىجويم .\r\nچون انوشيروان آن نامه و گفتار و بزرگى و مردانگى و شايستگى او را بشنيد ، براى آن فرستادگان جايگاهى بساختند و ايشان را بسيار ستودند و بنواختند . از آن پس ديگر هر گاه كه ميگساران ، خوان و مِى مىآراستند ، شهريار ايران آن فرستادگان را به پيش خود مىخواند . بدين گونه فرستادگان يك ماه را در نزد شاه ايران به بزم و شكار گذراندند . روزى شاه بارگاهى در دشت بساخت . از گَرد سوارانش آسمان تيره شد . همهء مرزبانان زرّين كمر و مردان بلوچ و گيل زرّين سپر به آن بارگاه و به نزد شاه بيآمدند . سيسد اسپ بالاى « 1 »  زرّين ستام و شمشيرهاى زرّين نيام نيز ببردند . از آن همه درخشش تيغ و ژوپين و خشت « 2 »  ، گويى همهء آنها را به زر سرشته بودند . پشت پيل را با ديبا بيآراسته و تخت پيروزه‌اى همچون نيل بر آن نهاده بودند . زمين پر از خروش و آسمان پر از جوش بود و گوش مردم كر مىشد . همگى از دشت سواران نيزه‌گذار به پيش آن شهريار برفتند . فرستادگان بردع و هند و روم و هر سرزمين آبادى نيز بدانجا آمدند . و بدين گونه شاه ايران به آن چينيان نشان داد كه شاهى از براى كيست و همهء گيتى از خورشيد تا پشت ماهى براى چه كسى مىباشد . در آن دشت ، آوردگاهى بساختند و سواران جنگى در آن بتاختند . آسمان پر از جوشن و گَرد سواران و زمين پر از جنگ افزار گشت . آن گردنكشان چندى با گوپال و تيغ و تير و كمان در آنجا بگشتند . همهء آن دشت پر از ژوپين وران و نيزه‌داران بود و در يك سو پيادگان و در سوى ديگر آن سواران جاى داشتند . فرستادگان از ديدن آن سپاه و\r\n\r\n","description":"","footnote":" ( 1 ) - اسب بالا همان اسب يدك است .  ( 2 ) - خشت نوعى از سلاح جنگى است و آن نيزهء كوچكى مىباشد كه در ميان آن حلقه‌اى از ريسمان يا ابريشم بافته بسته باشند و انگشت سبابه را در آن حلقه كرده ، به جانب خصم اندازند . برهان قاطع ، ماده خشت . ","page_name":" 325 ","page_number":325},
  {"content":"\r\n\r\nجنگ افزار و چهره و نام و آواز شاه در شگفت گشتند . آنگاه شهريار به گنجور بفرمود تا جنگ افزار خويش را به دشت بيآورد . گنجور نيز جوشن و كلاهخود و زره شاه را بيآورد . سپس شاه بفرمود تا كسى گره آن جوشن را بگشايد . پهلوان گشاده‌برى بيآمد و زورآزمايى بكرد . ليك نتوانست جوشن شاه را از جاى بردارد . آن كلاهخود و گبر و گوپال او را نيز هيچ‌كس بجز بر و يال خود شاه توان برداشتنش را نداشت . هيچيك از سپاهيان همچون او كمانكِش نبود و هيچيك از نامداران نيز به جنگ جويى او نبود .\r\nپس شاه همچون پيلى مست با گرز گاوپيكرى در دست و سوار بر اسپى راهوار به آوردگاه برفت . همهء انجمن از ديدن بالاى او خيره گشتند . خروش و نالهء كارناى برآمد و چرنگ دراى از پشت پيلان برخاست . تبيره زنان سنج را پيش بردند و زمين به زير سُم اسپان به رنج افتاد . شاهنشاه با آن كلاهخود و برگستوان به چپ و راست مىپيچيد . پرستندگان كه چنين ديدند ، همگى سر بر زمين نهادند و بر او آفرين بخواندند . سپس آن شاه گيتى از آن دشت به ايوان برفت و همهء بزرگان نيز با او برفتند . فرستادگان با ديدن اين كار ، پنهانى به يكديگر گفتند : همانا كه اين شاه گردنفراز هنر مىجويد و رخ مىپيچد و سرنيزهء خود را به پهلوانان سپاه مىنماياند .\r\nاكنون بايد اين هنرهايى را كه شهريار به ما بنمود ، در دل ، از او به يادگار بداريم . پس چون هر يك از آن فرستادگان به نزد شاه خود مىرفتند ، سخن آن كار را به ياد مىسپردند و با خود مىبردند و مىگفتند : براستى كه چشم هيچ پير و جوانى شاهى به مانند انوشيروان نديده است .\r\nپاسخ نامهء خاقان چين از انوشيروان\r\nآنگاه شاه بفرمود تا دبير به همراه اردشير موبد موبدان به پيش او بروند . پس نويسندهء نامه بر روى كاغذ ، نامه‌اى خسروانى به پهلوى بنوشت . چون رخسار خامه را به شاهبوى بشست ، در آغاز نامه بر آن دادگرى كه آسمان و بلندى و ژرفى و مِهر را\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبيآفريد ، آفرين كرد و گفت : ما همگان بنده هستيم و او پادشاه است و خِرد بر توانايى او گواه مىباشد . دَم تنها به فرمان او مىگذرد و پِى مور نيز بىاو بر روى زمين نمىگذرد . از يزدان خواستم تا مگر آفرين ما را به سوى خاقان چين برساند . بدان كه هيچيك از آن هيتاليانى كه گفتى آنگونه كمر به بدى ببستند و با بيدادگرى و بيهوده خونها بريختند ، از دام ما رهايى نيافتند . براستى كه اگر بدكنشى زورى به مانند شير هم داشته باشد ، نبايد كه به يزدان ، دلير گردد . پس چون ايشان راه پلنگ گرفتند ، تو در جنگ با ايشان پيروز گشتى . ديگر آن سخنانى كه در بارهء گنج و سپاهيانت و آن نيروى فغفور و تخت و تاج بگفتى ، بدان كه خردمند با اين كار همداستان نيست كه كسى اين گونه از بزرگى داستان زند . همانا كه تو تا كنون تخت و تاج بزرگى نديده‌اى كه اين چنين سرزمين چاچ برايت شگفت‌انگيز مىنمايد . چنين سخنانى را بايد با كسى بگويى كه گنج و سپاه و رزم و رنج نديده باشد . ليك بزرگان گيتى مرا ديده‌اند و كسانى هم كه نديده‌اند ، شنيده‌اند كه من درياى چين را هم آب نمىدانم و كوه نيز از آرامش من پر شتاب مىگردد . گنجهاى من در سراسر زمين است و هر جايى كه آب و خاك باشد ، از رنج من است . سديگر آن كه دوستى با ما را بخواستى و با پيوند ما دلت را بيآراستى و آهنگ بزم و آشتى دارى ، بدان كه مرا نيز آهنگ رزم نيست . چرا كه هرگز كسى رزم را بر بزم نگزيند و ديگر آن كه خردمند هرگز با مرد نامبردار نبرد نمىجويد . بويژه اين كه به جنگ خو كرده باشد و به هنگام رزم جستن ، درنگ نجويد و كارزار بسيارى ديده باشد و به گاه نبرد ، آموزگارى نخواهد . پروردگار گيهان آفرين ، يار تو باد و همواره تاج و نگينت روشن بماناد . آنگاه چون مُهر شاه را بر روى نامه نهادند ، آن تاج و تخت خسروى را بيآراست . پس به آيين كيان جامه‌هاى شاهوارى بيآراستند و آن فرستادگان را به پيش او خواندند . شاه ايران هر پيامى كه در دل داشت نيز به همراه آن نامه به ايشان بگفت و آن فرستادگان به خوبى و ستايش‌كنان از ايوان شاه برفتند .\r\nچون فرستادگان با زبانهايى پر از آفرين به پيش خاقان چين رسيدند ، خاقان\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nكارآزموده آنجا را تهى ساخت و رهنمون به پيش تخت او آمد . سپس همهء فرستادگان را به پيش خود خواند و در بارهء خسرو سخنان فراوانى براند . نخست از هوشيارى و دانش و خِرد و گفتار و ديدار و بالاى او بپرسيد و سپس در بارهء اين كه سپاهيانش چند تن هستند و چه كسى از ايشان نگين و كلاه دارد و نيز از دادگرى و بيداد و سپاهيان و كشور و گنج و تاجش بپرسيد . فرستاده زبان بگشود و همهء آنچه را كه ديده بود ، به پيش او ياد كرد . به خاقان گفت : اى شهريار ، تو او را به آن زيردستى مدان . در اين روزگارى كه ما در نزد او دلشاد و تازه روى بوديم ، هرگز در ايوان و بزم و رزم و شكار ، هيچ شهريارى را به مانند او نديديم . بالايش همچون سرو و زورش بسان پيل و دست بخشايشگرش چون درياى نيل مىباشد . آنگاه كه بر تخت بنشيند ، آسمان راستكارى است و چون به آوردگاه برود ، نهنگ پتياره مىگردد .\r\nهر گاه كه تيز گردد ، همچون ابر چنان مىغرّد كه از آوايش شير نيز رام مىشود . ليك اگر به ميگسارى بپردازد ، با آواز و گفتار نرم خود دل مىبرد . بر آن تخت شاهى همچون سروشى خجسته و شاخهء بارور درختى زيباست . همهء مردم ايران سپاهيان او و پرستندهء تاج او مىباشند . چون بارگاه خود را در دشت بسازد ، سپاهيانش در گيتى نيز نمىگنجد . همهء گرزدارانش زرّين كمر و همهء پيش كارانش با زيب و فرّ مىباشند . هيچكس بجز كردگار دادگر شمار پيلان و تخت و تاج و دستبند و گردنبند و پايهء تخت پيلستهء او را نمىداند . اگر دشمنش كوه آهن نيز گردد ، در برابر خشم او همچون نوك سوزن خواهد شد . براستى اگر كسى از روزگار سير شود بايد تيز گردد و به كارزار او برود .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nنامهء خاقان در بارهء دادن دختر خويش به انوشيروان\r\nچون خاقان چين آن سخنان را بشنيد ، بپژمرد و رخسارش به زردى گل شنبليد گشت . دلش از آن سخنها پر از بيم شد و مغزش از آن همه انديشه به دو نيم گرديد .\r\nپس پر از درد با سگالشگران بنشست و به آن انجمن نامدار گفت : اى خردمندان ، بگوييد كه راه و چارهء اين كار چه مىباشد ؟ نبايد اكنون كه در آن جنگ پيروز گشته‌ايم ، نام ما ننگين شود . موبدان كه چنين شنيدند ، همه گونه انديشه بكردند و سخن براندند . سرانجام خاقان گفت : چاره اين است كه پهلوانى را به نزديك شاه ايران بفرستيم و با انديشهء خود در اين كار ، بيشى كنيم و بكوشيم تا با شاه ايران خويشاوند گرديم . در پس پردهء ما دختران بسيارى هستند كه افسر تارك بانوان مىباشند . پس يكى از ايشان را به نام شاهنشاه ايران مىكنيم و بدين گونه انديشهء خود را از كار او كوتاه مىسازيم . آنگاه چون با او پيوند خونى بيابيم ، ديگر كسى او را به بد رهنمون نخواهد گشت . از آن پس ديگر نازِش و سرافرازى به او خواهد بود و چون از كار او بگذرى ، ديگر هر جنگى همچون بازى خواهد بود .\r\nخردمندان آن انديشهء خاقان را بپسنديدند و همگى به آواى بلند گفتند : چاره همين است . پس خاقان سه تن از بزرگان سپاه را كه بتوانند به خوبى سخن گويند و پاسخ بشنوند ، برگزيد و در گنج دينار را نيز بگشود و گفت : براستى كه چرا بايد گوهر در نهان بماند ؟ گوهر يا براى آبروست و يا براى بخشش و بزم و آهنگ . پس چنان پيشكشهايى بساخت كه هيچيك از كهتران و مهتران گيتى مانند آن را نديده بودند .\r\nآنگاه دبير كارآزموده را به پيش خود خواند و هر سخنى كه در دل داشت ، با او براند .\r\nنخست بر كردگار توانا و دانا و پروردگار آفرين بكرد . آن خداوند كيوان و خورشيد و\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nماه ، خداوند پيروزى و دستگاه . همو كه از بنده‌اش هيچ بجز راستى نمىخواهد و در داد كاستى نمىجويد . و درود يزدان بر شاه ايران ، آن دارندهء شمشير و گوپال و كلاهخود و دانايى و تاج و تخت . همو كه از پروردگار پيروزگر ، كام و بخت بيافته است . آن شاه خسرو نژاد خردمند و با فرهنگ و انديشه بداند كه مردم به مردم ارجمند خواهند بود اگر چه بسيار هم بزرگ و بلند باشند . چون آن فرستادگان خردمند من - كه از خويشان من بودند - از آن بارگاه به بارگاه من رسيدند و آن همه از شاه و دادگرى و خردمندى و بخت و تاج و تخت و سرافرازى او سخن گفتند ، آرزوى آن را كرديم تا در سايهء پَر او باشيم . بدان كه براستى هيچ چيزى از خون دل آدمى گرامىتر نيست و فرزند خردمند همچون دل آدمى است . اينك اگر شاه ايران يكى از دختران پاك دامن ما را كه آهسته‌تر و زيباتر و شايسته‌تر باشد ، بپسندد و از ما بخواهد ، اين كار برايش سودمند خواهد بود و ايران نيز از چين جدا نخواهد بود و از براى ما آفرين گيتى بر ايران افزون خواهد شد . پس چون آن نامهء پرند چينى را بپيچيدند ، آن را با مُهر به پيش دستور ببردند . آنگاه خاقان سه مرد گرانمايه و چرب زبان را - كه از خويشاوندانش بودند - برگزيد و ايشان به همراه آن نامه از آن بارگاه بلند به نزديك شاه بلند ايران برفتند .\r\nچون فرستادگان به پيش شاه ايران رسيدند ، سه هميان را - كه سى هزار دينار بود - در پيش او بشار كردند . از آن همه ديباى چين و زرّينه و سيمينه ، زمين از آسمان نيز درخشانتر شد . چون فرستادگان را بنشاندند ، به زبان چينى آفرين بخواندند . پس دستور شاه بارگاهى سزاوار ايشان بيآراست . يك شب بر اين بگذشت . چون خورشيد تابنده از كوه سر برآورد ، شاه ايران بر تخت پيروزه بنشست و تاجى از ياكند بر سر بنهاد و بفرمود تا موبدان و خردمندان نامور در كنارش بنشستند ، سپس گفت :\r\nآن نامه‌اى را كه بر روى پرند نوشته شده ، بيآوريد و در پيش دبير بنهيد . همهء نامداران در پيرامون آن بنشستند و يزدگرد دبير به پيش شاه خراميد . چون آن نامه را براى شاه ايران بخواند ، همهء آن انجمن در شگفتى بماندند . با ديدن آن همه خوبى و پوزش و\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nآفرين كه از گفتار خاقان چين پيدا شد ، همهء آن سرافرازان پرهيزگار ، شهريار را ستودند و گفتند : يزدان را سپاسگزاريم و به دو پناه مىبريم كه چنين شاهى با اين پيروزى و فرّ و شكوه و چربى و نرمى و خِرد و جاه بر تخت بنشست . شاهى كه به هنگام رزم همچون ژنده پيلى مست است و به گاه بزم بسان ماهى مهمان پرست مىباشد . بدان كه همهء دشمنان در پيش تو كهتر هستند ، آن هم اگر سزاوار كهترى باشند . تا كنون همهء بيم ما از اين سپاه چاچ بود چرا كه خاقان بسيار با گنج و تاج بود .\r\nليك اكنون خاقان به فرّ شاهنشاه ايران ، نيكخواه گشته و به نزديك شاه راه مىجويد .\r\nهمانا كه هر كسى كه از پهلوانان ، خِرد دارد ، بايد تن آسانى و راستى بپرورد . چون خاقان بدانست كه توان پايدارى در برابر پادشاه ايران را ندارد ، جوياى پيوند با او شد . پس ديگر نبايد در اين كار درنگ كرد زيرا هيچكس از پيوند با او ننگ ندارد . از چين تا بخارا همگى سپاه او هستند و همهء مهتران در پناه او مىباشند .\r\nچون شاه ايران گفتار آن خردمندان و بزرگان و موبدان بيدار دل را بشنيد ، ايوان را از بيگانگان تهى كردند و آن فرستادگان را به پيش او آوردند . شاهنشاه ايران نيز آنان را بسيار بنواخت و در نزديك تخت خود بنشاند . ايشان نيز به نرمى پيام خاقان را بدادند . چون شاه ايران آن سخنان گرم را با آواى نرم از آن پهلوانان چينى بشنيد ، گفت : همانا كه خاقان چين ، بزرگ و با دانش و آفرين است . مىخواهد با فرزندش با ما پيوند بجويد و رخسار دوستى را بشويد . پس هر كسى كه روانش خِرد دارد ، بايد با چشم خِرد در كارها بنگرد . ما نيز اينك انديشهء فرخى مىنهيم و هر آنچه گفته است ، پاسخ مىگوييم . اكنون خاقان چين بايد از دل خود بهترين دختر را برگزيند . ما خردمندى را مىفرستيم تا همهء شبستان او را بنگرد و دخترى را كه نامىتر و در نزد خاقان چين ، گرامىتر باشد ، برگزيند و ببيند كه آيا پدر و مادرش چه كسانى بوده‌اند و آيا نژادش از شاهان بوده است يا نه ؟ آنگاه چون آنچه را كه ياد كرديم ، انجام دهد ، بايد از پيوند يافتن سخن گفت . فرستادگان كه چنين شنيدند ، بر شاه ايران آفرين كردند و گفتند : بدان كه خاقان چين از شاه ايران شاد است و شبستان او اگر ابرى\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nگهربار نيز باشد ، باز هم آن را از خسرو دريغ نخواهد داشت . پس يكى از فرزانگان را برگزين تا به نزديك خاقان چين بيآيد پوشيده رويان خاقان روى خود را در پس پرده از ديدار آن كس نپوشند . چون شاهنشاه ايران اين سخن را از ايشان بشنيد ، روزگار كهن برايش تازه گشت .\r\nفرستادن انوشيروان ، مهران ستاد را براى ديدن دختر خاقان\r\nآنگاه شاهنشاه ايران نويسندهء نامه را به پيش خود بخواند و با او در بارهء خاقان سخنان فراوانى براند . سپس بفرمود تا پاسخ آن نامه را با سخنان فرّخ برگزيده‌اى بنويسد . نخست بر كردگار گيهاندار و پيروز و پروردگار آفرين بكرد و گفت : همانا كه گيتى به فرمان او برپاست و او بر نيك و بد راهنما مىباشد . هر كسى را كه بخواهد ، ارجمند مىكند و از پستى به آسمان برمىآورد . اگر هم بر كسى نيكى نخواهد ، او را به روزگار بد دچار مىسازد . در هر نيك و بد ازو سپاسگزارم و اگر دل خود را بد كنم ، از او در هراس خواهم افتاد . هر گاه كه بيم و اميد را ازو بگسلم ، ديگر نمىخواهم كه جان و دلم بر جاى باشد . اين فرستادگان باآفرين و خوب‌گفتار از سوى خاقان چين به نزد من رسيدند و هر آنچه كه در بارهء آن دختران پاكى كه خاقان در نهان دارد و نيز از آن پيوند بگفتند ، بشنيدم . دل من از پيوند با او و بويژه با فرزند پوشيده روى او شاد شد . اينك هوشمندى را كه خِرد ، جانش را بلند داشته ، به نزدتان فرستادم . او مىآيد و همهء راز مرا با آغاز و فرجام پيوند با من به شما مىگويد . هميشه جانت پر از شرم و دلت شاد و پشتت به ما گرم بادا . چون نويسنده نامه را بنوشت ، كاغذ را بيآراست و آن را بپيچيد . چون اشك خامه بر روى كاغذ خشك شد ، مُهرى از مشك بر آن بنهادند . سپس شاه ايران براى آن فرستادگان چنان جامه‌هاى شاهوارى\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nبيآراست كه همهء سپاه از آن در شگفتى ماندند . آنگاه پير خردمند و رادى به نام مهران ستاد « 1 »  را به همراه سد سوار نامور و سخنگوى و شايستهء ايرانى برگزيد و به مهران ستاد گفت : با شادى و پيروزى و داد و مِهر روان شو . بدان كه بايد روان و زبانى چربگوى و دلى آزرمجوى داشته باشى و خِرد را راهنماى خود بدارى .\r\nنخست شبستان او را نگاه كن و بد و نيك را به درستى ببين . آگاه باش كه نبايد تو را با آرايش چهره و زيب و زر فريب بدهند . در پس پردهء او يك دختر با برز بالا و افسر است . كنيززاده به كار ما نمىآيد اگر چه پدرش شهريار باشد . بنگر تا كداميك از ايشان با شرم و داد است و نژادش از سوى مادر به خاتون مىرسد و نبيرهء فغفور سرافراز چين است و پدرش آن خاقان باآفرين مىباشد . اگر كسى نژاده باشد ، گيتى ازو شاد مىشود و خودش نيز شاد مىگردد .\r\nچون مهران ستاد اين سخن را از شاه بشنيد ، بسيار بر آن تاج و تخت آفرين بكرد و با فرخندگى در روز ششم ماه « 2 »  از پيش تخت گيتىفروز شاه برفت . چون از آمدن او به خاقان آگهى رسيد ، سپاهيانى را به پيشواز او در راه فرستاد . مهران ستاد كه به نزديك خاقان چين رسيد ، زمين را ببوسيد و آفرين بكرد . چون خاقان او را بديد ، بنواخت و برايش جايگاهى مايه‌ور بساخت . آنگاه خاقان كه مغزش از آن كار پر از انديشه گشته بود ، به سوى شبستان خاتون برفت و سخنان انوشيروان را بگفت و از گنج و سپاهيانش ياد بكرد و به خاتون گفت : بدان كه اين انوشيروان شاه ، جوانى بيدار و با بختى جوان است . اينك مىخواهم دخترى را به دو بدهم تا با اين كار ، آبروى ما در نزد او افزوده گردد . من در پس پرده تنها يك دختر دارم كه افسر تارك بانوان است . هيچكس چهره‌اى به مانند او ندارد و بسيارى از بزرگان ، او را از من خواسته‌اند . ليك من از مِهرى كه به دو دارم ، هرگز آرزوى چشم برداشتن از چهرهء او را\r\n\r\n","description":"","footnote":" ( 1 ) - ر . ك . مهرآبادى ، خاندانهاى حكومتگر ايران باستان ، ص 112 .  ( 2 ) - روز ششم ماه ، همان خرداد روز است و منظور از فرخندگى آن اين است كه در اين روز ، زن خواستن نيك باشد . ","page_name":" 333 ","page_number":333},
  {"content":"\r\n\r\nندارم . چهار دختر نيز از كنيزان و بندگان بيدار دل دارم . پس يكى از ايشان را به انوشيروان مىسپارم تا ديگر از اين جنگ و گفتگو بيآسايم . خاتون كه چنين شنيد ، به دو گفت : با اين خِرد تو هيچكس جاى تو را در گيتى نخواهد گرفت . يك شب بر اين بگذشت و بخوابيدند .\r\nچون آفتاب از كوه برآمد ، مهران ستاد به پيش تخت خاقان آمد و نامه را بداد .\r\nچون خاقان چين آن نامه را بخواند ، از آن پيمانى كه انوشيروان خواسته بود و اين كه بهترين دخترش را برگزيند ، بخنديد . سپس كليد شبستان را به او داد و گفت : برو تا چه كسى را در نهان ببينى . آنگاه چهار ريدكى كه از استواران خاقان بودند ، به همراه مهران ستاد به شبستان برفتند . مهران ستاد در آن سرا را بگشود و به درون آن برفتند .\r\nريدكان به مهران ستاد گفتند : بدان كه آن كسى را كه تو اكنون خواهى ديد ، ستاره و خورشيد و ماه نيز نديده است . آن شبستان همچون بهشتى آراسته و پر از ماه و خورشيد و خواسته بود . پنج پرى چهره با تاجى بر سر و گنجى در زير بر تخت بنشسته بودند . تنها از ميان ايشان دختر خاتون بود كه افسر و دستبند و گردنبند و گوهر نداشت . جامهء بدى بر تن داشت و گيسوانش همچون كلاهى از مشك بر سرش بود . چهره‌اش هيچ آرايشى بجز آنچه كه كردگار بيآفريده بود ، نداشت .\r\nهمچون سروى بود كه ماهى نو بر سر آن باشد و تخت از ديدار او فروزان بود . چون مهران ستاد به دو بنگريست ، چهرهء هيچيك از آن دختران را همچون او نديد . مهران ستاد بينا دل و راد بدانست كه خاقان و خاتون از داد دور هستند و مىخواهند او را با زيب و آرايش فريب دهند . پس خشمگين گشت و به آن ريدك گفت : در نزد شاه ايران دستبند و تاج و تخت فراوان است . ليك من اين دخترى را كه بىتاج و آرايش است ، برگزيدم . چرا كه اين دختر در افزايش است . من با اين همه رنج از براى برگزيدن بهترين دختر آمده‌ام و از براى ديباى چين به اينجا نيآمده‌ام . خاتون كه چنين شنيد ، به دو گفت : اى مرد پير ، هماناكه هيچ سخن دلپذيرى نمىگويى . اين مهترانى كه با فرّ و زيب و خِرد هستند و به جايى رسيده و دل افروز گشته‌اند و\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nبالايشان همچون سرو و رخسارشان چون بهار است و پرستيدن شهريار را مىدانند به كنارى مىنهى و كودكى را كه هنوز به جايى نرسيده است ، برمىگزينى ؟ پس همانا كه نيك انديش نيست . ليك مهران ستاد به دو گفت : اگر خاقان سر از داد نپيچد ، مىداند كه شاه گيتى ، مرا پير ناپاك انديش نمىخواند . بدان كه من تنها اين دخترى را مىپسندم كه بر تخت ساگ بنشسته و هيچ زيور و گردنبند و تاجى ندارد . ولى اگر مهتران اين انديشه را نپسندند ، چون فرمان بدهند ، از اينجا باز مىگردم .\r\nچون خاقان چين گفتار او را بشنيد ، از آن انديشه و كردار او در شگفت گشت .\r\nبدانست كه آن پير پاكيزه مغز ، بزرگ و شايستهء كار نغز است . پس ايوان را از همگان تهى كرد و با خردمندان و سگالشگران بنشست . آنگاه ستاره‌شناسان بزرگ با زيگهاى رومى در دست به پيش او برفتند . خاقان به ايشان بفرمود تا شمار آسمان را بجويند . موبد در اختر نگاه كرد و كردار خاقان و پيوند آن شاه را بجست . سرانجام گفت : اى شهريار ، هرگز دلت را به بد رنجه مدار . زيرا كه اين كار به خوبى خواهد گذشت . خواست آسمان بلند و گردش اختر سودمند اين چنين است و از اين دختر خاقان و انوشيروان شاه فرزندى زيبندهء تخت شاهى خواهد آمد كه همهء مردم ايران و سرافرازان پر هنر چين بر او آفرين كنند .\r\nفرستادن خاقان چين ، دختر را همراه مهران ستاد نزد انوشيروان\r\nچون خاقان چنين بشنيد ، دلش خوش گشت و خاتون خورشيدفش نيز بخنديد .\r\nچون بدين گونه دل خود را از آن چاره‌ها پاك كردند ، فرستاده را به پيش خود بنشاندند و هرچه مىبايست در بارهء آن فرزند خاتون كه نهان بود ، بگويند ، گفتند .\r\nمهران ستاد آن دختر را به نام شاهنشاه پيروزگر ايران از پدرش بپذيرفت . خاقان نيز\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nآن دخترش را كه نژادش از خاتون بود ، به آن ميانجى بداد و او بپذيرفت . آنگاه كنيزان به شادى و با بشار به پيش شهريار بيآمدند . سپس خاقان بفرمود تا يك گنج آراسته پر از همه گونه خواسته ، از دينار و گوهر و گردنبند و تاج و تخت روان پيروزه و تخت پيلسته و يك تخت ديگر از داربوى هندى و زر كه چندين گونه گوهر بر آن بافته شده بود و با هر يك از آن تختها يك افسر شاهوار و سد اسپ با زين و سد شتر با بارهايى از ديباى چين و چهل تاى « 1 »  ديباى زربافت‌گون كه بر آنها زبرجد كشيده شده بود ، با سد شتر با بارهايى از گستردنى و سيسد ريدك سوار بر اسپ و با درفشهايى به آيين چينى در دست بيآورند . آنگاه آن خاقان پيروز بخت بفرمود تا تختى را بر كوههء پيل بنهند كه شمشهاى سيم و زر در آن بافته شده و درون آن شمشها گوهرهاى نابسوده باشد . يك درفش درخشان نيز از ديباى چين بيآوردند كه سد مرد بايد آن را از جاى برمىداشتند و از دشت به آسمان برمىافراشتند . تخت روانى از زر را هم با ديبا بيآراست و درون آن را همه گونه گوهر بنهاد . بدين گونه خاقان چين فرزند خود را با سيسد كنيز ماهروى ، با دلى شاد و راهجوى به همراه آن خواسته‌ها بفرستاد . سپاهى نيز با ايشان روان شدند . چهل نوكر نيز با دلى شاد در پيش ايشان برفتند .\r\nآنگاه چون خاقان چين از آن كارها آزاد شد ، دبير با مشك و گلاب و پرند به پيش او آمد و نامه‌اى پر از آرايش و رنگ و بوى و نگار به سوى شهريار ايران بنوشت .\r\nنخست آفرينندهء گيهاندار و بيدار و بيننده را بستود . همو كه هر سرنوشتى بسازد ، راه و روش بندگان نيز بدانسو كشيده مىشود . بدان كه شاهنشاه گيتى براى من همچون افسرى هست و پيوند يافتن با او تنها از پِى اين دختر نبوده است . چرا كه از همان هنگامى كه من از خردمندان و بزرگان و موبدان بيدار دل در بارهء آن فرّ و بزرگى و شكوه شاه بشنيدم ، راهى براى پيوند با آن شاه را بجستم . همانا كه در سراسر گيتى\r\n\r\n","description":"","footnote":" ( 1 ) - تا همان طاقه پارچه است . ","page_name":" 336 ","page_number":336},
  {"content":"\r\n\r\nهيچ شاه دادگرى همچون او كمر نبندد . او را با اين مردانگى و پيروزى و دستگاه و فرّ و شكوه و تخت و تاج و دادگرى و دانش و كيش و خِرد ، يزدان پاك مىپروراند .\r\nاينك ديدگان خود را به آيين خودم به سوى شاه خسرو فرستادم و به او بفرمودم تا چون به پس پردهء شهريار ايران آيد ، همچون بنده‌اى باشد و از فرّ و فرهنگ شاه ، خِرد بگيرد و آيين و فرهنگ او را بيآموزد . بخت و خِرد ، رهنمون تو و بزرگى و دانش ، ستون تو بادا . آنگاه بر آن نامه كه با مشك چينى نوشته شده بود ، مُهر بنهادند .\r\nخاقان آن نامه را به فرستاده داد و آفرين بكرد . براى مهران ستاد نيز چنان جامهء شاهوارى بيآراست كه هيچكس به ياد ندارد كه كسى از بزرگان گيتى ، در آشكار و نهان ، به مانند آن را به فرستاده‌اى داده باشد . به ياران مهران ستاد نيز پيشكشهايى از دينار و مشك بداد . سپس خود خاقان به همراه دخترش و آن خواسته‌ها و سواران و پيلان آراسته روان شد تا اين كه به لب رود جيحون رسيد و خون بگريست . خاقان در همانجا بماند تا اين كه ايشان از رود بگذشتند و به خشكى رسيدند . آنگاه با دلى پر از خون بازگشت و از براى فرزند ، دردمند گشت .\r\nاز سوى ديگر ، چون از مهران ستاد به ايران آگهى رسيد ، هر كسى پيشكش و مژدگانىاى بداد . همه بر شاه ايران و سالار چين آفرين بخواندند و با دلى شاد و با پيشكش و بشار به ميزبانى و دوستدارى ايشان بپرداختند . در همهء شهرها و راهها آذين ببستند و بر آن دختر شاه درم بريختند . در سراسر راه بيابان از آموى و مرو همه‌جا زمين بسان پَر تذرو بود . بدين گونه تا به بسطام و گرگان رسيدند ، از آن همه آذين و گنبد در شهر و دشت و بر سر راهى كه آن سپاه مىگذشت ، گويى زمين ، آسمان را نديد . همهء مردان و زنان و كودكان از ايوانها بر سر راه آن بت چين انجمن گشتند و از بالا بر آنها درم و مشك و شاهبوى بريختند . تشتهايى از خلوق « 1 »  برآميختند و همه‌جا پر از نالهء كوس و نفير گشت . همهء يالهاى اسپان پر از مشك و مِى\r\n\r\n","description":"","footnote":" ( 1 ) - خَلوق به بوى خوش گفته مىشود . بوى زعفران كه در آب حل شده باشد . زنجانى ، فرهنگ جامع شاهنامه ، ماده خلوق . ","page_name":" 337 ","page_number":337},
  {"content":"\r\n\r\nبود و به زير پاها شكر و درم بريخته بودند . از آن همه نالهء ناى و چنگ و تنبور ، هيچ جاى آرام و خوابى بر زمين نبود .\r\nچون سرانجام آن بت به درون شبستان شاه رسيد ، خسرو درون آن تخت روان را نگاه بكرد . سروى ديد كه ماهى گِرد بر آن بود و گيسوانش همچون كلاهى از شاهبوى بر آن ماه نهاده شده بود . گيسوان مشكينش همچون زنجيرى ، گره بر گره با زر و گوهر ، با افسون در يكديگر بافته شده بود . انوشيروان شاه از ديدن او خيره ماند و فراوان نام يزدان را بر او بخواند . سپس جايى سزاوار او برگزيد و آن ماهروى را از براى تخت شاهى بيآراستند .\r\nبازگشتن خاقان و سپاه كشيدن انوشيروان سوى تيسفون\r\nچون به خاقان چين از ايران و شاه ايران زمين و آن شادمانى و خرّمى شاه از براى پيوند با فرزند او آگهى رسيد ، سغد و سمرقند و چاچ را تهى ساخت و تاج خود را به قجغارباشى فرستاد . گيتى از دادگرى انوشيروان ، نو گشت و پير و جوان آسوده گشتند و همگى در هر جا بر آن شاه ايران زمين آفرين بخواندند . همه دست به آسمان برداشته بودند و مىگفتند : اى كردگار جاى و زمان ، تو اين دادگرى را براى شاه خسرو نگاه بدار و بد روزگار را از جانش بگردان . تن و جان او را از بد نگاهدار باش و گيتى را به زير فرمان او بدار . زيرا از فرّ و شكوه اوست كه در آشكار و نهان گيتى ، بدى دور گشته است . آن هنگام كه او براى شكار به گرگان رسيد ، ديگر كسى خاقان را گشاده‌روى نديد . خورد و خواب از سواران چين دور گشت و هيچ سوارى زين را از روى اسپ خود برنداشت . سيسد هزار ترك پراكنده شد و در هيچ‌جا ديگر كوشش و كارزار نبود . ديگر هيچ كمانى را نمىبايست به زه مىكردند . در اينجا\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nهيچيك از كهتران و مهتران چينى نماندند . بدين سان آن شير ژيان با فرّ و برز كيان به شكار شتافت . زيرا كه اختر شاه با نام او و بخت همراه تخت او بود . سپس بزرگان از آموى تا چاچ و ختن انجمن گشتند و گفتند : همانا كه اين شهرهاى فراخ و پر از باغ و ميدان و ايوان و كاخ از چاچ و تَرَك گرفته تا سمرقند و سغد بسيار ويران و آرامگاه جغد بود . در چغانى « 1 »  و بامى و ختلان « 2 »  و بلخ روزگار بر همگان تاريك و تلخ گشته بود . بسيارى را در بخارا و خوارزم و آموى و زم با درد و اندوه به ياد داريم . از بيداد و رنج افراسياب هيچ‌كس را جاى آرام و خواب نبود . آنگاه كه كى خسرو بيآمد ، از افراسياب رها گشتيم و همهء گيتى از گفتگو بيآسود . سپس چون ارجاسپ زورمند شد ، اين سرزمينها پر از درد و گزند گشت . ليك چون گشتاسپ از ايران به جنگ او آمد ، ديگر ارجاسپ جاى درنگ نديد . گيتى از كردار او - كه هرگز آسمان يارش مباد - بيآسود . از آن پس چون نرسى سپهدار شد ، همهء آن سرزمينها پر از درد گشت . آنگاه چون شاپور - پسر هرمزد - جاى او را بگرفت ، ديگر نرسى سر از پاى خود نشناخت .\r\nهمهء گيتى به سوى داد و بىترسى آمد و دست اهريمنى از بد بسته شد . سپس چون خاقان گيتى را از يزدگرد بگرفت ، دست به بدى يازيد . ليك شاه بهرام گور بيآمد و خاقان ازو پر از درد و شور گشت . از دادگرى بهرام ، گيتى همچون بهشت شد و كارهاى بد و زشت از ميان برفت . به هنگام پيروز كسى چون خوشنواز گيتى را پر از ستم و سوز و گداز كرد . پس ديگر فغانيش - فرزند او - و خويشان بيدادگرش هرگز مباد . اكنون شاه خسرو سرزمين ما را بپذيرفت و با اين كار بر ارزش ما بيافزود . همهء گيتى همچون تن است و شاه خسرو همچون سر آن مىباشد . پس تا جاودان در اينجا بماناد چرا كه اكنون در همه جا دادگرى مىبينيم و هيچ رنج و خون ريختنى نمىبينيم .\r\nآنگاه از هيتال و ترك و ختن در گلزرّيون انجمن گشتند . از هر سو موبدان كاردان و\r\n\r\n","description":"","footnote":" ( 1 ) - ر . ك . ج 1 ، ص 755 .  ( 2 ) ر . ك . ج 1 ، ص 815 . ","page_name":" 339 ","page_number":339},
  {"content":"\r\n\r\nخردمندان پاك و هوشيار و بسياردان و سگالشگران ترك ، نزديك او رفتند و همهء سپاهيان چنان ديدند كه با پيشكشهايى به نزد شاه آيند . چون همگى يكدل و يك زبان به نزديك انوشيروان آمدند ، از انبوه ايشان درگاه شاه چنان شد كه راه را بر مور و پشّه نيز ببستند . همه سر بر زمين نهادند و شاه را آفرين بخواندند و گفتند : اى شاه ، ما بنده هستيم و به فرمان تو در گيتى زنده‌ايم . همگى با جنگ افزارهايمان [ براى تو 
  ] سر مىافرازيم و پوست را بر تن پلنگ نيز در دشت مىدريم . شاهنشاه ايران هم بشارهاى ايشان را بپذيرفت و بدين سان آنها از بد روزگار رهايى يافتند .\r\nفغانيش پيش رو ايشان بود و سپاهى از جنگاوران نو نيز در پس او بودند « 1 »  .\r\n\r\n","description":"","footnote":" ( 1 ) - در بارهء مناسبات انوشيروان با خاقان ترك روايتى موجود مىباشد كه بر اساس آن ، آن دو قرار گذاشتند تا با يكديگر وصلت كنند و از اين طريق ، صلحى ميان خود برقرار سازند . پس بنا را بر آن نهادند كه انوشيروان ، دخترش را به خاقان ترك بدهد و خاقان ترك نيز دخترش را به ازدواج انوشيروان در آورد . ليك به رغم اين كه خاقان ترك ، دختر حقيقى خود را براى انوشيروان فرستاد انوشيروان دخترى را كه يكى از زنانش به دخترى خود برگزيده بود ، براى او فرستاد و خاقان ترك از اين جريان آگاه نشد . دو پادشاه در مرز ايران و تركستان گرد هم آمدند و مراسمى برگزار كردند . مقارن همين احوال ، شبى انوشيروان گروهى از افراد مورد اعتماد خود را مأمور كرد كه به بخشى از لشگرگاه تركان حمله كنند و آنجا را آتش بزنند . اين دستور به كار بسته شد . بامداد كه اين خبر انتشار يافت ، پادشاه تركان به نزد انوشيروان شكايت برد . ولى انوشيروان اظهار بىاطلاعى كرد . شبهاى بعد نيز شاهنشاه ايران باز همان دستور را داد و كسان وى همان آتش سوزى را به راه انداختند و پادشاه تركان پيش انوشيروان آمد و بناى ناله و شكايت را گذاشت . انوشيروان باز اظهار تأسف كرد . بعد انوشيروان دستور داد تا قسمتى از لشگرگاه خودش را نيز كه انبار علوفه بود ، آتش بزنند . بامداد از پادشاه تركان گله كرد و گفت : چون گمان مىبردى كه آتش گرفتن قسمتى از لشگرگاه تو كار ايرانيان است ، مىخواستى تلافى كنى . پادشاه تركان سوگند ياد كرد كه از چنين پيشامدى هيچ آگاهى ندارد . انوشيروان كه چنين شنيد ، گفت : پس شايد لشگريان ما از صلح راضى نيستند و مىترسم كه آشوبى به پا كنند و كار ما باز به دشمنى بكشد . از اين رو بهتر است به من اجازه بدهى تا در اينجا يك ديوار مرزى بكشم كه در ميان من و تو حائل باشد . بر اين ديوار هم دروازه‌هايى قرار مىدهيم تا هيچكس نتواند به سرزمين شما قدم گذارد ، مگر كسى كه از ما اجازه بگيرد . خاقان ترك پذيرفت و انوشيروان چنان كه پيشتر گفته شد ، آن ديوار عظيم را بساخت . بعدها به پادشاه تركان گفته شد : انوشيروان تو را فريب داد و كسى را كه دخترش نبود به عقد تو در آورد و باروى استوارى هم در برابر تو كشيد كه ديگر چاره‌اى نداشته باشى و كارى از دستت بر نيايد . ابن اثير ، الكامل ، ج 5 قبل از اسلام ، ص 73 . نيز براى مناسبات انوشيروان با خاقان ترك و هياطله ر . ك . طبرى ، تاريخ طبرى ، ج 2 ، ص 648 - 647 بلعمى ، تاريخ بلعمى ، ج 2 ، ص 980 ابن اثير ، همان ، ص 67 59 مسعودى ، مروج الذهب ، ج 1 ، ص 261 دينورى ، الأخبار الطوال ، ص 97 - 96 مسكويه ، تجارب الامم ، ج 1 ، ص 165 . ","page_name":" 340 ","page_number":340},
  {"content":"\r\n\r\nچون شهريار ايران از آن پهلوانان خشنود گشت ، سالار بار به درگاه آمد و شاه از ايشان بسيار بپرسيد و آنها را بنواخت و در هر برزنى بر ايشان جايگاهى بساخت .\r\nسپس آن شاهنشاه يزدان پرست از جايگاه نشست خود به خاك آمد و پيوسته كردگار را ستايش بكرد و گفت : اى برتر از گردش روزگار ، اين تو بودى كه مرا فرّ و فرهنگ و خِرد دادى . پس تو در هر نيك و بد مرا راهنما باش تا هر كس كه از من آگهى يابد ، ديگر از آن پس كلاه بزرگى را نجويد و همه در برابر من كهتر گردند و هيچكس را ياراى كارزار با من نباشد و آنگاه كه من خفته باشم ، مرغ كوه و ماهى آب نيز به خواب بروند . اكنون همهء دام و دد ، پاسبان من هستند و همهء مهتران گيتى در برابر من كهترند . براستى كه هر كسى را كه تو برگزينى ، خوار نيست و هيچ كس جز تو گيهاندار گيهان نمىباشد . پس باشد كه مرا چنان نيرويى بدهى تا شايد مور نيز در گيتى با روانى آزرده از من نخوابد . و بدين گونه انوشيروان فراوان در پيش يزدان بگريست . بنگر كه كدامين شاه در گيتى اين چنين است ؟\r\nباز آمدن انوشيروان به ايران زمين با پيروزى\r\nچون انوشيروان از جايگاه نماز بيآمد و بر تخت نشست ، سپاهيانش آمادهء رفتن گشتند . خروش نفير و آواى كوس از درگاه برآمد . پس شاه يزدان نيكىدهش را ياد بكرد و سپاهيان خود را سوار بكرد و بنه بر نهاد . همه چيز از دينار و ديبا و تاج و كمر و گنج درم و گوهر و اسپان و تاج و تخت روان پيروزه و تخت پيلسته و پوشيده رويان را سوار كردند . همهء ريدكان و بندگان دل آرا بر روى زين بنشستند . چون بدين گونه همهء كارها و اسپان و بارها آراسته گشتند ، شاه ايران همه را به سوى تيسفون بفرستاد و آن بت‌آراى چينى نيز در پيش ايشان بود . به مُرْوا « 1 »  و با روشن روانى\r\n\r\n","description":"","footnote":" ( 1 ) - مُروا به پارسى به معناى فال نيك است . ","page_name":" 341 ","page_number":341},
  {"content":"\r\n\r\nبرفتند و در پيرامون آن دختر ، نوكران جاى گرفتند . مهران ستاد - آن سر موبدان - به همراه آن شبستان خاقان نژاد روان گرديد . بدين سان همهء آن گنج و بنه به سوى تيسفون برفت و يك تن از سپاهيان نيز در آنجا نماندند .\r\nآنگاه خود شاه با پهلوانان و ايرانيان ويژه به سوى آذرآبادگان بيآمد . در آنجا از هر كشور سپاهى به پيش او بيآمد . سپاهيانى از گيلان و ديلمان و كوه و دشت سروچ « 2 »  و دشنه گذاران كوچ با پيشكش و بشار به پيش سراپردهء شهريار برفتند . شهريار بزرگ ايران از ديدن آنها و اين كه ديگر چنگ گرگ از ميش كوتاه گشته بود ، شاد شد . تا پيش از اين همواره ايران از كوچيان پر از داغ و دود بود . ليك به فرّ شاه خسرو بود كه آيين و مِهر روزگار ديگرگونه‌تر گشت . سپاهيان شاه از هر شهرى كه مىگذشتند ، هيچ كشتزارى را نمىآزردند . از هيچكس نان و آب نمىجستند و جاى خواب خود را در راه مىآراستند . بدين سان انوشيروان به گِرد گيتى بگشت و در هر جا به هامون و دشت بنگريست . همه‌جا را پر از كشتزار ، و در و دشت را پر از گاو و گوسپند بديد .\r\nزمينى كه هرگز آباد نبود و هيچگاه بر آن كشاورزى نديده بودند ، چون خسرو نگاه كرد ، آن را برومند يافت و در هر خانه‌اى چندين فرزند بديد . شاخه‌هاى درختان به فرّ آن شاه بيدار بخت ، از آن همه بار ، سر خم كرده بودند .\r\nچون روزگارى بر اين بگذشت ، فرستادهء قيصر با پيشكش و جامه و سيم و زر و ديباى رومى و گوهرهاى رومى از راه رسيد . چنان بشارى با خود آورده بود كه سراسر زمين را بپوشانيد و هرگز چنان باژى از روم نيآمده بود . دَه پوست گاو را پر از دينار كرده و باژ و ساو سه سال را فرستاده بودند . به همراه آن بشارها نامه‌اى از سوى قيصر بود كه براى شهريار نامور ايران نوشته بود . پس آن فرستاده را در پيش بنشاندند و نامه را بخواندند . قيصر در آن نامه پيامهاى گرم بسيارى داده و گفته بود كه از آنچه كه فرستاده است باز هم از اين پس چيزهاى بيشترى خواهد فرستاد . شاه\r\n\r\n","description":"","footnote":" ( 2 ) - ر . ك . ج 1 ، ص 481 . ","page_name":" 342 ","page_number":342},
  {"content":"\r\n\r\nايران همهء آنها را بپذيرفت و به سوى گنج خود بفرستاد . سپس خودش از تخت به زير آمد و بر اسپ سوار گشت و به سوى آتشكدهء آذرگشسپ برفت . چون از دور آن پرستشگاه را بديد ، اشك از ديدگان بباريد و از اسپ فرود آمد . پس برسم در دست بگرفت و زمزمه كنان در پيش آتش به نيايش و ستايش پروردگار گيهان آفرين بپرداخت و همهء آن زر و گوهرهاى بسيارى را كه با خود برده بود ، به گنجور آن آتشكده بسپرد . به موبدان نيز سيم و زر و جامه و گوهر ببخشيد ، چنان كه همهء آن موبدان ازو توانگر شدند و نيايش‌كنان به پيش آتش برفتند و با زمزمه بر آن شهريار دادگر زمين آفرين بخواندند . سپس انوشيروان از آنجا به سوى تيسفون بيآمد . زمين از آن همه سپاهيانش همچون كوه بيستون گشت . آن شاه دادگر به هر شهرى كه مىرسيد ، سيم و زر بسيارى به تهيدستان مىداد . از آن همه خواسته كه در ميان مردم بپراكند ، همهء كشور با گنج و درم آراسته گشت . آنگاه از آنجا سپاهيان خود را به سوى مداين - كه كليد گنجهايش بود - براند . مهران ستاد نيز آن بت چين را با چهل استاد به پيش براند .\r\nاندر آرام يافتن مردمان گيتى از آيين انوشيروان\r\nچون خسرو خرامان و نيكبخت بيآمد و بر تخت خود بنشست ، همهء گيتى پر از خواسته گشت و از دادگرى و خوبى همچون بهشتى آراسته شد . شاهان از آويختن و در هرجا با بيدادگرى ، خون ريختن بيآسودند . گيتى از فرّهء ايزدى نو شد و گويى دستان بدى را ببستند . ديگر هيچكس تاراج و تاختن يا دست يازيدن به سوى بدى را نمىدانست . همگى به فرمان شاه درآمدند و از كژّى و تاريكى به راه آمدند . اگر كسى درم را بر سر راه هم مىريخت ، دزد از آن مىگريخت . هيچ بدانديشى از ترس\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nو دادگرى شاه در روز روشن و يا شب هنگام به ديبا و دينارى كه بر خشكى و آب ريخته باشد ، نگاه نمىكرد . همهء گيتى همچون بهشتى آراسته گشت و در و دشت يك سره پر از خواسته شد . از سوى نامداران و مهتران هر كشور و نيز از بازرگانان و تركان چين و سقلاب و هر كشور ديگرى نامه‌هايى برسيد « 1 »  .\r\nاز آن همه نامهء مشك و پرند چينى و آرايش رومى و بويهاى هندى ، ايران بسان بهشتى خرّم شد و همهء خاكش از شاهبوى و خشتش از زر گشت . همهء گيتى از درد و گفتگو برآسودند و به ايران روى نهادند . گويى بجاى باران از آسمان گلاب مىباريد . مردم از رنج و پزشك بيآسوده بودند . باران درست در همان هنگام كه مىبايست ، بر گلها بباريد و هيچ كشاورزى از باران ، دژم نبود . در و دشت و بام و سراى پر از گل بود و همهء گيتى پر از سبزه و چهارپاى گشت . همهء رودها بسان دريا شده و در پاليز گلها به مانند ستارهء پروين گشته بود . در ايران زبانها را بيآموختند و روانهاى خود را به دانش بيافروختند .\r\nبازرگانان هند و چين و ترك و روم و هر سرزمين ديگرى بر شاه ستايش گرفتند .\r\nچهارپايان از آن همه گياه فربه شدند . هر كسى كه از دانشى آگاه بود ، از گويندگان درگاه شاه بود . موبدان و خردمندان ، ارجمند ، و بدانديشان از بيم گزند ، ترسان بودند .\r\nچون روز فرا مىرسيد و خورشيد گيتى را مىآراست ، خروشى از درگاه بر مىخاست كه : اى زيردستان شاه گيتى ، يك تن نيز بدى را در نهان نداريد . هر كسى كه از كار ، رنج ديده است ، به اندازهء خود گنج خواهد يافت . همگى به سالار بار ما بگوييد تا مزد شمايان را از ما خواستار شود . اگر وامخواهى بيآيد و از مرد تهيدستى درم بخواهد ، نبايد كه آن تهيدست در رنج افتد . زيرا كه گنجور ما وام او را از گنج ما خواهد پرداخت . هر كسى كه به زن ديگرى نگاه كند ، چون دشمنش به درگاه شاه\r\n\r\n","description":"","footnote":" ( 1 ) - مسعودى ، مروج الذهب ، ج 1 ، ص 260 طبرى ، تاريخ طبرى ، ج 2 ، ص 650 . بلعمى روايت مىكند كه محدودهء پادشاهى انوشيروان از تركستان و ماوراءالنهر و حد مشرق تا زمين خراسان و پارس و كرمان و اصفهان و دربند خزران و طبرستان و گرگان و كوهستان تا همهء زمين عراق و جزيره و شام و عمان و هندوستان و باديه و حجاز و طايف و يمن بود . تاريخ بلعمى ، ج 2 ، ص 1041 . ","page_name":" 344 ","page_number":344},
  {"content":"\r\n\r\nبيآيد ، يا به چاه و بند خواهد افتاد و يا با دار بلند و تير كشته خواهد شد . اگر در جايى اسپى را رها بيابند و دهگان [ از براى رفتن آن اسپ بر روى كشتزارش 
  ] به درگاه ما گِله كند ، خون آن اسپ را بر آن كشتزار خواهند ريخت و گوشتش را هم كسى كه گزند ديده ، خواهد برد . سوار آن نيز پياده خواهد ماند و بايد براى پوزش به پيش آتشكدهء آذر گشسپ برود . نامش هم از ديوان لشگر پاك خواهد شد و ايوانش را ويران خواهند ساخت . پس بدانيد كه هيچ گناهى همچون اين نيست . شاه بر اين كار همداستان نخواهد بود و در درگاه خود هيچ‌كس بجز راستان را نخواهد خواست .\r\nپس هر كسى كه اين راه ما را نمىپسندد ، مبادا كه در درگاه ما باشد .\r\nپند دادن بزرگمهر ، انوشيروان را\r\nروزى شاه با شادى بنشست و بزرگان دانا را بار بداد و چهره بگشود و خندان سخن گفت . آنگاه بزرگمهر در كنار تخت شاه بنشست و چنان آفرينى بر شهريار بكرد كه دل شاه بسان بهار خرّم گشت . به دو گفت : اى داور تازه رويى كه هيچ آهوجويى سخنى از تو نيابد ، بدان كه من سخنانى چند به پهلوى بر كراسه و كاغذ خسروانى بنوشتم و به گنجور سپردم تا شايد چون روزگارى بر اين بگذرد ، شهريار آن را بخواند . بديدم كه اين روزگار ديرساز نمىخواهد لب به راز بگشايد . بدان كه اگر مرد از تخت بزم برخيزد و به هنگام رزم ، جان خود را در دست گيرد و زمين را از دشمنان پاك سازد و از رنج اهريمنان ، بىترس گردد و آنگاه بر سراسر گيتى پادشاه شود و به آبادانى بپردازد و گلشن و باغ و ميدان و كاخ بسيارى برآورد و گنج بنهد و فرزند گرد آورد و روزگار بسيارى را با آرزوها بگذراند ، سپاه و خواسته بدست بيآورد و كاخ و ايوانش آراسته شود ، ليك با اين كه تهيدستان در رنج باشند ، او از هر سوى تاج و گنج و زر و سيم بسيار ، فراز آورد ، با همهء اينها زندگانيش از سد سال بيشتر نخواهد بود و چون خاك شود ، همهء آن رنجهايش بىبر مىشود و آن همه گنجهايش\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nبراى دشمن مىماند . نه فرزند براى هميشه خواهد ماند و نه تخت و تاج و ايوان شاهى و گنج و سپاه . ديگر هيچكس از او يادى نخواهد كرد و چون روزگارى بر اين بگذرد ، تنها نام نيك ازو به يادگار خواهد ماند .\r\nبه گيتى دو چيزست جاويد بس * دگر هرچه باشد نماند به كس\r\nسخن گفتن نغز و گفتار نيك * نگردد كهن تا جهانست و ريك\r\nز خورشيد و از باد و ز آب و خاك * نگردد تبه نام و گفتار پاك\r\nبرين سان بود گردش روزگار * خنك مرد با شرم و پرهيزگار\r\nپس اى شهريار ، تا مىتوانى گناهى مكن كه روانت از آن شرم بدارد . بىآزارى و سودمندى را برگزين ، زيرا كه اين فرهنگ و آيين كيش مىباشد . اينك از من چندين سخن به يادگار مىماند كه چنين گمان مىكنم كه هرگز كهن نگردند . چون بزرگمهر بدين گونه دل روشن شهريار را بگشود ، انوشيروان سخنان بسيارى ازو خواستار شد .\r\nانوشيروان پرسيد : آن كدامين مرد فرّخ است كه دلى شاد و بىآه سرد دارد ؟ بزرگمهر گفت : كسى كه بىگناه باشد و اهريمن او را از راه نبرده است .\r\nآنگاه انوشيروان در بارهء كژّى و راه ديو و نيز راه پروردگار گيهان بپرسيد . بزرگمهر گفت : فرمان يزدان ، بهترين است ، چرا كه فرّهى هر دو گيتى به اوست . ليك راه آهرمن ، بدترين است ، زيرا دشمن مرد پرستنده مىباشد . خوشا مرد برترمنشى كه در گيتى پيراهن پاكى و شرم بر تن كرده است . پس چون جانش نگاهبان تنش باشد ، همهء زندگانيش آسان خواهد بود . رادى و راستى برايش مىماند و به راه كژّى و كاستى نخواهد رفت . كسى كه خردمند باشد ، هرگز روان خود را به راه آرزوى دل نمىراند . پس ، از مرد افسون منش سخنى مشنو ، زيرا كه دشمن جان روشن خواهد بود . چون به سراى ديگر خستو « 1 »  نگردد ، در اين سرا پر از درد بماند . از اين كه بگذرى ، كسى را فرومايه بشناس كه از يزدان پاك هراسى در دل ندارد . هم بهرهء تنش\r\n\r\n","description":"","footnote":" ( 1 ) - خستو به پارسى به معناى معترف است . ","page_name":" 346 ","page_number":346},
  {"content":"\r\n\r\nرا بر تن خود دريغ مىدارد و هم بهرهء جانش را - كه دانش باشد - نمىداند و از دانشمندى هم نمىشنود .\r\nخسرو پرسيد : آيا كداميك از كهتران به اندازهء مهتران هستند ؟ بزرگمهر گفت :\r\nكسى كه داناتر و بر هر آرزويى تواناتر است .\r\nشاه خسرو پرسيد : چه كسى داناست ؟ بزرگمهر گفت : كسى كه هرگز به فرمان ديو ، دل خود را از راه يزدان جدا نسازد و بيهوده از كسى فرمان نبرد . زيرا اگر چنين كند دشمن روان و خِرد است . بدان كه دَه اهريمن هستند كه نيرويى همچون شير دارند و جان و خِرد آدمى را به زير مىآورند .\r\nخسرو كه چنين شنيد ، به دو گفت : آيا آن دَه ديو كدامند كه خِرد از براى آنها بايد بگريد ؟ بزرگمهر گفت : آز و نياز دو ديو زورمند و گردنفراز هستند . و آن ديوهاى ديگر هم خشم و رشك و ننگ و كين و سخن چينى و دورويى و ناپاك كِشى و سپاسگزار نبودن از يزدان مىباشند .\r\nخسرو گفت : اينك بگو كه كداميك از اين دَه اهريمن شوم و پر گزند ، زورمندترين آنهاست ؟ بزرگمهر گفت : بدان كه آز ، ديوى ستمكار و ديرساز است كه هرگز او را خشنود نبينند و همواره آهنگ فزون خواهى دارد . ديو نياز آن ديوى است كه همواره او را از اندوه و درد ، كور و با رخسارى زرد مىبينند . اى شاه ، از اينها كه بگذرى ، ديو رشك است كه دردمندى بىپزشك مىباشد . هر كسى را كه در روزگار ، بىگزند ببيند ، جانش از براى آن دردمند مىگردد . ديو ديگر ننگ است كه پر از جوش و خشم مىباشد و به هنگام خشم ، چشم خود را از مردمان نمىتابد . ديوى خشمگين و با چهره‌اى پر از اخم است . ديو ديگر ديو سخن چين است كه هيچ بجز دروغ نمىداند و هرگز سخن با فروغى بر زبان نمىراند . ديوهاى سخن چين و دورو دلهايشان را از ترس از خدا بريده‌اند و همواره ميان دو تن جنگ و كين مىافكنند و مىكوشند كه پيوند ميان دو تن را بشكنند . ديو ديگر ديو بىدانش و ناسپاس است كه خردمند و نيكىشناس نمىباشد و شرم و خِرد در نزد او اندك است و نيك و بد\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nدر پيش چشمش يكى مىباشد .\r\nآنگاه شهريار از بزرگمهر دانا پرسيد كه : اينك كه ديو با دل آدمى كارزار مىكند ، پروردگار گيهان چه چيزى به بنده داده است تا دست ديو را از كار كوتاه سازد ؟ بزرگمهر گفت : بدان كه دست خِرد از كردار اهريمنان نيز مىگذرد . خِرد همچون جوشنى در برابر شمشير ديوان است و دل و جان دانا به آن روشن مىباشد . خِرد سخنان گذشته را به ياد مىسپارد و روان خود را به دانش مىپروراند . پس خِرد رهنمون جانت باد ، زيرا كه راهى دراز در پيش است . اگر هم خوى نيك در آدمى باشد ، ديگر دل از ديو هيچ بيمى نخواهد داشت و گيتى بر دل مرد نيكخوى به خوشى مىگذرد و چنين كسى به راه آرزوهاى دل نمىرود . اكنون از اميد سخن مىگويم كه دل را به شادى رهنمون است . بدان كه خردمند اميدوار از روزگار هيچ بجز شادى نمىبيند . يك دَم نيز به كار بد نمىانديشد و راه تير را مىگيرد ، نه راه كمان .\r\nديگر هر كسى كه خشنود باشد ، دست به گنج نيازد و هرگز از براى آن تن خود را به رنج نيآورد و به درم ننگرد و نيانديشد و همهء روزگارش به خوشى خواهد گذشت .\r\nديگر هر كسى كه تنها يزدان را مىپرستد و هرگز سر از فرمان يزدان نمىپيچد و در گوهر او هيچ سرشتى از بدى نيست . مرد پرهيزگر نيز اين گونه است و راه يزدان را به هيچ چيز نخواهد فروخت .\r\nانوشيروان پرسيد : از اينها كه گفتى ، كداميك شاه است و مرد را به سوى نيكى رهنمون مىباشد ؟ بزرگمهر گفت : بىگمان راه خِرد از هر دانشى مىگذرد . خوى نيكو نيز چنين است و مردم همواره از براى آن با آبرو خواهند ماند . از همهء گوهرها ، استوارترين گوهر را خشنودى از روزگار مىدانم . در ميان آنها اميد ، آهسته‌ترين و شايسته‌ترين است و اميدوار از رنج مىآسايد . آز از همهء اين گوهرها در رنج است ، زيرا كه هيچگاه از گنج سيرى نمىيابد .\r\nشاه پرسيد : آن كدامين هنر است كه مرد جوينده از براى آن بزرگ مىگردد ؟ بزرگمهر گفت : هر كسى كه گمراه نگردد و تنش بىگناه باشد ، در گيتى هم نام مىيابد\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nو هم كام . از همان آغاز ، فرجام خود را مىيابد و از كام ، نام را .\r\nشاه پهلوان و نامبردار پرسيد : من كداميك از اين راهها را در پيش گيرم ؟ بزرگمهر گفت : آواى نرم و گفتار گرم را برگزين . و بدان كه هيچ‌چيز بجز خِرد بر اينها فزونى نخواهد جست . چرا كه بىگمان خِرد از هنر نيز مىگذرد .\r\nسپس شاه از بزرگمهر دانا پرسيد : كدامين فرهنگ براى مردم بهتر است ؟ بزرگمهر گفت : دانش از همه بهتر است و مرد خردمند بر همهء مهتران ، مهتر مىباشد . زيرا كه دانا هرگز با تندى به گنج نمىيازد و تن خود را از رنج بدور مىدارد .\r\nآنگاه شاه در بارهء نيروى دشمن بپرسيد و اين كه : آيا چگونه آن دشمن نيرو خواهد يافت ؟ بزرگمهر گفت : بدان كه كردار بد دشمن روان روشن و خِرد مىباشد .\r\nشاه دادگر از بزرگمهر دانا پرسيد : آيا فرهنگ بهتر است يا گوهر ؟ بزرگمهر گفت :\r\nفرهنگ از گوهر نيز فزونتر است . چرا كه فرهنگ ، آرايش جان است . ليك سخن گفتن از گوهر آسان مىباشد . گوهر بىهنر خوار و زار و سست است و روان آدمى با فرهنگ ، تندرست مىماند .\r\nانوشيروان پرسيد : چه چيزى را بايد از جان زدود ؟ و چه هنرهايى را بر تن بايد ستود ؟ بزرگمهر گفت : من اكنون همهء اينها را مىگويم تا شايد آنها را به ياد بسپارى .\r\nبدان كه خِرد همچون جامهء شاهوار ايزدى است و از انديشه و بدى دور مىباشد .\r\nهنرمندى كه از خود در شگفت بماند ، نبايد هنرى ازو ياد گرفت . مردم خوش منش درستكار در پيش چشم خردمند خوار نمىباشند . اگر هنرمند ، بخشش و دانش و آيين و داد را با نژاد و بزرگى و افزونى و راستى گرد آورد ، خوى بد او كاستى خواهد يافت .\r\nسپس خسرو پرسيد : اى مرد نامور و نيكخوى ، آيا بزرگى با كوشش بدست مىآيد يا با بخت و چگونه است كه شاه تاج و تخت مىيابد ؟ بزرگمهر گفت : بخت و هنر با يكديگر يار و جفت هستند ، درست همانند تن و جان كه يار و جفت مىباشند . ليك تن ، پيدا و جان ، نهان است . اگر بخت بيدار كسى در جوشش باشد ،\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nكالبد او كوشش [ سودمند 
  ] مىكند . ليك بزرگى با كوشش بدست نمىآيد ، مگر اين كه بخت نيك ، راهنماى آن باشد .\r\nو ديگر كه گيتى فسانست و باد * چو خوابى كه بيننده دارد به ياد\r\nچو بيدار گردد نبيند به چشم * اگر نيكويى ديد ، اگر درد و خشم\r\nباز شاه پرسيد : آيا چه كسى ستوده است ؟ بزرگمهر گفت : شاهى كه تخت خود را بيآرايد و از بخت ، زور بيابد ، اگر دادگر و نيكنام هم باشد ، از گفتار و كردار خود كامروا خواهد شد .\r\nانوشيروان پرسيد : در گيتى چه كسى مستمند و بدروزگار و ناسودمند است ؟ بزرگمهر گفت : تهيدست زشت كه نه كام بيابد و نه بهشت خرّم را .\r\nانوشيروان پرسيد : چه كسى بدبخت است و همواره بايد از درد بگريد ؟ بزرگمهر گفت : مرد دانايى كه از براى كردار بد ، روى خود را زرد بدارد .\r\nانوشيروان پرسيد : چه كسى خرسند است و آرزومند بيشى و افزونى نيست ؟ بزرگمهر گفت : آن كسى كه بر اين كار روزگار ، مِهرى ندارد .\r\nانوشيروان پرسيد : چه كسى براى ما شايسته‌ترين است ؟ بزرگمهر گفت : كسى كه آهسته‌تر باشد .\r\nانوشيروان پرسيد : چه كسى آهسته است ؟ همانا كه بر مردم تيز بايد گريست .\r\nبزرگمهر گفت : بنگر تا چه كسى سر از گفتگوى با آهوجوى مىپيچد ؟ بدان كه در نزد چنين كسى شرم و آهستگى و خردمندى و انديشه و شايستگى است .\r\nشهريار نامور ازو پرسيد : چه كسى در ميان مردمان ، اميدوار است ؟ بزرگمهر گفت : كسى كه كوشاتر باشد و دو گوشش به دانش شنواتر باشد .\r\nشهريار گيتى ازو در بارهء آگاهى نيك و بد در نهان بپرسيد . بزرگمهر گفت : بسيار آگهىها هستند كه كژّ و بىمغز مىباشند . بجز آنچه كه در بارهء سراى ديگر گفته‌اند و من نمىدانم كه آنجا چگونه جايى است .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nخسرو پرسيد : آيا شهر آباد كدام است و ما چه بهره‌اى از آن داريم ؟ بزرگمهر گفت : جاى آباد از دادگرى شاه بر پاى خواهد بود .\r\nخسرو پرسيد : مرا بگوى كه در گيتى كدامين مرد بيدارتر و پسنديده‌تر و هوشيارتر است ؟ همانا كه از مرد دانشمند ، آبروى آدمى افزوده مىگردد . بزرگمهر گفت : داناى پيرى كه با آزمايش ، باهوش و يادگير باشد .\r\nخسرو پرسيد : رامش از براى كيست ؟ و چه كسى پشت خود را با شادى راست مىدارد ؟ بزرگمهر گفت : آن كسى كه زر و سيم داشته باشد ، ليك هيچ بيمى نداشته باشد .\r\nانوشيروان پرسيد : ما به چه چيز ستايش مىشويم ؟ و چه كسى در نزد هر كسى پسنديده است ؟ بزرگمهر گفت : كسى كه نياز و رشك و ننگ و آز را بپوشاند ، چون كين و رشك او نهان بماند ، در گيتى پسنديده خواهد بود .\r\nآنگاه شاه در بارهء مرد شكيبا بپرسيد و اين كه : چه كسى كلاهى از شكيبايى بر سر دارد ؟ بزرگمهر گفت : كسى كه با اين كه از بخت نااميد گردد ، ليك رخسارش همچون خورشيد باشد . و نيز آن كسى كه با اين كه پير باشد و روزگارش به پايان نزديك گشته باشد ، دست به كار بزرگى بزند .\r\nانوشيروان پرسيد : اندوه دل چه كسى بيشتر است و از براى آن اندوه ، از جان خود سير گشته است ؟ بزرگمهر گفت : كسى كه از تخت بزرگى بيفتاده و از بخت نيز نااميد گردد .\r\nشهريار بلند پرسيد : چه كسى از ما دلى دردمند دارد ؟ بزرگمهر گفت : كسى كه خردمند نيست و نيز توانگرى كه فرزندى ندارد .\r\nآنگاه شاه در بارهء آن دل مستمندى بپرسيد كه بىاين كه هيچ گزندى به دو رسد ، به اندوه نشسته باشد . بزرگمهر گفت : چنين كسى مرد با دانش و پارسايى است كه نادانى بر او چيره گشته باشد .\r\nانوشيروان پرسيد : چه كسى با اين كه توانايى بسيار دارد ، نااميدترين است ؟\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبزرگمهر گفت : كسى كه از كارى بزرگ بيفتد و نژند و تند بماند .\r\nانوشيروان شاه پرسيد : اى مرد بينا و جوان بخت ، چه كسى را مىشناسى كه با اين كه بىنام و آرايش است ، سزاوار مِهر و بخشايش مىباشد ؟ بزرگمهر گفت : مرد تهيدست گناهكار .\r\nانوشيروان گفت : راست بگوى كه چه كسى از گذشته پشيمان است ؟ بزرگمهر گفت : آن پادشاهى كه چون به روز مرگ ، آن كلاه تيرهء مرگ را بر نهد ، پشيمان مىشود و از اين كه جانش به يزدان ، ناسپاس بوده ، دل خود را پر هراس مىسازد . و ديگر كسى كه ناسپاسان بسيارى در نزد او مىباشند .\r\nانوشيروان پرسيد : اى خرد يافته‌اى كه همهء هنرها را در يكديگر بافته‌اى ، آن چيست كه تن آدمى از آن بىگزند است و بر دل همگان ارجمند مىباشد ؟ بزرگمهر گفت : بدان كه چون تن آدمى درست باشد ، ديگر دل بجز شادمانى نمىجويد . پس هر گاه كه روزى آدمى از درد به سستى افتد ، تنها آرزويش تندرستى مىباشد .\r\nانوشيروان پرسيد : اى نيكخو ، كدامين آرزو بيشتر از همهء آرزوها است ؟ بزرگمهر گفت : چون سرافرازى باشد ، همهء آرزوهاى مرد براى بىنيازى است . و چون تندرستى با بىنيازى همراه گردد ، ديگر بجز كام دل هيچ نبايد جست .\r\nانوشيروان پرسيد : كدامين انديشه بر دل مرد فزونتر است ؟ بزرگمهر گفت : بدان كه خردمند راهجوى اين را سه گونه مىداند . يكى آن كسى كه به روز بد مىانديشد كه مگر بىهيچ گناهى بر تنش بد برسد . ديگر كسى كه از براى كار دوست فريبكار بترسد . سديگر پادشاه بيدادگرى كه بيكار را از پارسا نشناسد . پس براستى كه چه روزگار نيكويى خواهد بود كه مرد ، خردمند گردد و يار او آموزگارش باشد و گيتى روشن و پادشاه ، دادگر باشد . همانا كه هيچ هنرى افزونتر از اين از روزگار نيابى .\r\nآنگاه انوشيروان از او در بارهء راستى و كيشى بپرسيد كه بدى و كاستى از آن دور باشد . بزرگمهر گفت : اى شاه ، به كيشى بگراى كه ياد و نام خداوند از آن نگسلد .\r\nكيشى كه پيروان آن از راه كژّى و ديو دور هستند و همگى از پروردگار گيهان\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nمىترسند و گوش به فرمان يزدان نهاده‌اند و هيچيك از ايشان كيش خود را نفروشد .\r\nسپس انوشيروان در بارهء پادشاهان بپرسيد كه فرمانشان بر پارسايان روان است و گفت : آيا كداميك از ايشان پيروز بخت است و در گيتى سزاوار تخت مىباشد ؟ بزرگمهر گفت : آن كسى كه دادگر باشد و خِرد و شرم و انديشه و هنر داشته باشد .\r\nانوشيروان در بارهء دوستان كهنى كه همسايه و هم سخن باشند ، بپرسيد . بزرگمهر گفت : از دوست ، جوانمردى و دادگرى نيكوست . دوستى كه بر تو بد نخواهد و به هنگام سختيها يار و فريادرس باشد .\r\nخسرو پرسيد : دوستان يك رنگ چه كسى بيشتر هستند ؟ بزرگمهر گفت : بدان كه از كسى كه نيكدل باشد ، هيچكس بجز دلگسل جدايى نمىخواهد . ديگر كسى كه نوازنده‌تر و نيك كردارتر و سازنده‌تر باشد .\r\nانوشيروان پرسيد : دشمنان و بدانديشان چه كسى بيشتر است ؟ بزرگمهر گفت :\r\nمرد برترمنشى كه او را بسيار سرزنش كنند . و ديگر كسى كه آواى درشت و رخسار پر از اخم و دستى بسته دارد و بخشايشگر نمىباشد .\r\nانوشيروان پرسيد : چه كسى تا جاودان دوست آدمى است و از درد جدايى خواهد گريست ؟ بزرگمهر گفت : مرد يار و انبازى كه در دوستى نمىكاهد و نمىسوزد و از درد هم نمىترسد .\r\nانوشيروان پرسيد : آن چيست كه جاودانه خواهد ماند و كاستى نخواهد يافت ؟ بزرگمهر گفت : آن كردار نيك است كه از يار نيك جدا نخواهد ماند .\r\nانوشيروان پرسيد : چه كسى از همه روشنتر است و بر تارك هر كسى افسر مىباشد ؟ بزرگمهر گفت : آن جان داناست كه بر آرزوهايش توانا مىباشد .\r\nانوشيروان گفت : اى مهربان ، پهناى چه چيزى از آسمان نيز افزونتر است ؟ بزرگمهر گفت : يكى دست شاه بخشنده و ديگرى دل مرد يزدان پرست .\r\nانوشيروان پرسيد : خردمند بايد در چه چيزى هوشيارتر باشد و از براى آن سرافراز گردد ؟ بزرگمهر گفت : اى پادشاه ، هرگز گنج را به ناپارسايان مده . زيرا چون\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nچنين كارى با ناسپاسان كنى ، همانا كه گويى خشت خشك در آب افكنده باشى .\r\nانوشيروان پرسيد : آن چه رنجى است كه از براى آن ، آز مردم به گنج ، كم مىشود ؟ بزرگمهر گفت : اى شهريار ، هميشه دلت همچون نوبهار باشد . بدان كه آن پرستندهء شاه بدخوى است كه از آن رنج ، ديگر تن و زندگانى و گنج را نخواهد خواست .\r\nانوشيروان پرسيد : آيا تا كنون چه چيز شگفتى ديده‌اى كه از آن برتر چيزى نتوان ديد ؟ بزرگمهر گفت : بدان كه همهء كارهاى روزگار ، شگفت است . مردى را مىبينى كه بسيار توانگر شده و كلاهش به آسمان رسيده است . ليك دست چپش را از راست نمىشناسد و در بخشش ، فزونى را از كاستى نمىداند . كسى ديگر نيز دانش آن را دارد كه در بارهء چند و چون ستارگان سخن گويد ولى روزگار او را به سختى رهنمون است و بهرهء او تنها شوربخشى مىباشد .\r\nشاه پرسيد : سنگين ترين چيز را چه مىشناسى ؟ بزرگمهر گفت : سنگ گناه .\r\nانوشيروان پرسيد : كدامين كار و يا گفتارى از همه ننگين تر و با سرزنش‌تر است و هر كسى كنندهء آن را بدكنش مىخواند ؟ بزرگمهر گفت : زفتى از سوى شاه ، ستيزه كردن با مردم بىگناه ، توانگرى كه در خوراك و پوشاك خود تنگى كند و دريغش بيآيد ، زنانى كه شرم و آواى نرم ندارند ، نيكمردانى كه تندى مىسازند ، تنگ دستانى كه بلندى مىكنند و دروغ گفتن كه هم بر شهريار و هم بر مردمان ، بىرنگ و زشت و خوار است .\r\nانوشيروان پرسيد : آيا در گيتى كدامين نيكى است كه مرد دانا آن را همچون جوشنى براى خود مىدارد و روان را با آن روشن مىسازد ؟ بزرگمهر گفت : مردى كه براى كيش خود كوشاست ، از گيتى هيچ بجز آفرين نمىيابد . ديگر مرد دانشمند نيكى شناسى كه يزدان را سپاسگزار است .\r\nخسرو پرسيد : براى شاه و يا كهتران چه كارهايى بهتر و چه كارهايى بدتر است ؟ كدامين فرمايش بهتر مىباشد و چه كسى را بايد خوار گذاشت ؟ بايد دست خود را\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nاز چه كارهايى باز داريم و بهتر است به چه كارهايى بپردازيم ؟ بزرگمهر گفت : اين كه خشم خود را از گناهكاران نگاه بدارى . ديگر آن كه روان خود را بيدار بدارى و تا مىتوانى به كار بد نكوشى . كسى كه كين را رها سازد و اميدوار گردد ، روانش همچون خورشيد خواهد تابيد . اگر چه در كار گناه ، خوشى مىيابى ليك آن خوشى را رها ساز و از گناه دور باش .\r\nخداوند خورشيد و ماه را سپاسگزارم كه از كار بزرگمهر و شاه رهايى يافتم . اينك چون اين كار دلگير به پايان رسيد ، بايد از شطرنج سخن برانم .\r\nداستان شطرنج\r\nاندر فرستادن راى هند ، شطرنج را نزد انوشيروان\r\nموبد چنين گفت كه : روزى شاه تخت ساگ و پيلستهء خود را با ديباى رومى بيآراست و تاج را بيآويخت . همهء كاخش پر از سپاهيان و موبدان و مرزبانان بلخ و بامى و هر جاى ديگر بود . در همان هنگام از كارآگاهان بيدار بشنيد كه : فرستادهء شاه هند « 1 »  با پيل و سايه‌بان و سواران سندى و هزار بار شتر بيآمده و مىخواهد به نزد شهريار ايران راه يابد « 2 »  .\r\nچون شاه بيدار اين سخن را بشنيد ، چندين سپاهى را به پيشواز ايشان بفرستاد .\r\nچون آن فرستادهء نامدار و سترگ « 3 »  به پيش شهريار بزرگ ايران بيآمد ، به آيين\r\n\r\n","description":"","footnote":" ( 1 ) - در گزارش شطرنج و نهش نيو اردشير نام اين شاه هند ، سچيدرم آمده است . بند 1 در متون پهلوى ، ص 152 . ليك صاحب مجمل التواريخ و القصص نام او را دابشليم ذكر كرده است . ص 75 .  ( 2 ) - در گزارش شطرنج و نهش نيو اردشير ذكر شده كه 1200 بار شتر زر و سيم و گوهر و مرواريد و جامه و 90 فيل بود كه با آنها چيزهاى پر بها همراه بود . بند 2 در متون پهلوى ، ص 152 .  ( 3 ) - نام اين فرستاده تترگدوس بوده است . گزارش شطرنج و نهش نيو اردشير ، بند 2 در متون پهلوى ، ص 152 . ","page_name":" 355 ","page_number":355},
  {"content":"\r\n\r\nبزرگان نيايش بكرد و پروردگار گيهان آفرين را ستود . سپس گوهرهاى بسيارى را با سايه‌بان و پيل و گوشواره به پيش او بشار كرد . آن سايه‌بان هندى را با زر بيآراسته و چندين گونه گوهر بر آن بافته بودند . فرستاده در بارگاه سر آن بارها را بگشود و همه را به نزد شاه بيآورد . در آن بارها فراوان سيم و زر و مشك و شاهبوى و داربوى تر و ياكند و الماس و تيغهاى جوهردار هندى و هر چيز كه از قنّوج و ماى بدست مىآمد بود . پس همه را در پيش تخت شاه بنهادند . سالار پيروز بخت ايران به آن چيزهايى كه راى هند از براى آنها رنجها برده بود ، نگاه كرد و همهء آنها را به گنج خود بفرستاد .\r\nسپس فرستاده ، نامه‌اى را كه راى هند براى انوشيروان بر روى پرند نوشته شده بود ، بيآورد . راى هند با رنج بسيار شطرنجى را ساخته و از براى آن گنجى تهى كرده بود .\r\nپس آن فرستادهء هندى از سوى راى براى انوشيروان پيام داد كه : تا روزگار باشد ، تو نيز بر جاى باشى . اينك بفرماى تا همهء دانشمندان ، اين شطرنج را در پيش خود نهند و هر گونه بيانديشند تا ببينند كه اين بازى نغز را چگونه بايد بجاى آورد . نام هر مهره را نيز بدانند و اين كه هر يك را چگونه بايد راند و خانهء هر يك كدام است ؟ پياده و پيل و سپاه و رخ و اسپ و رفتار فرزين « 1 »  و شاه را بدانند . بدان كه اگر اين بازى نغز را بدانند ، بر همهء دانايان سر خواهند بود و ما نيز آن باژ و ساوى را كه شاه ايران بفرموده ، به خوبى به آن بارگاه خواهيم فرستاد . ليك اگر نامداران ايران از اين دانش به ستوه آيند ، چون ايشان را توان پايدارى در برابر دانش ما نيست ، ديگر نبايد از اين سرزمين ما باژ و ساو بخواهند و تو نيز بايد بپذيرى كه به ما باژ بدهى . زيرا كه دانش بهتر از همهء چيزهاى نامبردار است .\r\nخسرو دل و گوش خود را به آن مرد سخنگوى سپرد و فرستاده نيز همهء آن سخنان را براى او ياد بكرد . آنگاه شطرنج را نزديك شاه بنهادند . انوشيروان چندى به آن مهره‌ها نگاه كرد . بر روى آن تخته يك دسته مهرهء سپيد از پيلسته « 2 »  و دسته‌اى\r\n\r\n","description":"","footnote":" ( 1 ) - فرزين همان وزير در شطرنج است .  ( 2 ) - پيلسته به پارسى به معناى عاج است . ","page_name":" 356 ","page_number":356},
  {"content":"\r\n\r\nديگر سياه و از ساگ « 1 »  بود « 2 »  .\r\nشاه بيدار بخت ايران كه چنين ديد ، از آن فرستاده در بارهء پيكر آن مهره‌ها و آن تختهء نيك بپرسيد . فرستاده گفت : اى شهريار ، بدان كه چون به اين بازى راه يا بى ، در آن همهء آيين و راه و آرايش رزمگاه را براى كارزار خواهى ديد . انوشيروان به دو گفت : يك هفته زمان مىخواهم و به روز هشتم با روانى روشن اين بازى را انجام خواهيم داد . آنگاه ايوان خرّمى را بپرداختند و جايگاهى براى آن فرستاده بساختند .\r\nسپس خردمندان و موبدان راهنماى ، همگى به نزديك شاه رفتند و آن تختهء شطرنج را در پيش خود بنهادند . هر كدام بيش از اندازه بدان نگاه كردند و همه گونه راه آن را بجستند و از يكديگر بپرسيدند و بشنيدند . ليك سرانجام هيچكس نتوانست راه آن بازى را آشكار سازد . پس همگى با چهره‌هايى اخمگين برفتند .\r\nآنگاه بزرگمهر به پيش شاه آمد . چون شاه را از براى كار ، تند و ناكام يافت و آغاز و فرجام آن رنج را بد ديد ، به خسرو گفت : اى پادشاه گيهاندار و بيدار و فرمانروا ، بدان كه من اين بازى نغز را بجاى مىآورم و در اين راه ، خِرد را راهنماى خود مىگيرم .\r\nشاه كه چنين شنيد . به دو گفت : همانا كه اين سخن تنها كار توست . روشن روان و تندرست باشى « 3 »  .\r\nاكنون راى قنّوج مىگويد كه شاه ايران يك مرد جويندهء اين راه را نيز ندارد و اين بر موبدان و درگاه و تخت شاهى ما و خردمندان شكست زشتى خواهد بود .\r\nبزرگمهر آن شطرنج را بيآورد و پر از انديشه بنشست و چهره بگشود . پيوسته آن بازى را بجست و مهره‌ها را به چپ و راست براند تا بداند كه جاى هر يك كجاست .\r\nسرانجام پس از يك شبانروز چون راه آن بازى را بيافت ، از ايوان به سوى شاه ايران\r\n\r\n","description":"","footnote":" ( 1 ) - ساج .  ( 2 ) در گزارش شطرنج و نهش نيو اردشير آمده است كه مهره‌هاى آن شطرنج 16 تا از زمرد و 16 تا از ياقوت سرخ بود . بند 1 در متون پهلوى ، ص 152 .  ( 3 ) - در گزارش شطرنج و نهش نيو اردشير آمده كه چون انوشيروان آمادگى بزرگمهر را براى حل آن مسئله ديد ، بفرمود تا 12 هزار درم به بزرگمهر بدهند . بند 8 در متون پهلوى ، ص 153 . ","page_name":" 357 ","page_number":357},
  {"content":"\r\n\r\nشتافت و به دو گفت : اى شاه پيروز بخت ، در اين تختهء مشكين نگاه كردم و به بخت بلند شاه گيتى همهء آن بازى را به خوبى بدانستم . اكنون فرستادهء راى را به همراه كسانى كه به ما نگاه كنند به پيش خود بخوان . نخست شاهنشاه بايد آن را ببيند ، چرا كه گويى درست يك رزمگاه است . شهريار از شنيدن گفتار او شاد شد و او را نيك پِى و بهروز بخواند . سپس بفرمود تا موبدان و خردمندان نامور به پيش او آيند .\r\nفرستادهء راى را نيز به پيش خود بخواند و او را در كنار بارگاه نامور خود بنشاند . آنگاه بزرگمهر به دو گفت : اى موبد راى خورشيدچهر كه همواره خِرد يا تو باشد ، آيا شاه تو در بارهء اين مهره‌ها با تو چه گفت ؟ فرستاده گفت : راى فرخنده به من گفت اين مهره‌هاى ساگ و پيلسته را به پيش تخت شاه ايران ببر و او را بگوى كه اين را در پيش موبدان سگالشگر بگذار و گروهى را نيز در آنجا بنشان و بگوى كه اگر اين بازى نغز را بجاى آورند ، تا جايى كه توان داشته باشيم هميان و بَرده و باژ و ساو خواهيم فرستاد . چرا كه شهريار ، با دانش است كه ارجمند مىگردد ، نه با گنج و مردان و تخت بلند . ليك اگر شاه و فرزانگانش انديشهء روشنى نداشته باشند و اين را بجاى نيآورند ، ديگر نبايد شاه ايران از ما باژ و گنج بخواهد و رنجه داشتن جان دانا را دريغش آيد . چون شاه ايران در آن هنگام دل و انديشهء باريك ما را ببيند ، باژ بيشترى به نزديك ما خواهد فرستاد .\r\nآنگاه بزرگمهر آن شطرنج را بيآورد و در كنار تخت شاه بيدار بخت ايران نهاد و به آن موبدان و خردمندان گفت : اى خردمندان پاك دل و نامور ، همگى به گفتار او و انديشهء سالار هوشيارش گوش بسپاريد . بدانيد كه آن دانا رزمگاهى بيآراسته و جاى شاه را در دل سپاه نهاده است . سپاهيان از چپ و راست رده بركشيده‌اند و پيادگان در پيش ، رزمخواه هستند . دستور هوشيار نيز در كنار شاه ايستاده و او را به آن رزم ، راهنماست . در دو سو پيلان جنگى را بيآراسته‌اند و همگنان به جنگ با يكديگر روى آورده‌اند . برتر از آنها اسپان جنگى هستند كه به پا ايستاده‌اند و دو پاكيزه انديش بر ايشان نشانده‌اند . از دو سوى با يكديگر روياروى گشته و به دست چپ و راست\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nپرخاش مىجويند « 1 »  .\r\nچون بزرگمهر آن سپاه را بدين گونه براند ، همهء انجمن در شگفتى بماندند .\r\nفرستادهء هند سخت اندوهگين گشت و در كار آن مرد بيدار بخت فرو ماند « 2 »  .\r\nمرد جادوگر از آن كار شگفت زده شد و در دل انديشيد كه : بزرگمهر هرگز اين تختهء شطرنج را نديده بود و از كاردانان هندى نيز نشنيده بود . من نيز با او هيچ سخنى در بارهء اين مهره‌ها نگفتم . پس چگونه اين انديشه براى او فراز آمد ؟ همانا كه هيچكس در گيتى جاى او را نخواهد گرفت . خسرو نيز از كار بزرگمهر چنان شد كه گويى بخت به دو روى كرده باشد . ازو دلشاد گشت و او را بنواخت و برايش جامهء شاهوار سزاوارترى بساخت . سپس بفرمود تا يك جام را پر از گوهرهاى شاهوار بكردند و آن را به همراه يك هميان ديبا و اسپى زين كرده به دو داد و آفرين بسيار بكرد .\r\nساختن بزرگمهر ، نرد را و فرستادن انوشيروان ، او را به هند\r\nآنگاه بزرگمهر دانا به آرامشگاه خود برفت و تخته و پرگارى در پيش خود بنهاد .\r\nپس در انديشهء بسيارى فرو رفت و دل خود را از آن انديشه‌ها به سياهى بيشه كرد .\r\n\r\n","description":"","footnote":" ( 1 ) - در گزارش شطرنج و نهش نيو اردشير آمده است كه بزرگمهر در تشريح فلسفهء بازى شطرنج گفت : « سچيدرم [ شاه هند 
  ] اين شطرنج را به چَم كارزار همانند كرد . او همانا دو سر خداى ساخت ، شاه به عنوان ( مهره ) اصلى ( ماديان ) ، همانا رخ بر چپ و راست ، فرزين همانند ارتشتاران سالار ، پيل همانند پشتيبان سالار و اسب همانند سواران سالار ، پياده ، آن هم همانند پياده پيش رزم » . بند 10 - 9 در متون پهلوى ، ص 153 .  ( 2 ) - در گزارش شطرنج و نهش نيو اردشير آمده كه بزرگمهر پس از تشريح نحوهء بازى شطرنج ، با تترگدوس ( فرستادهء شاه هند ) بازى كرد و 3 دست از او برد . بند 11 در متون پهلوى ، ص 154 . ","page_name":" 359 ","page_number":359},
  {"content":"\r\n\r\nمىخواست تا انديشهء تازه‌اى كند و بازى نغز نويى بسازد كه فرزانگان از ديدنش در شگفتى گردند و همچون آن را نديده باشند . پس در تاريك ترين جاها كه انديشه در آن باريكتر مىگردد ، نگاه كرد . به آن شطرنج و انديشهء هندوان بنگريست و روان خود را بسيار در رنج آورد . چون خِرد را با دل روشن خود يار كرد ، سرانجام با افسون و انديشه ، نرد « 1 »  را بنهاد . بفرمود تا دو مهره از پيلسته و ساگ بسازند . آنگاه بسان شطرنج ، رزمگاهى بساخت و از دو سو كارزار را بيآراست . دو سپاه رزمجوى و شهرگير را بر هشت بخش بكرد . زمينش تاريك بود و لشگرگاهى در چهار سوى و دو شاه گرانمايه و نيكخوى در آن بودند كه هر دو با هم رفتار مىكردند و يكى بر ديگرى ستم نمىكرد . به فرمان ايشان سپاهيان از دو سو با تندى جنگ را بيآراسته بودند و در پيش آنها مىگشتند . پيوسته بر يكديگر مىگذشتند و گاهى در كوه و گاه در دشت رزم مىكردند . هر گاه كه دو تن از آن سپاه ، يك تن از سپاه ديگر را به تنهايى مىگرفتند ، بر آن يك تن شكست مىآمد . و بدين گونه سپاهيان از دو سو انجمن گشته بودند تا اين كه شكست بر چه كسى آيد « 2 »  .\r\nبدين سان كه گفتم ، بزرگمهر نرد را\r\n\r\n","description":"","footnote":" ( 1 ) - البته لازم به ذكر است كه اگر چه اختراع بازى نرد به بزرگمهر منسوب است ، ليك از وجود چنين بازىاى يا چيزى شبيه آن در زمان اردشير دوم هخامنشى هم ذكر شده است و روايتى از پلوتارك در دست است كه بر اساس آن اردشير دوم با پروشات به اين بازى مىپرداخته‌اند . ر . ك . پلوتارك ، كتاب اردشير ، 19 - 15 در پيرنيا ، ايران باستان ، ج 4 ، ص 1037 - 1036 . شايد بتوان احتمال داد كه بزرگمهر بر اساس بازى نردى كه در زمان اردشير رواج داشته ، آن را تكميل كرد .  ( 2 ) - در گزارش شطرنج و نهش نيو اردشير فلسفهء بازى نرد از سوى بزرگمهر بدين گونه بيان شده است : « تختهء نيو اردشير را به زمين سپندارمذ شبيه كنم . و سى مهره را به سى روز و شب شبيه كنم ، پانزده ( مهره ) سفيد را به روز شبيه كنم و پانزده ( مهره ) سياه را به شب شبيه كنم . يك جفت گردانه ( طاس ) را به گردش اختران و گردش سپهر شبيه كنم . ( عدد ) يك را بر گردانه‌اى آنگونه همانند كنم كه هرمزد يكى است و هر نيكى را او داد . دو را به مينو و گيتى همانند كنم . سه را به هومت و هوخت و هوورشت ( يعنى ) انديشه ( نيك ) و گفتار ( نيك ) و كنش ( نيك ) همانند كنم . چهار را به چهار آميزش كه انسان از آن ( بوجود آمد و سپس ) چهار سوى گيتى ( يعنى ) خراسان و خاوران ، نيمروز و باختر از آن ( پديد آمد ) شبيه كنم . پنج را به پنج روشنى چون خورشيد و ماه و ستاره و آتش و رعدى كه از آسمان مىآيد شبيه مىكنم . شش را به آفرينش آفريد ( گان ) در شش گاهنبار شبيه مىكنم . نهادن نيو اردشير را بر تخته به هرمزد خدا هنگامى كه آفريد ( گان ) را در گيتى آفريد شبيه مىكنم . گردش و چرخش مهره‌ها بر اساس ( هر ) گردانه‌اى را به مردمان ( - ى ) شبيه مىكنم كه بند ( آنان ) در گيتى به مينو پيوسته است ( و ) به هفت ( سياره ) و دوازده ( برج ) همه مىگردند و به پيش مىروند و گاهى مىشود كه يكى بر ديگرى زنند و برچينند ، چنان مردمان ( كه ) اندر گيتى يكى بر ديگرى مىزنند . و گاهى بنا بر گردش گردانه‌اى همه ( مهره‌ها ) را برچينند ، مردم كه همه از گيتى ( در حال ) گردش ( گذر ) باشند و گاهى بار ديگر نيز بنهند . همانند مردمان كه به رستاخيز همه باز زنده شوند . بند 31 - 20 در متون پهلوى ، ص 156 - 154 . در مجمل التواريخ و القصص نيز در باب فلسفهء بازى نرد آمده : « و بزرجمهر ، نرد برسان فلك ساخت . و گردش در آن به كعبتين چون ماه و آفتاب و خانها بخشيده بر آن مثال » . ص 75 . ","page_name":" 360 ","page_number":360},
  {"content":"\r\n\r\nبيآراست و به پيش شاه رفت و همهء آن را براى او ياد بكرد و همهء آن نيروى شاهان و جنگ سپاهيان را يكى يكى به شاه نشان داد . دل شاه ايران از آن كار خيره ماند و خِرد را به انديشه بنشاند . پيوسته به بزرگمهر مىگفت : اى مرد روشن روان ، جوان باشى و روزگارت نيز جوان باشد .\r\nآنگاه شهريار ايران به ساربان بفرمود تا دو هزار شتر بيآورد . سپس آنها را با باژى كه از روم و چين و هيتال و مكران و ايران مىگرفتند ، از گنج شاهنشاه بار كردند و آن كاروان از درگاه شهريار برفت « 1 »  .\r\nچون بدين گونه بارهاى شتر ساخته گشت و دل شاه از آن كار آزاد شد ، فرستادهء راى را به پيش خود بخواند و سخنان دانشمندانهء فراوانى با او براند .\r\nسپس نامه‌اى پر از دانش و رامش و هوش و خِرد براى راى بنوشت . در آغاز نامه آفرين بزرگى بكرد و از ديو سترگ به يزدان پناه برد . آنگاه گفت : اى شاه نامور هند ، از درياى قنّوج تا پيش سند ، آن فرستادهء سگالشگر تو به همراه آن انجمن و پيلان و سايه‌بان و آن تختهء شطرنج برسيد . پيام راى را نيز بشنيديم و فرمانش را بجاى آورديم . از آن داناى هندى زمانى بخواستيم و روان خود را با دانش بيآراستيم . موبد\r\n\r\n","description":"","footnote":" ( 1 ) - گزارش شطرنج و نهش نيو اردشير ، آمده كه انوشيروان « فرمود دوازده هزار اسب تازى هم موى ( داراى موى يك رنگ ) داراى افسار ( - ى از ) زر و مرواريد و دوازده هزار مرد جوان كه از ايرانشهر برگزيده ( شده باشند ) ، دوازده هزار زره هفت كرد و دوازده هزار شمشير پولادين هندو ويراسته ( مزين شده در هند ) ، دوازده هزار كمر هفت چشمه و ديگر هر چيز در خور دوازده هزار مرد و اسب ، هر چه نابرناتر ( هرچه شتابان تر ) پيرائيدن » . بند 32 در متون پهلوى ، ص 156 . ","page_name":" 361 ","page_number":361},
  {"content":"\r\n\r\nنيك انديش و سگالشگر ما بسيار اين را پژوهيد و سرانجام آن بازى را بجاى آورد .\r\nاكنون اين موبد هوشمند ، دو هزار بار شتر از چيزهاى پسنديده‌اى را كه سزاوار يادگارى بديديم ، به نزد آن راى بلند در قنّوج مىآورد . بدان كه نرد را نيز بجاى شطرنج بنهاديم تا ببينيم كه چه كسى اين بازى را بجاى مىآورد . همانا كه برهمنان پاك انديش فراوانى هستند كه اين بازى را با دانش خود بجاى خواهند آورد و راى هند نيز در آن هنگام همهء آنچه را كه اين فرستاده با رنج براى او بيآورده ، به گنج خود خواهد فرستاد . ليك اگر راى به همراه راهنمايانش بكوشند و نتوانند اين بازى را بجاى آورند ، بايد راى قنوج پيمان ببندد كه به همين اندازه بار شتر به همراه اين بارهاى ما به سوى ما باز فرستد . پس پيمان ما بر اين است .\r\nچون روز فرا رسيد و خورشيد بر آسمان درخشيدن گرفت ، بزرگمهر با دلى پر از انديشه و به همراه آن تخته نرد و نامه و بارها از پيش شاه ايران برفت . چون به نزديك راى رسيد ، به پيش تخت او آمد و آن سر و افسر و بخت او را بديد . پس به زبان پهلوى او را فراوان بستود و آن نامهء خسروانى را به دو بداد و پيام شاهنشاه را با او بگفت . رخسار راى هندى از شنيدن آن همچون گل بشكفت . ليك چون آن راهنماى در بارهء بازى شطرنج و آن موبدان راهنماى شاه ايران سخن راند ، گفت :\r\nبدان كه چون بزرگمهر دانا شطرنج را بديد ، نرد را بجاى آن بساخت و اكنون نيز در آن نامه همه چيز را ياد كرده و چون راى آن را بخواند ، نبايد سر از داد بپيچد . رخسار راى با شنيدن گفتار او در بارهء شطرنج و نرد ، زرد گشت .\r\nناشناختن دانندگان هند ، چارهء نرد بازى\r\nآنگاه يكى از بزرگان نامور بيآمد و جاى شايسته‌اى به آن فرستاده بداد . ايوان خرّمى بيآراستند و مِى و ساز و رامشگران را بيآوردند . راى هند هفت روز زمان\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nبخواست « 1 »  .\r\nپس مردان دانشمند و دبيران شايسته را از كشور گرد آورد و آن نرد را در پيش ايشان بنهاد . در آن يك هفته همهء آن نامداران تيز هوش پير و جوان با رشك و نام و ننگ و نبرد جوياى يافتن راز آن بازى شدند . ليك سرانجام در روز هشتم موبد به راى گفت : بدان كه هيچكس سر اين بازى را از پاى آن نمىشناسد ، مگر اين كه خِرد ، يار اين خردمندان گردد . دل راى از شنيدن آن سخن ، دژم گشت و روانش پر از اندوه و ابروانش پر از اخم شد .\r\nبه روز نهم بزرگمهر با دلى پر از آرزو و چهره‌اى پر از اخم به پيش راى آمد و به دو گفت : شاه ايران به ما نفرمود كه در اينجا درنگ كنيم و نبايد كه دل شاه براى ما تنگ گردد . بزرگان داناى هند كه چنين شنيدند ، همگى به كنارى رفتند و به نادانى خويش خستو شدند . چون بزرگمهر اين سخن را از ايشان بشنيد ، بنشست و همهء موبدان چهره بگشودند . آنگاه بزرگمهر آن تختهء نرد را در پيش خود بگسترد و همهء گردش آن مهره‌ها را ياد بكرد . سپهدار و سپاهيان جنگى و آرايش رزم و فرمان شاه را بر آن تخته به ايشان نشان بداد . راى و سگالشگران و آن انجمن نامدار همگى ازو خيره گشتند و همهء مهتران بر او آفرين بخواندند و او را موبد پاك كيش ناميدند . راى از هر دانشى كه از بزرگمهر بپرسيد ، پاسخ بيافت . پس ، از آن دانايان و دانش‌پژوهان و خوانندگان خروشى برآمد كه : همانا كه دانش اين مرد سخنگوى و دانا تنها از براى بازى و شطرنج و نرد نيست .\r\nآنگاه راى هند دو هزار شتر بيآورد و باژ قنّوج را بر آنها بار بكردند . باژ يك ساله را از داربوى و شاهبوى و كافور و زر و جامه و مرواريد خوشاب و گوهر فراهم آورد و به سوى درگاه شاه ايران بفرستاد . سپس راى هند افسرى به همراه جامه‌اى از سر تا پاى ، از گنج خود به بزرگمهر داد و او را آفرين بسيار كرد و به يارانش نيز چيزهاى فراوانى ببخشيد . و بدين سان آن دو هزار شترى را كه بزرگمهر آورده بود ، به همراه\r\n\r\n","description":"","footnote":" ( 1 ) - در گزارش شطرنج و نهش نيو اردشير به جاى 7 روز ، 40 روز آمده است . بند 34 در متون پهلوى ، ص 156 . ","page_name":" 363 ","page_number":363},
  {"content":"\r\n\r\nآن باژ و پيشكشها به او سپرد . چنان كاروانى بود كه هيچكس تا كنون به مانند آن را نديده بود و هيچ خواسته‌اى از آن بيشتر نبود . بزرگمهر نيز كه سر به آسمان برافراخته بود ، با دلى شاد و به همراه نامهء شاه هند - كه به هندى بر روى پرند نوشته شده بود - از قنّوج روان شد . راى هند در آن نامه نوشته بود كه : بدان كه راى هند و بزرگانش گواهى مىدهند كه هيچكس شاهى همچون انوشيروان نديده و از موبدان نيز هرگز نشنيده است . از دستور او نيز هيچكس دانشمندتر نديده است و همانا كه آسمان ، گنجور دانش اوست . و نيز بدان كه اين گواهى را از ترس و يا سست انديشى نمىدهيم . اينك باژ يك ساله را به پيش تو فرستاديم و اگر بيشتر هم بخواهى ، باز خواهيم فرستاد . آنچه را هم كه براى آن بازى با يكديگر پيمان نهاديم ، هرچه مىبايست ، فرستاديم « 1 »  .\r\nاز سوى ديگر ، چون از آمدن بزرگمهر دانا با كامرانى و شادمانى به شاه ايران آگهى رسيد ، از شنيدن آن شاد گشت و بفرمود تا همهء نامداران شهر و سپاه آماده گشتند و بزرگان بيشمارى به پيشواز او برفتند . و بدين سان بزرگمهر با چنان ارجمندى و به پيروزى آن شهريار بلند به شهر رسيد . چون به ايوان و نزديك تخت شاه آمد ، شهريار ايران سخت بر او آفرين بكرد و او را در بر گرفت و در بارهء راى هند و رنج آن راه بپرسيد . بزرگمهر نيز آنچه را كه از آن بخت بيدار و مِهر آسمان رخ داده بود ، بگفت و سپس آن نامهء راى پيروز بخت را بيآورد و در پيش تخت شاه بنهاد .\r\nانوشيروان بفرمود تا يزدگرد دبير به پيش آن شاه دانش‌پذير آيد . چون يزدگرد آن نامهء راى هند را بخواند ، همهء آن انجمن ، هم از دانش و خِرد بزرگمهر و هم از بخت آن شاه خورشيدچهر در شگفت ماندند . پس خسرو گفت : يزدان را سپاسگزارم كه خردمند و يزدان شناس هستم « 2 »  و همهء بزرگان در پيش تاج و تخت من همچون\r\n\r\n","description":"","footnote":" ( 1 ) - ثعالبى ، تاريخ غررالسير ، ص 356 - 355 .  ( 2 ) - در نسخهء ژول مُل ، ص 1904 ، بيت 2884 آمده :\r\nچنين گفت كسرى كه يزدان سپاس * كه هستى خردمند و يزدان شناس\r\nليك در نسخهء مسكو ، ج 8 ، ص 216 در مصراع دوم بجاى « هستى » ، « هستم » آمده كه صحيح مىباشد . ","page_name":" 364 ","page_number":364},
  {"content":"\r\n\r\nبنده‌اى هستند و دل و جان خود را به مِهر من آكنده‌اند .\r\nخداوند خورشيد و ماه را سپاسگزاريم كه پيروزى و دستگاه از اوست . اكنون به داستان طلحند و شطرنج مىپردازيم .\r\nداستان گو و طلحند و پيدا شدن شطرنج آغاز داستان\r\nاين سخن را از شاهوى فرزانه و پير ياد بگير ، او چنين گفت كه : در هند مردى سرافراز و با گنج و سپاه و ساز به نام جمهور بود كه نامش در هر جا پيچيده و در مردانگى از فور نيز نام آورتر گشته بود . او پادشاه خردمند و بينا و روشن روان هندوان بود كه با مردانگى گيتى را در دست گرفته و شهر سندلى « 1 »  نشستنگاه او بود . از كشمير تا مرز چين از آن او بود و همهء بزرگان بر او آفرين مىخواندند . جمهور را تاج و گنج و سپاه و نگين و كلاه بود و مردى هنرمند و فرهنگ جوى و سرافراز و با دانش و آبروى بود . همهء زيردستانش ، چه شهرى و چه از درباريان ، ازو شاد بودند .\r\nجمهور ، زنى شايسته و هوشمند و هنرمند و بادانش و بىگزند داشت كه شبى پسرى همچون ماه براى او بزاد . چون پدر ، آن شاه نو را بديد ، بفرمود تا او را گو ناميدند .\r\nچندى بر اين نگذشت كه ناگهان جمهور شهريار بيمار گشت و به آن كدبانوى خود اندرز كرد و بمرد و بدين گونه آن پادشاهى پر از داد را به گو سپرد . ليك گو از\r\n\r\n","description":"","footnote":" ( 1 ) - شهيدى مازندرانى سندلى را در اندونزى و درخور سنجش با جزاير سونداى كوچك دانسته است . راهنماى نقشه جغرافيايى شاهنامه فردوسى ، ماده سندلى . ","page_name":" 365 ","page_number":365},
  {"content":"\r\n\r\nآن رو كه خردسال بود ، شايستهء تخت شاهى و تاج و كمر بستن نبود . سرهاى همهء سران از اندوه جمهور پر از گَرد و دلشان پر از درد بود . از براى آن همه بخشش و خوردن و دادگرى او همهء گيتى پر از ياد او بود . پس همهء سپاهى و شهرى و زن و مرد و كودك انجمن گشتند و به سگالش بنشستند و گفتند : همانا كه اين كودك خردسال سپاه و دادگرى و خشم و تخت و تاج را نمىشناسد . اگر شهريار بلندى نباشد ، همهء اين پادشاهى پر از گزند خواهد شد .\r\nجمهور شاه را برادرى نامور و خردمند و شايستهء تخت شاهى به نام ماى بود كه در دنبر « 1 »  به پرستش بت سرگرم بود . پس همهء آن كار آزمودگان در جستجوى شاه از سندل به دنبر روى نهادند و همهء بزرگان كشمير تا چين به شاهى بر او آفرين بخواندند . ماى سرافراز نيز از دنبر بيآمد و بر آن تخت نيكان بنشست و تاج جمهور را بر سر نهاد و به دادگرى و بخشش پرداخت . چون ماى بر تخت شاهى بنشست ، مادر گو را به همسرى خود درآورد و او را همچون جان خود بداشت و بپرورد . آن پرى چهره از ماى نامور آبستن گرديد و پسرى بزاد . پادشاه نام او را طلحند نهاد و روان خود را پر از مِهر فرزند بساخت . چون طلحند دو ساله شد ، گو هفت ساله گشت و پهلوانى دلاور و با فرّ و يال شد . ليك در همان هنگام ماى بيمار گشت و دل همسر او پر از درد و اندوه شد . چون دو هفته از بيمارى ماى بگذشت ، به زارى بمرد و گيتى را به ديگرى سپرد .\r\nهمهء مردم سندلى از درد دل ماى ، خوار و گريان و بريان گشتند و يك ماه به سوگ آن شاه بنشستند . در آغاز ماه ديگر همهء سپاهيان و نامداران و پهلوانان و خردمندان شهر بيآمدند و همه گونه سخن بگفتند . يكى از فرزانگان به سگالشگر گفت : همانا كه اين زنى كه همسر جمهور بود ، همواره از كردار بد دورى مىكرد و پيوسته از اين دو شوهر راستى مىخواست و دادجوى بود . براستى كه او براى داد و راستى ساخته\r\n\r\n","description":"","footnote":" ( 1 ) - ر . ك . ج 1 ، ص 182 . ","page_name":" 366 ","page_number":366},
  {"content":"\r\n\r\nشده است . پس همان بهتر كه اين زن - كه از آن مهتران به يادگار مانده است - شهريار ما باشد . همهء آن انجمن كه چنين شنيدند ، به گفتار او رام گشتند . پس فرستاده‌اى به نزد آن زن پاك برفت و به دو گفت : بيا و به ناگزير تخت دو فرزند خود را بگير و بدان كه اين كارى فزاينده است و چون فرزندت سزاوار تخت شاهى شود ، بزرگى و گنج و سپاه را به دو بده . پس از آن نيز باز هم تو آموزگار و دلآرام و دستور و يارش باش .\r\nبدين سان آن زن نيكبخت به گفتار ايشان تاج را بيافروخت و تخت را بيآراست .\r\nچون به شاهى نشست ، پرهيز و خوبى و دادگرى را افزون كرد و همهء پادشاهى به دو شاد گشت . آنگاه دو موبد پاكيزه انديش و هنرمند و كارآزموده را برگزيد و آن دو فرزند مهتر نژاد و خردمند خود را به ايشان سپرد . ليك يك دم نيز از ايشان جدا نبود و همواره به ديدار آنها شاد بود .\r\nچون آن دو فرزند نيرومند و دانا گشتند و در هر دانشى توانا شدند ، دَم به دَم هر يك جدا از ديگرى به پيش آن مادر پارساى خود مىرفتند و از او مىپرسيدند كه :\r\nآيا كداميك از ما شايسته‌تر است و به دل ، برتر و بايسته‌تر مىباشد ؟ مادر به هر دو پسر مىگفت : بايد ببينم كه با كداميك از شما هنر و خِرد و پرهيز و كيش و زبانى چرب و جوياى آفرين مىيابم . چون هر دو شما نژادتان شاهى است ، بايد خِرد و شرم و پرهيز و داد داشته باشيد . ليك هر گاه كه يكى از آن پسران به تنهايى نزد مادر مىرفت و در اين باره با او سخن مىراند و مىپرسيد كه : آيا شاهى اين كشور و تخت و تاج از براى كداميك از ما دو فرزند است ؟ مادر به آن پسر مىگفت : بدان كه تخت شاهى و خردمندى و انديشه و بخت از آن توست . به پسر ديگر هم به تنهايى همينگونه سخن مىگفت و دل هر يك را به تخت شاهى و گنج و سپاه و نام و بخت شاد مىكرد .\r\nچون سرانجام هر دو پسر به مردى رسيدند ، بدآموزى راهنماى ايشان گشت .\r\nپس هر دو از رشك به رنج افتادند و از براى تاج و گنج برآشوفتند . همهء شهر و سپاهيان از براى ايشان به دو نيم گشت و دل نيكمردان پر از بيم شد .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nگفتگوى كردن گو و طلحند از بهر تخت\r\nچون هر دو از گفتار بدآموز ، جوشان شدند ، خروشان به نزديك مادر برفتند و گفتند : آيا چه كسى از ما زيبنده‌تر و بر نيك و بد شكيباتر است ؟ زن فرزانه بديشان گفت : شمايان نخست بايد با موبدى نيكدل و سگالشگر بنشينيد و با آرامش و كام فرجام كار را بجوييد . سپس از همهء بزرگان برگزيدهء شهر و خردمندان و رهنمون در اين باره بپرسيد . چرا كه خوب نيست در كارى اين چنين گرمى و تندى كرد . كسى كه جوياى تاج و تخت شاهى باشد ، بايد خِرد و انديشه و گنج و سپاه داشته باشد . ليك چون بيدادگر به پادشاهى رسد ، همهء گيتى را پر از اندوه و تباهى خواهد ساخت . گو فرزانه كه چنين شنيد ، به مادر گفت : براى پاسخ به اين پرسش ، راه ميانه را برنگزين .\r\nاگر كشور از من فروغ نمىگيرد ، بگوى و هيچ آهنگ دروغ مكن و تخت و تاج را به طلحند بسپار . من نيز از آن پس براى او كهترى نيكخواه خواهم بود . ليك اگر من ، هم به سال و هم به خِرد از او مهتر هستم و از پشت جمهور دلاور نيز مىباشم ، پس به دو بگوى تا ديگر با بىدانشى ، كار را از براى تاج و تخت اين چنين سخت نگيرد .\r\nمادر كه چنين شنيد ، به گو گفت : تندى مكن و بدان كه بايد به اندازه سخن برانى .\r\nهر كسى كه بر تخت شاهى بنشيند ، بايد ميان را بسته و دو دستش را گشاده بدارد .\r\nجان پاك خود را از بدى نگاه دارد و با دانش راه خردمندى را بگذراند . در جنگ با دشمن نيز هوشيار باشد و بهرهء آبرو را نگاه بدارد .\r\nز داد و ز بيداد شهر و سپاه * بپرسد خداوند خورشيد و ماه\r\nاگر پشّه از شاه يابد ستم * روانش به دوزخ بماند دژم\r\nجهان از شب تيره تاريك تر * دلى بايد از موى باريكتر\r\nكه از بد كند جان و تن را رها * بداند كه كژّى نيارد بها\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nچون شاه بر تخت دادگرى ، تاج بر سر گذارد ، همهء گيتى از داد او شاد خواهند بود . بدانيد كه سرانجام بستر همه از خشت و خاك است . از اين دودمان ، جمهور ، شاهى بود كه انديشه‌اش از كردار بد دور بود . ليك بىهنگام بمرد و گيتى را به برادر كهتر خود سپرد . پس ماى سرافراز - كه جوان و بينا دل و پاك انديش بود - از دنبر بيآمد و همهء مردم سندلى با دلى پر از خون و جوياى شاه به پيش او آمدند . ماى نيز بيآمد و بر آن تخت شاهى بنشست و ميان را ببست و دو دست بخشندهء خود را بگشود . چون مرا بخواست ، به همسرى او درآمدم تا هر سخنى در نهان بماند . پس اكنون كه تو برادر مهتر هستى و هم به سال و هم به خِرد ، برتر مىباشى ، همان كارى را بكن كه از براى سرافرازى و تاج و گنج ، جان خود را به رنج ندارى . ليك اگر من يكى از شمايان را برگزينم ، ديگرى از من پر از درد و كين خواهد شد . از براى تاج و گنج ، خون خود را مريزيد ، چرا كه اين سراى سپنجى براى كسى نخواهد ماند .\r\nچون طلحند آن پندهاى مادر را بشنيد ، گفتار او برايش سودمند نشد . پس به مادر گفت : با اين مهترى ، همواره از پِى گو داورى مىكنى . بدان كه اگر برادرم به سال از من بزرگتر است ، ليك هر كسى كه بزرگتر باشد ، بهتر نيست . در اين شهر و ميان سپاهيان بسيارى كسان هستند كه ساليان زندگانيشان به اندازهء كركس آسمان است .\r\nليك هرگز تخت و تاج و سپاه و گنج نمىجويند . اگر پدرم در روزگار جوانى بمرد ، تخت بزرگى را به كسى نسپرد . اينك من پيوسته دل تو را گراينده به سوى گو مىبينم و بر آن هستى كه او را شاه بكنى . ولى مباد كه من هرگز نام پدر را گم كنم .\r\nمادر كه چنين شنيد ، سوگند سختى بخورد و گفت : اگر من هرگز اين آرزو را از يزدان خواسته و بر دل خود بيآراسته باشم ، پس همانا كه از گنبد لاژوردين آسمان بيزار هستم . از اين سخن من هيچ گمانى بجز نيكى مكن و با سرنوشت تيز مشو . زيرا تنها به كسى كه بخواهد ، نيكويى مىدهد . پس به هوش باش تا جز به يزدان به كسى ديگر نگروى . من هر پندى كه مىدانستم ، بدادم . ليك اگر پند من براى تو سودمند نيست ، بنگريد تا چه كارى بهتر است و همان كار را بكنيد و اين پندها را رامش جان\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nخود بسازيد . سپس مادر ، همهء خردمندان را به پيش خود بخواند و همهء آن پندها را به پيش ايشان بگفت و كليد در گنج آن دو پادشاهى كه با دانش و پارسا بودند ، را بيآورد و همهء گنجهاى نهان را در پيش آن كارآزمودگان و بزرگان آشكار بكرد . سپس همهء آنها را به آن دو فرزند ببخشيد و با اين كار ، كام و خواست آن دو را بخواست .\r\nسپس گو به طلحند گفت : اى مرد نيكدل ، خودت شنيده‌اى كه جمهور چندى به سال و خِرد از ماى سرافرازتر بود . ليك پدرت - آن گرانمايهء نيكخوى - هرگز آرزوى تخت او را نكرد و از كهترى كردن ننگش نيآمد و هيچ بر مهتران ، مهترى نجست . پس بنگر كه آيا هيچ دادگرى مىپسندد كه من در پيش كهتر كمر ببندم ؟ براستى كه مادرمان سخنى جز به داد نگفته است . پس چرا دل تو از بيداد ، شاد گشت ؟ اينك ما چند تن از بزرگان و خردمندان و كارآزمودگان را از ميان سپاه بخوانيم و چون سخن آن فرزانگان را بشنويم ، ديگر به خواست و فرمان ايشان بگرويم . سرانجام هر دو جوان بر آن نهادند كه : ديگر از اين پس هيچ سخنى از پهلوانان دانا و يا نادان نمىشنويم و تنها به گفتار فرهنگيان مىگرويم . زيرا از ايشان بود كه دانش آموختيم و دلهايمان را به فروغ فرهنگ برافروختيم . پس آن دو فرزانهء راهنماى [ كه از نخست آموزگار ايشان بودند 
  ] بيآمدند و در ميانشان همه گونه سخن برفت . آموزگار فرزانهء گو مىخواست كه گو شاه سندلى گردد . آن كسى هم كه استاد طلحند و خردمندترين ِ فرزانگان بود ، [ مىخواست كه طلحند شاه گردد . 
  ] چون بدين گونه با يكديگر ستيزه كردند ، سرانجام هر دو مهتر كينه در دل گرفتند و دو تخت در ايوان بنهادند و آن دو پيروز بخت بر آنها بنشستند . هر يك از آن دو فرزانهء دلاور نيز بر دست راست هر يك از آن دو پسر نشستند و بدين گونه هر يك بهره‌اى از گيتى بخواستند . سپس گرانمايگان را نيز بخواندند و در چپ و راست ايوان بنشاندند . آنگاه آن فرزانگان زبان بگشودند و گفتند : اى سرافرازان و مردان ، آيا از اين دو نامه‌اى كه آيين پدرشان را به ياد داريد ، چه كسى را بر خويشتن پادشاه مىخواهيد و كداميك از اين دو جوان را پارسا مىدانيد ؟ آن موبدان و بزرگان و خردمندان بيدار دل در آن كار\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nفرو ماندند . دو شاه جوان از براى گفتهء آن دو فرزانهء شوربخت بر دو تخت نشسته بودند . پس هم شهرى و هم سپاهى مىدانست كه از آن كار ، جنگ و شور برخواهد خاست و همهء پادشاهى به دو نيم خواهد شد و خردمندان در رنج و بيم خواهند ماند . پس يكى از ميان آن انجمن سر برآورد و برپاى خاست و به آواى بلند گفت : ما چگونه مىتوانيم در برابر اين دو دستور و دو شهريار بگوييم كه كداميك از ايشان به كار خواهد آمد ؟ فردا انجمنى مىسازيم و هر يك با ديگرى سخن مىگوييم و سپس يكى يكى پيام خود را مىفرستيم تا شايد اين شهرياران كام بيابند . آنگاه همگى دژم و با دهانى پر از آه و روانى پر از اندوه و چنان كه از اندوه به زير لب زمزمه مىكردند ، برفتند و با يكديگر گفتند : همانا كه اين كارى با رنج گشت و از دست كارآزمودگان بيرون شد . ما تا كنون هرگز دو شاه را روبروى هم نديده بوديم كه دو دستور بدخواه نيز در پيش تختشان باشند . پس آن شب را با چهره‌اى پر از اخم بگذراندند .\r\nچون خورشيد از كوه سر برآورد ، همهء بزرگان شهر و كسانى كه از آن كار بهره‌اى داشتند ، برفتند . سراسر شهر سندلى پر از آواز گشت و هر كس به آرزوى خود سخن بگفت . يكى از پهلوانان گو را به شاهى مىخواست و ديگرى به سوى طلحند ، راهنماى بود . سرانجام زبانهايشان از آن همه گفتار به ستوه آمد . ليك با يكديگر همراه نگشتند . يكى به سوى طلحند پيامى بفرستاد و زبان خود را پر از دشنام به گو كرد .\r\nديگرى با گرز و تيغ به سوى گو رفت و به او گفت : من جان خود را از شاه دريغ نمىدارم . بدين سان كشور سندلى از براى نيكخواهى [ گو 
  ] و بددلى طلحند پر از آشوب شد .\r\nخردمند گويد كه در يك سراى * چو فرمان دو گردد نماند بجاى\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nجنگ ساختن گو و طلحند\r\nپس به طلحند و گو آگهى رسيد كه : در هر برزن يك تن پيش رو گشته و شهر پر از چنان خروشى شده كه دلها از براى آن به جوش آمده است و همهء شهر را از براى آرزوى دل خود ويران خواهند كرد . ليك شاهان نبايد اين كار را روا بدارند . آن دو كه چنين شنيدند ، از آن آگهى پر هراس گشتند و شب و روز پاسبانانى براى پاسدارى از خود بداشتند .\r\nروزى آن دو شاه جوان بىهيچ سپاه و پهلوانى برفتند و با رويى پر از اخم و سرى پر از جنگ ، زبان به گفتگو با يكديگر بگشودند . سرانجام گو نامبردار از آن گفته‌ها به جوش آمد و خروشان گشت و به طلحند گفت : اى برادر ، اين كارها را مكن . چرا كه ديگر سخن ما از اندازه بگذشت . بيهوده و با خيره‌سرى چيزى را مجوى كه فرزانگان آن را روا ندارند . خودت شنيده‌اى كه آنگاه كه جمهور ، زنده بود ، ماى براى او همچون بنده‌اى بود . او بمرد و من با خردسالى و زارى ازو بماندم . ليك تخت شاهى را نمىتوانستند به يك كودك خردسال بدهند . گيتى از خِرد او پر از خوبى بود و هيچكس را ياراى جستن جاى او نبود . پس سرانجام آن انجمن ، برادرش را - كه براى او همچون جان و تن بود - به شاهى بخواستند . بدان كه اگر من در آن هنگام سزاوار تخت بودم ، هيچكس به ماى نگاه نمىكرد . اينك بيا تا ما نيز به آيين شاهان پيشين برويم و نيك و بد را از فرزانگان بشنويم . من ، هم به سال و هم به پدرم از تو مهتر هستم و خودت مىدانى كه سزاوار تخت شاهى مىباشم . پس ناسزا مكن و تخت شاهى را مجوى و سراسر كشور را پر از گفتگو مساز . طلحند كه چنين شنيد ، به دو گفت : بس است . بدان كه هيچكس تا كنون با افسون ، بزرگى را نجسته است . من اين تاج و تخت را از پدرم يافتم و از تخمى كه او بكاشت ، بر بيافتم . از اين پس نيز اين پادشاهى و گنج و سپاه را با شمشير نگاه خواهم داشت . اين همه از\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nجمهور و ماى سخن مگوى . اگر تخت را مىخواهى ، رزم بجوى .\r\nآنگاه همهء آن سران پر از جنگ بيآمدند . همهء سپاهيان و شهريان جنگجوى به درگاه آن دو شاه روى نهادند و گروهى طلحند را خواستار شدند و گروهى ديگر گو را . از درگاه هر دو شاه خروش برآمد و ديگر هيچ جايى در آن شهر نبود . نخست طلحند بود كه جنگ را بيآراست . چرا كه از سرِ دليرى هيچ درنگى در جنگ نمىكرد . پس در گنجهاى پدر بگشود و به همهء سپاهيان كلاهخود و جوشن بداد .\r\nهمهء شهر پر از بيم گشت و دل مردان خردمند به دو نيم شد و با خود مىانديشيدند كه : آيا گردش روزگار چگونه خواهد شد و كداميك از آن دو مهتر را برخواهد كشيد ؟ بدين سان همهء كشور از آن دو شاه آگاه شدند و پيوسته از هر سو سپاهيانى بيآمد .\r\nنخست اين طلحند بود كه جوشن بپوشيد و چنگ خود را به خون ريختن بشست .\r\nآنگاه گو نيز گبر و كلاهخود بيآورد و بر جان پدرش درود بفرستاد . با آن تيزى از جاى برخاستند و پشت پيلان را بيآراستند و بر كوههء آنها زين بنهادند . گويى زمين نيز جنگ مىجست . چشمها پر از زنگ و دراى زرّين و گوشها پر از نالهء كارناى بود . آن دو شاه جوان بدين گونه به لشگرگاه آمدند و همه از براى فزون خواهى و بيشى ، روان خود در پيش نهاده بودند . آسمان نيز در آن رزمگاه خيره گشت و چشمها از گَرد سپاهيان تيره شد . از دو سو خروش نفير و آواى كوس برآمد . چپ و راست سپاهيان را چنان بيآراسته بودند كه گويى زمين يك سره كوه گشته بود . دو سپاه تا دو كروه رده بركشيدند و آن دو شاه سرافراز نيز بر پشت پيل بودند و هر يك درفش درخشانى برافراشته بودند كه يكى ببرپيكر و ديگرى هماى پيكر بود . در پيش ايشان نيز پيادگان نيزه‌دار و سپرداران شايستهء كارزار جاى گرفته بودند .\r\nپند دادن گو ، طلحند را\r\nچون گو به آن دشت جنگ نگريست ، آسمان را همچون پشت پلنگ جنگى\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nديد . دهانها پر از خاك و همهء دشت پر از خون و نيزه بود . دلش بر طلحند بسوخت و خِرد ، لب آز او را بدوخت . پس مرد سخنگويى را كه پيش رو آن مهتران بود ، برگزيد و به دو گفت : به پيش طلحند برو و او را بگوى كه با بيداد ، جنگ با برادر را مجوى . زيرا هر خونى كه از براى اين كينه ريخته شود ، تو از براى آن در آن سراى آويخته گردى .\r\nپس پند گو را گوش بسپار و به گفتار بدگوى فريفته مشو . نبايد كه از براى اين كارزار از ما در گيتى نكوهش به يادگار بماند . چرا كه از اين كار ، كشور هند ويران مىشود و كنام پلنگان و شيران مىگردد . پس ، از اين رزم و آويختن و با بيداد و خيره‌سرى خون ريختن بپرهيز و دل مرا با اين آشتى شاد كن و گردن خود را نيز از وام خِرد رها ساز .\r\nبه اين پيمان كه از اين سرزمين تا مرز چين ، هر سرزمينى كه بخواهى از آن تو خواهد بود . ما نيز همگى جان خود را مهربان مىسازيم و تو را بر سر خويش افسر مىكنيم .\r\nشاهى را بسان گنجى مىبخشيم ، چرا كه اين تخت و تاج به اين همه رنج نمىارزد .\r\nليك اگر جنگ و بيداد و پراكندن اين مردمان را بجويى ، هم در اين گيتى بر تو نكوهش سازند و هم چون به سراى ديگر رفتى ، از تو پژوهش شود . پس ، از خداوند خورشيد و ماه بترس ، همانا كه بىگمان گمراه گشته‌اى . اى برادر ، آهنگ بيداد مكن ، چرا كه بيداد را توان پايدارى در برابر داد نباشد .\r\nچون فرستادهء گو به پيش طلحند برفت و آن پيام پند آميز او را بداد ، طلحند به دو گفت : به گو بگوى كه : اين همه در جنگ بهانه مجوى . من تو را نه به برادرى مىخواهم و نه براى دوستى . تو نه مغز و نه پوستى از دودمان ما هستى . همانا كه چون آهنگ جنگ با دليران كنى ، همهء اين پادشاهى را ويران خواهى كرد . همهء بدسگالان به نزد تو هستند و در اين روز شوم ، يار تو مىباشند . اين تو هستى كه در پيش يزدان ، گناهكارى ، زيرا كه بدنام و بدنژاد و بدخوى هستى . از اين پس از براى اين خونهايى كه در اين كينه ريخته شود ، تو را نفرين خواهند كرد و من باآفرين خواهم بود . ديگر اين كه گفتى اين سرزمين با ارزش و تاج و تخت پيلسته را ببخشيم ، بدان كه توانايى و گنج و شاهى از آن من است و همه چيز از خورشيد تا پشت ماهى از براى من\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمىباشد . ليك هر گاه كه تو شهريارى كنى و بخواهى كه مرا سرزمينى ببخشى و يارى كنى ، ديگر نخواهم كه جان در تنم باشد و يا بر آن تاج و تخت چشم بيافكنم . اكنون سپاهيانم را رده بركشانيدم و آسمان از اين همه تير و ژوپين و پيكان همچون ديباى زربافت گرديد . اينك ديگر گو سر خود را از پاى نخواهد شناخت . در اين آوردگاه سر افشان مىكنم و همهء سپاهش را خروشان مىسازم . چنان سپاهى به جنگ مىآورم كه پلنگ جنگى نيز از جنگ سير آيد . اكنون گو را دست بسته مىآوريم و سپاهيانش گَرد شكست را خواهند ديد . تا ديگر هيچكس ، چه بنده و چه شهريار ، جوشن كارزار نپوشد .\r\nچون فرستادهء خردمند پاسخ طلحند را بشنيد ، به نزد گو آمد و همه را به پيش او ياد كرد . دل گو با شنيدن آن پاسخ اندوهگين گشت چرا كه طلحند را هيچ دانشى نديد . پس پر از انديشه ، آن فرزانه را به پيش خود خواند و در بارهء پاسخ طلحند با او سخنان فراوانى براند و به دو گفت : اى مرد فرهنگ جوى ، چارهء اين كار را به من بگوى ، زيرا همهء دشت پر از خون و سرهاى بىتن است و روانها و دلها دردمند مىباشند . پس نبايد كه سرانجام از براى اين جنگ به ما بد رسد . فرزانه كه چنين شنيد ، به دو گفت : اى شهريار ، تو را به پند هيچ آموزگارى نياز نيست . ليك اگر از من مىپرسى ، تو را مىگويم كه در جنگ با برادر ، درشتى مكن و فرستادهء سرافراز و با دانش و خوبگويى را به نزد او بفرست و او را پيام بده تا شايد در اين جنگ رام گردد .\r\nهمهء گنجهاى نابرده رنج خود را به دو بده و جان برادرت را بر گنج برگزين . چون تاج و انگشترى شاهى از آن تو باشد ، ديگر از براى دينار با او جنگ مكن . بدان كه من در گردش آسمان نگاه كردم و ديدم كه روزگار او به زودى بسر خواهد آمد . از هفت اختر گردنده بر سپهر هيچيك را به او مهربان نديدم . او در اين دشت جنگ تباه خواهد شد . پس نبايد كار را بر او تنگ بگيرى . بجز مُهر و تخت و تاج شاهى هرچه از اسپ و گنج بخواهد ، به دو بده تا از براى جانش در رنج نمانى . با اين همه تو خودت شهريار و نيك اختر هستى و در كار سپهرى داناتر مىباشى .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nچون شاه اين سخن را از آن فرزانه بشنيد ، انديشهء نويى بكرد . پس همچنان كه از درد برادر مىگريست ، مرد نيك اختر و چرب زبانى را برگزيد و به دو گفت : به سوى طلحند برو و او را بگوى كه گو پر از درد و رنج است . دلش دردمند و جانش مستمند و تنش در سوز و روانش پر از گزند است . اينك گو از كردگار دادگر مىخواهد كه در اين كارزار به دلت هوش و مِهر بيآورد و روى از جنگ با برادرت بگردانى . تو اكنون از آن فرزانه‌اى كه در نزد تو جان تاريكت را مىفريبد ، از گردش روزگار و اختران بپرس و اين كه فرجام اين كار بيداد چه خواهد شد ؟ بدان كه تو اگر چه تند و جنگاورى ، ليك از گردش آسمان نخواهى گذشت . گرداگرد ما پر از دشمن است و همهء گيتى پر از مردم فريبكار مىباشد . از شاه كشمير و فغفور چين نيز كار بر ما تنگ است . پس چون جنگ و كينه آوريم ، از آنها و از چنگ شيران ايران زمين مىترسم . هم از سوى اين سه گروه و هم از سوى نامداران پرخاش جوى نكوهيده خواهيم بود . آيا چون مىبينند كه طلحند و گو از براى تاج و تخت چنين رزمگاهى ساخته‌اند ، چه خواهند گفت ، كه از براى چه بود ؟ ايشان خواهند گفت كه آيا گو و طلحند مگر همنژاد نيستند و پدرانشان پاك نبوده‌اند ؟ پس چرا از براى گفتار راهنمايى ناپاكدل به خون خويشاوندان يكديگر دست مىيازند ؟ اكنون اگر از ميان سپاه به نزديك من آيى ، جان تاريك مرا درخشان خواهى ساخت . من نيز همه چيز از دينار و ديبا و اسپان و گنج را به تو خواهم بخشيد و نخواهم گذاشت كه در رنج باشى . آنگاه از دست من كشورى را به همراه مُهر و تاج و تخت پيلسته و دستبند شاهى خواهى يافت . تو را از برادر مهترت ننگى نيست و مرا نيز آرزوى جنگ جستن نمىباشد . ليك بدان كه اگر همهء پندهاى مرا نشنوى ، سرانجام پشيمان خواهى شد .\r\nفرستاده به شتاب همچون آب روان به نزديك طلحند تيره روان بيآمد و آنچه را كه گو به او گفته بود و نيز در بارهء آن شاهى و گنج و دينار به او بگفت . چون طلحند گفتار خردمندانه و انديشهء بيدار او را بشنيد ، از آن رو كه آسمان را رازى ديگر در كار بود ، گفتار برادر را نپذيرفت . پس گفت : به گو بگوى كه : تو همواره به چاره‌جويى\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nمىپردازى . زبانت به شمشير بدى بريده باد و تنت در آتش هيربدى سوخته بادا .\r\nهمهء آن گفتار خام تو را شنيدم ، ليك هيچ بجز چاره‌جويى در آنها نمىبينم . تو چگونه گنج و شاهى را به من مىدهى ؟ تو در ميان اين انجمن بزرگ ، كسى نيستى .\r\nتوانايى و گنج و شاهى از آن من است و همه چيز از خورشيد تا پشت ماهى از براى من مىباشد . همانا كه روزگار تو بسرآمده كه اين چنين انديشه‌هاى درازى در سر آورده‌اى . سپاهيان و پيلان اين چنين تا دو كروه در آوردگاه بايستاده‌اند . پس سپاهيانت را گرد آور و جنگ را بيآراى . تو به رزم آمده‌اى ، پس از براى چه اين همه درنگ مىدارى ؟ اكنون چنان نيرويى از من ببينى كه روزگارت به تيرگى شب گردد .\r\nاينك كه ديده‌اى گزند به پيش تو آمده ، هيچ بجز افسون و بند و فريب نمىدانى . از انديشه و تاج و تخت دور هستى و نيكبختان تو را دانشمند نمىخوانند .\r\nآنگاه فرستاده با لبانى پر از آه به پيش گو آمد و همهء گفتار طلحند را براى او ياد بكرد . بدين سان تا شب تيره فرا رسيد ، پيوسته آن فرستاده از سوى اين به سوى آن روان بود . سرانجام در آن رزمگاه فرود آمدند و كَنده‌اى پيرامون سپاه بساختند و نگاهبان به گِرد آن دشت بگرديد ، تا اين كه آن شب بگذشت .\r\nجنگ گو و طلحند\r\nچون آفتاب از بخش شير سر برآورد و زمين همچون دريا شد و خورشيد ، چادر زردى بيآورد و بر گنبد لاژوردين آسمان بگسترانيد ، خروش كارناى و آواى كوس از دو سراپرده برآمد و درفش دو شاه نو پديدار شد . سپاهيان در چپ و راست جاى گرفتند و آن دو شاه سرافراز نيز در دل سپاه بايستادند و آن دو دستور فرزانه نيز در كنارشان ايستادند . پس گو به فرزانهء خود بفرمود كه به آواى بلند به پيش رو سپاه بگويد كه : همگى درفشها را بر پاى داريد و تيغهاى بنفش را بيرون كشيد . ليك يك تن از پهلوانان نيز پاى به پيش نگذاريد و نبايد كه هيچ پياده‌اى از جاى خود بجنبد .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nزيرا هر كسى كه در روز جنگ ، تندى و تيزى كند ، خردمند نيست . تا من ببينم كه طلحند با اين سپاهيانش چگونه به آوردگاه خواهد خراميد . همانا كه از خورشيد درخشنده گرفته تا خاك تيره هيچ چيز جز به خواست يزدان پاك نمىباشد . اكنون از كردگار چنين اميد دارم كه روزگار مرا روشن سازد . طلحند را پندهاى بسيارى از سرِ مِهر بداديم . ليك نپذيرفت . از براى دستيابى به خواسته خون مريزيد ، چرا كه گنجهاى آراسته‌اى خواهيد يافت . اگر نامدارى از ميان سپاه ما با تيزى اسپ خود را به دل سپاه طلحند براند ، چون طلحند را در نبرد بيابد ، نبايد كه بر او گزندى رساند .\r\nهمگى بايد در پيش آن پيل ژيان ، كمر بسته و نيايش كنان برويد . سپاهيان گو كه چنين شنيدند ، همگى خروشيدند كه : از تو فرمان مىبريم و انديشهء تو را آرايش جان خويش مىسازيم .\r\nاز سوى ديگر طلحند در پيش سپاهيانش گفت : اى پاسبانان تخت شاهى ، اگر اختر نيك يار ما باشد ، پيروز خواهيم شد . پس همگى تيغهاى كينه را بيرون كشيد و به يزدان پناه ببريد و دشمن را بكشيد . ليك چون گو را بيابيد ، نبايد او را بكشيد و يا با او سخنى به درشتى بگوييد . او را از كوههء آن پيل مست بگيريد و دو دستش را ببنديد و به پيش من آوريد .\r\nدر همان هنگام خروش كارناى از دهليز سراپرده برخاست . ديگر از آواى اسپان و گَرد سران و گراييدن گرزهاى گران ، چنان كوه و دريا پر از آوا گشت كه گويى سپهر روان بازگشته بود . آز آن همه فرياد و چكاچاك تبر هيچكس سر از پاى نمىشناخت .\r\nاز بسيارىِ پيكانهاى درخشان و پَر دالمنهاى بر تير ، آفتاب دور گشت . دريايى از خون بر روى زمين روان شد و سر و دستها به زير سنگ رفت . چون آن دو شاه شاهزاده از دل سپاه براندند ، هر دو به يكديگر خروشيدند كه : از پيش باد ژوپين من دور شو و دست به جنگ برادر مياز و جان خود را از آزار من نگاه بدار . آن دو پيوسته بدين گونه با يكديگر مىگفتند و سراسر زمين همچون درياى خون گشته بود .\r\nپهلوانان دشنه‌گذار پيرامون كارزار بگشتند . از زخم آن دو شاه پرخاش جوى ، جويى\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاز خون و مغز روان شد . بدين گونه تا خورشيد از گنبد آسمان بگشت ، آويختن ايشان از اندازه بگذشت . پس گو در آن دشت به آواى بلند خروشيد كه : اى جنگسازان و پهلوانان نو ، هر كسى كه از ما زينهار بخواهد ، ديگر به او كينه نورزيد تا برادرم از جنگ بترسد و چون تنها بماند ديگر در اينجا درنگ نكند . بدين گونه بسيارى از آن پهلوانان زينهار بخواستند و بسيارى نيز در آن كارزار كشته شدند .\r\nسرانجام همهء سپاهيان طلحند پراكنده گشتند و رمه ، بىشبان گشت و شبان نيز بىرمه شد . چون طلحند بدين سان بر پشت پيل تنها بماند ، گو چندين بار او را به آواى بلند بخواند و به دو گفت : اى برادر ، به ايوان خود برو و به ايوان و ديوان خود بنگر . ببين كه بسيارى از اين انجمن تيغ زن نامدار را زنده نمىبينى . پس همهء كارهاى خوب را از يزدان بشناس و تا زنده باشى او را سپاسگزار باش كه از اين دشت جنگ زنده بيرون آمدى . بدان كه ديگر هنگام انديشه و درنگ در اينجا نيست .\r\nچون طلحند آواى گو را بشنيد ، از آن ننگ پيچان گشت و اشك از ديدگان بباريد .\r\nپس از آن دشت آوردگاه به مَرغ آمد و از هر سو سپاهيان به پيش او آمدند . طلحند در گنج را بگشود و روزى سپاهيان را بداد . بدين گونه سپاهى آباد و با كام و شاد گرد آورد . براى هر كسى هم كه سزاوار ديد ، جامهء شاهوارى ، بيآراست . چون بدين گونه سپاهيان آباد گشتند و دل جنگ جويش از اندوه آزاد شد ، طلحند پيامى به نزد گو فرستاد و او را گفت : اى كه بر روى تخت شاهى همچون گياهى هرزه در پاليز مىباشى ، بدان كه ناگهان در آتش سوخته خواهى شد و روانت آزرده و چشمهايت خيره مىگردد . اكنون چنين مىپندارى كه از گزند من رها گشتى ، ليك دل خود را با زنّار افسون مبند .\r\nچون گو آن پيام درشت طلحند را بشنيد ، ديگر روان خود را از مِهر برادر بشست .\r\nدلش از براى آن سخنان اندوهگين گشت و به آن فرزانهء خود گفت : اين شگفتى را ببين . فرزانه به دو گفت : اى شهريار ، تو از پدرت بر اين تخت شاهى به يادگار مانده‌اى . تو هم از دانش‌پژوهان ، داناتر هستى و هم از تاج داران ، تواناتر مىباشى .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nبدان كه من به درستى مىدانم و اين را به شاه نيز گفتم كه از كار خورشيد گردنده و ماه درخشنده دانسته‌ام كه آن طلحند نامور تا هنگامى كه نابود نگردد و همچون مار بر اين خاك تيره نغلتد ، نمىآسايد و از جنگ برنمىگردد . ليك چارهء تو در اين جنگ تنها درنگ جستن است . پس تو در پاسخ او با درشتى سخن مگوى و آزرم او را بجوى و با او بپيوند . همهء كوشش او تنها براى كار بد است . ولى بدان كه اين سرنوشت اوست كه ايزد برايش خواسته است . پس ديگر با او كارى نداشته باش .\r\nاگر او جنگ بيآورد ، ما به جنگ او نخواهيم رفت ، زيرا او با شتاب است و ما با درنگ هستيم .\r\nپس گو سپهبد فرستاده را به پيش خود بخواند و سخنان فراوانى به خوبى براند و به دو گفت : برو و به برادرم بگوى كه : اين همه درشتى و تندى مجوى . چرا كه درشتى زيبندهء شهريار نيست و تو ، هم پدرت نامور بوده است و هم خودت نامدار مىباشى . به درستى مىدانم كه تو از اين پندها و پيوند من دور هستى . ليك از آن رو كه آرزوى اين را دارم كه تو نامور و نيكخو باشى ، هر سخنى كه در دل دارم و جانم آن را مىخواهد ، به تو مىگويم . بدان كه آن دستور بد بود كه سر تو را از راه آسانى و خِرد بپيچيد . اى برادر ، هيچ سخنى بجز داد مگوى ، زيرا كه گيتى يك سره افسون و باد است . پس به سوى آشتى بيا تا هرچه از گنج و مردان شاهدوست باشند ، به پيش تو بفرستم و با اين كار ، روان بدانديش تو ببيند كه در دل من هيچ بجز داد نيست . مباد آن كسى كه از جان تو شاد نباشد « 1 »  .\r\nاينك من آنچه مىانديشيدم در اين پيام بگفتم ، باشد كه آن مهتر خودكامه اين سخن را بشنود . ليك اگر هيچ انديشه‌اى بجز جنگ ندارى و آهنگ خوبى و پيوند نمىكنى ، من نيز اكنون سپاهى براى جنگ\r\n\r\n","description":"","footnote":" ( 1 ) - در نسخهء ژول مُل ، ص 1920 ، بيت 3254 آمده :\r\nكه اندر دل من بجز داد نيست * مبادا كزين جان تو شاد نيست\r\nليك در نسخهء مسكو ، ج 8 ، ص 237 مصراع دوم بدين گونه آمده :\r\n« مباد آن كه از جان تو شاد نيست » ^ CENTER . كه صحيح‌تر مىباشد . ","page_name":" 380 ","page_number":380},
  {"content":"\r\n\r\nبسازم و آن سپاهيان را از اين سرزمين آباد بگذرانيم و به پيش دريا ببريم . آنگاه پيرامون سپاه كَنده‌اى بسازيم و راه را بر اين جنگ جويان ببنديم . سپس آب دريا را به شتاب در آن كَنده بيافكنيم تا هر كسى كه شكست خورد ، راه گريزى از آن كَنده نداشته باشد . ما نيز اگر در جنگ پيروز گرديم ، در آن جاى تنگ خون نخواهيم ريخت . همهء سپاهيان را دستگير مىسازيم و مباد كه ديگر دست به شمشير و تير ببريم .\r\nفرستاده كه چنين شنيد ، همچون باد به پيش طلحند برگشت و همهء آن سخنان گو را براى او ياد بكرد . چون طلحند پيام گو را بشنيد ، بفرمود تا پيش روان سپاه را به پيش او بخوانند و در جايى سزاوارتر بنشانند . آنگاه همهء پاسخ گو را به ايشان بگفت و رازها را بر ايشان بگشود و به سپاهيان گفت : شمايان در بارهء اين جنگ نويى كه گو بيانديشيده تا در پيش دريا بجنگيم ، چه مىانديشيد و چه چاره‌اى بايد بسازيم تا انديشهء او را بجاى آوريم ؟ بدانيد كه اگر همهء شما با من باشيد و هيچيك سر از جنگ نپيچيد ، ديگر براى من جنگ در پيش دريا و كوه يكسان خواهد بود . اگر در اين جنگ يار من باشيد ، پلنگ از آواز روباه نخواهد ترسيد . آگاه باشيد كه هر يك از شمايان كه جوياى نام بزرگ باشد ، از گيتى شادكامى بزرگ خواهد يافت . اگر جنگ جو با نامدارى كشته شود ، بهتر از آن است كه زنده بماند ، ليك دشمنش به او شادكام باشد . ديگر آن روزگار بزرگ نزديك گشت كه ميش از گرگ در آن دشت شناخته گردد . هر كسى كه در اين جنگ از براى سودمندى ، تندى كند ، از من خواسته‌هاى بسيار و ريدك و اسپان آراسته خواهد يافت . از كشمير تا پيش درياى چين ، در هر شهر بر ما آفرين مىكنند . پس چون فرمان و تاج و تخت از آن من شود ، همهء شهرها را به سپاهيانم خواهم بخشيد . مهتران كه چنين شنيدند ، همگى روى خود را بر خاك نهادند و در پاسخ او گفتند : ما نامجوى هستيم و تو شهريارى . پس اكنون گردش روزگار را خواهى ديد .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nبار ديگر رزم كردن گو و طلحند و مردن طلحند بر پشت پيل\r\nپس از درگاه طلحند خروش برآمد و همهء كشور از براى آن سپاهيان به جوش آمد . طلحند بدين گونه سپاهيانش را به سوى دريا كشانيد . از سوى ديگر نيز سپاه گو پديدار شد . آن دو شاه كه با يكديگر كينه خواه بودند ، روبروى هم فرود آمدند . آنگاه در پيرامونشان كَنده‌اى بساختند و چون ژرف شد ، در آن آب بيانداختند . پس دو سپاه روبروى هم رده بركشيدند و سواران همگى كف بر لب آوردند . سوى راست و چپ سپاه را بيآراستند و بنهء سپاه را نزديك دريا كشانيدند . آن دو شاه گرانمايه ، پر از درد و كين ، بر پشت پيلان زين بنهادند و جاى خود را در دل سپاه بساختند و هر يك سپاهيان خويش را بيآراستند . از آن همه نيزه و درفشهاى پرنيانى ، زمين ، سياه و آسمان ، بنفش گشت . هوا از گَرد سپاهيان به سياهى آبنوس شد . از آن همه ناليدن نفير و آواى كوس گويى دريا مىجوشيد و نهنگ درون خون مىخروشيد . از آن زخمهاى تبرزين و گوپال و تيغ ، ابر سرخى از دريا برآمد و ديگر چنان شد كه كسى ديگرى را نديد . گويى آسمان ، تيغ مىباريد و در خاك ، لاله مىكاشت . خروش و فرياد از آسمان نيز بگذشت و رستاخيزى پديدار گشت . همه‌جا از گَردى تيره پوشيده شد و چشمان خيره بماند . از آن همه كشته كه در آنجا افكنده گشتند ، كركس نيز توان گذشتن نداشت . همهء دشت پر از مغز و جگر و دل و همهء نعل اسپان از خون پر از گِل بود .\r\nگروهى پر از خون درون كَنده افتاده و گروهى ديگر با سرهايى بريده نگونسار گشته بودند . پيوسته از دريا كوهه برمىخاست و سپاهيان گروه گروه مىآمدند . طلحند از پشت پيل نگاه كرد . همهء زمين را بسان درياى نيل يافت . ناگهان همان باد به سوى طلحند گشت و طلحند به آب و نان آرزومند گشت . از آن باد و خورشيد و شمشير\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nتيز ، نه آرامش ديد و نه راه گريز . پس بر روى آن زين زرّين بخفت و ناگاه بمرد و همهء كشور هند را به گو سپرد .\r\nبه بيشى نهادست مردم دو چشم * ز كمّى بود دل پر از درد و خشم\r\nنه آن ماند اى پير دانا نه اين * ز گيتى همه شادمانى گزين\r\nاگر چند بفزايد از رنج گنج * همه گنج گيتى نيرزد به رنج\r\nچون گو از دل سپاه بنگريست ، ديگر آن درفش سپهدار نو را نديد . پس سوارى را بفرستاد تا كروه كروه همه‌جا را به جستجوى طلحند بگردد و ببيند كه آن درفشى كه همچون لآل درخشان و روى سواران از براى آن بنفش بود ، كجا رفت كه ديگر جوياى نبرد نيست . شايد كه چشم مرا گَرد تيره ساخته است ؟ سوار بيآمد و همه‌جا را بنگريست . ليك درفش آن سر نامداران را نديد . همهء دل سپاه او را پر از گفتگوى ديد و همهء سواران سپاه را در جستجوى شاه بيافت . پس همچون گَرد به پيش گو بازگشت و همه را به نزد او ياد كرد . گو سپهبد كه چنين شنيد ، از پشت پيل فرود آمد و گريان تا دو كروه پياده برفت . چون برادرش - طلحند - را مرده يافت و رخسار سپاهش را از درد پژمرده ديد ، سراپاى او را بنگريست ، ليك هيچ جاى تن او را زخمى نديد . پس خروشان گوشت خود را بكند و سوگوار و نژند در كنارش بنشست و پيوسته به زارى مىگفت : اى جوان نبرده ، با روانى خسته و پر از درد برفتى . همانا كه اين گردش اختر بد بود كه تو را بكشت و گرنه هيچكس بر تو گزندى نيآورد . از براى گفتار آموزگاران بود كه گمراه گشتى و اينك برفتى و دل مادرت بينوا شد . با زبانى چرب پندهاى بسيارى به تو دادم . ليك پندهايم برايت سودمند نيآمد .\r\nدر همان هنگام چون فرزانهء گو به آنجا رسيد و طلحند را مرده ديد ، خروشان در پيش گو بغلتيد و به زارى مىگفت : اى شاه نو . سپس فرزانه لب را به پند بيآراست و به گو گفت : اى شهريار بلند ، چه سود از اين زارى و سوگوارى ؟ اين كار بگذشت و اين سرنوشت بود . اينك بايد پروردگار كيهان آفرين را سپاسگزار باشى كه طلحند به\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nدست تو كشته نشده است . من همهء اين سرنوشت را از كار كيوان و بهرام و خورشيد و ماه به شاه گفته بودم كه اين جوان چندان در رزم بپيچد كه سرانجام روزگار را بر خود بسر آورَد . اكنون ديگر كار طلحند همچون باد گشت و از براى نادانى و تيزى درگذشت . اين همه سپاهيان پر از درد و خشم همگى به تو چشم دارند . پس آرامش بياب و دل ما را نيز آرام كن و با آرامش دل خود ، خِرد را كامروا ساز . زيرا اگر سپاهيان ، پادشاه را پر از درد و گريان و پياده ببينند ، آبروى شاه در نزد سپاه كاسته مىگردد و فرومايگان بر او گستاخ مىشوند . بدان كه شاه همچون جام گلابى است كه از نشستن گَرد يك باد نيز بر آن تباه مىگردد .\r\nگو خردمند پند آن دانا را بشنيد . پس خروش بلندى از سپاه برآمد كه : اى نامداران و پهلوانان شاه ، يك تن نيز ديگر در اين رزمگاه نباشيد . زيرا اكنون ديگر آن سپاه از اين سپاه جدا نيست . همه بايد بسازيد و آفرين كنيد . بدانيد كه همگى يك سره در زينهار من هستيد و شمايان از آن طلحند پر منش براى من به يادگار مانده‌ايد .\r\nآنگاه گو دانايان را به پيش خود بخواند و خون دل بگريست . سپس طلحند را در گاسونهء تنگى از پيلسته و زر و پيروزه و چوب ساگ بنهاد و سر تنگ گاسونه را با دبق و كرف و كافور و مشك خشك بكردند و روى آن را با ديباى سندى بپوشانيدند . و بدين سان آن نامبردار نامور هند درگذشت . گو سپاهيان خود را تيز از آنجا براند و در راه و ايستگاهها فراوان درنگ نكرد .\r\nآگاهى يافتن مادر طلحند از مرگ پسر و سوگ كردن از بهر او\r\nدر آن هنگامى كه آن دو شاه جاى نبرد را برگزيدند ، آرام و خورد و خواب از مادرشان دور شد . هميشه ديده‌بانى در آن راه داشت و روزگار را به تلخى\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمىگذرانيد . چون سرانجام گَرد سپاه از آن راه برخاست ، ديده‌بان بينا دل از آن ديده‌گاه بنگريست . ديد كه درفش گو از بالا پديدار گشت و سپاهيانش را بر همهء كشور بگسترانيد . ديده‌بان از دو كروه نگاه كرد تا شايد تاج و پيل طلحند را ببينند .\r\nليك طلحند از ميان آن سپاه پديدار نشد . پس سوارى را از آن ديده‌گاه بفرستاد تا به مادر طلحند و گو بگويد كه : سپاه به اين سوى كوه آمد و گو به همراه همهء كسانى كه با او بودند ، بيآمد . ولى نه طلحند و پيل و درفشش پيدا است و نه آن نامداران زرّينه موزه .\r\nمادر كه چنين شنيد ، خون بگريست و فراوان سرش را به ديوار زد . سپس چون به دو آگهى رسيد كه : ديگر آن فرّ شاهنشاهى تيره شد و طلحند بر روى زين بمرد و تخت شاهى را به گو سپرد ، مادر با سرى كه پر از خون بود ، به ايوان طلحند دويد و همهء جامه‌هايش را بدريد و رخسار خود را بكند . آنگاه آن ايوان و گنج را به آتش كشيد و تاج و تخت بزرگى را بسوخت . سپس آتش بلندى برافروخت تا به آيين هندوان تن خود را در آن بسوزاند . چون از اين كار مادر به گو آگهى رسيد ، آن اسپ تيز روى خود را از جاى برانگيخت و بيآمد . و او را تنگ در برگرفت و همچنان كه خون مىگريست از او خواهش كرد كه : اى مادر مهربان ، به سخنم گوش بسپار و بدان كه ما از اين كارزار بىگناه هستيم . نه من و نه يارانم ، هيچكدام او را نكشتيم .\r\nهيچيك از پهلوانان آن انجمن نيز هرگز گمان نمىكرد كه بتواند با او به درشتى سخن گويد . اينك بدان كه اين گردش اختر بد بود كه او را بكشت . مادر كه چنين شنيد ، به دو گفت : اى بدكنش ، آگاه باش كه از روزگار بر تو سرزنش خواهد آمد . نيكدلان از براى اين كه برادرت را از پِى تاج و تخت بكشتى ، تو را نيكبخت نخواهند خواند . ليك گو به دو گفت : اى مهربان ، شايسته نيست كه بر من بدگمان گردى . اكنون آرامش بياب تا من آن رزمگاه و كار شاه و سپاهيان را به تو نشان بدهم . براستى چه كسى را ياراى رفتن به پيش آن رزمجوى بود و چه كسى چنين انديشه‌اى در سر داشت ؟ سوگند به دادارى كه ماه و خورشيد و شب و روز و آسمان را بيآفريد كه از اين پس ديگر هرگز\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمُهر و تخت و تاج و اسپ و گرز و تيغ ، مرا نخواهند ديد ، مگر اين كه اين سخن را برايت آشكار گردانم و دلت را از اين تندى ، پر از نرمى سازم . آنگاه خودت با روشن روانى خواهى ديد كه او به دست هيچكس كشته نشد .\r\nكه يابد به گيتى رهايى ز مرگ * اگر جان بپوشد به پولاد ترگ\r\nچو اين شمع رخشان فرو پژمرد * به مردى كسى يك نفس نشمرد\r\nپس اگر آن هنگام كه اين كار را به تو بنمايانم ، باز هم رام نگردى ، سوگند به دادار دارنده كه تن خود را به آتش مىسوزانم و با اين كار جان بدانديش را شاد مىسازم .\r\nچون مادر آن سخنان گو را بشنيد دريغش آمد كه آن جوان ، چنان برز و بالايى را در آتش دليرى خود بسوزاند . پس به دو گفت : اين راه را به من نشان بده كه طلحند شاه چگونه بر پشت پيل بمرد . باشد كه چون اين كار براى من آشكار گردد ، دل پر آتشم پر از نرمى شود .\r\nگو كه چنين شنيد ، پر از درد به ايوان خود رفت و آن فرزانهء كارآزموده را به پيش خود بخواند . پس آنچه را كه با مادرش در پيش آتش بگفته بود ، با او بگفت . آنگاه گو به همراه آن مرد فرزانه بدور از گروه به سگالش بنشستند . فرزانهء نيكخو به دو گفت : ما همهء نامداران تيز هوش و راهجوى برنا و پير را از هر جا ، از كشمير و دنبر و مَرغ و ماى به اينجا بخوانيم و با ايشان در بارهء آن دريا و كَنده و رزمگاه سخن بگوييم .\r\nباز شطرنج ساختن از بهر ما در طلحند\r\nبدين سان گو سواران را به هر سو ، به جايى كه موبدى بود بفرستاد . ايشان نيز همگى به درگاه شاه و آن بارگاه نامور بيآمدند . شاه با آن هندوان و بزرگان دانا و روشن روان بنشست . سپس آن فرزانه براى ايشان روشن ساخت كه پيكار شاه و سپاهيان در آن رزمگاه چگونه بود . همه را در بارهء آن دريا و كَنده و آبگير براى آن\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nتيز هوشان بگفت . ايشان با شنيدن آن سخنان آن شب تيره را نخوابيدند و با يكديگر نيز هيچ سخنى نگفتند .\r\nچون روز فرا رسيد و آواى كوس از ميدان برخاست ، آن كارآزمودگان آبنوسى بخواستند و دو مرد گرانمايه و نيكخو از ميان ايشان از آن آبنوس تخته‌اى چهار سو همانند آن كَنده و رزمگاه بساختند كه سپاهيان در آن روياروى گشته بودند . بر روى آن تخته سد خانه نگاريدند كه خراميدن سپاه و شهريار را بر روى آن نشان دهند .\r\nسپس دو سپاه و دو شاه سرافراز با فرّ و تاج از ساگ و پيلسته بساختند . پيادگان و سواران نيز در دو رده بايستادند . پيكر همهء آن مهره‌ها را از اسپان و پيلان و دستور شاه و جنگ جويانى كه بر سپاه اسپ مىتازانند ، درست به آيين جنگ بساختند كه يكى تيز و جنبان و ديگرى با درنگ بود . شاه در دل سپاه جاى داشت و فرزانهء نيكخواهى در يك سوى او بود . در كنار دست شاه نيز از دو سو دو پيل جاى داشتند كه از آن پيلان آسمان به رنگ نيل گشت . در كنار پيلان نيز دو شتر بر پاى كردند و دو پاكيزه انديش را بر آنها بنشاندند . دو پهلوى آن شتران هم دو اسپ و دو مرد بايستادند كه در روز نبرد پرخاش بجويند . دو رخ جنگجوى نيز در دو سوى دو رده ، از خون جگر كف بر لب آورده بودند . پيادگان كه در آن جنگ فريادرس بودند ، تنها به پيش و پس مىرفتند . فرزانه « 1 »  نيز پيوسته در كنار شاه بود و بيش از يك خانه از براى جنگ به پيش نمىرفت . پيل سرافراز تا سه خانه مىرفت و همهء رزمگاه را تا دو كروه مىديد . شتر نيز شتابان و جوشان تا سه خانه در آن آوردگاه مىرفت . رفتن اسپ نيز سه خانه بود و يك خانهء آن بى راه بود . هيچكس به كينه خواهى پيش رخ نمىرفت و او در همهء رزمگاه مىتاخت . هر يك از آنها در ميدان خود مىتاختند و هيچكس رفتن خود را كم و بيش نمىكرد . چون كسى شاه را در نبرد مىديد ، به آواى بلند به دو مىگفت : اى شاه ، دور شو . شاه از خانهء خويش برتر مىرفت تا اين كه\r\n\r\n","description":"","footnote":" ( 1 ) - مراد از فرزانه همان فرزين يا وزير در شطرنج است . ","page_name":" 387 ","page_number":387},
  {"content":"\r\n\r\nجاى بر او تنگ مىشد . سپس رخ و اسپ و فرزين و پيل و سپاه راه را بر شاه ببستند .\r\nشاه به سراسر آن چهار سوى بنگريست و سپاهيان را ديد كه اخم به ابروان آورده بودند و از چپ و راست و پيش و پس با آب و كَنده راه را بر او بسته بودند . سرانجام شاه از رنج و تشنگى مات شد و اين چنين از اين روزگار رها گشت .\r\nآرزوى گو - آن شاه آزادهء نيكخوى - از آن شطرنج ، نماياندن كار طلحند بود . مادر با دلى پر خون از درد طلحند شاه پيوسته به آن بازى نگاه مىكرد . شب و روز ، پر از درد و خشم نشسته و به آن بازى شطرنج چشم دوخته بود . همهء كام و انديشه‌اش به شطرنج بود و جانش از براى طلحند پر از رنج بود . هميشه خون مىگريست و تنها پزشك آن دردش ، شطرنج بود . بدين گونه هيچ نخورد و نخوابيد ، تا اين كه روزگارش بسر آمد « 1 »  .\r\nچنين است كار جهان را نهاد * كزو گاه غمگين بوى گاه شاد\r\nاكنون اين داستان همچنان كه از گفتهء باستان بشنيدم ، بسر آمد و اين تختهء شطرنج از آن روزگار براى مردمان به يادگار بمانده است .\r\nداستان كليله و دمنه\r\nگفتار اندر آوردن برزوى كليله و دمنه را از هندوستان\r\nبنگر كه شادان برزين « 2 »  آنگاه كه راز از نهفت بگشود ، از كار شاهنشاه انوشيروان - كه نامش پيوسته جوان بماناد - چه گفت : انوشيروان از هر دانشى ، موبدانى را\r\n\r\n","description":"","footnote":" ( 1 ) - ثعالبى ، تاريخ غررالسير ، ص 356 .  ( 2 ) - يكى از راويان شاهنامه يا خداىنامه كه حكيم فردوسى بخشهايى از شاهنامه را از زبان او روايت كرده است . ","page_name":" 388 ","page_number":388},
  {"content":"\r\n\r\nمىخواست تا درگاه خود را با آن پزشكان و سخنگويان و دلاوران و خوابگزاران نام آور بيآرايد . در ميان ايشان مهتر نامورى بود كه بر هر سرى افسر بود . پزشكى سراينده و سخنجوى و پير به نام برزوى بود كه از هر دانشى بهره داشت و در گيتى پر آوازه بود .\r\nروزى برزوى به هنگام بار به پيش آن شهريار نامور ايران آمد و گفت : اى شاه دانش‌پذير و دانش‌پژوه و يادگير ، من امروز در كراسه‌اى از هندوان با روشن روانى ديدم كه در آن نوشته بود كه در كوه هند گياهى درخشان همچون پرند رومى است كه چون راهنما آن را گرد آورد و بيآميزد و دانش خود را بر آن بجاى آورد ، آنگاه اگر آن را بر مرده بپاشى ، بىگمان مرده ، بىدرنگ سخن خواهد گفت . اكنون من به دستورى شهريار ايران اين راه دشوار را به آسانى بپيمايم و دانشمندان بسيارى را نيز راهنماى خود گردانم تا شايد اين شگفتى را بجاى آورم . براستى كه اگر تن مرده ، زنده گردد ، رواست چرا كه انوشيروان بر گيتى پادشاه مىباشد . شاه كه چنين شنيد ، به دو گفت : اين نخواهد بود ، مگر اين كه آن را بيآزماييم . اكنون اين نامهء مرا به پيش راى هند ببر و بت‌پرستان هندى را در اين كار به يارى خويش بخوان و از بخت بيدار نيز يارى بخواه . بدان كه از اين كار نو همهء گيتى در شگفت خواهند شد . چرا كه بايد رازى در نهان اين گفته باشد . هرچه مىبايد به نزديك راى ببر ، زيرا كه بىگمان بايد ازو راهنمايى بگيرى . آنگاه انوشيروان در گنج بگشود و چيزهايى كه در خور شاهان بود ، سيسد بار شتر از دينار و ديبا و خز و پرند و مُهر و افسر و مشك و خوشبوى بيآراست و به همراه برزوى براى راى هند بفرستاد .\r\nبرزوى از بارگاه انوشيروان به پيش راى آمد و نامه را بداد و سر بارها را در پيش او بگشود . چون راى نامهء شاه ايران را بخواند ، گفت : اى مرد پاكيزه انديش ، بدان كه گنج من از خسرو جدا نمىباشد و تن و سپاه و پادشاهى ما با خسرو يكى است .\r\nبراستى كه با آن دادگرى و فرّ و اورنگ شاه و آن روشنى بخت و دستگاه او شگفت نباشد اگر آن شاه گرانمايه ، مردگان را از خاك برآورد . اينك همهء برهمنانى كه در كوه\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nهستند ، به همراه دستور فرخندهء بت‌پرست من و نيز گنج و گنجور پر مايه‌ام از براى اين انديشه با تو خواهند بود . بد و نيك هندوستان در پيش تو است و بزرگى من در كم و بيش تو مىباشد . آنگاه براى برزوى جايى نامور چنان كه بايسته بود ، در نزديك راى بيآراستند و راى براى او افكندنى و خوردنى و پوششهاى نغز و گستردنى بفرستاد . برزوى آن شب را با موبدان و بزرگان قنّوج و خردمندان بگذرانيد .\r\nچون روز درخشان از كوه سر برآورد و آن شمالهء خورشيد گيتىفروز پديدار گشت ، راى پزشكان دانا و دانشمندان را به نزد خود بخواند و بفرمود تا به پيش برزوى دانا بروند و همهء سخنانش را بشنوند . پس آن دانايان و همهء كسانى كه در كار پزشكى توانا بودند ، به پيش او برفتند . آنگاه چون برزوى به سوى كوه روى نهاد ، آن گروه پزشكان نيز با او برفتند . برزوى با آن دانشمندان راهنماى ، پياده همهء آن كوهساران را بپيمود و همه گونه گياهان تر و خشك و پژمرده و درخشنده‌اى كه ديد ، برگزيد و همه گونه از آن گياهان خشك و تر را با هم بسود و بر مرده بپاشيد . ليك يك مرده نيز از آن گياهان ، زنده نشد . همانا كه آن كيميا سست آمد . همهء آن كوهها را به زير پاى گذاشت ، ولى رنج او بار نداد . بدانست كه آن كار آن پادشاه هميشه زنده و ايزد و فرمانرواى جاويد است . دلش از شرمسارى در برابر شاه و نامداران و از براى آن رنج راه و آن خواسته‌هايى كه با خود آورده بود ، جوشان گشت . از براى آن نوشته تنگ دل شد و با خود گفت : آن مرد بىدانش و سنگدل چرا بيهوده چيزى بر باد نوشت كه رنج و گفتار زشت ببار آورَد .\r\nسپس برزوى به آن خردمندان گفت : اى خردمندان كارديده و ستوده ، آيا چه كسى را از خودتان داناتر مىشناسيد كه از اين انجمن نيز سر بر مىافرازد ؟ همهء آن انجمن در پاسخش گفتند : در اينجا دانايى كهن هست كه هم به سال و هم به خِرد از ما مهتر است و در دانش از همهء مهتران بهتر مىباشد . برزوى كه چنين شنيد ، به آن هندوان گفت : اى نامداران روشن روان ، پس بر اين رنجهايى كه تا كنون برده‌ايد ، اين را هم بيافزاييد و مرا به سوى او رهنمون گرديد تا شايد آن سخنگوى دانا و پير مرا در\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nاين كار ، يار باشد . بدين سان آن انجمن با دلى پر از انديشه و لبى پر از گفتگوى ، برزوى را نزد او بردند . چون برزوى سخنگوى به نزد او رسيد ، همهء آن رنجهاى خود را براى او ياد بكرد و در بارهء آن نوشته‌اى كه پديد آمد و سخنانى كه از كاردانان شنيد ، با او سخن راند .\r\nپير دانا كه چنين شنيد ، لب به سخن بگشود و از هر دانشى نزد برزوى ياد بكرد و گفت : بدان كه ما نيز از آن نوشته آگهى يافتيم و از براى اين آرزو تيز بشتافتيم . ليك چون آن همه رنج به بار ننشست ، به ناچار بايد سخن ديگرى بشنوى . پس آن گياه را همچون سخن بدان و دانش را همچون كوه كه همواره بدور از گروه مىباشد . تن مرده نيز به مانند مرد بىدانش است . زيرا كه نادان در هر جايى بىرامش مىباشد .\r\nبىگمان تن مرد به دانش زنده مىباشد . پس خوشا مرد پايندهء رنجبردار . اينك بدان كه در گنج شاه كراسه‌اى هست كه نيكخواهان آن را كليله مىخوانند . پس چون مردم از نادانى به ستوه آمدند ، آن گياه همچون كليله است و دانش به مانند آن كوه . اكنون چون آن را - كه به سوى دانش راهنماست - در گنج شاه بجويى ، خواهى يافت .\r\nبرزوى كه اين سخن را بشنيد ، از او شاد گشت و همهء آن رنجها در پيش چشمش باد شد . پس بر او آفرين كرد و همچون آتش آن راه را بپيمود و به نزد شاه برفت .\r\nبرزوى نيايش كنان به پيش راى آمد و گفت : تا هند بر جاى باشد ، تو نيز برجاى باشى . اى راى گسترده كام ، در گنج شاه كراسه‌اى با ارج و مُهر شده هست كه آن را به هندى كليله « 1 »  مىنامند و آدمى را به سوى خِرد و دانش راهنماست . آن گياه به راه راز ، همين كليله است و بس . اينك مگر داور هند فريادرس من گردد و به گنجور خود فرمان بدهد تا آن را از گنج به من سپارد . جان راى از براى آن آرزو دژم گشت و بر خود بپيچيد و به برزوى گفت : از روزگار نخست تا كنون هرگز كسى اين را از ما نجسته است . ليك اگر شاه انوشيروان تن و روان مرا بخواهد ، هرچه باشد ، چه\r\n\r\n","description":"","footnote":" ( 1 ) - قسمتى از كليله و دمنهء اصلى هنوز در هندوستان به زبان سانسكريت موجود است و شامل پنج كتاب مىباشد كه آن را به زبان هندى ، پنجاتنترا ( يعنى پنج كتاب ) مىنامند . كليله و دمنه ، ص و مقدمه قريب . ","page_name":" 391 ","page_number":391},
  {"content":"\r\n\r\nسرافراز و چه زيردست ، از او دريغ نخواهيم داشت . ليك باشد كه آن را در پيش ما بخوانى تا دشمنان ما نگويند كه آن را كسى ديگر نوشته است . بدين گونه همهء آن را بخوان و بدان . برزوى كه چنين شنيد ، به دو گفت : اى شهريار ، من بيش از آنچه مىگويى ، كارى با آن ندارم .\r\nآنگاه گنجور راى كليله را بيآورد و برزوى در كنار راهنما به خواندن آن مىپرداخت . هر درى « 1 »  از آن كتاب را كه تا هر بامداد مىخواند ، آن را به ياد مىسپرد و بيشتر از آن كه بتواند به ياد بسپارد ، نمىخواند . آنگاه چون به انوشيروان - آن شاه گيتى - نامه مىنوشت ، پنهانى يك در از كليله را نيز در آن نامه مىنوشت . با اين چارهء او بود كه همهء آن نامهء هندوان به نزد انوشيروان رسيد . بدين گونه برزوى دلشاد و تندرست بود و جان روشن خود را با دانش مىشست . سرانجام از سوى انوشيروان نامه‌اى در پاسخ او رسيد كه شاه در آن نوشته بود : بدان كه آن درياى دانش به نزد ما رسيد .\r\nبرزوى كه چنين ديد ، از ايوان به نزديك راى آمد تا دستور بازگشت بگيرد . چون لب به آن سخن بگشود ، راى او را بنواخت و يك جامهء شاهوار هندى برايش بساخت و دو دستبند با ارزش و دو گوشواره و يك گردنبند پر گوهر شاهوار و دستار هندى و تيغ هندى جوهردار نيز به دو بداد . بدين سان برزوى كه دانشهاى بسيارى را ياد گرفته بود ، با شادى از قنّوج روان شد .\r\nچون برزوى به بارگاه انوشيروان رسيد ، نيايش‌كنان به نزديك آن شاه برفت و آنچه كه از راى ديده و شنيده بود به او بگفت و نيز اين سخن را كه سرانجام بجاى آن گياه ، دانش پديد آمد . شاه كه چنين شنيد ، به دو گفت : اى مرد پسنديده ، براستى كه كليله روان مرا زنده كرد . اكنون تو كليد گنج را از گنجور بگير و هرچه كه بايسته است ، برگزين . برزوى خِرد يافته به سوى گنج آمد . در آنجا از چپ و راست ، گوهر و درم\r\n\r\n","description":"","footnote":" ( 1 ) - در به معناى باب و فصل كتاب است . ","page_name":" 392 ","page_number":392},
  {"content":"\r\n\r\nبود . ليك برزوى به آن گنجور رنج بسيارى نرساند و هيچ بجز جامهء شاه نخواست .\r\nآنگاه آن جامهء گرانمايه را بپوشيد و به درگاه خسرو خراميد . چون به نزديك تخت او رسيد ، بر او آفرين كرد و او را نماز برد . شهريار كه چنين ديد ، به برزوى گفت : اى رنجديده ، چرا بىاين كه هيچ هميان و گوهر شاهوارى از گنج بردارى ، برفتى ؟ همانا كه گنج براى كسى كه رنج ديده باشد ، سزاوار است . برزوى به شاه گفت : اى كه تاجت از آسمان نيز برتر است ، بدان كه هر كسى كه پوشش شاه را بيافت ، ديگر به بخت و تخت بزرگى راه يافت . ديگر آن كه چون ناسازگاران و بدسگالان ، مرا با اين جامهء شهريار ببينند ، دلشان تاريك و تنگ شود و رخسار دوستان از ديدن آن با آب و رنگ گردد . اكنون از شهريار آرزويى دارم تا از من در گيتى به يادگار بماند . آرزو دارم كه بزرگمهر بر اين رنجى كه برزوى برد ، چهره بگشايد و اين نامه را بنويسد و به فرمان شهريار پيروزگر در نخستين در آن از من ياد كند تا پس از مگر من آن رنجى كه بردم از دانايان نهان نگردد . شاه كه چنين شنيد ، به دو گفت : اين آرزويى بزرگ و برتر از اين پايگاه است ، ليك سزاوار آن رنج تو هست . آنگاه شاه به بزرگمهر گفت : اين آرزو را نبايد نهان كرد .\r\nپس بزرگمهر در آغاز آن نامه ، يك در از برزوى سخن راند « 1 »  . بدين گونه آن نامهء خسروانى را به پهلوى بنوشتند « 2 »  ، زيرا در آن زمان نوشتن بجز پهلوى به گونه‌اى ديگر نبود . آن نامهء با ارج همچنان در گنج شاه بود و هيچ ناسزاوارى بدان نگاه نمىكرد . سرانجام سخن راندن به زبان تازى شد . چون مأمون گيتى را تازه كرد ، روزگار را ديگرگونه ساخت . مأمون دل موبدان و انديشهء كيان داشت و به هر دانشى كمر بسته بود . پس در هنگام او بود كه كليله از پهلوى به تازى - همچنان كه امروز آن\r\n\r\n","description":"","footnote":" ( 1 ) - اين باب هنوز هم به باب بزرگمهر مشهور است و در كليله و دمنه موجود مىباشد .  ( 2 ) - ثعالبى ، تاريخ غررالسير ، ص 361 - 359 مجمل التواريخ و القصص ، ص 75 ترجمه آثار البلاد و اخبار العباد ، ج 1 ، ص 170 - 169 ابن خلدون ، العبر ، ج 1 ، ص 204 . ","page_name":" 393 ","page_number":393},
  {"content":"\r\n\r\nرا مىشنوى - برگردانده شد « 1 »  .\r\nكليله از آن پس به تازى بود تا هنگامى كه نصر « 2 »  به فرمانروايى آن روزگار رسيد . پس دستور گرانمايهء او - ابو الفضل « 3 »  - كه گنجور سخن او بود ، بفرمود تا به پارسى درى سخن بگفتند و ديگر ستيزه كوتاه شد . از آن پس چون آن را بشنيد ، آهنگ آن كرد و خِرد راهنماى او گشت . همواره در آشكار و نهان مىخواست تا از او يادگارى در گيتى بماند . پس گزارنده‌اى را در پيش خود بنشاندند و آن نامه را بر رودكى بخواندند . آن مرد گويا نيز آن نامهء پراكنده را بپيوست و چنين مرواريد خوشابى را بسفت كه آرايش سخن دانان است « 4 »  .\r\nليك اگر خواننده‌اش نادان باشد ، بر او جاى بخشايش خواهد بود . همانا كه گفتار پراكنده ، پراكندگى مىآورد ، ليك چون پيوسته شود ، جان و مغز را مىآكند . شاه تا جاودان زنده و زمان و زمين در پيش او بنده بادا . همانا اگر راه بدنژادان گم مىشد ، دل آدمى از شاه محمود خرّم مىگشت « 5 »  .\r\nاز انديشه دل را مدار ايچ تنگ * كه دورى تو از روزگار درنگ\r\nگهى در فرازى گهى در نشيب * گهى در نشاطى گهى با نهيب\r\nازين دو يكى نيز جاويد نيست * به بودن تو را راه امّيد نيست\r\n\r\n","description":"","footnote":" ( 1 ) - ترجمه كتاب كليله و دمنه از پهلوى به عربى توسط ابن المقفع صورت گرفت .  ( 2 ) مراد نصر بن احمد سامانى است .  ( 3 ) - مراد ابو الفضل محمد بلعمى - وزير نصر - است .  ( 4 ) - بدين ترتيب رودكى اولين كسى است كه كليله و دمنه را از عربى به پارسى برگرداند .  ( 5 ) - در نسخه مسكو ، ج 8 ، ص 255 نسخه بدل ، بجاى اين بيت ، 2 بيت زير آمده است :\r\nمن از شاه محمود خرم شدى * اگر رايش از حالم آگه بدى\r\nبه گيتى درون تا كه آيد فراز * گهى در نشيب و گهى در فراز\r\n","page_name":" 394 ","page_number":394},
  {"content":"\r\n\r\nخشم گرفتن انوشيروان بر بزرگمهر و بند فرمودنش\r\nاكنون به كار بزرگمهر بنگر كه چگونه روزگارش بسر آمد . همان كسى كه او را تا به ابر بلند برد ، بر خاك نژندش فرود آورد . روزى خسرو از براى شكار از مداين بيرون شد . در دشت از پِى ميش كوهى و آهو بتاخت . ليك ميشهاى كوهى پراكنده شدند و او درمانده گشت . بزرگمهر نيز ، هم از براى مِهرى كه به شاه داشت و هم از براى پرستش با شاه مىراند . چون از دشت به مرغزارى رسيدند و در آن درخت و گياه و آب و سايه ديدند ، شاه به نرمى از اسپ به زير آمد تا از آن راه گرم در آنجا بيآسايد .\r\nليك هيچيك از پرستندگان را با خود نديد و تنها بزرگمهر خوبرخ با او ماند و بس .\r\nپس شهريار در آن سايه‌گاه بخوابيد و سرش را بر كنار آن بزرگمهر مهربان بگذاشت .\r\nهميشه به بازوى آن شاه دانا ، بازوبندى پر از گوهر بود . ناگهان آن بازوبندِ سخت از بازوى شاه باز گشت و از بخت به نزديك آن بالين بيافتاد « 1 »  .\r\nدر همان هنگام مرغ سياهى از ابر فرود آمد و به پيش بالين شاه پريد . چون آن بازوبند را بديد ، بند آن گوهرها را پاره كرد و همهء آن گوهرهاى يا كند زرد و مرواريد خوشاب را يكى يكى بخورد . آنگاه از بالين او پريد و از چشمها ناپديد گشت .\r\nبزرگمهر كه چنين ديد ، از آن كار دژم گشت و در كار روزگار فرو ماند . بدانست كه ديگر كار او رو به نشيب آورد و روزگار رنج و گاه فريب فرا رسيد . چون شاه بيدار شد\r\n\r\n","description":"","footnote":" ( 1 ) - در نسخهء ژول مُل ، ص 1933 ، بيت 3579 آمده :\r\nز بازوش بگسست آن بند سخت * بيفتاد نزديك بالين بخت\r\nليك در نسخهء بروخيم ، ج 8 ، ص 2508 در نسخه بدل ، مصراع دوم بدين گونه آمده :\r\n« بيفتاد نزديك بالين ز بخت » ^ CENTER . كه البته صحيح‌تر است . ","page_name":" 395 ","page_number":395},
  {"content":"\r\n\r\nو او را بديد كه آن چنان لب به دندان مىگزد ، به بازويش نگاه كرد و آن گوهر را نديد و هيچ آشنايى را نيز از سپاهيان نيافت . گمان كرد كه بزرگمهر در آن هنگام كه او در خواب بود ، شتابان آن را ازو ربوده است . پس به دو گفت : اى سگ ، چه كسى به تو گفت كه پالايش سرشت « 1 »  را مىتوان نهفت ؟ من [ به شكيبايى و آرامى 
  ] اورمزد و بهمن نيستم « 2 »  .\r\nتنم از خاك و باد و آتش سرشته شده است . شاه بدين گونه چندى ناسزا بگفت . ليك از بزرگمهر هيچ بجز آه سرد نديد . بزرگمهر از كار شاه و روزگار بر جاى خود بپژمرد ، زيرا نشانهء نشيب را بسيار زود بديد . پس آن خردمند از ترس خاموش بماند .\r\nگرداگرد آن مرغزار پر از سپاهيان بود و شهريار ميان آن مرغزار بود . پس خسرو با خشم بر اسپ سوار شد و تا پيش در كاخ رسيد به هيچكس ننگريست . در سراسر آن راه با بزرگمهر دانا هيچ سخنى نگفت و چون به كاخ رسيد ، از اسپ فرود آمد و چندى به زير لب از خشم زمزمه كرد . آنگاه بفرمود تا بزرگمهر را در آن كاخ زندانى سازند .\r\nبدين سان بزرگمهر در آن كاخ زندانى گشت و چهرهء پر اخم روزگار را بديد . يكى از خويشان جوان و دلير بزرگمهر از نوكران انوشيروان شاه بود و شب و روز را در آن كاخ مىگذرانيد و در سخن گفتن با شاه گستاخ بود . روزى بزرگمهر از آن پروردهء شاه خورشيدچهر پرسيد كه : او را چگونه پرستش مىكنى ؟ بيآموز تا در اين راه بيشتر بكوشى . ريدك به دو گفت : اى سر موبدان ، امروز انوشيروان چنان با بدى به سوى من روى كرد كه گفتم ديگر روزگارم بسر آمد . من همچنان كه آيين خودم بود ، آب روشن را بر دست او بريختم . ليك چون شاه از پيش خوان برفت ، آن آب را بر زمين بريختم . شاه كه چنين ديد ، با من تند شد و از براى آن ، آفتابه در دست من سست گشت و از دستم بيفتاد . بزرگمهر دانشمند كه چنين شنيد ، به دو گفت : برخيز و آب بيآور و همچنان كه بر دست او مىريزى ، بر دست من نيز بريز . مرد جوان آب گرم\r\n\r\n","description":"","footnote":" ( 1 ) - پالايش سرشت يا پالايش طبع به معنى دفع فضولات است .  ( 2 ) - منظور اين است كه نمىتوانم بر آتش خشم خود غلبه كنم . بهمن نام فرشته‌اى است كه تسكين خشم و قهر دهد و آتش غضب را فرو نشاند . برهان قاطع ، ماده بهمن . ","page_name":" 396 ","page_number":396},
  {"content":"\r\n\r\nبيآورد و به آرامى بر روى دست آن دانا بريخت . بزرگمهر به او گفت : اين بار به هنگام شستن دست ، هيچ با او تندى مجوى و چون او لب را با بوى خوش مِى بيآلايد ، تو همچنان به نرمى بر دست او آب بريز . دل ريدك از شنيدن اين سخن پر از انديشه گشت . چون بار ديگر تشت بنهاد ، همچنان كه بزرگمهر دانا به او گفته بود ، آب را نه چندان نرم و نه پر شتاب ريخت . شاه كه چنين ديد ، به دو گفت : اى فزاينده مهر ، چه كسى به تو گفت كه اين گونه كنى ؟ مرد گفت : بزرگمهر مرا به اين دانش راهنما گشت تا شاه اين كار را از من ببيند . انوشيروان به دو گفت : به پيش آن دانا برو و او را بگوى كه چرا با آن جاه نامور و آن آبروى و برترى ، اين كمترى را برگزيدى ؟ ريدك كه اين سخن را بشنيد ، تند و خسته‌روان به پيش خال « 1 »  خود دويد و آنچه را كه از شاه شنيده بود ، با او گفت . بزرگمهر در پاسخ او گفت : جاى من از جاى آن شاه گيتى ، در آشكار و نهان بسيار بهتر است . ريدك به نزد شاه بازگشت و آن پاسخ را بداد و بسيار در بارهء روزگار بزرگمهر براى شاه سخن گفت . شاه از شنيدن آن پاسخ ، فراوان برآشفت و بزرگمهر را در چاه تاريكى بند فرمود . بار ديگر از آن پيش كار پرسيد : آيا آن كم خِرد روزگار خود را چگونه مىگذراند ؟ فرستاده گريان به پيش بزرگمهر آمد و آن سخنان را به او بگفت . بزرگمهر به آن نيكخواه گفت : روز من از روز شاه آسانتر است .\r\nفرستاده همچون باد برگشت و همهء آن پاسخ را به نزد شاه ياد بكرد . شاه از شنيدن آن پاسخ برآشفت و همچون پلنگى گشت . پس بفرمود تا تنور تنگى از آهن بسازند و پيرامونش پيكان و ميخ بگذارند و سر آن را نيز با بندهاى آهنين بپوشانند . بدين گونه بزرگمهر نه روز ، آرام داشت و نه شب ، جاى خواب . تنش پر از سختى و دلش پر از شتاب بود . چهارمين بار انوشيروان به آن پيش كار گفت : پيام مرا به پيش او ببر و پاسخ او را برايم بيآور . به او بگوى كه : اكنون كه پيراهنى از ميخ بر تنت آمده ، تن خود را چگونه مىبينى ؟ ريدك به نزد بزرگمهر آمد و آن پيامى را كه از آن مهتر\r\n\r\n","description":"","footnote":" ( 1 ) - خال به پارسى به معناى دايى است . ","page_name":" 397 ","page_number":397},
  {"content":"\r\n\r\nخودكامه شنيده بود ، به دو بداد . بزرگمهر به آن مرد جوان گفت : روزم از روز انوشيروان بهتر است . چون مرد بازگشت و آن پاسخ را بيآورد ، روى شاه از شنيدن آن گفتار زرد شد . پس مرد راستگويى را از ايوان خود برگزيد كه گفتار آن دانا را بشنود . يك دژخيم شمشيرزن نيز به همراه آن فرستاده روان كرد و به او گفت : به پيش آن بدتن بدبخت برو و او را بگوى كه : يا پاسخى با رنگ و بوى بده ، و گرنه اين دژخيم با تيغ تيز خود رستاخيزى برايت به پا مىسازد . چرا كه گفته‌اى اين زندان و ميخ و بند و چاه تاريك از تخت شاه بهتر است . فرستاده كه چنين شنيد ، به پيش بزرگمهر دويد و آن سخنان انوشيروان را به او بگفت . بزرگمهر با شنيدن آن سخنان به آن مرد پاك دل گفت : بدان كه هرگز بخت به ما چهره ننمود . هيچ چيز پايدار نخواهد ماند و بىگمان هر نيك و بدى بسر خواهد آمد . پس چه با گنج و تخت باشيم و چه با رنج سخت ، سرانجام به ناكام از اين سرا درمىگذريم . گذشتن از سختيها آسان است ، ليك اين دل تاج داران است كه هراسان مىباشد . خردمند و دژخيم كه چنين شنيدند ، به پيش شاه گردنفراز بازگشتند و آنچه را شنيده بودند ، به شهريار بگفتند . شاه از روزگار بد بترسيد . پس بزرگمهر را به دستورى آن راهنماى پاك دل از آن جاى تنگ به ايوان بردند .\r\nروزگارى بر اين بگذشت و رخسار بزرگمهر پر از چين گشت . دلش تنگ و باريك شد و چشمانش نيز از انديشه تاريك گشت . پس چون گنج او با آن همه رنج برابر نبود ، از آن درد و اندوه فرسوده شد .\r\nفرستادن قيصر ، گوهردان سربسته و رهايى يافتن بزرگمهر به گفتن راز آن\r\nدر همان روزگاران بود كه قيصر فرستاده‌اى را به همراه پيشكش و نامه و بشار و\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nيك گوهردان - كه با بندى استوار بسته شده بود - به پيش شاه ايران بفرستاد و به دو گفت : اى شاه دلاوران و خردمندان ، همانا كه تو را موبدان پاك دل فراوانى هست .\r\nپس بىاين كه به اين گوهردان و بند آن دست ببريد ، بگوييد كه چه چيزى درون آن نهفته است . اگر راست بگوييد ، باژ و هر چيز ديگرى كه آيين ما باشد ، برايتان مىفرستيم . ليك اگر دل موبد تيز هوش شما در برابر اين دانش ناتوان بماند ، ديگر شاه ايران نبايد از ما باژ بخواهد و به اين پادشاهى ما سپاه براند .\r\nچون فرستاده به پيش انوشيروان رسيد ، پيام قيصر را به دو بداد و گفت : اكنون پاسخى را كه مىخواهى ، بده . شاه گيتى كه چنين شنيد ، به آن فرستاده گفت : اين نيز از يزدان پنهان نباشد . پس با فرّ يزدان ، من همهء مردان پاكيزه انديش را مىآورم و اين كار را بجاى مىآورم . ليك تو يك هفته را در اينجا به شادى بمان . و با رامش ، دلآراى و آزاد باش . آنگاه انوشيروان در آن كار خيره بماند و همهء بزرگان و فرزانگان را به پيش خود بخواند . هر يك به گونه‌اى در آن نگاه كردند تا مگر چارهء آن بند را بسازند .\r\nليك چون هر موبدى به آن گوهردان و بند بىكليد آن نگاه كرد ، سرانجام همگى به نادانى خويش خستو شدند .\r\nچون آن انجمن از آن كار ناتوان گشتند ، دل انوشيروان شاه اندوهگين شد و پيوسته مىگفت : همانا كه اين بزرگمهر است كه مىتواند با انديشهء خود اين راز آسمانى را بيابد . سرانجام چون شاهنشاه از آن همه انديشه در رنج افتاد ، به گنجور بفرمود تا يك دست جامه از گنج بيآورد و با اسپ برگزيدهء زين كرده‌اى به نزد بزرگمهر دانا فرستاد و گفت : اينك آن رنجى را كه ديدى ، بايد نهان سازى . روزگار چنين سرنوشتى بيآورد كه از سوى ما بر تو گزندهايى رسد . ليك بدان كه آن زبان تو بود كه مغز مرا تيز كرد و همانا كه با آن كار با تن خود ستيز كردى . اكنون به ناگزير برايم كارى پيش آمده كه دل مرد پير از آن خسته مىگردد . قيصر روم يك گوهردان زرّينى را كه سرش را خشك كرده و بند و مُهرى از مشك بر آن نهاده‌اند ، به همراه موبد نامبردارى از آن سرزمين بفرستاده است و آن فرستاده مىگويد كه سالار روم\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nگفت : اين راز را آشكار سازيد و بايد فرزانگان بگويند كه چه چيزى در ميان اين گوهردان است . من كه چنين شنيدم ، در دل گفتم : براستى كه تنها جان بزرگمهر است كه مىتواند اين راز پوشيده چهر را ببيند .\r\nبزرگمهر كه اين سخن را بشنيد ، دلش از آن رنج و دردهاى كهن ، نو شد و از زندان بيآمد و سر و تن خود را بشست و نخست به پيشگاه داور گيهان آمد . بزرگمهر بىگناه از آزار شاه خشمگين ، هراسان بود . پس آن شب تيره و روز را از براى پيام شاه بيدار بماند . چون روز فرا رسيد و خورشيد بر آسمان درخشيدن گرفت ، بزرگمهر به اختر نگاه كرد و چشم دل را با آب خِرد بشست . آنگاه مرد استوارى را از ميان دانايان بجست و به دو گفت : چشم من از براى آن رنجها تيره گشته است . پس تو بنگر و ببين كه چه كسى مىآيد . هيچ مترس و نام او را بخواه . بدين سان بزرگمهر از خانه به راه آمد . در همان هنگام زن خوبچهرى بيآمد . آن خردمند بينا به بزرگمهر دانا آنچه را كه نمىتوانست ببيند ، بگفت . آنگاه بزرگمهر به آن مرد گفت : بپرس كه آيا اين ماهروى ، شوهر دارد يا نه ؟ زن پاك دامن به آن مرد گفت كه هم شوى دارد و هم باردار است .\r\nچون بزرگمهر دانا گفتار زن را بشنيد ، بر آن اسپ راهوار بجنبيد . در همان هنگام زن ديگرى پديدار شد . چون مرد او را بديد ، از او بپرسيد كه : اى زن ، آيا تو را بچّه و شوهر هست و يا اين كه تنها يك تن هستى و باد در دست دارى ؟ زن گفت : اگر بچّه ندارم ، ليك مرا شوهر هست . پس چون پاسخ را شنيدى ، ديگر در كنار من مايست .\r\nهمانگاه سديگر زن نيز بيآمد . آن نيكخواه كه زن را بديد ، به كنار او آمد و گفت : اى خوبرخ ، بگوى كه آيا چه كسى با اين خراميدن و ناز تو همساز تو مىباشد ؟ زن به دو گفت : مرا هرگز شوهرى نبوده است و نمىخواهم كه هيچ شوهرى روى مرا ببيند .\r\nاينك بنگر كه چون بزرگمهر اين سخن را بشنيد ، چه انديشه‌اى بكرد . دژم به سوى شاه بتاخت . چون او را به نزديك شاه بردند ، شاه بفرمود تا او را به نزديك تخت بيآورند . دل خسرو از اين كه ديگر چشمان بزرگمهر دانا را بينا نديد ، سخت اندوهگين گشت و پيوسته آه سرد از جگر بركشيد و از اين كه او را كه بىگناه بوده ،\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nبيآزرده است ، ازو پوزش بخواست . سپس در بارهء كار روم و قيصر زبان بگشود و كار آن گوهردان و بند را ياد بكرد . بزرگمهر كه چنين شنيد ، به آن شاه گيتى گفت : تا خورشيد از آسمان بتابد ، تو نيز تابان باشى ، بدان كه بايد انجمنى از خردمندان و آن فرستادهء قيصر و موبدان بسازى و آن گوهردان در پيش شاه و ديگر بزرگان راهجوى گذاشته شود . آنگاه من به نيروى يزدانى كه انديشه بداد و راستى را پيشهء روان من ساخت ، بىآن كه به آن گوهردان و بند دست ببرم ، مىگويم كه درون آن چيست .\r\nچرا كه اگر چه چشمم تيره شد ، ليك دلم روشن است و جوشنى از دانش بر روان دارم .\r\nشهريار ايران از شنيدن گفتار او شاد گشت و دلش بسان گلهاى بهارى شد . ديگر پشت شاه از آن همه انديشه راست گشت و آن فرستاده و گوهردان را به پيش خود خواند . موبدان و خردمندان و دانشمندان بسيارى را نيز بيآورد و در آنجا بنشاند .\r\nسپس آن فرستاده را به نزد خود خواند و به دو گفت : اينك پيامت را بگذار و پاسخ آن را بخواه . رومى كه چنين شنيد ، زبان بگشود و همهء آن سخنان قيصر را ياد بكرد . از سوى قيصر به دو گفت : همانا كه شاه پيروز جنگ بايد خِرد و دانش و آبروى نيز داشته باشد . تو را فرّ و شكوه شاهى و بزرگى و دانايى و نيرو هست . موبدان خردمند راهجوى و پهلوانان پر منش شاهجوى نيز همگى بر درگاه تو هستند و يا در گيتى نيكخواه تو مىباشند . اينك اگر آن سركشان بيدار دل ، اين گوهردان و بند و مُهر و نشان آن را ببينند و به روشنى بگويند كه چه چيزى در آن نهان است كه با خِرد يار مىباشد ، ما نيز باژ و ساو مىفرستيم . ليك اگر در اين كار فرو بمانند ، ديگر از اين سرزمين ما باژ نخواهيد .\r\nچون بزرگمهر دانا آن سخن فرستاده را بشنيد ، زبان به آفرين بگشود و گفت :\r\nهمواره شاه گيتى ، شاه و سخندان و با بخت همراه باد . خداوند خورشيد و ماه را سپاسگزارم كه روان را به سوى دانش راهنماست و همهء آشكار و پنهان را مىداند .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nمرا به دانش ، آز است و او بىنياز . در اين گوهردان سه مرواريد خوشاب « 1 »  درخشان است كه يكى از آنها سفته و ديگرى نيم سفته است و ديگرى هرگز آهن را به خود نديده است . چون داناى رومى اين سخن را بشنيد ، كليد را بيآورد . انوشيروان نگاه كرد و ديد كه درون آن گوهردان ، پردهء پرنيانى هست و سه گوهر همچنان كه آن داناى ايران بگفت ، در آن پرده نهان است . نخستين گوهر ، سفته و ديگر نيم سفته و سديگر نابسوده بود .\r\nهمهء موبدان با ديدن اين كار آفرين خواندند و بر آن بزرگمهر دانشمند گوهر بيافشاندند . شاهنشاه - كه رخسارش پر از چين شده بود - دهان بزرگمهر را پر از مرواريد خوشاب ساخت . دل شاه از براى آن كار گذشته تنگ گشت و بر خود بپيچيد و رخسارش پر از اخم شد . با خود انديشيد كه چرا پس از مِهر و راستكارىاى كه از بزرگمهر ديد ، با او آن همه ناراستكارى كرد . چون بزرگمهر دانا رخسار شاه را پژمرده و روانش را دردمند يافت ، آن راز را آشكار كرد و در بارهء گذشته با خسرو سخن راند و همهء كار آن بازوبند و مرغ سياه و خواب شاه و انديشهء خودش را براى او بگفت . سپس به شاه گفت : اينك بدان كه اين سرنوشت بود و پشيمانى و درد سودى ندارد . چون خواست آسمان ، چه بد و چه نيك بيآيد ، ديگر شاه و موبد و بزرگمهر يكى خواهند بود . آن تخمى كه يزدان در اختر ما بكاشت ، همان سرنوشت ماست . اكنون دل شاه انوشيروان ، شاد و هميشه از درد و اندوه آزاد بادا .\r\nشاه هر چند كه سرافراز باشد ، باز هم با دستور است كه دلآراى مىگردد . كار شاه تنها شكار و رزم و يا شادى و بخشش و دادگرى و بزم است و بايد بداند كه شاهان پيشين چه كردند و خودش نيز چنان كند . و اين تنها دستور است كه بايد براى آكندن گنج و كار سپاه و دادخواهان و هر آزار و گفتارى دل و جان خود را در رنج بدارد .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 362 - 361 مجمل التواريخ و القصص ، ص 76 - 75 . ","page_name":" 402 ","page_number":402},
  {"content":"\r\n\r\nگفتار اندر فرمان انوشيروان\r\nتا هنگام انوشيروان كار چنان بود كه او ، هم شاه بود و هم پهلوان و جنگى و موبد و هيربد و سپهبد . در هرجا كارآگاهانى داشت و كارهاى گيتى را به دستور نسپرده بود . هيچ كار نيك و بد و بسيار و اندكى را از او در گيتى نهان نمىساختند .\r\nروزى يكى از كارآگاهان موبد و نيكخواه از او پرسيد كه : گاهى گناهى را مىبينى و از آن مىگذرى و نام آن گناهكار را به بدى نمىبرى . ليك گناهكار اگر چه پوزش بخواهد ، بايد كيفر ببيند . شاه در پاسخ او چنين فرمان داد كه : آن كسى كه به گناه خود خستو باشد ، همچون بيمار زارى هست كه اشك مىريزد و از دارو مىگريزد .\r\nليك ما به مانند پزشك هستيم و مىدانيم كه او تنها با يك دارو درست نمىگردد .\r\nموبد ديگرى گفت : جاويد و همواره از هر بدىاى دور باشى . بدان كه سپهبدى پنهانى از گرگان برفت و به بيشه‌اى درآمد و چندى در آنجا بخفت و بنهء سپاه را در جلگهء فراخ ديگرى رها ساخت و اكنون از براى آن بازگشته است . انوشيروان در فرمان چنين پاسخ داد كه : ما از سپاهىاى كه بر سپاهيان پاسبانى كند ، ليك نتواند خود را از بدى نگاه دارد ، بىنياز هستيم .\r\nديگرى گفت : جاويد باشى و همواره نشست و خورد و خواب تو با موبدان بادا .\r\nبدان كه توانگرى در اينجا هست كه گنجش از گنج تو نيز افزونتر مىباشد . انوشيروان در پاسخ گفت : آرى روا باشد چرا كه اين افسر پادشاهى از براى من است و من نگاهبان گنج و روان او مىباشم . پس مىكوشم كه باز هم گنج او را افزون كنم .\r\nديگرى گفت : اى شهريار بلند ، جاويد و بىگزند از هر بدى باشى . از آن بردگان رومى كه به اينجا آورده‌اند ، بسيارى از كودكان شيرخوار نيز هستند كه آنان نيز بَرده مىباشند . انوشيروان در فرمانى گفت : خردسالان را نبايد همچون بردگان شمرد .\r\nپس ما آنها را با دلى شاد و بىنياز از خواسته به سوى مادرانشان مىفرستيم .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nگفتند : در ميان توانگران شهر دو بازرگان مىباشند كه از بس در سراى ايشان تا دو پاس از شب آواز مستان و چنگ و تنبور به گوش مىرسد ، سر يك تن نيز به خواب نمىآيد . انوشيروان در پاسخ گفت : از اين كار ايشان و ديگر توانگران هيچ رنجى نيست . پس همگى همچنان شاد و خرّم و بىآزار و بىاندوه زندگانى كنيد .\r\nروزى به شاه نوشتند : جاويد باشى و هميشه دست بدى از تو دور بادا . بدان كه شاه يمن در ايوان خود چنين گفت كه : هر گاه كه انوشيروان دهان خود به سخن مىگشايد ، همواره از مردگان ياد مىكند و جان شاد زندگان را پر از اندوه مىسازد .\r\nانوشيروان كه چنين شنيد ، در پاسخ گفت : همانا كسى كه خِرد و نژاد دارد از مردگان ياد مىكند . ليك دوستى كسى كه دل خود را از مردگان بشسته است ، درست نمىباشد .\r\nيكى گفت : اى شاه ، پسر كهترى هست كه به گِرد داد پدر نمىگردد و مىخواهد زمينى را بخرد كه فروشندهء آن از اين كار دژم است . انوشيروان در پاسخ گفت : اين كارى ناروا است و هم بها و هم زمين از آن فروشنده خواهد بود « 1 »  .\r\nديگرى گفت : اى شاه برترمنش كه از هر سرزنشى به دور هستى ، تو پيش از اين دلى پر از شرم داشتى . ليك اكنون چرا اين گونه بىآزرم و گرم گشته است ؟ انوشيروان در پاسخ گفت : آن هنگام كه مرا دندان نبود ، تنها درمان من مكيدن شير بود . ليك چون دندان برآوردم و بباليدم و درشت گشتم ، ديگر گوشت مىجويم .\r\nيكى گفت : گيرم كه تو مهتر هستى و در انديشه و دانش از ما بهتر مىباشى ليك چرا از همهء شاهنشاهان ديگر هم برگذشتى و اكنون گيتى ديدگان خود را به انديشهء تو دوخته است ؟ انوشيروان پاسخ داد كه : زيرا انديشهء ما از ايشان نيز برتر است .\r\n\r\n","description":"","footnote":" ( 1 ) - در نسخهء ژول مُل ، ص 1942 ، بيت 3787 آمده :\r\nچنين داد پاسخ كه اين نارواست * بها در زمين هم فروشنده راست\r\nليك در نسخهء بروخيم ، ج 8 ، ص 2519 در نسخه بدل ، مصراع دوم بدين گونه آمده :\r\n« بها و زمين هم فروشنده راست » ^ CENTER . ","page_name":" 404 ","page_number":404},
  {"content":"\r\n\r\nهوش و دانش و انديشه ، دستور ما است و زمين براى ما همچون گنج و انديشه بسان گنجور ما مىباشد .\r\nديگرى گفت : اى شهريار ، بدان كه باز تو به روز شكار ، دالمنى را گرفته است .\r\nانوشيروان گفت : پشت او را بگوييد كه چرا با مهتر خود درشت گشت . او را از دار بلندى بيآويز ، تا آن گزند به دو باز گردد و از اين پس هيچيك از كهتران نيز در كارزار بر شهريار خود فزونى نجويد .\r\nيكى از كارآگاهان نامدار به آن شهريار گيتى گفت : بدان كه پگاه برزين به همراه سپاهيان برفت . ناگاه ستاره‌شناسى در ميان راه پديدار گشت و به دو گفت : اى مرد گردنفراز ، كسى در اين روزگار به مانند اين سپاه نيرومند با اين همه ساز و برگ كه از درگاه شهريار روان گشته ، نخواهد ديد . انوشيروان در فرمانى گفت : همانا كه روزگار بر او به مِهر چهره گشوده است و اختر خورشيد و ماه بر برزين سالار و گنج و سپاهيانش تباه نخواهد شد .\r\nموبدى ديگر گفت : اى شهريار ، روزگارى فرمان دادى كه : مردى را از فرّخ نژادان برگزينيد كه با دادگرى بر اين پادشاهى بگردد و از بسيار و اندك و نيك و بد به اين بارگاه ما آگهى برساند . انوشيروان در پاسخ گفت : او كمر آز بر ميان بسته است . پس كسى را برگزينيد كه هم گنج داشته باشد و هم از رنج نپرهيزد . مرد كارآزمودهء درشت و درستى كه نخست چارهء كار درويشان را بسازد .\r\nيكى گفت : بدان كه سالار خواليگران پيوسته از شاه و مهتران مىنالد و مىگويد :\r\nمن هر خوراكى كه شاه آرزو مىكند ، فراهم مىآورم و در كاسه‌هايى در چهار سو مىگذارم . ليك شاه آنها را نمىبويد و دست به آنها نمىيازد و از براى اين كار او مرد شاهدوست بر خود مىلرزد . انوشيروان پاسخ داد كه : كسى كه بسيار بخورد ، دردمند مىگردد .\r\nديگرى گفت : هر كسى كه مىبيند شاهنشاه بىسپاهى نيرومند به بيرون مىرود ، اين كار را نكوهش مىكند و دل دوست دانا از براى آن پر از خون مىشود . چرا كه\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nشايد دشمنى به شاه بدسگالد و با چاره‌اى به او بد رساند . انوشيروان در پاسخ گفت : بدان كه داد و خِرد ، تن پادشاه را مىپروراند . اگر دادگر هيچ كسى را هم نداشته باشد ، براى او راستى پاسبان باشد و بس .\r\nديگرى گفت : اى خردمند ، بدان كه سالار خراسان در ميدان گفت : نمىدانم كه شهريار از زراسپ سوار چه ديد كه او را بر كنار كرد ؟ انوشيروان پاسخ داد كه : زيرا زراسپ به فرمان ما نبود و پيمان ما را بنهفت . من به او بفرمودم تا در گنج سود و زيان را بر تهيدستان بگشايد . [ ليك او چنين نكرد . 
  ] پس هر كسى كه در كار دهش بكاهد ، با اين كار خود فرّهء شهريار را خواهد پوشانيد .\r\nديگرى گفت : پادشاه با همگان بزرگ و بخشنده و پارساست . ليك آيا مهرك - آن پرستار ديرين - چه كرد كه روزيش اندك و رويش زرد گشت ؟ انوشيروان در پاسخ گفت : او درشتى كرد و با اين كار به همهء كرده‌هاى گذشتهء خود پشت نمود . او همواره مِى به دست دارد و در درگاه ما نيز روزى مست بنشست .\r\nيكى از موبدان كارآگاه گفت : هر گاه كه شاه به سوى جنگ با قيصر سپاهيان خود را مىراند ، هيچكس بجز ايرانيان را به جنگ نمىخواهد . و بدين گونه از كار روم گيتى بر ايرانيان تنگ گشته است . انوشيروان پاسخ داد كه : آن دشمنى ، يك دشمنى و پرخاش با اهريمن است .\r\nمرد ديگرى گفت : شاه گونه‌اى از سپاهيان را مىخواهد كه شاهان ديگر اين گونه نمىخواهند . اكنون بگوى كه چون به مردان جنگى نياز داشته باشى ، كداميك از شيران اسپ‌افكن و تيز چنگ را مىخواهى ؟ انوشيروان پاسخ داد كه : سوار جنگى نبايد از كارزار سير گردد . براى او در روزهاى درخشنده و شبهاى سياه ، رزمگاه براى او همچون بزم باشد و به هنگامى كه نياز است ، نيرويش كم نگردد و از بسيار و اندك دژم نشود .\r\nديگرى گفت : اى انوشيروان شاه ، هميشه شاد باشى و بختت جوان باشد . در\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nدرگاه ، مردى از نسا بود كه كاردار پسا « 1 »  بود . چون درمهاى او را در ديوان شمردند ، سيسد هزار درم بود كه بايد مىداد . ليك اكنون ديگر به درگاه نمىآيد ، چرا كه آن درمها را بخورده و رد و موبد و كهبد « 2 »  از براى آن آزرده گشته‌اند . چون شهريار از آن سخن آگاه شد كه موبد از كاردار درم بخواست ، بفرمود تا آن درمها را از گنج ببخشند .\r\nديگرى گفت : سوار جنگىاى زخمى گشت و چندى زخمى بماند و تندرستى بيافت . ليك به هنگام جنگ با روميان ، به پيش ردهء سپاه بتاخت و كشته شد . اكنون ازو كودكان خردسالى بمانده‌اند . انوشيروان بفرمود كه : آن كودكان را بايد چهار هزار درم از گنج ما بدهيد . هر كسى كه در كارزار كشته شد و ازو كودك خردسالى به يادگار ماند ، چون دبير نام او را در ديوان بخواند ، بايد چهار بار در سال هزار درم به آن كودك بدهند .\r\nديگرى گفت : جاويد باشى . بدان كه در مرو پهلوان سپاه درم فراوانى گرد آورد و هيچ از آن نخورد تا اين كه مردان آن سرزمين پراكنده گشتند . انوشيروان پاسخ داد كه : آن خواسته‌اى كه از براى آن مردم شهر را بكاهد ، از آن كسى كه گرفته به دو باز بده و سپس بفرماى تا بر درگاه خانه‌اش و در پيش چشمان سپاه و كشورش دارى بزنند .\r\nآنگاه آن ستمكاره را نگونسار و از دو پا ، زنده بر دار كن تا ديگر دل و جان هيچيك از پهلوانان ما از پيمان ما نپيچد . چرا بايد گنجى از خون تهيدست فراهم آورَد تا شاد باشد ، ليك تن و جان آن تهيدست در رنج باشد ؟ ديگرى گفت : اى شاه يزدان پرست ، بدان كه بر درگاه تو بسيارى از مردمان زيردست هستند كه همگى دادگر را ستايش مىكنند و از براى آن پروردگار گيهان آفرين را نيايش مىكنند . انوشيروان در پاسخ گفت : يزدان را سپاس كه هيچكس از ما در هراس نيست . پس بايد بيشتر به ايشان نگاه كرد كه آيا بىگناهند يا گناهكار .\r\n\r\n","description":"","footnote":" ( 1 ) - پسا ( بسا ) همان شهر فسا در فارس است .  ( 2 ) - كهبد به معناى خزانه‌دار است . برهان قاطع ، ماده كهبد . ","page_name":" 407 ","page_number":407},
  {"content":"\r\n\r\nديگرى گفت : اى شاه با فرّ و هوش ، همانا كه گيتى از شادى پر از ناى و نوش گشت . چه توانگران و چه زيردستان چون شب فرا مىرسد ، به ميگسارى مىپردازند . انوشيروان در پاسخ گفت : همهء كهتران و مهتران گيتى به ما شاد بادا .\r\nديگرى گفت : اى شاه برترمنش ، بدان كه آهوجويان تو را سرزنش مىكنند و مىگويند اين شاه از آن رو اين همه دست به بخشش گشوده كه براى گرد آوردن گنج ، رنجى نديده است . انوشيروان در پاسخ گفت : بدان كه اگر آن خواسته‌اى را كه گنج ما بدان آراسته است از تهيدستان باز بگيرم ، همهء آن سود به فرجام كار ، زيان خواهد شد .\r\nديگرى گفت : اى شهريار بلند كه هرگز گزند به جانت مباد ، بدان كه جهودان و ترسايان با تو دشمن هستند و دورو و بر كيش اهريمن مىباشند . انوشيروان پاسخ داد كه : شاه سترگ بىاين كه زينهار دهد ، بزرگ نخواهد بود .\r\nديگرى گفت : اى شهريار نامور ، بدان كه مردوى بيش از سيسد هزار درم از گنج تو به تهيدستان داد . انوشيروان در پاسخ گفت : آن به فرمان ما بوده است . همانا كه بخشيدن چيز به تهيدستان سزاوار است .\r\nديگرى گفت : اى شاه رنج ناديده ، بدان كه از اين همه بخشش ، گنج تهى مانده است . انوشيروان پاسخ داد كه : گشاده‌دستى ، شاخ و برگ مرد را نو مىكند « 1 »  .\r\nچون شاهى يزدان پرست گردد ، هرچه در گيتى هست ، برايش گشوده مىشود . من گيتى را بر تنگ خوى ، تنگ ديدم و هرگز آرزوى آز و زفتى نكردم .\r\nموبدى گفت : اى شهريار ، بدان كه قراخان سالار با رنج بسيار سيسد هزار درم از بلخ بامى بگرفت و اينك همهء آن را در گنج نهاديم . انوشيروان پاسخ داد كه : ما به آن\r\n\r\n","description":"","footnote":" ( 1 ) - در نسخهء ژول مُل ، ص 1945 ، بيت 3877 آمده :\r\nچنين داد پاسخ كه دست فراخ * همى برد ورا نو كند برگ و شاخ\r\nليك در نسخهء بروخيم ، ج 8 ، ص 2523 مصراع دوم بدين گونه آمده :\r\n« همى مرد را نو كند برگ و شاخ » ^ CENTER . كه صحيح مىباشد . ","page_name":" 408 ","page_number":408},
  {"content":"\r\n\r\nدرمى كه كسى از براى آن دژم گردد ، نيازى نداريم . پس ، از هر كسى كه آن درمها را بگرفته ، به او بازگردانيد و هرچه از گنج ما نيز بخواهد ، بر آنها بيافزاييد . زيرا شاه يزدان پرست دل مردم زيردست را دردمند نمىخواهد . كاخ آباد قراخان را ويران سازيد تا اين كاخ ويران ، رنج آن سودى باشد كه برده و از آن پس با نفرين و دود بماند .\r\nنام او را نيز از ديوان من پاك كنيد و كسى چون او را در درگاه ما به چيزى نشماريد .\r\nديگرى گفت : اى شاه فرّخ نژاد ، بسيار از جم و كاووس ياد مىكنى . انوشيروان پاسخ داد كه : آرى رواست كه چنين باشد . گيتى بر نياكان ما گواه مىباشد . من اين سخنان را از براى آن مىگويم تا پس از مرگم افسر و كلاهم نهان نگردد .\r\nديگرى گفت : چرا شاه ايران راز خود را از بهمن سرافراز بپوشيد ؟ انوشيروان پاسخ داد كه : زيرا او سر از خِرد مىپيچد و همواره به راه آرزوى دل مىرود .\r\nيكى گفت : اى شاه كهتر نواز ، چرا اكنون اين چنين ديرساز گشته‌اى ؟ انوشيروان در پاسخ گفت : ما با خردمندان و موبدان همان هستيم كه پيش از اين بوديم . ليك چون آواز اهريمن به گوش رسد ، ديگر هيچ انديشه‌اى در دل و هيچ هوشى در مغز نمىماند .\r\nموبد با آن شاه زمين در بارهء پادشاهى و كيش سخن راند و به دو گفت : همانا كه اگر گيتى ، به كيش باشد ، بهتر از آن است كه بىپادشاه بماند « 1 »  و خردمند بر اين كار گواه است . انوشيروان در پاسخ گفت : من اين سخن را گفته‌ام و مردم پاك كيش ، اين را از من شنيده‌اند كه شاه بىكيش ، گيتى را نديد . هر كسى كيشى برگزيده است . يكى بت‌پرست مىباشد و ديگرى پاك كيش . يكى مىگويد نفرين از آفرين بهتر است .\r\nليك بدان كه گيتى با گفتار مردمان ويران نمىگردد . پس هر انديشه‌اى كه در نهان دارى بگوى . ولى بدان كه پادشاه نيز چون بىكيش باشد ، در گيتى از كسى آفرين\r\n\r\n","description":"","footnote":" ( 1 ) - در نسخهء ژول مُل ، ص 1946 ، بيت 3897 آمده :\r\nكه بىدين نجويد بد پادشا * خردمند باشد برين برگوا\r\nليك در نسخهء مسكو ، ج 8 ، ص 275 مصراع اول بدين گونه آمده :\r\n« كه بىدين جهان به كه بىپادشا » ^ CENTER . كه البته صحيح مىباشد . ","page_name":" 409 ","page_number":409},
  {"content":"\r\n\r\nنمىيابد . كيش و شاهى همچون تن و روان هستند كه گيتى از براى اين هر دو است كه برپاى مىباشد . پس هر گاه كه تخت بىشاه گردد ، ديگر خردمندى و كيش به كار نخواهد آمد .\r\nيكى گفت : اى شاه خرّم نهان ، سخنانى در پيش بزرگان بگفته‌اى . يكى آن كه گفتى : من زمانه هستم و بهانه‌اى براى بد و نيك روزگار مىباشم . پس هر كه بر گيتى آفرين كند ، آن درودش نهانى به ما باز مىگردد . انوشيروان پاسخ داد كه : آرى رواست كه چنين باشد . زيرا سر پادشاه همچون تاج روزگار است . گيتى چون تن و شهرياران همچون سر آن هستند و از آن روست كه اين چنين افسر سرها مىباشند .\r\nديگرى گفت : اى شاه كهتر نواز ، پادشاهى و زندگانيت دراز بادا . اى چراغ روان ، پنج روز است كه موبد موبدان به پيش تو نيآمده است . انوشيروان گفت : من از براى اين آزرده نيستم زيرا او سرگرم كارهاى من مىباشد .\r\nيكى گفت : اى شاه خورشيدفرّى كه ديگر هرگز روزگار كسى چون تو را نخواهد آورد ، مرد دادخواهى را مىبينيم كه هر بامداد به درگاه مىآيد ، ليك نمىدانيم آزار او از براى چيست ؟ انوشيروان پاسخ داد كه : در حجاز بارهاى بيشمارى از او را دزد برده است . پس من به همان اندازه از گنج خود به او داده‌ام تا روانش در رنج نباشد .\r\nليك از براى اين او را در درگاه خود نگاه داشته‌ام تا اگر دزدى بيآيد ، او را بشناسد .\r\nديگرى گفت : اى شاه فرّخ‌نژاد و دارندهء بخشش و داد ، همانا كه از هنگام گيومرت تا اين هنگام هيچ شاهى به مانند تو بر تخت كيان ننشسته است . انوشيروان گفت : خداوند را از براى اين سپاسگزارم . براستى كه هر چيز چنان مىشود كه او مىخواهد .\r\nاكنون از فرمان انوشيروان بگذشتم . همانا كه گيتى پير است و انديشهء ما جوان مىباشد . بدين سان سرشت من در اين پيرى تيز و آتش آميز گشت و اين نامه را گفتم .\r\nليك چندگاهى از كيوان و خورشيد و ماه نيز نهان بود . هيچكس در آشكار و نهان گيتى از آن ياد نمىكرد . ولى چون نام محمود ، تاج سخن گشت ، ديگر در سراسر\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nگيتى ستايش او پديدار شد . روزگار به نام او آباد و آسمان از تاج او شاد بادا . چون سخنران از افراز « 1 »  ، نام محمود را بر زبان مىرانَد ، ترسا به كيش محمّد [ ص مىگرايد . گيتى را با تيغى كه بسان پرند سرخ است ، از بت‌پرستان هند بگرفت .\r\nاينك نامهء انوشيروان شاه را بخوان و با روانى روشن در آن نگاه كن .\r\nپند دادن انوشيروان پسر خود - هرمزد - را\r\nخسرو بفرمود تا دبير به پيش او آيد و نامه‌اى دلپذير بدين گونه بنويسد : از سوى آن شاه سرافراز خورشيدچهر و بزرگ كه آسمان به كام او مىگرايد ، شاه دادگر نيكوكنش و پراكنندهء گنج بىسرزنش ، آن فزايندهء نام و تخت كواذ و گرايندهء تاج و شمشير داد كه با فرّ و برز و فرهنگ و نام است و از تاج بزرگى به كام رسيده به سوى هرمزد پاك - فرزند ما - كه همهء پندهاى مرا از دل بپذيرفته است . اين نامهء باآفرين را سزاوار آن فرزند پر دانش پاك كيش ديدم . همواره از يزدان ، شاد و پيروز بخت و شاه با تاج و تخت باشى . در روز ششم اين ماه خجسته با نيك اخترى و مُروا تاج زر را همچنان كه ما از پدرمان يافتيم ، بر سر تو گذاشتيم و همان آفرينى را كه كواذ فرّخ بر تاج ما بكرد ، ما بر تو ياد كرديم . پس تو شاهى بيدار و خردمند و راد و بىآزار باش .\r\nدانش خود را فزون ساز و به يزدان بگراى كه او جانت را راهنماى بادا .\r\nمن از مرد نيكو سخنى كه هم به سال و هم به خِرد ، كهن بود ، پرسيدم كه آيا چه كسى از ما به يزدان نزديكتر است و راه چه كسى به نزد او باريكتر مىباشد ؟ او چنين پاسخ داد كه : چون بخواهى كه از پروردگار آفرين بيابى ، دانش را برگزين زيرا كه\r\n\r\n","description":"","footnote":" ( 1 ) 
  ] - افراز به پارسى به معناى منبر است . ","page_name":" 411 ","page_number":411},
  {"content":"\r\n\r\nنادان هيچ‌چيز بيشتر از خاك ندارد . پس جان پاك خود را با دانش پسنديده كن . شاه ، با دانش است كه زيبندهء تخت شاهى مىگردد . پس دانا و پيروز بخت باشى . مبادا كه پيمان شكن گردى ، زيرا كه نساجامهء پيمان شكن ، تنها خاك خواهد بود . بىگناهان را كيفر مده و به گفتار بدگويان گوش مسپار . در هر كار تنها به دادگرى فرمان بده ، چرا كه روانت از داد ، شاد خواهد بود . چون بخواهى كه تخت شاهى از تو فروغ گيرد ، هرگز زبان خود را پيرامون دروغ مگردان . اگر كسى از زيردستان تو گنجى داشته باشد ، تو او را از براى اين گنج ، بىرنج بساز . چرا كه چيزهاى ديگران دشمن گنج تو مىباشد .\r\nپس تنها به آن گنجى شاد بشو كه آن را با رنج خود فراهم ساخته‌اى . اگر زيردستى توانگر شود ، گويى شهريار اوست كه دارندهء آن چيزهاست . همگى چه پر منش و چه زيردست بايد در پناه تو باشند . هر كه با تو نيكى كند ، او را پاداش بده و با دشمن دوست خود پرخاش كن . هر گاه كه در گيتى ارجمند گردى ، به رنج تن و درد و گزند نيز بيانديش . اين گيتى هر گونه كه باشد ، باز هم سرايى سپنجى است . پس شايسته نيست كه بىترس در آن بنشينى . چون بخواهى كه از بخت آفرين بيابى ، هنر بجوى و با پيران دانا بنشين و هر گاه بخواهى كه گزندى از بدى نيابى ، به دانش بگراى و از براى آن بلند پايه بشود . كسى را در پيش خود گرامى كن كه جان خودش را در برابر دشمن تو سپر كرده باشد « 1 »  .\r\nچون تاج شاهنشاهى را بر سر بگذارى ، ديگر راه بهتر را از خوب بازجوى .\r\nهميشه دانشمندى را در پيش خود نگاه بدار و او را همچون روان و تن خويش بدان .\r\nهمهء بزرگان و بازرگانان شهر نيز بايد از داد بهره‌مند گردند . هرگز در پيش كسى كه هنر و نژاد را با هم ندارد ، از كم و بيش كارها ياد مكن . جنگ افزار را به مرد بىارزش\r\n\r\n","description":"","footnote":" ( 1 ) - در نسخهء ژول مُل ، ص 1949 ، بيت 3962 آمده :\r\nگرامى كن آن را كه در پيش تو * سپر كرد جان بدانديش تو\r\nليك در نسخهء مسكو ، ج 8 ، ص 277 مصراع دوم بدين گونه آمده :\r\n« سپر كرده جان بر بدانديش تو » ^ CENTER . كه البته صحيح مىباشد . ","page_name":" 412 ","page_number":412},
  {"content":"\r\n\r\nمسپار زيرا چون آن جنگ افزار را بازجويى ، ديگر نيابى . چرا كه آن مرد بىارزش ، از راه دوستى ، آن را به دشمن مىسپارد و برايت دو كار دشوار و آسان پيش مىآيد .\r\nيكى اين كه جنگ افزار تو را در كارزار مىآورد و ديگر اين كه همان را روزى بر خود تو به كار مىآورد . همواره بر مردم مستمند ببخشاى و از بد دور باش و از گزند بترس .\r\nهميشه نهان دل خود را بجوى و هرگز رادى و دادگرى را در پيش چشمان ديگران مكن . نيكى را نيز به اندازه كن و سخن مرد كارآزموده را بشنو . هزينهء خود را به اندازهء گنج خود كن و دلت را از براى فزون كردن گنج در رنج ميافكن . به كردار شاهان پيشين بنگر و بدان كه همواره بايد دادگر باشى . شاه بيدادگر را نفرين مىكنند . پس تو هيچ بجز داد مپسند و بر خود نفرين مخواه . كجاست آن سر تاج شاهنشاهان ؟ كجايند آن بزرگان فرّخ ؟ از ايشان تنها سخن به يادگار مانده و بس . همانا كه اين سراى سپنجى براى هيچكس نخواهد ماند . هرگز سپاهيان را بيش از اندازه به خون ريختن و جنگيدن فرمان مده . به اين نامهء پند آميز ما نگاه كن و به اين سراى سپنجى دل مبند . ما در اين نامه برايت نيكويى خواستيم و دلت را با دانش بيآراستيم .\r\nچيرگى ديو را از خودت دور ساز و به راه خداوند خورشيد و ماه برو . روز و شب اين نامه را در پيش خود بدار و خِرد را داور دل خود بساز . بدان كه اگر در گيتى يادگارى بگذارى ، نام بزرگت نهان نخواهد شد . خداوند نيكى ، پناه تو و زمين و زمان ، نيكخواهت بادا . روزگار به كامت باد و از كردار بد و گزند به دور باشى . نه اندوه بر دلت راه يابد و نه شاديت كوتاه گردد . روزگار تا جاودان بندهء تو و سر بدسگالانت افكنده بادا . اختر بختت در چرخ نهم باد و ماه و ستارهء اورمزد در سايهء تختت بادا .\r\nگيتى از تاج تو درخشان شود و همهء شاهان پرستندهء تخت او گردند . آنگاه چون انوشيروان اين پندها را بنوشت ، آنها را به گنج خود بسپرد و ديگر در اين سراى سپنجى ، هراسان بود .\r\nهمانا كه شاهنشاه با انديشه و داد و خِرد مىكوشد تا به همراه شرم ، دليرى در هنگام رزم و نيرو و پاك كيشى و يزدان پرستى نيز داشته باشد . اينك در گيتى بنگر و\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nببين كه آيا اين هنرها از براى كيست . آنگاه چون او را يافتى ، سزاوار ستايش است .\r\nآن كسى را بجوى كه همچون ستارهء اورمزد ، روشن است و شاهى با تيغ و جوشن مىباشد . كسى كه گيتى را از مردمان بت‌پرست بگرفت و دل خود را با ديباى كيش آذين ببست . اكنون كه محمود به شاهى رسيد ، ديگر به ناگزير بخشش پديدار گشت .\r\nچه در بزم و چه در رزم ، همواره كار او بخشش است . روزگار به ديدار ابو القاسم - آن شاه پيروز و راد - شاد بادا .\r\nپرسش موبد از انوشيروان و پاسخ او\r\nپيرى پهلوى زبان بود كه به گفتار و كردار كهن گشته بود . از آن نامهء پهلوى چنين مىگويد كه : موبد از انوشيروان پرسيد كه : آن چيست كه پرستندهء كردگار گيهان از او در نهان چيزى مىخواهد و پروردگار نيز آرزويش را پاسخ مىدهد و او را بختى فرّخ مىبخشد . ليك كسى همواره دست به سوى آسمان بلند كرده و از كردگار گيهان چيزهايى مىخواهد . ولى هميشه چشمانش پر از اشك و ابروانش پر از اخم مىباشد و چيزى نمىيابد ؟ « 1 »  انوشيروان شاه پيروز به موبد گفت : خواهش از يزدان بايد به اندازه باشد . ليك چون از اندازه بيرون شود ، ديگر از آن آرزوها دل آدمى پر از خون مىگردد .\r\nموبد پرسيد : چه كسى سزاوار نيكى و زيبندهء نام بزرگى است ؟ انوشيروان گفت :\r\nهر كسى كه بىاين كه رنجى ببرد ، گنجى بيابد ، ليك آن را نبخشد ، سزاوار تخت شاهى نيست و هر دَم بخت او تيره مىگردد . در گيتى ، مرد ، با بخشش است كه بزرگ مىشود « 2 »  .\r\nپس تو اگر گنجى دارى ، آن را بر جاى مگذار و ببخش .\r\n\r\n","description":"","footnote":" ( 1 ) - در نسخهء ژول مُل ، ص 1951 ، بيت 4005 مصراع اول بدين گونه آمده :\r\n« بيايد به خواهش همى آرزو » . ^ CENTER ليك در نسخهء مسكو ، ج 8 ، ص 280 بجاى « بيابد » ، « نيابد » آمده كه صحيح مىباشد .  ( 2 ) - در نسخهء ژول مُل ، ص 1951 ، بيت 4011 مصراع اول بدين گونه آمده :\r\n« بهستى و بخشش بود مرد مه » ^ CENTER . ليك در نسخهء بروخيم ، ج 8 ، ص 2531 در نسخه بدل آمده :\r\n« به گيتى ز بخشش بود مرد مه » ^ CENTER كه البته صحيح مىباشد . ","page_name":" 414 ","page_number":414},
  {"content":"\r\n\r\nموبد پرسيد : بنياد خِرد چيست و چه كسى از برگ و بار خِرد ، شاد مىباشد ؟ انوشيروان گفت : دانا و كسى كه شرم و نژاد داشته باشد ، از برگ و بار خِرد شاد است .\r\nموبد پرسيد : دانش براى چه كسى سودمند است و كدام كس بىدانش و پر گزند « 1 »  است ؟ انوشيروان گفت : هر كسى كه خِرد را بپروراند ، همانا كه جان خود را بپرورده است . هرچه خِرد بيشتر باشد ، براى جان آدمى سودمند است . ليك از كمى آن اندوه و درد و گزند خواهد رسيد .\r\nموبد پرسيد : همانا كه فرّ و بزرگى زيبندهء تخت است . پس آيا دانش بهتر است يا فرّ شاه ؟ انوشيروان گفت : دانش با فرّ شاهى سراسر گيتى را در زير پَر خود خواهد گرفت . پس بايد خِرد و نام و فرّ و نژاد باشد تا با اين چهار چيز آسمان نيز از تو ياد كند .\r\nموبد پرسيد : كداميك از شاهان زيبندهء تخت مىباشند و بخت از چه كسى ناشاد است ؟ انوشيروان گفت : نخست بايد از پروردگار گيهاندار يارى جست . ديگر بايد بخشش و دانش و آيين و راه و دلى پر از بخشايش دادخواهان داشت . ششم اين كه بخت به كسى بزرگى مىبخشد كه در نيكويى و بهترى سزاوار باشد . هفتم كسى كه هيچ سخنى از نيك و بد گيتى براى او نهان نماند . هشتم شهريارى كه با همگان بىآزار باشد . پس چون كسى فرّ و خِرد و كيش و بخت داشته باشد ، سزاوار و زيبندهء تاج و تخت خواهد بود . ليك اگر اين هنرها را در او نيابى ، همانا كه او را بىآبروى خواهى يافت . پس از مرگ چنين كسى از او نام زشت بر جاى خواهد ماند و سرانجام بهشت خرّم را نخواهد يافت .\r\n\r\n","description":"","footnote":" ( 1 ) - در نسخهء ژول مُل ، ص 1951 ، بيت 4014 آمده :\r\nبپرسيد دانش كرا سودمند * كدامست بىدانش و بىگزند\r\nليك در نسخه مسكو ، ج 8 ، ص 281 در نسخه بدل ، در مصراع دوم بجاى « بىگزند » ، « پر گزند » آمده كه صحيح مىباشد . ","page_name":" 415 ","page_number":415},
  {"content":"\r\n\r\nآنگاه موبد از انوشيروان در بارهء مردم راد و فروتن و يا نيكىكنش و بدكنش بپرسيد . انوشيروان گفت : بدان كه آز و نياز دو ديو بدگوهر و ديرساز هستند . هر كسى كه آرزوى بيشى كند ، خوى او به آن ديو بد باز مىگردد . يا اگر فرومايگى و رنج را برگزيند ، همچون ديو بيچارهء پر نيازى خواهد بود كه خوى هر دو يكى است .\r\nموبد پرسيد : گفتار چيست و چند گونه است كه از براى برخى گفتارها بايد گريست و به آنها مستمند مىگرديم و از برخى ديگر گنج و تاج و نام و شادكامى مىيابيم ؟ انوشيروان گفت : نخست سخن گفتن سودمند است . ديگر آن كسى كه او را پيمان سخن مىخوانى و سخنگوى و بيدار دل مىدانى . كسى كه تنها به آن اندازه سخن مىگويد كه به كار آيد و از او در گيتى به يادگار بماند . سديگر كسى كه تنها به هنگامى كه بايسته است ، سخن بگويد ، همواره با آبروى خواهد ماند . چهارم كسى است كه هر سخن نو يا كهنى كه مىگويد ، پيوسته باشد . دانايان چنين كسى را دلآراى و خردمند مىخوانند . پنجم كسى كه با گرمى و شيرين زبانى و آواى نرم سخن گويد . پس چون همهء اين گونه سخنان را بدانى و بگويى ، بىگمان كام دل خود را مىيابى .\r\nموبد گفت : با اين همه دانش كه بيآموختى و روان خود را برافروختى ، باز هم از ناسزاواران سخنانى مىپرسى . پس آيا آموختن دانش كِى به پايان خواهد رسيد ؟ انوشيروان گفت : از هر كسى كه دانش بيآموختم ، همانا كه پيوسته وام جان و خِرد خود را بپرداختم . پس به دانش بنگر و از گناهان بدور باش . چرا كه دانش از تاج و تخت نيز گرامىتر است .\r\nموبد گفت : هيچ كسى را نديده‌ام كه سرانجام به جايى رسيده باشد و هنوز نبايد باز هم از دانا بشنود . انوشيروان گفت : آيا چه كسى از گنج سير خواهد شد بجز كسى كه در خاك رود ؟ دانش از گنج نيز گرامىتر است و از ما تنها سخن به يادگار مىماند . پس تو دانش را با گنج برابر مپندار .\r\nموبد گفت : تو همواره در پيش بزرگان از بخت شاهنشاهان ياد مىكردى . اكنون\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nنامشان را بيشتر به ياد مىآورى و به ياد ايشان آه سردى از جگر مىكشى . انوشيروان گفت : زيرا ايشان اين گيتى را با شمشير دادگرى بداشتند و اين چنين رفتند و گيتى را به خوارى بگذاشتند .\r\nموبد گفت : پيش از اينها با همگان بيش از اين سخن مىگفتى . ليك اكنون نه از روزگار كهن و نه از نو سخنى نمىگويى ؟ انوشيروان گفت : ديگر گفتار بس است و مىخواهم به كردار دست يازم .\r\nموبد گفت : پيش از اينها به هنگام نماز پيشين اين همه دير در پيش آتش نمىماندى . ستايش و خروش نيايش تو بيش از اندازه است . انوشيروان گفت : اگر يزدان پاك ، پرستنده‌اى را از خاك برآورد و همهء روزگار و گيتى را بندهء او سازد ، آنگاه اين بنده ارزش آن را نداند ، مباد كه هرگز از درد و سختى رهايى يابد .\r\nموبد گفت : از آن هنگام كه شهريار گشته‌اى ، بيش از همه از براى چه يزدان را سپاسگزارى كه رامش تو از براى آن بيشتر و دل بدسگالانت از آن پر خون تر است ؟ انوشيروان گفت : كردگار را سپاس كه بهروز گشتيم و هيچكس در پيش من فزونى نجست و از آواى من دست بدى را بشست و دشمنم در جنگ چون گوپال و آهنگ مرا ديد ، زبون شد .\r\nموبد گفت : آنگاه كه به جنگ خاور رفتى ، آن چنان تيز چنگ و دلاور بودى . ليك چون به جنگ باختر رفتى ، شكيبايى و درنگ برگزيدى . انوشيروان گفت : مرد جوان به درد و رنج روان نمىانديشد . ليك هر كه سال زندگانيش به شست رسيد ، ديگر بايد نرمى پيشه كند . پروردگار گيهاندارى كه نيك و بد روزگار از اوست را سپاس ، از براى آن كه به روزگار جوانى هنر داشتيم و بد و نيك را خوار گذاشتيم . اكنون به هنگام پيرى نيز با دانايى و خِرد و گنج و بخشش ، همهء گيتى به زير آهنگ و فرهنگ ما است و در جنگ ، آسمان جوشن ما مىباشد .\r\nموبد گفت : شاهان پيشين همواره سخنان درازى مىخواستند . ليك شما را سخن كمتر و راز بيشتر است . انوشيروان گفت : هر شهريارى كه بر كيش باشد ، تن\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nخود را در رنج و درد نگاه نمىدارد . نگاهبان گيتى همان كسى است كه آن را بيآفريده است .\r\nموبد پرسيد : دل شاد شهريار را در اين روزگار پر از انديشه مىبينم ؟ انوشيروان گفت : مردم هوشمند گرد گزند بر دل نمىدارند .\r\nموبد پرسيد : شاهان پيشين با آن همه بزم ، ديگر جان خود را به اندوه رزم دچار نمىساختند . انوشيروان گفت : ايشان با گرفتن جام مِى در دست ، هرگز به ياد نام آورى نبودند . ليك براى من نام بر جام مِى چيره شده است و روانم به پيشواز مرگ مىرود .\r\nموبد پرسيد : شاهان پيشين با دارو و درمان و پزشك ، نگاهبان تن خويش بودند تا دردمند نگردند . انوشيروان گفت : چون مرگ از گردش آسمان پيش مىآيد ، ديگر براى پايدار ماندن ، دارو به كار نمىآيد و اين گردش روزگار است كه نگاهدار تن مىباشد .\r\nچو هنگامهء رفتن آيد فراز * زمانه نگردد به پرهيز باز\r\nموبد به دو گفت : ما اين همه پروردگار گيهان آفرين را ستايش و نيايش مىكنيم . ليك تو هيچگاه از براى آن شادمان نيستى و همواره روانت پر از انديشه است . انوشيروان گفت : دل شاه با روزگار يكى است . از آن مىترسم كه هر كسى كه ستايش و نيايش مىكند ، شايد از بيم ما باشد . ستايش نبايد بيش از اندازه باشد . اگر چه ما راز دل زيردستانمان را نمىجوييم .\r\nموبد به دو گفت : از براى فرزند ، شاد بودن و آرزوى پيوند داشتن چيست ؟ انوشيروان گفت : هر كسى كه گيتى را براى فرزندش بگذارد ، نهان نخواهد شد . چون فرزند باشد ، خوشى بيابد و گناه دور گردد . هر گاه هم از اين گيتى درگذرد ، دردش كم باشد ، زيرا كه فرزندش در كنار اوست .\r\nموبد به دو گفت : چه كسى در گيتى تن آسان است و كدام كس از كردار نيك\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nپشيمان مىباشد ؟ انوشيروان گفت : مرد يزدان پرست لگام روزگار را در دست نگيرد . چون فزونى نجويد ، تن آسان گردد . ولى هر گاه به بيشى بيانديشد ، هراسان شود . ديگر آن كه در بارهء كردار نيك و نهان دل بگفتى . پس در گيتى كسى را زبونترين بدان كه با ناسپاسان نيكى كند .\r\nموبد پرسيد : كسى كه بدى كرد و بمرد ، گيتى نامش را از ديوان خود پاك كرد .\r\nكسى هم كه نيكى كند ، سرانجام درمىگذرد . پس چون آنگاه كه مرگ بيآيد ، نيك و بد را با هم درو مىكند ، ديگر چرا بايد نيكويى را ستود ؟ انوشيروان گفت : كردار نيك در هرجا پايگاه نيكى مىيابد . كسى كه نيك كردار بمرد ، نمرده است . او بيآسوده و جان خود را به يزدان سپرده است . ليك آن كسى كه ازو نام بد در گيتى به يادگار بمانْد نيآسوده است .\r\nموبد گفت : همانا كه هيچ چيزى از مرگ بدتر نمىباشد . پس براى آنچه سازيم ؟ انوشيروان گفت : بدان كه چون از اين خاك تيره بگذارى ، جاى پاك را يافته‌اى .\r\nهر كسى كه در بيم و اندوه بزيست ، بايد بر زندگانيش گريست . تو چه شاه باشى و چه كهتر ، از بيم و درد اين گيتى خواهى گذشت .\r\nموبد گفت : از اين دو كداميك بدتر است و ما از براى آن پر از درد و ناشاد هستيم ؟ انوشيروان گفت : هيچ چيزى را بجز اندوه مدان كه چون انبوه گردد ، همسنگ كوه مىشود . اگر اندوه نباشد ، بيمى نخواهد بود و در گيتى هيچ چيزى به نستوهى اندوه نمىباشد .\r\nموبد پرسيد : اينك كه بر كار گيتى بايد گريست ، با چه چيزى مىتوان از اينها رها شد ؟ انوشيروان گفت : هر گاه كه دانش باشد . زيرا كه دانا پيوسته در رامش است .\r\nموبد پرسيد : چه كسى از ما با گنج‌تر است ؟ انوشيروان گفت : كسى كه بىرنج‌تر باشد .\r\nموبد پرسيد : كدامين آهو زشت و به دور از ارج و بهشت است ؟ انوشيروان گفت : زنى كه شرم و آواى نرم نداشته باشد و مردى كه نادان باشد . براى چنين كسى\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nزندگانى همچون زندان است .\r\nموبد به دو گفت : چه كسى نستوه‌تر است ؟ انوشيروان گفت : كسى كه بىاندوه‌تر است . كسى كه دل خود را از اندوه ، سياه ساخته باشد ، در نزد يزدان گناهكار خواهد بود .\r\nموبد به دو گفت : كداميك از مردم راستكارند و جان و خِرد بر دل ايشان گواه است ؟ انوشيروان گفت : كسى كه به سود و زيان بكوشد و كمر به بدى نبندد .\r\nموبد پرسيد : چه كسى در ميان مردمان ، نيكوتر و افسر سر مردمان است ؟ انوشيروان گفت : مردم اگر بردبار باشند ، هيچ افسونى بر ايشان كارگر نگردد . يكى كسى كه بدى را براى سودمندى نكند و آهنگ برترى و بلندى نداشته باشد . ديگر رادى كه از براى يافتن پاداش ، رادى نكرد و با بخشش ، دل خود را از تاريكى بشست . سديگر كسى كه با جان پاك و خردمندى در راه ايزد بكوشد .\r\nموبد به دو گفت : در دل از چه چيزى بيش از همه بايد هراس داشت ؟ انوشيروان گفت : از رنج كردار خود .\r\nموبد به دو گفت : همانا كه مرد بخشنده ، سرافراز و بزرگ مىگردد . اينك بگوى كه كدام بخشش بهتر است ؟ انوشيروان گفت : هرگز سود و زيان را از تهيدستان باز نداريد .\r\nموبد گفت : از كار آشكار و نهان گيتى سخن بگشاى و بگوى كه اگر گردش روزگار ، ناسودمند بود ، ما از آن آيين [ جبر 
  ] را برگزينيم يا پسند [ اختيار 
  ] ؟ انوشيروان گفت : اگر اين چرخ پير ، با دانش و يادگير است كه هيچ . و گرنه بدان كه اين يزدان است كه بزرگ و دارنده و برتر است و پروردگار گيهان بر همهء داوران ، داور مىباشد .\r\nپس هيچ سود و ناسودمندى را از روزگار مبين و به آيين مرو و از پسند نيز به دور باش . هر نيك و بدى را تنها از آن يزدانى بدان كه هيچ يارى ندارد و در هيچ كارى او را آغاز و فرجام نيست . همو كه همواره بوده و هست و خواهد بود و چون به چيزى بگويد : باش ، مىشود .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nموبد پرسيد : همانا كه تن آدمى همچون سراى است و جان سپنجى است . پس آيا چه كسى از درد رنجور است ؟ انوشيروان گفت : پوست تا آن هنگام كه مغز در آن است ، رنجه مىباشد . جان نيز چون از تن بگذرد ، ديگر تن نخواهد ماند .\r\nموبد در بارهء پرهيز بپرسيد و اين كه : آيا آز و نياز را از چه كسى مىتوان نهفت ؟ انوشيروان گفت : سزاوار باشد كه آز و نياز ، خردمند را باز ندارد . تو كه همواره از گنج سيرى نمىيابى ، هميشه از آز در رنج هستى .\r\nموبد پرسيد : اى شهريار زمين ، آيا كداميك از شهرياران پيشين را به هوش و خرد و آيين و كيش برتر مىدانى و ما پس از مرگ بر كداميك از ايشان آفرين كنيم ؟ انوشيروان گفت : آن پادشاهى كه پرستنده و پارسا و سپاسگزار دادار دارنده باشد و هيچكس از رنج او در هراس نباشد . دل نيكمردان را پر از اميد و دل بدكنشان را پر از بيم و دود بدارد . سپاهيان را با گنج خود بيآرايد و رنج خويش را به سوى دشمن بيافكند . از خردمندان گيتى سخن را بپرسد و بد و نيك را از دشمن نهان بدارد .\r\nموبد پرسيد : آيا كار پرستش به چيست و چه كسى به نيكى يزدان گراينده است ؟ انوشيروان گفت : مرد باريكجوى « 1 »  بايد روان خود را به باريكى موى سازد . نخست آن كه بداند كه يزدان هست و يكتا است ؟ و بدان كه تو را از براى اين راهنماى اندكى هست . ديگر آن كه در كار نيك سپاسگزار يزدان باشد و به او بىترس و از او در هراس باشد . بدان كه تو آنگاه از يزدان در هراس خواهى بود كه گزند بجويى و هنگامى ازو بىترس مىگردى كه سودمند باشى . اگر نيكدل و راهجوى باشى ، در نزد همگان آبروى خواهى داشت . ليك اگر بدكنش و بدتن باشى ، همهء توشهء زندگانى خود را به دوزخ خواهى فرستاد . هرگز با اين گيتى گستاخ مباش ، زيرا او راز\r\n\r\n","description":"","footnote":" ( 1 ) - در نسخهء ژول مُل ، ص 1957 ، بيت 4162 آمده :\r\nچنين داد پاسخ كه تاريك جوى * روان اندر آرد بباريك موى\r\nليك در نسخه بروخيم ، ج 8 ، ص 2539 در نسخه بدل بجاى « تاريك جوى » ، « باريك جوى » آمده كه صحيح مىباشد . ","page_name":" 421 ","page_number":421},
  {"content":"\r\n\r\nخود را از تو نهان مىدارد . بايد كه به كردار كيش بگرايى . خِرد را به دل خود آموزگار سازى و بكوشى كه فريب روزگار را نخورى و يار گناهكاران نيز نباشى . از براى اين گيتى ، نبايد اندوه آن گيتى را در دل خود نهان بسازى . بايد با خردمندان بنشينى . و به رامش جاويد بگرايى . چرا كه رامش اين گيتى گذرا است و هوشياران ، اين رامش را به چيزى نشمارند . بايد به فرهنگ و خِرد بگرايى تا خِرد ، تو را به سوى يزدان راهنماى گردد . نبايد كه سخن خود را از اندازه بگذرانى چرا كه تو نگارى نو هستى ، ليك اين گيتى كهن است . نبايد كه گردش روزگار ، تو را مست گرداند و يا با مردم بد بنشينى . دلت را از هرچه ناشدنى است ، بپيچان و هر كسى را كه بخشودنى باشد ، ببخش . آنچه را كه دارى از دوستانت دريغ مدار ، چه از تو چشمت را بخواهد و چه مغز و پوست . اگر دوستى با دوستى ديگر ستيزه و كشمكش كند ، نبايد كه در آن كار ميانجى گردى . چون به ناگزير بايد با بدخواه بنشينى ، كارى بكن كه نتواند بر تو چيره شود . چون كسى راه پيوند را بجويد ، بايد هنر و شرم و آهستگى داشته باشد . نبايد زبان آدمى از هنرش چيره‌تر باشد ، چرا كه دادگران ، دروغ را از هنرها نمىشمارند .\r\nنبايد از براى چيز و خواسته ، كسى را بزرگ شمارد و يا از براى نادارى ، كسى را خوار بدارد . اگر بدگمانى زبان بگشايد ، تو هرگز با او تيزى مكن و هر گاه گمانى به سستى بَرَد و گفتارش از اندازه بگذرد ، تو به اندازه پاسخش را بگوى و سخنانى خوب و تازه بر زبان بيآور . چون بيكار باشى ، به رامش مپرداز ، زيرا اگر هوشيار باشى ، مىدانى كه بيكار ، زمينگير است . در هر كارى بايد كوشيد و گوش به دانش داشت . نبايد به كارى دست بيازى كه سرانجام برايت پشيمانى و تندى ببار آورد . بر مردمان مستمند ببخشاى و نبايد كه هرگز دلت به سوى درد و گزند بگرايد . اگر خردمند دل خود را بردبار سازد ، در پيش چشم شاه ، خوار نخواهد بود . بايد بداند كه چه هنرهايى دارد و به هر كارى به اندازه بپردازد . بايد مردان پرستندهء ايزد را در رنج ندارد و پرستش و راستى را پيشهء خود سازد و سر از گمراهى و كاستى بپيچد . انديشه و راه تنها همين است كه به يزدان بگروى و به دو پناه ببرى .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nاينك اى شهريار ، بدان كه اگر دادگر باشى ، دادگرى تو از تو در گيتى به يادگار خواهد ماند ، همچنان كه انوشيروان شاه كه خاك شد ، نامش هنوز جوان است .\r\nبىگمان اين از براى كردار نيكوى او بوده كه نامش در هر زمانى اين چنين زنده است و تا آسمان و زمين بر جاى است ، از خردمندان بر جان او آفرين بادا .\r\nمرگ قيصر روم و لشكركشى انوشيروان\r\nنامه نوشتن انوشيروان نزديك پسر قيصر و پاسخ فرستادن آن\r\nاز گفتار آن دانشمندان راستين در نامهء باستان چنين ديدم كه : از سرزمين آباد روم به نزد خسرو شاه آگهى رسيد كه : تو زنده باشى ، بدان كه قيصر بمرد و روزگارش زمين را به ديگرى سپرد . جان خسرو از مرگ او پر از انديشه گشت و رخسار لآلگونش همچون برگ زردى شد . پس فرستادهء كارآزموده و آزاده‌اى را از ايران برگزيد و به نزد فرزند قيصر - آن شاخ سبز فرهمند او - بفرستاد و سخنان خوب بسيارى با او بگفت كه : هيچكس از اين بد رهايى نخواهد يافت . آنگاه با رخسارى زرد و پر از اشك و با سوگ و درد نامه‌اى بنوشت و در آن گفت : پس از مرگ او يزدان به تو زندگانى و كامرانى دهاد . بدان كه هر جاندارى براى مردن زاده مىشود و ما در اين سراى سپنجى نخواهيم ماند . اگر چه ديرگاهى تاج يا كلاهخود بر سر گذاريم ، باز هم از چنگ مرگ رهايى نخواهيم يافت . چون مرگ فرا رسد ، ديگر قيصر و خاقان يكى است و بىگمان مرگ سر او را بر خاك خواهد آورد . تو را از قيصر ، مزد بسيار باد و مسيحا روان قيصر را يار بادا . شنيدم كه تو بر آن تخت نامور او بنشستى و بخت او را بيآراستى . اينك هرچه بايسته است از اسپ و جنگ افزار و گنج و سپاه از ما بخواه .\r\nفرستاده كه چنين شنيد ، از پيش خسرو به نزديك قيصر شتافت چون به درگاه او رسيد ، راه را گشودند و فرستادهء شاه به پيش تخت قيصر رفت . چون قيصر نگاه كرد\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nو سر آغاز نامه را بديد ، از آن برترى خسرو دلش بردميد . قيصر جوان كه هم تازه بر تخت نشسته و هم خيره سر بود ، بر آن فرستاده تند گشت و با خوارى به او نگاه كرد و او را در جاى دورى فرود آورد و به آن نامهء پادشاه هيچ ننگريست . آنگاه در يك هفته همهء سگالشگران در نزديك قيصر انجمن گشتند . قيصر به سگالشگرى از آنها گفت : چنان كه خودت مىدانى ، پاسخ اين نامه را بنويس و در آن خوب و زشت را پديدار كن . موبد كه چنين شنيد ، گفت : من كمتر هستم و از فرمان شاه گيتى نمىگذرم . پس همهء اسقفان و موبدان و سگالشگران در آن انجمن به كنارى رفتند و زود بدانسان كه قيصر فرموده بود ، پاسخ نامه را بنوشتند . در آن نامه گفتند : همانا كه از شاه چنين نامه‌اى سزاوار بود . اينك بدان كه قيصر ، جوان است و تازه به فرمانروايى رسيده است . پس يك امسال را با اين مرد برنا متاو و باژ و ساو مخواه و در سر آغاز نامه خودت را برتر مخوان . بدان كه قيصر جوان به سوى هر كاردار و خودكامه‌اى چنان كه سزاوار بود ، نامه‌اى نوشته و در آن خود را قيصر سرافراز روم و خداوند مرز و بوم خوانده است . فرستادهء شاه ايران كه به اينجا رسيده است ، به تو هر آنچه از شكوه كار ما ديده ، خواهد گفت . همانا هر سخنى كه از اندوه و شادى گويد ، نبايد نهان ساخت . اگر چه آن قيصر درگذشت ، ليك قيصر ديگرى بيآمد كه از هر مهترى سرافرازتر است و هيچيك از شاهان را به چيزى نمىشمارد و شاه فريادرس ايران نيز همچون كهترى در برابر اوست .\r\nآنگاه چون آن كاغذ رومى را بيآراستند ، فرستاده را به درگاه بخواندند . فرستادهء دانا نيز به درگاه آمد و پاسخ آن نامه را بخواست . پس تنش را با جامه‌اى شاهوار بيآراستند و ايوان را از بيگانگان تهى كردند . آنگاه قيصر به دو گفت : بدان كه من نه چاكر هستم و نه از كهتران چين و هيتال مىباشم . اينك اگر شاه تو پادشاه گيتى است ، بايد بداند كه سبك داشتن مهتر ، سزاوار نيست . او بزرگ است كه دشمنان بسيارى دارد . ليك من همهء دشمنان و دوستان خود را بر دامان خود دارم . از چه‌رو بزرگى را از من دريغ مىدارى ؟ همانا كه با اين كار ، آفتاب را به زير ابر مىآورى . ليك\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nاين كار نه با آزمايش كاسته مىگردد و نه اگر بر آن خون بچكانى ، دريا مىشود . نيز بدان كه چون كارى برايم پيش آيد ، تو شهريار من هستى و از پدرم برايم يادگارى مىباشى . آنگاه قيصر جوان به فرستاده گفت : اينك هر آنچه ديدى ، به خوبى به شاه خود بگوى و از اين پاسخ نامه ، زشتى مجوى . سپس جامهء شاهوار ناسزاوارى براى آن فرستاده بيآراستند و اسپش را نيز بيآوردند .\r\nفرستاده شتابان بازگشت و در هيچ ايستگاهى درنگ نكرد . چون به پيش خسرو رسيد ، آنچه را كه رفته و ديده و شنيده بود ، براى او بگفت . شاه از شنيدن گفتار او تنگ دل گشت و به او گفت : در اين راه رنجه گشتى . شنيده‌ام كه هر كسى كه آرزوى دل بپروراند و به كارى نيانديشد ، سرانجام كيفر آن را خواهد ديد . او گمان مىكند كه ما بجز او هيچ دوستى نداريم . پس بدان كه اگر يك تن از نژاد رومى را بگذارم كه به شادى بر تخت باشد و سر خود را برفرازد و بگويد كه من قيصر و يا يكى از مهتران نامدار هستم ، از نژاد كواذ دلاور نيستم و ديگر از من در پيش مردان ياد مكن . من از اين پس روم را شوم مىخوانم و از آن سرزمين آباد ، آتش برمىانگيزانم . سوگند به يزدان پاك و خورشيد و ماه و به آذرگشسپ و تخت و تاج كه همهء گنجهاى كهن آن پادشاهى را در پوستهاى گاو پر مىكنم و از اين پس ديگر تيغ من در نيام نخواهد رفت مگر اين كه دل خود را از رومى به كام رسانده باشم .\r\nآنگاه انوشيروان بفرمود تا بر درگاهش كارناى و سنج و دراى هندى بدميدند و كوس را بر كوههء ژنده پيل ببستند . ديگر روى گيتى به رنگ نيل گشت . چنان سپاهى از مداين به دشت آمد كه درياى سبز در آن خيره شد . از آن همه ناليدن نفير و رنگ درفشها و جوش سواران زرّينه موزه گويى ستاره در آب و سپهر رونده به خواب رفته بود .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nسپاه كشيدن خسرو به روم و وام گرفتن از بازارگانان\r\nچون از شاه ايران كه پر از خشم به همراه سپاهيانش از ايران روان گشته بود ، به قيصر آگهى رسيد ، قيصر از عمّوريه « 1 »  به حلب « 2 »  آمد و همه‌جا پر از آشوب و بانگ و هياهو گشت . سيسد هزار سوار رومى حلب را باروى خود ساختند . از هر سو سواران به جنگ آمدند و چندان درنگ نكردند . جاثليقان رومى بر هر دروازه بلكنى « 3 »  بيآراستند و باروى سقيلا « 4 »  را تهى كردند و از آن سو بتاختند . دريايى از خون در شهر حلب روان گشت و سرانجام سپاه باترون از انوشيروان زينهار بخواستند . روميان بيشمارى را با تير بكشتند و بسيارى نيز در رزم دستگير شدند . در دو هفته سى هزار تن از روميان را گرفتند و به نزديك شهريار ايران ببردند .\r\nليك روميان در پيش سپاه كَنده‌اى بساختند و پگاه در آن آب بيانداختند و بدين سان با آن كَنده راه را بر شاه ايران ببستند و شاه و سپاهيانش از جنگ فرو ماندند .\r\nروزگار درازى بر اين بگذشت و سرانجام سپاهيان را به سيم و زر نياز آمد . سپهدار روزىدهان را به پيش خود فراخواند و چندى در بارهء آن جنگ با ايشان سخن براند و گفت : همانا كه اين كار با رنج بسيارى همراه گشت و از اين آب و كَنده نمىشود گذشت . سپاهيان نيز به درم و اسپ و گبر و كلاهخود رومى نيازمند هستند . پس آن روزىدهان و دبيران به همراه دستور شاه گيتى به سوى گنج رفتند . ليك چون\r\n\r\n","description":"","footnote":" ( 1 ) - ر . ك . ج 2 ص 628 .  ( 2 ) حلب شهرى در شام ( سوريه ) مىباشد .  ( 3 ) - بلكن به پارسى به معناى منجنيق است .  ( 4 ) سقيلا همان سُله‌سيريا ( سل سوريه ) در لبنان است كه امروز به آن البقا گويند . شهيدى مازندرانى ، راهنماى نقشه جغرافيايى شاهنامه فردوسى ، ماده سقيلا . ","page_name":" 426 ","page_number":426},
  {"content":"\r\n\r\nشمارش كردند ، ديدند كه سيسد هزار دينار از اندازهء سپاه شهريار كمتر است . موبد كه چنين ديد ، شتابان همچون گَرد به پيش شاه آمد و آن اندازه درم را كه در گنج بود ، براى شاه ياد بكرد . چهرهء شاه از براى آن كار دژم گشت . پس بفرمود تا بزرگمهر به پيش او آيد و به دو گفت : اگر هميان ما تهى باشد ، ديگر نام شاهنشاهى از چه رو براى من باشد ؟ هم اكنون برو و ساربان را بخواه و شتران بُختى را به سوى راه بران و سد شتر را از گنج مازندران بار گردان و بيشتر آن بارها را نيز از دينار بكن . بزرگمهر كه چنين شنيد ، به آن شاه گيتى گفت : اى شاه دادگر و با خِرد و مِهر ، تا گنج ايران راهى دراز است و سپاهيان تهيدست و بيكار خواهند ماند . ليك در اين شهرهاى پيرامون ما كسانى هستند كه تنها سد يك از دارايى ايشان براى سپاهيان بس است . اگر از بازرگانان و دهگانان وام بخواهى ، دژم نخواهند گشت . شاه ايران با شنيدن اين سخن با آنچه كه داناى ايران بگفت ، همداستان شد .\r\nپس بزرگمهر فرستادهء خردمند و دلشاد و خوبچهرى بجست و به دو گفت : از اينجا شتابان و سه اسپه برو و نامدارى را از ميان بازرگانان و دهگانان شهر برگزين و اين درم را از براى سپاهيان وام بخواه و بگو كه شاه به زودى آن را از گنج خود خواهد داد .\r\nفرستادهء خوش‌سخن كه جوان ، ليك به دانش ، پير و باريك انديش بود ، به شهرى رسيد كه نزديك « 1 »  بود . پس از براى شهريار ، درم بخواست . با شنيدن اين سخن ، بسيارى از توانگران بر او انجمن گشتند . در ميان ايشان موزه فروشى بود كه خوب به گفتار فرستاده گوش سپرد . آنگاه به دو گفت : چه اندازه درم نياز است ؟ فرستاده شمار درم را براى او ياد كرد و به دو گفت : اى توانگر خردمند ، چهار هزار هزار [ چهار ميليون 
  ] درم . موزه‌گر كه چنين شنيد ، به دو گفت : من اين را مىپردازم و سپاسى از\r\n\r\n","description":"","footnote":" ( 1 ) - در نسخهء ژول مُل ، ص 1963 ، بيت 4300 آمده :\r\nپيمبر بانديشه باريك بود * بيامد بشهرى كه تاريك بود\r\nليك در نسخهء مسكو ، ج 8 ، ص 297 در مصراع دوم بجاى « تاريك » ، « نزديك » آمده كه صحيح‌تر مىباشد . ","page_name":" 427 ","page_number":427},
  {"content":"\r\n\r\nگنجور نيز بر سر خود مىنهم . پس كپان « 2 »  و سنگ و درم بيآورد . براى شمارش آنها هيچ كراسه و خامه‌اى به كار نرفت . چون آن درمها سنجيده شد و فرستاده از آن كار پرداخته گشت ، موزه‌گر به دو گفت : اى خوبچهر ، اگر نمىرنجى اين سخن را به بزرگمهر بگوى كه در اين روزگار كودكى دارم كه اندوه و رنج او را نمىتوانم بر دلم آسان كنم . باشد كه بزرگمهر به شهريار گيتى بگويد كه من اين كودك را - كه هم توانگرى و هم شايستگى و خِرد آن را دارد - به فرهنگيان بسپارم تا شاد گردم .\r\nفرستاده به دو گفت : اين براى من هيچ رنجى نيست . زيرا كه تو راه مرا به سوى گنج ، كوتاه ساختى .\r\nآنگاه بزرگمهر به پيش شاه آمد . شاه از براى آن خواسته‌ها شاد گشت و گفت :\r\nيزدان را سپاس كه اين چنين پاك و يزدان شناس هستم كه در كشور من يك موزه دوز اين گونه شاد و گيتىفروز است و اين همه درم اندوخته دارد . پس مبادا كه از ما بر او ستمى باشد . اكنون ببين كه آيا چه آرزويى دارد و چون وام او را بپرداختى ، سد هزار درم ديگر نيز به او بده تا از ما به يادگار بدارد . باشد كه همهء زيردستان ، توانگر و با تخت و افسر گردند . شهريار هرگز بيدادگر مباد و درخشان و بهروز بادا .\r\nپس بزرگمهر به آن شاه گيتى گفت : اى شاه نيك اختر خوبچهر ، اگر به گفتارم گوش مىسپارى ، بدان كه آن موزه فروش آرزويى كرده است . فرستاده به من گفت كه اين مرد موزه فروش گفت : شاه گيتى با خِرد يار باد . بدان كه من پسرى دارم كه به جايى رسيده و جوياى فرهنگ است . اينك اگر شاه ، مرا در اين كار يارى كند تا اين فرزند پاك ، دبير گردد ، تندرستى شاه را از يزدان بخواهم . اين پادشاهى سزاوار ، جاويد بادا .\r\nشاه كه چنين شنيد ، به دو گفت : اى مرد خردمند ، چرا ديو چشمت را خيره كرد ؟ برو و اين شتران را به همينگونه بازگردان . هرگز مباد كه از او سيم و زر بخواهيم . بدان\r\n\r\n","description":"","footnote":" ( 2 ) - قپان . ","page_name":" 428 ","page_number":428},
  {"content":"\r\n\r\nكه چون بچّهء بازرگان ، دبير و هنرمند و با دانش و يادگير گردد ، آنگاه كه فرزند ما بر تخت بنشيند ، او را به دبيرى پيروز بخت نياز مىآيد . پس چون [ پسر 
  ] مرد موزه فروش ، هنر بيابد ، [ فرزند ما 
  ] چشم بينا و گوش خود را به دو خواهد سپرد و با اين كار در دست مرد خردمند و نژاده هيچ بجز دريغ و آه سرد نخواهد ماند . مردم شناس در پيش او خوار خواهد گشت و چون پاسخى دهد ، زود سپاس بيابد . بدين گونه چون آيين اين روزگار چنين شود . پس از مرگ بر ما نفرين خواهند كرد . نمىخواهيم روزىِ سپاهيان را با آن گنج بدهيم . پس ، از او درمى مخواه و از اين رنج ياد مكن . هم اكنون اين شتران را بازگردان و درم بخواه ليك از موزه‌دوزان مخواه . فرستاده كه چنين شنيد ، به همراه آن درمها بازگشت و دل موزه‌گر با ديدن آن درمها پر از اندوه گشت « 1 »  .\r\nآمدن فرستادگان قيصر نزد انوشيروان با پوزش و بشار\r\nشب فرا رسيد و شاه از براى آن گفتار اندوهگين گشته بود . خروش زنگ از بارگاه برخاست و شاه ، نگاهبانانى را به گِرد آن دشت بپراكند . چون روز فرا رسيد و خورشيد از بخش ماهى تاج خود را بنمود و جامهء شاهوارى از پيلسته بر روى زمين بيافكند ، نگاهبان از لب كَنده بازگشت و به پيش آن شاه گردنفراز آمد و گفت : از سوى قيصر پيامى پر از درد و پوزش از براى آن گناه به نزد شاه ايران بيآمده است . در\r\n\r\n","description":"","footnote":" ( 1 ) - بايد توجه داشت كه بر جامعهء عصر انوشيروان ، نظام طبقاتى بسته ( كاست ) حكمفرما نبوده است و اگر چه نظام حاكم ، كوشش بسيارى در جهت حفظ نظام طبقاتى موجود داشت ليك اگر مورد خاصى از استعداد بسيار شخصى براى رفتن از طبقه‌اى به طبقهء ديگر ديده مىشد ، با گرفتن امتحاناتى از شخص مزبور ، اين امر بوقوع مىپيوست . براى نمونه مىتوان به مورد بزرگمهر اشاره كرد كه به مقامات عالى دربارى رسيد . ","page_name":" 429 ","page_number":429},
  {"content":"\r\n\r\nهمان هنگام فرستادهء قيصر ، دوان بيآمد و ستايش‌كنان به پيش انوشيروان رفت .\r\nچون آن رومى سر و تاج خسرو را بديد ، آه سردى از جگر بركشيد و در دل گفت :\r\nهمانا كه اين پادشاهى است كه هم به شاهى و هم به مردانگى و اين همه سپاهى سزاوار است . آنگاه چهل تن از فرزانگان رومى با زبانى پر از گفتار و دلى پر از آه بيآمدند . با هر يك از ايشان سى هزار دينار از براى بشار در پيش شهريار ايران بود .\r\nچون رنگ رخسار شهريار را بديدند ، گريان و پيچان همچون مار برفتند . شاهنشاه كه ايشان را بديد ، بنواخت و به آيين بر ايشان پايگاهى بساخت .\r\nآنگاه گويندهء پيش رو ايشان گفت : اى شاه ، بدان كه اين قيصر ، جوان و شاه نو است . پدرش مرده و هنوز روزگارى را پشت سر نگذاشته و آشكار و نهان كارها را نمىداند . ما همگى باژدار تو هستيم و پرستار و در زينهار تو مىباشيم . براى تو روم همچون ايران و ايران همچون روم است . پس چرا بايد ميان اين دو سرزمين جدايى باشد ؟ خاقان چين و شاه هند همگى آن تخت و تاج را از تو دارند . در اين روزگار ، خِرد از براى شاهنشاه ايران است كه قيصر همواره از او پشت خود را راست مىداشت . اينك اگر كودكى كه هنوز به جايى نرسيده ، سخنى از سرِ بىدانشى و راهنمايى گفت ، شاهنشاه از او كين و درد به دل نگيرد . زيرا با اين كار ، روزگار از او شاد خواهد شد . ما همهء باژ روم را همچنان كه از نخست بوده ، به تو مىسپاريم و پيمانى مىبنديم .\r\nانوشيروان از شنيدن سخن آن فرستاده بخنديد و به دو گفت : اگر اين نامور ، كودك است و خِرد در سخنش اندك مىباشد ، پس قيصر با آن باترون بىخرد در زبونى و بىخِردى برابر است . اينك همهء هوشمندان اسكندرى ، پيروزى و برترى گرفته‌اند .\r\nليك بدانيد كه هر كسى كه از فرمان ما بگردد و دلش از خواست و پيمان ما بپيچد ، از سرزمين آبادش خاك را برخواهيم آورد و از گنج و سپاه هيچ باكى نخواهيم داشت .\r\nفرستادگان كه چنين شنيدند ، همگى بسان مردم چاپلوس ، خاك را بوسيدند و گفتند : اى شاه پيروز برترمنش ديگر از براى كار گذشته سرزنش مكن . بدان كه ما\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nهمگى خاك رنج تو و پاسبانان گنجت مىباشيم . چون شهريار از ما خشنود گردد ، ديگر ناكام و بدروزگار نخواهيم بود . نيز روميان اين رنجى را كه شاهنشاه در اينجا برده ، ناچيز نمىپندارند . ما از براى آن دَه پوست گاو را پر از دينار كرده و براى ساو به گنج تو مىآوريم . فرمانت به كمى و بيشى آن رواست . ليك اگر چه اين سزاوار تو نيست ، باشد كه از ما بپذيرى . انوشيروان به ايشان گفت : اين دستور كارآزمودهء ما است كه به كار گنج مىپردازد . با شنيدن اين سخن ، همهء آن روميان ، خروشان و با اختر بد به پيش موبد رفتند و از هر درى بسيار سخن راندند و همهء راز قيصر را به او بگفتند . از دينار و آن پوستهاى گاو و كارى كه آرامش روم به آن است ، بگفتند . موبد كه چنين شنيد ، به ايشان گفت : بايد كه به همراه آن زرها ، در هنگام بازگشت شهريار ، هزار ديباى زربافت نيز بدهيد تا شاه از آنها به كهتران و مهتران جامه‌هاى شاهوار ببخشد . پس بر اين نهادند و در پيش او نماز بردند و بازگشتند .\r\nشاه ايران چندى در آن رزمگاه بماند . ليك چون سرانجام خودش و سپاهيان آسوده گشتند ، يكى از پهلوانان سپاه را كه شمارش و نوشتن بداند ، برگزيد و سپاهى را به او داد تا باژ روم را بگيرد و به ايران زمين بسپارد . آنگاه از آنجا به همراه سپاهى در پس و پيش به سوى تيسفون آمد . همگى با آن همه سيم و زر و ستامهاى سيمين و كمرهاى زرّين آباد گشته بودند . از آن همه درفشهاى پرنيان سران سپاه گويى آسمان ، پرنيانى گشته بود . گويى در و دشت ، زرّين شده و آن كمرهاى گوهر همچون ستارهء پروين گشته بود . همگى با كمرى بسته و دلى گشاده در پيش خسرو از اسپ پياده گشتند و تا در بارگاه ، آن راه را با شاه پياده برفتند . همهء بزرگان بر آن شاه بيدار باآفرين ، آفرين بخواندند و همهء موبدان نامدار بر او ياكند و گوهر بشار كردند . چون شاه به نشستنگاه خويش رسيد و نيروى خود را به همهء مهتران بنمود ، همهء پهلوانان - كه نامشان در گيتى بلند گشته بود - به آرامشگاه خود برفتند . اكنون در سوّم محرّم سخن كار موزه‌دوز بسر آمد .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nگفتار انوشيروان اندر جانشين كردن پسر خود - هرمزد - را\r\nجهانجوى دهقان آموزگار * چه گفت اندر اين گردش روزگار\r\nكه روزى فرازست و روزى نشيب * گهى با خراميم و گه با نهيب\r\nسرانجام بستر بود تيره خاك * يكى را فرازى يكى را مغاك\r\nنشانى نداريم ازين رفتگان * كه بيدار و شادند اگر خفتگان\r\nبدين گيتى ار چندشان برگ نيست * همان آرزومندى مرگ نيست\r\nاگر سال صد باشد ار بيست و پنج * يكى شد چو ياد آيد از روز رنج\r\nچه آن كس كه گويد خرامست و ناز * چه گويد كه دردست و رنج و نياز\r\nكسى را نديدم به مرگ آرزوى * ز بى راه و از مردم نيكخوى\r\nچه دينى چه آهرمن بت‌پرست * ز مرگند بر سر نهاده دو دست\r\nچو سالت شد اى پير بر شصت و يك * مى و جام و آرام شد بىنمك\r\nنبندد دل اندر سپنجى سراى * خرد يافته مردم پاك راى\r\nبه گاه بسيچيدن مرگ مى * چو پيراهن شعر باشد به دى\r\nفسرده تن اندر ميان گناه * روان سوى فردوس گم كرده را\r\nز ياران بسى ماند و چندى گذشت * تو با جام همراه مانده به دشت\r\nبه آغاز اگر كار خود ننگرى * به فرجام ناچار كيفر برى\r\nمشو شادمان ار بدى كرده‌اى * كه آزرده گردى گر آزرده‌اى\r\nبه آخر تو را رفتن آيد بدان * اگر چند ايدر بوى ساليان\r\nبيفزاى نيكى تو تا ايدرى * كه گردى از آن شاد چون بگذرى\r\nز گفتار و كردار اين روزگار * ز ما ماند اندر جهان يادگار\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nاكنون من از كردگار زمان مىخواهم تا چندان دل شادمانم بماند كه اين داستانها و سخنان پراكنده‌اى كه ساليان بسيار بر آنها گذشته و كهن شده‌اند ، را از هنگام گِل شاه « 1 »  تا يزدگرد با گفتار خود گِرد آورم و بپيوندم « 2 »  و اين باغ را از گياهان هرزه پاك سازم و سخنان شاهنشاهان را نو گردانم . آنگاه ديگر اگر از اين سراى سپنجى درگذرم ، دلم رنجه نخواهد گشت .\r\nاينك بنگر كه مرد روشن روان از انديشهء انوشيروان شاه چه مىگويد . چون ساليان زندگانى انوشيروان به هفتاد و چهار رسيد ، آن شهريار پر از انديشهء مرگ گشت و به جستجوى شاهى براى گيتى برآمد كه هم دادگر باشد و هم با روشن روانى به تهيدستان مهربانى كند . انوشيروان را شش پسر جوان و گرانمايه بود كه همگى راد و بينا دل و شاه‌وش و دلگشاى و با مردانگى و پرهيز و فرهنگ و خِرد و دانش بودند .\r\nدر ميان ايشان هرمزد گرانمايه ، بزرگترين و خردمندترين پسر و بىهمتا و سرافراز و با دانش و خوبچهر و مهربان بود . پس خسرو به كارآگاهان بفرمود تا نهانى راز او بجويند . كارآگاهان نيز روز و شب همهء كارهاى او را بديدند و بدين سان از هر سخنى كه هرمزد مىگفت و يا هر كار نيك و بدى كه مىكرد به آن شاه گيتى آگهى مىرسيد .\r\nسرانجام شاه به بزرگمهر گفت : اينك كه ساليانم از هفتاد بگذشته ، سر و ريش مشكينم ، به سپيدى كافور گشته است . چون از اين سراى سپنجى درگذرم ، گيتى را شاهى مىبايد كه به تهيدست و بيگانه و خويش بخشايش بيآورد و از گنج‌اندوزى بپرهيزد و دل خود را در اين سراى سپنجى نبندد و همواره خردمند و نيكونهاد باشد و هيچ سخنى جز به خِرد و داد نگويد . يزدان را سپاسگزارم كه مرا فرزندانى خردمند و دانا و ايزدپرست هست كه در ميان ايشان به خِرد و هوش هرمزد بيشتر مىنازم . از بخشش و راستى ، هيچ كاستىاى بر دلش نمىبينم و همواره آهنگ نيكى دارد و سزاوار تخت شاهى مىباشد . پس اكنون موبدان و خردمندان و دانشمندان\r\n\r\n","description":"","footnote":" ( 1 ) - مراد گيومرت است . ر . ك . ج 1 از كتاب حاضر ، ص 48 .  ( 2 ) پيوستن به پارسى به معناى تأليف كردن است . ","page_name":" 433 ","page_number":433},
  {"content":"\r\n\r\nرا فرا بخوان تا دانش او را بيآزماييد و هنر بر هنرهايش بيافزاييد .\r\nپرسش موبدان از هرمزد و پاسخ دادن او\r\nپس موبدان از براى آن كار انجمن گشتند و هرمزد را به پيش خود بخواندند و او را در كنار نامداران بنشاندند . نخست بزرگمهر گفت : اى شاه نيك اختر و خوبچهر ، آيا چه چيزى را مىشناسى كه از آن جان پاك و خِرد آدمى روشن مىشود و كالبد از آن برخوردار مىگردد ؟ هرمزد گفت : دانش از همه چيز بهتر است . چرا كه دانا بر همهء مهتران ، مهتر است . مرد ، با دانش است كه بىترس مىشود و دست اهريمن را مىبندد . ديگر بردبارى و بخشايش است كه آرايش و نام آورى تن از براى آن مىباشد . سديگر مرد فروتن و دادگر و شكيبا و جوياى كيش و هنر است .\r\nاز او پرسيد : آن چيست كه سودمند مىباشد و مرد از چه چيزى بلند مىگردد ؟ هرمزد گفت : آن كسى كه از نخست در هر كار نيك و بدى آزرم همگان را بجست و بكوشيد تا دل كسى از او چندان در رنج نباشد .\r\nبزرگمهر به آن مهتر پاك دل خوبچهر نگاه كرد و به دو گفت : اينك هر آنچه گفتنى است ، با تو مىگويم و تو همهء پرسشهايم را به خوبى بشنو و به درستى پاسخ بگوى .\r\nسخن را هرگز پس و پيش مگردان و آهنگ جوانمردى و دادگرى كن . اگر اينها را به ياد گيرى ، بىگمان در آسمان بر تو گشوده خواهد بود . پروردگار گيهاندار ، يار تو و خِردت روشن و بخت ، يارت باد . اكنون هر آنچه كه از داد مىدانم ، مىپرسم و تو نيز از آنچه در ياد دارى ، پاسخ بگوى . با پاسخ است كه خردمند پيدا مىشود و بر هر آرزويى توانا مىگردد . چرا كه سخن همچون بند و پاسخ به مانند كليد آن است و با پاسخ است كه بد از نيك آشكار مىگردد . [ اينك پرسشها را بشنو : 
  ] كدام فرزند\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nپهلوان و شايسته و بىگزندى است كه در نزد پدرش ارجمند مىباشد ؟ آيا چه كسى سزاوار بخشايش دل است و بايد بر درد او گريست ؟ چه كسى از كردار نيك پشيمان است و دلش بر پشيمانى او گواه مىباشد ؟ چه كسى سزاوار نكوهش است ؟ چه هنگامى در گيتى گريختن بهتر است و از چه كسى رستاخيز به پا مىشود ؟ در اين روزگار از چه كسى شاد باشيم و بهتر است كه چه چيزى از گذشته را به ياد بسپاريم ؟ كدام روزگار است كه بايد ستوده شود و ما از چه چيزى سود مىبريم ؟ كداميك از دوستان ، گرانمايه‌تر است و از آواى او دل آدمى همچون بوستان مىگردد ؟ چه كسى در گيتى دوستان بيشترى دارد و همه در آشكار و نهان از او شاد مىباشند ؟ چه كسى دشمنان و بدانديشان بيشترى دارد ؟ كجاست كه سزاوار آرامش جستن در آن مىباشد و شاه پشت خود را از او راست مىدارد ؟ در گيتى چه كارى از همه زيانبارتر است و كنندهء آن بايد بر آن كردهء خود بگريد ؟ كداميك از چيزهايى كه مردم مىپرورند ، زودتر مىگذرد ؟ كدام ستمكارى است كه نزد او شرم و مِهر نيست ؟ در گيتى از براى گفتار چه كسى تباهى مىآيد و دل دوستان از چه كسى پر آزار است ؟ آن چه چيزى است كه از براى گفتار بد ، ننگ به همراه مىآورد ؟ بدين سان بزرگمهر دانا يك روز تا شب از كوه سر برآورد ، از سخن گفتن به ستوه نيآمد . چون همه‌جا تيره گشت و سر مهتران از آن تيرگى خيره شد و هنگام برافروختن شماله رسيد ، انوشيروان شاه از آن گفتار بزرگمهر اندوهگين گشت و همچنان خاموش بود تا پاسخ را بشنود . پس هرمزد گرانمايه برپاى خاست و بر شاه آفرين بكرد و گفت : هرگز گيتى از شاه تهى مباد و همواره بر تخت شاهنشاهى باد .\r\nمبادا كه تاج و تخت پيلسته و آيين شاهى را بىتو ببينم . سرشت گيتى در پيش تو خاك باد و هر گزندى از روزگار بر تو ترياك بادا . اكنون من به همهء سخنان بزرگمهر پاسخ مىدهم . نخست آن دانا از من در بارهء فرزند بپرسيد و من نيز بايد به اين پاسخ دهم . همانا كه اگر فرزندى دادگر و به نيكى گراينده و مهربان به پدر باشد ، پدر نيز دلش را از او شاد مىدارد و از اندوهها آزاد مىسازد . ديگر آن كسى كه سزاوار\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nبخشايش است و بايد بر او گريست ، آن بزرگى است كه بخت از او دور گشت و در پيش كسى كه سزاوار نيست ، بنده گرديد . پس چون مرد ناپارسايى بر او پادشاه گشته ، اگر از كار او خون بخروشى ، روا باشد . ديگر اين كه هر كسى كه با مردم ناسپاس نيكويى كند ، در هراس خواهد ماند . هر كس كه نيكى را فراموش سازد ، همانا كه مىكوشد تا خِرد را بىهوش سازد . ديگر اين كه گفت در كجا بهتر است كه بجاى ستيز ، آرامش و راه گريز در پيش گيريم ، همانا در شهرى كه پادشاه آن بيدادگر شود ، خردمند ديگر بودن در آنجا را روا نمىدارد . بايد از شاه بيدادگر گريخت ، زيرا ازو در گيتى رستاخيزى برپاى مىشود . اين كه مىگويد چه كسى را مىشناسى كه به دو شاد هستيم پس بدان كه اين برادر يا دوست دلآرام است كه مردمان به دو شاد مىباشند . ديگر آن كه از كار روزگار مىپرسد ، پس بدان كه روزگارى كه در آن بدگمان گم شود ، سزاوار ستايش بسيار است . ديگر آن كه از مرد دوست پرسيد ، بدان كه از هر دوستى ، ياريگرى نيكو است . چون دوستت توانگر باشد ، تو از بخشش او بهره‌مند شو و چون تهيدست باشد ، به او ببخش . هر كه فروتن تر و رادتر باشد ، دل دوستانش به دو شادتر است . ديگر آن كه پرسيد كه چه كسى دشمنانش بيشتر است و هميشه دل مردمان از او پر از درد و رنج و سختى است ، پس بدان كه هر كسى كه زبانش به بدگويى گستاخ باشد ، سزاوار باشد كه از گفتار او دشمن پديد آيد . ديگر آن كه پرسيد كه چه چيزى دشوار است و دل بىآزار از چه چيزى پر آزار مىگردد همانا كه چون مرد بدگوى و بدسازى با كسى بنشيند ، زندگانى به تلخى كبست مىشود .\r\nديگر آن كه مىگويد كدامين گواه راست است كه جان و خِرد بر آن گواه ، گواه مىباشد همانا كه هيچ گواهى از آزمايش بهتر نيست . اين كه گفت چه كارى از همهء كارها زيانبارتر است و سرانجام از براى آن بد بايد گريست پس بدان كه چون آرزوى دل بر دلت چيره شود ، آن آرزو همچون باد خواهد گذشت و به زودى پشيمان خواهى گشت . پس گل آرزو ، گلى نيست كه شايستهء دست زدن باشد . ديگر آن كه مى گويد كدامين كس است كه خوى او از همه بيشتر در گردش است و اگر از او پاى\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nبجويم ، سر مىيابم همانا كه چنين دوستى ، مرد نادان است كه سرشتش بد و خويش همواره در گردش مىباشد . ديگر آن كه گفت : چه كسى ستمكار است و دلش از شرم بريده و بيچاره مىباشد پس بدان كه چون مردى كژّى كند ، او را بيچاره بخوان و هر گاه كه بىشرم شود ، ستمكارش بدان . هر كسى كه دروغ را پيشهء خود سازد ، او را ستمكارى بىفروغ مىخوانم . اين كه گفت تباهى از گفتار چه كسى است و دل بىآزاران از كدامين كس پر از درد و آزار مىباشد همانا كه مرد سخن چين و دورو و بيكار دل هوشياران را پر از درد مىسازد . اين كه آن دانا بپرسيد كه كدامين كار بيش از همه آهو و ننگ پيش مىآورد و چه كسى از گفتار خود پشيمان مىگردد پس بدان كه هر كسى كه سخنانى به گزافه گويد ، مردمان او را لافزن خواهند خواند و هر گاه هم كه تنها شود ، از آن سخنانى كه گفته است ، پشيمان مىگردد . ليك باز هر گاه كه زبان به سخن گشايد ، همان لافهاى كهن را به پيش مىآورد . همانا كه چه هنرمند و چه بىهنر ، هيچيك از آزمايش گذر نيابند . اينك پاسخ همهء آن پرسشها را بدادم . آفرين گيتى بر شاه بادا . همهء زبانها به فرمان او گوينده و دل راد او شاد و جوينده باد .\r\nشاهنشاه خسرو به هرمزد خيره ماند و بر او بسيار آفرين بخواند . بدين گونه همهء آن انجمن از گفتار هرمزد شاد گشتند و دل شهريار نيز از اندوه آزاد شد . پس به فرمان شاه پيمانى نوشتند كه : انوشيروان تخت و تاج را به هرمزد داد . آنگاه چون آن كاغذ چينى از باد خشك شد ، مُهرى از مشك بر آن بنهادند و انوشيروان آن را در پيش آن خردمندان سرافراز و بيدار دل به موبد سپرد . اكنون من اين پيمان انوشيروان را به پيروزى شهريار گيتى مىپيوندم .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nپيمان نوشتن انوشيروان پسر خود را - هرمزد -\r\nجهان را نمايش چو كردار نيست * نهانش بجز رنج و تيمار نيست\r\nاگر تاج دارى و گر گرم و رنج * همان بگذرى زين سراى سپنج\r\nجهان را وفا نيست اندر سرشت * به زودى بخواهد درود آنچه كشت\r\nيكى نامهء شهريار جهان * نگر تا كه باشد چو نوشين روان\r\nبه داد و به راى و به بزم و به جنگ * چو روزش سرآمد نبودش درنگ\r\nتو اى پير فرتوت بىتوبه مرد * خرد گير و از بزم و شادى بگرد\r\nجهان تازه شد چون قدح يافتى * روان از در توبه برتافتى\r\nاگر بخردى سوى توبه گراى * هميشه بود پاك دين پاك راى\r\nبس از پيريت روزگاران نماند * تموز و خريف و بهاران نماند\r\nاز آن پس كه تن جاى گيرد به خاك * نگر تا كجا باشد آن جان پاك\r\nآن سرايندهء سالخورده چون اندرز انوشيروان را ياد بكرد ، گفت : چون سخنان هرمزد به پايان رسيد ، موبد سخن نويى را پِى افكند و سگالشگر و دبير با هم هم آوا گشتند و پيمان دلآرايى را از انوشيروان به هرمزد جوان در نامه‌اى بر روى پرند بنوشتند . در آغاز نامه از يزدان دادگر ياد كرد و آنگاه گفت : اين پند پسر كواذ است .\r\nاى پسر بدان كه اين گيتى بىمِهر و پر از رنج و اندوه و درد و سختى است . هر كسى را كه بپروراند ، به خون بار خواهد داد . پس خردمند از كار او مىپرهيزد . هر گاه كه به دو شادتر باشى و دلت را از رنج روزگار آزادتر بدارى ، باز هم همهء اين شادمانيها برجاى نخواهد ماند و بايد از اين سراى سپنجى درگذرى و اين گيتى را همچنان كه من به تو سپردم ، تو نيز بايد به ديگرى بسپارى . بدان كه چون ما را انديشهء رفتن از اين گيتى به\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nسر آمد ، روز و شب كسى را سزاوار اين تاج شاهى بجستيم تا بر هر سرى ، افسر باشد . ما را شش پسر خردمند و دلافروز و بخشنده و دادگر بود . ليك من تو را كه مهتر و خردمند و زيبندهء افسر بودى ، برگزيدم . آن هنگام كه كواذ مرا به شاهى رساند ، ساليان زندگانى او از هشتاد بگذشته بود . اكنون من نيز چون به هفتاد و چهار سالگى رسيدم ، تو را در گيتى ، شهريار ساختم و در اين كار هيچ بجز آرام و خوبى نجستم تا پس از مرگ بر من آفرين باشد . اينك بدان كه اگر دودمان خود را با دادگرى زينهار دهى ، خودت نيز از اين داد ، در زينهار و شاد بخوابى و سرانجام نيز به پاداش اين كار ، بهشت را بيابى . همانا كسى بزرگ است كه همواره تنها تخم نيكى بكاشت .\r\nبه هوش باش تا هميشه بردبار باشى ، زيرا كه تيزى بر شهريار پسنديده نيست . شاه بيدار و فرهنگجوى ، پيوسته با آبروى خواهد ماند . هرگز به گِرد دروغ مگرد و بدان كه چون چنين كنى ، روى بخت تو زرد خواهد گشت . دل و مغز خود را از شتاب بدور دار ، چرا كه از براى شتاب است كه خِرد آدمى به خواب مىرود . به نيكى بگراى و به آن بكوش و در هر نيك و بدى پند دانا را به گوش بسپار . نبايد كه بدى پيرامون تو بگردد ، چرا كه بىگمان از بدى به تو بد خواهد رسيد . همواره پاك بپوش و پاك بخور و همهء پندهاى پدر را به ياد بسپار . چون بخواهى كه يزدان ، راهنماى تو باشد ، به او بگراى و پناه ببر . بدان كه چون گيتى را با دادگرى خود آباد بدارى ، گنجت آباد و شاهيت شاد خواهد گشت . چون به تو نيكى كنند ، تو پاداش ايشان را بده تا رنج نيكى ، كهن گردد . هنرمند را شاد ساز و به خود نزديك بدار و گيتى را بر بدانديش تاريك كن . در هر كارى با دانايان به سگالش بپرداز و هرگز از براى هيچ رنجى ، از پادشاهى خود منال . بدان كه چون خردمند به نزد تو راه يابد ، تخت و گنج و سپاه برايت خواهد ماند . هرگز زيردستان خود را در بينوايى نگاه مدار . همهء بزرگان و آزادگان شهر بايد از نيكى تو بهره‌مند شوند . فرومايگان را نيكى مكن و كارى را به بيدادگران وامگذار . همهء گوش و دل خود را به سوى تهيدستان بدار و اندوه كار او را همچون اندوه خويش بدان . چون شاه نامور ، دادگر شود ، هم گيتى از او شاد\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nمىگردد و هم خودش شاد مىماند . در گنج خود را به روى تهيدستان مبند و بر مردم پرهيزگار بخشايش آور . هر گاه كه دشمنت دوستدار تو گردد ، تو چنين مكن و در شوره‌زار تخم نيكى را مكار . آگاه باش كه اگر پند ما را به كار ببرى ، همواره سرافراز خواهى ماند . يزدان نيكىدهش ، نيكخواه تو و خِرد براى تو همچون تخت شاهى و بخت ، همچون تاج تو بادا . اگر ديگر مرا نبينى ، مبادا كه اين گفتار مرا فراموش سازى .\r\nسرت سبز و دلت شادمان و تنت پاك و بدور از بد بدگمان باد . هميشه خِرد ، پاسبان تو و گمانهايت نيك بادا . چون من از اين گيتى فراخ درگذرم ، بايد در جاى دورى كه گذرگاه مردمان نباشد و كركس تيز پر نيز از فراز آن نپرد ، كاخ خوبى بسازيد و ايوان بلندى به درازاى دَه كمند برآوريد و بر آن در بارهء بارگاه و بزرگان و سپاهيان جنگاور من بنويسيد . همه گونه افكندنى و رنگ و بوى و پراكندنى نيز در آن بگذاريد . تنم را به كافور ، توانگر سازيد و افسرى از مشك بر سرم بگذاريد . پنج دست جامهء زربفت نو هم از گنج ما بيآوريد و به آيين كيان و شاهان ساسانى بر ما بپوشانيد . تخت پيلسته‌اى نيز بسازيد و تاجى از فراز آن بيآويزيد . تاس و جام و بوىسوزهاى زرّين نيز در آنجا بگذاريد . بيست جام پر از گلاب و مِى و لركيماس و دويست جام پر از مشك و كافور و شاهبوى در سوى چپ و راست من بگذاريد و بدانيد كه از اين فرمان من نبايد كه بيشتر يا كمتر شود . بايد تهيگاه مرا از خون خشك سازيد و آن را با كافور و مشك بيآكنيد . سپس در آنجا را ببنديد و ديگر نبايد هيچكس شاه را ببيند ، چرا كه كار آن بارگاه ديگرگونه خواهد بود و هيچكس به نزد ما راه نخواهد يافت .\r\nهر كسى كه در ميان فرزندان و دودمان ارجمند من از مرگ من گزند خواهد ديد ، بايد دو ماه از هر بزم و شادىاى بيآسايد چرا كه پس از مرگ شاهان ، آيين چنين است .\r\nبراستى سزاوار باشد كه همهء پارسايان بر اين نامهء پادشاه بگريند . هرگز از فرمان هرمزد سر مپيچيد و بىخواست او هيچ كارى مكنيد « 1 »  .\r\n\r\n","description":"","footnote":" ( 1 ) - يعقوبى ، تاريخ يعقوبى ، ج 1 ، ص 204 ثعالبى ، تاريخ غررالسير ، ص 362 طبرى ، تاريخ طبرى ، ج 2 ، ص 706 . ","page_name":" 440 ","page_number":440},
  {"content":"\r\n\r\nبدين گونه همگان بر آن نامه بسيار گريستند . خسرو نيز پس از اين فرمان تنها يك سال زنده بود « 1 » \r\n\r\n","description":"","footnote":" ( 1 ) - ثعالبى مىنويسد كه انوشيروان بعد از اين كه هرمزد را جانشين خود ساخت ، تنها يك هفته زنده بود و درگذشت . تاريخ غررالسير ، ص 362 .\r\nذكر چند نكته در مورد انوشيروان ضرورى است : 1 - در آغاز شاهى انوشيروان ، وى با شورش برادرش - كيوس - كه مزدكى بود و در كوهستان پذشخوارگر در دژى استوار جاى داشت ، مواجه شد . كيوس دعوى سلطنت داشت . ليك به فرمان انوشيروان كشته شد . ر . ك . اعتماد السلطنه ، تاريخ طبرستان ، ص 135 - 133 . نيز انوشيروان برادر ديگرش به نام ژم ( جم ) را كه از يك چشم كور بود ، به قتل رساند تا هيچ مدعى سلطنتى نداشته باشد . مشكور ، ايران در عهد باستان ، ص 441 . 2 - شورش ديگرى كه پس از شورش انوشزاد ، انوشيروان با آن مواجه شد ، شورش داور رازى بود . اين شورش در زندگى نامهء انوشيروان كه به قلم خود او نوشته شده و مسكويه آن را ضبط كرده است ، موجود مىباشد . وى نياى مادرى انوشيروان بود . اين شورش به دو گونه روايت شده است . خود انوشيروان در اين باره مىنويسد : كه روزى از روزهاى تابستان در دستگرد خسرويه به راه همدان بودم و فرستادگان خاقان و هياطله و چين و روم در نزد من بودند كه ناگهان يكى از اسواران با شمشير آخته پيش آمد و به سراپرده رسيد و پرده را از سه جاى دريد و خواست تا به جايى كه ما بوده‌ايم ، در آيد و با ما درآويزد . ليك من نترسيدم تا اين كه او را دستگير كردند و من ناگهان او را بشناختم و دريافتم كه از بندگان و ويژگان ما مىباشد . يارانم نيك مىدانستند كه همداستانان او بسيار هستند . پس چون بزم پايان گرفت ، آن مرد را به بريدن دست راست و كيفرهاى ديگر بترسانيدم تا در بارهء كسانى كه او را به اين كار برانگيخته‌اند ، راست گويد و به او باورانيدم كه اگر دروغ نگويد ، كيفرى نخواهد ديد . مرد رازى گفت كه گروهى كه از پيش خود نامه‌ها ساخته و سخنها پرداخته‌اند و آن را به خدا بسته‌اند ، به او گفته‌اند كه اگر انوشيروان را بكشد ، خداوند او را به بهشت خواهد برد . من نيز جست و جو كردم و چون سخن او را راست يافتم ، فرمودم تا آن مرد رازى را رها كنند و آنچه از وى گرفته‌اند باز پس دهند و نيز كسانى را كه آن كيش را برساخته‌اند ، گردن زنند . و بدين سان هيچيك از ايشان را زنده نگذاشتم . مسكويه ، تجارب الامم ، ج 1 ، ص 170 - 169 . ليك ابن اثير اين شورش را به گونه‌اى ديگر آورده وى مىنويسد : پس از شورش انوشزاد « به انوشيروان خبر رسيد كه نياى مادرى وى - داور رازى - نيز طغيان كرده و بر فرماندار سيستان شوريده و با وى جنگ كرده است . فرماندار سيستان او را شكست داد و او گريخت و به شهر رخج پناهنده شد و در آن شهر ، شورش خود را پيگيرى كرد . بعد نامه‌اى به انوشيروان نوشت و پوزش خواست و خواهش كرد كه كسى را بفرستد تا شهر را به وى تسليم كند . انوشيروان همين كار را كرد و او را زنهار داد و بخشيد . » الكامل ، ج 5 قبل از اسلام ، ص 58 . 3 - از مهمترين وقايعى كه در زمان انوشيروان رخ داده است ، مىتوان ميلاد پيامبر ( ص ) را ذكر كرد . برخى اين رويداد را مربوط به سال چهلم پادشاهى انوشيروان دانسته‌اند . ر . ك . ثعالبى ، تاريخ غررالسير ، ص 346 مستوفى ، تاريخ گزيده ، ص 117 جوزجانى ، طبقات ناصرى ، ج 1 ، ص 165 مجمل التواريخ و القصص ، ص 96 . برخى آن را در سال چهل و يكم شاهى انوشيروان ذكر كرده‌اند . اصفهانى ، تاريخ پيامبران و شاهان ، ص 57 ابن بلخى ، فارسنامه ، ص 96 . برخى نيز آن را مربوط به سال چهل و دوم پادشاهى انوشيروان دانسته‌اند . ر . ك . طبرى ، تاريخ طبرى ، ج 2 ، ص\r\n","page_name":" 441 ","page_number":441},
  {"content":"\r\n\r\nبرفت و بماند اين سخن يادگار * تو اين يادگارش به زنهار دار\r\n\r\n\r\n","description":"","footnote":"\r\n706 بلعمى ، تاريخ بلعمى ، ج 2 ، ص 982 . از نشانه‌هاى ميلاد حضرت محمد ( ص ) در ايران اين بود كه در آن شب ، ايوان كسرى بلرزيد و 14 كنگرهء آن بيفتاد و آتش آتشكده‌ها خاموش گشت و درياچهء ساوه خشك شد . نيز با اختلافاتى روايت شده كه خود انوشيروان و يا موبد موبدانش ( و يا هر دو با مضامينى نزديك به هم ) در خواب ديد كه شتران درشت اندامى كه اسبان تازى را مىكشند ، از دجله گذشته و در ديار پارسيان پراكنده شدند . انوشيروان كه از آن خواب و نيز از رويدادهاى مزبور سخت پريشان گشته بود ، فرستاده‌اى به نام عبد المسيح را به نزد سطيح كاهن - كه در آن هنگام در ارتفاعات شام ساكن بود - فرستاد و از\r\nاو خواست كه تعبير آن خواب را بگويد . عبد المسيح به هنگامى به نزد سطيح رسيد كه مرگش نزديك بود . ليك سطيح بىآن كه چيزى بپرسد ، سر برداشت و گفت : « عبد المسيح ، بر شترى آمدى و سوى سطيح آمدى اما سوى ضريح آمدى ، شاه بنى ساسان ترا فرستاده ، براى لرزش ايوان فرستاده ، براى خاموشى نيران فرستاده ، براى خواب موبدان فرستاده ، شتران تنومند ديده كه اسبان تازى مىكشيده و دجله را در نورديده و به همه ديار وى رسيده ، اى عبد المسيح وقتى تلاوه ( ت ) بسيار شود و صاحب هزاوه ( عصا ) بيايد و درهء سماوه روان شود و درياچهء ساوه فرو رود و آتش پارسيان خاموش شود ، شام شام سطيح نباشد و از ايشان به شمار كنگره‌ها شاه و ملكه آيد ، و هر چه آمدنى باشد بيايد . » اين بگفت و در جا بمرد . گويند چون عبد المسيح پيش انوشيروان بازگشت و سخنان سطيح را با وى بگفت ، انوشيروان گفت : تا وقتى 14 تن از ما پادشاهى كنند ، بسيار حادثه‌ها رخ داده باشد . ليك نمىدانست كه در كمتر از 14 سال 10 تن از ايشان شاهى خواهند كرد . طبرى ، تاريخ طبرى ، ج 2 ، ص 719 - 717 . نيز بلعمى ، تاريخ بلعمى ، ج 2 ، ص 1059 - 1056 ابن بلخى ، فارسنامه ، ص 97 - 96 . 4 - از اقدامات مهم انوشيروان پس از رسيدن به قدرت ، اصلاح نابسامانيهاى ناشى از جريان مزدكيه بود . وى پس از كشتارى كه از مزدك و مزدكيه در زمان پدرش كرد ، پس از به قدرت رسيدن دستور داد تا اموالى را كه مزدكيه از مردم گرفته بودند ، به صاحبانشان پس دهند . بگفت تا هر فرزندى كه در نسب او اختلاف بود و پدرش معلوم نبود ، به كسى كه منتسب به او بود ، ملحق شود و چيزى از مال آن مرد به دو دهند و هر زنى را كه به زور برده‌اند ، مهر وى را به غرامت گيرند و كسانش را راضى كنند و زن را مخير كنند كه پيش آن مرد بماند يا زن ديگرى شود ، مگر آن كه وى را شوهرى باشد كه سوى او باز گردد . دستور داد تا ظالمان را به اندازهء جرمشان عقوبت كنند . بفرمود تا دختران مردم صاحب نسب را كه سرپرستشان مرده بود ، به شوهران شايسته دهند و جهازشان را از بيت المال بداد و جوانانشان را زن از خاندانهاى بزرگ داد و كابين زنان بداد و توانگرشان كرد و گفت تا ملازم درگاه او باشند . ر . ك . طبرى ، تاريخ طبرى ، ج 2 ، ص 649 - 648 مسكويه ، تجارب الامم ، ج 1 ، ص 165 - 164 162 بلعمى ، تاريخ بلعمى ، ج 2 ، ص 978 - 977 ابن اثير ، الكامل ، ج 5 قبل از اسلام ، ص 56 - 54 نويرى ، نهاية الإرب ، ج 10 ، ص 190 - 189 . 5 - در مورد آزادى دينى در عصر انوشيروان ، اگر چه برخى به دليل استخدام مسيحيان در بعضى امور ، اعتقاد به وجود آزادى دينى در آن دوره دارند ليك مسعودى روايت مىكند كه « [ انوشيروان 
  ] مردم مملكت خود را بر دين مجوس ، هم سخن كرد و تأمل و اختلاف و مباحثهء در باره اديان را ممنوع داشت » . مروج الذهب ، ج 1 ، ص 258 . حمزه اصفهانى نيز مىنويسد كه در زمان انوشيروان يهوديان اصفهان در قريهء حروان ( جروان ) دو تن از هيربدان را پوست كنده و پوست آنها را بهم پيوسته و در صنعت دباغى به كار بردند . پس انوشيروان\r\n","page_name":" 442 ","page_number":442},
  {"content":"\r\n\r\nچو با او جفا كرد گردان سپهر * نبايد كه جويى ازو داد و مهر\r\n\r\n\r\n","description":"","footnote":"\r\nدستور داد تا نيمى از يهوديان اصفهان را كشتند و فرزندان آنان را در آتشكدهء سروش آذران - كه در همان قريهء جروان واقع بود - به بردگى گرفتند . تاريخ پيامبران و شاهان ، ص 54 . 6 - روايات بسيارى حاكى از اين است كه انوشيروان ، عالمان را بسيار گرامى مىداشت . از جمله دينورى در اين باره مىنويسد : « ميان پادشاهان ايران هيچكس از انوشروان بيشتر در طلب علم كوشا نبود و خود ، جامع فنون ادب و حكمت بود . اديبان و حكيمان را به خود نزديك مىساخت و قدر و منزلت ايشان را مىشناخت . » الأخبار الطوال ، ص 100 . نيز طبرى ، تاريخ طبرى ، ج 2 ، ص 650 . 7 - گويند انوشيروان 000 10 كنيز در كوشك سلطنتى خود داشت . رساله خسرو قبادان وريدكى ، بند 99 در متون پهلوى ، ص 79 . 8 - طبرى در بارهء تاج انوشيروان مىنويسد : « كسرى در ايوان خويش مىنشست كه تاج در آن بود . و تاج چون ظرفى بزرگ بود كه ياقوت و زمرد و مرواريد و طلا و نقره در آن به كار رفته بود و با زنجير\r\nطلا به طاق آويخته بود كه گردن وى تحمل آن نداشت و تاج به جامه‌ها پوشيده بود و چون كسرى به جاى خود مىنشست ، سر را داخل تاج مىكرد و چون قرار مىگرفت ، جامه از تاج بر مىگرفتند و هر كه او را مىديد و از پيش نديده بود ، از هيبت وى به خاك مىافتاد . » تاريخ طبرى ، ج 2 ، ص 689 . 9 - مسعودى مىنويسد : « انوشيروان خوان بزرگى داشت از طلا ، مرصع به اقسام جواهر كه بر اطراف آن نوشته بود : هر كه غذا از حلال خورَد و مازاد آن به حاجتمند دهد ، نوشش باد . هر چه را به اشتها خورى ، تو آن را مىخورى و هر چه را بىاشتها خورى ، تو را مىخورد . » مروج الذهب ، ج 1 ، ص 262 . 10 - نيز مسعودى مىنويسد : « [ انوشيروان 
  ] چهار انگشتر داشت . يك انگشتر خاص ماليات بود كه نگين عقيق داشت و نقش آن « عدالت » بود . و انگشترى خاص املاك كه نگين فيروزه داشت و نقش آن « آبادى » بود . و انگشترى خاص مخارج بود كه نگين ياقوت سرمه‌اى داشت و نقش آن « تأمل » بود . و انگشترى خاص بريد بود كه نگين ياقوت سرخ داشت كه چون آتش مىدرخشيد و نقش آن « اميد » بود . » همان ، همان صفحه . 11 - در كتاب صور ملوك بنى ساسان ، تصوير انوشيروان بدين گونه بوده : پيراهن سفيد منقش به نقوش با رنگهاى گوناگون ، شلوار آسمانى رنگ ، نشسته بر تخت و تكيه كرده به شمشير . اصفهانى ، تاريخ پيامبران و شاهان ، ص 55 . 12 - روايت كرده‌اند كه در زمان انوشيروان از سوى توران ، شغال وارد ايران شد و تا پيش از آن ، اين حيوان در ايران نبود . چون شغال بسيار شد و مردم از آن بترسيدند ، انوشيروان از پيدايى ناگهانى آن حيوان در ايران شگفت‌زده گشت و از موبد موبدان در آن باره پرسيد . موبد موبدان در پاسخش گفت : از خردمندان شنيده‌ام كه در ديارى كه ستم بر داد چيره شود ، جانوران درنده و وحشى به آنجا روى آورند . انوشيروان كه اين سخن بشنيد ، نسبت به روش كارگزاران خود شك كرد . پس 13 تن از افراد امين را كه هيچ چيز از او پوشيده نمىداشتند ، برگزيد و آنان را به طور ناشناس به اطراف كشور خود گسيل داشت . آنان باز آمدند و اخبارى از بدرفتارى كارگزارانش به او دادند . انوشيروان اندوهگين شد و 90 تن از آنان را خواست و گردن زد و ديگر كارگزارانش را موظف به دادگرى كرد . دينورى ، الأخبار الطوال ، ص 103 طبرى ، تاريخ طبرى ، ج 2 ، ص 705 بلعمى ، تاريخ بلعمى ، ج 2 ، ص 1053 - 1052 ابن اثير ، الكامل ، ج 5 قبل از اسلام ، ص 69 تجارب الامم فى اخبار ملوك العرب و العجم ، ص 275 . 13 - در بارهء سياست خارجى انوشيروان بجز آنچه تا كنون گفته شده بايد گفت : انوشيروان اقوام ابخاز و خزر و الان را كه به ايران هجوم آورده و در ارمنستان غارت مىكردند ، سركوب كرد و بسيارى از ايشان را\r\n","page_name":" 443 ","page_number":443},
  {"content":"\r\n\r\nاكنون من تاج و تخت هرمزد شاه را مىآرايم و او را بر تخت شاهى مىنشانم .\r\n\r\n\r\n","description":"","footnote":"\r\nبكشت و 000 10 تن از ايشان را نيز اسير كرد و در آذربايجان و اطراف آن ساكن ساخت . طبرى ، تاريخ طبرى ، ج 2 ، ص 647 . در دورهء انوشيروان از 3 جنگ با روم ذكر شده است . براى آگاهيهاى بيشتر ر . ك . مشكور ، ايران در عهد باستان ، ص 450 - 443 . نيز انوشيروان به ناحيهء عدن تاخت و جنگهايى كرد . ثعالبى ، تاريخ غررالسير ، ص 351 مسكويه ، تجارب الامم ، ج 1 ، ص 165 . انوشيروان يكى از سرداران خود را با سپاهى انبوه به سرنديب در هند فرستاد . برخى معتقدند كه شاه سرنديب در اين جنگ كشته شد و برخى بر آن هستند كه وى با انوشيروان صلح كرد و سردار انوشيروان در هر حال گنجينه‌هاى بسيارى از هند براى انوشيروان برد . طبرى ، تاريخ طبرى ، ج 2 ، ص 705 بلعمى ، تاريخ بلعمى ، ج 2 ، ص 1041 - 1040 ابن اثير ، الكامل ، ج 5 قبل از اسلام ، ص 69 - 68 ابن خلدون ، العبر ، ج 1 ، ص 204 . رواياتى از حملهء انوشيروان به قوم بر جان در دست است . ر . ك . طبرى ، همان ، ص 651 ابن اثير ، همان ، ص 67 مسكويه ، تجارب الامم ، ج 1 ، ص 166 . گويند انوشيروان چون به قدرت رسيد ، منذر بن نعمان اكبر را بخواست و حيره و پادشاهى خاندان حارث بن عمرو ملقب به آكل المرار را كه پيش از اين مزدكى شده بود ، به دو داد . طبرى ، همان ، ص 650 . در زمان انوشيروان ، حبشىهاى مسيحى - كه مورد حمايت دولت روم بودند - بر يمن چيره شده\r\nبودند و ابرهه از ميان ايشان بود كه به قصد ويران ساختن خانهء كعبه به سوى مكّه تاخت ، ليك چنان كه مشهور است ، موفق به آن كار نگرديد . در اين هنگام سيف بن ذى يزن ، شاهزاده يمنى از انوشيروان در برابر حبشىها يارى خواست . انوشيروان نيز كه از نفوذ غير مستقيم روميها در عربستان و يمن خشنود نبود ، گروهى مركب از 800 زندانى محكوم به مرگ به سرپرستى وهرز را با 8 كشتى به سوى يمن بفرستاد . 2 كشتى به همراه 200 تن در ميان راه غرق شدند و 6 كشتى به همراه وهرز و سيف بن ذى يزن و 600 تن به يمن رسيدند . در جنگى كه ميان ايشان در گرفت ، حبشيان شكست خوردند و بسيارى كشته شدند و باقى گريختند . سيف بن ذى يزن پادشاه يمن شد و وهرز به فرمان انوشيروان به ايران بازگشت . ليك سيف از آن پس به كشتار سخت حبشيان پرداخت . شكم زنان را مىشكافت تا بچه‌هاى ايشان را بكشد و بسيارى از حبشيان را نابود كرد و بقيه را بندهء خود كرد و از ايشان دوندگانى ساخت تا با نيزه در پيش او بدوند . سرانجام يك روز او را بكشتند و يكى از حبشيان قيام كرد و كشتار بسيارى در يمن به پا شد . انوشيروان نيز بار ديگر وهرز را با 4000 سپاهى به سوى يمن فرستاد و گفت كه هر چه سپاه و دورگه در يمن هست ، از كوچك تا بزرگ و هر كه موى مجعد دارد و نسب به سياهان مىبرد ، بكشد . وهرز نيز به يمن رفت و بدين سان همهء حبشيان آنجا را بكشت . انوشيروان نيز او را عامل يمن كرد و تا هنگام مرگ در آنجا بود و براى انوشيروان خراج مىگرفت . فرزندان وهرز نيز تا چند نسل در همين مقام بودند . ر . ك . طبرى ، تاريخ طبرى ، ج 2 ، ص 700 - 699 693 - 689 650 . نيز ن . ك . يعقوبى ، تاريخ يعقوبى ، ج 1 ، ص 204 - 203 اصفهانى ، تاريخ پيامبران و شاهان ، ص 57 - 56 ثعالبى ، تاريخ غررالسير ، ص 351 . 14 - علت درگذشت انوشيروان را بيمارى دانسته‌اند . ثعالبى ، تاريخ غررالسير ، ص 362 ميرخواند ، روضة الصفا ، ج 1 ، ص 791 . 15 - صاحب مجمل التواريخ و القصص مكان درگذشت انوشيروان را مداين دانسته است . ص 76 . مستوفى مىنويسد كه گور ( دخمه ) انوشيروان در جبل الحمير است . تاريخ گزيده ، ص 117 . 16 - از انوشيروان سخنان بسيارى بر جاى است . ر . ك . رساله اندرز خسرو قبادان در متون پهلوى ، ص 99 - 98\r\n","page_name":" 444 ","page_number":444},
  {"content":"\r\n\r\n .\r\n\r\n","description":"","footnote":"\r\nثعالبى ، تاريخ غررالسير ، ص 348 - 346 مسعودى ، مروج الذهب ، ج 1 ، ص 265 - 263 خواندمير ، مآثر الملوك ، ص 44 مستوفى ، تاريخ گزيده ، ص 120 - 117 مسكويه ، تجارب الامم ، ج 1 ، ص 186 - 181 ابن اثير ، الكامل ، ج 5 قبل از اسلام ، ص 112 - 110 . 17 - يعقوبى در توصيف انوشيروان مىنويسد : « انوشروان مردى بزرگوار و جوانمرد و دادگر بود تا آنجا كه هر كس از او چيزى مىخواست ، انجام مىداد . » تاريخ يعقوبى ، ج 1 ، ص 203 . مقدسى نيز مىنويسد : « [ انوشيروان 
  ] نسبت به رعايا مهربان بود و اخلاقى برجسته داشت . » آفرينش و تاريخ ، ج 3 ، ص 519 . مسكويه در اين باره مىنويسد : « كار كشور را با كوشايى و كاردانى و دورانديشى به دست گرفت . نيك راى بود . درست انديش و پر انديش بود . راى خواهى بسيار مىكرد . شيوهء اردشير را نو كرد . در اندرزنامه‌اش نيك نگريست و خويشتن را بر آن واداشت و توده ويژگان را بر پايهء آن بفرهيخت . در شيوه‌هاى مردمان ديگر پژوهش كرد و آنچه نكو ديد ، برگزيد . » تجارب الامم ، ج 1 ، ص 162 . ثعالبى نيز در وصف انوشيروان مىنويسد : « انوشيروان بهترين شاهان در سرشت و از همهء شاهان خردمندتر ، دادگرتر ، برتر ، نيك بخت‌تر بود . . . همواره بختيار و پيروز بود و پرچمش هرگز از هيچ جنگى شكسته باز نگشت و هيچ آرزويى را از دست نداد . » تاريخ غررالسير ، ص 351 345 . ","page_name":" 445 ","page_number":445},
  {"content":"\r\n . \r\n","description":"","footnote":"","page_name":" 446 ","page_number":446},
  {"content":"\r\n\r\n« هرمزد » پادشاهى هرمزد چهارده سال بود « 1 » \r\nآغاز داستان\r\nبخنديد تمّوز با سرخ سيب * همى كرد با بار و برگش عتيب\r\nكه آن دستهء گل به وقت بهار * به مستى همى داشتى در كنار\r\nهمى باد شرم آمد از رنگ اوى * همى بوى مهر آمد از چنگ اوى\r\nچه كردى كه بودت خريدار از آن * كجا يافتى تيز بازار آن\r\nعقيق و زبرجد كه دادت بهم * ز بار گران شاخ تو هم به خم\r\nهمانا كه گل را بها خواستى * بدان رنگ رخ را بيآراستى\r\nهمى رنگ شرم آيد از گردنت * همى مشك بويد ز پيراهنت\r\nمگر جامه از مشترى بستدى * به لؤلؤ بر از خون نقط برزدى\r\n\r\n","description":"","footnote":" ( 1 ) - روايت حكيم فردوسى بسيار متفاوت است . مدت شاهى هرمزد حدود 11 سال بوده است يعنى از سال 579 م . تا 590 م . در همين رابطه ابن بلخى مدت 11 سال و 4 ماه را آورده است . فارسنامه ، ص 99 23 . جوزجانى و مقدسى 11 سال و 7 ماه ذكر كرده‌اند . طبقات ناصرى ، ج 1 ، ص 166 آفرينش و تاريخ ، ج 3 ، ص 519 . ثعالبى 11 سال و 9 ماه آورده است . تاريخ غررالسير ، ص 373 . طبرى در يك روايت 11 سال و 9 ماه و 10 روز و در روايت ديگرى 12 سال گفته است . تاريخ طبرى ، ج 2 ، ص 728 . بسيارى ديگر نيز 12 سال گفته‌اند . ر . ك . يعقوبى ، تاريخ يعقوبى ، ج 1 ، ص 207 مسعودى ، مروج الذهب ، ج 1 ، ص 265 مستوفى ، تاريخ گزيده ، ص 121 نويرى ، نهاية الإرب ، ج 10 ، ص 211 مسعودى ، التنبيه والاشراف ، ص 95 مجمل التواريخ و القصص ، ص 76 اصفهانى ، تاريخ پيامبران و شاهان ، ص 23 . اصفهانى در 2 روايت ديگر مدت 13 سال و يا 23 را نيز آورده است . همان ، ص 16 . ","page_name":" 447 ","page_number":447},
  {"content":"\r\n\r\nزبرجدت برگشت و چرمت بنفش * سرت برتر از كاويانى درفش\r\nبه پيرايهء زرد و سرخ و سفيد * مرا كردى از برگ گل نااميد\r\nنگارا بهارا كجا رفته‌اى * كه آرايش باغ بنهفته‌اى\r\nهمى مهرگان بويد از باد تو * هم از جام مى نو كنم ياد تو\r\nچو رنگت شود زرد بستايمت * چو ديهيم هرمزد بيآرايمت\r\nگر امروز تيزست بازار من * ببينى پس از مرگ آثار من\r\nبر تخت نشستن هرمزد شاه و اندرز كردن به سرداران\r\nاز پيرى پسنديده و كارآزموده و سخندان و با فرّ و برگ و شاخ به نام ماخ « 1 »  كه مرزبان هرات بود ، پرسيدم كه آيا از رسيدن هرمزد بر تخت شاهى و داد چه به ياد دارد ؟ آن پير خراسان گفت : چون هرمزدشاه بر آن تخت نامور بنشست ، نخست بر كردگار توانا و دارندهء روزگار آفرين بكرد . آنگاه گفت : بدانيد كه ما اين تخت شاهى را نام آور مىسازيم و گرانمايگان را گرامى مىكنيم . گيتى را همچنان كه پدرمان با آيين و فرّ نگاه داشت ، در زير پَر خود گيريم . گناهكاران را هراسان و ستمديدگان را تن آسان مىسازيم . كسى كه بد كند ، در برابرش بردبارى مىكنيم و چون او را رنجى رسد ، بسيار ياريش مىسازيم . همانا كه آهستگى و بخشش و دادگرى و شايستگى ، ستون بزرگى مىباشند . بدانيد كه هرگز هيچ نيك و بدى از كردگار گيهان پنهان نخواهد ماند . نياكان ما نيز - آن تاج داران روزگار كه از دادگرى آفرين مىيافتند - هيچ بجز آهستگى و بزرگى و پهلوانى و شايستگى نجستند . اينك دست و فرمان من بر\r\n\r\n","description":"","footnote":" ( 1 ) - وى يكى از كسانى بود كه حكيم فردوسى بخشهايى از شاهنامه را از او روايت كرده است . ","page_name":" 448 ","page_number":448},
  {"content":"\r\n\r\nهر كشور هست و توانايى و خِرد و روشنگرى از آن من است . براستى كسى كه يزدان او را پادشاه سازد ، مردمان پارسا به دو خواهند نازيد . شاه نخست بايد بخشايشگر باشد ، چرا كه روزگار از بخشش آراسته مىگردد . پس ما نيز به تهيدستان مهربانى مىكنيم و پاسبان توانگران مىشويم . هر آرزويى كه از ما داريد ، از ما پنهان مسازيد .\r\nهرچه كه دلتان از براى آن هراسان باشد ، بدانيد كه داد دادن آن براى من آسان خواهد بود . همهء نيكبختان از اين تاج و تخت شاد باشيد . چون بخشايش و دادگرى كنم ، در ميان بزرگان خواهم درخشيد . شمايان نيز مهربانى خود را افزون سازيد و كينه و آز را از دلها بيرون كنيد . بدانيد كه هر كسى كه از دو كار پرهيز كند ، هرگز چشمانش روزگار بد را نخواهد ديد . همه از كهتر و مهتر براى خشنودى كردگار گيهان بكوشيد . كسى كه مغزش پر از خِرد باشد ، دلش به سوى ناسپاسى نرود . چون نيكى را از براى نمودن در پيش چشمان مردمان كنى ، مزد آن به تو نخواهد رسيد .\r\nهر گاه كه شهريارت دادگر بود ، تو بر او گمانى به سستى مبر . اگر بگويى كه شاه تو چيزى نمىداند و تنها سخنان شاهان ديگر را مىگويد ، چون از دل خود بخشايش كند ، تو ديگر در زمين تخم كژّى را مكار . هر كسى كه پند ما را خوار شمارد ، دل خود را از خوبى شهريار شسته باشد . چون شاه از تو خشنود گردد ، اين راستى مىباشد و اگر از او سر بپيچى ، كاستى خواهد بود . هرگز از براى رنجى كه ببينى ، از نيكى مپرهيز و دل خود را به بيداد و گنج شادمان مساز . بدان كه چون در گيتى كام دل خود را بيافتى و به جايى كه به آن بشتافتى ، رسيدى ، ديگر هر گاه به هفتاد سالگى برسى ، همهء آنچه را كه گرد آورده باشى ، به دشمن خواهى سپرد . دل من همواره در انديشهء تهيدستان است و نمىخواهم كه از اين انديشه دور شوم . همواره از پروردگار پاك مىخواهم كه چندان از اين روزگار بهره بيابم كه درويشان را با گنج خود شاد سازم و دل پارسايان را در رنج نيافكنم . هر كسى كه در گيتى شاه‌وش گردد و از براى گنج دينار ، برترى بجويد ، سرش را از اين مىپيچانم و نمىخواهم كه هيچكس مهترى بجويد . پس بدانيد كه آغاز و فرجام و آشكار و پنهان كار ما همين است كه گفتم .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nدرود پروردگار گيهان آفرين بر شمايان باد و خَم چرخ گردان ، زمين شما بادا « 1 »  .\r\nچون آن انجمن گفتار هرمزد را بشنيد ، همگى از براى آن پر از انديشه گشتند . سر گنجداران پر از بيم و دل ستمكاران به دو نيم شد . ليك دل خردمندان و تهيدستان از او بسيار شادمان گشت .\r\nكشتن هرمزد ، ايزدگشسپ را و زهر دادن ، زردهشت موبد موبدان را\r\nچون هرمزد بر آنچه كه مىخواست پادشاه گشت ، ناگهان برآشفت و از راه آيين و كيش بگشت و خوى بد در پيش گرفت و همهء كسانى را كه در نزد پدرش ارجمند و شاد و از بيم هر گزندى ، بىترس بودند ، بىهيچ گناهى تباه ساخت . راه و آيين هرمزد شاه اين گونه شد . هرمزد همواره مىخواست تا به ناگاه از سه تن از دبيران انوشيروان - كه يك تن از ايشان پير و دو ديگر جوان بودند - گَرد برآورد . دو تن از آنها - ايزدگشسپ « 2 »  و بزرجمهر - دبيرانى خردمند و با فرّ و مهر بودند . سديگر نيز - كه ماه آذر نام داشت - مردى خردمند و روشندل و شادكام بود . آن سه پير « 3 »  در پيش تخت انوشيروان همچون دستور او بودند . ليك دل هرمزد همواره از براى اين از ايشان پر از هراس بود كه روزى به دو ناسپاس گردند .\r\nپس به ايزدگشسپ دست يازيد و او را بيهوده در بند آورد و زندانى ساخت . دل موبد موبدان - كه زردشت نام داشت - از براى اين كار تنگ گشت و رخسارش از\r\n\r\n","description":"","footnote":" ( 1 ) - دينورى ، الأخبار الطوال ، ص 106 - 103 .  ( 2 ) - وى از دودمان يا در اصل پايهء زيخ ( زيك ) بوده است . ر . ك . مهرآبادى ، خاندانهاى حكومتگر ايران باستان ، ص 184 .  ( 3 ) - در اينجا حكيم فردوسى از 3 « پير » سخن مىگويد حال آن كه به تصريح خود او در چند سطر پيش ، دو تن از آنها جوان بوده‌اند و تنها يكى پير بوده است . ","page_name":" 450 ","page_number":450},
  {"content":"\r\n\r\nانديشه بىدرنگ شد . زيرا موبد بود و سرشت پاكى داشت . از سوى ديگر ، ايزدگشسپ دبير از آن بند چنان گشت كه گويى دلش با تير زخمى گردد . چون چندى بگذشت و او را هيچ پرستار و خوراك و پوشش و اندوهگسارى نبود ، از زندان به دوست خود - موبد - پيامى فرستاد و گفت : اى كه مرا همچون مغز و پوست هستى ، بدان كه من بىهيچ پرستارى در اين زندان شاه هستم و هيچكس را به نزد من راه نيست . همواره شكمم گرسنه است و آرزوى خوردنى دارم و رنجم افزوده مىگردد . اكنون چيز پاكى به نزدم بفرست و چون مُردم برايم نساجامه و نساجامه‌دوز بفرست . دل موبد از درد پيام او و از آن زندان اندوهگين گشت و به او پاسخ فرستاد كه : اگر گزندى به جانت نيآيد ، از كار زندان و بند ناله مكن . موبد از كار هرمزد بناليد و از انديشه ، رنگ رخسارش زرد شد . همواره با خود مىگفت : اكنون به آن هرمزد ناجوانمرد و بىفرّهى آگهى مىرسد كه موبد چيزهايى به زندان فرستاد .\r\nديگر از آن پس تن ما به اندازهء يك پشيز نيز براى او ارزش نخواهد داشت . مرا از اين شاه گزند خواهد رسيد و بر من خشمگين خواهد شد . ليك موبد كه از مِهرى كه به ايزدگشسپ دبير داشت ، دلش پيچان و رخسارش به زردى زرير بود ، به آشپز پاكش بفرمود تا خوردنيهايى را براى ايزدگشسپ به زندان ببرد . سپس خودش نيز بر اسپى تازى سوار گشت و به سوى ايزدگشسپ آمد . چون نگاهبان زندان او را بديد ، از ترس رنگ از رخسارش پريد و ياراى آن را نيافت كه به او بگويد : به زندان مرو ، زيرا كه اين شاه نو ، شهريارى جوشان است . موبد پير ، گريان از اسپ فرو آمد و به درون زندان ايزدگشسپ رفت . پس يكديگر را پر از درد و با ديدگانى كه همچون ابر بهارى مىگريست ، در بر گرفتند و بسيار از خوى بد شاه سخن راندند . سپس خوان را در پيش ايزدگشسپ بنهادند و باژ و برسم در دست گرفتند . ايزدگشسپ هر اندرزى كه در بارهء دينار و گنج آراسته و كاخ و ايوان و خواسته داشت با زمزمه بگفت و موبد بشنيد . آنگاه به موبد گفت : اى نامجوى ، چون از اينجا رفتى ، به هرمزد بگوى كه اگر از گفتار من سر بپيچى ، به آن رنج و درد من بيانديش كه در پيش پدرت بردم و تو را\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nدر كنار خود بپروراندم . اكنون مرا از براى آن رنجها ، چنين بندى به پاداش آمده است و پس از بند نيز بيم گزند دارم . ليك بدان كه در روز رستاخيز اين دل بىگناه خود را كه از شهريار پر از اندوه شده ، به يزدان مىنمايانم . پس روا باشد كه بر بىگناه بخشايش آورى ، چرا كه بخشايش از زينتهاى پادشاهان بشمار مىرود .\r\nچون موبد به سوى خانهء خود رفت ، بىدرنگ مردى از كارآگاهان به پيش هرمزد رفت و هر آنچه شنيده بود ، به دو بگفت . پس دل شاه با انديشهء بد يار گشت و بر ايزدگشسپ تند شد و كسى را به زندان فرستاد و او را بكشت . چون سخنان آن موبد را بشنيد ، هيچ بر او آشكار نكرد و در انديشهء كشتن زردشت به چاره انديشى پرداخت . سرانجام به آشپز خود بفرمود تا نهانى زهرى را با خوراك بيآميخت . چون موبد به هنگام بار به پيش او آمد تا از آن شهريار نامور بپرسد ، شاه به دو گفت : امروز از اينجا مرو ، زيرا آشپز تازه‌اى يافته‌ايم . موبد كه بنشست ، خوان را بنهادند . رنگ از رخسار موبد پريد . دانست كه آن خوان ، مرگ اوست و راستى تنها در گمان او مىباشد . آشپزان خوراكها را ببردند و شاه از همهء آنها بخورد . چون آن كاسهء زهر را پيش آوردند ، موبد بدان نگاه كرد و دل پاكش بىهيچ گمانى بدانست كه در آن كاسه‌رود ، زهر است . هرمزد كه به آن كاسهء زهر نگاه كرد ، خاموش بماند و آنسان كه شاهان ، كسى را نوازش مىكنند و بندگان نيز با ديدن اين كار به آن مىنازند ، دست گرامى را به آن كاسه‌رود برد و مغز استخوانى را از آن برداشت و به موبد گفت : اى پاك مغز ، اين گَراس « 1 »  خوب و نغز را براى تو كردم . پس دهانت را باز كن تا از اين خوراك بخورى . چرا كه از اين پس بايد اين گونه پرورش يا بى . موبد كه چنين شنيد ، به دو گفت : سر و افسرت جاويد باد . سوگند به جان و سرت كه ديگر مرا به خوردن اين خوراك نيكو و شيرين نفرمايى ، چرا كه به سيرى رسيده‌ام . ليك هرمزد به دو گفت : سوگند به خورشيد و ماه و به روان پاك شاه كه اين خوراك شيرين را از\r\n\r\n","description":"","footnote":" ( 1 ) - گَراس به پارسى به معناى لقمه است . ","page_name":" 452 ","page_number":452},
  {"content":"\r\n\r\nانگشت من بستانى و پشت مرا از براى اين آرزو نشكنى . موبد كه چنين شنيد ، به دو گفت : اينك كه فرمان شاه بيآمد ، ديگر براى من هيچ راه و چاره‌اى نمىماند .\r\nبدين گونه زردشت موبد آن را بخورد و زار و پيچان از آن خوان برفت و به خانهء خويش شتافت . در خانه از خوردن آن زهر با هيچكس سخن نگفت . جامه‌اى بر زمين افكند و نالان بخوابيد و بفرمود تا از گنج كهن و يا از شهر ، پادزهر بيآورند . ليك ترياك نيز بر آن زهر كارگر نشد . پس با زارى از هرمزد به درگاه يزدان بناليد . از سوى ديگر ، شاه يكى از استواران را بفرستاد تا در كار موبد نگاه كند و ببيند كه آيا آن زهر بر تن او كارگر گشته است يا نه ؟ چون فرستاده پنهانى به نزديكى موبد آمد ، ناگهان چشم موبد به دو افتاد و اشك از ديدگان بباريد و به او گفت : به پيش هرمزد برو و او را بگوى كه ديگر بختت روى به برگشتن آورد . بدان كه ما هر دو در جايى كه با هم برابر گرديم ، از براى اين داورى به پيش يزدان داور خواهيم رفت . از اين پس تو ديگر از بدى در زينهار مخواب ، زيرا كه كيفر ايزدى برايت پيش خواهد آمد . اى مرد بدانديش پدرود باش و بدان كه از براى اين كار بد برايت بد خواهد رسيد . چون مرد استوار شاه اين سخن را بشنيد ، گريان به پيش شهريار آمد و پاسخ را بگفت . هرمزد سپهبد كه چنين شنيد ، از كار او پشيمان گشت و از شنيدن آن گفتار راست او به خود بپيچيد . ليك ديگر هيچ راه چاره‌اى براى آن درد نديد و بسيار آه سرد از جگر بركشيد . موبد موبدان در همان هنگام بمرد و همهء خردمندان به زارى بر او گريستند .\r\nچنين است گيهان پر از درد و رنج * چه نازى به تاج و چه يازى به گنج\r\nكه اين روزگار خوشى بگذرد * زمانه دَم ما همه بشمرد\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nكشتن هرمزد سيماه برزين و بهرام آذرمهان را\r\nچون كار موبد با آن زارى بسر آمد ، همهء كشور از آن درد ، زير و زبر گشت . ليك آن شاه خونريز و ناسازگار هيچ از روزگار بد ياد نكرد و كمر را به سختى از براى خون ريختن ببست و اين بار به بهرام آذرمهان دست يازيد . چون شب تيره‌تر شد ، او را بخواند و در پيش خود بر روى زانو بنشاند و به دو گفت : اگر مىخواهى كه از من هيچ زشتى و بدخويى نبينى و زينهار بيابى ، آنگاه كه روز فرا رسد و خورشيد بر آسمان روشن گردد و سر كوه همچون پشت جوشن شود ، تو به همراه نامداران ايران به اينجا بيا و در پيش تخت من بايست . آنگاه من از تو در بارهء سيماه برزين مىپرسم .\r\nپس چون مرا پاسخ دادى ديگر دلت را بد مكن . از تو مىپرسم كه آيا اين دوست تو - سيماه برزين - چه كسى است ؟ آيا بد است يا ايزدپرست مىباشد ؟ تو در پاسخم بگوى كه او بدتن و بدانديش و از نژاد اهريمن است . پس از آن هرچه از من مىخواهى از ريدك و مُهر و تخت و كلاه بخواه . بهرام كه چنين شنيد ، به دو گفت :\r\nچنين كنم و بر آن بدى كه گفتى سدها بدى بيافزايم . بدين سان بهرام آهنگ آن كرد تا چاره‌اى بسازد و پيراهن مِهرى را كه به سيماه برزين - آن چراغ گيتى و برگزيدهء پدرش و از نژاد بزرگان - داشت ، از تن بيرون كند . از راستى سر بپيچيد و به سوى چاره‌گرى بشتافت و بدين گونه گليم سياه‌بختى خود را ببافت .\r\nچون خورشيد از بخش دو پيكر « 1 »  سر برون آورد و چادر پيلسته‌گون روز پديدار گشت ، هرمزد شاه بر تخت پيلسته بنشست و آن تاج باارزش را بيآويختند . پس\r\n\r\n","description":"","footnote":" ( 1 ) - بخش دو پيكر به پارسى به معناى برج جوزاء است . ","page_name":" 454 ","page_number":454},
  {"content":"\r\n\r\nبزرگان ايران بر آن بارگاه انجمن گشتند تا سپاهيان بيآيند . آنگاه سالار بار پرده را از در برداشت و همهء آن بزرگان و پهلوانان به همراه بهرام آذرمهان و سيماه برزين به پيش شهريار برفتند و هر يك برجاى خويش بنشستند و گروهى نيز برپاى ايستادند . پس شاه به بهرام آذرمهان روى كرد و گفت : آيا اين سيماه برزين كه در اين بارگاه است ، سزاوار گنج است يا رنج ؟ همانا كه بدخواه ، زيبندهء گنج نمىباشد . بهرام آذرمهان كه چنين شنيد ، بدانست كه اين پرسش شهريار گيتى چگونه است و پِى و بيخ آن چه مىباشد ؟ بيخى كه بايد بر آن گريست . با خود انديشيد كه ما سرانجام در ميان اين انجمن مهتران هيچ بجز دخمه‌اى بىنساجامه نخواهيم يافت . پس گفت : اى شاه راد ، از سيماه برزين هرگز ياد مكن . زيرا كه ويرانى ايران زمين از اوست و در تن او نه مغز است و نه پوست . هر سخنى كه مىگويد ، بد است و از براى آن ستيزه نيز مىكند .\r\nچون سيماه برزين اين سخن را بشنيد ، به دو گفت : اى يار نيك و كهن ، اين چنين بر تن من گواهى بد مده و ديو را با خودت آشنا مساز . آيا تو از آن هنگام كه يار من هستى ، چه كردار و گفتار اهريمنىاى از من ديده‌اى ؟ بهرام آذرمهان به سيماه برزين گفت : بدان كه تو تخمى را در گيتى پراكنده‌اى كه نخستين بارِ آن را خودت درو خواهى كرد و از اين آتش هيچ بجز دود تيره نخواهى يافت . زيرا خسرو من و تو را به پيش خود خواند و در كنار تخت شاهى خود بر روى زانو بنشاند و موبدان و بزرگمهر و ايزدگشسپ - آن ماه خوبچهر - نيز بيآمدند . آنگاه انوشيروان از ما بپرسيد كه : آيا اين تخت شاهنشاهى زيبندهء كيست و چه كسى است كه فرهمند مىباشد ؟ آيا اين شاهى را به پسر كهتر بدهم يا مهتر ؟ كداميك از آنها براى شاهى ، سزاوارتر مىباشند ؟ پس ما همگى از جاى برخاستيم و در پاسخش گفتيم . بدان كه اين ترك زاده « 1 »  سزاوار نيست و هيچكس خواهان شاهى او نمىباشد . زيرا بدنژاد است و\r\n\r\n","description":"","footnote":" ( 1 ) - پيشتر ديده شد كه انوشيروان با دختر خاقان ترك ازدواج كرد و هرمزد از آن ازدواج بوجود آمد . از آن رو او را تُرك زاد مىخواندند . از جمله ن . ك . خوارزمى ، مفاتيح العلوم ، ص 102 . ","page_name":" 455 ","page_number":455},
  {"content":"\r\n\r\nنژادش به خاقان مىرسد و در بالا و ديدار همچون مادرش مىباشد . ليك تو در ميان ما گفتى كه هرمزد سزاوار شاهى است . پس اكنون اين كيفر از براى آن سزاوارى به تو مىرسد . من نيز اينك از براى همين بود كه تو را چنين گواهىاى دادم و اين چنين لب به دشنام بگشودم .\r\nهرمزد با شنيدن اين گفتار راست مردان از شرمسارى فرو پژمرد و ايشان را در آن شب تيره به زندان فرستاد و دو شب در بارهء آنها هيچ سخنى نگفت . به سديگر شب چون ماه از كوه سر برآورد ، شاه از كار سيماه برزين آزاد گشت . او را همچون دزدان در زندان بكشت و هيچ بجز رنج و نفرين بدست نيآورد . چون بهرام آذرمهان از كشته شدن آن مرد پاك دل آگه شد ، به نزد شاه پيامى فرستاد و گفت : اى كه تاج تو از آسمان نيز برتر است ، تو خود مىدانى كه من چه كوششهاى بسيارى كرده‌ام تا همهء رازهاى تو را بپوشيده‌ام و همواره در پيش پدرت - آن شاه سزاوار - نيكخواه تو بودم .\r\nاكنون اگر مرا به پيش خود بخوانى و در كنار تخت شاهى بنشانى ، پندى به تو مىگويم كه از آن ، هم براى تو و هم براى ايران سودمندى خواهد رسيد و خردمندان نيز بىگزند خواهند شد . پس ديگر مرا اين چنين در بند در زندان نگاه مدار .\r\nچون پيام بهرام آذرمهان به نزديك هرمزد رسيد ، رازدارى را برگزيد تا بهرام را به آن بارگاه نامور و نزد شاه بيآورد . بدين سان در شبى تيره بهرام را به پيش خود بخواند و با چرب زبانى چندى با او سخن براند و به دو گفت : اكنون برگوى كه آن پند چيست كه روزگار ما از براى آن بهتر مىشود . بهرام آذرمهان گفت : بدان كه من در گنج شاه تبنگوى سياه ساده‌اى ديدم كه درون آن پيرايه‌دانى نهاده شده و درون آن پيرايه‌دان نوشته‌اى پارسى بر روى پرنيانى سپيد است كه ايرانيان بدان اميد بسيارى دارند . اين نامه را خود پدرت نوشته است و تو بايد آن را نگاه كنى .\r\nهرمزد كه چنين شنيد ، كسى را به نزديك دستور فريادرس خود بفرستاد و به دو\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nگفت : در گنجهاى كهن ما جستجو كن و تبنگوى « 1 »  ساده‌اى كه مُهرى به نام انوشيروان - كه روانش جاويد باد - بر آن نهاده شده است را بياب و هم اكنون در اين شب تيره به پيش من بيآور و اين كار را زود به انجام برسان . گنجور كه چنين شنيد ، بشتافت و آن تبنگو را بجست و با همان مُهر به پيش هرمزد بيآورد . شاه در آن تبنگو را بگشود و بسيار از انوشيروان ياد بكرد . در آن تبنگو پيرايه‌دانى ديد كه بر آن مُهرى نهاده شده بود . پس شتاب كرد و آن نامهء پرنيانى را بيرون كشيد . در آن نامه خود انوشيروان بر روى پرنيان نوشته بود كه : هرمزد تا دوازده سال شهريارى بىهمتا خواهد بود . ليك از آن پس گيتى پر از آشوب خواهد گشت و نام و آوازهء او نهان خواهد شد . از هر سو دشمنان پديدار مىگردند و يك دشمن بدنژاد نيز همچون اهريمن براى او آشكار مىشود . در هر سو سپاهيان پراكنده مىگردند و دشمن هرمزد او را از تخت به زير خواهد آورد . آن بدكنش دو چشم هرمزد را داغ مىكند و پس از آن او را مىكشند .\r\nچون هرمزد آن نامه را كه خود پدرش به نوشته بود ، بديد ، هراسان گشت و آن پرنيان را پاره بكرد . چشمانش پر از خون و رخسارش زرد شد و به بهرام آذرمهان گفت : اى مرد ناراستكار ، در اين نوشته جوياى چه چيزى بودى ؟ مىخواهى سر مرا بربايى ؟ بهرام به دو بگفت : اى تُرك زاده ، اين كردم تا تو از براى خون ريختن شاد نباشى . تو كه خسرو تاج را بر سرت نهاد ، نژاد از خاقان دارى ، نه از كِي كواذ . هرمزد ديگر بدانست كه او دست به خون مىيازد . پس چون آن سخنان ناكام را بشنيد ، بهرام را به زندان بفرستاد . در شب ديگر آن هنگام كه ماه سر از كوه برآورد ، دژخيم ، بهرام آذرمهان را در زندان تباه ساخت « 2 »  .\r\nديگر از آن پس هيچ خردمند و راهنماى و موبدى بر درگاه هرمزد نمانْد « 3 »  .\r\n\r\n","description":"","footnote":" ( 1 ) - تبنگ يا تبنگو به پارسى به معناى صندوق است .  ( 2 ) - ثعالبى ، تاريخ غررالسير ، ص 364 - 363 .  ( 3 ) - هرمزد پس از رسيدن به قدرت در صدد كاهش اعمال نفوذ بزرگان و موبدان در كار سلطنت برآمد و نيز از برخى تعديات و اجحافات ايشان نسبت به مردم جلوگيرى كرد . در همين راستا بود كه اموال بسيارى از نجبا را مصادره كرد و به روايتهاى مختلف ، 1000 ، 000 13 يا 600 13 تن از ايشان را بكشت و بسيارى را نيز زندانى ساخت . از همين رو بود كه رعايا و مردم زيردست و ناتوان ازو خشنود گشتند و بزرگان به دشمنى با او برخاستند . ر . ك . طبرى ، تاريخ طبرى ، ج 2 ، ص 725 - 724 بلعمى ، تاريخ بلعمى ، ج 2 ، ص 1073 - 1072 تجارب الامم في أخبار ملوك العرب و العجم ، ص 319 مسعودى ، مروج الذهب ، ج 1 ، ص 265 مسكويه ، تجارب الامم ، ج 1 ، ص 187 گرديزى ، زين الأخبار ، ص 89 ابن بلخى ، فارسنامه ، ص 98 مستوفى ، تاريخ گزيده ، ص 120 مجمل التواريخ و القصص ، ص 96 76 ثعالبى ، تاريخ غررالسير ، ص 363 دينورى ، الأخبار الطوال ، ص 106 . ","page_name":" 457 ","page_number":457},
  {"content":"\r\n\r\nز خوى بد آيد همه بتّرى * نگر تا سوى خوى بد ننگرى\r\nبرگشتن هرمزد از بيداد به دادگسترى\r\nاز آن پس ديگر هرگز زندگانى هرمزد خوش نبود و انديشه بر دلش نيش مىزد .\r\nهرمزد سه ماه از سال را - كه شبهاى سياه كوتاه بود - در شهر استخر مىگذرانيد . زيرا شهرى خنك و با هوايى روشن بود و گذشتن از آنجا روا نبود . سه ماه پاييز نيز در اصفهان - كه هوايى خوش داشت و جايگاه بزرگان بود - بسر مىبرد . زمستان نيز جايگاه او و سپاهيان و موبد رهنمونش در تيسفون بود . بهاران را هم در دشت اروند « 1 »  مىگذرانيد . دل هرمزد شب و روز از براى آن نوشته پر از هراس « 2 »  بود و سه پاس از شب را به نيايش مىگذرانيد . از آن پس ديگر نه خون ريخت و نه بيداد كرد و نه هرگز روانش از بدى ياد كرد .\r\nهر روز چون چادر لاژوردين شب پنهان مىگشت و ياكند زرد خورشيد از كوه سر برمىآورد ، جارچى مىخروشيد كه : اى نامداران با فرّ و هوش ، بدانيد كه اگر كشتزارى در زير پا كوبيده شود ، كشاورز از آن آشفته خواهد شد . و يا اگر اسپى در\r\n\r\n","description":"","footnote":" ( 1 ) - دشتى در نزديكى اروند رود است . شهيدى مازندرانى ، راهنماى نقشه جغرافيايى شاهنامه فردوسى ، ماده اروند دشت .  ( 2 ) ثعالبى نيز در توصيف حالات هرمزد پس از آگاه شدن از سرنوشتش مىنويسد : « از آن پس خوان شادى را برچيد . چه نه خواب گوارايى داشت و نه روز روشنى . » تاريخ غررالسير ، ص 364 . ","page_name":" 458 ","page_number":458},
  {"content":"\r\n\r\nكشتزارى و يا دزدى به باغ ميوه‌اى برود ، بايد دُم و گوش آن اسپ را بريده و دزد را نيز بايد به دار زد . هرمزد همواره در گيتى مىگشت و هيچ نيك و بدى از او نهان نبود . در هر كشورى اين چنين داد مىكرد و از دهگانان آفرين مىيافت . هرمزد را يك پسر گرامى همچون ماه بود كه پدرش او را پرويز « 1 »  نام نهاده بود و گاهى نيز او را خسرو خويشكام مىخواند . پرويز يك دم نيز از پدر جدا نبود و پدر نيز در برابر پسرش شكيبا نبود . روزى اسپ پرويز شاه جوان از آخور رها گشت و به سوى كشتزارى آمد . نگاهبان اسپ نيز از پسِ او روان بود . پس دارندهء آن كشتزار بيآمد و به پيش نگاهبان اسپ به زارى بناليد و به دو گفت : آيا اين اسپ كيست كه بايد بر دُم و گوش آن گريست ؟ نگاهبان اسپ گفت : اسپ پرويز شاه است كه كهتران را نگاه نمىدارد . آنگاه نگاهبان به نزد شهريار آمد و آنچه از آن كشاورز شنيده بود ، به دو بگفت . هرمزد كه چنين شنيد ، به دو گفت : هوش به سر بازآور و بىدرنگ دُم و گوش اسپ را ببُر . آنگاه ببين كه چه اندازه به آن كشتزار زيان رسيده است . آن زيان چه سد باشد و چه هفتسد ، بايد از خسرو گرفته شود . سپس آن درمهاى گنج را در پيش آن كشاورز در كشتزار بريزيد . پرويز كه چنين شنيد ، از هر سو مهترانى را براى پوزش برانگيخت و به نزد پدر بفرستاد تا گناه او را ببخشد و دُم و گوش آن اسپ سياه را نبُرد . ليك شهريار كه از آن اسپ پرويز برآشفته بود ، همهء آن كارآزمودگان را خوار بساخت . نگاهبان نيز از بيم هرمزد به آن كشتزار و نزديك اسپ پرويز جوان دويد و در همان كشتزارى كه سُم بر آن نهاده بود ، با دشنه گوش و دُم او را بُريد . آنگاه خسرو به فرمان شاه آن تاوان را به آن كشاورز دادخواه برسانيد « 2 »  .\r\n\r\n","description":"","footnote":" ( 1 ) - برخى بر آن هستند كه نام اصلى وى خسرو بوده و پرويز ( اَپرويز ) در حكم لقب او محسوب مىشده است و اين لقب كه به معناى پيروز است ، بعدها از براى پيروزيها و قدرت و بسيارى گنج و مال به او داده شد . ن . ك . طبرى ، تاريخ طبرى ، ج 2 ، ص 728 خوارزمى ، مفاتيح العلوم ، ص 102 .  ( 2 ) - تجارب الامم في أخبار ملوك العرب و العجم ، ص 318 دينورى ، الأخبار الطوال ، ص 107 مسكويه ، تجارب الامم ، ج 1 ، ص 187 - 186 طبرى ، تاريخ طبرى ، ج 2 ، ص 725 - 724 بلعمى ، تاريخ بلعمى ، ج 2 ، ص 1072 - 1071 ثعالبى ، تاريخ غررالسير ، ص 365 نظامى ، كليات خمسه ، خسرو و شيرين ، ص 165 - 162 . ","page_name":" 459 ","page_number":459},
  {"content":"\r\n\r\nپس از آن شهريار ايران به نخچير رفت و هر كس شكار فراوانى بيآورد . يكى از سواران سپهبد نژاد و بلند اختر درخت انگور بارآورى را ديد كه پر از غوره بود . پس به كهتر بفرمود تا آن را درو كرد و چند خوشه از آن را بريد و با خود به ايوان برد و به آشپزش بسپرد . بىدرنگ آن دارندهء درخت انگور بيآمد و به آن مرد گفت : اى بد بدگمان ، تو نه با رنج خود از آن درخت انگور نگهدارى كردى و نه از براى آن دينارى از گنج بدادى . پس چرا بىاين كه رنجى برده باشى ، آن را تباه ساختى ؟ اكنون من از تو در پيش شاه مىنالم . سوار دلاور كه چنين شنيد ، از بيم زيان ، زود كمر زرّين خود را از ميان بگشود و آن را كه در هر مُهره‌اش گوهرى نشانده شده بود ، به دو داد . چون دارندهء آن درخت انگور آن كمر را بديد ، گفت : تا كِى بايد كردار بد را نهان ساخت ؟ تو ديگر با اين كار ، از اين پس با شهريار هيچ آشنايى مكن . من نيز با گرفتن اين كمر از تو بر سرت سپاسى مىنهم « 1 »  زيرا اگر آن شاه دادگر بشنود ، تو را خواهد كشت « 2 »  .\r\nبارى ، هرمزد شهريار ، مردى نامدار و پيروز بود كه مردانگى او را در هر انجمنى\r\n\r\n","description":"","footnote":" ( 1 ) - سپاس نهادن به پارسى به معناى منّت گذاشتن است .  ( 2 ) - بلعمى ، تاريخ بلعمى ، ج 2 ، ص 1072 طبرى ، تاريخ طبرى ، ج 2 ، ص 725 تجارب الامم في أخبار ملوك العرب و العجم ، ص 319 مسكويه ، تجارب الامم ، ج 1 ، ص 187 ثعالبى ، تاريخ غررالسير ، ص 365 - 364 نظامى ، كليات خمسه ، خسرو و شيرين ، ص 165 - 162 .\r\nنيز در مورد دادگرى هرمزد چهارم از قول هشام نقل كرده‌اند كه يكى از نشانه‌هاى عدل هرمزد اين بود كه يك بار در مرافعه‌اى ميان او و يكى از خواجه‌سرايان ، حق را به آن خواجه‌سرا داد . و اين چيزى بوده كه در ميان شاهان پيشين ديده نمىشده است . ر . ك . ابن خلدون ، العبر ، ج 1 ، ص 205 . همينطور ابن اثير روايت مىكند كه هرمزد چهارم دستور داد تا صندوقى بسازند و در آن را قفل بزنند و مُهر كنند و روى آن شكافى قرار دهند تا ستم رسيدگان ، نامه‌هاى شكايت‌آميز خود را به درون آن اندازند . اين صندوق را هفته‌اى يك بار مىگشودند و به بيدادگريها رسيدگى مىكردند . هرمزد به اين نيز قناعت نكرد و در انديشه فرو رفت و با خود گفت : مىخواهم ساعت به ساعت از شكايت ستمديدگان آگاه شوم . بدين منظور دستور داد تا زنجيرى فراهم آورند و يك سرش را به سقف بارگاه ببندند و زنگى بر آن بياويزند و سر ديگرش را از پنجره‌اى به بيرون كاخ وصل كنند ، چنان كه دست مردم بدان برسد . بدين ترتيب هر ستمديده‌اى كه شكايتى داشت ، بدانجا مىآمد و در بيرون ، زنجير را مىگرفت و تكان مىداد و زنگ در درون بارگاه به صدا در مىآمد . پس هرمزد او را فرا مىخواند و به شكايتش مىرسيد . ابن اثير ، الكامل ، ج 5 قبل از اسلام ، ص 153 - 152 . ","page_name":" 460 ","page_number":460},
  {"content":"\r\n\r\nمىستودند و هيچكس شكست او را در رزم نديده بود . هم دادگر بود و هم دادخواه و كلاه كيانيش از ماه نيز گذشته بود . هرگز در شهر مداين درنگ نمىكرد و دلاورى با آبروى بود . آن پهلوان شيرگير هرگز در بهار و تموز « 1 »  و زمستان و تير نمىآسود و پيوسته در سراسر گيتى مىگشت و در كنار پادشاهى ، هنر مىجست .\r\nسپاه كشيدن ساوه شاه به جنگ هرمزد\r\nچون ده سال از پادشاهى هرمزد بگذشت ، از هر كشور آواز بدخواهى بلند گشت . ساوه شاه « 2 »  با كوس و پيلان و سپاهيان و گنج از راه هرات بيآمد . چهارسد هزار سپاهى « 3 »  و هزار و دويست پيل جنگى را به جنگ بيآورد . گويى ديگر هيچ راهى بر روى زمين نمانده بود . از دشت هرات تا لب مرورود همه‌جا همچون تار و پود آكنده از سپاهى بود . بدين سان سپاهيان خود را تا مرو براند و از گَرد سپاهش ، زمين ناپديد شد . آنگاه ساوه شاه نامه‌اى به سوى هرمزد نوشت كه : از هر سو سپاهيان را به نزد خود بخوان و پلها و راههاى اين سپاه را آباد كن و گياه براى چهارپايان بيآور و به ياد تيغ ما باش . زيرا كه مىخواهم با اين سپاهيانى كه در دريا و كوه و دشت هستند ، از اين پادشاهى بگذرم « 4 »  .\r\n\r\n","description":"","footnote":" ( 1 ) - تموز ، ماندن آفتاب در برج سرطان است كه از 10 تير تا 10 مرداد مىباشد . زنجانى ، فرهنگ جامع شاهنامه ، ماده تموز .  ( 2 ) - اين نام به صورتهاى بسيار مختلف از جمله شاوگ ، شابه ، شيابة بن شيب ضبط شده است . ر . ك . طبرى ، تاريخ طبرى ، ج 2 ، ص 726 مسعودى ، مروج الذهب ، ج 1 ، ص 265 مسكويه ، تجارب الامم ، ج 1 ، ص 188 .  ( 3 ) - تعداد سپاهيان ساوه شاه را متفاوت گفته‌اند . برخى همچون حكيم فردوسى اين تعداد را 400 هزار نفر دانسته‌اند . ر . ك . مسعودى ، مروج الذهب ، ج 1 ، ص 265 مجمل التواريخ و القصص ، ص 76 . برخى 300 هزار نفر گفته‌اند . ر . ك . دينورى ، الأخبار الطوال ، ص 108 طبرى ، تاريخ طبرى ، ج 2 ، ص 726 مسكويه ، تجارب الامم ، ج 1 ، ص 188 . ثعالبى سخن از 100 هزار سپاهى به ميان آورده است . تاريخ غررالسير ، ص 365 .  ( 4 ) - طبرى ، تاريخ طبرى ، ج 2 ، ص 726 . ","page_name":" 461 ","page_number":461},
  {"content":"\r\n\r\nچون شهريار ايران آن نامه را بخواند ، از آن سپاه بيشمار بپژمرد . از سوى ديگر هم ، قيصر از روم بيآمد و سد هزار سپاهى « 1 »  - كه همگى سواران جنگاور و نامدارى بودند - را بيآورد و همه جاهايى را كه انوشيروان گرفته بود ، با شمشير بگرفت و همگى به فرمان قيصر درآمدند . از هر كشور سپاهى بيآمدند و مهتر نامدارى در پيش ايشان بود . چنان سپاهى از راه خزر بيآمد كه همهء بوم و بر از ايشان سياه گشت . پهلوان كارآزمودهء با گنج و سپاهى در پيش ايشان بود . سپاهيانش گروه گروه از ارمينيه تا پيش شهر اردبيل پراكنده گشتند . سپاه بيشمارى نيز از سواران و گردنفرازان نو از دشت سواران نيزه‌گذار بيآمد كه عبّاس و عمر « 2 »  پيش رو ايشان بودند . همهء آن زمينها و كشتزارها از ايشان - كه هرمزد از آنها باژ مىگرفت - ويران شد . سپاهيان تا رود فرات بيآمدند . ديگر هيچ گياهى در آن سرزمين نبود .\r\nچون بدين سان روزگار نيكوى ايرانيان تاريك گشت ، از آمدن آن سپاه به هرمزد آگهى رسيد . هرمزد - آن شاه شاداب گيتى - چون گفتار كارآگاهان را بشنيد ، بپژمرد . ديگر از آن كشتن موبدان و گم شدن خردمندان از درگاهش پشيمان گشت . هرمزد كه ديگر هيچ سگالشگرى را در پيش خود نديد ، بر خود بپيچيد . پس كسى را بفرستاد و ايرانيان را به نزد خود بخواند و همهء مردم را در سراسر كاخ بنشاند . آنگاه آن راز را بر آن نامداران ايران آشكار كرد و گفت : چندان سپاه به سوى ايران روى نهاده‌اند كه هيچكس به مانند آن را به ياد ندارد . همهء مرزبانان از ديدن اين كار فرو ماندند و همه گونه انديشه‌اى بكردند و گفتند : اى شاه باخِرد و هوش ، به اين كار گوش بسپار . تو شاه خردمندى هستى و ما كمتريم و خود را موبد نمىشماريم . تو همهء موبدان و دبيران خود را بكشتى و از آيين و كيش بگشتى . اكنون بيانديش كه چارهء اين كار چيست و چه كسى نگهدار اين سرزمين ما مىباشد ؟ آنگاه آن موبدى كه دستور\r\n\r\n","description":"","footnote":" ( 1 ) - برخى تعداد سپاهيان رومى را 80 هزار نفر آورده‌اند . ر . ك . مسعودى ، مروج الذهب ، ج 1 ، ص 265 مسكويه ، تجارب الامم ، ج 1 ، ص 188 . طبرى 800 هزار گفته است . تاريخ طبرى ، ج 2 ، ص 726 .  ( 2 ) - طبرى نام ايشان را عباس احول و عمرو بن ازرق آورده است . تاريخ طبرى ، ج 2 ، ص 726 . ","page_name":" 462 ","page_number":462},
  {"content":"\r\n\r\nهرمزد بود ، گفت : اى شاه دانا و دانش‌پذير ، بدان كه اگر سپاهيان خزر به جنگ ما بيآيند ، ما نيز با روميان سازش مىكنيم و از بُن پايهء تازيان را برمىكَنيم . اينك ساوه شاه به تو نزديكتر گشته و كار ما از براى او تاريك تر است و همهء رنج ما از راه خراسان است كه سپاه و گنج ما را ويران مىكنند . پس چون تركان از جيحون به جنگ آمده‌اند ، ديگر نبايد در اين كار درنگ كرد . شاه راهجوى كه چنين شنيد ، به موبد گفت : اكنون بايد با ساوه شاه چه كنيم ؟ موبد گفت : سپاهى فراهم آور . زيرا كه شاه ، با سپاهيان است كه سرافراز مىگردد . مهتر ديوان لشگر را به پيش خود بخوان تا شمار مردمان كارآمد را برايت بيآورد .\r\nپس مهتر ديوان لشگر با كراسه‌اى كه جيرهء سپاهيان در آن نوشته مىشد ، به پيش شاه آمد و شمار سپاهيان را براى او بيآورد . شمار سپاهيان سد هزار بود كه بسيارى نيز پياده بودند . موبد كه چنين ديد ، به شاه گفت : اينك با اين سپاهيان ، سزاوار باشد كه بر ساوه شاه بشوريم . باشد كه تو نيز مردمى و راستى بجويى و كژّى و كاستى را به دور افكنى و چنان كه از شهرياران سزاوار است ، سر كهتران را از بد برهانى . تو خودت آن داستان بزرگ را شنيده‌اى كه ارجاسپ - آن گرگ پير و پر زيان به همراه آن سواران چين از براى كيش به گشتاسپ و لهراسپ چه بديهايى كرد و چه دردى بر مردم شهر بلخ بيآمد كه زندگانى بر ايشان تلخ گشت . اين چنين تا گاه اسفنديار ، همواره كارزار بكرد . اينك اگر شاه زمين پند مرا نشنود ، از تركان چين رنج بسيارى خواهد ديد . با اين همه اگر چه ساليان زندگانى من از شاه بيشتر است ، ليك انديشه‌ام ازو برتر نيست . شهريار ايران كه چنين شنيد ، به موبد گفت : قيصر از ما كارزار نمىجويد . اينك من همان شهرهايى را كه [ انوشيروان 
  ] شاه از او بگرفت ، به دو مىسپارم تا از اين راه بازگردد . پس هرمزد فرستادهء پهلوان و دبير و خردمند و دانا و يادگيرى بجست و براى قيصر چنين پيام فرستاد كه : من هيچ جايى از سرزمين روم را نمىخواهم . همهء آن سرزمين از آن تو باد . پس تو نيز چون بخواهى كه مهتر و بهروز باشى ، پاى در ايران زمين مگذار .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nچون فرستادهء هرمزد به پيش قيصر رسيد ، آنچه را كه از شاه ايران شنيده بود ، براى او بگفت . شاه روم نيز با شنيدن اين سخن از آن راه بازگشت و ديگر خاك آن مرز و بوم را نيآزرد « 1 »  .\r\nپس شاهنشاه هرمزد چنان سپاهى برگزيد كه از گَرد آنها رود ناپديد گشت . آنگاه آنها را به آن سرزمين بفرستاد تا كوه خزر « 2 »  را به زير پاى آورند . خرّاد با فرّ و اورنگ و داد ، سپهدار ايشان بود . چون سپاه خرّاد به ارمينيه آمد ، سپاهيان خزر از آنجا برفتند . بسيارى نيز كشته شدند « 3 »  و سپاهيان خرّاد چيزهاى بسيارى از آن سرزمين بگرفتند . چون از پيروزى خرّاد و سپاهيانش به نزد هرمزدشاه آگهى رسيد ، ديگر برايش هيچ كينه‌اى بجز كينهء ساوه شاه نماند . پس خِرد را به انديشهء آن كار واداشت .\r\nنشان دادن مهران ستاد از بهرام چوبينه به هرمزد شاه و خواستنش هرمزد\r\nدر همان هنگام بنده‌اى شادكام و خردمند و بيدار به نام نستوه « 4 »  به آن شاه گيتى گفت : جاويد باشى و هميشه چشم بدى از تو دور بادا . بدان كه پدرم - مهران ستاد - كه روزگار كسى را به مانند او به ياد ندارد ، ديگر از اميد گيتى پير و سست گشته و در\r\n\r\n","description":"","footnote":" ( 1 ) - براى مناسبات ايران و روم در اين برهه ن . ك . مشكور ، ايران در عهد باستان ، ص 453 - 452 .  ( 2 ) - در نسخهء مسكو ، ج 8 ، ص 334 بجاى « كوه خزر » ، « مرز خزر » آمده است .  ( 3 ) - در نسخهء ژول مُل ، ص 1991 ، بيت 347 آمده :\r\nو ز ايشان فراوان بگشتند نيز * گرفتند از آن مرز بسيار چيز\r\nليك در نسخ مسكو ، ج 8 ، ص 334 و بروخيم ، ج 8 ، ص 2585 در مصراع اول بجاى « بگشتند » ، « بكشتند » آمده كه صحيح‌تر مىنمايد .  ( 4 ) - در تجارب الامم في أخبار ملوك العرب و العجم اين نام به صورت « انوشجان » ذكر شده است . ص 320 . ","page_name":" 464 ","page_number":464},
  {"content":"\r\n\r\nكنجى « 1 »  با زند و اوستا بنشسته است . در اين روزگاران به نزد او رفتم و يك شبانروز در كنار او بودم و با او از ساوه شاه و آن همه پيلان جنگى و سپاهيان سخن راندم . پدرم كه چنين شنيد ، گفت : اينك سخن از آن گفتهء روزگاران كهن به ميان آمد .\r\nمن با شنيدن اين سخن از مهران ستاد پير پرسيدم كه : آيا از آن روزگاران چه در ياد دارى ؟ او گفت : اگر شاه گيتى اين سخن را از من بپرسد ، به او بازخواهم گفت .\r\nشاهنشاه كه چنين شنيد ، به نامدارى بفرمود تا شتابان به نزد او برود . پس برفتند و آن پير را زود برداشتند و درون تخت روانى بگذاشتند . چون آن مرد كهن سال با دلى پر از دانش و سرى پر از سخن به پيش شاه آمد ، هرمزد از مهران ستاد پرسيد : آيا تو از اين كار ما چه چيزى به ياد دارى ؟ مرد پير به دو گفت : اى شاه گوينده و يادگير ، در آن هنگام كه خاقان ، مادرت را از چين به ايران زمين فرستاد ، اين من بودم كه‌پيش رو سد و شست مرد از دليران نو گشتم و به خواستگارى مادرت برفتم . پدرت - آن شاهنشاه دانا و راست - از خاقان ، كنيززاده نخواست و به من گفت : هيچ دخترى را بجز دختر خاقان مخواه چرا كه كنيز زيبندهء همسرى شاه نيست . ما نيز به نزديك خاقان چين برفتيم و به شاهى بر او آفرين بخوانديم . خاقان را در نهان ، پنج دختر خوب و زيبندهء تخت شاهان بود كه راه رفتنشان همچون تذرو و چهره‌شان بسان بهار بود و سراسر پر از رنگ و بوى و نگار بودند . شاه مرا به شبستان بفرستاد و من به آن پيشگاه نامور برفتم . در آنجا رخسار آن دختران را بيآراستند و سر زلفانشان را با گُل بپيراستند . تنها مادرت بود كه بر سرش افسر نبود و هيچ دستبند و گردنبند و گوهرى نداشت . بىهيچ سخنى نشسته و سر را به زير افكنده و از شرم ، آستين جامهء خود را بر روى رخسار گرفته بود . پس انديشهء روشنم مرا به اين رهنمون گشت كه\r\n\r\n","description":"","footnote":" ( 1 ) - در نسخهء ژول مُل ، ص 1991 ، بيت 353 آمده :\r\nبه گنجى نشستست با زند و است * از امّيد گيتى شده پير و سست\r\nليك در نسخ بروخيم ، ج 8 ، ص 258 و مسكو ، ج 8 ، ص 335 بجاى « گنجى » ، « كنجى » آمده كه صحيح است . ","page_name":" 465 ","page_number":465},
  {"content":"\r\n\r\nهيچكس بجز او دختر خاتون نيست . زيرا نژاد خاتون چينى از فغفور بود و نژادش از كردار بد بدور بود . جگر مادرش از اين كه فرزندش به جاى دوردستى برود ، آزرده مىگشت و از براى آن دختر پارسا دژم بود . ليك من او را از ميان آن دختران برگزيدم و چشم از ديگران برداشتم . خاقان كه چنين ديد ، به من گفت : كسى ديگر را برگزين ، زيرا هر پنج دختر ، خوب و باآفرين هستند . ولى من پاسخ دادم كه مرا تنها اين دختر بايد و چون ديگرى را برگزينم ، به من گزند خواهد رسيد . سرانجام خاقان با شنيدن اين سخن ، كسى را بفرستاد و موبدان را به پيش خود بخواند و در كنار تخت شاهى بر روى زانو بنشاند . آنگاه از اختر دخترش بپرسيد كه آيا گردش اختر او چگونه خواهد بود ؟ ستاره‌شناس چون در اختر او نگاه كرد ، به خاقان گفت : همانا كه از اين كار هيچ بجز نيكويى نبينى و بجز راستى نشنوى . بدان كه از اين دختر و از شاه ايرانيان پسرى همچون شير ژيان زاده خواهد شد كه بالابلند و ستبر بازو مىشود . در مردانگى به مانند شير و در بخشش بسان ابر مىگردد . سياه چشم و پر خشم و نابردبار خواهد بود و چون پدرش از اين گيتى درگذرد ، او به شهريارى خواهد رسيد . او بسيار از گنج پدرش برخوردار خواهد گشت و روزگار بسيارى را به خوبى بگذراند . سپس شاه سترگى برخواهد خاست و سپاه بزرگى از تركان را خواهد آورد .\r\nاو آهنگ آن مىكند كه سراسر ايران زمين و سرزمين يمن را با آن سپاهيان بگيرد . شاه ايران كه چنين ببيند ، از او دردمند گردد و از آن پيروز بخت بلند بترسد . در آن هنگام براى شاه ايران در دوردستها كهترى سرافراز و سوارى مهترپرست باشد كه بالايى دراز و اندامى خشك و موهاى مشكين پر پيچ و تابى دارد و استخوانهايش نيرومند و بينيش بزرگ و سياه‌چرده و تند گوى و سترگ باشد . پاچنامهء « 1 »  او چوبينه است « 2 »  و نژادش به پهلوانان مىرسد . پس چنين چاكرى با سپاهيانى اندك از جايى به درگاه\r\n\r\n","description":"","footnote":" ( 1 ) - پاچنامه به پارسى به معناى لقب است .  ( 2 ) بلعمى نيز مىنويسد كه بهرام را از آن رو چوبينه مىگفتند كه دراز و لاغر و سياه‌چرده بود . تاريخ بلعمى ، ج 2 ، ص 1077 . نيز مستوفى ، تاريخ گزيده ، ص 122 . ","page_name":" 466 ","page_number":466},
  {"content":"\r\n\r\nشاه بيآيد و ناگهان آن ترك را شكست دهد و همهء سپاهش را برهم زند . آنگاه چون خاقان گفتار ستاره‌شناس را بشنيد ، چنان شاد گشت كه هيچكس را به شادى او نديدم . بدين سان آن دخترش را كه افسر سر همهء دختران بود ، به انوشيروان بداد .\r\nمن نيز او را براى شاه بپذيرفتم و چون همهء اينها كرده شد ، بازگشتم . خاقان چندان گوهر از گنج خود برآورد كه ما از كشيدن آنها رنجه گشتيم . سپس سپاه خود را تا لب رود جيحون براند و آن دخترش را كه همچون ديدگانش بود ، در كشتى نشاند و خودش با دلى پر خون از درد فرزند ، از جيحون بازگشت . اكنون اى شهريار رمه ، من هر آنچه را كه ديدم براى تو بگفتم . اينك آن مردى را كه گفتم ، از اين كشور بازجوى چرا كه پيروزى شاه به دست او خواهد بود . پس اين سخن را به هيچ دوست و دشمنى مگوى . مهران ستاد ، اين بگفت و ناگاه جان بداد . همهء انجمن بر او به زارى گريستند .\r\nشاهنشاه از كار مهران ستاد در شگفتى بماند و خون دل بگريست . آنگاه به ايرانيان گفت : مهران ستاد همواره اين داستانها را به ياد داشت و چون همهء آنها را به ما گفت ، بمرد و جان پسنديده‌اش را به يزدان بسپرد . يزدان را سپاسگزارم كه اين گفتار سرانجام از اين مرد پير بيرون آمد . اكنون بايد از هر مهتر و كهترى در هر كشور نشان بجوييد تا اين كار را بجاى آوريد و همهء رنجها را به زير پا آريد .\r\nدر همان هنگام يكى از مهتران نامبردار كه سالار آخور اسپان بود و نامش زادفرّخ و جوياى شادى شاه بود ، به پيش او آمد و گفت : اين نشانى كه مهران ستاد ستوده به گردنكشان داد ، نشانهء بهرام پسر بهرام پسر گشسپ « 1 »  - آن سوار سرافراز و پيچنده\r\n\r\n","description":"","footnote":" ( 1 ) - غالباً بهرام چوبينه را پسر بهرام گشنسپ دانسته‌اند ، نه پسر بهرام پسر گشنسپ . ر . ك . دينورى ، الأخبار الطوال ، ص 108 بلعمى ، تاريخ بلعمى ، ج 2 ، ص 1077 مسكويه ، تجارب الامم ، ج 1 ، ص 188 . صاحب مجمل التواريخ و القصص او را مستقيماً پسر گشسپ ( گشنسپ ) دانسته است . ص 96 . نسب او را به گرگين پسر ميلاد رسانده‌اند . بلعمى ، همان ، همان صفحه مستوفى ، تاريخ گزيده ، ص 121 گرديزى ، زين الأخبار ، ص 90 . مستوفى روايت ديگرى مبنى بر انتساب بهرام چوبينه به يزدگرد بزهكار نيز آورده است . همان ، همان صفحه . اصل ايشان از رى بوده است . بلعمى ، همان ، همان صفحه . پدرش مرزبانى رى را به عهده داشته است . مهرآبادى ، خاندانهاى حكومتگر ايران باستان ، ص 113 - 112 . ","page_name":" 467 ","page_number":467},
  {"content":"\r\n\r\nاسپ - است كه تو بردع « 1 »  و اردبيل را به دو دادى و او مرزبان با كوس و پيل آنجا گشت « 2 »  .\r\nشاه كه چنين شنيد ، فرستاده‌اى را سوار بر اسپى تكاور به سوى بهرام فرستاد تا از اردبيل به تنهايى و بىكوس و سپاهيانش به سوى بارگاه بيآيد و در راه ، سر نيز نخاراند . چون فرستاده به پيش بهرام رسيد ، او را مژده داد و سخنان مهران را برايش ياد كرد .\r\nآمدن بهرام چوبينه به نزديك هرمزدشاه\r\nبهرام چوبينه شتابان از بردع براند و هيچيك از پهلوانان سپاه را با خود همراه نساخت . چون به نزديك شاه رسيد ، هرمزدشاه بفرمود تا بار دادند . بهرام كه روى شاهنشاه را بديد ، بر آن نامدار آفرين بكرد . شاه چندى به دو نگاه كرد . هيچ گمانى بجز نيكى به دو نداشت . چون نشانه‌هايى را كه مهران ستاد گفته بود ، در او بديد ، بخنديد و گشاده‌روى گشت . سپس از او بپرسيد و او را بنواخت و جايگاه نامورى برايش بساخت .\r\nچون آن شب تيره چادر مشكبوى خود را بيانداخت و خورشيد روى خود را بنمود و روز فرا رسيد ، بهرام مرزبان به نزد شاه رفت . همهء گرانمايگان راه بگشودند .\r\nشاه ، بهرام را به پيش خواند و او را برتر از همهء نامداران بر روى تخت بنشاند . سپس از او پرسيد : آيا من با ساوه شاه آشتى كنم يا سپاهى را به جنگش بفرستم ؟ بهرام جنگجوى به دو گفت : بدان كه هيچ راهى براى آشتى با ساوه شاه نيست . اگر او آهنگ\r\n\r\n","description":"","footnote":" ( 1 ) - ر . ك . ج 4 از كتاب حاضر ، ص 175 .  ( 2 ) - دينورى ، الأخبار الطوال ، ص 108 تجارب الامم في أخبار ملوك العرب و العجم ، ص 322 . مسعودى در روايتى متفاوت خود بهرام چوبينه را بجاى پدرش ، مرزبان رى دانسته است . مروج الذهب ، ج 1 ، ص 266 . ","page_name":" 468 ","page_number":468},
  {"content":"\r\n\r\nجنگ داشته باشد ، اين آشتى خواستن ما شكست در بر خواهد آورد . و ديگر اين كه بدخواهان تو چون ببينند كه تو كامروا نگشته‌اى ، دلير خواهند گشت . همانا كه چون به هنگام رزم ، بزم پيش آورى ، آن جنگ همچون فرمانبرى خواهد بود . هرمزد كه چنين شنيد ، به دو گفت : پس چاره چيست ؟ آيا بايد درنگ كنم يا از جاى بجنبم ؟ بهرام چوبينه گفت : بدان كه اگر دشمن بدسگال تو سر از داد بپيچد ، بهتر مىتوان اختر پِى افكند . همانا كه آن گرانمايهء نيك انديش گفته است كه : بيداد را هيچ جايى در كنار داد نيست . پس تو نيز با دشمن بدكنش خود رزم بجوى ، چرا كه آب و آتش نمىتوانند در كنار هم بمانند . ليك اگر كار روزگار ديگرگونه باشد ، خود آسمان ، شاه نويى خواهد گزيد . اينك ما چون هرچه هنر و نيرو داريم پيش آوريم ، ديگر نه يزدان پاك بر ما نكوهش خواهد كرد و نه از پهلوانان شرمسار خواهيم بود . چون بىاين كه ده هزار تن از ايرانيان كشته شوند ، با خيره‌سرى سر از كارزار بپيچيم ، دشمن آهوجوى به تو چه خواهد گفت كه بىهيچ جنگى روى از دشمن بدخواه خود بپيچى ؟ ليك اگر بر دشمنان همچون ابر بهاران از كمانهاى خود تير بباريم و سد هزار تيغ و گوپال را در ردهء كارزار بكشانيم و باز هم پيروز نگرديم ، ديگر بايد دل خود را از نيكبختى بكشانيم . پس آن هنگام به فرمان دشمن درخواهيم آمد كه بىجان و تن و توان گرديم . ولى اكنون مىكوشيم تا ببينيم كه سرنوشت ، چه سود و زيانى برايمان به پيش خواهد آورد ؟ چون هرمزدشاه گفتار بهرام را بشنيد ، بخنديد و آن پيشگاه درخشان گشت .\r\nآنگاه همگى از پيش شاه بيرون آمدند . دل كارآزمودگان پر از خون گشت و به بهرام گفتند : چون هرمزدشاه از تو چيزى بپرسد ، در سخنانت بسيار دليرى مكن .\r\nزيرا چندان سپاه به همراه ساوه شاه است كه راه را بر مور و پشّه نيز بسته است . ليك آيا چه كسى مىتواند آنگونه كه تو در پيش شاه بگفتى ، پهلوان سپاه باشد ؟ بهرام كه چنين شنيد ، به آن مهتران گفت : اى نامداران و دلاوران ، بدانيد كه چون شاه نامبردار فرمان دهد ، من آمادهء پهلوانى اين سپاه هستم . در همان هنگام كارآگاهان بيدار به\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nپيش آن شهريار گيتى برفتند و هر يك بر آن سخنانى كه بهرام بگفته بود ، دَه نيز بيافزودند و بگفتند .\r\nپهلوانى دادن هرمزد ، بهرام چوبينه را\r\nشاهنشاه ايران از شنيدن آن سخنان شاد گشت و ديگر از انديشهء آن سپاه آزاد شد . پس بهرام را سالار سپاهيانش كرد و سر جنگاورش را تا به ابر برآورد . همهء پهلوانان نامجوى ، بهرام را سپهبد بخواندند . آنگاه بهرام سپهبد كمربسته و با جنگ افزار به پيش شهريار بيآمد و به دو گفت : اگر از شهريار دستور بيابم ، مهتر ديوان لشگر را به پيش خوانم تا شمار سپاهيان آشكار گردد و ببينم كه جنگاوران سپاه چه كسانى هستند و كداميك به گاه نام جستن ، پايدار مىباشند ؟ هرمزد كه چنين شنيد ، به دو گفت : سالار سپاه ، تو هستى و هر نيك و بدى به تو باز مىگردد . پس بهرام سپهبد به ميدان گذشتن سپاهيان برفت و بفرمود تا سپاهيان به پيش او بروند . آنگاه سپاهى از سواران نامدار ايرانى برگزيد و نام دوازه هزار سوار زره‌دار و برگستوانور چهل ساله را بنوشتند و بجز چهل سالگان نام هيچكس ديگرى را ننوشتند . آنگاه بهرام كسى به نام يلان سينه - كه سينه‌اش پر از كينه بود - را سرِ آن جنگاوران نامدار بساخت تا در روز نبرد به پيش ردهء سپاهيان آيد و اسپ خود را بگرداند و نژادش را بگويد و جنگ را بر دل جنگاوران به ياد بيآورد . سپس به ايزدگشسپ - كه اسپ خود را به هنگام تاختن از آتش نيز بر نمىگرداند - بفرمود تا بنه و دست راست و چپ سپاه را پاس بدارد . نرداگشسپ نيز - كه سوار بر اسپ ، دُم شيران را مىگرفت - در پيش سپاه بود . آنگاه بهرام پهلوان به سپاهيانش گفت : اى نامداران روشن روان ، اگر مىخواهيد كه ايزد يار شما باشد و اين بخت تيره‌تان را روشن سازد ، كم آزار و كم زيان باشيد و هرگز كمر بدى به ميان نبنديد و چون در شب تيره آواى كارناى برآيد ، همگى از جاى بجنبيد و چنان اسپ برانيد كه در اين شب تيره ، شورى به پا\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nخيزد . سواران و اسپان نبايد كه در روز نبرد به نيرو و آسودگى بيانديشند .\r\nاز سوى ديگر ، چون از چگونگى آماده شدن بهرام به شهريار ايران آگهى رسيد ، از گفتار و كردار او شاد گشت و در گنج را بگشود و روزىِ سپاهيان را بداد و در گنجهاى جنگ افزار را نيز به روى بهرام بگشود و آنها را به دو بداد . چندين گله از اسپان جنگى را هم كه رها بودند ، به شهر بيآورد . آنگاه به بهرام - آن پهلوان سپاه - بفرمود تا هرچه بايسته است ، از شاه بخواهد و به دو گفت : تو كه همه گونه كارزارى ديده‌اى ، اكنون نيز شنيده‌اى كه چه اندازه جنگ افزار و سپاهى به همراه آن ساوه شاه نامور هست .\r\nهمانا كه در روز نبرد ، زمين آوردگاه از جنگ تركان او خواهد لرزيد . ليك تو تنها دوازده هزار سوار زرده‌دار و برگستوانور از ميان سپاهيان برگزيدى . نمىدانم آيا با اين سپاه اندك در روز نبرد ، كار چگونه خواهد بود ؟ تو بجاى جوانان شمشيرزن ، تنها مردان چهل ساله را از ميان انجمن بخواستى .\r\nبهرام سپهبد كه چنين شنيد ، به دو گفت : اى شاه نيك اختر و چرب زبان ، خودت داستان آن بزرگانى را كه پيشتر از اينها شاه گيتى بوده‌اند ، شنيده‌اى . اكنون من نيز اگر شاه فرمانروا بشنود ، از اين داستان ، گواهى دارم كه چنانچه بخت پيروز با كسى يار باشد ، اگر يارانش كمتر باشند ، روا خواهد بود . بدان كه كِي كاووس را با سپاهى بيكران در هاماوران در بند آوردند . ليك رستم تنها دوازده هزار مرد سوار و پهلوان و شايسته برگزيد و كِي كاووس را از بند بيآورد و هيچ گزندى هم به آن نامداران نيآمد .\r\nگودرز كشوادگان - آن سر نامداران و آزادگان - نيز تنها دوازده هزار سوار برگستوانور را به كين خواهى سياوش بيآورد . اسفنديار بزرگ نيز دوازده هزار جنگاور را به سوى ارجاسپ بيآورد و با چاره‌گرى خود از آن سپاه و دژ ارجاسپ گَرد برآورد . پس بدان كه اگر سپاهيان از اين دوازده هزار تن بيشتر باشند ، از مردانگى و خِرد بيرون خواهد بود « 1 »  .\r\nسپهبدى كه سپاهيان بيشمارى را به جنگ آورد ، سرانجام از كارزار پيچان\r\n\r\n","description":"","footnote":" ( 1 ) - ثعالبى ، تاريخ غررالسير ، ص 365 دينورى ، الأخبار الطوال ، ص 109 - 108 تجارب الامم في أخبار ملوك العرب و العجم ، ص 322 . ","page_name":" 471 ","page_number":471},
  {"content":"\r\n\r\nخواهد شد . ديگر آن كه گفتى كه مردان چهل ساله بيشتر از جوانان جنگ نمىجويند پس بدان كه مرد چهل ساله آزموده است و مردانگيش پيوسته رو به فزايش مىباشد . روزگاران بسيارى را به خود ديده باشد و مِهر نان و نمك را به ياد مىآورد و از گفتار بدگويان و از آبرو هراسان خواهد بود و سر از جنگ نخواهد پيچيد . روان مرد فرسوده از براى زن و فرزند و دودمان نمىپيچد . ليك چون جوان چيز و خواسته ببيند ، فريب مىخورد و به هنگامى كه نياز به پايدارى و درنگ است ، شكيبا نمىباشد . جوان ، زن و فرزند و كشاورزى ندارد و كار بىارزش را از باارزش باز نمىشناسد . چون آزموده نيست و خِرد نيافته است ، به ارزش كارها نمىنگرد . اگر در جنگ پيروز شود ، شاد و خندان مىشود و درنگ مىكند . ليك اگر پيروز نشود ، به دشمن پشت مىكند و از جنگ مىگريزد .\r\nشهريار ايران كه گفتار بهرام چوبينه را بشنيد ، از شادمانى همچون گلهاى بهارى تازه گشت و به دو گفت : برو و جوشن كارزار بپوش و از ايوان به ميدان بيا . بهرام سپهبد نيز از نزد شاه برفت و كمر و گبر و كلاهخود رومى بخواست و برگستوان بر اسپ زرد رنگ خود بيافكند و كمند پيچان خود را به فتراك ببست . از سوى ديگر ، شاه نيز به همراه دستور خود با گوى و چوگان و تير به ميدان خراميد . بهرام سپهبد هم با جوشن و گرز و كلاهخود رومى به ميدان شاه آمد . چون شاه او را بديد ، بر او آفرين بكرد . بهرام سپهبد نيز روى زمين را ببوسيد . آنگاه شاه آن درفش شاهى اژدهاپيكر و بنفش را كه به هنگام جنگها در پيش رستم بود ، در دست گرفت و خندان بر آن دست ماليد و سپس آن را به بهرام داد و بسيار بر او آفرين بكرد و به دو گفت : بدان كه اين درفشى كه اينك در دست دارى ، درفش آن كسى است كه شاهان من او را بزرگ اين انجمن مىخواندند و نامش رستم پهلوان و پيروز و روشن روان بود . اكنون چنين گمان مىكنم كه تو با اين مردانگى و پهلوانى و فرمانبرى ، رستم\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nديگرى هستى « 1 »  .\r\nپيروز و شاهدوست باشى . بهرام پهلوان كه چنين شنيد ، بر او آفرين كرد و گفت : پيروز و روشن روان باشى . آنگاه بهرام سپهبد كه درفش تهمتن را در دست داشت ، با شادى به نشستنگاه خود رفت و پهلوانان شاه نيز پراكنده گشتند .\r\nرفتن بهرام چوبينه به جنگ ساوه شاه\r\nچون سپيده از كوه سر بر زد و سپر درخشان خورشيد از دور پديدار گشت ، بهرام سپهبد به ايوان شاه آمد و در پيش سپاهيان بر روى خاك بغلتيد و گفت : همانا كه من ديگر بىبهانه شدم و با فرّ تو بود كه تاج روزگار گشتم . اكنون از شهريار آرزويى دارم كه يكى از استواران را به همراه من بفرستد تا هر كسى كه در نبرد سر دشمنى را بر خاك آورَد ، آن استوار نام او را در نامه‌اى بنويسد و آن سپاهى اين گونه در گيتى كامروا گردد . هرمزد كه چنين شنيد ، گفت : مهران پير ، بزرگ و گوينده و يادگير است . پس شاه به مهران بفرمود تا با سپهبد برود و از ايوان به سوى جنگ بشتابد .\r\nبدين سان سپاه پهلوان و خردمند و دلير ايران به سپهبدى بهرام سرافراز كه همچون نرّه شيرى در پيش سپاه روان بود ، از تيسفون برفت . چون بهرام برفت ، شاه گيتى بازگشت و با موبد خويش به رازگويى بنشست و گفت : همانا كه مرد به روز نبرد ، شاد و خندان مىگردد . اينك مىگويى كه از اين پس چه خواهد شد ؟ موبد به دو گفت : جاويد باشى ، زيرا براستى سزاوار زندگانى جاويد هستى . بدان كه اين پهلوان با اين برز و بالا و گفتار تيز و روان روشن ، بىگمان شاد و پيروزگر خواهد شد و اين گيتى را كه بىبر شده است ، به بار خواهد آورد . ليك مىترسم كه او نيز سرانجام از شاه پروردگار خود سر بپيچد . چرا كه پيوسته در سخنانش دليرى بسيار مىنمود و در گفتارش با شاه ، همچون شير سخن مىراند « 2 »  .\r\nهرمزد كه چنين شنيد ،\r\n\r\n","description":"","footnote":" ( 1 ) - ثعالبى ، تاريخ غررالسير ، ص 366 .  ( 2 ) - دينورى در روايتى ديگرگونه مىنويسد : « موبذان موبذ به هرمزد گفت : بهرام ، شايستهء پيروزى است ، جز اين كه كنار ابرويش دلالت دارد كه شكافى در پادشاهى تو پديد آورَد . كاهن هرمزد همچنين گفت . » الأخبار الطوال ، ص 205 . ","page_name":" 473 ","page_number":473},
  {"content":"\r\n\r\nبه دو گفت : پادزهر را با زهر بدانديش آلوده مكن . بدان كه چون او بر ساوه شاه پيروز گردد ، سزاوار باشد اگر تاج و تخت را نيز به او بسپارم . پس چنين باد كه او شهريارى باآفرين گردد و جز اين هيچ مباد . موبد كه اين سخن را از شاه بشنيد ، بپژمرد و لب را به دندان بگزيد .\r\nاز سوى ديگر ، شهريار ايران كه چنين سخنى را از موبد بشنيده بود ، آن را در دل خود نگاه داشت ، تا اين كه چندى بگذشت . آنگاه رازدارى را از درگاه خود بجست تا اين سخن را به درستى پژوهش كند و به دو گفت : تيز از پس بهرام پهلوان برو و هرچه ببينى ، به من بگوى . مرد سخنجوى نيز كه هيچكس از انديشه‌اش آگاه نبود و هم راهبر و هم پيش گوى بود و سرانجام هر كارى را مىگفت ، از پس بهرام بشتافت .\r\nدر همان هنگام بهرام كه از تيسفون بيرون شده بود ، نيزه به دست در پيش سپاه مىرانْد . در ميان راه كسى كه سر [ گاو و گوسپند 
  ] مىفروخت و سرهاى فراوانى در ميان چپّين « 1 »  پاكى داشت ، به پيشواز او آمد . بهرام سپهبد كه از او دور بود ، اسپ خود را به سويش برانگيخت و شگفتا كه سرى را از ميان آنها با نوك سرنيزهء خود برداشت و نيزه را راست بكرد و براند و آن سر را در آن سويى كه مىخواست ، بيانداخت . آنگاه از آن سرى كه بر راه افكند ، چنين اختر پِى افكند و گفت : من سر ساوه شاه را نيز بدين سان مىبُرم و در پيش سپاهيانش بر سر راه مىافكنم و همهء سپاهش را برهم مىزنم « 2 »  .\r\nفرستادهء شاه كه اين كار را از بهرام بديد ، چنان كه سزاوار بود اخترى پِى افكند و با خود گفت : همانا كه اين مرد پيروز بخت سرانجام از اين رنج ، تخت بيابد و سپس چون به كام دل خود برسد ، سر از شاه بپيچد و با او نيز درشت گردد . پس فرستاده به پيش شاه آمد و اين را بگفت . شاه از شنيدن اين\r\n\r\n","description":"","footnote":" ( 1 ) - چَپّين ، چُپّين به طبقى گفته مىشود كه از چوب بيد و امثال آن بافته شده باشد . برهان قاطع ، ماده چپين .  ( 2 ) - ثعالبى ، تاريخ غررالسير ، ص 366 تجارب الامم في أخبار ملوك العرب و العجم ، ص 324 - 323 . ","page_name":" 474 ","page_number":474},
  {"content":"\r\n\r\nسخن ، با درد و اندوه يار گشت . آن سخن برايش از مرگ نيز بدتر بود و بپژمرد و ديگر آن برگ سبز ، تيره گشت .\r\nهرمزدشاه فرستادهء جوانى را از درگاه بخواست و او را تازان به پيش بهرام پهلوان بفرستاد و به دو گفت : برو و به بهرام سپهبد بگوى كه : امشب از اينجايى كه هستى ، پيشتر مرو و پگاه به پيش من بازگرد تا اينجا را از بيگانگان تهى سازم و سخنان پند آميز و سودمندى را كه به يادم آمده ، به تو بگويم . چون فرستادهء جوان به پيش بهرام پهلوان بيآمد ، هر آنچه را شنيده بود ، به دو بگفت : بهرام كه چنين شنيد ، به دو گفت : اى شاه خردمند ، بدان كه هرگز از سپاهيان نخواهند كه از راه بازگردند . چرا كه بازگشتن از راه ، مُرغوا « 1 »  باشد و دشمن بدسگال نيز از اين كار نيرومند شود . پس چون پيروز شوم ، به نزدت مىآيم تا كشور و سپاهيانت درخشان شوند « 2 »  .\r\nفرستاده با شنيدن اين سخن به نزد شاه آمد و هرچه از بهرام نيكخواه شنيده بود ، براى او بگفت . شاه از شنيدن گفتار او خشنود گشت و ديگر همهء آن رنجهاى مرد پوينده بىسود شد .\r\nاز سوى ديگر ، بهرام سپهبد پگاه سپاهيان خود را براند و پيوسته بر ايشان نام يزدان بخواند . اين چنين تا كشور خوزيان « 3 »  برفت و از سپاهيانش به هيچكس آزارى نرسيد . در آنجا زنى جوالى پر از كاه را به ميان سپاهيان برد . يكى از سواران بيآمد و آن جوال را بخريد ، ليك بهاى آن را نداد و برفت . زن ، خروشان به پيش بهرام آمد و به دو گفت : بدان كه من اندكى كاه نهان دارم . يك جوال از آن را به پيش سپاه تو آوردم .\r\nولى اكنون يكى از سواران كه كلاهى از آهن بر سر دارد ، آن را از من بگرفت . با شنيدن اين سخن ، بىدرنگ به جستجوى آن مرد برآمدند و او را به پيش بهرام سپهبد كشانيدند . بهرام پهلوان به آن مرد گفت : تو اين كار را بسيار ناچيز شمرده بودى . پس\r\n\r\n","description":"","footnote":" ( 1 ) - مُرغوا به پارسى به معناى فال بد است .  ( 2 ) - دينورى ، الأخبار الطوال ، ص 205 تجارب الامم في أخبار ملوك العرب و العجم ، ص 324 - 323 .  ( 3 ) - خوزستان . ","page_name":" 475 ","page_number":475},
  {"content":"\r\n\r\nبهرام در پيش همان سراپرده او را بكشت و سر و پاى و دستش را نيز شكستند و خُرد بكردند . آنگاه ميان او را با دشنه به دو نيم كرد و دل مردمان بدساز را با اين كار پر از بيم ساخت . سپس از سراپرده خروشى برآمد كه : اى نامداران پاكيزه انديش ، بدانيد كه هر كسى كه برگ كاهى را از كسى بستاند ، ديگر هيچكس او را فريادرس نخواهد بود و ميان او را با دشنه به دو نيم خواهم ساخت . پس هرچه نياز داريد با سيم بخريد . بدين گونه بهرام سپاهيان خود را با دادگرى در آن راه براند و همهء راه و بى راه از او در پناه بودند .\r\nفرستادن هرمزدشاه ، خرّاد برزين را نزديك ساوه شاه به پيام فريبنده\r\nهرمزد همواره از انديشهء آن سپاه ساوه شاه و آن همه پيل و گنج او در رنج بود .\r\nسرانجام انديشه‌اش بسيار گشت و از بهرام نيز پر از درد و اندوه شد . روانش پر از اندوه و دلش به دو نيم بود و پيوسته از او ترس و بيم بر دل داشت . چون شب تيره فرا رسيد ، شاه به خرّاد برزين « 1 »  گفت : آماده باش تا به سوى دشمن به روى و بكوشى و از تاختن نيآسايى . برو و سپاهيان ساوه شاه را ببين كه آيا چند تن هستند و چگونه‌اند و سپهبدشان چه كسى است و پهلوانانشان كدامند ؟ آنگاه هرمزدشاه بفرمود تا نامه‌اى پند آميز را به سوى آن ساوه شاه پر گزند بنويسند و آن نامه را به همراه پيشكشهاى شاهوار بيشمارى به فرستاده داد و به دو گفت : به سوى هرات برو و چون سپاهى پديدار شود ، بدان كه بهرام جنگاور است و مپندار كه سپاه ديگرى هست . پس ، از اين انديشهء ما و آنچه كه از ما بشنيده‌اى ، به بهرام بگوى و او را بسيار\r\n\r\n","description":"","footnote":" ( 1 ) - دينورى نام او را هرمزد گرابزين آورده است . الأخبار الطوال ، ص 109 . ","page_name":" 476 ","page_number":476},
  {"content":"\r\n\r\nاز سوى ما آفرين بكن و بگوى كه : پيروز و روشن روان باشى ، من با نويد و خرام « 1 »  براى ساوه شاه دام تازه‌اى گسترانده‌ام . پس نبايد كه راز تو آشكار گردد و يا او نام و آواز تو را بشنود . باشد كه من او را با سخنان چرب و دراز به پيش دام تو بيآورم .\r\nخرّاد برزين كه چنين شنيد ، آماده گشت و همچنان كه شاه فرموده بود ، برفت .\r\nچون بهرام را بديد ، آن سخنان را به دو بگفت و سپس از آنجا به سوى ساوه شاه و آنجا كه پيلان و گنج و سپاهيان او بودند روان شد . فرستاده كه ساوه شاه را بديد ، او را بستود و نماز برد و هر آنچه شنيده بود ، با او پنهانى بگفت و همه گونه بر آن پيامش بيافزود تا ساوه شاه سپاهيان خود را به هرات بيآورد . چون سرانجام ساوه شاه نامدار به دشت هرات آمد ، سراپردهء خود را بر لب جويبارى بزد . آنگاه نگاهبانان سپاه تركان به راه آمدند و چون بهرام و سپاهيانش را بديدند ، شتابان به پيش ساوه شاه آمدند و به دو گفتند : بدان كه سپاهى به همراه مهترى نامدار به دشت هرات آمده است . ساوه شاه كه چنين شنيد ، پر از انديشه شد و فرستاده را به سراپردهء خود بخواند و با تندى سخنان بسيارى به او بگفت كه : اى فريبكار ، اكنون از اين فراز ، نشيب را خواهى ديد . از درگاه هرمزدشاه بيآمدى تا برايم دامى بسازى و سپاهى پارسى را به جنگ من بيآورى كه بر مرغزار هرات سراپرده برافرازند . ليك خرّاد برزين به ساوه شاه گفت : اگر سپاه اندكى به پيش سپاهيان تو بيآيد ، گمانى به زشتى مكن ، چرا كه اين مرزبانى است كه از اينجا مىگذرد و يا يك نامجوى است كه از ايران به سوى ساوه شاه روى نهاده تا از او زينهار بگيرد و يا بازرگانى است كه سپاهى را به همراه خود بيآورده تا در راه بىترس باشد . براستى كه اگر كوه و دريا نيز كينه‌جوى گردند ، هيچكس را ياراى اين نخواهد بود كه با تو روياروى شود . اكنون من مردى را به نزديك او مىفرستم تا ببيند كه آن راهجوى چه كسى است ؟ ساوه شاه از شنيدن گفتار او شاد گشت و به دو گفت : گويى راه ، همين باشد .\r\n\r\n","description":"","footnote":" ( 1 ) - خرام به معناى وعده ، نيز وفاى به عهد و مژده است . برهان قاطع ، ماده خرام و حواشى معين . ","page_name":" 477 ","page_number":477},
  {"content":"\r\n\r\nچون خرّاد برزين به سوى سراپردهء خود برفت و شب تيره از كوه سر برآورد ، آمادهء گريز گشت تا گزندى به دو نرسد . آن هنگام كه شب تيره‌تر شد ، ساوه شاه به فغفور « 1 »  خردمند و جوان بفرمود تا با سپاهيانش از پيش پدر به نزد آن پهلوان برود .\r\nچون فغفور - فرزند شاه - به نزديك سپاه ايران رسيد ، سوارى را بفرستاد تا برود و بپرسد كه اين جنگ جويان چه كسانى هستند و از آن تاختن آهنگ چه دارند ؟ پس سوارى از سوى تركان به شتاب همچون گَرد بيآمد و خروشيد كه : اى مردان نامدار ، برگوييد كه سپهبد و سالار و نامبردار شما در رزم كيست ، زيرا فغفور - آن چشم و دل ساوه شاه - مىخواهد او را بىسپاهيانش ببيند . پس يكى از رزمجويان سپاه بهرام چوبينه به پيش او آمد و آنچه را شنيده بود ، به دو بگفت . بهرام سپهبد كه درفش لرزانى بر فراز سرش بود ، از سراپرده بيرون شد . فغفور چين كه او را بديد ، سوار بر آن اسپ زرد رنگ جهنده شتابان به نزد او بتاخت و از او پرسيد كه : آيا از كجا به اينجا رانده‌اى و اكنون چرا در اينجا مانده‌اى ؟ شنيده‌ام كه آزرده گشته‌اى و خونى بريخته‌اى و از آن رو از پارس بگريخته‌اى . بهرام كه چنين شنيد ، به دو گفت : هرگز مباد كه من به شاه ايران كينه بورزم . بدان كه من به همراه سپاهيانم از بغداد به فرمان شاه و براى رزم به اينجا آمده‌ام . چون از آمدن سپاه ساوه شاه به آن بارگاه شاهى هرمزد آگهى رسيد ، او به من گفت : برو و با گرز و سرنيزه و شمشير و تير راه را بر ايشان بگير .\r\nفغفور با شنيدن اين سخن ، زود به پيش پدر برگشت و آنچه بود ، به دو بگفت .\r\nساوه شاه كه چنين شنيد ، ديگر به آن فرستاده بدگمان گشت و بىدرنگ به جستجوى او برآمد . ليك كسى گفت : بدان كه خرّاد برزين كه پيوسته از آمدن خون مىگريست ، از اينجا بگريخت . ساوه شاه با شنيدن اين سخن به پسر خود گفت : آيا اين مرد بدگمان چگونه توانست از اينجا بگريزد ؟ چرا در اين شب تيره و با اين سپاهيان بيشمار ، نگاهبانان سپاه خوار گشتند ؟ « 2 » \r\n\r\n","description":"","footnote":" ( 1 ) - مراد از فغفور در اينجا نام يكى از پسران ساوه شاه است .  ( 2 ) - دينورى ، الأخبار الطوال ، ص 109 . ","page_name":" 478 ","page_number":478},
  {"content":"\r\n\r\nپيام فرستادن ساوه شاه نزد بهرام چوبينه\r\nآنگاه ساوه شاه مردى را به نزديك بهرام فرستاد و به دو گفت : به نزد آن پارسى برو و او را بگوى كه : بيهوده در اينجا آبروى خود را مبر . همانا كه اين را به خوبى مىدانى كه آن پادشاه ايران ، مرگ تو را جسته است كه تو را به جنگ كسى فرستاده كه در گيتى چندان همتايى ندارد . به تو گفت : بر و راه را بر او بگير . تو نيز گفتار نادلپذير او را بشنيدى . اينك بدان كه من اگر كوه نيز به سر را هم آيد ، آن را با پيلان و سپاهيانم به زير پاى خواهم آورد . چون بهرام گفتار او را بشنيد ، به اين راه و روش تيرهء او بخنديد و گفت : بدان كه اگر آن شاه گيتى نهانى جوياى مرگ من نيز باشد ، باز هم اگر از من خشنود باشد ، شايسته باشم كه در اين راه كشته شوم . آنگاه فرستاده به پيش ساوه شاه آمد و آنچه را كه از بهرام رزمخواه بشنيده بود ، براى او بگفت . ساوه شاه با شنيدن اين سخن به دو گفت : به پيش او بازگرد و به دو بگوى كه چرا بايد اين همه گفتگو كنى ؟ اينك كه به اين رزمگاه آمده‌اى ، هر آرزويى كه دارى ، از ما بخواه . فرستاده كه چنين شنيد ، به نزد بهرام آمد و به دو گفت : هر رازى كه دارى آشكار ساز زيرا كه اين شهريارى است كه اگر تو از او فرمان ببرى ، نيك اخترى تو را مى جويد . ليك بهرام به دو گفت : به او بگوى كه اگر داد مىجويى ، ديگر بهانه مجوى . بدان كه اگر از هرمزد - آن شهريار گيتى - نهانى آشتى بجويى ، من تو را در اين سرزمين ميهمان سازم و هرچه گويى از تو فرمان ببرم . به سپاهيانت نيز زر و سيم مىبخشم و به هر كه شايسته باشد ، كلاه و كمر مىدهم . آنگاه سوارى را به نزد شاه ايران مىفرستم تا خود شاه همچون همتاى تو تا نيمهء راه به پيش تو آيد و اگر با او دوستى كنى ، تو را بنوازد . ليك اگر به اينجا از براى جنگ آمده‌اى ، پس همانا كه گويى در دريا به چنگ نهنگ آماده باشى و چنان از اين دشت هرات بازخواهى گشت كه هر مهترى بر تو بگريد . من نخواهم گذاشت كه در اينجا تا ديرى بمانى و تو را به خوارى از اين راه بازمىگردانم .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nپس باشد كه به هنگام برگشتن در پيش راهت چاه و در پس راه ، باد باشد و باران نيز همراهت گردد . براستى كه هيچ چيزى بجز بخت بد نبود كه تو را به اينجا آورد و خواست تا بر سرت بد آيد . فرستاده با شنيدن اين سخن همچون باد بازگشت و پيام بهرام را به ساوه شاه بداد . چون ساوه شاه پيام او را بشنيد ، از آن شيردل رزمخواه برآشفته گشت و به فرستاده گفت : برو و به نزد آن ديومرد بازگرد و برايش پيام ببر كه :\r\nهمانا در جنگ با تو مرا هيچ نامى نخواهد بود و از كشتنت نيز شادكامى نخواهم يافت .\r\nپس چون شاه تو نيز در پيش من كهتر است ، براى تو هم كهترى كردن از هر كارى بهتر است . ولى اگر از من زينهار بخواهى ، در ميان اين انجمن ، تو را از همه سرافرازتر خواهم ساخت و خواستهء فراوانى از من بيابى و همهء سپاهيانت هم آراسته خواهند شد . بدان كه مردانگى را با گفتار بىسود و ديوانگى نمىجويند . فرستادهء گردنفراز كه چنين شنيد ، به نزديك بهرام بازگشت و آن پيام گزاينده را بگفت . چون بهرام آن پيام را بشنيد ، به آن مرد گفت : نبايد اين پاسخ را از مهتر خود نهان سازى . او را بگوى كه اگر من تا اين اندازه كهتر هستم كه از اين كهترى ننگ بر سرم مىآيد ، از براى همين بوده كه چون شاهنشاهِ با سپاه من جنگ با تو را براى خود ننگ مىدانست ، به تندى به جنگ با تو نيآمد و من چون كهتر و ناچيز بودم ، اين سپاهيان را براندم تا دودمان ساوه شاه را ويران سازم و سر او را از تن جدا كنم و به نزد شاه ايران بفرستم . چرا كه سر او ارزش آن را ندارد كه بر نيزه سازم . براستى كه اين كه من با اين كهترى و ناچيزى آهنگ تو بكنم ، بايد براى تو ننگى باشد . مرا هرگز بجز در روز نبرد نخواهى ديد . در آن هنگام درفشى لاژوردين در پشت من خواهد بود كه چون آن اژدهاى درفش را ببينى ، مرگ تو فرا خواهد رسيد و سر و كلاهخود تو همچون نيام سرنيزهء من خواهد بود « 1 »  .\r\nچون فرستادهء ساوه شاه آن گفتارهاى درشت بهرام را بشنيد ، به دو پشت كرد و به\r\n\r\n","description":"","footnote":" ( 1 ) - دينورى ، الأخبار الطوال ، ص 109 . ","page_name":" 480 ","page_number":480},
  {"content":"\r\n\r\nنزد ساوه شاه آمد و آنچه را كه ديده و شنيده بود ، براى او بگفت . سر شاه تركان از آن كينه بردميد و بفرمود تا كوس را به بيرون ببرند و پيلان سرافراز را به دشت بيآورند .\r\nپس همهء كشور از گَرد سُم اسپان سياه گشت و خروش نفير برخاست . از سوى ديگر ، چون بهرام بشنيد كه چنان سپاهى آمده كه در و دشت يك سره زرد و سرخ و سياه گشته است ، به سپاهيان بفرمود تا بر اسپ سوار گردند و خودش نيز با گرزى در دست و زرهى بر تن بيآمد . در پشت ايشان شارستان هرات بود و در پيش رويشان سپاهى تيغ زن . پس بهرام سوى راست و چپ آن سپاه يكدل و يك تنه را بيآراست .\r\nگويى همهء گيتى پر از جوشن گشته بود و ستارگان از نوك سرنيزه‌ها روشنايى مىيافتند . ساوه شاه از آن رزمگاه به آرايش و ساز و برگ آن سپاه بنگريست . هرات را در پشت سر بهرام ديد و همهء جاى خود را تنگ و ناكام يافت . پس به سواران و كارآزمودگان و اندوهگساران خويش گفت : مرد فريبنده‌اى از آن انجمن مهتران پارسى به پيش من آمد و اينجا بود تا اين كه اين سپاهيان بيآمدند و شارستان هرات را بگرفتند و جاى ما خارستان گشت . آنگاه ساوه شاه در آن جاى تنگ ردهء سپاهيان را بركشيد . آسمان ، نيلگون و زمين ، ناپديد شد . در سوى راست سپاه چهل هزار سوار ژوپين زن و نيزه‌دار بودند . در سوى چپ هم چهل هزار سپاهى نيزه‌گذار يا دشنه‌گذار جاى داشتند . چهل هزار مرد دلير را نيز در پشت سپاه بايستانيد . ليك بسيارى از سپاهيان بيكار بودند و در آن جاى تنگ گرفتار گشته بودند . چون ديوارى از پيلان را در پيش سپاه فراز آوردند و راه را ببستند ، دل ساوه شاه در پشت آنها اندوهگين گشت و با خود انديشيد كه آن جايگاه سپاه تنگ خواهد بود . گويى بخت او مىگفت كه تخت شاهى او بيكار خواهد شد .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nفرستادن ساوه شاه ، پيام ديگر به بهرام چوبينه\r\nپس بار ديگر مرد پهلوان و زبان آور و فريبنده‌اى را از دشت هرات به نزد بهرام بفرستاد و به دو گفت : همانا كه بخت آسمانى با تو يار نيست كه اين همه پند و سخن را نمىشنوى . اينك خِرد را يار خود ساز و چشم دل باز كن . بدان كه تو دو تن را يافته‌اى كه هيچكسى از نژاد بزرگان در گيتى تا كنون به مانند ايشان نبوده است . يكى من كه به داد ، شاه گيتى هستم و ديگرى پسر فرّخ‌نژادم - پرموده - است . سپاهيانم از برگ درختان نيز افزونتر هستند . اگر شمار پيلان و سپاهيانم را بگيرم ، ديگر به باران ابر بهارى خواهى خنديد . جنگ افزار و خرگاه و سراپرده بيشتر از آن است كه بتوانى در انديشهء خود آورى . اگر اسپان و مردان بيابان و كوه را نيز بشمارى ، به ستوه خواهى آمد . همهء شهرياران در برابر من كهتر هستند ، آن همه اگر سزاوار كهترى باشند .\r\nاگر آب دريا روان شود و يا كوه را پاى دويدن آيد ، نمىتوانند گنج و جنگ افزار مرا بردارند . در گيتى همهء بزرگان فرّخ بجز آن مهتر پارسى تو مرا شاه مىخوانند . روان من به روشنى اين را مىداند كه مرگ تو بدست من خواهد بود . اگر من سپاهيانم را از جاى بجنبانم ، راه بر مور و پشّه نيز بسته خواهد شد . هزار پيل برگستوان كِش دارم كه سواران از بوى آنها مىگريزند . در ايران و توران هيچكس نيست كه به پيش من آيد و بتواند مرا رنجى رساند . از اينجا تا پيش شهر تيسفون همه‌جا سپاهيان من هستند و بسا كه بيش از اين نيز مىباشند . اى بدانديش ، برگوى كه چه كسى تو را بفريفته است ؟ شايد كه آن مرد فريبكار ، ديوانه است . خودت نيز بر تن خود مِهرى ندارى و اگر هم دارى ، چشمت نيك و بد را از يكديگر بازنمىشناسد . چرا كه گزافه‌گويى از مرد خردمند سزاوار نيست . اينك از اين جنگ بپرهيز و به نزد من بيا تا من به تو\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nبزرگى و ارجمندى و افسر و دختر خود را نيز بدهم . از آن پس ديگر در نزد ما مهترى مىيابى و از اين كهترىكردن بد بىنياز مىشوى . آنگاه چون شاه ايران در جنگ كشته شود ، آن تاج و تختش به چنگ من خواهد افتاد و من نيز تاج و تخت او را به همراه افسر و گنج و رخت او به تو مىسپارم و خودم از آنجا به سوى روم مىروم و آن سپاه و گنج و سرزمين از آن تو خواهد بود . بدان كه من اين سخنان را از براى آن به تو گفتم كه تو را پسنديدم و براى اين كارها ، فرهمند يافتم چرا كه سپاه ساختن و چاره‌گرى را مىدانى و پدر و نيايت همگى سپهبد بوده‌اند . اين گفتار ما ساختگى نيست و براستى مرا بر تو جاى بخشايش است . اكنون كه با اين سپاهيان اندك در پيش ما رزمگاهى بساخته‌اى ، هيچ بجز اين پيامى كه گفتم از من نخواهى يافت ، مگر اين كه از خواست من سر بپيچى .\r\nپاسخ دادن بهرام چوبينه ، ساوه شاه را\r\nفرستادهء ساوه شاه اين سخنان را بگفت و بهرام سپهبد بشنيد . پس در پاسخ با سخنانى تيره به او گفت : اى بدنشان در ميان بزرگان گردنكش ، اى شاه بىسود بسيارگوى ، همانا كه ديگر به نزد هيچكسى برايت آبرويى نمانْد . با آن سخنانى كه پيش از اين و اكنون بگفتى ، تو را در گفتار ، توانا ديدم . براستى كسى كه روزگارش بسر آيد ، از مردانگى به گفتار مىگرايد و مىخواهد با سخن ، هنر بجويد . چون سخنان ناسودمندت را بشنيدم ، دلم از بيم گزند ، ترسان گشت . يكى آن كه گفتى كه شاه ايران را مىكشم و آن كشور و تخت و تاج آن را به تو مىدهم پس بدان كه مهترى بر اين كار داستان زده است « 1 »  كه : چون درويشى را از دهى برانى ، در هر جاى مىگويد كه من مهتر بودم و همگان در پيش من بنده بودند . اينك دو روز بر اين كار نخواهد\r\n\r\n","description":"","footnote":" ( 1 ) - داستان زدن به پارسى به معناى مثال آوردن است . ","page_name":" 483 ","page_number":483},
  {"content":"\r\n\r\nگذشت كه سرت را بر فراز نيزه‌اى به نزديك آن شاه گيتى بفرستيم . ديگر آن كه از دخترت و نيز از گنج و سپاه و كشورت سخن گفتى ، بدان كه من آن هنگام از تو سپاسگزار مىشدم و تو را شاه نيكىشناس مىخواندم كه در زمانى دختر خود را به من مىدادى كه هيچ گمانى به تاج و تخت ايران نمىبردى و دخترت را به همراه خواسته از آن كاخ آراسته به نزد من مىفرستادى . در آن هنگام كسى چون من در ايران ، دوست تو بود و تو نيز با دليران ايران رزم نمىكردى . ليك اكنون كه نيزهء من به كنار گوش تو رسيد ، سرت را با دشنه از تن جدا مىسازم . آنگاه چون درگذرى ، سر و تاج و گنجت با آن دختر و رنجهايى كه برده‌اى از آن من خواهد بود . ديگر آن كه گفتى من تاج و تخت و پيل و سواران بيشمارى دارم پس بدان كه نامدارى كه در ردهء كارزار پيچان شد ، بر اين كار داستان زد كه سگ چندان در تيزى شتاب مىكند كه آب از جامش دور تر بماند . براستى كه ديوان دلت را از راه برده‌اند . اينك كه به رزمخواهى نزديك شاه ايران آمده‌اى ، از براى آن كردارهاى بدت پادافرهء ايزدى را ببينى و پيچان شوى . ديگر آن كه گفتى همهء بزرگان با تاج و افسر گيتى در برابر من كهترانند و همهء شارستانهاى گيتى از آن من است و روزگار بر اين سخنم گواه مىباشد و به سوى آن شارستانها راه كهتر و شاه گشوده است پس بدان كه اگر تو در آن شارستانها را بكوبى ، در آنها از شاهى خود هيچ بجز خارستان نيابى . ديگر آن كه مرا از مردانگى دور بنشاندى و سزاوار بخشايش بخواندى پس بدان كه چون سرنيزه‌ام را ببينى ، ديگر مرا نبخشايى و به زيردستى نيز فرمان ندهى . چون من سپاهيان را بيآرايم ، ديگر سپاه و بارگاه و ژنده پيلان و تخت و تاج تو را به چيزى نخواهم شمرد و پشيزى هم به سپاهيانت نخواهم انديشيد . تو اگر شهريار هستى ، بدان كه چون اين همه دروغ بگويى ، ديگر در گيتى فروغ نگيرى . من سه روز زمان داده‌ام . آنگاه چون در سديگر روز تاج خورشيد گيتىفروز پديدار شود ، سرت را در ميان سپاه ايران از تن جدا سازند و بر نيزه كنند و به پيش شاه ببرند .\r\nفرستاده كه ديگر بخت بارورش ، پير گشته بود ، با رخسارى به زردى زرير به نزد\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nساوه شاه بازگشت و پيام بهرام را بداد . چون ساوه شاه آن پيام را بشنيد ، رويش سياه گشت . ليك فعفور به دو گفت : اين لابه از براى چيست ؟ آنگاه به دهليز سراپرده آمد و بفرمود تا سنج و دراى هندى را با ژنده پيلان و كوس بيآورند و آسمان را از آن همه هياهو به رنگ آبنوس سازند . چون فغفور نامور آمادهء جنگ شد ، ساوه شاه گردنفراز پر از انديشه گشت و سخت از جنگ با بهرام بترسيد و آن برگ شاداب درخت بپژمرد . پس به فرزند گفت : اى برگزيدهء سپاه ، تا بامداد فردا جنگ مكن . بدين سان آن دو سپاه به جاى خود بازگشتند و نگاهبانى از سراپرده بيرون شد . از هر دو سوى آتش برافروختند و گيتى از اين راز پر از گفتگوى گشت .\r\nخواب ديدن بهرام چوبينه و سپاه آراستن\r\nچون بهرام در سراپرده تنها شد ، كسى را بفرستاد و ايرانيان را بخواند . آنگاه تا شب فرا رسيد و همه‌جا سياه گشت ، در بارهء جنگ با سپاهيانش به سگالش بنشست .\r\nشب تركان و ايرانيان بخفتند و گيتى براى گيتىجوى رايگان گشت . چون بهرام جنگاور در سراپرده‌اش به خواب رفت ، سراسر شب دلش با درد همراه بود . بهرام شير در خواب ديد كه تركان در جنگ با او دلير گشتند و همهء سپاهش شكست خوردند و راه درگاه شاه ايران نيز بر او بسته شد . پيوسته از آن پهلوانان زينهار مىخواست و پياده مانده بود و هيچ يارى نداشت . چون از خواب بيدار شد ، اندوهگين گشت و سر پر هنرش پر از انديشه شد . آن شب تيره با درد و اندوه همراه گشت . ليك آن خواب را به هيچ‌كس نگفت . در همان هنگام خرّاد برزين كه از ساوه شاه بگريخته بود ، از راه برسيد و به بهرام گفت : از چه چيز اين چنين سخت بىترس هستى ؟ به اين دام اهريمنى نگاه كن و جان ايرانيان را بر باد مده . با دادگرى\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nبه اين نامداران نگاه كن و با مردانگى بر جان خود بخشايش آور تا هرگز چنين كارى برايت پيش نيآيد . بهرام كه چنين شنيد ، به دو گفت : براستى كه از سرزمينت هيچ بهره‌اى از مردانگى نيافته‌اى بجز اين كه هم در آن شهر از تموز تا زمستان ماهى مىفروشند . پيشهء تو نيز دام نهادن و جايگاهت آبگير است و مرد سرنيزه و گوپال و تير نمىباشى . بدان كه چون خورشيد از كوه سياه سر برآورَد ، جنگ با آن شاه و سپاهيانش را به تو نشان خواهم داد .\r\nچون خورشيد از چشمهء شير سر برآورد و همه‌جا به سپيدى روى رومى گشت ، بهرام ناى رويين بزد و خروش برآورد . زمين به زير سُم اسپان به جوش آمد . آنگاه سپاه را بيآراست و خودش نيز با گرزى پرخاش ديده در دست بر اسپ سوار گشت .\r\nسه هزار سوار زرده‌دار و كارآزموده در سوى راست سپاه جاى گرفتند و در سوى چپ نيز سه هزار سوار جنگى و مرد كينه‌جو بفرستاد ، در دست راست بهرام ، ايزدگشسپ بايستاد كه سوار بر اسپ از آب دريا نيز مىگذشت . در سوى چپش نيز كنداگشسپ - آن پرستندهء آذرگشسپ فرّخ - جاى گرفت . يلان سينه نيز با سپاهى كارآزموده در پشت ايشان بود . همدان گشسپ هم - كه از نعل اسپش آتش در نِى مىافكند - در دل سپاه ايستاد . با هر يك از ايشان نيز سه هزار پهلوان سوار و جنگاور و سنگدل بودند . پس ، از پيش سپاه خروشى برآمد كه : اى گرزداران زرّين كلاه ، بدانيد كه اگر شير يا پلنگ به پيش كسى در اين جنگ بيآيد و او از جنگ بگريزد ، سوگند به يزدان كه سر از تنش جدا سازم و تن بىبر او را نيز در آتش بسوزانم . در دو سوى سپاه بهرام دو راه بود كه راهى كوتاه براى گريختن بود . پس بهرام ديوارى از گِل به درازاى ده ارش در هر دو راه برآورد و خودش نيز در ميان سپاه بايستاد . آنگاه دبير بزرگ شاه به پيش آن پهلوان سپاه آمد و به دو گفت : سپاهيان ساوه شاه را هيچ اندازه‌اى نيست . از ميان سپاه به اين رزمگاه نگاه كن و ببين كه ما همچون موى سپيدى در يك گاو سياه هستيم . در اين جنگ ، ايران به آتش كشيده خواهد شد و همهء سرزمينمان ويران خواهد گشت . از اين همه تيغ داران توران ، خاك و دريا و كوه\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nنيز پيدا نيست .\r\nليك بهرام سخت بر او خروشيد و به دو گفت : اى بددل شوربخت ، كار تو با آمه « 1 »  و كاغذ است . چه كسى در ميان سپاهيان به تو گفته است كه مردمان را بشمارى ؟ دبير كه چنين شنيد ، به پيش خرّاد برزين آمد و به دو گفت : همانا كه بهرام با ديو يار گشته است . پس آن دو پير مرد راه گريزى را بجستند تا اين رستاخيز را به چشم نبينند . هر دو دبير از بيم شاهنشاه و از باران تير ، پيوسته لب به دندان مىگزيدند .\r\nبدور از آن رزمگاه و به كنار از راه سواران توران سربالايىاى بود . پس آن دو تن به بالاى آن بلندى رفتند تا بتوانند از آنجا به سپاهيان نگاه كنند و بدين سان بر ساوه شاه ترك و بهرام چشم دوختند تا ببينند كه به هنگام خشم چگونه جنگ مىكنند .\r\nچون بهرام جنگاور سپاهيان خود را آماده كرد ، از آن جاى نبرد خروشان برخاست و در پيش يزدان بر خاك بغلتيد و پيوسته مىگفت : اى داور دادگر و پاك ، اگر اين جنگ را به بيداد مىدانى و ساوه را بر من برمىگزينى ، پس او را در اين جنگ آرامش بده و بر ايرانيان كامروا بساز . ليك اگر من از براى تو مىكوشم و در اين رزم سر خود را مىفروشم ، پس مرا و سپاهيانم را شاد كن و از اين جنگ ما گيتى را آباد ساز . آنگاه بهرام با گرز گاوپيكرى در دست ، خروشان از آنجا بر اسپ سوار گشت .\r\nرزم كردن بهرام چوبينه با ساوه شاه\r\nاز سوى ديگر ، ساوه شاه به سپاهيانش گفت : جادويى بكنيد تا از براى آن دل و چشم ايرانيان بپيچد و هيچ زيانى به شمايان نرسد . پس همهء جادوگران جادويى بساختند و پيوسته آتش به هوا انداختند تا اين كه باد و ابر سياهى برآمد و از آن بر سپاهيان بهرام تير بباريد . بهرام كه چنين ديد ، خروشيد كه : اى مهتران و بزرگان ايران\r\n\r\n","description":"","footnote":" ( 1 ) - آمه به پارسى به معناى دوات است . ","page_name":" 487 ","page_number":487},
  {"content":"\r\n\r\nو دلاوران ، چشم خود را از اين جادوها برگردانيد و سپاهيان را با خشم به جنگ آوريد . زيرا كه آن يك سره جادو است و براستى كه از براى اين چاره‌گرى بايد بر ايشان گريست . با شنيدن اين سخن خروشى از ايرانيان برآمد و همگى كمر به خون ريختن ببستند . ساوه شاه از آن رزمگاه بنگريست و بديد كه ايرانيان هيچ راهى به آن جادو ندادند . پس سپاهيان خود را همچون گرگى كه به پيش بره بيآيد ، به سوى راست بيآورد . چون ساوه شاه يك سوى سپاه بهرام را شكست داد ، به سوى دل سپاه - كه بهرام در آن جاى داشت - برفت . بهرام از دل سپاه بنگريست و سپاه خود را ديد كه از پيش سپاه ساوه شاه مىگريختند . پس بيآمد و با نيزه‌اش سه تن را از روى زين اسپ بر روى زمين نگونسار بكرد و پيوسته مىگفت : آيا كارزار اين گونه است و آيين و كار چنين مىباشد ؟ همانا كه نه از خداى گيهان و نه از نامداران و بزرگان فرّخ ، شرم نمىداريد . سپس همچون شير ژيان گرسنه‌اى به سوى راست سپاه بيآمد و چنان سپاهى را از هم بدريد و درفش سپهدارشان ناپديد گشت . آنگاه از آنجا به سوى دل سپاه - كه سالار سپاه در آنجا بود - براند و به دو گفت : بدان كه اگر اين رزم به درازا بكشد ، كار برمىگردد و سپاهيان پراكنده مىشوند . پس ببين كه آيا چه راهى هست ؟ آنها برفتند و بجستند و ديدند كه هيچ راهى نيست كه بتوان از آن بالا رفت .\r\nپس به سپاه آراى خود گفت : در پيش ما ديوارى آهنين است . هر كسى كه بتواند از آن رخنه‌اى بزند ، مىتواند از ديوار به بيرون برود و بىترس شود و جان خود را به ايران و نزد آن شاه دليران ببرد . اينك كه چنين است ، همگى دل به خون ريختن بنهيد و سپرها را بر سر آوريد و دشنه بدهيد . بدانيد كه اگر بخت بيدار ، يار ما باشد ، از اين رنجها تخت و افسر خواهيم يافت . پس هيچيك از يزدان نااميد نباشيد ، مگر اين كه روز سپيد را تيره ببينيد .\r\nاز سوى ديگر ، ساوه شاه به بزرگان سپاه خود گفت : پيلان را به پيش سپاه بيآوريد و با سپاهيان انبوه به جنگ برويد و گيتى را بر ايشان تار و تنگ سازيد . چون بهرام از دور آن پيلان را بديد ، اندوهگين گشت و تيغ از ميان بيرون كشيد و سپس به آن\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nمهتران گفت : اى نامداران و جنگاوران ، همگى كمانهاى چاچى خود را به زه كنيد و كلاهخود بر سر گذاريد . سوگند به جان و سر شهريار گيتى - آن برگزيدهء بزرگان و تاج مهتران - كه هر كسى كه كمان و تير دارد ، كمان خود را به ناگزير به زه كند . سه چوبهء تير خدنگى را كه پيكانش به خون يازد ، به سنسور « 1 »  آن پيلان بنشانيد و سپس گرزها را بيرون آوريد و به جنگ آن دشمنان برويد و ايشان را بكشيد . آنگاه خود بهرام سپهبد كمان را به زه كرد و كلاهخود پولادين بر سر نهاد و در پيش سپاه همچون ابر بهاران ، باران تيرى از كمان خود بباريد . سپاهيان نيز از پشت سر او بيآمدند و ديگر از آن همه پَر و پيكان تيرها ستاره هم سياه گشت . سنسور پيلان را با تير سوراخ بكردند و در و دشت از آن همه خون همچون آبگير گشت . چون پيلان چنان زخم پيكانى را بديدند ، همهء سپاهيان خود را به زير پاى آوردند و از براى آن زخمها پشت نمودند و در و دشت پيكار را رها ساختند . پس سپاهيان از پشت پيلان بيآمدند و زمين بسان درياى نيل گشت . سپاهيان به روى هم افتادند و بسيارى بمردند . ديگر بخت بد ، كامكارى ايشان را از ميان برد . در پشت آن سپاهيان رنجديده در آن رزمگاه يك بلندى خرّم بود كه ساوه شاه رزمجوى تخت زرّينى بر آن نهاده و به روى آن بنشسته بود . سپاهيان همچون كوهى از آهن ، روان بودند و سرهاى همگى پر از گَرد و روانهايشان تيره بود . در پشت ايشان ژنده پيلان مست ، آن سپاه را با دستان خود مىكوبيدند . چشمان ساوه شاه از ديدن آن شكست و گريز سپاهيانش پر از اشك شد . پس بر اسپ تازى زرد رنگى سوار گشت و ترسان از بيم گزند بتاخت . ليك بهرام همچون پيلى مست با كمندى به بازو و كمانى در دست از پس ساوه براند و به سپاهيان گفت : اى سركشان ، ببينيد كه ديگر نشان بخت بد بر ايشان بيآمد . اكنون ديگر هنگام راز و سخن نيست . پس با اين تيغهاى كهن بتازيد و بر ايشان تير باران سازيد و بكوشيد و كار سواران بكنيد . آنگاه خود بهرام از آن بلندىاى كه ساوه شاه با\r\n\r\n","description":"","footnote":" ( 1 ) - سنسور به پارسى به معناى خرطوم است . ","page_name":" 489 ","page_number":489},
  {"content":"\r\n\r\nآن تخت و كلاه زرّين بر آن بود ، بالا رفت . او را ديد كه بسان ببرى « 1 »  سوار بر اسپى تازى همچون شير بر آن دشت مىتاخت . پس تير خدنگى را با پيكانى همچون آب برگزيد كه چهار پَر دالمن بر آن بود . آنگاه كمان چاچى را با دست خود بماليد و شست خود را بر آن چرم گوزن بيآورد و دست چپ خود را راست بكرد و دست راست را خم ساخت و ناگهان از خَم آن كمان چرخ چاچى خروشى برخاست .\r\nچون پيكان از انگشت بهرام بگذشت ، بر مهرهء پشت ساوه شاه گذشت و بدين سان سر ساوه بر خاك آمد و به زيرش جويى از خون روان شد و آن شاه تاجور كه آن همه سپاهى و تخت و تاج زرّين داشت ، درگذشت « 2 »  .\r\nچنين است كردار گردان سپهر * نه با مهربانيش يا بى تو چهر\r\nنگر تا ننازى به تخت بلند * چو ايمن شوى سخت ترس از گزند\r\nچون بهرام جنگاور به پيش او رسيد ، روى او را بر آن خاك تيره بكشانيد و سر شاهوارش را از تن جدا كرد . هيچيك از خويشان ساوه شاه پيرامونش نيآمدند . چون سرانجام تركان به نزديك آن شاه رسيدند ، از آن شاه ، تنى پر خون بر راه افكنده شده بود . پس همگى خروشيدند و زمين پر از خروش و آسمان پر از جوش شد . ليك پسرش گفت : همانا كه اين كارى ايزدى بود و بخت بهرام بيدار بود . در آن جنگ از براى تنگى راه سپاهيان ، بسيارى در آن جاى تنگ بمردند و پيلان فراوانى نيز مردم را به زير پاى خود بكوبيدند و از هر دَه تن ، يك تن نيز از آن سپاه بازنگشت . يا به زير پاى پيلان تباه گشته بودند و يا سرهايشان در آن آوردگاه بريده شده بود .\r\n\r\n","description":"","footnote":" ( 1 ) - در نسخهء ژول مُل ، ص 2014 ، بيت 907 آمده :\r\nورا ديد بر تازئى چون هزبر * همى تاخت بر دشت بر سان اببر\r\nليك در نسخهء بروخيم ، ج 8 ، ص 2616 در مصراع دوم بجاى « اببر » ، « ببر » آمده كه صحيح مىباشد . نيز در نسخهء مسكو ، ج 8 ، ص 367 « ابر » آمده است .  ( 2 ) - دينورى ، الأخبار الطوال ، ص 110 طبرى ، تاريخ طبرى ، ج 2 ، ص 726 بلعمى ، تاريخ بلعمى ، ج 2 ، ص 1078 - 1077 ثعالبى ، تاريخ غررالسير ، ص 367 - 366 مسكويه ، تجارب الامم ، ج 1 ، ص 188 . ","page_name":" 490 ","page_number":490},
  {"content":"\r\n\r\nكشتن بهرام چوبينه ، جادوى را\r\nچون اندكى از آن روز بد بگذشت ، ديگر هيچ دشمن بدگمانى را زنده نديدند ، مگر آن كه در بند آمده و بَرده گشته بودند . روانهايشان از اندوه زخم خورده بود و تنهايشان با تير . سراسر آن راه پر از برگستوان و كلاهخود بود . تيغهاى هندى و تير و كمان نيز در هر سو از آن بدگمانان بر زمين افكنده شده بود . زمين از آن همه كشته همچون درياى خون گشته و در هر گوشه اسپى زين كرده و تنها مانده بود . بهرام به گِرد سپاه مىگشت تا ببيند كه چه كسانى از سپاه ايران كشته شده‌اند . سپس به خرّاد برزين گفت : يك امروز را با رنج ما همراه باش و بنگر كه آيا چه كسانى از ايرانيان كشته شده‌اند كه از آن درد بايد بگرييم ؟ خرّاد برزين كه چنين شنيد ، در هرجا بگشت و از هر سراپرده و تاژى بگذشت . ديد كه تنها يك نامور پر هنر از ميان سپاهيان به نام بهرام - كه پهلوان مهتر و سپهبد نژادى از دودمان سياوش بود - از ميان سپاه كم است . پس همچون بيهوشان به جستجوى او برفت تا مگر از او در جايى نشانى بيابد . ليك از بهرام در هيچ جا نشانى نديد . سپهدار از آن كار دردمند گشت و پيوسته به زارى مىگفت : اى پهلوان هوشمند ، ليك ناگهان پس از چندى بهرام پديدار گشت و همچون كليدى براى آن در بسته بيآمد . بهرام به همراه ترك سرخ‌موى و گربه‌چشمى « 1 »  بود كه گويى دلش از خشم آزرده است . چون بهرام چوبينه آن بهرام را بديد ، به دو گفت : هرگز با خاك يار نگردى . سپس از آن ترك زشت بپرسيد كه : اى دوزخى روى دور از بهشت ، برگوى كه كيستى و نژادت چيست كه مادرت بايد بر تو بگريد ؟ مرد گفت : من جادوگرى بودم و از آزاد مردى به كنار بودم .\r\nبدان كه هر گاه سالار سپاه در جنگ باشد و نيازمند فرا رسيدن روزگار درنگ گردد ، در\r\n\r\n","description":"","footnote":" ( 1 ) - در نسخهء ژول مُل ، ص 2016 ، بيت 939 « گريه چشم » آمده است . ليك در نسخ مسكو ، ج 8 ، ص 369 و بروخيم ، ج 8 ، ص 2618 « گربه چشم » آمده كه صحيح مىباشد . ","page_name":" 491 ","page_number":491},
  {"content":"\r\n\r\nشب چيزهايى در خواب مىنمايم كه با آن آهستگان را پر از شتاب مىسازم . آن خواب بد را نيز من به تو نمودم تا بر سرت بد آيد . ليك من چاره‌اى بيش از آن بايد مىجستم و چون همهء نيرنگها را انجام ندادم ، اين چنين اختر بد به خود ما بازگشت و همهء رنجهاى ما با باد همراه شد . اينك اگر از تو زينهار يابم ، همانا كه دوستدار پر هنرى يافته باشى .\r\nبهرام كه چنين شنيد ، بيانديشيد و دلش پر از درد و رخسارش زرد گشت . گاهى به خود مىگفت : اين مرد در روز جنگ و آن هنگامى كه كار بر ما تنگ گردد ، به كار من خواهد آمد . گاهى هم مىگفت : آيا براستى سرانجام از اين جادوگر تيره راه چه سودى به ساوه شاه رسيد ؟ پس كسى كه از يزدان سپاسگزار است ، بايد همهء نيكويىها را از يزدان بشناسد . آنگاه بهرام بفرمود تا سر از تن آن جادوگر جدا سازند .\r\nچون او را بكشتند ، بهرام بر پاى خاست و گفت : اى داور دادگر و راستكار ، همانا كه بزرگى و پيروزى و فرّهى و بلندى و ديهيم شاهنشاهى و نژندى و شادمانى از تو است . پس خوشا دليرى كه راه تو را بجست . سپس دبير بزرگ به پيش بهرام آمد و به دو گفت : اى پهلوان سترگ ، براستى كه فريدون پهلوان و بهرام و انوشيروان نيز پهلوانى همچون تو نديدند . تو را هم شيرمردى هست و هم دانش و پند . گاهى پناه هستى و گاه گزند مىباشى . همهء مردم ايران به تو زنده هستند و همهء پهلوانان بندهء تو مىباشند . تخت بلندى از براى تو بلند گشته است و زيردستان همگى از براى تو بىگزند شده‌اند . تو هم خودت سپهبد هستى و هم سپهبد نژادى . خوشا مادرى كه فرزندى چون تو بزاد چرا كه فرّخ‌نژاد و فرّخ‌پِى هستى و از همه گونه ، شاهى با فرّ و خِرد مىباشى . آنگاه آن بزرگان و پهلوانان شاه از آن جايگاه پراكنده گشتند .\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nفرستادن بهرام چوبينه ، پيروز نامه را با سر ساوه شاه نزد هرمزد\r\nچون شب تيره زلف خود را تاب بداد و از آن تاب ، خواب به چشمان آمد ، پردهء آبنوسى شب پديدار گشت و گيتى از آواى كوس بيآسود . ليك گردون همچنان بگشت تا اين كه سرانجام كشتى زرد خورشيد از آب بيرون آمد و رنج را بباليد و خواب را از چشمان بپالود . پس بهرام سپهبد كسى را به نزديك ياران فريادرس خود بفرستاد تا هر كه از مهتران و سران جنگى ترك كشته شده‌اند ، سرهايشان را از تن جدا سازند . بدين گونه بَردگان و سرها و درفشهاى آن بزرگان را كه در پشت سر هر يك بود ، گرد آوردند و از آن آوردگاه نبرد ببردند . آنگاه بهرام ، دبير نويسنده را به پيش خود خواند و فراوان از هر درى با او سخن راند و از آن سپاه نامور بيشمار تركان و آن گردش روزگار و جنگ و همه گونه چاره‌اى كه با چنان سپاهى بكردند و آن كوشش و جنگ ايرانيان كه هيچيك از سواران يك روز هم كمر از ميان نگشودند با او بگفت . چون اين نامه را براى شاه بنوشت ، مرد پوينده‌اى را از ميان سپاهيان برگزيد .\r\nسپس نخست سر ساوه را با آن درفشى كه در نبرد داشت ، بر سر نيزه كرد و بفرمود تا آن سرهاى بزرگان توران زمين را هم با آن درفشهاى سواران چين بر اسپانى تيز ، زود به نزد شاه ايران ببرند . ليك آن بردگان و همهء خواسته‌ها را همچنان دست نخورده در هرات نگاه داشت تا ببيند كه آيا شهريار چه فرمانى مىدهد . سواران كارآزموده‌اى را هم با آن سرها بفرستاد تا دستور شاه براى راندن سپاه به سوى جنگ با پرموده نيز بيآيد . بدين سان راهنمايى در پيش آن سواران به سوى شاه روان شد .\r\nاز سوى ديگر همهء سواران ترك و چين ، برهنه و بىساز و برگ و اسپ و بنه به توران زمين برسيدند . چون از آن كار به پرموده آگهى رسيد ، كلاه بزرگى را از سر\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nبيانداخت . خروشى به زارى از تركان برخاست و روزگار آن مهتران تلخ گشت . همهء سرها پر از گَرد و ديدگان پر از اشك بود و هيچكس را خورد و خواب و آرام نبود .\r\nسپس پرموده آن پهلوانان را به نزد خود بخواند و خون دل بگريست و پرسيد كه : آيا اين سپاه بيشمار به هنگام رزم جستن هيچ كارى نكردند ؟ رهنمونى به او گفت : ما سپاه ايران را زبون مىپنداشتيم . ليك براستى كه هيچكس سوارى به مانند بهرام جنگاور به هنگام نبرد نبيند . اگر چه سپاهش سد يك سپاه ما نيز نبود ، ولى يك كودك نيز از دليرانش زخمى نشد . پس همانا اين يزدان گيهاندار بود كه او را بركشيد و اگر سخنى بيش از اين گويم ، نبايد شنيد . چون پرموده گفتار او را بشنيد ، دلش از كار او پر از انديشه گشت . پس خروشيد و رخسارش زرد شد و با دلى پر از درد آهنگ جنگ كرد . سد هزار سپاهى جنگاور و نامدار و شايستهء كارزار در آنجا بودند .\r\nپرموده آن سپاه را از درگاه خود به سوى دشت و نزديكى رود جيحون كشانيد .\r\nاز سوى ديگر در همان هنگامى كه نامهء بهرام پهلوان به سوى پسر انوشيروان مىآمد ، هرمزدشاه در كنار مهتران نشسته بود و با بيچارگى مىگفت : اى سروران ، دو هفته است كه هيچ آگهىاى از بهرام به اين بارگاه شاهى ما نرسيده است . اينك چه مىگوييد و چه مىتواند شده باشد ؟ ليك درست در همين هنگامى كه شهريار اين سخن را بگفت ، سالار بار از درگاه بيآمد و شاهنشاه را مژده داد كه : شاه ما جادوان شاد بادا ، بدان كه بهرام بر ساوه پيروز گشت و در رزم همچون خورشيدى گيتىافروز شد . شاه كه چنين شنيد ، زود آن فرستادهء بهرام را به پيش خود خواند و او را از آن نامداران بالاتر بنشاند . آنگاه فرستاده گفت : اى شاه سرافراز ، بدان كه كار آن رزمگاه به كام تو شد . جاودانه شاد و رامش‌پذير زندگانى كنى ، زيرا بخت دشمن بدانديش تو ديگر پير گشت . اكنون سر ساوه شاه و پسر كهترش - كه پدرش او را فغفور مىخواند - بر سر نيزه‌هايى زده شده و بر درگاه است و همهء مردم شهر به آن سرها مىنگرند .\r\nشاهنشاه كه چنين شنيد ، برپاى خاست و زود بالاى راست خود را در پيش\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nيزدان خميده ساخت و گفت : اى داور رهنماى ، همانا كه اين تو بودى كه دشمن بدانديش ما را تباه ساختى . تو آفرينندهء خورشيد و ماه هستى . من چنان از بخت ، زار و نااميد گشته بودم كه با خود گفتم به زودى از تخت به زير خواهم آمد . اينك نيز آن بهرام سپهبد و يا سپاهيان جنگاورش نبودند كه اين كار را بكردند . تنها يزدان بود كه نيكخواه اين بنده‌اش بود . آنگاه هرمزدشاه سد هزار درم از گنجى كه يادگار پدرش بود ، برآورد و سه يك آن را به تهيدستان داد و به پرستندگان بيشتر بداد . يك بخش ديگر از آن سه بخش را هم به آتشكده و براى جشن نوروز و سده « 1 »  بفرستاد تا به هيربدان بدهند و ايشان در پيش آتشكده بگذارند . بخش سوم آن درمها را هم بداد تا هر جايى كه ويران بود و يا كاروانسرايى در بيابان بود ، يك سره آنها را آباد كنند و ديگر مردمان را هيچ بيم و دردى نرسد . سپس خراج چهار ساله را چه بر تهيدستان و چه بر توانگران ببخشيد . از سوى شهريار به نزد هر نامدارى در هر كشور نامه‌اى نوشتند كه : بهرام بر سپاه تركان پيروز گشت و سر ساوه شاه را از تن جدا ساختند .\r\nخود شاه نيز از آن پس تا دو هفته به پرستش يزدان سرگرم شد .\r\nپس از دو هفته ، چون خورشيد گيتىفروز از آسمان سر برآورد ، فرستادهء بهرام پهلوان را به پيش خود بخواند و او را در كنار نامداران بنشاند . سپس زود پاسخ آن نامه را بنوشت و در باغ بزرگى درختى بكاشت . به همراه آن نامه ، يك تخت سيمين و موزهء زرّين و همه گونه چيزى براى بهرام بفرستاد « 2 »  و از هيتال تا پيش رود بزرگ « 3 »  را به آن پهلوان سترگ بداد . در نامه به بهرام بفرمود كه : همهء آن خواسته‌هايى را كه از آنجا بگرفته‌اى ، به سپاهيانت ببخش . تنها بايد گنج ويژهء خود ساوه شاه را به اين بارگاه ما بيآورى . پس از آن خودت به پيكار با پرموده بپرداز تا شاه خود را گردنفراز\r\n\r\n","description":"","footnote":" ( 1 ) - در نسخهء ژول مُل ، ص 2019 ، بيت 1021 آمده :\r\nو ديگر سه يك پيش آتشكده * همان مهر نوروز و جشن سده\r\nليك در نسخهء مسكو ، ج 8 ، ص 375 در مصراع دوم بجاى « مهر » ، « بهر » آمده كه صحيح مىباشد .  ( 2 ) - ثعالبى ، تاريخ غررالسير ، ص 368 .  ( 3 ) مراد از رود بزرگ ، جيحون است . ","page_name":" 495 ","page_number":495},
  {"content":"\r\n\r\nسازى . هرمزد براى ايرانيان نيز چيزهاى بسيارى بفرستاد و گشادنامهء شهرهاى گوناگون را هم بر ايشان بنوشت . آنگاه جامهء شاهوارى براى آن فرستاده بيآراستند و اسپى را كه براى روان ساختن بندگان بود ، براى او بيآوردند .\r\nچون فرستاده به نزد بهرام رسيد ، بهرام سپهدار از ديدن او شاد و پدرام گشت .\r\nپس همهء آن بهره‌هاى جنگى را به سپاهيانش ببخشيد و آن گنج ساوه شاه ناپاكدل را به همراه سواران و نامداران كارآزمودهء خويش به سوى درگاه شاه ايران بفرستاد و خودش با سپاهيانش به سوى جنگ رفت .\r\nرزم بهرام چوبينه با پرموده پسر شاه ساوه و گريختن پرموده به آوازه دژ\r\nچون از كار بهرام به پرموده « 1 »  آگهى رفت و اين كه او جوياى تخت شاهنشاهى تركان است ، هرچه از درم و دينار و گوهر و چيزهاى ديگر داشت ، در دژى به نام آوازه « 2 »  - كه از آن بىترس و شادكام بود - بنهاد و خودش با سپاهيانش از جيحون بگذشت و به سوى رزمگاه تاخت . چون دو سپاه به نزديكى هم رسيدند ، هيچيك درنگ نكردند . هر دو سپاه رزمگاه شايسته‌اى را در دو ايستگاه مانده به بلخ برگزيدند . ميان دو سپاه ، دو پرسنگ راه بود و پهناى آن دشت ، شايستهء جنگ بود .\r\nروز ديگر بهرام جنگاور به ديدار پهلوانان پرموده شتافت . در همان هنگام پرموده او را بديد و بلندىاى را بر آن دشت برگزيد . سپس بهرام همهء سپاهيانش را بر اسپ\r\n\r\n","description":"","footnote":" ( 1 ) - دينورى نام او را بلتكين آورده است . الأخبار الطوال ، ص 110 .  ( 2 ) - آوازه دژ همان آوازه بيكند در نزديكى بخارا بوده است . ماركوارت ، و هرود و ارنگ ، ص 157 شهيدى مازندرانى ، راهنماى نقشه جغرافيايى شاهنامه فردوسى ، ماده آوازه . نيز ن . ك . حدود العالم ، ص 150 105 و تعليقات مينورسكى . ","page_name":" 496 ","page_number":496},
  {"content":"\r\n\r\nسوار كرد و ديگر از آن همه سپاهى چنان شد كه هيچ‌جايى بر روى دشت نمانْد .\r\nپرموده چندان سپاهى ديد كه دشت به ديدار ايشان خيره گشته بود . بهرام را ديد كه در پيش سپاهيانش سر جنگاور خود را به آسمان برآورده است . با ديدن آن بر و يال او در شگفتى شد و به سپاهيانش گفت : همانا كه اهريمن با اين پيش رو سپاه يار شده است . شمار سپاهيان او پديدار نيست و براستى كه هيچكس خريدار اين رزم نمىباشد . سپهدار آن سپاه ، گردنكش و خشمناك است و خاك تيره در زير او خون خواهد شد . پس چون شب تيره شود ، ترس و انديشه را از دل بيرون مىسازيم و بر ايشان شبيخون مىآوريم . آنگاه چون پرموده به سراپردهء خود بيآمد ، همه گونه در بارهء جنگ به سگالش پرداخت . پيوسته مىگفت : اگر چه سپاهيانشان اندك است ، ليك سواران و اسپانى پر مايه هستند و بلندپايه‌ترين گردنكشان مىباشند . ايشان را جنگ افزار است و بهرام - كه سرنيزه در پيش او همچون خار و خس مىشود - پيش رو ايشان است . بهرام با آن پيروزىاى كه بر ساوه شاه يافته ، دلير گشته و از خون مست شده است . ليك اگر پروردگار گيهان آفرين يار من باشد ، از براى خون پدرم از كوه نيز كينه بخواهم .\r\nاز سوى ديگر ، در همان هنگام كه بهرام از ايران آهنگ جنگ با تركان كرده بود ، ستاره‌شناسى به او گفت : در چهارشنبه هيچ كارى مكن ، چرا كه اگر از اين سخن سر بپيچى ، تو را گزند خواهد رسيد و كارهايت ناسودمند خواهد گشت . در اينسوى و آن سوى آوردگاه باغى بود . بهرام از بامداد چهارشنبه به آن باغ رفت و گفت : امروز را در اينجا به شادى مىگذرانيم . پس گستردنيهاى پر مايه‌اى با مِى و رامشگر و خوردنى به آن باغ ببردند و بهرام در آن باغ به ميگسارى نشست . چون پاسى از شب تيره بگذشت ، نگاهبان سپاه تركان به پيش پرموده آمد و به دو گفت : بدان كه بهرام به ميگسارى سرگرم است . پرمودهء سپهدار كه چنين شنيد ، شش هزار پهلوان و سوار جنگاور از ميان سپاهيان برگزيد تا آن گردنكشان بىهيچ چراغى و در خاموشى ، گرداگرد آن باغ را بگيرند . چون بهرام سپهبد از كار ايشان آگه شد ، به يلان سينه گفت :\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nاى سرفراز ، رخنه‌اى در ديوار اين باغ بساز . سپس بهرام و ايزدگشسپ به همراه آن جنگ جويان بر اسپ سوار گشتند و از آن رخنه باغ به بيرون رفتند . هيچكس ندانست كه آن سركشان چه شدند . آنگاه نالهء كارناى از پيش در برخاست و سپهبد به جنگ آمد . به شتاب يك رخنهء ديگر نيز بساختند و همهء سپاهيان به جنگ آمدند . بهرام بسان مردم نيمه‌مست با خشتى « 1 »  در دست بتاخت . سر مستش آهنگ خون كرده بود و بجز اندكى ، هيچكس از دست او جان بدر نبرد . چكاچاك زخم سران همچون پتك آهنگران كه بر پولاد فرود آيد ، برخاست . از آن باغ تا جايگاه پرموده شاه ، تنهاى بىسر بر راه افكنده شده بود « 2 »  .\r\nچون بهرام گردنفراز به لشگرگاه خود بازگشت ، آهنگ شبيخون كرد . آنگاه كه نيمى از شب تيره بگذشت ، سپهدار جنگى كمر را ببست . پس بهرام سپهبد سپاهيان خود را به آن سو براند و هيچيك از نگاهبانان تركان ، او را نديدند . چون بهرام به نزديكى آن رزمگاه رسيد ، آواى ناى سرغين « 3 »  تا به ماه برآمد . چون خروش كارناى در آن شب برخاست ، تركان جنگاور از جاى خود بجستند . در ميان آن تاريكى از سوى چپ و راست سپاه هياهو برخاست . در آن شب تيره و با آن نيزه‌هاى دراز ، يكديگر را از هم باز نمىشناختند . از دشنه‌هايشان آتش مىافروختند و آسمان و زمين را مىسوزانيدند . ديگر فراوان از آن تركان جنگاور برجاى نمانْد . از آن همه خون ، سنگها همچون مرجان گشت . مهتر سپاه تركان با دهانى خشك و لبهايى كه همچون لاژورد گشته بود ، شتابان به مانند گَرد بگريخت . تا سپيده بردميد و شب\r\n\r\n","description":"","footnote":" ( 1 ) - خشت به نوعى از سلاح جنگى گفته مىشود و آن نيزهء كوچكى است كه در ميان آن حلقه‌اى از ريسمان يا ابريشم بافته بسته باشند و انگشت سبابه را بر در آن حلقه كرده ، به جانب خصم اندازند . برهان قاطع ، ماده خشت .  ( 2 ) - ثعالبى ، تاريخ غررالسير ، ص 370 - 369 .  ( 3 ) - ناى سرغين به معناى سورناى ( سرنا ) است و آن نوعى از شيپور باشد كه به هنگام سرور و شادى نوازند . ليك به تصريح خود حكيم فردوسى در سطر بعد ، كارناى نواخته شده است ، پس آوردن « ناى سرغين » در اينجا چندان مناسب به نظر نمىرسد . ","page_name":" 498 ","page_number":498},
  {"content":"\r\n\r\nتيره‌گون دور گشت ، سپهدار ايران به پرموده رسيد و همچون شير ژيان خروشيد و به دو گفت : اى مرد گريزنده ، تو پيرامون دليران جنگى مگرد . اى پسر ، تو هنوز كودك هستى و مرد نمىباشى . پس روا باشد اگر شير مادر را بمكى . پرموده شاه كه چنين شنيد ، به دو گفت : اى شير گزاينده ، تا به كِى مىخواهى در خون ريختن دلير باشى ؟ بدان كه نهنگ دريا و پلنگ خشكى نيز در روز جنگ از ريختن خون خردمندان سير شد . ليك تو از خون مردان سير نمىگردى . اينك چنين گمان مىكنم كه تو شير درّنده‌اى هستى . سر ساوه شاه را كه روزگار همواره به دو مِهر داشت ، از تن جدا ساختى و سپاهيان را آن چنان تباه بكردى كه خورشيد و ماه نيز بر ايشان بخشايش مىآورد . اكنون من از آن شاه جنگاور به يادگار مانده‌ام . پس با خود چنين بپندار كه مرا به زارى كشته‌اى . همانا كه همگى ، چه ترك و چه ايرانى ، از هنگامى كه از مادر زاده شده‌ايم ، براى مرگ بوده است . من از تو گريزانم و تو نيز در پِى من دوانى . ليك بدان كه تا هنگام مرگ من نرسد ، مرا نخواهى يافت . اگر با جنگ افزارى در دست بازگردم ، يا خودم در جنگ كشته خواهم شد و يا تو كشته مىشوى . پس تيز مغزى و آتش‌سرى مكن چرا كه مهتر سپاه نبايد اين گونه باشد . اينك من به سوى خرگاه خود مىروم و چنان كه در اين روزگار بايسته است ، نامه‌اى به سوى شهريار ايران مىنويسم . پس اگر او مرا بپذيرد ، من نيز ديگر دل از مهترى كَنده‌ام و همچون بنده‌اى براى بارگاه او خواهم بود . تو نيز كينه و جنگ را از سر خود دور كن و با منشى خوب آهنگ بزم ساز .\r\nبهرام كه چنين شنيد ، از پيش پرموده بازگشت و چون از جنگ با آن سپاه آسوده شد ، به لشگرگاه پرموده شاه برفت و پيرامون آن دشت نبرد بگشت و سر آن سركشان ترك را از تن جدا ساخت . چون آن سرها را به روى هم نهادند ، به بلنداى كوهى سنگين شد و نامداران پهلوان ، آنجا را بهرام پُشته بخواندند . آنگاه بهرام همهء\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nجنگ افزار سواران و هر چيز ديگرى كه ديد ، از همه‌جا به سوى آن پُشته « 1 »  كشانيد .\r\nسپس نامه‌اى به سوى شهريار ايران بنوشت و در آن در بارهء پرموده و آن سپاه بيشمار سخن گفت و اين كه از آن تركان و شاه پرخاش جوى ايشان چه بر سر او آمد و سرانجام دل پرموده از بيم تيغ او به سوى چاره‌گرى رفت و از آنجا خوار و آواره گشت .\r\nاز سوى ديگر ، خاقان در دژ را ببست و به انديشهء بسيار بپرداخت . ايرانيان نيز بسيار پيرامون آن دژ بگشتند ، ليك هيچكس سامان جنگ با او را ندانست .\r\nپناه خواستن پرموده از بهرام چوبينه\r\nآنگاه بهرام گفت : همانا كه درنگ كردن بر دشت جنگ ، نشانهء زبونى باشد . پس به يلان سينه گفت تا سه هزار سوار از آن رزمگاه برگزيند و ايزدگشسپ نيز چهار تن از پهلوانان جنگاور را بر اسپ سوار گرداند . سپس بفرمود تا هر كسى را كه از تركان بيافتند ، تيز گردن آنها را بزنند تا شايد پرمودهء شهريار چون همهء آن دشت را همچون رودى از خون ببيند ، از دژ بيرون آيد . بدين سان بهرام سه روز در پاى آن دژ بمانْد . به روز چهارم چون خورشيد گيتىفروز ، فروزان گشت ، بهرام به پرموده - مهتر آن كشور و دودمان - پيامى فرستاد و او را گفت : اى مهتر و شاه ترك و چين ، چرا در ميان گيتى اين دژ را برگزيده‌اى ؟ كجا رفت آن گيتى جستن ساوه شاه و آن همه گنج و دستگاه ؟ كجا شدند آن همه پيلان و برگستوان ؟ كجايند آن بزرگان روشن روان ؟ كجا رفت آن همه جادو ؟ كه اكنون بدين سان به اينجا آمده‌اى . همانا كه هيچكس در گيتى همچون پدر تو نبود و همهء سرزمين تركان نيز براى او بس نبود . ليك تو اكنون همچون زنان با دستانى پر از خون ولى با رخسارى به مانند زنان در اين دژ بنشسته‌اى . پس در بار\r\n\r\n","description":"","footnote":" ( 1 ) - به بهرام تَل نيز معروف است . ر . ك . برهان قاطع ، ماده بهرام تل . ","page_name":" 500 ","page_number":500},
  {"content":"\r\n\r\nبگشاى و زينهار بخواه و از براى رسيدن به آن شاه گيتى ، مرا به يارى بخواه . گنج دينار خود را از اين دژ به بيرون بفرست و همهء آن هميانها را به سوى دشت روانه كن . تا من نيز كه در ميان مردمان ايران ، دلاور مىباشم ، در درگاه شاه ايران براى تو ميانجى شوم و تو را مهتر همهء مهتران سازم و از آنچه كه با خود مىپندارى هم بهتر كنم . اگر با خود چيزى مىانديشى كه كار تاريكت را روشن خواهد ساخت ، آن راز را بر من بگشاى و بگوى و اكنون كه كار تو اين چنين گشته است ، ديگر درنگ مكن . ليك اگر آهنگ جنگ دارى و تو را گنج و دينار و سپاهيانى براى جنگ هست ، پس كوس بزن و اين كينه‌ها را باز بخواه . چرا كه چون خواسته باشد ، سپاه به تنگى نخواهد افتاد .\r\nفرستاده كه چنين شنيد ، به پيش پرموده آمد و اين پيام را بگفت . چون پرمودهء كامجوى اين سخن را از او بشنيد ، گفت : به بهرام بگوى كه تا مىتوانى راز گيتى را مجوى . شايد كه تو به گيتى گستاخ گشتى ، چون آن رنجى كه بردى به بار نشست .\r\nليك اكنون ديگر در اين پيروزى ، كژّى مكن . چرا كه اگر تو نو هستى ، اين گيتى كهن است .\r\nنداند كسى راز گردان سپهر * نه هرگز نمايد به ما نيز چهر\r\nبر مهتران فسوس كردن پسنديده نباشد . مرا نيز هم سپاه بود و هم پيل و كوس .\r\nليك بدان كه :\r\nدروغ آزمايست چرخ بلند * تو دل را به گستاخى اندر مبند\r\nپدرم - آن شاه بيدار - كه او را در روزگار نبرد بديدى ، زمين به زير سُم اسپش بنده بود و آسمان نيز براى او مىپوييد . ليك سرانجام آنچه را كه نمىبايست بجويد ، بجست و از انديشهء نادرست خود پيچان گشت .\r\nز افسون ، هنر پاك پنهان شود * همان دشمن از دور خندان شود\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nيكى آن كه گفتى شمار سپاهيان از تابش خورشيد و ماه نيز افزونتر شد و آن ستوران و پيلان همچون تخم گياه در دَم پرّهء آسيا گشتند پس بدان كه تو نيز پيوسته شاد و گيتىفروز نخواهى ماند . همواره از اين بترس كه اين روزگار گزاينده از اين پادزهر برايت زهر بسازد .\r\nكسى را كه خون ريختن پيشه گشت * دل دشمن از وى پر انديشه گشت\r\nبريزند خونش بر آن همنشان * كه او ريخت خون سر سركشان\r\nآگاه باش كه اگر گَرد از سرزمين تركان برآورى ، سرانجام همان كين را از تو بخواهند . اينك من بىسپاهيانم به جنگ تو نمىآيم تا نيكخواهان مرا ديوانه نخوانند . ناگهان نيز به پيش نمىآيم و نمىترسم كه روزگار را بر من بسر آورى . تو در برابر من همچون بنده‌اى هستى و من شهريارم . پس چگونه در پيش بنده خاكسار گردم ؟ ولى بدان كه چون كار بر من تنگ شود ، آن هنگام ديگر اگر از شاه تو زينهار بخواهم ، برايم ننگ نخواهد بود . از آن پس ديگر دژ و گنج و مردمانم از آن تو خواهند بود و كام تو بر اين سرزمين نامور روا خواهد شد . فرستاده كه چنين شنيد ، به پيش بهرام آمد و اين پيام را بگفت . بهرام از شنيدن آن پيام شاد گشت .\r\nخواستن بهرام چوبينه گشادنامهء زينهارى پرموده از هرمزد\r\nپس در نامه‌اى سودمند به نزديك آن هرمزدشاه بلند بنوشتند كه : بدان كه خاقان چين از براى بهرام جنگاور در دژى پناه گرفته و زينهارى گشته است . پس اكنون مُهر و گشادنامه‌اى نياز است و بايد از براى اين مژده سورى به پا كرد . چون خاقان از ما زينهار بخواهد و از آن برترى به سوى خوارى بيآيد ، شاهنشاه ايران نيز شايسته باشد\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nكه چون يكباره رنگ و بوى از خاقان دور گشته ، بر او بخشايش آورَد .\r\nچون آن نامه به نزد شاه ايران رسيد ، از شادى كلاه فرّخ خود را تا به ابر برآورد .\r\nپس كسى را بفرستاد و ايرانيان را به نزد خود بخواند و در كنار تخت شاهنشاهى بنشاند . آنگاه بفرمود تا آن نامه را بر ايشان بخواندند و بر خواننده گوهر بيافشاندند .\r\nپس از خواندن نامه ، شاه به ايرانيان گفت : يزدان را سپاس . سه پاس از شب را به پيش او نيايش مىكنم كه خاقان چين در برابر ما همچون كهتر شود و افسر ما به آسمان بلند برآيد . او همواره سرش را به آسمان برمىافروخت و خود را شاه گيتى مىشناخت . ليك اكنون در پيش يك بندهء برترمنش و سپهبد مرزجوى ما چنان شد كه آن سپهدار و سالار ترك و چين بر ما آفرين كند . خداوند خورشيد و ماه را سپاس كه ما را بر اين برترى نيرو بداد . شمايان هم يزدان را نيايش كنيد و نيكوييهاى خود را بيافزاييد .\r\nآنگاه هرمزدشاه فرستادهء بهرام پهلوان را به پيش خود خواند و با او به خوبى سخنان فراوانى براند . سپس كمر و گوهر شاهوار و يك اسپ و جامهء شهريار و ستام زرّين اسپى كه بر هر مهرهء آن گوهرى نشانده شده بود ، بياورد و براى بهرام بفرستاد .\r\nبه آن فرستاده نيز دينار و يك هميان و چيزهاى بسيارى بداد . چون بدين گونه جامهء شاهوار به بهرام سپرد ، او را مهتر پهلوانان شمرد . پس بفرمود تا دبير به پيش او بيآيد و نامه‌اى بر روى پرند بنوشتند كه : همانا كه خاقان پرموده يار من است و در آن سرزمين در زينهار من مىباشد و يزدان بر اين مُهر و گشادنامه گواه است كه ما بندگان هستيم و او پادشاه است . هرمزد براى بهرام نيز نامه‌اى همچون بهشت و پر از آرزو بنوشت و به دو گفت : پرموده را با سپاهيان با خوبى به اين بارگاه ما روانه كن . آن بهره‌هاى جنگى را نيز كه از سپاهيانش يافته‌اى ، اگر در خور باشد ، به درگاه ما بفرست . بدان كه كردگار گيهان ياور تو است . از اين پس با نيك اخترى و مُروا « 1 »  به هر\r\n\r\n","description":"","footnote":" ( 1 ) - مُروا به پارسى به معناى فال نيك است . ","page_name":" 503 ","page_number":503},
  {"content":"\r\n\r\nجايى كه دشمن در آنجا باشد ، نگاه كن و او را بگير و در بند آور و خانه‌اش را بسوزان . اگر هم سپاه بيشترى نياز دارى همانا كه چون سپاهيانت بيشتر باشند ، گنجت فزون خواهد شد . پس در نامه‌اى ديگر از ما بخواه . ما نيز چندان كه سپاه نياز داشته باشى ، برايت مىفرستيم . در ميان ايرانيانى كه در پيش تو هستند ، همهء كسانى كه دلشان راست بوده است ، در اين نامه ، نام ايشان را ببر تا از رنجى كه ديدند ، بهره يابند . بدان كه من به سپاهيانت مرزبانى مىدهم و به تو نيز افسر پهلوانى مىبخشم .\r\nخشم گرفتن بهرام چوبينه بر پرموده\r\nچون نامه به نزد بهرام پهلوان رسيد ، دل آن پهلوان نامور از شادى جوان شد . از آن نامه در شگفتى بماند و كسى را بفرستاد و ايرانيان را به نزد خود بخواند . آنگاه آن جامهء شاهوار را پيش آورد . هر كس كه آن را بديد ، بر آن آفرين بكرد . سپس همهء سخنان ايرانيان را در آن نامه به ايشان بنمود . با شنيدن آن سخنان چنان آفرينى از آن ايوان برآمد كه گويى روى زمين به جنبش درآمد .\r\nآنگاه بهرام آن نامهء نامور زينهارى را كه از سوى شهريار ايران براى پرموده بيآمده بود ، به نزد او در آن دژ بفرستاد . با ديدن آن نامه ، جان تاريك پرمودهء نامدار درخشنده گشت و از آن بارو فرود آمد و بسيار بر شهريار ايران آفرين بخواند . آنگاه هرچه خواسته در آن دژ بود ، همگى را به بهرام سپرد و كارها را بساخت « 1 »  .\r\nچون بهرام بشنيد كه او آهنگ رفتن به پيش شاه گردنفراز ايران كرده است ، نگاهبانى به آن دژ بفرستاد تا هرچه را كه به كار مىآيد ، بنويسد . بدين سان پرمودهء سرافراز از دژ فرود آمد و همچون گَرد بر اسپ نبرد سوار گشت و با سپاهيانش از دژ روان شد و هيچ به بهرام پهلوان نگاه نكرد . بهرام كه از اين كار آگه شد ، اگر چه آن شاهى را به چنگ\r\n\r\n","description":"","footnote":" ( 1 ) - بلعمى ، تاريخ بلعمى ، ج 2 ، ص 1079 - 1078 ثعالبى ، تاريخ غررالسير ، ص 370 - 367 مسكويه ، تجارب الامم ، ص 189 . ","page_name":" 504 ","page_number":504},
  {"content":"\r\n\r\nآورده بود ، ليك او را ننگ آمد . پس كسى را بفرستاد و پرموده را پياده از راه به پيش سپاه بيآورد . پرموده كه چنين ديد ، به دو گفت : من در هر انجمنى سرافراز بودم . ليك سرانجام با آن همه پر منشى ، زينهار بخواستم و از اوج بلندى به خوارى افتادم . با اين همه تو اى بدكنش ، به اين روزى هم كه برايم پيش آورده‌اى ، خوش‌منش نيستى .\r\nاكنون كه نامهء زينهار را يافته‌ام ، مىخواهم به نزد شهريار ايران بروم تا شايد او با من همچون برادرى شود و اين روزگار بد برايم سبكتر گردد . من كه ديگر همهء تخت و آرام و چيزهاى خود را به تو سپردم پس تو را ديگر با من چه كارى هست ؟ بهرام از گفتار پرموده به خشم آمد و برآشفت و چشمانش سرخ گشت و چنان كه از ناسزايان بود ، او را با تيزى تازيانه‌اى بزد . آنگاه بىدرنگ پاى پرموده را ببستند و از آن پس خرگاه تنگى جايگاهش گشت .\r\nخرّاد برزين كه چنين ديد ، گفت : براستى كه اين پهلوان را خِرد ، يار نيست . آنگاه به نزد دبير بزرگ آمد و به دو گفت : همانا كه اين پهلوان سترگ به اندازه يك پَر پشّه نيز خِرد ندارد و از اين رو است كه هيچكس را به چيزى نمىشمارد . اينك هيچ چاره‌اى نداريم جز اين كه در اين باره با او سخن گوييم . پس اين دو مرد با زبانهايى پر از پند و رخسارى به رنگ لاژورد به نزد بهرام رفتند و به دو گفتند : براستى كه اين رنج را به باد دادى . ليك هرگز سر نامور پر از آتش مبادا . بهرام با شنيدن اين سخن بدانست كه كارى زشت كرد و خشت خشكى را به آب افكند . پس پشيمان گشت و بند از پرموده برداشت و از كردار خود بسيار افسوس بخورد . بىدرنگ اسپى زرّين ستام با يك تيغ هندى زرّين نيام براى پرموده بفرستاد و خودش نيز به نزديك او برفت تا جان تاريكش را روشن سازد . در پيش او بود تا اين كه پرموده ميان را ببست و بر اسپى تيزتك سوار گشت . آنگاه بهرام سپهبد با او تا چندى از راه براند . ليك بديد كه پرموده شاه تازه روى نيست . پس به هنگام پدرود كردن به او گفت : اگر از من آزارى در دل دارى ، به شاه ايران مگوى ، چرا كه از اين سخن براى تو رنگ و بويى نخواهد رسيد . خاقان كه چنين شنيد ، به دو گفت : گلهء ما از بخت است و آن را به يزدان\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nواگذاشتم . من از آن كسانى نيستم كه بخواهم با هر كسى بسيار سخن بگويم . ليك اگر شهريار تو خودش از اين كار آگهى نيابد ، براستى كه مهترى زيبندهء او نخواهد بود .\r\nاين روزگار بود كه مرا بند ساخت . پس نمىگويم كه بنده‌اى با من چنين بدى بكرد .\r\nبهرام از شنيدن گفتار او زرد گشت و بر خود بپيچيد . ليك با دليرى ، خشم خود را بخورد و به دو گفت : اكنون نشان گفتار آن سركشان نامور پديدار گشت كه گفته‌اند :\r\nكه تخم بدى تا توانى مكار * چو كارى ، برت بردهد روزگار\r\nچرا من دل خود را به تو بيآراستم و از گيتى برايت نيكويى بخواستم ؟ به شاه گيتى در بارهء تو نامه بنوشتم و همهء آهوهاى تو را نهان داشتم . خاقان كه چنين شنيد ، به دو گفت : آن ديگر بگذشت و سخنان گذشته همچون باد گشت . ليك چون در جنگ ، خوارى به پيش آيد ، بايد به هنگام آشتى بردبار بود . ولى تو كه خشم و آشتى برايت يكى است ، بىگمان خِرد در نزدت اندك مىباشد . بدان كه چون سالارى راه شاه خود را از دانش در پيش نگيرد ، برايش بد پيش خواهد آمد . بايد راه يزدان را رفت و تيرگيها را از دل پاك كرد . اكنون اگر بيش از اين در اين باره سخن نگويى ، روا باشد . چرا كه آن بد ديگر بگذشت و باد شد . بهرام كه اين سخن را از خاقان بشنيد ، به دو گفت : با خود مىپنداشتم كه اين در نهان خواهد ماند . ليك اكنون از اين گِله به من زيانى نخواهد رسيد . من نيز آنها را پنهان نمىسازم . پس تو چون به آنجا برسى ، هرچه بخواهى بگوى زيرا از آن سخنان ، آبروى من كاسته نخواهد گشت . خاقان گفت : بدان كه هر شهريارى كه نيك و بد كارها را ننگرد و به هنگام بدكردارى بنده‌اش خاموش باشد ، شاهى بىمغز و بىهوش است . چون دشمن بدسگال تو تو را از دور ببيند ، چه نيكخواه باشد و چه همتاى تو ، باز هم تو را ناشايست و سبكسر مىخواند و او را شاه بىانديشه و كم خِرد . بهرام كه چنين شنيد ، رويش زرد گشت .\r\nدر همان هنگام خرّاد برزين به او نگاه كرد و از آن مرد خونخوار و تيز بترسيد كه او را از باد به گَرد آورد . پس به بهرام گفت : اى سپهدار شاه ، خشم خود را بخور و بدان كه\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nخاقان راست مىگويد . پس سخنش را بشنو و انديشهء بد مكن . اگر اين گونه سخن به سردى گفته نمىشد ، اكنون دل او و تو بدين سان دردمند نبود . بهرام گفت : اين بدهنر جايگاه پدرش را مىجويد . ليك خاقان به دو گفت : چنين بد مكن . براستى كه سزاوار باشد ، چون بىپدر شدم به پيرى نرسم . بدان كه هر كسى كه در گيتى همچون تو سرش پر از گَرد و دلش پر از درد بود ، پيوسته بدانديشى كرد و با هيچكس نساخت و از براى كژّى و نامردمى سر خود را برافراخت . تو همواره مرا از شاهنشاه مىترسانى ، ولى بدان كه هر آسانى و رنجى كه از او به من برسد ، سزاوار باشد « 1 »  .\r\nاو در ميان گردنكشان همتاى من است و همچون بندهء بدسگال من نمىباشد . هوشيار و آهسته و نژاده است . پس سوگند به جان و سر شاه سپاه ايران كه اكنون از اينجا بازگردى و در سخن گفتن بيش از اين بدخويى نكنى تا بدانگونه نيز نشنوى .\r\nبا شنيدن اين سخن ، بهرام جنگ آزماى از او بازگشت و با سرى كينه‌ساز به لشگرگاه آمد و به بزرگان پاكيزه انديش گفت كه خرّاد برزين و دبير بزرگ و خردمندان و موبدان در بارهء هر آنچه كه رخ داده ، از آشكار و نهان براى شاه نامه‌اى بنويسند .\r\nآنگاه با خشم به موبد موبدان و ديگر موبدان گفت : اى خردمندان ، هم اكنون از اينجا شتابان همچون باد به دژ برويد و ببينيد كه چه اندازه خواسته و گنجهاى آراسته در آن دژ هست . دبيران با دلى پر هراس به آن دژ رفتند و از پگاه تا سه پاس از شب گذشته به شمارش آن گنجها پرداختند و نامه‌هاى بسيارى از نوشتن شمارهء آنها سياه شد و باز هم سرانجام نوشتن همهء آنها به پايان نرسيد . خواسته‌هاى آن دژ بيشمار بود و سالها بر آنها بگذشته و هيچ از آنها نكاسته بود « 2 »  .\r\nدينار و مرواريد و مرجان و\r\n\r\n","description":"","footnote":" ( 1 ) - در نسخهء ژول مُل ، ص 2030 ، بيت 1274 آمده :\r\nهمى از شهنشاه ترسانيم * سر از بودنيها بگردانيم\r\nليك در نسخهء مسكو ، ج 8 ، ص 390 مصرع دوم بدين گونه آمده :\r\n« سزا زو بود رنج و آسانيم » ^ CENTER .  ( 2 ) - در نسخهء ژول مُل ، ص 2030 ، بيت 1288 آمده :\r\nبدژ در نبد راه ازين خواسته * گذشته برو سال و ناكاشته\r\nليك در نسخ مسكو ، ج 8 ، ص 391 و بروخيم ، ج 8 ، ص 2638 در مصراع دوم بجاى « ناكاشته » ، « ناكاسته » آمده كه صحيح است . ","page_name":" 507 ","page_number":507},
  {"content":"\r\n\r\nيا گوهرهاى كانى از هنگام ارجاسپ و افراسياب در آن آوازه دژ بود كه نامش در گيتى تازه بود . از نخستين كمر سياوش كه در هر مهره‌اى از آن گوهرى نشانده بودند و يا گوشواره‌اش كه هيچيك از كهتران و مهتران گيتى همچون آن را نداشت و كى خسرو آن را به لهراسپ داد و لهراسپ نيز به گشتاسپ داد و ارجاسپ آن را در آن دژ بنهاد ، همهء آن خواسته‌ها را بنوشتند . آنگاه بهرام مرد دبير و سخنگوى و روشندل و يادگيرى را بفرستاد و او بيآمد و همهء آن خواسته‌هايى را كه در آن دژ و يا در دشت نبرد بود ، گرد آورد . در ميان آن خواسته‌ها دو گوشواره و دو موزهء گوهرنگار - كه با شمشهاى زر بر آن بافته شده و با گوهر سر آن شمشها را بپيچيده بودند - و دو بُرد يمانى « 1 »  زربافت بود كه چون سنجيدند ، ديدند كه سنگينى هر يك هفت من است .\r\nبهرام سپهبد - كه از داورىجويى آگه نبود - از راه كژّى و برترىجويى ، آن دو برد يمانى و دو موزه را به كنارى نهاد و در نامه از آنها هيچ يادى نكرد « 2 »  .\r\nسپس به ايزدگشسپ بفرمود تا به همراه سواران بر اسپ بنشيند . هزار مرد از ميان سپاهيان را نيز برگزيد تا با او به درگاه شهريار ايران بروند . سى كاروان شتر نيز از خاقان بخواست و بار آن شتران را بر ساربان بشمرد . بدين گونه سواران برفتند و خاقان نيز به همراه نامداران خود در پيش ايشان براند .\r\nآمدن خاقان به نزديك هرمزد شاه\r\nچون خاقان با آن سپاهيان و گنجهاى ديرينه به نزديك شاه رسيد و هرمزد - آن\r\n\r\n","description":"","footnote":" ( 1 ) - بُرد به نوعى پارچهء لطيف مخصوص يمن گفته مىشده است .  ( 2 ) - ثعالبى از گم شدن گوشواره‌ها و موزه‌هاى گوهرنشان سياوش در ميان آن غنايم ياد مىكند . تاريخ غررالسير ، ص 371 . ليك گرديزى مىنويسد كه از 2 لنگه موزهء مرصع ، يك لنگه در ميان غنايم نبود . زين الأخبار ، ص 91 . ","page_name":" 508 ","page_number":508},
  {"content":"\r\n\r\nشاه گيتى - از آمدن او آگه شد ، با تاجى بر سر و گرزى در دست بر اسپ سوار گشت و بيآمد تا به درگاه رسيد . چون از دهليز كاخ روى خاقان را بديد ، در همانجا بايستاد تا ببيند كه او در راه چه مىكند و آيا به همراه سپاهيانش از اسپ پياده مىشود يا نه آنگاه پس از آن از پيش او برگردد . پس پيوسته در اين انديشه‌ها بود . خاقان همچنان بر اسپ به همراه ايزدگشسپ موبد بيآمد و چون نزديك رسيد ، شاه به همراه سپاهيانش از جاى بجنبيد . خاقان نيز از اسپ فرود آمد و شتابان به پيش شاه ايران بيآمد . ليك شاهنشاه اسپ تكاور خود را براند و در دهليز با او نماند . چندى بود تا اين كه شاه از آن بارگاه به ايوان رسيد . چون خاقان از پس شهريار برفت ، پرده دار بيآمد و رخ اسپ او را بگرفت . پرموده زود از اسپ پياده شد و كهترى شگفت‌انگيزى از خود بنمود و خرامان به نزديك تخت شاه بيآمد ، شاهنشاه كه چنين ديد ، او را سخت بنواخت و از او بپرسيد و او را در كنار خويش بنشاند « 1 »  .\r\nهرمزد از براى جان آن دشمن بدانديش خود اندوهگين گشت . پس جايگاهى سزاوار او بساختند و ايوان خرّمى را بپرداختند . آنگاه هرچه كه بايسته و شايستهء پرموده بود ، به پيش او ببردند . هرمزد سپاهيان را در نزديك او جاى بداد و دبيرى را نيز بر آن كار بگماشت .\r\nچون هرمزد از كار آن خواسته‌هاى آراسته‌اى كه پرموده بيآورده بود ، آگه شد ، آنها را به ميدان فرستاد تا همچنان آن بارهاى گرانمايه با ساربان بمانند . چون خاقان يك هفته از رنج راه بيآسود ، به روز هشتم شاه بزمى بفرمود . خاقان كه در پيش شاه در كنار خوان بنشست ، بفرمود تا بار آن شتران را بر پشت مردان به پيش آن سران بيآورند . براى بردن آن بارها در يك روز ده هزار مزدور بيآمد . بامداد روز ديگر ، شاه مِى را به خوان بيآورد و بنشست . آنگاه آن بارها را بر پشت پنجاه هزار كارگر از ميدان بيآوردند . بدين سان سد گنج از آوازه دژ فراهم آمد و دل شاه ديگر از آن كار آسوده\r\n\r\n","description":"","footnote":" ( 1 ) - ثعالبى ، تاريخ غررالسير ، ص 371 . ","page_name":" 509 ","page_number":509},
  {"content":"\r\n\r\nگشت . سپس شاه بفرمود تا يك تخته پارچه به همراه گوشوار و كمرى پر گوهر - كه گويى همهء آن زر و گوهر بود - به پيش آن سپاهيان بيآورند . با ديدن آنها از آن بزمگاه آفرين بلند شد و همگان گفتند : شاه پيروز باد .\r\nآنگاه شاه به ايزدگشسپ - كه همهء آشكار و نهانش را با او مىگفت - گفت : آيا كار اين چوبينه را كه با مردانگى خود كينه را به پاى مىآورد ، چگونه مىبينى ؟ ايزدگشسپ دبير گفت : اى شاه روشندل و يادگير ، سوارى كه دستانش چوبين باشد ، خوان او را نوآيين بدان « 1 »  .\r\nشاه از شنيدن گفتار او بدگمان شد و روانش چندى پر از انديشه گشت .\r\nآگاهى يافتن هرمزد از ناراستى بهرام چوبينه و پيمان بستن با خاقان\r\nدر همان هنگام فرستاده‌اى سترگ با نامه‌اى از دبير بزرگ به پيش شاه آمد . به دو گفت : شاه گيتى جاودانه شاد باد و سر و تاج او بندگان را ياد بادا . بدان كه در ميان آن گنجها دو بُرد يمانى و موزه‌اى از گوهرهاى نابسوده و گوشوارهء سياوش خردمند - كه خِرد از او براى ما به يادگار مانده است - بود كه بهرام پهلوان دو چيز از آن چهار چيز را براى خود برداشت . ليك چون او اين رنجها را ديده ، اين كارى شگفت نباشد . شاه كه چنين شنيد ، از شاهك پرسيد : هرچه از اين كار ديده‌اى ، براى من بگوى . شاهك نيز بدين سان سخن گفت . شاه گردنكشان از آن كار برآشفته گشت و بىدرنگ گفت :\r\nهمانا كه چوبينه راه خود را گم مىكند و سر به ماه برمىآورد . يكى آن كه خاقان چين را چنان كه از نژاد او سزاوار بود ، بزد . ديگر آن كه چون او را گوشواره به كار آمده ، پس\r\n\r\n","description":"","footnote":" ( 1 ) - مسعودى مىنويسد كه اين وزير هرمزد بنام اريخسيس خوزى بود كه او را بر ضد بهرام چوبينه تحريك كرد . مروج الذهب ، ج 1 ، ص 266 . ","page_name":" 510 ","page_number":510},
  {"content":"\r\n\r\nهمانا كه شهريارى گشته است . ليك اكنون ديگر همهء آن رنجهاى او باد گشت و همهء آن دادگريهايش بيداد شد . هرمزدشاه ، اين بگفت و پرموده را به پيش خود بخواند و بر آن جايگاه نامور بنشاند . در كنار هم ببودند و بخوردند تا شب از راه رسيد و آن زلف تيره و سياه خود را بيافشاند . آنگاه شاه ايران به خاقان گفت : تو از براى من رنجهاى بسيارى در اين انجمن ديده‌اى . پس همچنان كه نشسته بود ، دست دراز كرد و دست پرموده را در دست گرفت . پرموده از او در شگفتى مانده بود . سپس به دو گفت : با ما سوگند تازه‌اى بخور ، به يزدان كه از هر برترى ، برتر است و نگارندهء ناهيد « 1 »  و اورمزد « 2 »  مىباشد ، كه چون از اينجا بازگردى ، از من و نامداران آن انجمن سر نپيچى . بدين گونه سوگندهاى سختى به يزدان پاك و جان سران و تاج و تخت و خورشيد و ماه و آذرگشسپ و مُهر و كلاه بخوردند كه دل خاقان از شاه ايران نپيچد و در هيچ كارى نيز دلش را از او نگسلد . چون اين را بگفتند ، از جاى برخاستند و آمادهء رفتن به سوى خوابگاه گشتند .\r\nچون آفتاب زرد از كوه سر برآورد و سر تاج داران از خواب برآمد ، شاه ايران جامهء شاهوار گرانمايه‌اى بيآراست و آن را با كلاه و كمرهاى زرّين گوهرنگار و دستبند و گردنبند و گوشواره و اسپان تازى زرّين ستام و شمشيرهاى هندى زرّين نيام را به نزديك خاقان بفرستاد و خودش نيز تا دو ايستگاه به همراه او برفت . در سديگر ايستگاه بود كه پس از پيمودن آن راه دراز ، پرموده را درود فرستاد و از آنجا بازگشت .\r\nبهرام - پهلوان سپاه - به همراه نيكخواهان ايران به پيشواز خاقان چين كه آن چنان از شاه ايران شاد گشته و بازگرديده بود ، آمد و در هرجا كه خاقان بگذشت ، در شهر و ده و ايستگاه و كوه و دشت براى چهارپايانش گياه بيآورد . بدين سان بهرام - كه جان بدانديشش پر از شرم بود - پوزش كنان به پيش او بتاخت و چون پرموده را ديد ، بر او آفرين بكرد . ليك خاقان چين از او سر پيچيد و هر آنچه كه از گياه و هميان و بَرده\r\n\r\n","description":"","footnote":" ( 1 ) - ناهيد به پارسى به معناى ستارهء زهره است .  ( 2 ) اورمزد به پارسى به معناى ستارهء مشترى است . ","page_name":" 511 ","page_number":511},
  {"content":"\r\n\r\nآورده بود ، نپذيرفت . بهرام همچنان با او براند ولى خاقان هيچ به او نگاه نكرد . بدين گونه تا پرموده سه ايستگاه را براند ، بهرام با او بود ، ليك پرموده يك روز نيز بهرام را نخواند . سرانجام به روز چهارم خاقان كسى را به نزد بهرام فرستاد و به دو گفت : ديگر از اينجا برگرد ، چون رنج بسيارى ديده‌اى . بهرام كه چنين شنيد ، از او برگشت و با تندى به سوى بلخ روى نهاد .\r\nفرستادن هرمزد ، دوكدان و جامهء زنان نزد بهرام چوبينه\r\nشاه ايران هم از بهرام خشنود نبود و از براى تندى او روانش پر از دود بود .\r\nنخست از براى اين كه بهرام شرم را از دل بشسته و خاقان چين را بيآزرده بود و ديگر آن كه چيزى را كه بدان فرمان نيافته بود ، با دليرى [ از گنج 
  ] برداشته بود . پس شهريار ايران نامه‌اى به بهرام نوشت و در آن گفت : اى ديو ناسازگار ، اين چنين خود را گم كرده‌اى و ديگر از بزرگان بىنياز گشته‌اى . هنرها را از يزدان نمىبينى و بر چرخ آسمان مىنشينى . ديگر آن رنجهاى من و سپاه و بخشش گنج مرا به ياد نمىآورى .\r\nبه راه پهلوان نمىروى و سرت را به آسمان برمىافرازى . اكنون كه از فرمان من سر بپيچيده و آهنگ كارى ديگر كرده‌اى ، جامه‌اى سزاوار و پسنديده و درخور كار تو برايت بيآمد . آنگاه چون شاه مُهر خود را بر آن نامه نهاد ، بفرمود تا دوكدان سياهى را با دوك و پنبه در درون آن بيآورند و رنگ و بوى ناسزاوار بسيارى نيز در آن بنهند و پيراهنى لاژوردين از موى [ جانوران 
  ] و شلوارى سرخ و سربندى زرد نيز بيآورند .\r\nسپس فرستادهء بىمنشى را - كه سزاوار بردن آن جامه‌هاى بىارزش باشد - برگزيد و به دو گفت : اينها را به نزد بهرام ببر و به او بگوى : اى پست بدنژاد ، تو خاقان چينى را در بند مىآورى و بر بزرگان ، گزند مىپسندى . ليك بدان كه من تو را از اين پس به\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nهيچ چيزى نشمارم و از آن تختى كه هستى به زير مىآورم « 1 »  .\r\nفرستاده كه چنين شنيد ، همچون باد با آن جامه‌ها به نزد بهرام بيآمد و همهء سخنانى را كه شنيده بود ، براى او ياد كرد . چون بهرام آن جامه‌ها را به همراه نامه بديد ، شكيبايى و خاموشى برگزيد و پيوسته مىگفت : پاداش آن همه جنگهاى من از شاه اين چنين است . ليك دانم كه اين بد از انديشهء خود شاه نمىباشد و از براى گفتار نارواى دشمن بدخواه من بوده است . پس چون شاه بر بندگان خود پادشاه است ، اگر مرا اين چنين خوار بگيرد ، باز هم روا باشد . ولى گمان نمىبردم كه بدانديشان نيز به نزديك شاه راه مىيابند . از آن هنگام كه با آن سپاه اندك به تيزى از درگاه شاه رفتم ، همگان آنچه را كرده‌ام و اندوه و رنج و سختىاى را كه برده‌ام ، بديده‌اند . اينك چون پاداش آن رنجها ، خوارى باشد و يا اگر بخت من ناسازگار گشته است ، پس از روزگارى كه اين چنين مِهر خود را از من بگسست به درگاه يزدان مىنالم .\r\nآنگاه بهرام يزدان نيكىدهش را ياد كرد و آن جامه‌هاى سرخ و زرد را بپوشيد و آن دوكدان سياه را به همراه همهء آنچه كه شاه برايش فرستاده بود ، در پيش خود نهاد . سپس بفرمود تا همهء آن بزرگان و نامداران شاه گيتى از ميان سپاه به نزد او برفتند . جان تاريك بهرام پر از انديشه بود . چون همهء ايشان از پير و جوان برفتند و چنان پوششى بر بهرام پهلوان بديدند ، همگى از آن كار در شگفتى بماندند و هر يك به گونه‌اى بيانديشيدند . پس بهرام پهلوان گفت : بدانيد كه شاه چنين جامه‌اى برايم بفرستاده است . شاه بر ما پادشاه است و ما بندگانيم و دل و جان خود را به مِهر او آكنده‌ايم . اكنون اى بينندگان ، اين كار را چگونه مىبينيد و آيا بايد به آن شهريار زمين چه گوييم ؟ با شنيدن اين سخن ، همگى زبان بگشودند و گفتند : اى پهلوان پر هنر و نامور ، اينك كه ارج تو در نزد شاه اين چنين است . پس سپاهيان در نزد او همچون سگان هستند . بنگر كه آن خردمند پير چون در رى از اردشير دلتنگ شد ، چه گفت\r\n\r\n","description":"","footnote":" ( 1 ) - ثعالبى ، تاريخ غررالسير ، ص 372 بلعمى ، تاريخ بلعمى ، ج 2 ، ص 1080 - 1079 مسكويه ، تجارب الامم ، ج 1 ، ص 189 دينورى ، الأخبار الطوال ، ص 111 . ","page_name":" 513 ","page_number":513},
  {"content":"\r\n\r\nاو گفت : من از موبد و تخت شاه بيزار هستم ، چرا كه نيك و بد مرا نگاه نمىدارند .\r\nاكنون تو نيز از كسى كه آزرمجوى تو نيست ، چه مىجويى و چگونه از او آبروى مىخواهى ؟ ليك بهرام به ايشان گفت : هرگز اين سخن را مگوييد . چرا كه سپاهيان از شاه آبروى مىگيرند . ما همگى بندگان او هستيم و او به ما دهنده است و ما از او مىداريم . ولى ايرانيان در پاسخ بهرام گفتند : بدان كه ما ديگر از اين پس كمر نبنديم و هيچيك در ايران او را به شاهى نمىخواهيم و بهرام را نيز پهلوان سپاه نمىدانيم .\r\nاين بگفتند و از كاخ بهرام سپهبد به دشت رفتند . با اين همه بهرام سپهبد همواره سپاهيان را پند مىداد و لبهاى ايشان را با پند در بند مىكرد .\r\nاندر ديدن بهرام چوبينه بخت خود را\r\nاين چنين بود تا اين كه دو هفته بگذشت . پس بهرام سپهبد از ايوان به دشت آمد ، بر سر راهش بيشه‌اى پر درخت و سزاوار ميخوارگان نيكبخت پديدار شد . در آن مرغزار چنان گورخرى بديد كه هيچكس شكارى از آن نيك تر نبيند . بهرام از پس از آن به نرمى براند و اسپ خود را هيچ تند نساخت . در آن نخچيرگاه بيشه راه تنگى به پيش آمد و چون آن گورخر ژيان از آن راه تنگ بگذشت ، بيابان و باغ و دشت پديدار گشت . بهرام همچنان براند و گورخر نيز بتاخت و سرانجام بهرام و اسپ سرخ رنگش از خوى « 1 »  در آب فرو شدند . چون بهرام به آن دشت بنگريست ، ناگاه كاخ پر مايه‌اى پديد آمد . پس همچنان كه آن گور راهجوى به پيش مىرفت ، بهرام از پس آن به سوى آن كاخ روى نهاد و به پيش كاخ اسپ براند . ايزدگشسپ نيز از پس او روان بود . آنگاه بهرام رخ اسپ تكاور خود را به ايزدگشسپ داد و به دو گفت : همواره خِرد يار تو باشد . سپس بهرام پياده و بىهيچ راهنمايى به دهليز كاخ برفت .\r\n\r\n","description":"","footnote":" ( 1 ) - خوى به پارسى به معناى عرق تن است . ","page_name":" 514 ","page_number":514},
  {"content":"\r\n\r\nايزدگشسپ چندى آن اسپ گرانمايه را نگاهداشت ، كه در همان هنگام يلان سينه كه كمر بسته بود ، از پس او بر اسپى تكاور بيآمد . ايزدگشسپ دلير كه او را بديد ، به دو گفت : اى نرّه شير ، تو به درون كاخ برو و ببين كه آيا آن سالار و سپهدار نامبردار ما به كجا رفت ؟ يلان سينه كه چنين شنيد ، با دلى پر از انديشه و در جستجوى سالار خود روى به آن باغ نهاد . در آنجا كاخ و ايوان فرخنده‌اى ديد كه به مانند آن را در ايران نديده و نشنيده بود . در يك سوى ايوان ، تاكى « 1 »  ديد كه سر آن از ديدگان ناپديد بود . در آن تاك تخت زرى نهاده بودند كه بر هر پارهء آن مرواريد خوشاب و گوهر نشانده بودند .\r\nبر روى آن تخت نيز بوبى « 2 »  از ديباى روم افكنده بودند كه بر آن زر و گوهر بافته شده بود و زنى تاج دار و سروبالا با رخسارى همچون بهار بر روى آن بنشسته بود « 3 »  .\r\nدر كنار آن تخت زرّين نيز زيرگاهى بود و بهرام - پهلوان سپاه - بر آن بنشسته بود . كنيزان و بتان پرى روى بيدار بخت فراوانى هم به گِرد تخت بودند . ايشان نهانى چيزهاى بسيارى بگفتند ، ليك بجز آن دو هيچكس از سخنشان آگه نشد . چون آن زن ، يلان سينه را بديد ، به كنيزى گفت : اى يار خوب ، زود برو و به آن شيردل بگوى كه تو را به اينجا راهى نيست . پس در نزد ياران خود بمان ، زيرا او اكنون مىآيد . پس تو به پيش برو . سپس آن ريدكان را از ايوان به نزد سپاهيان بفرستاد تا اسپ آن پهلوانان را به آخور ببرند . آنگاه پاليزبان به فرمان آن ميزبان تازه روى در باغ را بگشود . سپس مرد مهترپرستى با برسمى در دست از پِى باژ به باغ آمد و به گِرد آن باغ خوان بنهادند و خوراكهايى بيآوردند كه در گمان نمىگنجيد . چون خوراك خورده شد ، اسپ آن گردنكشان را ببردند . به هنگام برگشتن ، بهرام به آن زن گفت : اورمزد با تاج\r\n\r\n","description":"","footnote":" ( 1 ) - طاق .  ( 2 ) - بوب به پارسى به معناى فرش است .  ( 3 ) - در تجارب الامم في أخبار ملوك العرب و العجم اين زن ، جنّيه‌اى به نام مذهبه دانسته شده است . ص 330 - 329 . ","page_name":" 515 ","page_number":515},
  {"content":"\r\n\r\nتو يار بادا . زن به دو گفت : هميشه پيروز و شكيبادل و سگالشگر باشى .\r\nچون بهرام از آن گلشن به بيرون آمد ، گويى از چشمانش خون مىباريد . ديگر منش و سخن گفتن او ديگرگون گشته بود . گويى سر به آسمان برآورد . در همان هنگام آن نرّه گور بار ديگر بيآمد و بهرام سپهبد اسپ سرخ‌رنگ خود را از پس او براند . بدين سان تا بهرام از آن بيشه به بيرون آمد ، آن گورخر راهنماى بهرام بود .\r\nبهرام از آن نخچيرگاه به شهر آمد و از آن كار با سپاهيانش هيچ سخنى نگفت . خرّاد برزين كه چنين ديد ، به دو گفت : اى مهتر راستگوى ، آيا اين شگفتى كه در آن نخچيرگاه رخ داد و هرگز كسى به مانند آن را نديده و نشنيده بود ، چه چيز بود ؟ ليك بهرام پهلوان هيچ پاسخى به دو نداد و دژم روى به سوى ايوان نهاد .\r\nگرفتن بهرام چوبينه آيين پادشاهى\r\nروز ديگر چون مرغزار سيمگون گشت و چراغ درخشان و زرد خورشيد پديدار شد ، بهرام چوبينه بوبى از ديباى چينى بگسترد ، چنان كه گويى زمين همچون آسمان گشت . بر همهء آن كاخ نيز زيرگاه‌هاى زرّين بنهادند و بالينهايى از ديباى زربافت بيآورد . سپس زيرگاه زرّينى بنهادند و بهرام پهلوان سپاه بر آن بنشست . بدين گونه نشستنگاهى شاهنشاهى بيآراست و كلاه بزرگى بر سر نهاد . چون دبير بزرگ در كار او نگاه كرد ، بدانست كه او ديگر دلير و سترگ گشت . دبير بزرگ كه به نزد خرّاد برزين رسيد ، آنچه را دانسته و ديده و شنيده بود ، براى او بگفت . چون خرّاد برزين اين سخنان را بشنيد ، بدانست كه ديگر آن رنجها كهن گشت . پس گفت : اى دبير گرامى ، تو چنين كارى را بر دل خود آسان مگير . بدان كه نبايد در اين باره لب به سخن بگشايى و بايد در شب تيره به پيش شاه ايران برويم . شاهنشاه ما با اين كارى كه آن دوكدان و جامه‌ها را براى بهرام بفرستاد ، خيره‌سرى كرد و ندانست كه بهرام - اين شير پرخاشخر - اين گونه سر از فرمان خواهد پيچيد . اينك دل بهرام پر از انديشهء\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nتاج گشته و تخت پيلسته در زير خود نهاده است . بدين سان آن دو تن با يكديگر در آن باره همه گونه سگالش كردند و سرانجام بر آن نهادند كه بگريزند . پس در شبى تيره از بلخ بگريختند .\r\nليك بهرام سپهبد از آن روانهاى روشن و بيدارشان كار آنها را بدانست و به يلان سينه گفت : با سد سوار از پِى اين ناهوشياران بتاز . يلان سينه نيز از پِى ايشان بتاخت و چون به آن دبير بزرگ رسيد ، همچون گرگ برآشفت و هرچه داشت ، از او بگرفت و او را در بند گران آورد و از رفتن بازداشت . آنگاه او را از همان راه به نزديك بهرام برد تا آن بىگناه را تباه سازد . بهرام پهلوان كه دبير بزرگ را بديد ، به دو گفت : اى ديوساز ، چرا بىدستورى من از پيشم برفتى ؟ دبير گفت : اى پهلوان ، بدان كه اين خرّاد برزين بود كه مرا به اين رفتن واداشت . او به من گفت : ديگر نبايد در اينجا بود و اگر در اينجا درنگ سازى ، كام بدگوى تو برآورده خواهد گشت . زيرا چون بهرام پهلوان سپاه بر اين بارگاه به شاهى بنشيند ، ديگر بيم كشتن من و تو خواهد رفت ، مگر اين كه بازگردى . بهرام كه چنين شنيد ، به دو گفت : شايد چنين باشد . بايد در نيك و بد اين كار به سگالش پرداخت . آنگاه بهرام هر آنچه را كه از او گرفته شده بود ، به دو باز داد و از گنج خود نيز به دو بداد . سپس او را گفت : برو و كار خود را به ژرفى نگاه بدار و بيش از اين مگريز .\r\nآگه دادن خرّاد برزين ، هرمزد را از كار بهرام چوبينه\r\nاز سوى ديگر ، خرّاد برزين نهانى تاخت تا به نزد هرمزد - آن شاه گيتى - برسيد .\r\nپس همهء گفتنيها را به او بگفت و همهء رازها را بر او آشكار بكرد و همهء آن كار بيشه و مرغزار را نيز به شهريار بگفت و در بارهء آن رفتن گورخر و آن راه تنگ و آرامش بهرام\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nو آن درنگ و كاخ و تخت گوهرنگار و آن زن تاج دار و كنيزان ، هرچه كه ديده و شنيده بود ، با او سخن راند . هرمزد تاجور از شنيدن آن سخنان در شگفتى ماند و هر آنچه شنيد ، در دل بگرفت . آنگاه چون گفتار آن موبد و نيز سخن آن پيش گوى كه گفته بود سرانجام او از تخت شاهى سر خواهد پيچيد ، به يادش آمد ، آه سردى از دل بكشيد . پس زود موبد موبدان را به نزد خود بخواند و او را در كنار خرّاد برزين بنشاند و به خرّاد برزين گفت : اكنون از آنچه كه در راه ديدى ، لب بگشاى و سخن بگوى . خرّاد برزين نيز به فرمان شاه زبان بگشود و همهء آن سخنان را ياد بكرد . آنگاه شاه به موبد موبدان گفت : آيا اين چگونه خواهد شد ؟ بايد در اين باره سخن گويى كه چگونه گورخرى در بيشه‌اى راهنما مىگردد و در ميان بيابان سرايى مىبينى و زن تاج دار را بر تختى زرّين و با كنيزان شاهوارى در پيش مىيابى ؟ براستى كه اين داستان بسان خوابى است كه از گفتهء باستان به ياد آيد .\r\nموبد كه چنين شنيد ، به آن شاه گيتى گفت : بدان كه آن گورخر در نهان ، ديوى است كه چون بهرام را از راستى بخواند ، ديگر در دلش كاستى پديدار گشت . آن كاخ را نيز همچون گورستانى بدان و آن زن نيز كه بر تخت نشسته بود ، جادوگرى ناسپاس است كه آن تاج و تخت بزرگى را به دو بنمود و آن سترگى را در بهرام بيافزود . آنگاه از براى همين بود كه چون بهرام از پيش او بازگشت ، ديگر پر منش و سست گشت و بدان كه ديگر او را بدست نخواهى آورد . دل بهرام از آن دوكدانى كه برايش بفرستادى ، پر از داغ بود و پس از آن ، راه ديو جادوگر نيز به آن افزوده گشت . تو نمىبايست آن جامهء ناشايست را به نزديك آن ناراستكار مىفرستادى . زيرا ايرانيان با ديدن آن ديگر از شاهنشاه ايران سر پيچيده و اميد خود را ازو بريده‌اند . اكنون چاره‌اى بساز تا آن سپاه را از بلخ به سوى اين بارگاه بيآورى .\r\nشهريار ايران ديگر از فرستادن آن پنبه و جامهء پر نگار پشيمان گشت و از خرّاد برزين پرسيد كه : آيا در آن بارگاه بهرام در بارهء آن زن چه گفتند ؟ خرّاد برزين به هرمزد گفت : اى شهريار ، همهء سپاهيان بگفتند كه آن زن نامدار ، همان بخت بهرام بود كه\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nآن چنان خوب و نيكو بر تخت بنشسته بود . شهريار كه اين سخن را از او بشنيد ، سخت از روزگار بد بترسيد .\r\nچندى بر اين نگذشت كه كسى از سوى بهرام پهلوان و سوار به نزد شاه آمد و سبدى پر از دشنه‌هايى - كه سر تيغهايشان پيچيده بود - بيآورد و در پيش شاه بنهاد .\r\nشاه كه چنين ديد ، بفرمود تا آن تيغها را بشكنند و در آن سبد نابكار بيافكنند . سپس آنها را به نزد بهرام بفرستاد . بدين سان بىاين كه هيچ سخنى گفته شود ، همه چيز آشكار شد . چون بهرام سر آن سبد را باز كرد ، آن سر تيغهاى دراز را بديد كه به دو نيم كرده و در آنجا نهاده بود . پس پر انديشه گشت و كسى را بفرستاد و ايرانيان را به نزد خود بخواند و همه را پيرامون آن سبد بنشاند و به ايشان گفت : اين پيشكش شهريار را ببينيد و اين را خوار مداريد . او پيوسته مىگويد كه اين سپاه ، سپاهى بىارزش است و اكنون نيز اين سرهاى دشنه بر آنچه گفتم ، گواه هستند . سپاهيان از آن كار شاه و گفتار پهلوان سپاه پر از انديشه گشتند و گفتند : يك روز پيشكش شهريار براى ما دوك و جامهء پر نگار است و روز ديگر دشنه . همانا كه اين پيشكشها از زخم و دشنام نيز بدتر مىباشند . از اين پس اگر بهرام پسر گشسپ اسپ خود را بر خاك آن درگاه شاه ايران بگذارد ، ديگر مغز و پوستى براى بهرام و آن بىارزشى كه دوست اوست ، مباد .\r\nچون بهرام سپهبد گفتار ايشان را بشنيد و دل سپاه را از شاه برگشته ديد ، به سپاهيان گفت : بيدار و روشن روان باشيد زيرا كه خرّاد برزين همهء سخنان پوشيدهء ما را در پيش شهريار آشكار ساخت . پس اكنون همگى چارهء جان خود را بكنيد و امروز با من پيمانى ببنديد تا شايد كسانى را از ميان سپاه به راه بفرستم كه ما را از دشمن نگاهدار باشند . و گرنه روزگار را از من برگشته و همهء سپاهيان را كشته بپنداريد . بهرام ، اين بگفت و خودش آهنگ ديگرى كرد . اينك اين را بنگر تا در شگفتى بمانى . بهرام كه در دلش از سپاهيانش بيم بود ، سپاهيان را همه گونه بيآزمود . سوارانى را به گِرد كشور بپراكند تا شايد چون نامهء شهريار ايران به نزديك\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nايرانيان برسد ، ديگر براى پيكار به همراه او كمر نبندند . ليك چندى بر اين بگذشت و هيچكس نامهء شهريار را نخواند .\r\nسگالش نمودن بهرام با سرداران از پادشاهى خود و پند دادن او را گُرديه ، خواهر خويش\r\nسپس بهرام گرانمايگان را به پيش خود بخواند و رازهاى بسيارى در پيش ايشان براند . با مهترانى همچون همدان گشسپ « 1 »  و دبير بزرگ و يلان سينه - آن نامدار سترگ - و بهرام پهلوان سياوش‌نژاد و كنداگشسپ - آن خردمند راد - كه همگى شيران جنگاورى بودند به سگالش پرداخت . سپس بهرام - آن پهلوان سپاه - به آن سپاهيان تيز و گمراه گفت : اى نامداران گردنفراز ، ما را به انديشهء هر يك از شمايان نياز است . شاه از ما بىهيچ گناهى آزرده گشت و اين چنين از آيين و راه سر بپيچيد .\r\nاكنون بگوييد كه چه بايد بسازيم و درمان اين كار چيست ؟ بر كسى كه زخمى است ، نبايد گريست . همانا كسى كه درد خود را از پزشك بپوشيد ، سرانجام خون بگريست . اگر ما نيز راز خود را از دانايان بپوشانيم ، كارى آسان برايمان دراز خواهد گشت . اينك درد نهانى خود را به دانايان گيتى مىگويم . بدانيد كه من به فرمان شاه ، آن چنان كينه‌خواه و با آن سپاهيان از ايران برفتم . براستى كه هيچكس اگر بسيار نيز در گيتى بماند ، به آن اندازه دشمن نخواهد ديد . اگر پرمودهء ترك به همراه ساوه شاه به سوى ايران سپاه خود را مىكشانيد ، ديگر ايران به يك مهرهء موم نيز نمىارزيد . پس از آن هم آهنگ روم داشت . ليك سرانجام به پرموده و ساوه شاه آن رسيد كه هيچكس به مانند آن شگفتى را در گيتى نديده بود . اگر چه رنج فراوانى بردند ، ولى\r\n\r\n","description":"","footnote":" ( 1 ) - در نسخهء مسكو ، ج 8 ، ص 408 در نسخه بدل زيرنويس ، اين نام به صورت همداگشسپ ضبط شده است . ","page_name":" 520 ","page_number":520},
  {"content":"\r\n\r\nاز آن پس ديگر بر ايشان نه پيل برجاى گذاردم و نه گنج . بدين سان شاه ايران بار ديگر گنجى بيافت و توانگر شد ، ولى بر سپاهيان آشفته گشت . اكنون چه چاره‌اى براى اين كار مىسازيد و اين زخم را چگونه درمان مىكنيد ؟ من ديگر هر رازى كه در دل داشتم ، آشكار بكردم و از آن پادشاهى جدا گشته‌ام . شمايان نيز زود هر چاره‌اى كه مىدانيد ، از نيك و بد بگوييد .\r\nدر پس پردهء بهرام پهلوان و نامور ، خواهرى روشن روان و خردمند و پرى رخ به نام گُرديه « 1 »  بود كه دلآرام بهرام بود . چون گرديه از پشت پرده گفتار بهرام را بشنيد ، برآشفته گشت و دلش از كينه بردميد . پس با دلى پر سخن و لبانى پر از گفتارهاى كهن و ديدگانى پر از اشك و رخسارى به زردى زرير و زبانى كه به مانند پيكان تير ، تيز كرده بود ، به ميان آن انجمن برفت . چون برادرش آواى خواهر را بشنيد ، از گفتار و پاسخ او آرام گشت . ايرانيان نيز از بيم زيان ، خاموش گشتند . پس گرديه به آن سپاهيان گفت : اى نامداران راهجوى ، چرا از سخن گفتن خاموش مانده‌ايد و اين چنين جوش جگر خود را بنشانده‌ايد ؟ اين كار را چگونه مىبينيد و در اين دشت خون چه چاره‌اى مىسازيد ؟ شمايان سران و جنگاوران و مهتران خردمند و بيدار دل ايران هستيد .\r\nايزدگشسپ سوار كه چنين شنيد ، به دو گفت : اى كه از گرانمايگان به يادگار مانده‌اى ، همانا كه اگر زبانهاى ما همچون تيغ تيز هم گردد ، از درياى خِرد تو نگذرد .\r\nهمهء كارهاى شما ايزدى است و از مردانگى و دانش و خردمندى مىباشد . اينك ما نبايد كه همچون پلنگ با هر كسى جنگ بسازيم . از اين پس ديگر هيچيك از من در اين باره سخنى مپرسيد ، چرا كه دانش من در اين باره به پايان رسيد . اكنون اگر تو آهنگ جنگ كنى ، ما نيز تو را يارى سازيم و در پيش سواران ، سوارى كنيم . چنين مىپندارم كه اگر پهلوان از من خشنود باشد ، جاودانه جوان خواهم ماند .\r\n\r\n","description":"","footnote":" ( 1 ) - برخى روايت كرده‌اند كه اين گرديه ( كرديه ) در عين اين كه خواهر بهرام چوبينه بوده ، زن او نيز بوده است . ر . ك . طبرى ، تاريخ طبرى ، ج 2 ، ص 731 ثعالبى ، تاريخ غررالسير ، ص 384 . ","page_name":" 521 ","page_number":521},
  {"content":"\r\n\r\nچون بهرام گفتار او را بشنيد ، روش او را سازش‌پذير ديد . پس به يلان سينه روى كرد و گفت : اكنون تو چه در نهان دارى ؟ يلان سينه گفت : اى سپهدار پهلوان ، همانا كسى كه به راه يزدان برفت ، چون پيروزى و فرّهى بيابد ، هرگز ديگر به سوى بدى نگرايد . زيرا اگر چنين كند ، آن آفرينى هم كه يافته بود ، از آن پس نفرين شود و روزگار از او پر از كينه گردد . اينك كه يزدان به تو فرّهى و بخت و سپاه و گنج و تاج و تخت بداد ، اگر اينها را از او بپذيرى ، افزونتر خواهد شد . ليك هر كه ناسپاس باشد ، دلش پر از خون خواهد گشت .\r\nسپس بهرام چوبينه به بهرام گفت : اى با خِرد و انديشه يار ، آيا مىگويى كه از اين تخت و تاج جستن ، سرانجام براى ما بزرگى خواهد رسيد يا درد و رنج ؟ بهرام از اين كار بخنديد و سپس انگشترى خود را به سوى بالا انداخت و به بهرام چوبينه گفت :\r\nدرست در همين زمانى كه اين انگشتر در هوا مىماند ، يك بنده مىتواند پادشاه گردد . اين كارى بزرگ است . پس آن را خوار مپندار . زيرا كه ديهيم شاهى را نمىتوان خوار شمرد .\r\nآنگاه بهرام به كنداگشسپ گفت : اى شير تيغ زن و تازنده اسپ ، تو اين كار ما را چگونه مىبينى و چه مىگويى ؟ آيا تخت شاهى سزاوار ما هست ؟ كنداگشسپ سوار گفت : اى كه در گيتى از پهلوانان به يادگار مانده‌اى ، بدان كه موبدى در رى بر اين كار داستان زده است كه : هر كسى كه دانا و نيك پِى باشد ، اگر اندكى هم پادشاهى كند و سپس زود درگذرد و روانش به سوى آسمان به پرواز درآيد ، بهتر است از اين كه ساليان دراز بنده و نيازمند فرّ شاه باشد .\r\nسپس بهرام به دبير بزرگ گفت : اى گرگ پير ، لب بگشاى . دبير بزرگ چندى خاموش ماند و لب ببست و بسيار انديشه بكرد . آنگاه به بهرام گفت : همانا كسى كه جوياى كام باشد ، اگر چنان كه سزاوار است ، آن را بجويد ، مىيابد . ليك با كوشش نمىتواند از بختى كه يزدان دادگر برايش نهاده ، بگذرد .\r\nبهرام سپس به همدان گشسپ گفت : اى كه در نشيب و فرازها گشته‌اى ، بدان كه\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nهر سخنى كه براى نمودن در پيش چشم ديگران بگويى ، باد مىگردد . اكنون آنچه از نيك و بد روزگار در اين كار مىبينى ، بگوى . همدان گشسپ بلند گفت : اى كه در نزد پر مايگان ، ارجمند هستى ، چرا از بدى كه هنوز نيآمده ، مىترسى و از چه رو از ديهيم شاهى مىپرسى ؟ كار خود را بكن و آنچه كردى از آن پس به يزدان بسپار .\r\nچون از خار مىترسى ، چرا به سوى خرما دست مىيازى ؟ مرد تن آسانى هرگز مهتر انجمن نخواهد شد ، چرا كه همواره بيم جان و رنج تن با اوست .\r\nخواهر بهرام پهلوان از گفتار ايشان پيوسته پيچان و تيره روان بود . ليك از هنگام برگشتن خورشيد تا نيمه‌شب در آن باره هيچ لب به سخن نگشود . سرانجام بهرام به دو گفت : اى زن نيك ، آيا گفتار اين انجمن را چگونه مىبينى ؟ گرديه كه از انديشهء آن بزرگان شاد نبود ، هيچ پاسخى به دو نداد و به دبير بزرگ روى كرد و گفت : اى مرد بدساز كه همچون ديو و گرگ هستى ، با خود چنين گمان كرده‌اى كه هيچيك از آن نامداران آزاده خوى گيتى تا كنون آرزوى اين تاج و تخت و سپاه و بزرگى و پيروز بختى را نداشته‌اند ؟ اگر شاهى از بندگى كردن آسان تر است ، پس براستى كه بر اين دانش تو بايد گريست . اينك بايسته است كه به آيين شاهان پيشين برويم و سخنان آن برتران را بشنويم . چه بسيار كه تخت و تاج بيكار بود و هيچ كهترى به آن نگاه نكرد . همگى با مردانگى گيتى را نگاه داشتند و يك تن نيز چشم به تخت شاهى ندوختند . هر كسى كه دانا و پاك مغز باشد و همه گونه انديشهء نغزى كرده باشد ، مىداند كه شاهى از بندگى بهتر است و برترى از افكندگى برتر مىباشد . آن كهتران نيز هرگز به تخت كيان دست نيازيدند و تنها كمر بندگى ببستند و از شاهان بهى خواستند و همگى دل به فرمان ايشان بيآراستند . پس بدان كه هرگز بيگانه زيبندهء تاج شاهى نيست و تنها مرد نژاده است كه سزاوار بزرگى مىباشد . نخست از كاووس شاه آغاز مىكنيم كه همواره مىخواست راز يزدان را بجويد و ستارگان را بر آسمان بشمارد و خَم چرخ گردنده را بنگرد . ليك سرانجام از براى كژانديشى و بدنهادى با آن خوارى و زارى در سارى بر زمين افتاد . ولى هرگز كسانى چون گودرز\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nو رستم پهلوان روان خود را از براى پادشاهى رنجه نداشتند . سپس چون كاووس به هاماوران رفت و در آنجا پايش را در بند گران ببستند باز هم كسى از ايشان آهنگ آن تخت شاهى را نكرد و تنها به اندوهخوارى او بپرداختند . چون در آن هنگام ايرانيان به رستم بگفتند كه : تو سزاوار تخت شاهى هستى ، رستم به آن كسانى كه اين سخن را گفته بودند ، بانگى بزد و گفت : همانا كه با دودمان ديو ، يار هستيد . هرگز آن بزرگى و كلاه مباد كه شاه در بند باشد و من بر تخت زر بنشينم . آنگاه رستم دوازده هزار سوار برگستوانور از ايران برگزيد و كاووس و گيو و گودرز و توس را از بند رها ساخت . پيروز هم چون كشته شد و بخت از ايرانيان برگشت و از كار او خوشنواز ، دلاور گشت و با آرامش بر تخت ناز بنشست ، سوفراى - فرزند كارن - برفت و تخت بزرگى را باز آورد . آنگاه چون ايرانيان آن پيروزى او را بديدند ، همهء گردنكشان به پيش او رفتند تا به شاهى بر او آفرين كنند و يك كهتر بر روى زمين شهريار گردد .\r\nليك سوفراى به ايرانيان گفت : اين كارى ناشايست است چرا كه بزرگى و تاج تنها سزاوار پادشاه مىباشد . اكنون هم اگر چه كواذ خردسال است ، با اين همه گرگ را در بيشهء شير نخواهيم آورد . شمايان مىخواهيد كه يك بىنژاد را به شاهى برسانيد و با اين كار خود همهء دودمان شاهى را به باد دهيد . سرانجام هم چون كواذ به مردانگى رسيد و سر سوفراى را از تاج خود برتر ديد ، به گفتار بدنژادان ، او را - كه پشتيبان پادشاهيش بود - بكشت . پس از آن چون سپاهيان بر كِي كواذ « 1 »  برآشفتند و جاماسپ را بر تخت داد بنشاندند و پاى كواذ - آن سوار دلاور و شاهى كه از نژاد شاهان بود - را ببستند ، يك بدنژاد ، كواذ را به رزمهر داد تا شايد كينهء پدرش را از او بگيرد . ليك چون رزمهر نگاه كرد ، هيچكسى را نديد كه سزاوار آن تخت و تاج شاهى باشد . پس بند از او برداشت تا كار خود را بسامان سازد . بدين سان هيچيك از كهتران - اگر چه نژاد درستى هم داشت - تاج شاهى را نجست . يكى از تركان به نام\r\n\r\n","description":"","footnote":" ( 1 ) - مراد از كِي كواذ در اينجا همان قباد - پدر انوشيروان - است . ","page_name":" 524 ","page_number":524},
  {"content":"\r\n\r\nساوه شاه بيآمد تا نگين و كلاه شاهى را بجويد . ولى پروردگار آفرينندهء گيهان روشن چنين خواست تا او در ايران زمين نابود گردد . اينك [ اى بهرام 
  ] پس از آن هنگامى كه بنده بودى ، چرا به آرزوى تخت شاهنشاهى افتادى ؟ اكنون يلان سينه كوشش مىكند تا من از بهرام پسر گشسپ شهريارى براى گيتى بيآورم . ليك بدان كه شاه خردمندى همچون انوشيروان به روزگار پيرى از براى هرمزد از شادى ، جوان بود .\r\nاينك همهء بزرگان كشور ياور هرمزد مىباشند . ياور كه نه ، همگى بنده و چاكر او هستند . در ايران سيسد هزار سوار پهلوان و نامدار هست كه همگى بندگان شاه مىباشند و سر به فرمان و خواست او نهاده‌اند . شاهنشاه گيتى چنان كه از نامداران سزاوار بود ، تو را برگزيد و نياكانت را به همين گونه نام بداد و در هرجا بر دشمنان چيره بساخت « 1 »  .\r\nليك تو در پاداش اين نيكويى ، بدى مىكنى . پس بدان كه اين بد را به تن خود مىكنى . آز را بر خِرد خود پادشاه مساز زيرا اگر چنين كنى دانايان ، تو را پارسا نخواهند خواند . اگر چه من از برادرم كوچكتر هستم و زن مىباشم ، ولى پندى مردانه مىدهم . پس آنچه را كه نياكانت كردند ، بر باد مده و مبادا كه روزى اين پندهاى مرا به ياد آورى [ و آنها را به كار نبسته باشى . « 2 »  
  ] بهرام سپهدار با شنيدن اين سخنان ، لب را به دندان گزيد . همهء انجمن از او در شگفتى مانده بودند . بهرام بدانست كه او راست مىگويد و هيچ بجز راه خوبى نمىجويد . در همان هنگام يلان سينه به گرديه گفت : اى زن گرانمايه ، تو در پيش اين انجمن در بارهء شاهان سخن مگوى ، زيرا كه هرمزد به زودى درمىگذرد و بهرام پهلوان\r\n\r\n","description":"","footnote":" ( 1 ) - در نسخهء ژول مُل ، ص 2047 ، بيت 1677 آمده :\r\nنياگان ترا همچنان نامدار * بهر جاى بر دشمنان كامگار\r\nليك در نسخهء بروخيم ، ج 8 ، ص 2661 در نسخه بدل آمده :\r\nنياكانت را همچنين نام داد * به هر جاى بر دشمنان كام داد\r\nدر نسخهء مسكو ، ج 8 ، ص 415 نيز آمده :\r\nنياكانت را همچنين نام داد * به فرجام بر دشمنان كام داد\r\n ( 2 ) - طبرى ، تاريخ طبرى ، ج 2 ، ص 731 . ","page_name":" 525 ","page_number":525},
  {"content":"\r\n\r\nاز اين تخت شاهى برخوردار مىگردد . اينك كه هنر هرمزد بدين گونه است ، پس تو بايد برادرت را شاه ايران بشمارى . هرمزد كه به تاج كيانى مىنازد ، چرا آن دوك را پيشكش مىفرستد ؟ براى چنين پهلوان شيرمردى كه زمين از بيم تيغش مىلرزد ، دوك و پنبه براى بشار مىفرستد . پس تف بر چنين شهريار بىمِهرى . ديگر از هرمزد ترك زاد سخن مگوى ، كه هرگز نژاد او در اين روزگار مباد . اگر از درگاه كِي كواذ بشمارى تا كنون هزار سال بر اين دودمان بگذشته كه با تاج بر تخت زر بنشسته‌اند « 1 »  .\r\nليك اكنون ديگر روزگار ايشان بسر آمد . پس نام ايشان را مبر . به خسرو پرويز هم هيچ ميانديش ، زيرا ارزش ياد كردن ندارد . بدان كه همهء كسانى كه بر درگاه او ويژه‌تر مىباشند ، كمترين چاكران برادرت هستند . چون بهرام به آن كهتران بگويد كه پاى هرمزد را با بند گران ببنديد ، بىدرنگ پايش را مىبندند و برادرت را به جاى او مىنشانند .\r\nگرديه كه چنين شنيد ، به دو گفت : همانا كه ديو سياه دامى بر راه شمايان افكنده است . من پيوسته اين خودنماييها را از تو مىبينم . پس بر تن و جان ما ستم مكن .\r\nپدر ما مرزبان رى بود . ليك اين تو بودى كه بنيان اين تخت جستن را بيافكندى .\r\nبدان كه چون دل بهرام را به جوش بيآورى ، گويى تبار مرا در خروش آورده باشى . با گفتار تو كه كهترى بدنژاد هستى ، رنج اين دودمان ما بر باد خواهد رفت . از اين پس راهنماى بهرام باش و اين روزگار آرام را پر آشوب كن . گرديه ، اين بگفت و گريان به سوى خانه رفت و ديگر دلش با برادر بيگانه گشت .\r\nهمه مىگفتند : براستى كه اين زن پاك در پيش آن انجمن چه نيكو سخن گفت .\r\nگويى گفتارش از كراسه است و دانشش از جاماسپ نيز برتر مىباشد . ليك بهرام كه آن گفتار خواهرش را نپسنديده بود ، از او نژند بود . دلش كه از آن انديشهء ديرياب ،\r\n\r\n","description":"","footnote":" ( 1 ) - فاصلهء زمانى كِي كواذ كيانى تا هرمزد چهارم ساسانى حدود 1600 سال بوده است ، نه هزار سال . ليك اين محاسبه احتمالاً بدون در نظر گرفتن مدت شاهى اشكانيان بوده و سلسلهء كيانى را با ساسانى به هم پيوسته است . ","page_name":" 526 ","page_number":526},
  {"content":"\r\n\r\nتيره بود ، همواره تخت شاهى را در خواب به او مىنمود . پس با خود گفت : همانا كه جويندگان ، اين سراى سپنجى را تنها با رنج خواهند يافت . آنگاه بهرام بفرمود تا خوان را بيآراستند و مِى و ساز و رامشگران را بيآوردند . سپس به رامشگرى گفت :\r\nامروز رود بزن و سرود پهلوى بخوان . اندكى از آن نامهء هفت خوان را براى اين ميگساران بخوان تا ببينم كه اسفنديار چگونه به رويين دژ رفت و در آن روزگار چه چاره‌اى بكرد ؟ بدين سان چند جام مِى به ياد او بخوردند و گفتند : سرزمين رى آباد باد كه سپهبدى چون تو از آن برمىخيزد . باشد كه ايزد به مانند تو بسيار بيآفريند .\r\nآنگاه چون شب تيره گشت و سر آن ميگساران از مِى خيره شد ، همگى پراكنده شدند .\r\nميخ درم زدن بهرام به نام خسرو پرويز « 1 » \r\nچون آفتاب بلند سرنيزهء خود را برآورد و شب تيره از درخشش آن نژند گشت ، بهرام سپهدار - آن پهلوان سترگ - بفرمود تا دبير بزرگ به پيش او رود . آنگاه نامه‌اى ارژنگ وار و پر از رنگ و بوى و نگار براى خاقان بنوشت و در آن با پوزش خواهى گفت : من از آنچه كه كردم دردمند هستم و دلم پر از پشيمانى و آه سرد است . بدان كه من از اين پس سرزمين تو را از براى ارزش تو نخواهم آزرد . آگاه باش كه اگر من مهتر گيتى شوم ، براى تو همچون برادر كهترت خواهم شد . پس تو نيز از گذشته هيچ به دل مگير ، زيرا يزدان پوزش بنده‌اش را مىپذيرد . بر آن انديشه و جاى و سرزمين نامور تو آفرين بادا . بهرام بجز اينها سخنان بسيار ديگرى هم بگفت و سپس فرستاده آن نامه را برداشت و همچون باد برفت .\r\nچون آن فرستادهء سرفراز به نزد خاقان چين رسيد ، او را فراوان بستود و نماز برد و آن نامهء پهلوان را به دو بداد و بجز آن سخنان بسيارى نيز بگفت . سپهدار چين از آن\r\n\r\n","description":"","footnote":" ( 1 ) - ميخ درم زدن به پارسى به معناى سكّه زدن است . ","page_name":" 527 ","page_number":527},
  {"content":"\r\n\r\nپيام شاد گشت و چيزهاى بسيارى به فرستاده داد و زود پاسخ آن نامه را بنوشت و در باغ بزرگى ، درختى بكاشت . خواسته‌هايى نيز براى بهرام بفرستاد .\r\nچون دل بهرام بدين گونه از پاسخ خاقان آراسته گشت و از آن كار آسوده شد ، آهنگ ديگرى بكرد . پس در گنج گرد آمدهء خود را باز بكرد و به سپاهيان درم و اسپ و ريدك بداد . بدين سان نهانى جايگاه بزرگى را بجست . آنگاه پهلوانى را كه سزاوار سالارى خراسان بود ، از ميان سپاه برگزيد و خراسان را به همراه سپاهى به دو بداد .\r\nبدين گونه نشاپور و بلخ و مرو و هرات را به او داد . سپس خودش پر از انديشه در روز ششم دى ماه « 1 »  با فرخندگى از بلخ به سوى رى رفت . در آنجا پيوسته در بيش و كم كارها بيانديشيد . سرانجام به سراى درم « 2 »  بفرمود تا به آرايشى نو مُهر درم را به نام خسرو كنند . آنگاه يكى از بازرگانان پاك مغز و سخنگوى و سزاوار كارهاى نغز ، آن درمها را كه مُهر خسرو بر آنها بود ، درون هميان نهاد و بيآورد و گفت كه در تيسفون ديباى رومى پر مايه‌اى كه با زر و سيم و ابريشم بافته شده باشد ، با آن درمها بخرند تا آن درمها را به نزد شاه ببرند و او مُهر آنها را نگاه كند « 3 »  .\r\nاز براى اين كار ، فرستادهء خردمند و هوشيار و دلاورى بسان سروش خجسته بجست .\r\nنامه نوشتن بهرام نزد هرمزد و گريختن خسرو پرويز از پيش پدر\r\nپس از آن بهرام نامه‌اى پر از خودستايى به هرمزد بنوشت و در آن همه گونه از\r\n\r\n","description":"","footnote":" ( 1 ) - همان خرداد روز است .  ( 2 ) - سراى درم به معناى ضرابخانه است .  ( 3 ) - بلعمى ، تاريخ بلعمى ، ج 2 ، ص 1080 مسعودى ، مروج الذهب ، ج 1 ، ص 266 تجارب الامم في أخبار ملوك العرب و العجم ، ص 330 نظامى ، كليات خمسه ، خسرو و شيرين ، ص 192 - 191 دينورى ، الأخبار الطوال ، ص 112 . ","page_name":" 528 ","page_number":528},
  {"content":"\r\n\r\nبيش و كم كارها سخن راند . از كار پرموده و سپاه ساوه شاه و رزمى كه او با آن سپاهيان كرد و از آن جامه و سربند و دوكدان سياهى كه از سوى شاه براى او بيآمد ، در آن نامه بگفت . سپس گفت : بدان كه هرگز مرا ديگر در خواب هم نخواهى ديد .\r\nپس دام خود را از آب بيرون آور . ليك هر گاه كه پسرت خسرو - آن گرانمايهء نيكبخت - بر تخت بنشيند ، من به فرمانش مرغزار را همچون دشت سازم و بيابان را از دشمن به مانند رود جيحون كنم . او اگر چه كودك است ، ولى سزاوار شاهى مىباشد ، چرا كه راستكار است و همچون تو ناراستكار نيست . من او را به شاهنشاهى پذيرفته‌ام و از اين پس تنها بندهء او خواهم بود .\r\nبهرام از اين كار مىخواست تا شايد شهريار ايران روزگار پسر بىگناهش را بسر آورَد . زيرا همهء بيم بهرام چوبينه از پرويز بود چرا كه پرويز در نزد پدرش دلآويز بود .\r\nچون همهء آنها را در نامه ياد كرد ، فرستاده به سوى تيسفون آمد . آنگاه بهرام به آن بازرگان گفت : همانا كه چون هرمزد آن ميخ درمها را ببيند ، از اندوه بر خود بپيچد . از آن پس چون خسرو پشتيبان و يار او نباشد ، هرمزد روزگار سختى را از من خواهد ديد . چون آزرمهاى خود را بر زمين زنيم ، ديگر همهء بيخ ساسانيان را از بُن بركَنيم .\r\nاكنون ديگر هنگام آن فرا رسيده كه آفرين از اين دودمان برخيزد .\r\nاز سوى ديگر ، آن فرستاده نيك پِى به همراه نامداران رى به بغداد آمد . چون آن نامه به نزديك هرمزد رسيد ، رخسارش از ديدن آن به زردى گل شنبليد گشت . سپس از آن ميخ درم نيز به او آگهى رسيد و بر آن اندوهش ، اندوه ديگرى افزوده شد . ديگر بپيچيد و بر پسرش بدگمان گشت و به آيين گشسپ « 1 »  گفت : خسرو در مردانگى به جايى رسيده است كه از ما نيز مىخواهد سر بپيچد و اين چنين ميخ درم نيز بساخته است . براستى كه سبك داشتن از اين بيشتر چه مىتواند باشد ؟ آيين گشسپ كه\r\n\r\n","description":"","footnote":" ( 1 ) - ثعالبى نام او را به صورت آذين گشسب آورده است . تاريخ غررالسير ، ص 373 . يعقوبى نيز صورت معرب آن يعنى آذينجشنس را ذكر كرده است . تاريخ يعقوبى ، ج 1 ، ص 207 . ليك بلعمى اين نام را به صورت يزدان بخش آورده است . تاريخ بلعمى ، ج 2 ، ص 1081 - 1080 . ","page_name":" 529 ","page_number":529},
  {"content":"\r\n\r\nچنين شنيد ، به دو گفت : ميدان و اسپ را بىتو مبيناد . اگر چه پرويز فرزند تو است ، ليك بايد او را از ميان بردارى . هرمزد گفت : من به ناگاه اين بىشرم را از گيتى گُم سازم . آيين گشسپ كه چنين شنيد ، گفت : هيچكس كام او را بىتو نبيند .\r\nآنگاه نهانى مردى را بخواندند و در شب تيره در كنار شاه بنشاندند . پس هرمزد به دو گفت : فرمان ما را ببر و خسرو را از روى زمين بردار . مرد گفت : چنين مىكنم و با افسون ، مِهر او را از دل خود بيرون مىسازم . اكنون شاه بفرمايد تا از گنج خود به من زهر بدهند و من چون خسرو شب هنگام مست گردد ، زهر را به درون جام مِى او بريزم . اگر چنين كنم بهتر از آن است كه دست به خون بيازى . از سوى ديگر ، خسرو كه از آن گزند آگه نبود ، با ارجمندى در آرامشگاه خود بنشسته بود و پيوسته به رامش و بزم و ميگسارى مىپرداخت و در هر هفته دو روز را به شكار مىگذرانيد . در كنار بتان دلنواز و مِى خوشگوار بود و از كار هرمزد آگاه نبود . ليك از آنجا كه يزدان خواست تا خسرو ساليان بسيارى كلاه بزرگى خود را برفرازد ، پرده دار خسرو از اين كار آگه شد و ديگر كام و آرام برايش كوتاه گشت . پس شتابان به نزد خسرو آمد و همهء رازها را بر او بگشود « 1 »  .\r\nچون خسرو بشنيد كه شاه گيتى نهانى آهنگ كشتن او را كرده است ، در شب تيره چنان از تيسفون براند كه گويى از گيتى ناپديد گشت . بدين سان آن سر پر ارزش خود را به رايگان نداد و همچنان تاخت تا به آذرآبادگان « 2 »  رسيد « 3 »  .\r\nاز سوى ديگر ، چون به هر مهترى كه بر هر كشورى مرزبان بود ، آگهى رسيد كه خسرو از شهريار ايران آزرده گشته و با سپاه اندكى برفته است ، همهء گردنكشان به جستجو برآمدند تا در جايى از آن گرامى نشانى بيابند . از آن رو كه خسرو دادگرىِ خسرو انوشيروان و زور\r\n\r\n","description":"","footnote":" ( 1 ) - نظامى نام او را بزرگ اميد آورده است . كليات خمسه ، خسرو و شيرين ، ص 192 .  ( 2 ) - آذربايجان .  ( 3 ) نظامى مىنويسد كه خسرو پرويز به ارمن گريخت و فرمانرواى آنجا كه زنى ملقب به مهين بانو بود ، او را پناه داد . كليات خمسه ، خسرو و شيرين ، ص 203 - 202 192 نيز ن . ك . مستوفى ، تاريخ گزيده ، ص 121 . ","page_name":" 530 ","page_number":530},
  {"content":"\r\n\r\nپيل و بخشش دريا و رود نيل را داشت . كسانى همچون سام اسفنديار از شيراز و پيروز پهلوان و سوار از كرمان ، همگى چه سپاهى و چه سپهبد ، در جستجوى آن شاه به سوى خسرو روى نهادند . همه مىگفتند : اى پسر شاه ، همانا كه اين تخت و تاج و كلاه زيبندهء تو است . بدان كه هر اندازه سران جنگى و دشنه‌گذار كه بخواهى از ايران و دشت نيزه‌وران « 1 »  به نزدت خواهند آمد و فرّ تو راهبر سپاهت خواهد بود .\r\nپس به هوش باش كه هيچ هراسى از گزند نداشته باشى و همواره شاد و خندان دل و ارجمند زندگانى كنى . ما نيز گاهى از براى شكار ، اسپ مىتازيم و گاهى در پيش آتش آذرگشسپ نالانيم و بسان نيكان و آتش پرستان ستايش و نيايش مىكنيم . اگر سيسد هزار سوار نيز از براى گزند رساندن به تو از ايران زمين بر اسپ سوار گردند ، ما همگى در پيش تو تن خود را به كشتن مىدهيم و بر آن كشتگان نيز سپاسى مىنهيم .\r\nخسرو كه چنين شنيد ، به ايشان گفت : من از شاه و آن انجمن پر از بيم هستم . بدانيد كه اگر اين سران به پيش آذرگشسپ بيآيند و سوگندهاى سختى بخورند و مرا بىترس سازند كه از اين پس پيمان مرا نشكنند ، بىهيچ ترسى در اين سرزمين بمانم و از اندوه اهريمنى نترسم . چون آن پهلوانان گفتار خسرو را بشنيدند ، همگى به سوى آن آتش روى نهادند و سوگندهايى كه خواسته بود ، بخوردند و گفتند : ما مِهر تو را همچون ديدگان خويش مىداريم . چون بدين سان خسرو از آن نامداران بىترس شد ، از هر سو نهانى كارآگاهانى را بفرستاد تا ببيند كه آيا پدرش در بارهء گريز او چه مىگويد و شايد كه چارهء نويى مىسازد . از سوى ديگر ، چون هرمزد از رفتن خسرو آگه شد ، شتابان مرد ناسودمندى را بفرستاد تا گستهم و بندوى « 2 »  را - كه هر دو خال « 3 »  خسرو بودند - در بند آورده و به زندان ببرد . بجز اينها همهء خويشان او\r\n\r\n","description":"","footnote":" ( 1 ) - سرزمينهاى عرب نشين .  ( 2 ) - گستهم يا بسطام و بندوى ( بندويه ) ، پسران اسپهبد شاپور ، از خاندان اسپنديار بوده‌اند . براى آگاهيهاى بيشتر ر . ك . مهرآبادى ، خاندانهاى حكومتگر ايران باستان ، ص 181 - 174 .  ( 3 ) - خال به پارسى به معناى دايى است . ","page_name":" 531 ","page_number":531},
  {"content":"\r\n\r\nرا با گفتگو به زندان كشانيدند .\r\nفرستادن هرمزد ، آيين گشسپ را به جنگ بهرام و كشته شدن او\r\nآنگاه شاه به آيين گشسپ گفت : همانا كه ديگر از انديشه ، دور هستيم و دردمند گشته‌ايم . اين كه كه پرويز برفت ، ديگر بهرام - آن بندهء خوار و خودكامه - را چه كنيم ؟ آيين گشسپ به جستجوى راهى برآمد تا آن انديشه را چگونه رنگ و بويى ببخشد .\r\nپس به دو گفت : اى شاه گردنفراز ، سخنان چوبينه از براى من دراز گشت . روان او نخست از من آزرده گشت و اكنون نيز نهانى خون مرا مىجويد . پس پاى مرا در بند آور و به نزد او بفرست تا شايد برايت سودمند باشد . شاه كه چنين شنيد ، به دو گفت :\r\nاين راه اهريمن بدنژاد است و كار من نمىباشد . اينك من سپاهى را به سوى او مىفرستم و تو سالار آن سپاه و به گاه رزم ، نامبردار ايشان باش . نخست رهنمونى را بسويش بفرست تا ببيند چه در سر اوست . اگر كه مهترى و تاج و تخت مىجويد همانا كه سرانجام بخت از او خواهد پيچيد . ليك اگر همچنان كهتر ما باشد ، بهتر است كه با او آرامش بجوييد . من نيز يك بخش از گيتى را به دو مىدهم و كلاه پهلوانان را بر سرش مىگذارم . چرا كه كسانى مانند بهرام جنگاور در گيتى كم هستند و اگر چه همچون رستم است ، ولى چاكر من مىباشد . پس شتابان برو و راه را كوتاه كن و مرا از همهء كارهايش آگاه ساز .\r\nآيين گشسپ نيز از آن پس آمادهء انجام آنچه كه شاه به دو گفته بود ، گشت . از شهر او مردى بود كه در زندان شاه در بند گشته بود . چون آن مرد بشنيد كه آيين گشسپ مىخواهد به سوى كارزار برود ، كسى را از زندان به نزد او فرستاد و به دو گفت : اى مهتر راهجوى ، من يك زندانى در بند در شهر تو هستم و بيش از اين چيزى\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nنمىگويم ، چرا كه خودت مرا مىشناسى . اينك اگر مرا از شهريار بخواهى ، من نيز دوان با تو به اين كارزار خواهم آمد و چون از اين زندان تنگ رهايى يابم ، در پيش تو با جان خويش در جنگ بكوشم . آيين گشسپ كه چنين شنيد ، شتابان كسى را به نزد آن شاه گيتى بفرستاد و گفت : همشهرى من در زندان با بيم و گزند همراه است . اگر شاه او را به من ببخشد ، هم اكنون او نيز با من به اين راه مىآيد . شاه به دو گفت : آيا اين مرد نابكار كِى در پيش تو كارزار كند ؟ آزادى مرد خونريز و بيكار و دزدى را از من مىخواهى و چشم داشت مزد يافتن نيز دارى ؟ ليك اگر چه هيچ پتياره‌اى از او بدتر نيست ، اكنون هيچ چاره‌اى بجز اين نمىباشد . بدين سان هرمزد آن مرد بدآموز و دزد بدكنش و خونريز را به دو داد . بدين گونه آيين گشسپ سپاه خود را همچون باد براند تا اين كه به شهر همدان رسيد و سپاه را در آنجا فرود آورد . آنگاه پرسيد كه : آيا چه كسى از اين شهر گرانمايه از اخترگويى بهره‌اى دارد ؟ همگان گفتند : اخترشناس به نزد تو مىآيد و سپاس مىپذيرد . بدان كه پير زنى توانگر در اينجا است كه گويى چشمى اختربين دارد . هيچ پيش گويى بهتر از او نيست و هيچ بيش و كمى به گفتارش راه نمىيابد . هر سخنى كه گويد ، همان خواهد شد . ليك به هنگام تموز و ماه خزان « 1 »  سخن نمىگويد . چون آيين گشسپ گفتار او را بشنيد ، بىدرنگ كسى راه به همراه يك اسپ به نزد آن زن بفرستاد . چون آن زن به پيش آيين گشسپ آمد ، از او در بارهء كار شاه و آن سپاه آوردن بپرسيد . زن گفت : به آهستگى در پيش گوش من لب بجنبان تا هوش من در بستر از اين تن تيره‌ام برآيد و يا اين كه از دشنهء دشمنم زخم بخورم « 2 »  .\r\nآيين گشسپ نيز آن راز را نهانى به پير زن بگفت و آن را از هر كس ديگر بپوشانيد . در همان هنگام آن مردى كه شاه او را از زندان رها ساخته بود ، بيآمد و از پيش آن زن پيش گوى بگذشت و به مهتر نگاهى بكرد و برفت . پير زن كه او را بديد ،\r\n\r\n","description":"","footnote":" ( 1 ) - ماه خزان به ماه هشتم از سال ملكى گفته مىشود . برهان قاطع ، ماده خزان .  ( 2 ) - زن پيش گو در اينجا به رسم پيش گويان ، با بيان اين جمله ، اشاره‌اى تلويحى و مبهم به سرنوشتى دارد كه قرار بوده بر سر آيين گشسپ بيايد . ","page_name":" 533 ","page_number":533},
  {"content":"\r\n\r\nبه دو گفت : اين مرد كيست كه از زخم او بايد بر تو گريست ؟ بدان كه مرگ تو به دست او خواهد بود ، كه در گيتى مغز و پوستى برايش مباد . آيين گشسپ كه اين سخن را بشنيد ، ناگهان به ياد آن گفتگوى كهن افتاد كه از اخترشناسان شنيده بود و همواره آن را از خود ناپديد ساخته بود . اخترشناسان به دو گفته بودند كه : مرگ تو به دست همسايه‌اى پست و پر نياز در راهى دراز خواهد بود و اگر چه تو بسيار زارى كنى ، ولى او خونت را بريزد .\r\nپس آيين گشسپ نامه‌اى به نزد شاه بفرستاد و در آن نوشت كه : اين كسى را كه من با خود همراه ساختم ، نبايست از زندان رها مىشد زيرا اين بچّهء اژدها است .\r\nشاه نيز اين سخن را به بنده‌اش مىگفت . ليك اين بنده را فرّ شاهنشاهى نبود . اينك چون به پيش تو آيد ، بفرماى تا بدگمان بىدرنگ سر او را با دشنه از تن جدا سازد .\r\nچون نامه را به پايان برد ، مُهر خود را بر آن بنهاد و آنگاه كه خشك شد ، آن همسايهء خويش را به پيش خود بخواند . پس او را فراوان بستود و چيزهايى به دو ببخشيد و بر آن مرد پست آفرين بسيار بخواند و گفت : اين نامه را نهانى و زود به نزديك شاه گيتى ببر و چون پاسخ دهد ، زود به پيش من بيآور و به هوش باش تا در كنار شهريار نمانى .\r\nمرد جوان آن نامه را از او بگرفت . در ميان راه روانش پر از انديشه بود و پيوسته با خود مىگفت : من آن همه بىآرام و خوراك ، رنج فراوان و بند گران را بكشيدم تا اين كه سرانجام يزدان مرا از آن سختى و سوز و اندوه و بدبختى برهانيد . ليك اكنون اگر به سوى تيسفون بازگردم ، مغز و خون در تنم به جوش مىآيد . مرد چندى را در آن راه به نژندى بگذرانيد . سرانجام بند از آن نامهء شاه بگشود . چون آن نامهء پهلوى را بخواند ، از كار گيتى در شگفتى بماند و با خود گفت : اين مرد جانم را از شاه بخواست و همواره مىگفت اين مرد سزاوار مهترى است . ليك اكنون خودش به خون من شتاب آورد . شايد كه اين بد را به خواب ديده است ؟ ولى اينك راه خون ريختن را خواهد ديد و ديگر از اين رنج و آويختن خواهد آسود . پس با دلى پر از انديشه همچون باد از آن راه بازگشت .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nچون به نزديك آيين گشسپ نامور رسيد ، هيچكس را در آن بارگاه نديد .\r\nآيين گشسپ به تنهايى درون سراپرده نشسته بود و هيچ كهتر و شمشير و اسپى در كنارش نبود . دل آيين گشسپ پر از انديشهء شهريار بود تا ببيند كه روزگار چه پيش خواهد آورد . چون همسايه به درون سراپرده آمد ، آيين گشسپ ديگر بدانست كه او مىخواهد خونش را بريزد . مرد خونريز دست به شمشير برد . ليك آيين گشسپ بسيار به دو لابه كرد و پيوسته مىگفت : اى مرد گمراه ، مگر من نبودم كه آن جان از دست رفته‌ات را از شاه بخواستم ؟ مرد گفت : اگر خواستى ، پس بگو كه چه كردم كه آهنگ اين بدى كردى ؟ مرد ، اين بگفت و گردن آن مهتر نامدار را بزد و ديگر ، هم بزم و هم رزم بر او بسر آمد . آنگاه سر پر خونش را از سراپرده بيرون آورد . هرگز مباد كه نامجوى ، تنها باشد ، بويژه اگر به سوى جنگ روى نهاده باشد .\r\nچون بدين سان آن مرد از خون آيين گشسپ كشته ، بدنام شد ، بتاخت تا به پيش بهرام رسيد . پس به دو گفت : اينك اين سر دشمن توست كه آهنگ آن كرده بود كه به تنت بد رساند و با سپاهش به سوى تو مىآمد و از انديشهء تو آگه نبود . بهرام كه چنين ديد ، بپرسيد كه : آيا اين مرد كيست و چه كسى بر اين سر خواهد گريست ؟ مرد گفت : اين سر آيين گشسپ سوار است كه آهنگ جنگ با تو كرده بود . ليك بهرام به دو گفت : اين مرد پارسا از براى آن به درگاه پادشاه رفته بود كه ما را با شاه آشتى بدهد . ليك تو در خواب سر از تن او جدا ساختى . اكنون چنان پادافرهء اين كار را از من خواهى يافت كه اين انجمن به زارى بر تو بگريند « 1 »  .\r\nآنگاه بهرام بفرمود تا بر درگاه او دارى بزنند . همهء مردمان سپايان به اين كار مىنگريستند . بدين سان بهرام آن مرد نگون بخت را زنده بر دار كرد و دل مردم بيكار را بيدار ساخت . سپس چون كار آيين گشسپ سپهبد اين گونه به پايان رسيد ، بسيارى از آن سوارانى كه آيين گشسپ سوار از درگاه شهريار آورده بود ، به پيش بهرام آمدند و گروهى هم به سوى خسرو و\r\n\r\n","description":"","footnote":" ( 1 ) - در نسخهء ژول مُل ، ص 2055 ، بيت 1891 « نگريند » آمده ليك در نسخ بروخيم ، ج 8 ، ص 2673 و مسكو ، ج 8 ، ص 428 « بگريند » آمده است كه صحيح مىباشد . ","page_name":" 535 ","page_number":535},
  {"content":"\r\n\r\nتنى چند هم به نزديك شاه برفتند . كار ايشان همچون رمه‌اى گشت كه در زمستان از بىشبانى پراكنده گردند « 1 » \r\nكور كردن گستهم و بندوى ، هرمزد را\r\nاز سوى ديگر ، چون از كار آيين گشسپ - آن پهلوان نامدار - به سوى شهريار آگهى رسيد ، از اندوه ، در بار دادن را ببست و هيچكس او را با جام مِى در دست نديد .\r\nديگر آرام و خود و خواب از او دور گشت و پيوسته با ديدگانى پر از اشك بود . همهء پهلوانان از اين كه مىديدند شاه پردهء بارگاه خود را بيآويخته است و هيچكس را بار نمىدهد ، در شگفتى شدند و چندى در اين باره با يكديگر سخن راندند و هر يك به گونه‌اى در اين باره بيانديشيدند .\r\nچون اين گفتگو در تيسفون بالا گرفت ، ديگر رنگ و بوى آن پادشاهى از ميان برفت . سر بندگان پر از درد و كينه گشت و بجاى آفرين ، نفرين بكردند . سپاهيان اندكى در درگاه شاه ماندند و گيتى بر دل شاه تنگ گشت . پس به بندوى و گستهم آگهى رسيد كه : ديگر آن تخت شاهنشاهى تيره شد . از همهء بنديان بند برداشتند و يك تن را بگماشتند تا ببيند كه كداميك از جنگاوران بر درگاه شاه مىباشند ؟ آنگاه چون از كار آن روزگار آگه شدند ، سر از فرمان بپيچيدند و گمراه گشتند . زندان را بشكستند و چنان خروشى برخاست كه دشت نيز به جوش آمد . همهء سپاهيان شهر بيچاره گشتند . بندوى و گستهم زره‌دار و با ساز و برگ و سپاهيان در پيش برفتند و شرم را از ديدگان خود بشستند و دلاورانه و با تندى به درگاه شاه برفتند . آنگاه گستهم پهلوان به سپاهيان گفت : اين كار را مىتوان خوار شمرد . اگر مىخواهيد با ما يكى شويد ، بدانيد كه اندكى نيز نبايد آزرم شاه را بجوييد . پس همگى به كين آن\r\n\r\n","description":"","footnote":" ( 1 ) - دينورى ، الأخبار الطوال ، ص 113 - 112 . ","page_name":" 536 ","page_number":536},
  {"content":"\r\n\r\nبزرگان ايرانى كمر ببنديد ، چرا كه هرمزد از براى تاج و تخت بر بىگناهان و پارسايان تند گشته است . همهء كسانى كه آيين و راه داريد ، ديگر از اين پس او را شاه مخوانيد و به پادافرهء او دست بيازيد و آب ايران را بر او به تلخى كبست « 1 »  سازيد . اينك شما را در اين كار پيش رو مىسازيم و شاه نويى را بر تخت مىنشانيم . ليك اگر در اين كار اندكى هم سستى كنيد ، ديگر ايران زمين را به شمايان مىسپاريم و خودمان به گوشه‌اى از گيتى بسنده مىكنيم و با همراهانمان به كنارى مىرويم . همهء سپاهيان با شنيدن اين گفتار گستهم بر شاه نفرين بكردند و گفتند : هرگز چنين شاهى مباد كه به خون پسرش دست يازد . چون بدين سان سپاهيانش در گفتار بىشرم گشتند ، درگاه كاخ هرمزدشاه را به آتش كشيدند و به درون ايوان شاهنشاهى و نزديك آن شاه با فرّهى برفتند . آنگاه تاج را از سر شاه برداشتند و او را از تخت نگونسار كردند و بر چشمان شاه داغ بنهادند . ديگر چشمان هرمزد كه همچون شماله‌اى درخشان بود ، سياه گشت . او را بدين سان زنده نگاه داشتند و هرچه از گنج داشت ، برداشتند « 2 »  .\r\nچنين است كردار چرخ بلند * دل اندر سراى سپنجى مبند\r\nگهى گنج يابيم ازو گاه رنج * نمانى به نيك و بد اندر سپنج\r\nاگر صد بود سال اگر صدهزار * گذشت آن سخن كامد اندر شمار\r\nكسى كو خريدار نيكى شود * نگويد بدى تا بدى نشنود\r\n\r\n","description":"","footnote":" ( 1 ) - كَبَست به پارسى به معناى حنظل است .  ( 2 ) - ثعالبى ، تاريخ غررالسير ، ص 373 مسعودى ، مروج الذهب ، ج 1 ، ص 267 مسكويه ، تجارب الامم ، ج 1 ، ص 190 نظامى ، كليات خمسه ، خسرو و شيرين ، ص 213 - 212 . ","page_name":" 537 ","page_number":537},
  {"content":"\r\n . \r\n","description":"","footnote":"","page_name":" 538 ","page_number":538},
  {"content":"\r\n\r\n« خسرو پرويز » پادشاهى خسرو پرويز سى و هشت سال بود « 1 » \r\nآغاز داستان\r\nآنگاه گستهم و بندوى مردى را شتابان و دو اسپه به سوى آتشكدهء آذرگشسپ روانه ساختند تا شبانه به نزديك خسرو برود و از آن كار نو كه در ايران رخ داده بود ، براى او آگهى ببرد . فرستاده در يك شب تيره از ماه نو گذشته به پيش آن شاه نو بيآمد و آنچه را كه از آشوب بغداد ديده بود ، براى او بگفت . رخسار خسرو جوان از شنيدن آن سخن به زردى گل شنبليد گشت . پس گفت : كسى كه با تيزى و بىدانشى از راه خِرد بگذرد و از كردار روزگار نترسد ، سرانجام زندگانيش ناسودمند خواهد گشت . پس اگر من نيز از اين كار بدى كه گفتى ، خشنود گردم ، جايگاهم در آتش خواهد بود . ليك از آن رو كه پدرم آهنگ ريختن خون مرا كرده بود ، من بيش از آن در ايران درنگ نكردم . ليك اكنون براى او همچون بنده‌اى هستم و هر سخنى كه گويد ، مىشنوم .\r\nآنگاه خسرو با دلى پر از داغ به همراه سپاهيانش بىدرنگ همچون آتش برفت .\r\nگروه گروه سپاهيان بردع و اردبيل با او برفتند و چندين سپاه نيز از ارمينيه همچون\r\n\r\n","description":"","footnote":" ( 1 ) - مدت شاهى خسرو پرويز به اجماع مورخان ، همچنان كه حكيم فردوسى ذكر كرده 38 سال بوده است يعنى از سال 590 م . تا 628 م . ","page_name":" 539 ","page_number":539},
  {"content":"\r\n\r\nباد به همراه او بتاختند . چون از او به بغداد آگهى رسيد كه : خريدار آن تخت شاهى برسيد ، همهء مردم شهر از شنيدن اين آگهى آرامش يافتند و خسرو نيز از آرامش ايشان كامروا گشت . پس همهء بزرگان و مهتران شهر به پيشواز او بيآمدند و تخت پيلسته‌اى بر پيشگاه بنهادند و گردنبند و تاج پر مايه را به روى آن بگذاشتند . خسرو با درد به درون شهر آمد و با آه سرد به نزد پدر رفت .\r\nچه گويم ازين گنبد تيزگرد * كه هرگز نيآسايد از كاركرد\r\nيكى را همى تاج شاهى دهد * يكى را به دريا به ماهى دهد\r\nيكى را برهنه سر و پاى و سفت * نه آرام خواب و نه جاى نهفت\r\nيكى را دهد توشهء شهد و شير * بپوشد به ديبا و خزّ و حرير\r\nسرانجام هر دو به خاك اندرند * به تارك به دام هلاك اندرند\r\nاگر خود نزادى خردمند مرد * نبودى ورا روز ننگ و نبرد\r\nنديدى جهان از بنه به بدى * اگر كه بدى مرد ، اگر مه بدى\r\nاكنون در كار خسرو رنج مىبريم و آگاهى نويى به خواننده مىدهيم .\r\nبر تخت نشستن خسرو و پوزش پدر خواستن او\r\nچون خسرو بر تخت زر بنشست ، هر كس كه هنرى داشت به پيش او برفت . همهء گرانمايگان را فرا خواند و بر آن تاج نو گوهر بيافشاندند . آنگاه خسرو به موبد گفت :\r\nهمانا كه تنها مردمان نيكبخت ، اين تاج و تخت را خواهند يافت . پس مباد كه پيشهء من جز راستى باشد . چرا كه بيدادگرى كاستى مىآورد . انديشهء ما با هر كس راستى است و سرمان از بيدادگرى تهى مىباشد . من اين تخت نو و بخت روشن و مايه‌ور و\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nنو را از يزدان بپذيرفتم . شمايان نيز دلهاى خود را به فرمان ما آوريد و در هر كارى با ما سه پيمان ببنديد . نخست اين كه مردمان پارسا را نيآزاريد ، دو ديگر اين كه از پادشاه سر نپيچيد و ديگر اين كه از چيزهاى كسان دست خود را بدور نگاه داريد .\r\nزيرا كسى كه در گاه و بيگاه كسى را بسوخت و دلش را از براى چيزى بىارزش شاد ساخت ، دردمند مىگردد . پس هر كه چنين مىكرده ، اكنون ديگر بايد از اين كار دست بشويد و راه راستى را بجويد . بدانيد كه هر سخنى كه با مردمى همراه باشد ، خِرد آن را بپذيرد . من نيز اگر چه كسى تاج يا انگشترى مرا بجويد ، با او جنگ نخواهم داشت . بدانيد كه هر كسى كه نژاده باشد ، هيچ سخنى بجز از راه داد به مردمان نخواهد گفت . شمايان نيز در زينهار من باشيد و بدانيد كه من به كردار اهريمن دست نمىيازم . همهء كسانى كه اين گفتار شاه را بشنيدند ، بر آن تخت و تاج آفرين بخواندند و با شادمانى از شاهى او برفتند و بسيار بر بخت او آفرين بكردند .\r\nآنگاه خسرو سپهبد با شادى از تخت فرود آمد و همهء آن شب را به ياد هرمزد بگذرانيد . چون چادر آبنوسى شب پنهان گشت و از دور بانگ خروس به گوش رسيد ، شاه با نهانى پر از درد و جگرى خسته به نزد پدر رفت . چون او را بديد ، بناليد و او را نماز برد و زمان درازى در پيش او بماند و به دو گفت : اى شاه نابختيار كه از انوشيروان در گيتى به يادگار مانده‌اى ، تو خود دانى كه اگر من پشتيبان تو مىبودم ، هيچكس انگشت تو را نيز با سوزن نمىآزرد . اكنون كه تو اين چنين اندوهگين گشته‌اى و دل من نيز پر از خون شده است ، آيا چه فرمان مىدهى ؟ اگر فرمان بدهى همچون بنده‌اى بر درگاه تو از سرت پاسبانى خواهم كرد و ديگر كلاه شاهى را نمىجويم و سپاهيان را نمىخواهم و سرم را در پيش شاه مىبُرم .\r\nهرمزد كه چنين شنيد ، به دو گفت : اى كم خِرد ، اين روز سختى من نيز خواهد گشت و همهء اين رنج و آزها بر ما به پايان خواهد رسيد . ليك بدان كه آن كسى هم كه چنين كرد ، چندان دير نخواهد ماند . اكنون من از تو سه آرزو دارم و بيش از اين نيز چيزى نخواهم . يكى آن كه هر پگاه گوش ما را با آواى خود شاد سازى . ديگر آن كه\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nسوارى از گردنكشان را كه از رزمهاى ديرين به ياد دارد ، به نزد من بفرستى تا از كارزار و شكارهايى كه كرده برايم سخن گويد و يك مرد كهن سال دانا نيز كراسه‌اى برايم بيآورد و از پادشاهان برايم بگويد تا با آن درد و سختى مرا بسر آورد . سديگر آرزويم نيز اين است كه آن كسانى كه خال تو هستند و همتاى تو نمىباشند و همچون كهترى در پيش تو مىباشند را از براى اين سوگ به خشم خود دچار سازى تا ديگر اين گيتى را به چشم خود نبينند .\r\nخسرو با شنيدن اين سخن به دو گفت : اى شهريار ، مباد آن كسى كه اگر چه بدنهان باشد ، باز هم بر چشم تو سوگوار نباشد . بدخواه تو از اين گيتى دور بادا . ليك با روشن روانى به اين كار بنگر و ببين كه بهرام چوبينه پهلوان گشته و سپاهيان بيشمارى از سواران و پهلوانان دشنه‌گذار با او هستند . اينك اگر ما به گستهم دست بيازيم ، ديگر در گيتى جاى نشستى نخواهيم يافت . تو اين كار را از گستهم مدان . چرا كه اين كارى ايزدى بود . ولى از آنچه كه در بارهء آن دبير كهن بگفتى تا سخنان گذشته را براى شاه بخواند و آن سوارى كه در رزم پرورده شده باشد و آيين بزم را هم بداند ، بدان كه من پيوسته از اين كسان برايت مىفرستم . پس تو ديگر از براى اين درد اندكى نيز افسرده مباش . دل تو به اين درد ، خرسند و شكيبايى با خِرد يار تو بادا . خسرو اين بگفت و گريان از پيش پدر بيآمد و راز خود را بر هيچكس آشكار نساخت « 1 »  .\r\nپسر از شهريار مهربانتر بود . همانا كه هوشيارى بر اين كار داستان زده است كه : جوان چرب زبان و شيرين سخن از پير ستيزه‌جوى بهتر است . اگر چه هم هنرمند و هم بىهنر سرانجام در خاك خواهد شد .\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 729 بلعمى ، تاريخ بلعمى ، ج 2 ، ص 1082 ثعالبى ، تاريخ غررالسير ، ص 374 مسكويه ، تجارب الامم ، ج 1 ، ص 190 . ","page_name":" 542 ","page_number":542},
  {"content":"\r\n\r\nآگاهى شدن بهرام چوبينه از كور شدن هرمزد و سپاه كشيدن به جنگ خسرو پرويز\r\nاز سوى ديگر چون بهرام پهلوان بشنيد كه از روزگار بر هرمزد - آن شهريار نامور - چه آمد و بر چشمان روشنش داغ بنهادند و آن دو چراغ نرگس او در باغ بمرد و پسرش بر تخت او بنشست و بختش سر در نشيب آورد ، در شگفتى بماند و بپژمرد و به انديشه بنشست . پس بفرمود تا كوس را به بيرون ببرند و درفش بزرگى را به دشت بيآورند . آنگاه بنه برنهاد و سپاهيان را بر اسپ سوار كرد و كمر به پيكار با خسرو ببست . بدين گونه سپاهى بسان كوهى روان گستاخانه تا نهروان « 1 »  برفت « 2 »  .\r\nچون خسرو از كار او آگه شد ، از آن تيزى او اندوهگين گشت . پس كارآگاهان بيدارى را بفرستاد تا كار گيتى را بازجويند و به ايشان گفت : نخست بايد ببينيد كه آيا سپاهيان بهرام با او در جنگ يكى هستند يا نه و ديگر اين كه آيا بهرام در دل سپاه است يا پيشتر از آن مىباشد و به هنگام بار چگونه مىنشيند و آيا هرگز به هنگام رفتن آهنگ شكار مىكند يا نه ؟ كارآگاهان كه چنين شنيدند ، برفتند و بديدند و نهانى به پيش او بازگشتند و گفتند : بدان كه سپاهيان او ، چه نامدار و چه كودك ، همگى با او در هر كارى يكى هستند . خود بهرام نيز گاهى به سوى راست و گاه به سوى چپ و گاه هم به سوى بنهء سپاه مىرود . همهء مردمانش رازدار او هستند و هيچ نيازى به بيگانگان ندارد . همچون شاهان به بار مىنشيند و با يوز در دشت به شكار\r\n\r\n","description":"","footnote":" ( 1 ) - نهروان مكانى در شمال بغداد كنونى بوده است . شهيدى مازندرانى ، راهنماى نقشه جغرافيايى شاهنامه فردوسى ، ماده نهروان .  ( 2 ) از اين پس بهرام چوبينه كه تا كنون با هرمزد چهارم مخالف بوده ، به طرفدارى ظاهرى از او مىپردازد و خسرو پرويز را متهم مىكند كه چشمان هرمزد را ميل كشيده است . ","page_name":" 543 ","page_number":543},
  {"content":"\r\n\r\nمىپردازد . هيچ مرد دوربين و جوياى كارى همچون او نامدار و سوار نيست . تنها به آيين شاهان مىرود و پيوسته كُراسهء دمنه « 1 »  را مىخواند .\r\nخسرو كه چنين شنيد ، به دستور خود گفت : بدان كه ما را كارى دراز در پيش است . زيرا اين گونه كه بهرام بر دشمن خود اسپ مىتازاند ، دل اژدهاى دريا را نيز مىشكند . ديگر آن كه كليله براى او همچون دستورى است و هيچكس دبير سگالشگرى همچون آن ندارد . سپس خسرو به بندوى و گستهم گفت : ديگر از اين پس با اندوه و رنج يار گشتيم .\r\nآنگاه بزرگان فرزانه و رزمسازى چون گردوى « 2 »  و شاپور و انديان و رادمان - سپهدار ارمينيه - با شاه ايران به رازگويى بنشستند . پس خسرو به آن مهتران گفت :\r\nاى سرافرازان و جنگاوران ، هر مغزى كه به خِرد روشن است ، جوشنى از دانش بر تن دارد . پس هيچكس بجز تيغ مرگ نمىتواند آن جوشن را ببُرد و تنها تيغ مرگ است كه از زخم آن ، پولاد كلاهخود نيز همچون موم مىگردد . اكنون از آنجا كه من به سال از شمايان كوچكتر هستم ، نمىخواهم گيتى را با انديشهء جوانى خود بگذرانم .\r\nشما بگوييد كه چارهء اين كار چيست و چه كسى بر اين زخمها پر آزار است ؟ « 3 »  موبد كه چنين شنيد ، به دو گفت : جاويد باشى . بدان كه چون اين روزگار پديد آمد ، پروردگار خِرد را به چهار بخش بكرد . نيمى از آن بهرهء پادشاه است كه براستى فرّ و خِرد سزاوار پادشاه مىباشد . بخش ديگر از آن مردم پارساست و سديگر بخش از براى پرستندگان پادشاه مىباشد كه چون به شاه گيتى نزديك باشند ، خِرد خود را از\r\n\r\n","description":"","footnote":" ( 1 ) - همان كليله و دمنه است . خواندن اين كتاب در نظر ايرانيان آن زمان ، گاهى دلالت بر ناآرامى و برترى جويى و جنگ طلبى شخص داشته است چنان كه بعدها در زمان شيرويه نيز ديده خواهد شد كه يكى از نشانه‌هاى ناآرامى او را خواندن داستانهاى كليله و دمنه دانسته‌اند .  ( 2 ) - گردوى ( كردوى ) برادر بهرام چوبينه بوده است . وى در سراسر طغيان بهرام چوبينه هرگز از او پشتيبانى نكرد و مطيع خسرو پرويز ماند .  ( 3 ) - در نسخهء ژول مُل ، ص 2066 ، بيت 109 « بىآزار » آمده ليك در نسخهء مسكو ، ج 9 ، ص 16 « پر آزار » آمده است . ","page_name":" 544 ","page_number":544},
  {"content":"\r\n\r\nاو نهان نمىدارند . اكنون پارهء كوچكى از خِرد ماند كه آن هم بهرهء دهگان است . پس خِرد با مردمان ناسپاس و كسانى كه يزدان شناس نمىباشند ، همراه نيست . اينك اگر شهريار اين سخنى را كه مرد بيدار كهن سال گفته است ، بشنود و با چشم دل خود در سخن بنگرد ، از آن برخوردار مىگردد .\r\nشاه كه چنين شنيد ، به دو گفت : براستى كه بايد اين سخن را به زر بنويسم و آيين و فرّ اين چنين است . همانا كه سخن گفتن موبدان همچون گوهر است . ليك مرا انديشهء ديگرى در دل است كه چون اين دو سپاه با هم برابر شوند و سرنيزه‌ها به دو بخش شود ، براى من ننگ نخواهد بود كه از دل سپاه به پيش آن برانم و به آواى بلند ، بهرام - آن سپهدار خودكام و بدنام - را بخوانم . آنگاه به دو آشتى جويانه روى بنمايم و او را بسيار بنوازم و بستايم . آنگاه اگر سخنم را بپذيرد ، بهتر است . چرا كه هيچكس همچون او بر درگاه ما نيست . ليك اگر جنگ بجويد من نيز جنگ مىجويم و سپاهيان را به نبرد سپاهيانش مىبرم .\r\nبزرگان كه چنين شنيد ، همگى بر او آفرين كردند و او را شهريار زمين خواندند .\r\nپس همهء كاردانان بر آنچه كه او گفت ، همداستان گشتند . همه مىگفتند : اى شهريار ، روزگار بد از تو دور باد . پيروزى و فرّهى و بزرگى و ديهيم شاهنشاهى از آن تو بادا .\r\nخسرو نيز گفت : اين چنين باد و بس . باشد كه هيچكس شكست و جدايى ما را نبيند .\r\nآنگاه خسرو سپاهيان خود را از بغداد بيرون آورد و سراپردهء نو را در دشت بزد .\r\nچون دو سپاه بهرام سپهبد و شاه به يكديگر نزديك گشتند ، شب فرا رسيد و زلف شب تيره‌گون افشانده شد . پس نگاهبانان از هر دو سپاه بيآمدند تا سپاه را از بدخواه نگاهبان باشند . چون سرانجام شب از برابر دشنهء روز بگريخت و با دلى ترسان و لبى خشك بتاخت و روز فرا رسيد ، خورشيد راهنماى آن رزم گشت و بانگ تبيره از هر دو سراى برآمد . پس شاه ايران به گستهم و بندوى بفرمود تا كلاههاى آهنين بر سر نهند . بدين سان خسرو با بزرگان روشن روان تا چشمهء نهروان براند . در همان هنگام پيش رو سپاه به پيش بهرام آمد و به دو گفت : بدان كه سپاه شاه تا اينجا به اندازهء\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nدو تير پرتاب راه دارد . بهرام كه چنين شنيد ، سپاهيان خود را براند و كارآزمودگان را به نزد خويش بخواند . آنگاه خود بهرام بر اسپ سياه و سپيد دُم مشكى جهنده و سرافراز و رويينه سُم خود بنشست . جنگ افزارش تيغى هندى بود كه به گاه زخم همچون آتش ابر بود . بدين گونه بهرام همچون تندر درخشان اسپ مىراند و ايزدگشسپ فريبكار نيز در سوى چپ او بود . همدان گشسپ و يلان سينه نيز با دلى پر از ستيز و كينه به همراه ايشان برفتند . سه تُرك دلاور از سپاه خاقان نيز بر آن كين بهرام ميان بسته بودند و هر سه پذيرفته بودند كه : چون روى شاه را از دور در ميان سپاهيانش ببينيم ، او را چه كشته و چه در بند به تاخت به نزد او و به پيش سپاهيانت بيآوريم . اين گونه خسرو از سويى و بهرام پهلوان از سوى ديگر مىتاختند و رود نهروان در ميان ايشان بود . پهلوانان نيز از دو سو به آن كار مىنگريستند تا ببينند كه آيا بهرام پهلوان چگونه به پيش شاه مىرود .\r\nرسيدن خسرو پرويز با بهرام چوبينه به همديگر\r\nسرانجام بهرام و خسرو به پيش هم رسيدند و يكى گشاده‌روى و ديگرى دژم بود . شاه بر اسپى سپيد نشسته و تاجى از زر و ياكند بر سر نهاده بود و جامه‌اى از ديباى زربافت چينى بر تن داشت . گردوى در پيش او راهنما بود و پهلوانانى چون بندوى و گستهم و خرّاد برزين زرّين كلاه - همگى فرو رفته در آهن و سيم و زر با كمرهاى زرّينى كه به زير آن همه ياكند پيدا نبود - در كنار شاه بودند . چون بهرام روى شاهنشاه را بديد ، رنگ رخسارش از خشم ناپديد گشت . پس به آن سركشان گفت :\r\nاين روسپى زادهء بدنشان از پستى و كندى به مردانگى رسيد و توانگر گشت و ميان بركشيد . چون موى مشكينى بر گرد رخسار همچون پيلسته‌اش پديدار شد ، ديگر همچون فريدون ، شاهى با گرز و تاج گشت و آيين شاهنشاهان را بيآموخت . ليك به زودى روزگارش بسر خواهد آمد . همهء سپاهيانش را ببينيد كه آيا كداميك از ايشان\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nنامور هستند ؟ هيچ سوار رزمجويى نمىبينم كه بتواند با من روياروى بشود . اكنون كار مردان راستين و تاختن اسپ و شمشير و گَرد نبرد و زخم گوپال و باران تير و خروش پهلوانان و هياهو را خواهد ديد . چون من با سپاهيانم از جاى بجنبم ، ديگر پيل نيز توان پايدارى در آوردگاه را نخواهد داشت . از آواى ما كوه مىريزد و شير دلاور نيز گريزان مىگردد . با دشنهء خود بر دريا افسون مىكنم و سراسر بيابان را پر از خون مىسازم . بهرام ، اين بگفت و اسپ سپيد و سياه خود را چنان از جاى برانگيخت كه گويى آن اسپ همچون همايى پرّان گشت . بهرام كه همهء سپاهيان به دو در شگفتى مانده بودند ، آوردگاه تنگى بگرفت و سپس از آن آوردگاه به سوى نهروان برفت و در پيش آن جوان فرّخ ببود . تنى چند از ايرانيان نيز به همراه او به جنگ خسرو ميان بسته بودند .\r\nآنگاه خسرو به سپاهيان خود گفت : اى سركشان ، آيا چه كسى نشانى از بهرام چوبينه دارد ؟ گردوى گفت : اى شهريار ، به آن سوار اسپ سياه و سپيد بنگر كه جامه‌اش سپيد و بند شمشيرش سياه است و آن اسپ سياه و سپيد را در ميان سپاهيان مىراند . چون شاه ، بهرام را بديد ، ديگر آغاز و فرجامش را بدانست . به گردوى گفت : آيا آن مرد درازى را مىگويى كه به رنگ دود است و بر آن اسپ سياه و سپيد سرافراز نشسته است ؟ گردوى گفت : آرى همان است كه هرگز گمانى به نيكى نبرده است . خسرو گفت : چون از گوژپشتى چيزى بپرسى ، تو را به درشتى پاسخ خواهد گفت . مرد خوك بينى و خوابيده چشم نيز گويى دلش پر از خشم است . اينك او نيز چون در گيتى دشمن ايزد است ، ديدنش براى آدمى بد مىباشد . در سرش كهترى نمىبينم و دانم كه آهنگ فرمانبرى از هيچكس را ندارد . سپس خسرو به بندوى و گستهم گفت : من اين داستان را بر شمايان مىگويم كه : اگر خرى به نزديك بار نيآيد ، تو آن بار گران را به سوى پشت خر بيآور . اكنون كه نرّه ديو ، آن چوبينه را بفريفته است ، كجا ديگر راه پروردگار را مىبيند ؟\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nهر آن دل كه از آز شد دردمند * نيآيدش پند بزرگان پسند\r\nچوبينه نيز هيچ آهنگى بجز جنگ ندارد و داد را در دل او جايى نمىباشد . ديگر چه كسى مىداند كه كدام كس در اين جنگ پيروز مىشود و كدامين سپاه لشگرافروز مىگردد ؟ سپاهيانشان اين چنين آراسته و به مانند گرگ غرّان هستند و مهترى همچون بهرام پرخاش جوى بر ايشان است كه مردى خشمگين بسان ديو سترگ مىباشد . اينك اگر با من در اين كار همداستان باشيد ، مرا ننگ نخواهد بود كه خودم در پرسش ازو پيش دستى كنم . زيرا اين كار بهتر از اين است كه در جنگ سستى آورم .\r\nاگر از او سخنانى به اندازه بشنوم ، ديگر آن بديهاى نوآيينش برايم كهن خواهد گشت . آنگاه گوشه‌اى از گيتى را به او مىدهم و با اين كار بر او سپاسى مىنهم و از آن پس ديگر اين جنگ ما و اين آهنگ رزمگاه كردنمان آشتى خواهد گشت . همانا كه مرا از آشتى ، سودمندى خواهد رسيد و بىگمان بىگزند بودن نشانهء خِرد است .\r\nچون پادشاه اين گونه بازرگانى كند ، دل پارسايان از او شاد مىگردد . گستهم كه چنين شنيد ، به دو گفت : اى شهريار ، تا روزگار برجاى است ، جاويد باشى . همواره با سخنانت گوهر مىافشانى . تو داناتر هستى پس هرچه مىخواهى بكن . تو پر از دادگرى هستى و آن بنده‌ات بيدادگر مىباشد . تو پر از مغز هستى و سر او پر از باد است .\r\nچون خسرو اين سخن را بشنيد ، خرامان به پيش سپاه آمد و از دور بهرام پهلوان را بپرسيد و در آن هنگامهء رزم ، آهنگ آشتى و سور كرد . پس به بهرام گفت : اى مرد سرافراز ، كار تو در اين دشت نبرد چگونه است ؟ تو همچون پيرايه‌اى براى درگاه شاهى و ارزش اين تخت و تاج مىباشى . به هنگام رزم ، ستون سپاه و به گاه بزم همچون شماله‌اى درخشان هستى . پهلوانى يزدان پرست مىباشى . پس هرگز مباد كه يزدان دادار از تو دست باز دارد . من در بارهء كار تو بسيار انديشيده و آهنگ خوبى كرده‌ام . مىخواهم تو را به همراه سپاهيانت ميهمان سازم و جان خود را با ديدار تو\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nآرامش ببخشم . از راه داد ، تو را سپهدار ايران بخوانم و آفريدگار را بر تو ياد كنم .\r\nبهرام پهلوان كه سخنان او را بشنيد ، از پشت آن اسپ سياه و سپيد دُم مشكى او را نماز برد و زمان درازى در پيش خسرو ببود . پس به او گفت : من خرّم و بهروز هستم . ليك تو را كه از شاهى ، نه بيداد مىشناسى و نه داد ، روزگار بزرگى مباد . همانا كه چون الان شاه شهريارى كند ، مردم بدبخت او را يارى مىسازند . اينك من براى تو روزگارى را انديشيده‌ام و كمندى را برايت ماليده و آماده ساخته‌ام . به زودى دار بلندى مىسازم و دو دستت را با خَم كمند مىبندم و تو را از آن دار سزاوار مىآويزم تا تلخى روزگار را از من ببينى .\r\nچون خسرو اين پاسخ را از بهرام بشنيد ، رخسارش به زردى گل شنبليد گشت .\r\nديگر بدانست كه او هرگز دلش را به آيين شاه از انديشهء تاج و تخت جدا نمىسازد .\r\nپس به دو گفت : اى ناسپاس ، بدان كه مرد يزدان شناس اين گونه سخن نمىگويد . چون مهمانى از دور به خوان تو بيآيد ، تو بجاى سور براى او دشنام مىسازى ؟ تو بنياد كار را اينسان مىافكنى كه مهمانت را به دار بيآويزى ؟ ليك آگاه باش كه آيين شاهان و يا سواران گردنكش اين چنين نيست . اگر تا سه هزار سال هم بشمارى ، هرگز تازى يا پارسى چنين كارى نكرده است . مرد خردمند نيز از اين كار ننگ دارد . پس هرگز پيرامون ناسپاسى مگرد . چون مهمان چنين آواى فرّخى بدهد ، تنها ديو است كه اين گونه پاسخ مىدهد . مىترسم كه چون اين چنين انديشه‌ات پريشان گفته است ، روزگار بدى برايت پيش آمده باشد . بدان كه چارهء كار تو تنها به دست آن پادشاهى است كه جاودانه زنده و فرمانرواست . در پيش يزدان ، گناهكار و ناسپاس هستى و تنت در نكوهش و دلت در هراس مىباشد . چون مرا همچون الان شاه مىخوانى ، همانا كه با اين سخن ، مرا نژاده نمىدانى . آيا من سزاوار شاهنشاهى نيستم و تاج شاهى زيبندهء من نيست ؟ نياى من كسى چون خسرو و پدرم كسى همچون هرمزد است . پس چه كسى را از من سزاوارتر مىدانى ؟ بهرام كه چنين شنيد ، به دو گفت : اى بدنشان كه گفتار و كردارت همچون بيهوشان\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nاست ، نخست در بارهء ميهمان سخن گفتى . تو با اين سرشت نو داستانهايى كهن مىگويى . تو كه نه مردى فرزانه هستى و نه سوارى جنگاور ، با سخنان شاهان چه كارى دارى ؟ تا كنون تو را همچون الان شاه مىدانستم . ليك اكنون ديگر كهتر هستى و از بندهء بندگان نيز كمتر مىباشى . تو كه نه شاه هستى و نه در ميان بزرگان برگزيده مىباشى . در گيتى گناهكار بىبر هستى . بدان كه بر من به شاهى آفرين خوانده‌اند .\r\nپس ديگر نمىگذارم كه پاى بر زمين گذارى . ديگر اى شاه ناسزاوارى كه هرگز بر تخت مباشى ، از آن رو به تو گفتم كه بد اختر هستى و شاهى و مهترى زيبندهء تو نمىباشد كه مىبينم ايرانيان دشمن تو هستند و در اين راه مىكوشند و بيخ تو را از بُن برمىكَنند . پوست و رگت را بر تنت مىدرند و گوشتت را به يوز و سگ مىسپارند .\r\nخسرو با شنيدن اين سخن به دو گفت : اى بدكنش ، چرا اين چنين تند و برترمنش گشته‌اى ؟ بدان كه گفتار زشت براى مرد ، آهو است و اين سرشت از همان آغاز در تو بوده است ، خِرد روشن از مغزت بگسسته است . پس خوشا نامورى كه خردمند باشد . بدان كه هر ديوى كه روزگارش بسر آيد ، زبانش به گفتار دراز مىگردد . ليك من نمىخواهم كه پهلوانى همچون تو از براى تيزى خود تباه و ناتوان گردد . پس سزاوار باشد كه خشم را از دل خود بيرون سازى و ديگر نجوشى و بر اين تيزى خود افسونى بكنى . دادار دادگر را ياد كن و خِرد را بنياد اين ياد ساز . در اين راه كوهى در پيش خوددارى كه اگر به نيكى بنگرى ، خواهى ديد كه از كوه بيستون نيز برتر است .\r\nاگر از تو يك شهريار ساخته مىشد ، مغيلان « 1 »  بىبر نيز به بار مىنشست . اكنون كه دل تو پر از انديشهء مهترى كردن است ، خواهيم ديد كه خواست يزدان بر چيست .\r\nنمىدانم آيا چه كسى اين بدتنى و كيش اهريمنى را به تو آموخت ؟ ولى بدان كه هر كسى كه اين سخن را با تو مىگويد ، با گفتار خود مرگ تو را مىجويد .\r\n\r\n","description":"","footnote":" ( 1 ) - مغيلان ، درختى خاردار است . ","page_name":" 550 ","page_number":550},
  {"content":"\r\n\r\nخسرو اين بگفت و از آن اسپ سپيد همچون پيلسته فرود آمد و آن تاج باارزش را از سر برداشت . آنگاه بناليد و سر خود را به سوى خورشيد گرداند و با دلى پر از اميد يزدان گفت : اى دادگر روشن ، همانا كه درخت اميد از تو به بار مىنشيند . تو خود مىدانى كه اين بنده‌اى كه در پيش من است ، كيست ؟ براستى كه از اين ننگ بر تاج بايد گريست . اينك اگر اين پادشاهى از نژاد كيان بيرون خواهد رفت ، من نيز ديگر ميان به شاهى نمىبندم و از اين پس در آتشكده به پرستش مىپردازم و هيچ خوراكى بجز شير و تره نمىخواهم . ديگر زر و سيم در گنج نخواهم داشت و به هنگام پرستش گليم بر تن خواهم كرد . ولى اگر اين پادشاهى از آن من است ، پس ما نيز با دادگرى و راستى پرستنده باشيم و تو هم اين سپاه مرا پيروز گردان و تاج و تخت مرا به بنده‌ام مده . من هم اگر در اين كار كام دل خود را بيابم ، اين تاج و اسپ را شتابان به پيش آتشكدهء آذرگشسپ مىآورم و آنها را به همراه اين دستبند و گردنبند و گوشواره و جامهء زر و گوهرنگار و ده هميان دينار زرد بر آن گنبد لاژوردين مىافشانم . براى پرستندگان آنجا هم چون از كارزار بازگردم ، سد هزار درم خواهم فرستاد . هر كسى را نيز كه از ياران بهرام در جنگ بَرده شود و كسى او را دستگير ساخته و به پيش من بيآورد ، او را پرستندهء آتش فرّخ آذرگشسپ مىسازم و با اين كار ، دل موبدان و هيربدن را خوش مىسازم . هر شهرى را هم كه از بيدادگرى ويران گشته و گذرگاه گورخران و شيران شده است ، مىكوشم كه بار ديگر آباد گردد و نمىگذارم كه پر از خار و خس بماند .\r\nخسرو با گفتن اين سخنان كه با راستى و از براى ستمى كه ديده بود ، بر زبان راند ، از خاك برخاست و شتابان همچون گَرد از آن جاى نيايش بيآمد و به آواى بلند به بهرام چوبينه گفت : اى بندهء دوزخى ديو نرّ كه خِرد و آيين و فرّ از تو دور است ، همانا كه آن ديو ستمكار خشمگين و زورمندى است كه اين گونه چشم تو را كور كرده است . بجاى خِرد ، خشم و كين يافتى و ديوان از براى اين كار بر تو آفرين كردند .\r\nخارستان در پيش تو همچون شارستان نموده شد و دوزخ را همچون بوستان\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nديدى . چراغ خِرد در پيش چشمت خاموش گشت و روشنايى را از جان و دلت ببرد . براستى كه هيچ‌كس بجز جادوگر فريبكارى نبوده است كه از آن بلندى ، نشيب را به تو بنمود . امروز دست به شاخى دراز كرده‌اى كه برگ آن زهر و ميوه‌اش كبست خواهد بود . بدان كه هرگز تبار تو چنين چيزى را نجستند و بر كسى كه چنين چيزى را بجويد ، آفرين نخواهد رسيد . همانا كه از گرگين ميلاد « 1 »  چيزى به ياد ندارى . آگاه باش كه اين برز و آيين شاهى را ايزد به تو نداده است . خرچنگ ، پَر دالمن را ندارد و دالمن نيز بر فراز آفتاب نمىپرد . اى مرد بدبخت و بيدادگر به كارى كه ناشدنى است ، گمان مبر . سوگند به يزدان پاك و تخت و تاج كه اگر من تو را بىسپاه بيابم ، اگر بر تو باد سردى برزنم ، مرا زنده در نبرد نخواهى ديد . اگر چه سخنان درشت بسيارى شنيديم ، ليك هرچه بود به يزدان پيروزگر واگذاشتيم . اينك اگر من سزاوار شاهى نيستم ، هرگز مباد كه زيردست شوم .\r\nبهرام كه چنين شنيد ، به دو گفت : اى فريبكار بىخِرد و ديوساز ، تو ارج چنان پدر شاه و دوستدار كيش را كه هرگز بر كسى آزارى نرسانده ، ندانستى و او را با خوارى از تخت به زير آوردى . اينك نيز مىخواهى پس از او شاه و خردمند و بيدار باشى .\r\nليك بدان كه تو ناپاك و دشمن ايزد هستى و از يزدان نيكىدهش هم هيچ بجز بدى نخواهى ديد . اگر هرمزد ، دادگر نبود و زمين و زمان از او به فرياد آمده بود ، پس تو نيز كه فرزند او هستى ، سزاوار نيستى كه بر ايران و انيران « 2 »  پادشاه گردى . تو را زندگانى و تخت نمىبايد . تنها برايت دخمه‌اى بس باشد چرا كه از بخت دور هستى . من كين هرمزد را از تو مىخواهم و ديگر اين كه من شهريار ايران هستم . اكنون اين را به من بگوى كه آيا چه كسى از راستان بر اين كار همداستان است كه تو بر چشم شاهان داغ بكشى و يا كسى را به اين كار فرمان بدهى ؟ از اين پس خواهى دانست كه شاهى از آن من است و همه چيز از خورشيد تا پشت ماهى از براى من مىباشد .\r\n\r\n","description":"","footnote":" ( 1 ) - اشاره به انتساب بهرام به دودمان گرگين ميلاد دارد .  ( 2 ) - غير ايران . ","page_name":" 552 ","page_number":552},
  {"content":"\r\n\r\nخسرو با شنيدن اين سخن به دو گفت : هرگز مباد كه من به درد پدرم شاد باشم .\r\nسرنوشت چنين بود و چنين هم رخ داد . پس ديگر چرا بيش از اين در اين باره مىگويى ؟ تو چنان شاهى از خود مىسازى كه اگر مرگت برسد ، نساجامه نيز نيابى .\r\nسوار بر اين اسپ و برگستوان ديگران هستى و شاهى هستى كه به آرزويت نخواهى رسيد . نه تو را خان و مان است و نه بوم و نژاد . تنها شهريارى با ميانى پر از باد هستى . بدان كه با اين سپاه و چيزها و نام دروغ كار تو در پيش تخت شاهان فروغ نخواهد گرفت . بسيارى دلاوران با گرزهاى گران از تو برتر بودند ، ليك هرگز جوياى شاهى نشدند . چرا كه كهتر بودند و سزاوار تخت و تاج نبودند . ولى تو پيوسته با خشم سر خود را مىافرازى و آب شرم به چشم نمىآورى « 1 »  .\r\nروزگار هر دَم تو را به خشم مىآورد و بدگمان تو را بر بدى مىجوشاند . بدان كه يزدان گيهاندار شاهى را از داد و يا از هنر و نژاد بيآفريد و آن را به كسى مىدهد كه سزاوارتر باشد و هم خردمندتر و هم بىآزارتر است . الان شاه نيز كه از تو آزرده بود ، ما را همچون پدر خود كرده بود . اكنون نيز ايزد اين شاهنشاهى و بزرگى و تخت و تاج بزرگى را به من داد و من هم به دستورى هرمزد شهريار - كه تاج شاهى را از پدرش به يادگار داشت - و در برابر آن موبدان موبد و خردمندان كارآزموده و بزرگان بر آن كيشى كه زردشت پير و خردمند از بهشت آورده و پيام ايزد را به لهراسپ داد و لهراسپ نيز از او بپذيرفت و به گشتاسپ داد ، اين شاهى را از خداى گيهان - آن شناسندهء آشكار و نهان - بپذيرفتم . اينك هر كسى كه به ما رنجى رسانده و يا گنجى از او يافته‌ايم ، چه دشمن و يا نيكخواه من باشند ، همگى در پناه من هستند و بر زن و فرزند خود فرمانروا مىباشند . تنها پارسايان را به نزد خود خواهيم خواند . هر شهرى را كه در\r\n\r\n","description":"","footnote":" ( 1 ) - در نسخهء ژول مُل ، ص 2074 ، بيت 310 آمده :\r\nهمى هر زمان سرفرازى بخشم * همى آب شرمت بيايد به چشم\r\nليك در نسخهء بروخيم ، ج 9 ، ص 2693 در نسخه بدل زيرنويس در مصراع دوم بجاى « بيايد » ، « نيايد » آمده كه صحيح مىباشد . ","page_name":" 553 ","page_number":553},
  {"content":"\r\n\r\nگيتى ويران گشته و يا تهيدستى در جايى نهان باشد ، همهء مردمان تهيدست خويش و بيگانه را توانگر مىكنم و همهء خارستانها را همچون بهشت مىسازم و پر از مردمان و چهارپايان و كِشت مىگردانم . يك خوبى را نيز نهان و بىپاداشى نخواهيم گذاشت . آن هنگام كه هرمزد ، شاهى دادگر بود ، زمين و زمانه به دو شاد بود . پسرش نيز بىگمان تخت و تاج و كمر و بخت را از پدر يافته است . ليك تو مرد پر گناه و فريبنده‌اى هستى كه نخستين نبرد را تو از هرمزد بجستى . همهء بدى و جادو و فريب و بند تنها به فرمان تو بود . پس اگر ايزد بخواهد من از كينهء آن شاه ، خورشيد روشن را بر تو سياه خواهم ساخت . اكنون آيا چه كسى در خور تاج است ؟ چون من ناسزاوار باشم ، كدامين كس سزاوار مىباشد ؟ بهرام كه چنين شنيد ، به دو گفت : اى مرد پهلوان ، آن كسى سزاوار است كه شاهى را از تو ببرد . مگر نه آن كه چون اردشير از دختر بابك زاده شد ، آن هياهو براى اشكانيان به پا گشت ؟ و مگر نه آن كه چون اردشير ، اردوان را بكشت ، ديگر نيرومند گشت و تخت شاهى را به چنگ آورد ؟ اكنون چون از آن هنگام پانسد سال بگذشت ، ديگر سر و تاج ساسانيان سرد گشت . اينك روزگار تخت و تاج ما است و سر و كار با بخت پيروز ما مىباشد . پس چون اين چهره و بخت و سپاه و تاج و تخت تو را ببينيم ، بسان شير آشفته‌اى كه خشمگين گردد ، به كار ساسانيان مىيازيم . نام همهء ساسانيان را از كراسه پاك سازم و تخت ساسان را به زير پاى آورم . پس بدان كه بزرگى تنها سزاوار اشكانيان است .\r\nخسرو با شنيدن اين گفتار به دو گفت : اى مرد بيهودهء پيكار جوى ، اگر بايد پادشاهى از دودمان كيان بيرون شود ، تو در اين ميانه كه هستى ؟ همهء كسانى كه از رى مىباشند ، كسى نيستند و دورو مىباشند و از مردمى بدور هستند . آن ماهيار ناپاكدل كه دودمان اسفنديار از او تيره شد ، از رى بود . از رى بود كه سپاه اندكى بيآمد و با سپاه اسكندر يكى شد و ديگر به همراه روميان كمر ببستند و ناگاه تخت كيان را بگرفتند . ليك پروردگار گيهان آفرين اين را نپسنديد و سرانجام به ايشان از براى\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nآن كار گزند برسيد . پس از آن بود كه همهء ايرانيان از براى آن كينه كمر بر ميان ببستند و داور دستگير كلاه كيانى را بر سر اردشير بنهاد . او از آن رو سزاوار تاج كيان بود كه از دودمان شاهى بود . اكنون ديگر نام آن نامداران بگذشته و سخن گفتن ما همچون باد گشته است . اينك بگوى كه آيا چه كسى سزاوار مهترى است و كدامين كس ، شاه اين گيتى جهنده مىباشد ؟ بهرام به دو گفت : من جنگاورى هستم كه بيخ كيان را از بُن برخواهم كند . ليك خسرو گفت : آن داستانى را بشنو كه دانا از گفتار باستان به ياد مىآورَد كه : هرگز نبايد جنگ افزار بزرگى را به مرد نادان و گمراه و بىخِرد سپرد ، چرا كه چون آنها را باز بخواهى ، ديگر بدست نخواهى آورد . زيرا دارندهء آن از آن چيزها مست گشته است .\r\nخردمند شيرين سخنى گفته است كه : اگر بىريشه‌ها را به بُن بنشانى ، سرانجام تو را درد و رنج خواهد رسيد . پس هرگز پيرامون ناسپاسان مگرد . ليك پدرم - آن بدانديش زود ساز - نهان تو را از آشكارت نشناخت و اگر چه او را مردان بزرگ و كوچك بسيارى بود ، ولى جنگ افزار كيان را به بىريشه‌ها سپرد و تو را سالار گردنكشان كرد . از آن پس تو مهتر سرزمين كُشان گشتى و سرت از براى آن تخت سيمين و مهر شاه مست شد و سر از راه بپيچيدى . اكنون ديگر نام چوبينه ، بهرام گشته و آن تخت سيمين برايت همچون دامى شده است . مىخواهى از آن تخت به ماه به روى و چون سپهبد گشتى ، آهنگ آن كرده‌اى كه شاه گردى . ليك بدان كه هيچ مرد دانايى اين گونه سخن نگفته است و من چنين گمانى مىكنم كه با ديو يار گشته‌اى .\r\nبهرام كه چنين شنيد ، به دو گفت : اى بدكنش ، براستى كه هيچ‌چيز بجز سرزنش زيبندهء تو نيست . تو پيمان يزدان را نگاه نمىدارى و اين تخت را با ناسزاوارى مىجويى و بر چشم شاه گيتى داغ مىنهى . سخنى بدين سان چگونه نهان مىماند ؟ بدان كه همهء دوستانت ، دشمن تو مىباشند و اگر چه به گفتار با تو هستند ، ولى دلشان با من است . آگاه باش كه در اين كار ، خاقان و سپاهيان ايران و چين ياور من مىباشند . پس از آن رو كه دادگر و مهربان و نيرومند و با جنگ افزار هستيم ، شكستى\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nاز دشمن بر ما نخواهد آمد . من از اين پس بزرگى را از پارس به رى مىآورم و نمىگذارم كه ديگر نام كِى زنده بماند . در گيتى داد مىگسترانم و آيين ميلاد را تازه مىگردانم . من از دودمان آرش نامور هستم و چون جنگ بيآورم همچون آتشى سركش مىباشم . نبيرهء گرگينم و بسان آتش تيز برزين هستم . بدان كه ساوه شاه بر آن بود تا در ايران نه تخت شاهى را بگذارد و نه مُهر و كلاه را . مىخواست آتشكده‌ها را ويران سازد و ديگر هيچ جشن نوروز و سده‌اى برجاى نگذارد . همهء مردمان اين سرزمين همچون بندگانى بودند ، تا اين كه من كمر به ميان ببستم . شمار سپاهيانش چهارسد هزار بود و هزار و دويست پيل جنگى هم به همراه ايشان بود چنان كه گويى ديگر هيچ جايى نمانده بود . ليك من به آن كار ميان ببستم و سرانجام آن سپاه بزرگ شكست خورده و بگريختند . من نيز همچون شيرى سترگ از پس ايشان بتاختم . پس بدان كه كسى بىاين كه هنرى داشته باشد ، با خيره‌سرى جايگاه بزرگان را نمىجويد . از كلاهخود من بوى تاج مىآيد و از دشنه‌ام ، تخت پيلسته . ولى با تو اگر يك پشّه نيز كين آورَد ، تو را از روى تخت بر زمين خواهد آورد .\r\nخسرو با شنيدن اين سخن به دو گفت : اى شوم پِى ، چرا در سخنانت از گرگين كه در رى بود ، يادى نكردى ؟ هيچكس در گيتى به ياد تخت او نبود و او را بزرگى و تخت و بختى نبود . نام تو را نيز هيچكس در گيتى نمىدانست و تو در آن نهان ، فرومايه بودى . تا اين كه مهران ستاد گرانمايه بيآمد و نشان تو را به آن شاه روزگار بداد و تو را چنان از خاك سياه بركشيد كه ديگر آن روزها از پيش چشمت ناپديد گشت .\r\nبه تو گنج و جنگ افزار و سپاه بداد و درفش تهمتن را - كه همچون ماه مىدرخشيد - به تو سپرد . از آن پس خواست يزدان اين نبود كه پهلوانان چين ، ايران زمين را ويران سازند . پس تو را در جنگ با ايشان يارى كرد و بدانگونه كلاهت به ابر بلند برآمد .\r\nپس اين دادار چرخ گردان بود كه خواست تا كار آن پادشاه را راست سازد . ليك تو آن را هنر خود مىدانى . پس هرگز تو را مهترى و بهترى مباد . اگر كار اين چنين است كه بايد اين پادشاهى از دودمان كيان بيرون شود ، تو از چه رو ميان بسته‌اى ؟ براى\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nچنين كارى در گيتى كسى همچون اسكندر بايد كه بخت شاهنشاهان را تيره سازد .\r\nتو با اين چهرهء همچو ديو و رنگ به مانند خاك ، جايگاهت تنها در مغاك باد . اين از گمراهى و كارهاى تو بود كه روزگار شاه ايران سياه گشت . نام مرا بر روى درمها بنوشتى و با اين كار خواستى تا مرا از گيتى كم سازى . تو بنيان بدى هستى و در ميان گمراهان برترين پايه را دارى . بدان كه تو از براى هر خونى كه در گيتى [ از براى اين كار 
  ] ريخته گشته ، در آن گيتى آويخته خواهى شد . آنچه را كه همواره در روز روشن مىجويى ، در شب تيره نيز به هنگام خواب نخواهى يافت . اى مرد بدبخت بيدادگر ، مخواه كه همهء روزگارت را به راه كژّى به روى . به خشنودى ايزد بيانديش و خردمندى و راستى را پيشه ساز . زيرا اينها هم بر من و هم بر تو خواهد گذشت و روزگار پيوسته دَم ما را مىشمارد . چه كسى مىگويد كه كژّى از راستى بهتر است ؟ پس چرا دلت را با كژّى بيآراستى ؟ بدان كه چون از ما فرمان ببرى ، هرچه خواهى از آن تو خواهد بود و بخشى از اين پادشاهى از براى تو مىگردد . با اين كار در اين گيتى شادمان و تن آسان و بدور از بد بدگمان خواهى بود و چون از اين سراى سپنجى درگذرى ، به هنگام بازگشتن در رنج نباشى . اينك شايسته نباشد كه از اين سخنى كه زردشت در زند مىگويد ، چيزى كم كنيم و يا به آن بيافزاييم . زردشت گفته است كه :\r\nهر كسى كه از كيش پاك برگردد ، همانا كه در دل ترس و بيمى از يزدان ندارد . پس بايد يك سال او را پند داد . ولى اگر پندت براى او سودمند نباشد ، بايد به فرمان شاه او را كشت و تن پر گناهش را بر راه افكند . چون كسى به شاه گيتى بدگمان باشد ، بايد بىدرنگ او را كشت . پس بىگمان خون تو را نيز خواهند ريخت . چرا كه بخت واژگونه تو همين را مىجويد . اكنون در اين گيتى زندگانيت ناخوش خواهد بود و چون از اين گيتى درگذرى ، جايگاهت در ميان آتش مىگردد . اگر هم تا ديرگاهى بدين سان بمانى و سر خود را از شاه و از داد يزدان بپيچى ، سرانجام از اين كار و از گفتار و كردار بد خود پشيمان خواهى شد . بدان كه تو بيمار هستى و داروى تو پند است . پس من مىكوشم تا تو تندرست گردى . اگر هم كام و رشك بر دلت چيره\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nگشته است ، بگوى تا پزشك ديگرى بيآورم . پزشك تو پند است و دارويت خِرد مىباشد تا شايد اينها آزمندى تو را از براى تاج از دلت پاك بگردانند . تو با آن پيروزىاى كه يافتى ، چنين كسى شدى و از انديشهء گنج بود كه سركش گشتى .\r\nخودت شنيده‌اى كه چون ضحّاك ناسپاس شد ، گيتى از ديو و جادو پر از هراس گشت . ليك سرانجام چون دل بزرگان از او پر از درد شد ، مىدانى كه فريدون فرخنده با او چه كرد . بدان كه همهء سپاهيان تو بندگان من هستند و چه زنده و چه مرده ، دلشان از براى من مىباشد . ليك چون اندكى از تو روشنى يافتند ، اينسان سر از داد بپيچيدند . ولى اينك چون من گنج خود را آشكار كنم ، دل آن جنگاوران را پر از نرمى خواهم ساخت . آنگاه كه تو بر ساوه شاه پيروز گشتى ، همهء سپاهيان چون از خواسته سير و مست شدند ، بر آن نهادند كه ديگر هرگز از آن پس شكست را به خود نبينند . پس نبايد اين دليران بىباك به دست من نابود شوند . من نيز نمىخواهم كه به جنگ اين سپاه گران از نامداران و دلاوران بيآيم تا ايران زمين از ايشان تهى گردد و به تخت شاهى شكست آيد . اكنون بگوى كه آيا چه كسى به هنگام آرش ، شاه بود تا شايد با اين سخن ، ديگر اين جستجوى بر من بسر آيد .\r\nبهرام گفت : در آن هنگام منوچهر ، شاه با سپاه و تاج بود . پس خسرو گفت : اى بدنهان ، چون مىدانى كه منوچهر شاه گيتى بود ، پس چگونه نمىدانى كه آرش بندهء او بود و به فرمان و خواست او سر نهاده بود ؟ نيز در هنگام كى خسرو كينه‌جوى كسى همچون رستم شاگرد او بود . اگر چه رستم مىتوانست گيتى را بدست بيآورد و آيين تخت كيان را بگيرد ، ليك همچنان آيين شاهان را نگاه مىداشت و براى يك بار هم چشم به تخت شاهى ندوخت . بهرام كه چنين شنيد ، به دو گفت : اى بدنژاد ، براستى كه تو از دودمان ساسان هستى . همان ساسانى كه شبان و شبانزاده بود . و مگر نه اين كه اين بابك بود كه شبانى را به دو داده بود ؟ خسرو گفت : اى بدكنش ، مگر نه اين كه تو از دودمان ساسان بود كه اين چنين پر منش گشتى ؟ همهء سخنانت دروغ است و بدان كه سخن گفتن كژّ ، هنر نمىباشد . تو از بىريشه‌ها و بدكرداران بودى و از\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nدودمان ساسان بود كه به نانى رسيدى . بهرام گفت : با اين همه شبانى ساسان در گيتى نهان نخواهد گشت . خسرو گفت : مگر نه اين كه چون دارا بمرد ، تاج بزرگى را به ساسان سپرد ؟ بدان كه اگر چه بخت ايشان در آن هنگام گم شد ، ليك نژادشان از ميان نرفت . پس بدان كه از گفتار بيداد ، داد نيآيد . تو مىخواهى با اين هوش و خِرد و فرّهى تخت شاهنشاهى را بجويى ؟ « 1 »  خسرو اين بگفت و بخنديد و از او برگشت و به سوى سپاه خويش روى نهاد . در همان هنگام آن سه تُرك سترگى كه بسان گرگى خشمگين از سپاه خاقان با بهرام بودند و به بهرام گفته بودند كه ما در روز جنگ از براى نام آور شدن ، شاه را چه زنده و چه مرده به نزد تو در پيش سپاه خواهيم آورد ، در آنجا بودند . پس از ميان ايشان يك سوار كه ناپاك و دلاور و تند و بىباك بود ، پرخاش جوى و دژم با كمندى به بازو افكنده و شستى خَم كرده ، به سوى خسرو براند . چون به آن اسپ سپيد همچون پيلستهء خسرو نزديكتر گشت ، آهنگ آن تاج پر مايهء او كرد . پس آن كمند تاب دادهء خود را بيانداخت و سر تاج شاه در بند آمد . ليك در همان هنگام گستهم تيغى بر كمند او زد و بدانسان هيچ گزندى به سر شاه نيآمد . آنگاه گستهم پهلوان زود كمان خود را به زه كرد و با تيرباران خود ، روشنايى را از آسمان ببرد . بهرام كه چنين ديد ، به آن تُرك بدساز گفت : تو را نهفتى بجز خاك تيره مباد . چه كسى به تو گفت كه با شاه جنگ بيآزمايى ؟ آيا مرا نديدى كه در پيش او ايستاده بودم ؟ سپس بهرام با روانى پر از درد و تنى پر گداز به لشگرگاه خويش بازگشت .\r\nپند دادن گرديه ، برادر خود - بهرام - را\r\nچون خواهر بهرام بشنيد كه برادرش از پيش شاه بازگشت ، افسر نامدار خود را از\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 731 - 730 . ","page_name":" 559 ","page_number":559},
  {"content":"\r\n\r\nسر برداشت و يكى از بندگان ، چادرش را براى او بيآورد . پس با دلى خسته از درد و روانى تيره به پيش برادر دويد و به دو گفت : اى مهتر جنگجوى ، بگوى كه آيا چگونه به نزد خسرو رفتى ؟ اگر او از سر جوانى خود تند و تيز شود ، تو آهنگ آشتى خود را كُند مساز . ليك بهرام پهلوان به خواهر گفت : او را نبايد از شاهان شمرد . نه سوارى جنگاور است و نه بخشنده و نه دانا يا درخشان . بدان كه هنر از نژاد نامدار بهتر است . پس تن شهريار بايد هنرمند باشد .\r\nخواهر كه چنين شنيد ، به دو گفت : اى مهتر نامجوى و تيز هوش ، هرچه به تو مىگويم ، سخنم را نمىشنوى و باز هم تندى و بدخويى پيشه مىسازى . اينك بنگر كه سخنگوى بلخ در اين باره چه مىگويد و بدان كه سخن راست ، تلخ است . او مىگويد : هر كسى كه آهوى تو را به تو گفت ، همانا كه راستيها را بر تو آشكار بكرد .\r\nپس اينك كه بهرهء خود را از گيتى ببردى ، ديگر آهنگ ويران ساختن سرزمين خود را مكن . بدان كه كسى كه او را بهرهء بسيارى از دانش بود ، بر اين كار داستان زد كه : خر خواست تا در ميان گله‌هاى گاو ، شاخ گاوان را بخواهد ، ليك هر دو گوش خود را نيز گم ساخت « 1 »  .\r\nتو نيز هرگز نكوهش گيتى را بر خود مخواه و بدان كه هيچكس از تبار تو تاجور نبوده‌اند . اگر اين جوان در ميان نبود ، من اين چنين از داغ ، تيره روان نبودم .\r\nاينك پدرش هنوز زنده و تخت شاهى برجاى است ، ولى تو پاى پيش نهاده‌اى .\r\nاكنون نمىدانم كه سرانجام اين كار چه خواهد شد و همواره چشمانم پر از خون است . تو با اين كار ، هيچ بجز دود و نفرين نمىجويى و با خيره‌سرى ، گل زهر را مىبويى .\r\nهمگان خواهند گفت كه : چوبينه بدنام گشت و نام بهرام همچون دشنامى شد . بر همهء اينها خشم يزدان نيز افزوده خواهد شد و روانت در دوزخ ، به زندان خواهد بود . بنگر كه آيا در گيتى چه كسى بجز هرمزد شهريار خواستار تو بود ؟ چون آن تخت و كالاهاى ساوه شاه را بدست آوردى ، ديگر كلاه بر سر نهادى و چون بدين\r\n\r\n","description":"","footnote":" ( 1 ) - اين ضرب‌المثل تا حدّى شبيه به ضرب‌المثلى است كه مىگويند كلاغ خواست راه رفتن كبك را ياد بگيرد ، راه رفتن خودش را نيز فراموش كرد . ","page_name":" 560 ","page_number":560},
  {"content":"\r\n\r\nسان در گيتى از او نامور گشتى ، ديگر تخت شاهنشاهان را مىجويى . ليك همهء نيكوييها را از يزدان بشناس و به اين تاجور ، ناسپاس مشو . به آن رزمى كه كردى ، اين چنين مناز و از براى هنرهايت ، خودپسند مشو . ديو را در دل خود يار كردى و به يزدان ، گناهكار گشتى . آن هنگام كه هرمزد به گفتار آن آيين گشسپ پليد آشفته گشت و بردميد و سرانجام آن چنان سختىاى بر وى رسيد و پسرش كينه‌جويانه از بردع بيآمد ، تو بايد در آن كار شكيبايى برمىگزيدى . چرا كه هنگام نبرد بنده نبود .\r\nمىبايست به پيش آن شاه نو مىرفتى و آن تخت شاهى نو را به كام او مىآراستى .\r\nاگر تو چنين كارى مىكردى ، خسرو جوان نيز تنها به انديشهء تو كار مىكرد و دل تو نيز هيچ بجز بهروزى نمىديد و تن آسان و شاد و بيدار بخت مىشدى . پس چرا آهنگ اين تاج و تخت را كردى ؟ تو خود مىدانى كه از دودمان اردشير ، شاهان پير و جوان بسيارى با گنج و سپاهيان بيشمار برجاى هستند . پس چه كسى تو را در ايران شهريار خواهد خواند ؟ اگر شهريارى كه با گنج و سپاه بود ، مىتوانست به ايران چشم بدوزد ، همانا كه هيچكس بجز ساوه - سالار چين - نبود كه سپاه خود را به ايران زمين آورد . ليك يزدان پاك ، تو را بر او بگماشت و بد او را از ايران و انيران بگردانيد . از آن هنگام كه پروردگار گيهاندار اين گيتى را بيآفريد و آسمان بلند را بر فراز آن بكشيد ، هرگز سوارى همچون سام نديدند كه شير درّنده نيز به پيش او نمىرفت . ليك آنگاه كه نوذر از بخت خود ، بيدادگر شد و خواست پدر خود را به زير پاى گذاشت ، همهء مهتران تخت پيروزه را بيآراستند و سام را به شاهى خواستند .\r\nولى سام به آن بزرگان گفت : هرگز مباد كه جان سام سپهبد به ياد تاج شاهى بيافتد .\r\nزيرا خاك منوچهر همچون تخت من و پِى تخت نوذر بسان كلاه شاهى من است .\r\nاينك اى برادر ، بدان كه من اين سخنان را از براى اين گفتم كه تنها مرد پيروز بخت خردمندى كه دستى بخشنده و دلى روشن و پر از داد و فرّ نژاد دارد ، تخت شاهى را مىيابد . نمىدانم اكنون كه خِرد از دلت ناپديد گشته ، بر تو چه خواهد رسيد ؟ بهرام كه چنين شنيد ، به دو گفت : آنچه گفتى ، راست است و بر راستى آن ، يزدان\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nپاك گواه مىباشد . ليك اكنون ديگر كار از اين سخنان گذشته و دل و مغز من پر از دود گشته است . پس يا به مهترى مىرسم و يا سر خود را به مرگ مىدهم . چرا كه اگر مرگ بيآيد ، از كلاهخود پولادين نيز خواهد گذشت .\r\nسگالش خسرو پرويز با سپهداران و موبدان خود\r\nاز سوى ديگر شهريار جوان ايران برفت . چون به شادى از پل نهروان بگذشت ، همهء مهتران سپاه را به نزد خود بخواند و چنان كه سزاوار بود ، در كنار تخت شاهى خويش بنشاند . سپس گفت : اى مهتران نيكدل و سران كارآزموده ، همانا كه از ما به شمايان هيچ نيكىاى نرسيده و اين همه بر اندوه و رنج شما هم افزوده گشته است .\r\nهمواره نياكان ما را پرستنده بوديد و شور و تلخيهاى بسيارى از گيتى ديده‌ايد . اكنون مىخواهم رازى بر شمايان بگشايم و اين راز را از سپاهيان نهان بدارم . نبايد كه اين سخنانى كه به ايرانيان مىگويم ، از اينجا به بيرون برده شود . زيرا چون اين گفتار مرا به پيش سپاه بگوييد ، انديشه‌ام تباه خواهد گشت . بدانيد كه من امشب آهنگ تاختن كرده‌ام و مىخواهم سپاهيان را به جنگ ببرم . چرا كه به هنگام سخن گفتن با بهرام ديدم كه او سوارى اسپ‌افكن و كارى است ليك در سر او و سپاهيان نامورش هيچ خردمندى نديدم . هيچ سخنى بجز از رزمش با ساوه نمىگويد و همواره مىخواهد آن روزگار كهن را نو سازد . مرا كودك بىخِردى مىپندارد و از گرز و شمشير مىترساندم . نمىداند كه من شبانه شبيخون مىكنم و در رزم ، ترس را از خود بيرون مىسازم . اينك اگر در اين جنگ يار من باشيد ، چون شب تيره گردد ، ديگر درنگ نخواهم كرد . آن هنگام كه شب تيره روى خود را با شاهبوى بشويد و گيسوان مشكبوى خود را بيافشاند ، شمايان همگى با گرز و دشنه در دست و جنگ افزار بر اسپ سوار گرديد . بدين سان همهء سپاهيان بر آن نهادند كه يك تن نيز سر از فرمان شاه نپيچد .\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nچون خسرو به سراپرده آمد ، آنجا را از بيگانگان تهى كرد . سپس گستهم و بندوى و گردوى پهلوان و كارآزموده را به نزد خود بيآورد و با ايشان در بارهء آن شبيخون و كارزار سخن راند تا شايد نيز با او يار و همراه باشند . ليك گستهم به دو گفت : اى شهريار ، چرا اين چنين از روزگار بىترس هستى ؟ تو اكنون مىخواهى با سپاهيانت شبيخون كنى . ليك مگر مىتوانى مِهر را از دلها بيرون سازى ؟ بدان كه سپاهيان تو با سپاه دشمن هستند و همگى با او يكدل و يك تن مىباشند . در يك سپاه ، نبيره است و نيا در سپاهى ديگر مىباشد . برادر در اين سپاه و پدر در آن سپاه است . آيا چگونه پدر با پسر كارزار خواهد كرد ؟ پس با اين آرزو ، كام دشمن را مخاران . تو نمىبايست اين سخن را به سپاهيان مىگفتى و اكنون كه گفتى ، ديگر كار را تباه ساختى . گردوى كه چنين شنيد به خسرو گفت : اينك ديگر آن كار گذشت و گذشته همچون باد دشت است . همانا كه توانايى و گنج و كام و سپاه ، سر مرد جوان را از راه مىپيچد .\r\nپس تو امشب در اين رزمگاه نمان و مگذار تا گنج و سپاهيان به تاراج بروند . زيرا من مىدانم كه بىگمان اكنون از اين راز ما و اين آماده شدن نهانى ما به آن سپاه آگهى رسيده است . پس تو نبايد كه سر خود را به دشمن بدهى .\r\nخسرو كه چنين شنيد ، انديشهء او را بپسنديد و آن را سودمند يافت . پس چند مرد از آن سركشان را همچون خرّاد برزين و گستهم شير و شاپور و انديان دلير و بندوى خرّاد لشگرفروز و نستوه لشگركش دلاور سوز و هر كسى را كه بدين گونه سزاوار نگاهبانى گنج و سپاه و خودش ديد ، برگزيد تا در نيك و بد يار او باشند .\r\nسپس خود خسرو بر فراز پشته‌اى پر از سبزه كه جايگاه سور بود ، برفت و سپاهيان را از دور بديد . پس پهلوانان كه دل خود را به جنگ آراسته بودند ، بدان جاى رفتند و در آنجا درنگ بكردند .\r\nاز سوى ديگر ، بهرام پهلوان بنشست و همهء كهتران و مهتران سپاه به پيش او برفتند . پس بهرام سپهبد از ايشان بپرسيد كه : آيا از خويشان شما نشانى برايتان برسيده است ؟ اينك هر يك از شما كه خويشاوندى در سپاه خسرو دارد كه در گفتار\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nو كيش خود يكدل است ، كسى را به نزد او بفرستد . بدانيد كه اگر ايشان به سپاه ما بيآيند و از ما فرمان ببرند و روانهاى خود را از براى اين پيمان گروگان سازند ، ديگر تنها يكى دو گروه سست پِى از سپاهيان بردع و اردبيل و ارمينيه مىمانند كه ما هيچ باكى از رزم با ايشان نخواهيم داشت و مردان بردع در برابر ما با مشتى خاك برابر خواهند بود .\r\nچون گردنكشان سپاه بهرام از آن چارهء بهرام آگه شدند ، مرد دبير و سخنگوى و دانا و يادگيرى را از ميان سپاه برگزيدند . پس آن پهلوان با دلى پر از راز در آن شب ديرياز به سوى سپاه خود بتاخت و آنچه را كه از آن مهتران سپاه بهرام شنيده بود ، به آن نامداران و دلاوران سپاه خسرو بگفت . ليك آن ايرانيان به دو گفتند : تا رزم سپاهيان پديدار نگردد ، يك تن از ما از خسرو باز نمىگرديم . زيرا مىترسيم كه اين كار دراز گردد . شمايان نيز در آن رزمگاه بىترس نباشيد ، چرا كه خسرو مىخواهد با سپاهيانش بر شما شبيخون آورد . چون آن مرد فرستاده چنين پاسخى بشنيد ، شتابان همچون گَرد به سوى سپاه بهرام پهلوان بازگشت و همهء آنچه را كه شنيده بود ، پنهانى به دو بازگشت . چون بهرام از آن كار آگاه گشت و دانست كه سپاهيان خسرو نيكخواه او شده‌اند ، بفرمود تا آتشى بيافروختند و در هرجا شماله‌اى بسوختند .\r\nشبيخون كردن بهرام چوبينه بر سپاه خسرو و گريختن خسرو پرويز\r\nآنگاه بهرام شير سپاهيان گيتىستان و پهلوان و دليرى را از ميان سپاه برگزيد كه چون دبيران ، ايشان را بشمردند ، ديدند كه شش هزار سپاهى شمشيرزن هستند . نيز آن سه تُرك سترگ - كه بسان گرگ خشمگين بودند - از سپاه خاقان به همراه ايشان\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nبودند . پس بهرام به آن جنگاوران گفت : چون به هنگام بانگ خروس ، آواى زخم كوس برخيزد ، شمايان برخروشيد و به جنگ شتابيد و افسرى از خون بر سر آن سپاه بنهيد . سپاهيان كه چنين شنيدند ، همگى تيز به فرمان آن پهلوان برفتند و آن سه تُرك سرافراز نيز پيش رو ايشان گشتند . بدين سان ناراستكار و كينه‌دار به پيش سپاه شهريار ايران بيآمدند . خروش گرز و گوپال و تيغ برخاست و زمين همچون آهن گشت و ابرى از گَرد پديدار شد . همه مىگفتند : آيا خسرو كجاست ؟ امروز روز پيروزى و چيرگى ما است .\r\nاز سوى ديگر ، خسرو دردمند و با ديدگانى پر از خون و رخسارى لاژوردين بر آن بلندى بود . چون آن كار را بديد ، از كار گيتى در شگفتى بماند و در انديشه فرو رفت .\r\nاين چنين تا سپيده از كوه سر برآورد ، ديگر سپاهيان از زخم شمشير به ستوه آمدند .\r\nچون دامان شب تيره ناپديد گشت و روز فرا رسيد ، خسرو همهء آن رزمگاه را پر از كشته و زخمى ديد . پس به آن گردنكشان گفت : شمايان يارى كنيد و ما را بر اين دشمنان كامكار بسازيد . زيرا يزدان پيروزگر پشتيبان و يار من است و اكنون ديگر زخم و شمشير كار من مىباشد . خسرو اين بگفت و شتابان به پيش آن سه تُرك دلاور - كه براستى بسان سه گرگ سترگ بودند - بيآمد . يكى از ايشان كه چنين ديد ، بتاخت تا به پيش خسرو رسيد . پس تيغ جوهردارى از ميان بيرون كشيد و خواست تا بر سر شهريار زند . ليك شاه سوار ، سپر را بر سر آورد و تيغ زهر آبگون خود را تيز از زير سپر بزد و سر آن تُرك را از تن جدا ساخت و بر زمين انداخت . آنگاه خروشيد كه : اى نامداران جنگاور ، چندى ديگر هم بايد پايدارى كرد . ليك همهء سپاهيان خسرو از او روى گرداندند و شاه را به خوارى رها ساختند . خسرو كه چنين ديد ، به بندوى و گستهم گفت : اكنون از اين كار بدگمان شدم كه ديدم مرا هيچ فرزندى و يا خويشاوندى كه سزاوار تاج باشد ، نيست . پس اگر من در كارزار كشته شوم ، هيچ تاج دارى از من به يادگار نخواهد ماند . بندوى به دو گفت : اى سرفراز ، بدان كه گيتى نيازمند فرّ تو است . ليك اكنون كه سپاهيانت رفتند ، تو نيز ديگر در اينجا مايست زيرا\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nكه هيچكس در اين روزگار يار تو نيست . پس شهريار به گردوى گفت : تو به همراه تخوار شتابان از اينجا برو و آنچه از سراپرده و ديبا و گنج و تاج و بَرده و هميان و تخت پيلسته در آن رزمگاه يافتى كه از سپاهيان برجاى مانده است ، بر هزار اسپ بار كن و به اينجا بيآور . بدين سان آن بزرگان ، بنه و گنج را سوار كردند و از براى بردن آنها رنج فراوانى كشيدند .\r\nدر همان هنگام درفش اژدهاپيكرى پديدار گشت و همه‌جا از براى آن بنفش شد . بهرام پهلوان به همراه آن درفش بتاخت و با جنگ خود روشنايى را از همه‌جا ببرد . چون بهرام و خسرو - آن دو دلاور جنگى و شير دژم - به پيش يكديگر رسيدند ، همچون پيلان جنگى برآشفته گشتند و پيوسته بر سر يكديگر بكوبيدند . بهرام همچون شير نرّ پيوسته بگشت ، ليك جنگ افزار او بر خسرو كارگر نشد . بدين گونه تا خورشيد از گنبد آسمان بگشت ، آويختن ايشان از اندازه بيرون شد . در همان هنگام تخوار - كه گنج و بنه را به سوى آن پل كشانيده بود - به پيش خسرو رسيد . خسرو كه چنين شنيد ، به گستهم گفت : هيچكس در اين جنگ يار ما نيست . زيرا ما تنها دَه تن هستيم و اينان سپاهى بزرگ هستند كه پهلوانى سترگ در پيش ايشان است . اگر چه يزدان ياور به من فرّ بداده است ، ليك چون يارانمان نباشند ، ما نيز ديگر سر مىپيچيم . گريختن ِ به هنگام بهتر از جنگ است چرا كه چون در جنگ تنها شدى ، ديگر جاى درنگ نيست .\r\nبدين سان خسرو جوان و ناكار آزموده بتاخت تا به پيش پل نهروان رسيد . بهرام نيز با سرى پر از كينه و دلى پر از ستيز به تيزى از پس او مىراند . خسرو كه چنين ديد ، بر روى پل بماند و گستهم كارآزموده را به پيش خود بخواند و گفت : كمان مرا بيآوريد . گستهم كه گنجور و دستور او بود ، كمانش را ببرد . خسرو سپهدار پهلوان كمان را برگرفت و با تير خود روشنايى را از آسمان ببرد . پيوسته همچون تگرگ تير مىباريد و با يك چوبهء تير ، سرها را به كلاهخود مىدوخت . بهرام شير با كمانى در دست و اسپى همچون اژدها در زير ، از پس او مىتاخت . بهرام هيچ بجز كمانى در\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nدست نداشت و بر روى آن اسپ نيز برگستوان نداشت . خسرو كه چنين ديد ، به شادى برگشت و دو گوشهء كمان را به زه كرد و چنان تيرى بر اسپ بهرام بزد كه كار آن اسپ يك سره گشت و كشته شد . بهرام سپهبد كه از اسپ پياده شده بود ، سپر را بر سر گرفت و از آن كار بيچاره گشت . پس در همان هنگام يلان سينه همچون گَرد به پيش خسرو تاخت . ليك شاه ايران هرگز او را مرد نمىپنداشت و بىدرنگ اسپ او را نيز زخم بزد . يلان سينه كه چنين ديد ، پياده از آن پل بجست . بدين سان همهء سپاهيان ، چه پير و چه جوان ، از پل نهروان بازگشتند .\r\nچون بهرام بازگشت ، خسرو شتابان همچون گَرد سراسر آن پل نهروان را پاره كرد « 1 »  و اندوهگين و با دلى پر از درد و ديدگانى پر از خون به سوى تيسفون براند .\r\nچون به آنجا رسيد ، در آن شارستان را با آهن ببست و سخت به انديشه نشست .\r\nآنگاه از هر برزنى مهتران را به نزد خود بخواند و پاسبانانى را بر دروازه بنشاند .\r\nگريختن خسرو به روم و كشته شدن پدر او - هرمزد -\r\nسپس خسرو از آنجا با ديدگانى پر از خون و جگرى خسته به پيش پدر رفت .\r\nچون روى پدر را بديد ، او را نماز برد و زمان درازى در پيش او بماند و به دو گفت : اى شهريار ، آن پهلوان سوارى كه او را برگزيدى ، همچون شاهان فرهمند با سپاهيان بيشمارى بيآمد . من هر پندى كه مىتوانستم ، به او بدادم . ليك پندهاى من براى او سودمند نبود . همهء كام او تنها جنگ و پرخاش بود . هرگز نامش در گيتى روان مباد .\r\nسرانجام رزمى سخت و با ناكامى كرده شد و بخت از بسيارى برگشت . همهء\r\n\r\n","description":"","footnote":" ( 1 ) چنين به نظر مىرسد كه اين پل از طناب و الياف بوده است . ","page_name":" 567 ","page_number":567},
  {"content":"\r\n\r\nسپاهيان از من بازگشتند . گويى تنها مرا در راه ديده بودند . بهرام را شاه خود بخواندند و به فرجام كار خود ننگريستند . اكنون نيز بهرام سپاهى همچون كوه روان را از پس من تا پل نهروان بيآورد . من نيز چون ديگر كار را نابسامان يافتم ، بگريختم و خود را به دام رنج و سختى نيآويختم . اينك به سود و زيان كارها نگاه كردم و سرانجام گفتم كه شايد تازيان در اين كار ياور ما گردند . پس اگر شهريار فرمان بدهد ، سواران تازى را به كار آورم .\r\nهرمزد كه چنين شنيد ، به دو گفت : چاره اين نيست زيرا اكنون پاى تو بر اينجا استوار نمىباشد . رفتن به پيش تازيان براى تو هيچ بجز رنج نخواهد داشت ، چرا كه آنجا جنگ افزار و گنج نمىباشد و تازيان هم چون از تو سود و زيانى نيابند ، ياورت نخواهند بود . ايشان به نژاد تو نيز دل نخواهند بست و تو را از براى خواسته و چيز به دشمن خواهند سپرد . پس باشد كه يزدان در اين كار پشتيبان تو گردد و بختت خندان باشد . اينك كه مىخواهى از سرزمين خود به روى ، از اينجا شتابان به روم برو و چون بدانجا رسيدى ، همهء سخنان اين بندهء چاره‌جوى را به قيصر بگوى . در آنجا هم كيش است و هم خواسته . جنگ افزار و سپاهيان او نيز آراسته است .\r\nفريدونيان « 1 »  نيز خويشاوندان تو هستند و چون كار تو سخت گردد ، در پيش تو خواهند بود .\r\nخسرو كه چنين شنيد ، زمين را ببوسيد و بسيار بر هرمزد آفرين بكرد . سپس برفت و به بندوى و گستهم گفت : ما ديگر با اندوه و رنج يار گشتيم . اينك همه آماده گرديد و بنه برنهيد و سرزمين ايران را به دشمن بدهيد . درست در همان هنگام كه خسرو اين سخن را بگفت ، از ديده‌گاه آوايى برخاست كه : اى شاه نيك اختر دادگر و راستكار ، بدان كه گردى تيره از راه برخاسته و درفشى لرزان در ميان سپاه پديدار\r\n\r\n","description":"","footnote":" ( 1 ) - مراد از فريدونيان در اينجا زادگان سلم - پسر فريدون - هستند كه چنان كه در جلد اول از كتاب حاضر گفته آمد ، فريدون ، شاهى نواحى روم را به پسرش - سلم - بخشيد و بدين سان بسيارى از روميان از نسل او محسوب مىشده‌اند و در نتيجه منتسب به فريدون بوده‌اند . ","page_name":" 568 ","page_number":568},
  {"content":"\r\n\r\nگشته است و اين همان درفش اژدهاپيكرى است كه چوبينه در نهروان برافراشته بود . با شنيدن اين سخن ، خسرو بىدرنگ همچون دود بر اسپ سوار گشت و شتابان بسان گَرد با درفش لاژوردين در پشت سر بيرون شد . آنگاه خسرو يال و بر و روى خود را بپيچيد و به گستهم و بندوى نگاه كرد . ديد كه آن دو تن با نرمى مىرانند . پس خسرو با آوايى گرم خروشيد كه : اى ناسزايان ، آيا چه پيش آمده كه دشمن بدخواه شما برايتان همچون خويشاوندتان گشته است ؟ و گرنه چرا اين چنين به نرمى مىرانيد ؟ بهرام نزديك پشت شما است .\r\nبندوى به دو گفت : اى شهريار ، از براى بهرام دل خود را رنجه مدار . زيرا او گَرد ما را در راه نمىبيند و درفش سياه او از اينجا دور است . ليك بدان كه ياران تو مىگويند ما نبايد اين چنين بتازيم . چوبينه مىخواهد به ايوان شاه بيآيد و بىدرنگ تاج و تخت را به هرمزد دهد و خودش بسان دستورى در كنار او بنشيند و بدين گونه دام او در دريا كارگر افتد . آنگاه مىخواهند از سوى [ هرمزد 
  ] شهريار ايران نامه‌اى به قيصر روم بنويسند و در نامه بگويند : كه [ خسرو 
  ] آن بندهء نابكار از اين سرزمين گريخته است .\r\nولى نبايد در روم آرام گيرد . چرا كه هر گاه كه او كار خود را راست كند ، بهرهء ما از اين كار ، نژندى و كژّى خواهد شد . پس چون به آن سرزمين آيد ، او را در آنجا بند نهيد و دل شادمانش را پر از گزند سازيد . سپس او را به اين بارگاه ما بفرستيد و مگذاريد كه سرافراز گردد . روميان نيز بىدرنگ پاى [ خسرو 
  ] شاه را مىبندند و او را گريان به اين بارگاه مىفرستند .\r\nخسرو كه چنين شنيد ، دلش خيره گشت و رخسارش از شنيدن گفتار او تيره شد .\r\nپس گفت : همانا سزاوار باشد كه چنين كارهايى از بخت بد به ما رسد . اينك در اين باره سخنها دراز است و كارى سخت مىباشد . پس ما نيز اكنون اين كار را به يزدان واگذاشتيم . خسرو اسپ خود را براند و گفت : آنچه كه يزدان گيهاندار از خوب و زشت بر پيشانى ما نوشته است ، همان خواهد شد و اينها با انديشه از ما باز نخواهد گشت . پس هرگز مباد كه ما به دشمن نيازمند گرديم .\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nچون خسرو بگذشت ، گستهم و بندوى بيدادگر با سرهايى پر از كينه از او بازگشتند و از آن راه ، پر از رنج و با دلى پر گناه به ايوان شاه آمدند . چون از درگاه به نزديك تخت رسيدند ، زه كمان خود را باز كردند « 1 »  و ناگاه بر گردن هرمزد افكندند و تن گراميش را بيآويختند . اين گونه آن تاج و تخت شاهنشاهان برفت . گويى هرمزد هرگز در گيتى نبود « 2 »  .\r\nچنين است آيين گردنده دهر * گهى نوش بار آورد گاه زهر\r\nاگر مايه اين است ، سودش مجوى * كه در جستنش رنجت آيد به روى\r\nچون بدين سان روزگار هرمزد بپايان رسيد و ديگر آن تخت و جايگاه فرخنده تهى ماند ، در همان هنگام آواى كوس برخاست . رخسار آن دو خونى از شنيدن آن\r\n\r\n","description":"","footnote":" ( 1 ) - در نسخهء ژول مُل ، ص 2089 ، بيت 688 بجاى « زه » ، « ره » آمده كه صحيح نمىباشد . ليك در نسخ بروخيم ، ج 9 ، ص 2715 و مسكو ، ج 9 ، ص 49 « زه » آمده است .  ( 2 ) - دينورى مىنويسد كه گستهم و بندوى ، دستارى بر گردن هرمزد بستند و او را خفه كردند . الأخبار الطوال ، ص 117 . نيز ر . ك . تجارب الامم في أخبار ملوك العرب و العجم ، ص 333 ثعالبى ، تاريخ غررالسير ، ص 376 مسعودى ، مروج الذهب ، ج 1 ، ص 268 بلعمى ، تاريخ بلعمى ، ج 2 ، ص 1082 مسكويه ، تجارب الامم ، ج 1 ، ص 191 .\r\nدر بارهء هرمزد چهارم ذكر چند نكته خالى از اهميت نيست : الف - سياست هرمزد چهارم نسبت به عيسويان و يهوديان ، مسامحه‌آميز بود . گويند موبدان به هرمزد چهارم از افزونى شمار پيروان دو دين مزبور در ميان مردم شكايت كردند . هرمزد در جواب ايشان گفت : پادشاهى بزرگ را از مخالف ، چاره نيست . و به پادشاهى بزرگ اندر ، از هر لونى مردم باشد . چنان كه تخت ما به دو پايهء پيشين قوام نگيرد و دو پايهء پسين نيز بايد پادشاهى ما نيز با تباه كردن نصارى و پيروان دينهاى ديگر كه به ديار ما جاى دارند ، استوار نشود . از ستم با نصارى دست بداريد و به كارهاى نيك پردازيد تا نصارى و اهل دينهاى ديگر ببينند و شما را سپاس كنند و به دينتان راغب شوند . طبرى ، تاريخ طبرى ، ج 2 ، ص 725 بلعمى ، تاريخ بلعمى ، ج 2 ، ص 1072 تجارب الامم في أخبار ملوك العرب و العجم ، ص 319 . عيسويان ايران نيز طرفدار او بودند ، چنان كه يشوع‌يَبه كه به فرمان پادشاه به مقام جاثليقى رسيده بود ، از شاهنشاه اظهار حق‌شناسى مىكرد و بوسيلهء دادن اخبار در بارهء حركات لشگر روم ، خدمات شايسته‌اى به دولت ايران نمود . مشكور ، ايران در عهد باستان ، ص 452 . ب - در كتب صور ملوك بنى ساسان ، تصوير هرمزد چهارم بدين گونه بوده : پيراهن سرخ منقش به نقوش ، شلوار آسمانى رنگ منقش ، تاج سبز ، نشسته بر تخت با گرزى در دست راست و تكيه كرده به شمشيرى در دست چپ . اصفهانى ، تاريخ پيامبران و شاهان ، ص 57 . ج - در باب خصوصيات هرمزد چهارم ، غالباً همچنان كه پيشتر گذشت ، به دادگرى ، مخالفت با بزرگان و زورمداران و طرفدارى از زيردستان توسط وى اشاره كرده‌اند . نيز ر . ك . مسكويه ، تجارب الامم ، ج 1 ، ص 187 - 186 . ","page_name":" 570 ","page_number":570},
  {"content":"\r\n\r\nآوا به زردى سندروس گشت . ناگاه درفش بهرام سپهبد در ميان سپاهيان از راه پديدار شد . گستهم و بندوى ناراستكار كه چنين ديدند ، تيز از پيش آن تخت راه گريز را در پيش گرفتند و خود را به نزد خسرو رسانيدند . چون خسرو شاه روى ايشان را زرد بديد ، بدانست كه چرا ايشان با دلى پر از راز از پيش شاه بازگشتند . پس رخسارش به زردى گل شنبليد گشت ، ليك آن سخن را بر آن دليران آشكار نكرد و به ايشان گفت : از پيش شاه برويد ، زيرا كه آن سپاه بهرام نزديك گشت . پس بيابان و راه دراز را در پيش گيريد و يك دم نيز تن خود را از رنج باز نداريد .\r\nرفتن خسرو به روم\r\nچون بهرام به ايوان شاه رسيد ، شش هزار زره‌دار و شمشيرزن را از ميان آن سپاهيان كينه‌خواه برگزيد و آن سپاه نامبردار و پهلوان را به بهرام - پسر سياوش - سپرد تا از پس خسرو شهريار روان شوند .\r\nاز سوى ديگر ، خسرو كه از آن بدكردارى دشمنانش جان خود را بدر مىبرد ، راه بيابان را در پيش گرفت و اين چنين برفت تا اين كه به پيش پرستشگاهى رسيد كه سر تيغ ديوار آن از ديدگان ناپديد بود و آن جاى فرخنده را يزدان سراى مىخواندند .\r\nآنجا نشستنگاه سوگواران بود و سكوبا و مطران به آن مىرفتند « 1 »  .\r\nخسرو كه آنجا را بديد ، به يكى از آن يزدان پرستان گفت : آيا در اينجا چه چيزى از خوردنى يافت مىشود ؟ سكوبا به دو گفت : اى نامدار ، در اينجا نان كشكين « 2 »  و ترهء جويبار است . اگر تو را چنين خوراكى شايسته است ، پس هرگز مباد كه پرورش تو جز با اين باشد . پس شهريار و سوارانى كه با او بودند ، زود از اسپ فرود آمدند . شاه با آن دو شاهدوست برسم را از پِى باژ در دست گرفت . بدين سان بر روى ريگهاى نرم و كبود بنشستند و\r\n\r\n","description":"","footnote":" ( 1 ) - مراد كليسا يا دير است . مسكويه آن را در ناحيهء العماره دانسته است . تجارب الامم ، ج 1 ، ص 191 .  ( 2 ) - فطير . ","page_name":" 571 ","page_number":571},
  {"content":"\r\n\r\nبا شتاب آنچه را كه بود ، بخوردند . سپس خسرو به سكوبا گفت : اى پير فرخنده‌پِى ، آيا مِى ندارى ؟ سكوبا گفت : بدان كه ما به هنگام گرما و در تموز از خرما مِى فراهم مىآوريم . اكنون اندكى از آن هست كه به روشنى گلاب و به سرخى بيچاده در برابر آفتاب است . سكوبا در همان هنگام جامى از آن نبيذ بيآورد كه رنگ خورشيد با ديدن آن ناپديد گشت . خسرو سه جام از آن مِى بخورد . براستى كه چه كسى به ياد دارد كه كسى مِى را با نان كشكين بخورد ؟ چون مغز خسرو از نوشيدن آن بادهء سرخ گرم شد ، ناگاه بر روى آن ريگهاى نرم بخوابيد . با روانى پر از درد و جگرى زخم خورده سر خود را بر روى ران بندوى نهاد . درست در همان هنگام كه خسرو به خواب رفت ، سكوباى مهتر به نزد او آمد و گفت : گَرد سياهى از راه برآمده و در آن گَرد تيره سپاهيان فراوانى هستند . خسرو كه چنين شنيد ، گفت : روزگار بدى است كه دشمن بدين گونه ما را خواستار گشته است . نه مرا مردمانى ياورند و نه اسپ داريم .\r\nهمانا كه روز بيچارگى رسيد . بندوى گفت : چاره‌اى بساز ، زيرا بهرام سپهبد نزديك شد . خسرو به دو گفت : اين نيكخواه ، تو مرا در اين كار راهنما باش . بندوى گفت : اى شهريار ، اكنون در اين روزگار برايت چاره‌اى مىسازم . ليك روان خود را در پيش شاه جوان ، برخى مىسازم . چرا كه هر كسى كه بر درگاه شاه كشته شود ، در سراى ديگر ، بهشت را خواهد يافت .\r\nخسرو به دو گفت : بدان كه داناى چين بر اين كار داستانى خوبتر زده است . او گويد : چون ديوار شهرى از پاى درآيد ، ديگر كلاته « 1 »  نبايد بر جاى بماند . چون شارستانى بخواهد ناچيز گردد ، ديگر بيمارستان برپاى نخواهد ماند . اكنون تو اگر چاره‌اى مىدانى ، بساز و بدان كه تو از يزدان پاك ، بىنياز نيستى . بندوى به دو گفت :\r\nاين تاج زر را به همراه اين گوشواره و كمر و جامهء زربافت لآلگون چينى به من بده .\r\nآنگاه چون اينها را بپوشم ، تو ديگر در اينجا نمان . به همراه سپاهيانت شتابان بسان\r\n\r\n","description":"","footnote":" ( 1 ) - همان كلات ، قلعه يا دژى كه بر بالاى بلندى سازند . ","page_name":" 572 ","page_number":572},
  {"content":"\r\n\r\nدريانوردى كه كشتى را بر آب مىراند ، از اينجا برو . خسرو جوان هر آنچه كه بندوى بگفت ، بكرد و همچون باد از آنجا برفت . گستهم نيز با سرى پر از كينه و دلى پر از درد ، شتابان همچون گَرد با او بتاخت .\r\nاز سوى ديگر ، چون خسرو از پيش بندوى چاره‌جوى برفت ، بندوى كارآزموده به سوى اسقف روى كرد و گفت : اكنون شمايان بايد به بالاى اين كوه بلند برويد و از اين گروه ناپديد شويد . سپس خود بندوى همچون گَرد به درون پرستشگاه رفت و زود در آهنين آن را به سختى ببست . آنگاه جامهء زرنگار شهريار را بپوشيد و افسر او را بر سر نهاد و به بالاى آن بامى رفت كه هرگز آرزوى رفتنش را نداشت . چون به بالا رسيد ، در چهار سوى آنجا سپاهيانى ديد . پس در همانجا ماند تا آن سپاه رزمساز به نزديكى آن دژ رسيدند . سپس زود بر فراز آن بام برپاى خاست و خود را به آن سپاه نشان بداد . سپاهيان كه او را از دور با آن تاج زر و گردنبند و گوشواره و كمر بديدند ، همگى گفتند : اين خسرو است كه با تاج و جامه‌هاى نو مىباشد . چون بندوى ديگر بىهيچ گمانى بدانست كه آن سپاه او را از شاه باز نمىشناسند ، از بام فرود آمد و زود جامهء خود را بپوشيد و بىباكانه بار ديگر بر بام رفت و گفت : اى رزمسازان نو ، چه كسى از شمايان پيش رو است ؟ من از شاه گيتى پيامى دارم و مىخواهم آنچه را كه شنيده‌ام به پيش او بگويم . چون پسر سياوش او را بر روى بام بديد ، گفت : من كه بهرام نام دارم ، پيش رو اين سپاهيان هستم . بندوى گفت : بدان كه شاه مىگويد : من سخت از رنج اين راه پيچان گشته‌ام . سوارانم نيز همگى از براى آن راه دراز خسته و كوفته و آشفته شده‌اند . اكنون با رنج بسيار و به همراه پنج تن از يارانم در اين خانهء سوگواران فرود آمده‌ام . ليك چون روز سپيد پديدار شود ، ديگر دل خود را از كار اين گيتى نااميد مىسازم و با تو به آن راه دراز و نزديك بهرام گردنفراز مىآييم . بدان كه اگر آسمان در اين كار يار باشد ، بيش از آن كه گفتم ، زمانى نخواهم . آگاه باش كه همهء نياكان ما كه پيش از اين بوده‌اند ، همواره آيين و كيش را نگاه مىداشتند و اگر چه بخت ايشان ديرساز بود ، ليك هرگز به كهتر خود نيازمند نمىگشتند . اكنون من از\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nآن رو كه بختم بدساز بود ، هر رازى كه در دل داشتم ، بگفتم . پس بدان كه از خورشيد درخشنده تا خاك تيره هيچ‌چيز بجز خواست يزدان پاك نخواهد شد .\r\nچون بهرام سالار آن گفتار را از بندوى بشنيد ، با گفتار او همداستان گشت . همهء كسانى هم كه آن گفتار را بشنيدند ، دلشان از كار او پر از درد شد . پس سپاهيان بهرام آن شب را در آنجا فرود آمدند و راه خسرو را نگاه بداشتند . روز ديگر بندوى بر فراز بام و به نزديك ديوار رفت و به بهرام روى كرد و گفت : شاه امروز را به نماز مىپردازد و دست به هيچ كار ديگرى نمىزند . ديشب را نيز بيدار بود و در پيش پروردگار گيهاندار به پرستش سرگرم بود . اينك هم كه خورشيد بلند گشته است ، نبايد هيچ گزندى از گرما به دو رسد . پس امروز را مىآسايد و پگاه فردا در ميان سپاهيان روان خواهد شد .\r\nبهرام كه چنين شنيد ، به آن مهتران گفت : همانا اين كارى است كه هم آسان است و هم دشوار . ليك چون اين كار را بر خسرو سخت گيريم ، شايد كه تيز گردد و به جنگ ما بيآيد . او به تنهايى همچون يك سپاه است و گيتىستان و بيدار و دلاور مىباشد . اگر هم در اين دشت نبرد كشته شود ، بهرام از ما گَرد برخواهد آورد . پس همان بهتر كه اگر چه در اينجا خوردنى چندانى نيست ، ليك امروز را هم در اينجا بمانيم تا شايد با اين خوش‌منشى ما او نيز بىهيچ جنگ و سرزنشى بيآيد . بدين سان ايشان در آنجا بماندند تا اين كه شب از كوه سر برآورد . پس سپاهيان به هر گوشه‌اى برفتند و در هر سو آتش بسوزاندند .\r\nبردن بهرام - پسر سياوش - بندوى را پيش بهرام چوبينه\r\nچون روز فرا رسيد و روى زمين خورشيدفام گشت ، بندوى سخنگوى بر فراز بام\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nرفت و به بهرام گفت : اى مرد كارآزموده ، بدان كه در آن هنگام كه از دشت گَرد برخاست ، چون خسرو شما را بديد ، به همراه سپاهيانش شتابان به سوى روم رفت .\r\nاكنون تو اگر همچون دالمن نيز پرّان گردى و يا سرت را از آفتاب نيز برتر آورى ، ديگر شاه را نخواهى ديد ، بجز در روم . زيرا اكنون ديرى است كه به آن سرزمين رسيده است . اينك اگر مرا به جان زينهار مىدهيد ، به پيش بهرام پهلوان و سوار مىآيم و هرچه از من بپرسد ، از كمى و بيشى آن انجمن به دو مىگويم . و گرنه جامهء جنگ بر تن مىكنم و با جنگ خود گَرد را به خورشيد برمىآورم .\r\nدل بهرام جوان از اندوه شنيدن اين سخن ، پير گشت . پس به يارانش گفت : اكنون ديگر چه سودى خواهد داشت كه من از بندوى دود برآورم ؟ همان بهتر كه او را با روشن روانى به نزد بهرام پهلوان ببرم تا هر آنچه از شاه مىداند ، به او بگويد و با اين كار ، يا سر خود بدهد و يا كلاه بگيرد . پس بهرام به بندوى گفت : اى بدكار چاره‌جوى ، تو اين بهانه‌هايت را به خود بهرام بگوى . بندوى شير كه چنين شنيد ، از بام فرود آمد و با آن نامداران دلير براند « 1 »  .\r\nاز سوى ديگر ، چون بهرام چوبينه بشنيد كه سپاهيانش بازگشتند و خسرو كينه‌خواه به سوى روم رفت ، سخت از پسر سياوش برآشفته گشت و به دو گفت : اى بدتن شوربخت ، همانا كه آنچه به تو فرموده بودم ، كار تو نبود و من بيهوده تو را كه هيچ هنرى نداشتى ، بستودم . آنگاه بندوى را به پيش خود خواند و همهء خشم خود را بر وى براند و به دو گفت : اى بدتن و بدكنش ، اى مرد فريبكار سزاوار سرزنش ، تو با خيره‌سرى سپاهيان مرا فريب دادى و با خسرو شوم يكى گشتى و از يك كودك ، شاهى بساختى . اكنون هم با دلى پر سخن آمده‌اى تا من روزگار كهن را نو كنم ؟ بندوى كه چنين شنيد ، به دو گفت : اى سرفراز ، از من راستى بجوى و تندى مكن .\r\n\r\n","description":"","footnote":" ( 1 ) - دينورى ، الأخبار الطوال ، ص 119 - 116 طبرى ، تاريخ طبرى ، ج 2 ، ص 732 - 731 بلعمى ، تاريخ بلعمى ، ج 2 ، ص 1083 - 1082 مسكويه ، تجارب الامم ، ج 1 ، ص 192 - 191 ثعالبى ، تاريخ غررالسير ، ص 377 - 376 مجمل التواريخ و القصص ، ص 78 - 77 ابن بلخى ، فارسنامه ، ص 102 - 101 . ","page_name":" 575 ","page_number":575},
  {"content":"\r\n\r\nبدان كه آن شاهنشاه خويشاوند من است و بزرگى و رادى او همچون آن من مىباشد . جان خود را برخىِ « 1 »  او ساختم و مىبايست كه چنين مىكردم . تو هم اگر مهتر هستى ، پيرامون كژّى مگرد . بهرام به دو گفت : بدان كه من تو را از براى اين گناهى كه كردى ، تباه نخواهم ساخت . ليك تو به زودى به دست خود او كشته شوى و آنگاه مرا راستگوى بخوانى [ ! 
  ] . آنگاه بند برپاى بندوى بنهادند و بهرام چوبينه او را از براى گزند رساندن به بهرام سپرد . آنگاه چون خورشيد نهان گشت ، بهرام چوبينه بيآمد و با دلى پر از انديشه بخوابيد .\r\nسگالش ايرانيان و بهرام از بهر پادشاهى و بر تخت نشاندن او را\r\nچون خورشيد دشنهء خود را از نيام بيرون كشيد و پردهء زردفام آفتاب پديدار گشت ، بهرام چوبينه كسى را بفرستاد و گردنكشان را به نزد خود بخواند و بنشاند .\r\nآنگاه در يك سو زيرگاه زرّينى بنهاد و خودش همچون شاهان پيروز به شادى بر آن بنشست . سپس با بانگ بلند گفت : همهء كسانى كه در ميان شمايان ارجمند هستند ، مىدانند كه اگر چه بسيار هم بجويند هيچيك از شاهان را بدتر از ضحّاك نخواهند يافت كه از براى شاهى ، پدرش را بكشت و با آن كشتن ، ايران را به چنگ آورد . ديگر خسرو - آن مرد بيداد و شوم - بود كه پدرش را بكشت و خودش به روم رفت . اكنون تا نامدارى از دودمان بزرگان در گيتى پديد آيد كه زيبندهء شاهى و كلاه و كمر بستن و بخت باشد ، آيا چه كسى را داريد كه كمر به اين كار ببندد و راه و آيين كيان را بجاى بيآورد ؟ سوگند به دارندهء اين آفتاب بلند كه من شما را در اين كار يار خواهم بود .\r\n\r\n","description":"","footnote":" ( 1 ) - برخى به پارسى به معناى فدا و قربان است . ","page_name":" 576 ","page_number":576},
  {"content":"\r\n\r\nچون گردنكشان اين سخنى را كه مهتر نامور بگفت ، بشنيدند ، هيچيك از گفتار راست سر نپيچيدند . در ميان ايشان مهتر سرافراز و پهلوان پيرى به نام شهران گراز بود كه برپاى خاست و گفت : اى نامدار بلند ، تو از آن هنگام كه بوده‌اى ، همواره در گيتى سودمند بوده‌اى . در آن هنگام كه ساوه شاه با سپاهيانش به اين سرزمين ما آمد و خواست تا ايرانيان را بندهء خود سازد ، هيچكس در گيتى همنبرد او نبود . ليك تو از گيتى با مردانگى به اين كار كمر ببستى . كداميك از ايرانيان اين رنج را بر خود هموار ساخت ؟ چهارسد هزار سپاهى - كه همگى پهلوان و شايستهء كارزار بودند - با يك چوبهء تير تو بازگشتند و ايران از آن سوز و گداز بيآسود . پس اكنون تخت ايران سزاوار تو است و بخت بيدارت بر اين كار گواه مىباشد . ما نيز هر كه را از فرمان تو سر بپيچد و يا از پيمانت دور بماند ، اگر چه پهلوان باشد ، باز هم او را به فرمان تو در خواهيم آورد . شهران گراز ، اين بگفت و بر جاى خود بنشست .\r\nآنگاه سپهبد خراسان به پيش بهرام آمد و به دو گفت : من اكنون مىگويم كه اين پير دانا و دانش‌پژوه كه اين سخنان را در پيش گروه بگفت ، از براى چه اين سخنان را بگفت . چون او از اين نيكوييهاى تو ياد بكرد ، دل انجمن را با اين سخنان شاد ساخت . ليك داستان نغزى هست كه شايسته باشد مردمان پاك مغز آن را بشنوند .\r\nزردشت در اوستا و زند مىگويد كه : هر كسى كه از كردگار بلند سر بپيچد ، يك سال او را پند سودمند بدهيد . ليك اگر سر يك سال به راه باز نگردد ، بايد او را به فرمان شاه بكشت . پس چون شاه بر پروردگار دادگر ، دشمن بشود ، بايد زود سرش را از تنش جدا ساخت . خراسان ، اين بگفت و خاموش گشت و به جاى خود برفت و بنشست .\r\nسپس فرخ‌زاد در ميان آن انجمن بر پاى خاست و گفت : اى مهتر سودمند ، آيا سخن گفتن داد بهتر است يا پسند ؟ اگر داد بهتر است ، پس هرگز مباد كه كسى از گفتار بيداد ، شاد شود . ليك اگر گفتار ما بر پسند است ، پس يزدان پيروزگر يار ما نخواهد بود . آنگاه فرخ‌زاد به بهرام گفت : جاويد باشى . اينك تو بر اين تخت شاهى بنشين ، زيرا كه زيبندهء تو است و از تو بود كه بدى از هر كشورى پاك شد . اى شاه ،\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nجاودانه شاد باشى و دست و زبان بد از تو دور بادا . فرخ‌زاد دلير ، اين بگفت و بنشست .\r\nآنگاه خزروان خسرو همچون شير برخاست و گفت : اكنون اين همه پير و جوان سخن بگفتند و همگان گفته‌هاى ايشان را بشنيدند ، تو اگر راه داد مىجويى ، پس فرستاده‌اى را همچون باد روانه ساز و مگذار كه دير شود . پس ، از كار گذشتهء خود از خسرو پوزش بخواه و گستاخانه به سوى تخت پاى مگذار . زيرا تا هنگامى كه شاه زنده باشد ، سپهبد هرگز سزاوار تخت شاهى نخواهد بود . اگر هم از خسرو بيمى در دل دارى ، از پارس و تيسفون بيرون برو و در سرزمين خراسان ، تن آسان به زندگانى بپرداز . چرا كه تو سزاوار آسانى و مهترى هستى . سپس پيوسته نامه‌هاى پوزش خواهانه‌اى براى خسرو بفرست تا شايد خسرو به راه تو باز آيد . چون خسرو پاى از جاى خود برداشت ، رادفرّخ پاى به پيش نهاد .\r\nپس رادفرّخ به راه داد سخن گفت كه : اى نامداران فرّخ‌نژاد ، سخنان اين مهترانى را كه سران برگزيدهء ايران هستند ، شنيدم . نخست بدان كه خردمندان ، آن سخن گفتن بنده‌وارى را كه مىگفت پهلوانى ، شهريار گردد ، نمىپسندند چرا كه آبروى مرد از براى آن كم مىشود . خراسان نيز سخنان پر منشى گفت و من سخنان او را خردمندانه نمىدانم . فرخزاد نيز با گفتار تند خود دل خردمندان را كُند ساخت .\r\nچهارم خزروان سالار بود كه گفتارش خردمندانه بود . چرا كه از آن هنگامى كه كردگار اين گيهان را بيآفريد و اين گردش روزگار پديدار شد ، نخست از ضحّاك تازى گرفته كه بيدادگر و ناپاك انديش بود و جمشيد برترمنش را بكشت و گيتى را با بيدادگرى در مشت خود بگرفت و مردمان پارسا از براى اين كه ديو پادشاه گيتى كشته بود ، پر از درد شدند تا افراسياب بدنژاد كه از توران به اينسوى آب آمد و سر نوذر نامدار را به زارى با شمشير بريد و كار برگشته شد و سديگر اسكندر كه از روم به ايران آمد و اين سرزمين ويران گشت و كسى چون داراى شمشيرزن را بكشت و خورد و خواب بر ايرانيان سخت شد و چهارم كسى همچون خوشنواز ناپاكدل كه نام و ناز اين سرزمين را بكاست و شاه بلند اختر و گيتىستان و بلندپايه‌اى همچون پيروز را\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nهيتاليان به ناگهان بكشتند و سر تخت شاهنشاهان نگون گشت ، تا كنون كسى در گيتى به مانند اين شگفتى را كه اينك بار ديگر به ايران رسيد ، نديده است . اينك شاهى به مانند خسرو از تخت شاهى بگريخت و از دست سپاهيان به سوى دشمنان برفت . رادفرّخ اين بگفت و گريان از درد بنشست . رخسار بهرام از شنيدن گفتار او زرد گشت .\r\nسپس سينار كارآزموده ، كمر بسته و با تيغى هندى در دست برپاى جست و گفت : بدانيد كه اين پهلوان مايه‌ور ، بزرگ و دادگر و روشن روان است . پس اكنون تا كسى از نژاد كيان بيآيد و از براى شاهى كمر بر ميان ببندد ، همان بهتر كه اين كسى كه پهلوان و جنگاور و نيكبخت است ، بر تخت بنشيند .\r\nبهرام - آن سر جنگاوران - چون اين سخنها را بشنيد ، ناگاه دستى بزد و تيغ از ميان بركشيد و گفت : بدانيد كه زنى را از نژاد شاهان در هر برزنى بيابند ، خودم با شمشير تيز سر از تنش جدا مىسازم و از جانش رستاخيز برمىآورم . نمىگذارم كه هيچكس تاج دارى و يا در ميان سواران ، سوارى كند . چون آن پهلوانان اهريمنى آن برترىجويىاى را كه سالار ناپاك ايشان بكرد ، بشنيدند ، شمشيرهاى خود را كشيدند و برپاى خاستند و سخن نويى را بگفتند كه : همانا كه بهرام ، شاه است و ما كهترانيم و سر دشمنان را به زير پاى مىآوريم . بهرام كه شمشيرهاى كشيدهء ايشان را بديد ، خردمندى و راستى برگزيد و گفت : هر كسى از جايى كه نشسته است ، برآيد و دست به شمشير بيازد ، بىدرنگ دست او را مىبُرم تا سر مست او هوشيار گردد .\r\nبهرام اين بگفت و از پيش آن ايرانيان به سوى گلشن شايگان آمد . آن انجمن بزرگ نيز همگى با رخسارى پر از چين و دلى پر شكن پراكنده گشتند .\r\nبر تخت نشستن بهرام چوبينه\r\nچون چادر كرفگون شب پديدار گشت و ستارگان بر آسمان درخشان شدند و\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nآواى پاسبان برخاست ، بهرام خامه و كاغذ بخواست . پس دبيرى خردمند و راد بيآمد و آمه « 1 »  و خامه « 2 »  را به پيش آن دانا نهاد . آنگاه بهرام به دو گفت : بايد پيمانى از سوى ايرانيان به روى اين پرنيان بنويسى كه : بهرام شاه و پيروز بخت و سزاوار تاج و زيبندهء تخت شاهى است و در گيتى ، چه آشكار و چه نهان ، هيچ بجز راستى نمىجويد . بدين سان آن پيمان نوشته شد و شماله برداشتند و آن شب تيره را به انديشه بگذراندند .\r\nچون چادر لاژوردين شب پنهان گشت و گيتى از ديدار خورشيد ، زرد شد ، مرد پيروز بختى بيآمد و تخت زرّينى در ايوان بهرام بنهاد . آن ايوان را هم به پاكى پيلسته كردند و تاج را از فراز تخت بيآويختند . يك زيرگاه نيز در كنار تخت زرّين بنهادند و سپس راه بگشودند . بدين سان بهرام شاه بر تخت بنشست و آن كلاه كيانى را بر سر نهاد . آنگاه دبير بهرام آن پيمان كيانى را كه بز روى آن پرنيان پر ارزش نوشته شده بود ، بيآورد . پس همهء آن بزرگان گواهى نوشتند كه : بهرام شهريار گيتى گشت . سپس چون نام خود را بر روى آن نامه بنوشتند ، بهرام مُهر زرّينى بر روى آن بنهاد و گفت : اين پادشاهى از آن من است و يزدان پاك بر اين كار گواه شمايان است . باشد كه هزار سال نيز شهريارى در دودمان من بماند و پسر بر پسر ، اين چنين ارجمند و تاج و تخت بلند بمانند . اين كار در روز يازدهم آبان ماه بود كه پشت گورخر از شير تهى شد . در آن هنگام بجاى آفتاب بلند ، ستاره برآمد و از براى آن گيتى همچون سراب گشت . براستى كه چون باغ از درخت سرو تهى گردد ، گياه « 3 »  جاى سرو سهى را خواهد گرفت .\r\nآنگاه بهرام به ايرانيان گفت : بدانيد كه ديگر پرخاش و كين از ميان برفت . ليك همهء كسانى كه در ميان شمايان ، چه كژّ باشند و چه راست‌كردار ، اگر بر اين كار\r\n\r\n","description":"","footnote":" ( 1 ) - دوات .  ( 2 ) قلم .  ( 3 ) - گياه به معناى علف است . ","page_name":" 580 ","page_number":580},
  {"content":"\r\n\r\nهمداستان نيستند ، بيش از سه روز نبايد كه در ايران بمانند . به روز چهارم چون خورشيد گيتىفروز از آسمان برآيد ، همگى به نزد خسرو برويد و بيش از اين بر اين سرزمين مياساييد . ولى اگر پس از آن هنگام كسى از ايشان در ايران بماند ، زنده نخواهد ماند .\r\nبا شنيدن اين سخن ، آن بزرگان بر او آفرين بخواندند و گفتند : زمين از تو تهى مباد . ليك اين آفرين را از دل خود نگفتند . سپس همهء كسانى كه با خسرو شاه پيوسته بودند و دلشان از براى آن پادشاهى آزرده بود ، از ايران به سرزمين روم برفتند و بدين سان از اين سرزمين آزاد پراكنده گشتند .\r\nگريختن بندوى از بند بهرام\r\nاز سوى ديگر ، بندوى همچون يوز شكارى هفتاد روز در زندان بهرام چوبينه بسته بود . بهرام [ پسر سياوش 
  ] نيز كه از براى فريبكارى او سخت ناكام گشته بود ، نگاهبان بندوى بود . ليك بندوى در زندان نيز او را مىفريفت و در بند هم از چاره‌گرى دست نمىكشيد . همواره به او مىگفت : تو از شاه ايران نااميد مشو . روز اگر چه تيره شد ، ولى سرانجام سپيد خواهد گشت « 1 »  .\r\nاگر چه بخت او ديرساز شود و يا بخت پيروز به سوى خوشنواز بگردد . ليك دانى كه سرانجام پروردگار گيهان آفرين بر تن كِي كواذ بخشايش آورد و گيتى را به دو باز داد . پس اين تاج و تخت براى بهرام هم نخواهد ماند . آيا اين مردمان نيكبخت چه مىانديشند ؟ براستى كه مردم دهگان نژاد مباد ، زيرا كه با خيره‌سرى خود را به باد مىدهند . اكنون تا دو ماه با\r\n\r\n","description":"","footnote":" ( 1 ) - در نسخهء ژول مُل ، ص 2099 ، بيت 929 آمده :\r\nكه از شاه ايران مشو نااميد * اگر تيره شب روز گردد سفيد\r\nليك در نسخهء مسكو ، ج 9 ، ص 63 مصراع دوم بدين گونه آمده :\r\n« اگر تيره شد روز گردد سپيد » ^ CENTER كه صحيح‌تر مىباشد . ","page_name":" 581 ","page_number":581},
  {"content":"\r\n\r\nانگشت خود بشمار و ببين كه سپاهى از روم به ايران خواهد آمد و ديگر از آن پس بر اين تاج و تخت آتش مىزنند و همهء زيور او را بر سرش مىشكنند .\r\nبهرام كه چنين شنيد ، به دو گفت : اگر خسرو شهريار ، مرا به جان زينهار دهد ، پند تو را آرايش جان خويش مىسازم و هر آنچه گويى ، فرمان ببرم . ليك از تو مىخواهم كه سوگند سختى به ماه و آذرگشسپ و تخت و تاج بخورى كه اگر خسرو به اين سرزمين بيآيد و سپاهى از نزد قيصر روم بيآورد ، تو از براى جان من از او زينهار بخواهى و اين كار دشوار را ناچيز مپندارى . تا بدانسان هيچ گزندى از او بر تن من نيآيد و به گفتار ناسودمند نگردد . بهرام اين بگفت و سپس كراسهء زند را بخواست و از بندوى خواست تا به آن سوگند بخورد . چون بندوى اوستا و زند را در دست گرفت ، گفت : همانا كه بندوى از كردگار بلند هيچ بجز درد و رنج نبيند و در اين سراى سپنجى ، بىترس نباشد اگر كه چون خسرو به اينجا آيد و من او را ببينم ، از پاى بنشينم ، مگر اين كه او به نزد تو انگشترى و افسر مهترى را بفرستد .\r\nچون بهرام سوگند او را بشنيد و آن دل پاك و پيوند او را بديد ، به دو گفت : اكنون همهء راز خود را مىگويم و آواز خود را برمىافرازم . براى چوبينه دامى مىسازم و با چاره‌جويى ، آن كينه را مىگيرم . مىكوشم تا او را با شمشير زهر آبگون در بزمگاه تباه سازم . چرا كه ديگر نَمى از آب دريا نيز نمانْد كه نبايد به ناگزير چوبينه را شاه بخوانَد .\r\nبندوى كه چنين شنيد ، به دو گفت : اى كاردان ، مرا زيرك و چابك و هوشيار بدان .\r\nآگاه باش كه به زودى خسرو شاه مىآيد و بر تخت مىنشيند . تو خود دانى كه من هرچه به او بگويم ، او سر از گفتار اين بنده نمىپيچد . از او مىخواهم كه گناهى را كه پيش از اين از تو سر زده است ، ببخشايد و تاج خود را به تو دهد . اينك اگر تو نيز بر آنچه كه گفتى ، استوار هستى و در دل راه كژّى نمىجويى ، اين دو پاى مرا از بند آزاد ساز و اين كار را بر خسرو ياد كن . بدان كه اين راز تو بر او گشاده مىگردد و آواى روشنت به گوشش خواهد رسيد .\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nبهرام از شنيدن اين سخن ، تازه روى گشت و بىدرنگ بند از او برداشت . چون چادر مشك رنگ شب روشن شد و سپيده به دو چنگ بيآويخت ، بهرام به بندوى گفت : بدان كه امروز چوبينه به چوگان مىرود . من نيز ديشب با پنج يار در اين باره سگالش كرده‌ام كه او را نابود سازم .\r\nآنگاه بهرام [ در خانه‌اش 
  ] زره بخواست و آن را در زير جامهء خود بپوشيد و از درگاه بر اسپ سوار شد . بهرام زنى ناپاك داشت كه همواره نابودى او را مىخواست و در دل ، دوست بهرام چوبينه بود . زيرا كه جانش پر از كينهء شوهرش بود . پس چون اين كار را بديد ، كسى را به نزد بهرام چوبينه فرستاد و به دو گفت : از تن خود پاسدارى كن زيرا كه بهرام پنهانى زرهى بپوشيد و گره بر بند زره افكند . نمىدانم كه چه بدىاى در دل دارد ؟ پس سزاوار باشد كه تو خود را از او دور بدارى .\r\nچوبينه كه گفتار آن زن را بشنيد كه پيوسته به او مىگفت : امروز چوگان مزن ، پس هر كسى كه به ميدان چوگان او مىرفت و به چوگان او نزديك مىشد ، بهرام چوبينه با نرمى دستى به پشت او مىزد و با آواى نرم و به خوبى با او سخن مىگفت .\r\nاين چنين كرد تا اين كه چون به پسر سياوش رسيد ، زره را بر تن او آشكارا بديد . پس به دو گفت : اى كمتر از مار گزنده ، آيا چه كسى در ميدان به زير جامهء خز ، زره مىپوشد ؟ بهرام اين بگفت و شمشير كين بركشيد و سراپاى او را در هم بدريد .\r\nدر همان هنگام اين آگهى در شهر آشكار گشت كه بهرام كشته شد . بندوى كه از كشته شدن بهرام آگه شد ، ديگر روز در پيش چشمانش سياه گشت . پس جوشن بپوشيد و بر اسپ سوار گشت و كمر پهلوانى را لرز لرزان ببست . سپس با هر كسى كه از خويشان بهرام بود و يا به بندوى آرام بود ، از آن شهر راه گريز در پيش گرفت تا از بهرام چوبينه رستاخيز نبيند . چون به ايستگاهى رسيدند ، بر گروه ايشان افزوده گشت و به تاخت راه اردبيل را در پيش گرفتند « 1 »  .\r\n\r\n","description":"","footnote":" ( 1 ) - مسكويه ، تجارب الامم ، ج 1 ، ص 193 - 192 دينورى ، الأخبار الطوال ، ص 120 . ","page_name":" 583 ","page_number":583},
  {"content":"\r\n\r\nاز سوى ديگر ، چون بهرام چوبينه از ميدان به بيرون آمد ، دامان خود را از خشم در خون مىكشيد . پس به مهروى بفرمود تا از آن پس او نگاهبان بندوى باشد . ليك در همان هنگام به بندوى گفتند : اى شهريار ، ديگر دلت را از براى بندوى رنجه مدار . زيرا چون او از كشته شدن بهرام آگه شد ، گويى با باد همراه گشت . بهرام ديگر از كشتن آن يار خود پشيمان گشت و گفت : براستى كسى كه دشمن را از دوست باز نشناسد ، او را مغز و پوست مباد . بر جان چهار تن ببخشاى ، زيرا كه سر روزگار از ايشان خواهد پيچيد : نخست كسى كه بر تيغ دندان پيل خفته باشد ديگر هر كه از آبخيز درياى نيل بىترس گردد سديگر آن كه بر پادشاه دلير شود و چهارم كسى كه بازوى شير را در دست گرفت . ديگر كسى كه بخواهد كوه را از جاى بجنباند و در اين راه انبوهى را به يارى بخواهد . با اين كار تن خود را رنجه مىدارد و از آن رنج تن هيچ بجز باد در دست نمىيابد .\r\nبه كِشتى ويران گذشتن بر آب * به آيد كه در كار ، كردن شتاب\r\nوگر چشمه خواهى كه بينى به چشم * شوى خيره و بازگردى به خشم\r\nكسى را كجا كور بُد رهنمون * بماند به راه دراز اندرون\r\nهر آن كس كه گيرد به دست اژدها * شد او كشته و اژدها شد رها\r\nوگر آزمون را كسى خورد زهر * از آن خوردنش درد و مرگ است بهر\r\nچون بندوى را در همان نخست نكشتيم ، اينك از دستم رها شد و به چاره‌جويى پرداخت . ديگر بايد بر اين كردهء خود بگرييم و ببينيم كه خواست يزدان چيست ؟ از سوى ديگر ، بندوى با سپاهيان اندكى همچون باد دمان برفت . هر كسى را كه سزاوار بردن بود ، به همراه خود ببرد و به راهى رفت كه موسيل ارمنى در آنجا بود .\r\nبيابانى بىآب و راهى پر از جانوران درنده بود . در آنجا بديد كه در جايى سراپرده‌اى بزده‌اند . چون نگاه كرد موسيل ارمنى را در كنار آب روان و خوردنى بديد . پس بندوى به تنهايى به آن مرغزاران شتافت . چون موسيل را بديد ، او را نماز برد و راز\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nخود را به دو بگفت . موسيل كه چنين شنيد ، به دو گفت : از اينجا مرو ، زيرا در اينجا هر دَم به تو آگهى خواهد رسيد كه خسرو در روم آباد چه كرد و آيا آهنگ آشتى دارد يا نبرد ؟ با شنيدن اين سخن ، بندوى در همانجا بماند و ياران خود را نيز از آن دشت به نزد خويش بخواند .\r\nرفتن خسرو سوى روم به راه بيابان و آگاهى دادن پارساى ترسا از كار آينده\r\nاكنون از كار خسرو مىگويم . در آن هنگام كه خسرو از تيسفون بگريخت ، همهء سپاهيان او يكى يكى و دو تا دو تا جايى براى خود برگزيدند . خود خسرو نيز به همراه مردم خويش از راه بيابان و زمينى خشك به سوى روم رفت . چون خسرو به بيابان رسيد ، با رخسارى به زردى گل شنبليد پيوسته با ناكامى بتاخت تا اين كه به باهله رسيد . در آنجا بزرگان شهر و همهء كسانى كه بهره‌اى از مردمى داشتند ، به پيشواز او آمدند . خسرو كه به نزديك ايشان رسيد ، سپاهيانش را در آن شهر فرود آورد . درست در همان هنگامى كه در شهر فرود آمد ، فرستاده‌اى شتابان از ايران بيآمد كه نامه‌اى از بهرام چوبينه را در جامهء خود پنهان ساخته و به آنجا آورده بود .\r\nبهرام در آن نامه به مهتر باهله نوشته بود كه : اگر سپاه خسرو بيآيد ، ايشان را رها مساز . چرا كه اينك سپاهيان من از پس ايشان شتابان به شهر تو مىرسند .\r\nمهتر باهله كه چنان نامه‌اى بديد ، بىدرنگ به پيش خسرو دويد . چون خسرو آن را نگاه كرد و نامه را بخواند ، از كار گيتى در شگفتى بماند . بترسيد كه سپاهيان بهرام از پس او بيآيند . پس شاه از براى آن درماندگى ، دلتنگ شد .\r\nسرانجام خسرو ميان كيانى را به تاختن ببست و بىدرنگ از آن شهر برفت و بتاخت تا به پيش آب فرات رسيد . در آن پادشاهى هيچ گياهى در آنجا نديد . همه\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nمردان از پير و جوان گرسنه گشته بودند . ناگهان بيشه و آب روانى ديدند . چون خسرو آن بيشه را در آن جايگاه بديد ، سپاهيان را به ميان آن سبزه‌ها كشانيد . مردان گرسنه و سست شده بودند . پس در جستجوى شكار ، كمان را به زه كردند . ليك هيچ شكارى را در جايى دوان نديدند . همه‌جا درخت و گياه و آب روان بود . در همان زمان كاروانى از شتران پديدار شد كه ساربانى در پيش آنها بود . چون ساربان جوان روى خسرو را بديد ، بر آن نامدار آفرين بكرد . خسرو به دو گفت : نامت چيست ؟ آيا به كجا مىروى و آهنگ چه دارى ؟ جوان گفت : من قيس بن حارث از نژاد آزادگان عرب هستم كه از مصر با كاروانى آمده‌ام و ساربان اين كاروان مىباشم . بنگاه « 1 »  من بر كنار آب فرات است و اكنون از آنجا به اين بيشه آمده‌ام . خسرو كه چنين شنيد ، به دو گفت : آيا از خوردنى و گستردنى چه دارى ؟ بدان كه درمانده و گرسنه هستيم و هيچ توشه و بار و بنه‌اى به همراه ما نيست . مرد تازى گفت : در همينجا بايست ، چرا كه چيز و تن و جان من با تو يكى است . چون مرد تازى اين چنين بر شاه مهربان شد ، گاو ماده سرخ‌رنگى را بيآورد . پس آن را بكشتند و آتشى برافروختند و بر آن هيزم خشك بسوختند . آنگاه مرد تازى آن گاو را بر روى آتش بريان ساخت و ياران به خوردن شتاب گرفتند . كسانى كه بر كيش بودند ، باژ گرفتند و بدين سان همگى به خوردن نشستند و گوشت بريان فراوانى را بىنان بخوردند . سپس هر يك از آن مهتران جاى خوابى براى خود بيآراست . چون چندى بخفتند و برخاستند ، بار ديگر بر آن يزدان دادگرى كه گيهان و توانايى و ناتوانى را بيآفريد ، آفرين بكردند .\r\nآنگاه شاه به يارانش گفت : بدانيد كه هر كسى كه گناهان بيشترى دارد ، در نزد من گرامىتر است و از اين كهتران هم نامىتر مىباشد . هر كسى كه بيش از همه بدى كرده و از من و از راه ايزدى بگشته است ، بايد بيش از همه به ما اميد داشته باشد .\r\nپس او را به نيكى نويد دهيد . يارانش كه چنين شنيدند ، همگى بر او آفرين كردند و\r\n\r\n","description":"","footnote":" ( 1 ) - بنگاه به معناى جايى است كه در آن نقد و جنس نهند . برهان قاطع ، ماده بنگاه . ","page_name":" 586 ","page_number":586},
  {"content":"\r\n\r\nگفتند : اى خسرو پاك دل و پاك كيش ، هميشه يزدان پناهت باد و مبادا كه تخت و تاج از تو تهى شود . سپس خسرو از آن مرد تازى پرسيد كه : اينك بگوى كه آيا راه كدام است و من چگونه بايد با سپاهيانم بروم ؟ مرد تازى گفت : بيش از هفتاد پرسنگ ، بيابان و كوه در پيش داريد . اكنون چون مرا دستور باشد و شتاب هم نكنى ، برايتان گوشت و آب به راه مىآورم . خسرو به دو گفت : چاره بجز اين نيست كه در اين راه با توشه و راهنما باشيم . پس مرد تازى فرستاده‌اى را در آن راه با ايشان روانه ساخت تا در پيش آن سپاه راهنما گردد .\r\nبدين سان خسرو پر از رنج و اندوه به همراه آن گروه در كوه و بيابان مىتاخت تا اين كه كاروانى ديگر از دور در پيش سپاه پديدار گشت و مرد بازرگان توانگرى در همان هنگام به پيش شهريار آمد . شاه كه او را ديد ، به دو گفت : بگوى كه آيا از كجا هستى و اين چنين تند به كجا مىخواهى به روى ؟ بازرگان گفت : من مرد بازرگان و دبيرى از خرّهء اردشير هستم . شاه گفت : آيا مادرت چه نامى بر تو نهاده است ؟ بازرگان گفت : مهران ستاد . پس شهريار از او توشه‌اى بخواست . سالار به او گفت : اى نامدار ، خوراكيهاى بىاندازه‌اى به همراه ما است و هم اكنون هرچه دارم ، به پيش تو مىآورم . خسرو به دو گفت : چون ميهمان را در راه بيابى ، دستگاه تو فزونتر خواهد شد . آنگاه بازرگان سر بارها را بگشود و خوراك برد و خودش بر زمين نشست و پيوسته بر شهريار آفرين بخواند . چون خوراك خورده شد ، مرد ميهمان دوست بيآمد و آفتابه‌اى در دست گرفت . خرّاد برزين كه از دور بديد ، از جايى كه بود به پيش خسرو دويد و آن آب گرم را از خسرو بگرفت تا شاه شرم نداشته باشد . سپس مرد بازرگان شتابان مِى بيآورد كه بسان گلاب روشن بود . بار ديگر خرّاد برزين بيآمد و آن جام را از او بگرفت و به پيش شاه رفت . اين گونه پرستش براى آن پرستنده سود داشت و بر برترى او افزوده شد . آنگاه شاه به بازرگان گفت : اكنون بگو كه راه سپاهيان ما كدام است ؟ چون بازرگان راه را نشان بداد ، خسرو از نام و نشان او بپرسيد و به دو گفت : اى مرد ميهمان پذير ، آيا جايگاه تو در خرّهء اردشير در كجاست ؟\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nبازرگان گفت : اى شاه همواره با دادگرى زندگانى كنى . سپس مرد بازرگان همهء نشانى خود را به خسرو بگفت و رازهاى خود را بر او بگشود . شاه كه چنين شنيد ، به نويسندهء بهروز خود بفرمود تا نام آن بازرگان جوان و ده او را بنويسد و به بازرگان گفت : پدرود باش و جاودانه خِرد يار تو باشد .\r\nآمدن خسرو به سرزمين روم\r\nچون خسرو سپاه خود را از سرزمين آباد بيآورد ، به تندى براند تا اين كه به سرزمين روم رسيد . پس به آن شارستانى بيآمد كه قيصر آن را كارستان مىخواند .\r\nچون ترسايان آن سپاه را از دور بديدند ، به هر سو بدويدند و بار و بنهء خود را به آن بارو كشانيدند و در آن شارستان را به سختى ببستند . شاه گيتىفروز ايران در پيش آن بارو فرو ماند و سه روز به همراه سپاهيانش در بيرون آن بماند . به روز چهارم كسى را به پيش ايشان فرستاد و گفت : بدانيد كه در نزد ما سپاهيان بسيارى نيستند . ما نيز از براى جنگ به اين شهر نيآمده‌ايم . پس برايمان خوراكيهايى بفرستيد كه ما را يارى كنيد و اين چنين نخواهيد كه بر ما چيره گرديد . اگر چه سپاهيان خسرو همگى سست و گرسنه بودند ، ليك سخن خسرو در نزد ترسايان آن بارو خوار بود . ولى ناگهان در همان هنگام ابر تيره‌اى برآمد و بسان شير جنگى بغرّيد . سپس از آن ابر چنان بادى بر آن شارستان وزيد كه از هر برزنى بانگ و فرياد آن ترسايان برخاست . چون نيمى از آن شب تيره بگذشت ، يك بخش از آن بارو ناپديد گشت . همهء مردم آن شارستان از ديدن آن كار در شگفتى ماندند و اسقف از يزدان پوزش بخواست . آنگاه در هر برزنى گياه براى چهارپايان فراهم آوردند و سه سكوباى پير از شارستان به بيرون برفتند . بدين گونه هر چيزى كه در آن سرزمين تازه بود ، به همراه جامه‌هاى رومى با لابه به نزديك خسرو شاه ببردند و گفتند : اى شاه ، همانا كه از ما گناه سر زد . ليك خسرو از براى آن كه جوان و برترمنش بود ، از براى آن بدى به ايشان سرزنش نكرد .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nدر آن شارستان كاخى بود كه سر به ابر آورده بود . آنجا را قيصر بساخته بود و بردگان فراوانى در آنجا بودند . پس خسرو از دشت به آنجا آمد و بسيار در آن شارستان بگشت . همهء روميان بر او آفرين بخواندند و به پايش گوهر بيافشاندند . چون خسرو چنان جاى آبادى را به چنگ آورد ، چندى در آنجا درنگ كرد و بيآسود . آنگاه به قيصر در بارهء آن باد و باران و ابر سياه نامه‌اى نوشت . سپس خسرو از آن شارستان به سوى مانوى راند كه كارآزمودگان آن را مينوى مىخوانند « 1 »  .\r\nهر كه از مانوييان بيدار و خردمند و راد بود ، به همراه سكوبا و پارسايانشان با پيشكشها و بشارهايى به سوى شهريار ايران بيآمدند . آنگاه چندى در بارهء آن باران و شارستان كهن سخن راندند و همگان گفتند : ما بنده‌ايم و به گفتار خسرو سر نهاده‌ايم .\r\nبازگفتن پارساى ترسا ، بودنى را به خسرو پرويز\r\nخسرو سه روز را در آن شهر گذرانيد . به روز چهارم چون خورشيد گيتىفروز ، فروزان گشت ، شاه ، راه وريغ « 2 »  را در پيش گرفت . نام آن شارستان - كه چليپا و بيمارستان در آن بود - اوريغ بود . در آن بى راه ، دَسكره‌اى « 3 »  بود كه شاه از آن آواى پارساى ترسايى را بشنيد . پس به نزديك آن آمد و به آواى بلند گفت : كردارت بجز پرستش مباد . اگر از اين دسكرهء كهن فرود آيى ، درود يزدان نيكىدهش بر تو بادا .\r\nچون پارساى ترسا اين آوا را بشنيد ، از دسكره فرود آمد و او را بديد . پس او را نماز\r\n\r\n","description":"","footnote":" ( 1 ) - شهيدى مازندرانى مانوى را به احتمالى همان منديا مىداند كه نزديك وريغ ( اوريغ ) بوده است . راهنماى نقشه جغرافيايى شاهنامه فردوسى ، ماده مانوى .  ( 2 ) - وريغ يا اوريغ همان شهر رُها يا اُرفه در آسياى صغير مىباشد كه در شمال دشت سروج واقع است . شهيدى مازندرانى ، راهنماى نقشه جغرافيايى شاهنامه فردوسى ، ماده وريغ .  ( 3 ) - دَسكره در اينجا به معناى دير و معبد نصارى است . ","page_name":" 589 ","page_number":589},
  {"content":"\r\n\r\nبرد و زمان درازى با او سخن بگفت . به شاه گفت : بىگمان تو خسرو هستى كه از تخت شاهى پدرت و نيز از دست يك بندهء پرستندهء بدكنش و پليد و برترمنش ناشادمان گشته‌اى . چون اين گونه گفتار مرد پارساى ترسا بىاندازه شد ، دل خسرو از مِهر او تازه گشت . از شنيدن گفتار او در شگفتى بماند و پروردگار گيهان آفرين را بر او بخواند . آنگاه همچنان كه سوار بر اسپ زرد رنگش بود ، آهنگ پرسش از آن مرد يزدان پرست كرد و از براى آزمودن او به دو گفت : بدان كه من كهترى از سپاه ايران هستم كه مىخواهم پيامى به نزد قيصر ببرم و چون پاسخ دهد ، آن را نزد مهتر خود بيآورم . پس اكنون بنگر كه آيا اين رفتن من همايون خواهد بود يا نه و آيا فرجام كار من چه خواهد شد ؟ مرد پارساى ترسا كه چنين شنيد ، به دو گفت : اين گونه مگوى . تو شاه هستى . پس خود را شاهجوى مساز ، من چون تو را ديدم ، هر سخنى كه مىبايست ، بگفتم . پس هر دَم مرا آزمايش مكن . در كيش تو هيچ دروغى نمىبايد و راه و آيين تو بر كژّى نيست . تو بسيار رنج بردى و درآويختى ، ليك سرانجام از آن بنده بگريختى . خسرو از شنيدن گفتار او در شگفتى ماند و چون بدين سان شرمگين شد ، از او پوزش بخواست . پارساى ترسا به دو گفت : پوزش مخواه و از من در بارهء سرنوشت بپرس .\r\nاينك از براى اين آمدنت شاد و گستاخ باش و همچون شاخهء بارآورى براى گيتى باش . زيرا كه يزدان به تو بىنيازى و بلند اخترى و سرفرازى خواهد داد . بدان كه از قيصر ، جنگ افزار و سپاه و يك دختر سزاوار تاج و تخت خواهى يافت . چون جنگ تو با بندگان باشد ، گيهاندار بيدار يار تو خواهد بود . آن بدنژاد نيز سرانجام از تو خواهد گريخت و بسيار روزهاى نيك خود را به ياد خواهد آورد . آنگاه پس از آن رزم ، آن بنده در جاى دوردستى خواهد افتاد و در آنجا براى خود جايگاه نشستى خواهد ساخت . ليك چون بدين گونه از پيمان تو دورى گزيند ، به فرمان تو خون او را خواهند ريخت .\r\nخسرو با شنيدن اين سخن به دو گفت : اى پير دانا ، جز اين كه تو ياد كردى ، مباد .\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nاكنون مىگويى كه آيا چه اندازه درنگ خواهد بود تا اين كه پادشاهى به چنگ من آيد ؟ مرد پارساى ترسا گفت : چون يك سال بگذرد ، بار ديگر تاج خود را خواهى يافت و چون پانزده روز از آن بگذرد ، تو شاهنشاه گيتى فروزى خواهى شد . خسرو پرسيد : آيا از ميان اين انجمن ، چه كسى به رنج و آزار من مىكوشد ؟ مرد گفت :\r\nمردى بزرگ و خودپسند و شادكام به نام بستام است كه تو او را خال خود مىخوانى و به دو شادمان هستى . ليك از آن مرد ناسودمند بپرهيز ، چرا كه از او درد و رنج و گزند خواهد خاست . خسرو كه چنين شنيد ، برآشفته گشت و به گستهم گفت : اين مرد پارساى ترسا سخنى را آشكار كرد . مادرت نام تو را بستام نهاد ليك تو مىگويى كه من در نبرد ، گستهم هستم . آنگاه خسرو به آن پارساى ترسا گفت : اين خال من است كه با مادر من از يك خون بود « 1 »  .\r\nپارساى ترسا به خسرو گفت : آرى همين است . تو همهء رنج و كين خود را از گستهم خواهى ديد .\r\nآنگاه خسرو به دو گفت : اى سگالشگر ، آيا مىگويى از آن پس چه خواهد شد ؟ پارساى ترسا گفت : در اين باره ميانديش چرا كه از آن پس تنها آفرين خواهى ديد .\r\nبدان كه هرگز بر تو بدى نخواهد رسيد ، مگر اين كه كارى ايزدى و سخت باشد . اين مرد آرام سركش تو بر خواهد آشفت و از آن پس همهء كارها به كام تو خواهد بود .\r\nاگر چه اين بدگمان از تو برخواهد گشت ، ليك مرگ او به دست تو خواهد بود .\r\nگستهم كه چنين شنيد ، به خسرو گفت : اى شهريار ، دلت را از براى اين هرگز رنجه مدار . سوگند به يزدان پاكيزه‌اى كه ماه را آفريد و شاهى بسان تو را براى گيتى بيآفريد ، سوگند به آذر گشسپ و خورشيد و ماه و به جان و سر شاه نامبردار كه تا گستهم زنده است ، هيچ بجز راستى نجويد و هرگز در كاستى را نكوبد و اگر انديشهء گستهم به گونه‌اى ديگر بپيچد ، ديگر روانش بر جاى مباد . بدان كه از آن هنگام كه\r\n\r\n","description":"","footnote":" ( 1 ) - اشاره به هم خون بودن و قرابت نژادى گستهم با خاقان ترك دارد . زيرا همچنان كه پيشتر ديده شد ، مادر هرمزد ، دختر خاقان ترك بوده و برادر او يعنى گستهم نيز كه دايى خسرو پرويز محسوب مىشده ، نژادش به تركان مىرسيده است . ","page_name":" 591 ","page_number":591},
  {"content":"\r\n\r\nپروردگار گيهاندار ، اين گيهان را بيآفريده ، هيچكس كليد در راز او را نديده است . پس چرا به گفتار ترسا مىگردى و اين سخن گفتن ناسزا را مىشنوى ؟ اينك كه سوگند خوردم ، مرا از گفتار او زينهار بده و ديگر بهانه مجوى .\r\nخسرو با شنيدن اين سخنان به گستهم گفت : اى مرد ترسو ، نبايد سخن نابكار بگويى . من هرگز از تو بدى نديدم و [ دانم كه 
  ] تو به كژّى و نابخردى دست نمىيازى . ليك از كار آسمان بلند شگفت نخواهد بود كه روزى پر گزند شوى .\r\nچو بايسته كارى بود ايزدى * به يك سو رود دانش و بخردى\r\nآنگاه شهريار ايران به آن پارساى ترسا گفت : شاداب دل و بهروز باشى . سپس خسرو همچون تندر درخشانى كه از ابر سر زند ، از آنجا به سوى شارستان وريغ آمد .\r\nدر آنجا همهء بزرگان شهر و كسانى كه از مردمى بهره‌اى داشتند ، به پيشواز او آمدند .\r\nنامه فرستادن خسرو پرويز به قيصر روم\r\nچون شهريار ايران به آن شارستان رسيد ، سوارى از سوى قيصر نامدار به نزد او آمد و گفت : هرچه از اين سرزمين مىخواهى از من بخواه و آرزوى خود را از شاهان پوشيده مدار . زيرا اگر چه اين پادشاهى از آن من است ، ليك تو را همچون تن خود مىدانيم . پس بىترس و شاد در آن شارستان بمان و از هر بد كه مىانديشى ، آزاد باش . بدان كه همهء مردم روم اگر چه گردنكش و مهتر هستند ، ليك كهتر تو مىباشند .\r\nاكنون تا من براى تو جنگ افزار و سپاه نسازم ، خورد و خوابى براى خود نمىجويم .\r\nخسرو كه چنين شنيد ، شاد گشت و روانش از انديشه آزاد شد . پس آن شهريار دلير به گستهم و بالوى و انديان و خرّاد برزين و شاپور شير بفرمود كه : چون روز فرا رسيد ، اسپان را زين كنيد و بر اسپ بالاى « 1 »  ، زين زرّين بنهيد . خودتان نيز كه همگى\r\n\r\n","description":"","footnote":" ( 1 ) - اسب يدك . ","page_name":" 592 ","page_number":592},
  {"content":"\r\n\r\nيكدل و پاكيزه انديش هستيد ، جامهء زربافت چينى بپوشيد و از اين شارستان به نزد قيصر برويد و با او سخن گوييد و گفتارش را بشنويد . خردمند و روشن روان و پذيرنده و چرب زبان و شيرين سخن باشيد . هر گاه كه قيصر به ميدان برود و كمان بخواهد و يا آهنگ چوگان كند ، شمايان نيز با مردمان او بكوشيد تا از ايشان شكست نيابيد .\r\nآنگاه شاه به خرّاد برزين فرمود كه : پرند چينى و مشك سياه بيآور . بايد نامه‌اى همچون خورشيد تابان در بهشت خرّم براى قيصر نوشت . آن نامه را بايد با سخنانى كوتاه و چَم « 1 »  بسيار نوشتن تا دل هر كسى آن را به ياد گيرد . بدان كه فرزانگانى در نزد قيصر هستند . پس بكوش تا هيچ سخن بيهوده‌اى نشنوند . ايشان سخن پرورانى هستند كه نبايد از اين نامه آهويى بيابند . آنگاه چون قيصر نامه را بخوانَد ، تو زبان بگشاى . دانم كه ايشان توان برابرى در گفتار را با تو ندارند . سپس خسرو به بالوى گفت : آنچه كه قيصر در برابر آن انجمن از من در بارهء پيمان و سوگند و پيوند و فرمان بگويد ، تو در پاسخ او سخنانى به شيرينى انگبين بگوى . آگاه باش كه تو در آن انجمن ، زبان من هستى و در هر نيك و بد ، ترزفان « 2 »  من مىباشى . پس در چيزى بكوشيد كه از آن به ما شكست نيآيد . اينك هر آنچه را كه به تو گفتم از من بپذير و به ياد بسپار .\r\nچون آن پهلوانان كارآزموده و روشن روان گفتار آن جوان فرّخ را بشنيدند ، پيوسته بر شاه آفرين بخواندند و گفتند : همانا كه جز تو هيچكس تاجور مباد . آنگاه آن بزرگان روشندل و راهجوى به نزديك قيصر روى نهادند . چون قيصر بشنيد كه بزرگانى كه فرستادهء شهريار گيتى مىباشند از ايران به نزديكى ايوان او رسيده‌اند ، سپاهيان چندى را به پيشواز ايشان بفرستاد . سپس كاخى را با ديباى رومى زربافت و گوهر نگار بيآراست و خودش بر آن تخت پيلستهء نامور بنشست و آن تاج فروزنده را بر سر\r\n\r\n","description":"","footnote":" ( 1 ) - چَم به پارسى ، معنى را گويند .  ( 2 ) - تَرْزَفان به پارسى به معناى مترجم يا ترجمان است . ","page_name":" 593 ","page_number":593},
  {"content":"\r\n\r\nنهاد . آنگاه بفرمود تا پرده را بردارند و ايشان را زود از دهليز به پيش او آورند . گستهم گرانمايه پيش رو ايشان بود و بزرگانى چون بالوى و شاپور دلاور و خرّاد برزين و انديان پهلوان همگى تاج بر سر و كمر بسته در پس او بودند . چون به نزديك قيصر رسيدند و او را بديدند ، در پيش او نماز بردند و همگى يك زبان بر او آفرين بخواندند و بر آن تخت زر گوهر بيافشاندند . قيصر نخست از شاه و ايران و سپاهيان و رنج آن راه از ايشان بپرسيد . خرّاد برزين كه چنين شنيد ، به همراه آن نامهء شاه به پيش تخت قيصر شتافت . به فرمان آن شهريار نامور روم چهار زيرگاه زرّين بنهادند . آن سه پر مايهء نيك انديش بنشستند ، ليك خرّاد برزين همچنان بر پاى ايستاده بود . قيصر كه چنين ديد ، به او گفت : كسى كه راهى را بپيموده ، بر زيرگاه مىنشيند . خرّاد بر زين گفت :\r\nشاه ايران مرا به اين بزرگى راه نداده است كه با چنين نامه‌اى از شاه ايران در دست ، ياراى نشستن در پيش قيصر را داشته باشم . باشد كه بندگى مرا بپسندى و پيام او را نيز سودمند بيابى . قيصر با شنيدن اين سخن ، به دو گفت : راز بگشاى و بگوى كه آيا آن خردمند گردنفراز چه گفت ؟ چون خرّاد برزين زبان بگشود ، قيصر همهء آن سخنان را به ياد سپرد . خرّاد برزين به خواندن نامه پرداخت . نخست بر يزدان گيهاندار آفرين بكرد و گيتى را با آن آفرين خود خوار ساخت و گفت : همانا كه او برتر از هر برترى است و از هر درى توانا و دانا مىباشد . اين آسمان به فرمان او مىگردد و او از جاى و زمان برتر است . آسمان و ستارگانى كه گردنده هستند ، همگى آفريدهء آفريننده مىباشند . چون هر جانورى را از خاك زنده كرد ، نخست گيومرت را زنده بساخت « 1 »  .\r\nاين چنين بود تا اين كه به شاه آفريدون رسيد و او را در ميان آن سرفرازان برگزيد . بدين سان اين دودمان در گيتى پديدار گشت و آنچه نهان بود ، آشكار شد . از هنگام فريدون تا آغاز كِى كواذ - كه تاج بزرگى را بر سر نهاد - هرگز بدى به اين دودمان راه نيافت و همواره راه ايزدى را نگاه\r\n\r\n","description":"","footnote":" ( 1 ) - اشاره به اين باور برخى پارسيان دارد كه بر اساس آن ، گيومرت را نخستين انسان و معادل حضرت آدم ( ع ) مىدانند . براى آگاهيهاى بيشتر ر . ك . ج 1 از كتاب حاضر ، ص 38 . ","page_name":" 594 ","page_number":594},
  {"content":"\r\n\r\nبداشتند . ليك اكنون بنده‌اى ناسزاوار و پست بيآمد و بر تخت كيان بنشست . اينك من از آن بيدادگر ، داد مىخواهم ، نه افسر و تخت و كمر . چرا كه هر كسى كه بر تخت بنشيند ، بايد خِرد و نامدارى و بخت داشته باشد و بداند كه تا كنون اين تخت و فرّهى و ديهيم شاهنشاهى از آن چه كسانى بوده است . پس مرا در اين كار يارى كنيد و بر اين مرد ناراستكار ، چيره سازيد . زيرا اين چنين به گِرد گيتى پوينده گشته و از كهتران و مهتران شرمگين شده‌ايم .\r\nچون قيصر چنان سخنانى را بشنيد ، رخسارش به زردى گل شنبليد گشت . آنگاه آن رخسار همچون گل شنبليدش از اشك پر از ژاله شد و زبان و روانش پر از ناله گرديد . چون آن نامه را بخواند ، دردش بيافزود و ديگر آن تخت شاهى در پيش چشمش به تيرگى لاژورد گشت . پس به خرّاد برزين گفت : اين سخنى كه مىگويم بر دانايان نهان نيست كه من خسرو را از خويشان خود و نيز از جان سخنگويم نيز بيشتر دوست مىدارم . مرا هم جنگ افزار است و هم گنج و سپاه . پس ببين تا چه چيزى در خور شمايان مىباشد . بدان كه اگر ديدگانم را هم - كه از گنج دينار و تيغ بهتر است - از من بخواهى ، آنها را دريغ نخواهم داشت .\r\nپاسخ نامهء خسرو از قيصر\r\nآنگاه قيصر ، دبير كارآزموده را به پيش خود خواند و بر آن تخت بزرگى بنشاند و بفرمود تا پاسخ آن نامه را بنويسد . از بس در آن نامه پند و پيوند و سخنان نيكو - از آن روز تا روزگاران كهن - نوشته شد ، آن نامه همچون مرغزار بهشتى آراسته گشت .\r\nچون نويسنده نامه را به پايان برد و ديگر از نوشتن سير شد ، قيصر سوار دلير و سخنگوى و روشندل و يادگير و خردمند و دانا و پهلوان و دبيرى را بيافت و به دو گفت : به پيش خسرو برو و او را بگوى كه : اى شاه بينا دل و راهجوى ، بدان كه مرا هم جنگ افزار است و هم سپاهى و گنج . پس هيچكس ديگرى را نبايد از براى اين در\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nرنج بيآورى . اگر هم اينها را كه گفتم ، نمىداشتيم ، از مهتران هر كشورى درم مىخواستيم تا تو از روم با كامروايى به ايران و به آرامشگاه خود بخرامى . پس روان خود را در اين سرزمين تيره مدار چرا كه كردار روزگار اين چنين است كه گاهى پناه است و گاه گزند ، گاهى ناز و نوش مىباشد و گاه كمند . اكنون تا من جنگ افزار و سپاه و درم را گرد مىآورم ، تو نبايد دژم باشى . پس مرد فرستاده به پيش خسرو آمد و همهء آن سخنان قيصر را براى او ياد بكرد .\r\nسپس قيصر آنجا را از بيگانه تهى كرد و با راهنماى خود پر از انديشه بنشست و به موبد گفت : اين دادخواه در ميان اين گيتى ، ما را پناه خود گرفته است . اكنون چه سازيم تا او نيرومند گردد و از ننگ آن كهتر ، بىآهو شود . موبد راهنما به قيصر گفت :\r\nبايد تنى چند از فرزانگان پاكيزه انديش و بيدار دل با ما در اين كار دل ببندند . قيصر نامدار كه چنين شنيد ، كسى را به نزد ايشان فرستاد . پس چهار تن از آن فرزانگان پير و جوان رومى نژاد به پيش قيصر رفتند و سخنان ديرينه‌اى در نزد او ياد بكردند و گفتند : نهان ما از هنگام درگذشت اسكندر تا كنون همواره از براى آن همه تاراج و جنگ و آويختن و خون ريختن بىگناهان از سوى ايرانيان ، آزرده بوده است . اكنون نيز يزدان پاك از براى آن بدكردارى ايشان ، بر ايشان اين كار بد را به پيش آورد . پس تو نيز چون بخت ساسانيان كندرو گشته است ، در اين ميانه خاموشى برگزين . چرا كه اگر خسرو آن تاج خسروانى را بدست بيآورد ، ديگر سر خود را به ماه خواهد افراخت و بىدرنگ از روم باژ خواهد گرفت و همهء اين سرزمين را به زير پاى خواهد آورد . اينك اگر اين سخنان ما خردمندانه است ، آنها را به ياد بسپار و سخنان ايرانيان را همچون باد بشمار .\r\nقيصر كه سخنان ايشان را بشنيد ، انديشهء ديگرى بكرد . پس نامه‌اى بنوشت و در آن از گفتار دانايان بيدار و سخنان ديرينه ياد بكرد و آن را به همراه سوارى به سوى شاه ايران بفرستاد . چون سوار به نزديك خسرو رسيد ، آنچه را كه از قيصر نامدار شنيده بود ، براى او بگفت و نامهء قيصر را نيز به دو بداد و بيش از اندازه با خسرو\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nسخن براند . خسرو با ديدن آن كار دلتنگ گشت و رخسارش از آن همه انديشه ، بىرنگ شد . پس گفت : اگر بايد آن كارها و سخنانى را كه در روزگاران كهن پيش آمده ، پيوسته به ياد سپرد ، پس همهء اين رنجها باد مىگردند . اكنون بنگر كه آيا چه كسى از پيران به ياد دارد كه نياكان ما - آن شاهان پاك و برگزيده - آيا به بيداد جنگ كردند يا به داد ؟ ما هر آنچه مىبايست ، گرفتيم و از اين سرزمين بازگشتيم . ليك شمايان را نيز هرگز به ايران نياز مبادا . اينك سزاوار خواهد بود كه از دانايان روم بپرسى كه آيا اين بدى از زاغ رسيده است يا از بوم ؟ « 1 »  مگر نه اين كه هر كسى كه در روم ، سرافراز شد ، از پروردگار آفريننده نيز بىنياز گشت ؟ ولى نياكان ما همگى در گيتى نامدار و كامروا بودند و سركشى و بلندى و تندى و بىدانشى را از همگان برداشتند . ليك اكنون كه سر در دَم اژدها است ، ديگر اين سخنان ارزشى ندارند . [ تو اى فرستاده 
  ] از سوى من به قيصر درود ببر و او را بگوى كه : بزرگان گفتار بىريشه و بيهوده را خردمندانه نمىدانند . سرانجام نيك و بد خواهد گذشت . ولى بدان كه من از اين پس آرام و خواب نمىجويم تا اين كه دامان خود را از اين آب تيره بيرون كشانم . اكنون كه از روميان يارى نمىيابيم ، كسى را به نزديك خاقان مىفرستيم . همهء آن سخنان من نيز بيهوده بود ، چرا كه اين آب روان از آغاز و بُن تيره بوده است . اينك چون فرستادگانم باز گردند ، ديگر چندان در اين شارستان نخواهم ماند . سپس خسرو به ايرانيان گفت : فرمان ببريد و از براى اين سخن ، دل شكسته نشويد . چرا كه يزدان پيروزگر ، يار ما مىباشد و كار ما جوانمردى و مردمى است . بدين گونه خسرو آن سخن را بر دل خود خوار گرفت و نامه را براى قيصر به دست تخوار بفرستاد . آن نامه را خودش بنوشت و خوب و زشت را ديگر به ياد نيآورد .\r\nآنگاه تخوار از نزد خسرو به درگاه قيصر نامدار آمد . چون قيصر نگاه بكرد و آن نامه را بخواند ، همه گونه در دل بيانديشيد . سپس به دستور پر مايهء خود گفت : اين\r\n\r\n","description":"","footnote":" ( 1 ) - جغد . ","page_name":" 597 ","page_number":597},
  {"content":"\r\n\r\nرازها را بازجوى و خردمندان و دلاوران را به نزد ما بخوان و فراوان از كار گذشته سخن بران و ببين كه آيا خسرو در اين كارزار شاد خواهد شد و يا از بد روزگار خواهد پيچيد . اگر بگوييد كه او در اين جنگ پيروز نمىشود و از آن پس ديگر روزگارش نو نخواهد شد ، سپس ما نيز مىگذاريم تا او كه بيمار گشته به سوى درمان برود و نزد خاقان شود . ليك اگر پيروز گردد و در شاهى بسان پدرش باشد ، همان بهتر كه از اينجا با سپاهيانى برود تا از ما كينه‌اى در دل نداشته باشد .\r\nدستور دانا كه سخن قيصر را بشنيد ، بفرمود تا مردان اخترشناس ، زيگهاى كهن خود را به پيش او بيآورند و سه پاس از شب را با آن نامداران به سخن پرداخت .\r\nسرانجام ستاره‌شناس به قيصر گفت : اى تاجور ، به اين زيگهاى كهنى كه افلاطون از اختران بنيان نهاده است ، نگاه كردم . بدان كه ديرى نخواهد گذشت كه گردشى نو از شاهنشاهى پديد خواهد آمد و شاهى به خسرو خواهد رسيد . آنگاه بدين گونه تا سى و هشت سال گَرد تيره نيز ياراى گذشتن بر او را نخواهد يافت . قيصر كه چنين شنيد ، به دستور گفت : ديگر اين راز او آشكار گشت . پس اكنون او را چه پاسخى بدهيم تا بر اين زخم ، دارويى بنهيم ؟ دستور گرانمايه گفت : بدان كه كسى نمىتواند با مردانگى و دانش از اين سخنى كه اختر در آسمان بنيان آن را نهاده ، بكاهد . پس تنها يزدان گيهاندار ، يار تو باد و بس . آگاه باش كه اگر خسرو به سوى سرزمين خاقان برود و از او يارى بخواهد ، تن آسان خواهد گشت و چون بدين سان از جاى ديگر سپاهيانى فراهم بيآورد ، هرگز كينهء تو را از دل بيرون نخواهد ساخت . اكنون خودت كه داناتر هستى به اين كار نگاه كن و ببين كه تو بر اين آرزو تواناتر مىباشى . قيصر كه چنين شنيد ، گفت : اكنون به ناچار سپاهيانى را به نزديك شاه ايران مىفرستيم .\r\nهر گونه كه سخن را مىسنجم ، مىبينم كه بهتر آن است كه گنج خود را خوار بسازم تا از رنج بدور مانم .\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nنامه نوشتن قيصر به خسرو پرويز ، ديگر بار\r\nقيصر در همان هنگام ، زود نامه‌اى براى خسرو بنوشت و بر آن آفرين ، آفرينهايى بيافزود و گفت : ما با موبد يكدل و پاك انديش خود در بارهء نيك و بد كار خود همه گونه به سگالش نشستيم و به همان انديشهء پيشين خود بازگشتيم . اكنون ديگر انديشه و گفتارها به پايان رسيد و در گنجهاى كهن را گشودم . من سپاهيانى بيشتر از آن كه كشورم را نگاه دارند ، در قسطنطنيه نگاه نخواهم داشت . پس همه گونه سخنها را بيآراستيم و از هر گوشه‌اى سپاهيانى بخواستيم . چون ايشان به اينجا رسند ، بىگمان همه را به نزد شما خواهيم فرستاد . بدان كه اين همه درنگ و انديشه كردن در كارها و كام شير را با اين نيشتر آزردن از براى آن بود كه دانايان ما آن كردارهاى كهن را به ياد ما آوردند كه به هنگام شاپور - پسر شاه اردشير - دل برنايان از آن همه رنج تاراج و كشتن و تاختن و با بيدادگرى كينه خواستن ، پير شد . از او كه بگذرى ، هرمزد و كِى كواذ هرگز از دادگرى ياد نكردند . در هنگام ايشان سى و نُه شارستان در سرزمين ما از ايرانيان همچون خارستان گشت . دشت از خون سران همچون آبگير شد و زنان و كودكانشان را بَرده ساختند . پس اگر مرد رومى كينه در دل گرفت ، نبايد از آن در شگفت گردى . در كيش ما آزردن راه ندارد و مبادا كه آيينمان بدى كردن باشد . هرگز چيزى بهتر از راستى و دورى كردن از كژّى و كاستى نديديم . سرانجام همهء ستمديدگان را بخوانديم و در اين باره با ايشان فراوان سخن رانديم تا اين كه با افسون ما دل آن مردمان پاك شد و همهء آن زهر تلخ همچون ترياك گشت . بدين سان بر آن نهاديم كه ديگر كسى در اين باره از روزگاران كهن سخن نگويد و هرچه تو گويى ، از تو فرمان ببرند و روانهاى خود را از براى اين پيمان ، گروگان سازند . شمايان نيز بايد با زبان داد با ما سخن گوييد تا هيچكس بر ما بدگمان نباشد . بايد بگويى كه چون من به شهريارى برسم ، اين رنجها را سست و خوار نشمارم و از روميان باژ\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nنخواهم و اين رنجها را به چيزى نفروشم و هيچكس از ايران به سرزمين روم دست دراز نسازد . اين گونه با ما بسازيد و خويشى كنيد . ما نيز هر گاه كه براى شما كارى پيش آيد و يا كارزار ناسزاوارى رخ دهد ، با شمايان دوستدار و برادر شويم و گاهگاهى هم كهتر شما باشيم . [ دانم كه 
  ] چون از اين سرزمين ما بىنياز گرديد ، بار ديگر كينه در دلتان پديدار خواهد شد و از تور و سلم و آن روزگاران كهن و بيهوده سخن به ميان خواهد آمد . پس اكنون پيمانى استوار مىخواهم كه مُهر سزاوارى بر آن به يادگار گذاشته شود و در آن بگويى كه : ما از اين پس ديگر از كينهء ايرج و آن جنگهاى كهن سخن نخواهيم راند و ايران و روم يكى خواهد بود و از اين سرزمين جدايى نخواهيم جست . نيز بدان كه در پس پردهء ما دخترى است كه سزاوار مهتر مهتران مىباشد . پس ما او را به كيش پاك ما و چنان كه آيين و راه ما هست ، از ما بخواهيد تا چون تو را فرزندى قيصرنژاد باشد ، ديگر كين ايرج را به ياد نيآورى و اين گونه روى زمين از آشوب و جنگ بيآسايد و كارها بر كيش رَود . اينك اگر با چشم خِرد به اين كار بنگرى ، اين سخنى را كه گفتم ، بجز راستى نشمارى . با اين پيوند ، پيمان ما نيز بر جاى خواهد ماند و فرمان يزدان به ما چنين است . همانا كه از هنگام پيروز و خوشنواز روزگار درازى گذشته است كه هر دو سرهايشان را بر باد دادند .\r\nپس هرگز شاهى ، پيمان شكن مبادا . مسيح پيامبر [ ع 
  ] چنين ياد كرد كه : چون سر از داد بپيچى ، خِرد از تو مىپيچد . خوشنواز چاره‌هاى بسيارى بكرد تا روزگار پيروز بسر نيآيد . ليك چون پيروز با او تندى بكرد ، در آن جنگ هيچ بجز دود تيره نديد .\r\nبدين سان چون سر شاه از داد بپيچيد ، آن سپاه و تخت شاهى به باد رفت . تو نيز جوان هستى و هنوز كارديده نگشته‌اى . پس چون بخواهى كه از روزگار بهره‌مند گردى ، ياور مردان پيمان شكن مشو ، چرا كه مرد پيمان شكن سزاوار نساجامه هم نيست . تاج و تخت بر شاهى كه پيمان شكن و كينه‌خواه باشد ، نفرين مىكند . اكنون همهء نامهء مرا بخوان و اگر سرگرم خوراك خوردن نيز هستى و انگشتهايت چرب است ، باز هم پاسخ اين نامه را با انديشه‌اى خوب و فرّخ بنويس . نمىخواهم كه\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nدبير تو از اين راز آگه شود . پس خودت نويسنده‌اى تيز هوش باش و به تنهايى پاسخ را بنويس . من نيز چون پاسخ اين نامه را بخوانم و دل مرد خودكامه را ببينم ، بىدرنگ جنگ افزار و سپاه و درم را برايت مىفرستم تا دل خود را اندوهگين ندارى . تو هم هر كسى را كه در نزدت گرامىتر و نامىتر است و يا كسى كه از او كينه‌اى در دل دارى ، با مردانگى كينه‌ها را از دل دور ساز و گناهش را به يزدان دادار ببخش و روز را بر دوست و دشمن تيره مگردان . چون بخواهى كه يزدان تو را شاهى پيروز بخت و با سپاه و تاج و تخت نگاه بدارد ، دست خود را از چيزهاى كسان كوتاه ساز و روانت را به سوى راستى رهنمون گردان . مردم خود را بنواز و تهيدستان كوشا را نگاهبانى كن .\r\nبدان كه چون بخشنده و فريادرس باشى ، هيچكس هم به تخت و تاج تو دست نخواهد يازيد . هر شاهى كه بيدار و نگاهدار گيتى از دشمن بود ، هرگز از دشمن ، بدى نديد و فرّهء ايزديش افزوده گشت . بزرگان ، خويشان و فرزند پاك و تن خويش را براى خود مىخواهند ، ليك ما اكنون همهء اينها را براى تو خواستيم و روان خود را به بند تو بيآراستيم . آنگاه چون سر آغاز نامه خشك گشت ، مُهرى از مشك بر روى آن بنهادند و قيصر نگين انگشترى خود را بر آن مُهر بنهاد و آن را به فرستاده داد و آفرين بكرد .\r\nپيمان نامه نوشتن خسرو پرويز و فرستادن نزد قيصر\r\nچون آن نامه به نزديك خسرو رسيد و از آن پيوستن قيصر به دو آگهى تازه‌اى برسيد ، خسرو به ايرانيان گفت : امروز خورشيد به گونه‌اى ديگر بر آسمان مىگردد .\r\nنامهء بلندى پر از سخنان سودمند از قيصر بيآمده است و در آن راهى مىجويد تا آن كينهء ديرينه ميان ايران و روم را از ميان ببرد . ايرانيان كه چنين شنيدند ، به دو گفتند :\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nبدان كه هر گاه اين كينه از ميان برخيزد ، ديگر هيچيك از مهتران تاج شاه را نخواهند جست و اين همه سپاهيان تهيدست نخواهند ماند . اگر اين كار بدين گونه راست گردد ، نام تو را بر تاجها خواهند نوشت .\r\nچون ايشان بدين گونه انديشيدند ، خسرو آنجا را از بيگانگان تهى ساخت و آمه و خامه و پرند چينى بخواست و بفرمود تا دبير به پيش او برود « 1 »  .\r\nآنگاه نامه‌اى به پهلوى و بر آيين شاهان بنوشت كه : خسرو از يزدان پاك و خورشيد گردنده و خاك آرميده پذيرفت كه از آن هنگام كه من شاه ايران شوم و ايران و گنج و سپاهيان از آن من شود ، نه از روم باژ بخواهم و نه سپاهى به آن سرزمين بفرستم . هر شارستانى را هم كه از روم بوده - اگر چه بىكار و بىارزش بوده باشد - به قيصر بسپارم و نوشته و چك آن را خواهيم فرستاد . در بارهء آن دختر قيصر نيز كه از آن مادر پاك است ، با پدرش همداستان گشتيم و او را بخواستيم و با اين كار دل خود را بيآراستيم . پس چون سپاهيان را بفرستى ، دختر نامدار و خردمندت را به بزرگانى همچون گستهم و شاپور و انديان و خرّاد برزين - از دودمان كيان - كه از ايران در پناه تو در آن بارگاهت مىباشند ، بسپار . اكنون من در خويشاوندى با تو چنان هستم كه آن بزرگان پيش از اينها بودند . نخست گيومرت و سپس جمشيد - كه گيتى از او در بيم و اميد بود - و ديگر آن فرّخ نژادانى كه از آتبين و فريدون بزادند و سپس از كاووس و كى خسرو و همينگونه تا كواذ بزرگ - كه از دادگرى او ميش و گرگ با هم خويشاوند گشتند - و از او گرفته تا لهراسپ شاه و گشتاسپ شاه و سر سركشان - آن اسفنديار فرّخ كه بهمن نامدار از او تازه گشت - و به همينسان تا اردشير بابكان - كه اختر پير گشته از او جوان شد - و اينك خسرو - كه نژادش به هرمزد مىرسد - با قيصر - كه سلم نياى كهن او\r\n\r\n","description":"","footnote":" ( 1 ) - جالب توجه است كه قيصر - چنان كه اندكى قبل ديده شد - از خسرو پرويز خواسته بود تا نامه را خودش در تنهايى و بدون حضور هيچ دبيرى بنويسد . ليك در اينجا خسرو پرويز چنين نكرد و دبير را به نزد خود فراخواند تا نامه را بنويسد . ولى چون نامه را به پايان مىبَرَد ، كمى بعد ديده خواهد شد كه آن را نوشتهء شخص خودش وانمود مىكند . ","page_name":" 602 ","page_number":602},
  {"content":"\r\n\r\nبوده است - يكدل و يك نهاد است و اين را به دروغ نمىگويم . بدين سان همهء آن كينه را از ميان برداشتيم و رومى و ايرانى ، يكى شد . اين دختر قيصر را هم - كه افسر سر دخترانش بود - با هر آهو و هنرى كه دارد ، از او بپذيرفتم و يزدان پاك بر اين نامه گواه است . نيز بدان كه اين نوشتهء خود من مىباشد و نوشتهء من در گيتى روشن است . مُهر خود را نيز چنان كه آيين و كيش هست ، بر اين نامه نهادم . پس از تو همهء كسانى كه قيصر و شاه با تخت و تاج شوند ، بدانند كه اين نوشته گواه من است و روان و خِرد در اين كار با من آشناست . هرگز ، چه اندك و يا بسيار ، از اين سخنى كه گفتم ، بر نخواهم گشت . اكنون هرچه كه در اين باره با تو گفتم ، روا باشد و دل و اختر و يزدان پاك بر اين گواه است . تو هم در آنچه كه گفتى درنگ مكن ، چرا كه بودن ما در اين شارستان به درازا كشيد .\r\nچون خسرو بدين گونه اين سخنان را ياد كرد ، آن نوشته را به خورشيد خرّاد بداد .\r\nآن سپهبد نيز همچون باد بر اسپ زرد رنگ خود سوار گشت و بتاخت تا به پيش قيصر رسيد . آنگاه سخنان خسرو را بر او ياد بكرد . چون قيصر بند آن نامه را بگشود و سخنان آن شاه بلند را بديد ، بفرمود تا همهء دانايان و كسانى كه در گفتار ، توانا هستند در نزد قيصر انجمن گردند . سپس از يكايك ايشان پرسيد كه : اكنون چه درمانى براى اين كار بسازيم و با شاه ايران چه پيمانى ببنديم ؟ با اين نامه ديگر ما هيچ بهانه‌اى نداريم و همهء مردم روم و ايران ، يگانه گشتند . بزرگان فرزانه كه چنين شنيدند ، از جاى برخاستند و زبان به پاسخ او بيآراستند و گفتند : ما كهتران هستيم و تو قيصر و شاه با تخت و تاج مىباشى . اكنون بنگر كه انديشه و فرمان از آن توست و اگر از ما تن و جانمان را هم بخواهى ، روا باشد . قيصر با شنيدن اين سخنان بر آن نامداران خردمند و با كيش آفرين بكرد . بدين گونه بود تا اين كه آيين و چهرهء خورشيد - آن شمالهء آسمان - ديگرگونه‌تر شد .\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nجادو ساختن روميان و آزمايش كردن ايرانيان\r\nچون خورشيد گردنده بىرنگ گشت و ستاره به بخش شباهنگ « 1 »  رفت ، قيصر به جادوگران بفرمود كه سخت بيانديشند و به ايشان گفت : در جايى جادوى شگفتى بسازيد كه هيچكس آن را از تن آدمى باز نشناسد . زنى خوب را بسازيد كه پر از شرم و با جامه‌هايى دراز بر روى تخت ناز نشسته است و كنيزان و ريدكان از اينسو و آن سو و پس و پيش او ايستاده‌اند . آن ماهروى را بسان زن گريانى بسازيد كه بىهيچ گفتگويى بر روى تخت نشسته و هر دَم دست مىبَرد و اشكى از مژگان مىاندازد و هر كس كه او را از دور ببيند ، او را زنى با رخسارى بسيار روشن مىيابد كه با گونه‌هايى سرخ و مژگانى اشكبار همچون ابر بهارى به زارى بر مسيحا مىگريد .\r\nچون آن جادوى بزرگ ساخته شد ، راهنمايى به نزد قيصر آمد و بگفت . قيصر كه آن سخن را از دانا بشنيد ، به پيش آن جادو شتافت و از ديدن آن در شگفتى بماند .\r\nپس به آن جادوگران درم و پيشكشهاى بسيار ببخشيد . آنگاه كسى را به نزد گستهم بفرستاد و او را به پيش خود بخواند و به دو گفت : اى پهلوان نامدار ، بدان كه من دخترى همچون بهار داشتم كه بباليد و چون هنگام شوهر كردن او فرا رسيد ، او را به يكى از خويشان نامجوى خود ، به آيين مسيحا بدادم . بدين سان از بىدانشى بر او روى بگشودم و دخترم را به كاخ آن جوان بفرستادم . ليك آن جوان درگذشت و روانش به سوى آسمان رفت . اكنون دخترم از براى اين با سوگ و درد بنشسته و روز روشن بر او به تيرگى لاژورد گشته است . نه پند مرا مىپذيرد و نه با من سخن مىگويد و گيتى نو از رنج او كهن گشته است . اينك خود را رنجه ساز و او را ببين و سخنان دانايان را برگزين و به او بگوى . تو جوان و از نژاد پهلوانان مىباشى و شايد\r\n\r\n","description":"","footnote":" ( 1 ) - برج شباهنگ . ","page_name":" 604 ","page_number":604},
  {"content":"\r\n\r\nكه او با تو زبان بگشويد . گستهم كه چنين شنيد ، به دو گفت : اين چنين مىكنم تا شايد آن مِهر را از دل او بيرون سازم . آنگاه گستهم نامدار با دلى گشاده و چيره بر سخن به نزد آن جادو بيآمد . چون به نزديك تخت او رسيد ، آن جادو از روى تخت ، او را نماز برد . گستهم گرانمايه نيز به خوارى نشست و با آن زن سوگوار سخن بگفت . نخست آن دلاور به پند او پرداخت و سخنان سودمندى بر زبان براند و به دو گفت : اى دختر قيصرنژاد ، بدان كه خردمند هرگز از كار داد نمىخروشد . دالمن پرّان و شير بيشه و ماهى آب نيز از چنگ مرگ رهايى ندارد . ليك همهء آن گفتن پهلوان همچون باد بود .\r\nچرا كه تن آن جادو روانى نداشت و سرش بىزبان بود . تنها هر دَم با انگشت خود اشك را از ديدگان بر مىگرفت و در پيش آن پزشك گويا مىانداخت . چون گستهم از او در شگفتى بماند ، قيصر كسى را بفرستاد و او را به نزد خود بخواند و به دو گفت :\r\nاز آن دخترم كه اين چنين از درد و سوگ او رنجور گشته‌ام ، چه ديدى ؟ گستهم گفت :\r\nاو را بسيار پند بدادم . ليك پند من برايش سودمند نبود .\r\nپس روز ديگر قيصر به بالوى گفت : امروز به همراه انديان و شاپور مهتر نژاد ، جان ما را به اين دختر شاد سازيد . به نزد آن كودك سوگوار برويد و در بارهء شهريار نامور ايران با او سخن بگوييد تا شايد از دخترم پاسخى بيابيد . همانا كه پيوسته از او آتش بر سرم مىآيد . پس سزاوار باشد كه در اين رنج ، يار ما باشيد و از اين دختر نامدار بپرسيد تا شايد پند و اندرزتان را بشنود و ارزش سخنتان را بداند . من چنين گمان مىكنم كه او امروز پاسخ مىدهد . پس چون به آواى فرّخ خود پاسخ دهد ، ديگر از رنج اين سوگوار كه پيوسته خون دل مىگريد ، رها خواهم شد . بدين سان آن سه آزاد مرد گرامى به نزد او رفتند و هر يك با او از آبروى سخن راندند . ليك هيچيك از ايشان پاسخى از او نديد و زن بىزبان همچنان خاموشى را برگزيد .\r\nسرانجام با بيچارگى از آن خانه به نزد قيصر رفتند و گفتند : ما هرچه با او سخن گفتيم و پندش بداديم ، دل اندوهگينش پند ما را نپذيرفت . قيصر به ايشان گفت : براستى كه روزگار بدى است كه ما اين چنين از براى اين سوگوار ، سوگواريم .\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nچون قيصر از اين نامداران چاره‌اى نيافت ، به سوى خرّاد برزين راد شتافت و به دو گفت : اى نامدار دلير ، اى برگزيدهء دودمان اردشير ، يك بار به نزد آن دختر برو تا شايد براى يك بار هم كه شده آواى او را بشنوى . زيرا از كار او اين چنين سوگوار و اندوهگين گشته‌ام و در اين كار سخت فرو مانده‌ام و نمىدانم كه اين چه چيزى بود كه از بخت بر سرش آمد . باشد كه كار من از تو كه مردى آزاده و باهوش و فرّ هستى ، گشاده شود . آنگاه قيصر يكى از استواران را به همراه او از ايوان به نزديك آن سوگوار بفرستاد . چون خرّاد برزين به پيش او آمد ، نگاه كرد و سر و افسر او را بديد . پس زمانى دراز در پيش او بود . آن جادوى فريبنده نيز او را نماز برد . خرّاد برزين سراپاى او را بنگريست و آن كنيزان را در پيش او بديد . بسيار با او سخن گفت . ليك زن هيچ پاسخى نداد . پس خرّاد برزين مهتر نژاد از آن كار پر از انديشه شد . با خود گفت : اگر اين زن از اندوه ، هوش خود را از دست داده است پس چرا كنيزانش هم خاموش هستند ؟ اگر اين كه بر چشم اوست ، اشك مىباشد ، پس سزاوار است كه خشم او كم شود . او تنها اشك خود را به پيش مىچكاند و جنبش به سوى چپ و راست را نمىداند . همه اشكهايى كه مىاندازد ، تنها به يك جاى مىروند و تنها بر ران يك پاى خود دست مىگذارد . اگر در اين كالبد او جانى بود ، پس بجز دست و پا ، تنش نيز جنبان بود و اشكى را به سوى ديگرى مىانداخت و دست ديگر خود را به سويى ديگر مىبرد . در تن او جنبش جان را نمىبينم . همانا كه اين هيچ بجز جادوى فرزانگان نيست . آنگاه خرّاد برزين به پيش قيصر آمد و گفت : اين ماهرخ ، خِرد ندارد . جادويى است كه روميان آن را ساخته‌اند و بالوى و گستهم آن را نشناختند .\r\nآيا مىخواهى با اين كار بر ايرانيان بخندى يا چشمان ما را ببندى ؟ پس بدان كه چون شاه ايران اين را بشنود ، خندان مىشود و گشاده لب و سيم دندان مىگردد .\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nگزارش كردن خرّاد بر كيش هندوان\r\nقيصر كه چنين شنيد ، به دو گفت : جاويد باشى چرا كه سزاوار دستورى شاهان هستى . اينك بدان كه من در اين ايوان خود ، خانه‌اى شگفت‌انگيز دارم كه به مانند آن را نمىتوانى ببينى و چون آن را ببينى ، نمىتوانى دريابى كه آيا آن جادوست يا آفريدهء ايزد مىباشد . خرّاد برزين با شنيدن اين سخن به آن جايگاه كهن آمد . پس سوار ايستاده‌اى را در ميان زمين و آسمان بديد . آنگاه به نزد آن قيصر نامدار بيآمد و به دو گفت : اى شاه پيروز بخت ، همانا كه اين گوهرى سزاوار تخت شاهى است . من چنين گمان مىكنم كه هيچكس جادويى خوبتر از اين نديده و از كاردانان نيز نشنيده است . اين نبايد كه از دانا نهان بماند ، چرا كه همتاى اين در گيتى نمىباشد . قيصر كه چنين شنيد ، به دو گفت : آيا چگونه اين جادو را بدين سان بىجان و جسم برآورده‌اند ؟ خرّاد برزين گفت : بدان كه اين سوار و اسپ از آهن است و گنبد آنجا نيز از گوهرى نامدار مىباشد كه دانايان به آن سنگ آهن ربا « 1 »  مىگويند . هر كسى كه كراسهء هندوان را بخواند ، از ديدن اين شاد و روشن روان مىگردد .\r\nقيصر با شنيدن اين سخن از او پرسيد كه : برگوى كه آيا پايگاه هندوان چه اندازه بلند است و از كيش و پرستش بر چه هستند و آيا بت‌پرست مىباشند ؟ خرّاد برزين گفت : بدان كه در هند بر آيين گاو و ماه مىباشند . به يزدان و سپهر گردان نمىگروند و هيچيك بر تن خويش مِهرى ندارند . در دانش از خورشيد گردنده هم مىگذرند و كسانى چون ما را از دانايان نمىشمارند . آتشى برمىافروزند و خود را در ميان آن مىسوزانند . دانايان هندو در ميان هوا آتشى را مىدانند كه به فرمان يزدان فرمانروا آفريده گشته است و آن را سپهرار « 2 »  مىخوانند و با سخنانى چرب و دلپذير\r\n\r\n","description":"","footnote":" ( 1 ) - آهن ربا به پارسى به معناى مغناطيس است .  ( 2 ) - سپهرار به پارسى به معناى كُرهء اثير يا آتش است كه بالاى كرهء هوا مىباشد . برهان قاطع ، ماده سپهرار . ","page_name":" 607 ","page_number":607},
  {"content":"\r\n\r\nمىگويند كه [ چون كسى خود را در ميان آتش بسوزاند 
  ] آتش به آتش رسيده است و گناهانش ناپديد گشته‌اند . پس بناگزير از آن روست كه آتش مىافروزند و بدست آوردن راستى را از راه سوختن مىدانند .\r\nقيصر كه چنين شنيد ، به دو گفت : اين راست نيست و روان مسيحا بر اين كار گواه مىباشد . آيا نمىبينى كه عيسى [ ع 
  ] پسر مريم [ س 
  ] در آن هنگام كه راز از نهان آشكار كرد ، چه گفت كه : اگر كسى پيراهنت را نيز از تو بگيرد ، با او به تندى مياويز . و يا اگر با دست تو چنان به رخسارت بزند كه چشمت از آن زخم تيره گردد ، تو خشمگين مشو و روى خود را زرد مساز و چشم از او بخوابان و هيچ به سردى سخن مگوى . از خوراكها به كمترين خوردنى بسنده كن و اگر تو را گستردنى نبود ، آن را مجوى . در اين گيتى بدى را بد مشماريد و از تيرگى اين سراى ، بىآزار درگذريد .\r\nشمايان آرزوى دل بر خِردتان فرمانروا گشت و دلتان از داد و شرم دور شد . زيرا ايوانهايتان سر به كيوان برآورد و كليد گنجهايتان را شتران مىكِشند . به همراه آن گنجها نيز آن همه سپاهى با زرههاى رومى و كلاهخودهاى عادى « 1 »  داشتيد و با بيدادگرى به هرجا سپاهيان خود را مىكشانيد و تيغهاى خود را از سر آسودگى بر مىكشيد و بيابان از اين همه خون همچون چشمه‌اى مىگردد . ليك مسيحا در اين كار رهنمون نبود . او مردى بينوا و تهيدست بود كه از رنج تن خود نانى فراهم مىكرد و خوراكش بجز ترب و شير نبود . ولى چون مرد جهود او را بدست آورد و او را بىيار و بيچاره ديد ، بكشت و تن كشته‌اش را بر دار كرد « 2 »  و كيش او را خوار بساخت .\r\nاينك بنگر كه چون خرّاد برزين اين سخنان را بشنيد ، چه پاسخى بداد . او گفت :\r\nبدان كه پروردگار ، او را نيز همچون مردمان بسرشت . ليك چون سرانجام\r\n\r\n","description":"","footnote":" ( 1 ) - منسوب به قوم سركش عاد .  ( 2 ) - همينطور كه در مجلّد پيشين نيز بارها و بارها تذكر داده شد ، اين باور گروهى از مسيحيان يا ديگران است كه حضرت مسيح ( ع ) توسط يهوديان كشته شد . ليك باور مسلمين بر اساس نصّ صريح قرآن مجيد چنين نمىباشد و حضرت مسيح ( ع ) به صليب كشيده نشد و به خواست پروردگار ، كسى ديگر كه بسيار به ايشان شبيه بود ، بجاى ايشان به صليب كشيده شد و خود حضرت مسيح ( ع ) به آسمان برده شد . ","page_name":" 608 ","page_number":608},
  {"content":"\r\n\r\nروشن روان و دانش‌پذير و سخنگوى و دانا و يادگير شد ، با همان جوانى به پيغمبرى رسيد و از زيركى ، نام آور گشت . ليك تو مىگويى كه او فرزند يزدان بود و به هنگام كشته شدن و بر دار آويخته گشتن ، خندان بود . ولى مردان خردمند بر اين سخن مىخندند . پس تو اگر باهوش هستى ، تنها به راه يزدان برو . زيرا او از زن و فرزند بىنياز است و هر سخن راستى در نزد او آشكار مىباشد . چرا از كيش گيومرتى و راه و آيين تهمورسى سر مىپيچى ؟ آيينى كه مىگويد دارندهء گيهان يكى است و هيچ چاره‌اى بجز بندگى كردن او نمىباشد . چون دهگان كارآزمودهء يزدان پرست به هنگام باژ ، برسم در دست گيرد ، ديگر اگر از تشنگى ، آب را به خواب هم ببيند ، هرگز يك چكه آب نيز نخواهد چشيد . به هنگام نبرد به يزدان پناه مىبرد . قبله براى او برترين گوهر است كه از آب و خاك و هوا نيز برتر مىباشد . شاهان ما كيش خود را نمىفروشند و گوش به فرمان پروردگار دادار دارند . به دينار و گوهر شاد نيستند و نام نشان را تنها با دادگرى و بخشيدن كاخهاى بلند و شاد كردن دل مستمندان و نگاهدارى سرزمين خود در برابر دشمن مىدانند و اين كه به روز نبرد ، با گَرد كارزار خود رخسار خورشيد را نيز بپوشانند . بدين سان خردمندان تنها چنين كسانى را شاه مىخوانند . پس همانا هر كه از كيش بجز راستى بجويد ، نفرين بر او باد .\r\nچون قيصر سخنان او را بشنيد ، بپسنديد و سخنانش را سودمند يافت . پس به دو گفت : آفرينندهء گيهان ، تو را نامدارترين بزرگان بيآفريد . براستى كه سخنان پاك را بايد از تو شنيد و تو كليد در رازها را دارى . همانا كسى كه چنين كهترى داشته باشد ، سرش از افسر ماه نيز برتر خواهد بود . آنگاه قيصر درم و دينار و يك افسر نامبردار از گنج بخواست و آنها را به دو داد و بسيار بر او آفرين بكرد و گفت : ايران زمين از تو آباد بادا .\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nفرستادن قيصر ، سپاه و دختر نزد خسرو پرويز\r\nسپس چون قيصر بدانست كه سپاهيان بيآمدند و همه‌جا از گَرد آن سواران ، سياه شد ، سد هزار رومى نامدار شايستهء كارزار را برگزيد و جنگ افزار و درم و اسپان جنگى بخواست . ديگر روزگار درنگ برايش بسر آمد . قيصر را دخترى خردمند و باهوش و كام به نام مريم بود كه قيصر او را به آيين كيش به خسرو بداد و آفرين كردگار را بخواست . گستهم پهلوان نيز دختر او را بپذيرفت و به آيين شاهان به خسرو سِپرد . آنگاه چندان وَرْدَك « 1 »  بيآورد كه اسپان تيز رو از كشيدن آنها كُند شدند .\r\nآن بارها پر از زرّينه و گوهرهاى شاهوار و ياكند و جامه‌هاى زرنگار و گستردنيها و ديباى رومى ابريشمى زربافت و دستبند و گردنبند و گوشواره و سه تاج گرانمايهء گوهرنگار بود . سپس چهار كجاوهء زرّين بيآراست كه پرده‌هايى پر از گوهرهاى شاهوار از آنها فروهشته بود . چهل تخت روان ديگر از آبنوس و گوهر بود كه همچون چشم خروس مىدرخشيد . دويست كنيز ماهروى پر از رنگ و بوى و سيسد ريدك خردمند و بيدار با ستامهاى زرّين و سيمين و چهل نوكر رومى پرى چهره و پر آوازه و دلگسل و چهار فرزانهء رومى خردمند و دانشمند و نامدار نيز بيآورد . قيصر آنچه را كه مىبايست از آرامش و كام و بايستگى و بخشش و خوردن و شايستگى بگويد ، به ايشان و نيز نهانى به مريم بگفت .\r\nچون روميان آن خواسته‌ها را بشمردند ، بيش از سيسد هزاران هزار بود . آنگاه قيصر به همهء فرستادگانى كه بر درگاهش بودند ، افسرى گوهرنگار و جامه و اسپ و\r\n\r\n","description":"","footnote":" ( 1 ) - وَرْدَك به پارسى به معناى جهيزيهء عروس است . ","page_name":" 610 ","page_number":610},
  {"content":"\r\n\r\nدينار و بسيارى از همه گونه چيزهاى شايسته بداد . سپس به دبير بفرمود تا هرچه بايسته است ، در نامه‌اى بنويسد . در نامه گفت : همانا كه اين زيردستان شاه اگر گردن خود را از ماه نيز برآورند ، سزاوار باشد . براستى كه هيچكس شايسته‌تر از گستهم در ميان كهتران و مهتران برنخيزد . شاپور مهتر نيز دلاور است و در سخنها ميانجى مىباشد . بالوى هم رازدارى است كه ايرانيان را به هيچ‌چيز نمىفروشد . ليك هيچكس همچون خرّاد برزين نخواهد ديد ، اگر چه بسيار هم در گيتى بمانَد . خداى گيهان او را از براى آن آفريده كه هر نهانى از او آشكار شود . او همچون خورشيد تابنده ، بىبدى است و همهء كارها و كردارش ايزدى مىباشد . چون قيصر همهء اينها را در نامه ياد بكرد ، بفرمود تا راهنما و ستاره‌شناس به پيش او آيند و ببينند كه چه هنگامى براى رفتن ايشان بهتر است ؟ سرانجام قيصر در روز بيستم ، بهرام روز « 1 »  ، با نيك اخترى و مُروا از جاى بجنبيد و سه ايستگاه به همراه ايشان برفت . در ايستگاه چهارم به پيش سپاهيان بيآمد و بفرمود تا مريم به پيش او برود . پس بيش از اندازه با او سخن راند و به دو گفت : تا سرزمين ايرانيان خود را نگاه بدار و بند از ميان مگشاى . نبايد كه خسرو تو را برهنه ببيند ، زيرا اگر چنين شود ، كارى نو برايت پيش خواهد آمد . قيصر اين بگفت و او را با مهربانى پدرود كرد و به دو گفت : آسمان در اين رفتن ، يار تو بادا . سپس قيصر به نياتوس جنگاور كه برادر و سالار سپاهيانش بود ، گفت : اكنون خسرو خويشاوند تو است و من بر آن نهادم كه هم كيش تو مىباشد . پس اين دختر و خواسته‌ها و سپاهى بدين سان آراسته را به تو سپردم . نياتوس نيز همهء آنها را بپذيرفت و قيصر با چشمانى اشكبار از آنجا بازگشت . سپاهيان نيز - كه نياتوس با گرز و تيغ در پيش ايشان بود - به راه وريغ روان گشتند .\r\nاز سوى ديگر ، چون خسرو از آمدن آن سپاهيان آگه شد ، سپاهى را از آن\r\n\r\n","description":"","footnote":" ( 1 ) - بهرام روز بيستم از هر ماه شمسى است و مسافرت كردن در اين روز ، نيك مىباشد چرا كه فرشتهء بهرام از مردم مسافر محافظت مىكند . ","page_name":" 611 ","page_number":611},
  {"content":"\r\n\r\nشارستان به سر راه آورد . چون گَرد آن سپاهيان و درفش سواران جوشن ور پديدار شد ، بديد كه سپاهيان همگى فرو رفته در ميان كلاهخود و گبر بسان ابر روان هستند .\r\nدل خسرو از ديدن آن سپاه نامدار همچون گلهاى بهارى خندان شد . پس دل روشن و راد خود را تيز ساخت و اسپ خود را از جاى برانگيخت و به سوى ايشان برفت .\r\nآنگاه چون نياتوس را بديد ، او را در برگرفت و از او بپرسيد و از براى آن كه قيصر بدانگونه رنج ببرد و از براى فراهم آوردن سپاهيان ، گنج خود را تهى ساخت ، سپاسگزارى بكرد . سپس خسرو به سوى كجاوه رفت و روى مريم را درون پرده بديد . خسرو از ديدار آن خوبرخ شاد گشت و از او بپرسيد و بر دستش بوسه داد .\r\nآنگاه او را به سراپرده بيآورد و جايى نهان براى آن ماه بساخت و سه روز با او بنشست و سخن گفت .\r\nبه روز چهارم چون خورشيد گيتىفروز ، فروزان گشت ، سراى گزيده‌اى را بيآراستند و نياتوس و سرگس و كوت جنگاور و كما بيشى از سران سپاه را به پيش او خواندند . خسرو به ايشان گفت : اكنون بگوييد كه سران و جنگاوران كدام هستند ؟ نياتوس هفتاد مرد را برگزيد كه در روز نبرد به جنگ روند و هر يك هزار سوار برگزيدهء دشنه‌گذار را به همراه خود ببرند . چون خسرو آن سپاهيان برگزيده و سواران گردنكش و رزمخواه را بديد ، پيوسته بر كردگار آفرينندهء آسمان و زمان و زمين و بر نياتوس و سپاهيانش و همچنين بر قيصر نامور و كشورش آفرين بكرد « 1 »  و به آن مهتران گفت : اگر كردگار مرا در اين روزگار يار باشد ، چون توانايى خويش را پيدا كنم ، زمين را از گوهر بسان ستارهء پروين مىسازم . پس ، از اين آمدنتان شاد باشيد و بجاى خاموشى ، سخن بگوييد .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 377 يعقوبى ، تاريخ يعقوبى ، ج 1 ، ص 208 مسكويه ، تجارب الامم ، ج 1 ، ص 193 طبرى ، تاريخ طبرى ، ج 2 ، ص 732 728 - 727 مجمل التواريخ و القصص ، ص 78 دينورى ، الأخبار الطوال ، ص 122 - 121 نظامى ، كليات خمسه ، خسرو و شيرين ، ص 253 - 249 . جوزجانى مدت بودن خسرو پرويز در روم را 17 ماه دانسته است . طبقات ناصرى ، ج 1 ، ص 166 . ","page_name":" 612 ","page_number":612},
  {"content":"\r\n\r\nسپاه كشيدن خسرو به سوى آذرآبادگان\r\nبه روز هفتم شاه خورشيدچهر ايران سپاهيان خود را بسان آسمان بيآراست .\r\nآنگاه آواى كوس از درگاه برخاست و آسمان از گَرد سپاهيان به سياهى آبنوس درآمد . خسرو سپاهى از ايرانيان برگزيد و به سوى آذرآبادگان آمد . سپاهيان نيز به فرمان شاه در دو هفته پيوسته به آن لشگرگاه مىرسيدند . شاه ايران به همراه آن سپاه نيرومند رومى سراپردهء خود را بر دشت دوك « 1 »  بزد و همهء سپاهيان را به نياتوس داد و به دو گفت : تو مهتر اين سپاهيان هستى . سپس خود خسرو به همراه سواران پهلوانش از آنجا سوار بر اسپى تيزتك با دلى شاد و راهجوى راه چيچست « 2 »  را در پيش گرفت تا به جايگاه موسيل « 3 »  ارمنى - كه در ميان بزرگان برترى مىكرد و بندوى خال شاه نيز در آن لشگرگاه با او يار بود - برود . چون بندوى از آمدن خسرو آگاه شد ، شتابان از آن دشت به سوى راه آمد . بدين سان آن دو پهلوان از ميان سپاهيان برفتند .\r\nچون خسرو به آن راه نگريست ، به گستهم گفت : آن دو مرد دلاور كه اين چنين در اين دشت نبرد مىتازند ، چه كسانى هستند ؟ به سوى ايشان برو و نگاه كن كه آيا ايشان كيستند و چرا اين گونه مىتازند ؟ گستهم به دو گفت : اى شهريار ، چنين گمان مىكنم كه آن مردى كه بر اسپى سياه و سپيد سوار است ، برادرم - بندوى جنگاور - مىباشد و آن يار او نيز از سپاهى ديگر است . خسرو كه چنين شنيد ، به آن گستهم شير گفت :\r\nاى سوار دلير ، اين چگونه خواهد بود ؟ بندوى اگر زنده باشد ، اكنون در زندان است و اگر هم كشته شده باشد ، اينك در ميدان به دار آويخته شده است . ليك گستهم به دو\r\n\r\n","description":"","footnote":" ( 1 ) - دشت دوك ، جلگه‌اى در نزديكى كنزك آذربايجان است كه به آن دشت داناك هم مىگويند . شهيدى مازندرانى ، راهنماى نقشه جغرافيايى شاهنامه فردوسى ، ماده دشت دوك . طبرى آن را به صورت صحراى دنق آورده است . تاريخ طبرى ، ج 2 ، ص 733 - 732 .  ( 2 ) - چيچست همان درياچه اورميه است . در بعضى از نسخ به صورت خنجست آمده است .  ( 3 ) - اين نام به صورت موشل نيز آمده است . ر . ك . مسكويه ، تجارب الامم ، ج 1 ، ص 193 . ","page_name":" 613 ","page_number":613},
  {"content":"\r\n\r\nگفت : شاها درست به آن سوى نگاه كن و ببين كه آن مرد ، خال تو است . پس چون نزديك رسد و كسى جز او نباشد ، تو از گستهم گوينده هيچ بجز جانش را مجوى .\r\nدر همان هنگام ايشان به نزديك شاه رسيدند و در آن سايه‌گاه پياده شدند . چون به پيش خسرو رفتند ، او را ستودند و در پيش او نماز بردند . آنگاه خسرو از بندوى بپرسيد و به دو گفت : با خود مىگفتم كه تو را در خاك خواهم يافت . بندوى كه چنين شنيد ، آنچه را كه بر او رسيده و نيز آن مردمىاى را كه از بهرام [ پسر سياوش 
  ] ديده بود ، براى او بگفت و در بارهء آن چاره‌جويى آن روز و پوشيدن جامهء شهريار بسيار با او سخن براند . خسرو از شنيدن آن سخنان فراوان بگريست . سپس به دو گفت : آيا اين مرد كيست ؟ بندوى به دو گفت : اى شاه خورشيدچهر ، چگونه با مهربانى از موسيل نمىپرسى ؟ چرا كه از آن هنگام كه تو از ايران به روم رفته‌اى ، او هرگز در زمينى آباد نخفته است و جايگاهش همواره سراپرده و دشت و خرگاه و تاژ است .\r\nسپاهيان فراوانى نيز با جنگ افزار بزرگى و گنج درم به همراه او مىباشد . از هنگامى كه تو رفتى ، او در اين راه ، نيازمند برگشتن شاه بوده است . خسرو شاه كه چنين شنيد ، به موسيل گفت : رنج تو هرگز نهان نخواهد ماند . ما مىكوشيم تا روزگار تو بهتر شود و نامت نيز از همهء مهتران ، برتر گردد . موسيل به دو گفت : اى شهريار ، روزگار را بر من تازه كن و بگذار كه بيآيم و جا پاى زين اسپ تو را ببوسم و فرّ و زيب تو را ستايش كنم . خسرو گفت : از اين پس از براى اين رنجهايى كه بردى ، به تو گنج مىدهم و مىكوشم تا كامت را برآورده سازم و نامت را از همهء گردنكشان بلندتر گردانم . آنگاه خسرو يك پاى خود را از جا پاى زين اسپ بيرون آورد . موسيل بيدار دل ديگر بىشكيب گشت و پاى و جا پاى زين اسپ او را ببوسيد و از بزرگى او خيره گشت « 1 »  .\r\nپس خسرو به او بفرمود كه بر اسپ سوار گردد و بدين گونه اسپ\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 733 - 732 مسكويه ، تجارب الامم ، ج 1 ، ص 193 مجمل التواريخ و القصص ، ص 78 . مسكويه تعداد سپاهيانى را كه موسيل ارمنى براى يارى خسرو پرويز آورده بود 000 40 تن دانسته است . همان ، همان صفحه . ","page_name":" 614 ","page_number":614},
  {"content":"\r\n\r\nخود را از آن دشت بىبر برانگيخت و به سوى آتشكدهء آذر گشسپ بتاخت . چون بدانجا رسيد ، با باره به درون آتشكده رفت . دلش سخت دردمند بود . هيربد كه چنين ديد ، با زند و اوستا در دست به پيش آن شاه يزدان پرست آمد . شاه كمر زرّين خود را از ميان بگشود و چند گوهر را بر آن آتش بيافكند و در پيش آذرگشسپ چنان نيايش بكرد كه ناليدنش از هيربد نيز بگذشت . پيوسته مىگفت : اى داور دادگر و پاك ، سر دشمنان را بر خاك بيآور . دانى كه من بر داد مىنالم و جوياى راه نيكى هستم . پس بيداد بيدادگر را مپسند .\r\nخسرو اين بگفت و كمر زرّين خود را ببست و با دلى آزرده و راهجوى به سوى دشت دوك روى نهاد . چون به لشگرگاه خويش بازگشت ، شبى ديرياز فرا رسيد .\r\nپس شاه كارآگاهان بيدارى را بفرستاد تا كار گيتى را باز جويند .\r\nاز سوى ديگر ، چون سپاه سيستان از آمدن شاه گيتىفروز به آن راه آگاه شدند ، همگى كوس بر پشت پيل ببستند و زمين بسان درياى نيل گشت . همه از شنيدن آن آگهى تازه‌روى گشتند و از براى يارى به نزديك خسرو بيآمدند .\r\nآگاه شدن بهرام چوبينه از بازگشتن خسرو و نامه نوشتن به سرداران ايران\r\nچون به بهرام چوبينه آگهى رسيد كه آن فرّ شاهنشاهى تازه شد ، بىدرنگ نامجوى با دانش و آبرويى را به نام داراپناه - كه نيكخواه بهرام بود - از ميان سپاه برگزيد . آنگاه دبير سرافراز را به پيش خود خواند و سخنان بايستهء چندى با او براند و بفرمود تا نامه‌هاى بزرگى به مهتران سترگى همچون گستهم و بندوى و گردوى پهلوان - كه پهلوانى را از ميان همهء مهتران ببرده بود - و شاپور و انديان سوار و همهء پهلوانان نامدار بنويسد . در آغاز نامه گفت : بدانيد كه من پيوسته آفرين پروردگار\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nگيهان آفرين را نهانى بر شمايان مىخوانم تا همگى از خواب بيدار شويد و اين گونه بر بدى شتاب نگيريد . چرا كه از آن هنگام كه دودمان ساسانيان در سراسر گيتى پديدار شده است ، از ايشان هيچ بجز بدترى و جنگ جستن در همهء گيتى نيآمده است . نخست از سر ايشان - اردشير بابكان - مىگويم كه از براى او هياهوى گيتى تازه شد . روزگار از شمشير او تيره گشت و سر همهء نامداران خيره شد . نخستين سخن را از اردوان و آن نامداران روشن روان مىگويم كه گيتى از نامشان تهى شد و از آن پس جايگاه بزرگى پر از درد گشت . خودت شنيده‌اى كه از پيروز ناپاك انديش بر سوفراى چه آمد . او در ميان همهء مهتران كسى بود كه پاى كواذ را از بند رها ساخت .\r\nليك چون كواذ بدانديش نيرومند شد ، ديگر همهء هنرها را از دلش بشست و آهو گرفت و چنان ياور نيكدلى را بكشت و دل نامداران بر او درشت گشت . كسى كه به خويشاوندان خود مِهرى نداشته باشد و آرزوى دل را بر فرزند برگزيند ، به بيگانگان نيز مِهرى نخواهد داشت . پس كسى نبايد در چوب آبنوس به جستجوى پيلسته برآيد . پس هيچ اميدى به ساسانيان نداشته باشيد و ياكند را از بيد سرخ مجوييد .\r\nچون اين نامه را به نزد شما - كه اورمزدتان فرخنده باد - بيآورند ، بدانيد كه جاى شمايان در نزديك من روشن است . چون همگى به نزديك من بيآييد ، جان تاريكم روشن خواهد شد و ديگر از روم و شاه ايشان نخواهم انديشيد و سر و تخت ايشان را به زير پاى خواهم آورد . آنگاه مُهر او را بر روى آن نامه‌ها بنهادند و فرستادهء چاره‌جوى به سوى ايشان روان شد .\r\nبدين سان آن مرد فرستاده بسان بازرگانان با كاروانى از همه گونه چيز و پيشكشهايى كه به همراه آن نامه‌ها داشت ، به درگاه خسرو شتافت . چون به آنجا رسيد ، آن همه بزرگى و چندان سپاهى را بديد كه گويى ديگر هيچ راهى بر روى زمين نبود . پس آن مرد پير با خود گفت : اكنون برايم كارى پيش آمده است كه به ناگزير آن را بايد به انجام رسانم . ليك براستى كه با اين فرّ و اورنگ خسرو شهريار ، ديگر چه كسى از بهرام پهلوان زينهار خواهد خواست ؟ من مردى پارسى و بىدشمن به\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nهمراه سى بار شتر هستم . پس اينك كه از آن مغاك ، بلندى پديدار گشته است ، ديگر چرا بايد خود را نابود سازم ؟ اكنون مىروم و اين نامه‌ها را به همراه اين پيشكشهاى نو به نزديك خسرو مىبرم . بدين گونه مرد فرستاده پر از انديشه و با نامهء آن مهتر كينه‌خواه به درگاه شاه بيآمد و درم و پيشكشها و نامه‌ها را ببرد و آن سخنان را براى شاه گيتى بگفت . چون شاه ايران آن نامه‌ها را بخواند ، او را بر روى زيرگاه زرّين بنشاند و به دو گفت : اى مرد بسيار دانا ، تو بهرام را در نزد ما خوار بدان . اكنون از آنچه كه كردى ، به كام خود رسيدى . پس بيش از اين در اين كار نام مجوى . آنگاه خسرو بفرمود تا دبير به پيش او برود و به ناگزير پاسخ آن نامه‌ها را بنوشت . در آن نامه‌هاى دراز چنين نوشت كه : اى مهتر پهلوان و گردنفراز ، همهء نامه‌هاى تو را بخوانديم و فرستاده را در پيش خود بنشانديم . بدان كه اگر چه گفتار ما با خسرو است ، ليك دلمان با تو همچون تازه بهار مىباشد . اينك چون سپاهيانت را به اين سرزمين بيآورى ، ديگر هيچكس به روم و مردان رومى نخواهد انديشيد . همگى يك سره شمشيرها را بيرون مىكشيم و با جنگ خود آن روميان را مىكشيم . خسرو نيز چون سپاه و مردانگى و پايگاه تو را ببيند ، در روز پيكار دلش لرزان مىشود و بسان روباهى از پيش تو مىگريزد . آنگاه شاه بر روى آن نامه‌ها مُهر بنهاد و آن مرد فرستادهء پسنديده و نيكخواه را به نزد خود بخواند و به دو گفت : اى مرد خردمند ، بدان كه با اين كار خود ، از اين رنجى كه مىبرى ، بهره خواهى يافت . پس به او گوهر و دينار و ياكند گرانمايهء بسيار بداد و او را گفت : اينها را به نزد چوبينه ببر و از اين پس ديگر سر آن مرد ناسزا را از تنش جدا شده بپندار . آگاه باش كه چون بخت گردنفراز من روشن شود ، تو را در گيتى بىنياز خواهم ساخت .\r\nداراپناه نيز از درگاه شاه برفت و همچون باد از راه بيآمد و همهء آن نامه‌ها را به پيش چوبينه ببرد و سخنان شيرينى به او بگفت .\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nسپاه راندن بهرام چوبينه به جنگ خسرو پرويز و شكست دادن روميان را\r\nبا خواندن آن نامه‌ها ، بهرام چوبينه آرزوى دل را به سوى خود بخواند و خِرد را از خود دور ساخت و ديگر از براى آن نامه‌ها آهنگ رفتن كرد . ايرانيان از ديدن آن كار در شگفتى بماندند . پيران كه آن انديشهء تاريك او را بديدند ، به نزديكش رفتند و همه پيوسته مىگفتند : از اينجا مرو و بدان كه اگر به روى ، ديگر اين روزگار نو كهن خواهد شد . اگر خسرو به ايران زمين آيد ، هيچ بجز گرز و شمشير كين نخواهد ديد .\r\nبر اين تخت شاهى پيمان شكن مشو و بدان كه اين روزگار ، تو را بيهوده مىفريبد .\r\nليك آن سخنان بر بهرام چوبينه كارگر نشد و بفرمود تا سپاهيان به درگاهش بروند .\r\nپس بنه بر نهاد و سپاهيان را بر اسپ سوار كرد و كوس بزد و سپاه را از شهر براند .\r\nبدين گونه با سپاه دلاورى از ايرانيان بتاخت تا به آذرآبادگان رسيد . دو سپاه به نزديكى هم رسيدند و راه را بر مور و پشّه نيز ببستند . آنگاه بهرام - آن مهتر كينه‌خواه - گفت : من مىخواهم بروم و به آن سپاهيان بنگرم و ببينم كه آيا سواران رومى و سپاهيان و پهلوانان ايشان چه كسانى هستند ؟ پس يلان سينه و ايزدگشسپ مهتر و پهلوان بر اسپ سوار گشتند و بدين سان آن گرانمايگان از براى ديدن آن سپاه روان شدند . چون سپاه را بديدند ، به نزديك آن مهتر بازگشتند و گفتند : بدان كه اين سپاهى بيكران است كه از انديشهء ما بسيار برتر مىباشد .\r\nاز سوى ديگر ، سواران رومى شاه ايران به آن بارگاه رفتند و در پيش خسرو كمر ببستند و گفتند : ما مىخواهيم از آن ايرانيان ، جنگ بجوييم . شاه نيز با آرزوى آن سپاهيان رومى همداستان گشت .\r\nپس چون خورشيد از كوه تيره سر برآورد و روز فرا رسيد ، از هر دو گروه چنان\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nخروشى بپاخاست كه گويى زمين بسان سپهر گردان گشت و يا اين كه روى خورشيد از آن همه تيغ ، تيره شد . سوى راست و چپ سپاهيان را بيآراستند و سراسر زمين همچون كوهى از آهن گشت . از آواى اسپان و بانگ سپاهيان بيابان نيز بر كوه راه مىجست . چون بهرام جنگاور به آن كار نگاه كرد ، دشنهء آبگونى بيرون كشيد و به تنهايى به گِرد سپاهيان بگشت تا سوى راست و چپ سپاه را نگاه بدارد . آنگاه به يلان سينه گفت : تو در دل سپاه و به پيش روى ايشان باش . چرا كه امروز من جنگاور اين سپاه هستم و به گاه گريز ايشان نيز من پايدار خواهم بود .\r\nاز ديگر سوى ، چون خسرو به آن رزمگاه نگاه كرد ، همه‌جا را سياه از سپاهيان بديد ، رخسار خورشيد تابان به سياهى كام شير شده بود و گويى از ابر ، تير مىباريد .\r\nنياتوس و بندوى و گستهم و شاه از پيش آن رزمگاه به بالاى كوه دوك برفتند و بدين سان آن سران از فراز آن كوه به سپاهيان فرمانبر خود چشم بدوختند . شاه از بالاى آن كوه ، چپ و راست و دل و كنارهء سپاه را مىديد . چون آواى كوس از دو سوى برخاست ، همهء مردان پرخاش جوى برفتند . گويى زمين همچون كوهى از آهن گشته و آسمان بر خاك دشمن شده بود . خسرو كه كار را آنگونه يافت و بديد كه گويى آسمان بر زمين آمده است ، پيوسته به زبان پهلوى به يزدان مىگفت : همانا كه تو از همهء برتران ، برتر و پاك هستى . اى دادگر پاك ، چه كسى بجز تو مىداند كه كدام سپاه امروز از اين رزم با شادى باز خواهد گشت و بخت كداميك كندرو خواهد شد و سرنيزه‌اش همچون خار و خس مىگردد ؟ بدين گونه دل و جان خسرو پر از انديشه بود و گيتى در پيش چشمش به سياهى بيشه گشته بود . در همان هنگام چون كوت به مانند كوه سياهى از آهن از ميان سپاه بيرون آمد ، شتابان بيآمد و چون به آن كوه بلند نزديكتر شد . به خسرو گفت : اى سرفراز ، به سوى راست و چپ آن سپاه نگاه كن و ببين كه آيا آن بندهء ديوسازى كه با او در ايران برآويختى و چون او كامران شد ، تو از پيشش بگريختى ، در ميان بزرگان در كجا ايستاده تا من اكنون كارزار را به دو بيآموزم و او دل و زور مردان كارآزموده را ببيند . چون خسرو اين سخن را از كوت\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nبشنيد ، دلش از آن رزم كهن پر از درد شد زيرا او گفت كه تو از پيش بنده بگريختى و جنگ افزار سواران را بر زمين انداختى . ليك اگر چه دلش از شنيدن آن سخن پر از خون و لبش پر از باد شد ، با اين همه هيچ پاسخى به آن گفتار او نداد و به كوت گفت :\r\nبه پيش آن مردى كه بر اسپى سياه و سپيد سوار است ، برو . چون او تو را ببيند ، به پيش تو خواهد آمد . پس تو از پيش او مگريز تا از ننگ آن لب به دندان نگزى . كوت كه اين سخن را بشنيد ، همچون باد بازگشت و جوشان و نيزه به دست همچون پيلى مست به آوردگاه رفت . يلان سينه كه چنين ديد ، بر بهرام بانگ زد كه : اى سوار نبرده ، بيدار باش ، زيرا كه ديوى همچون پيلى مست با كمندى به فتراك و نيزه‌اى در دست بيآمد . بهرام كه چنين شنيد ، همچون باد تيغ از نيام بيرون كشيد و نام يزدان را بر زبان آورد . خسرو با ديدن آن كار بر پاى خاست و از آن كوه سر خود را راست كرد و با ديدگانى پر از اشك و دلى پر از خشم به كوت و بهرام چشم دوخت . چون كوت رومى با نيزه از جاى خود برآمد ، بهرام در برابر او پايدارى بكرد . ليك چون نيزه بر بهرام كارگر نشد ، كوت سپر جنگى خود را در برابر روى آورد . در همان هنگام بهرام چنان تيغى بر سر و گردن كوت بزد كه تن تيره‌اش را تا سينه ببريد . چون آواز تيغ بهرام به خسرو رسيد ، از ديدن آن زخم بخنديد « 1 »  .\r\nنياتوس جنگى كه از ديدن آن خندهء خسرو به خشم آمده بود ، چشم از او بخوابانيد و به دو گفت : اى نامدار ، خنده در كارزار ، نيكو نباشد . همانا كه تو در رزم ، چاره‌جويى مىكنى و دلت را از براى كينهء نيايت ، خفته مىبينم . بدان كه هرگز كسى را همچون كوت هزاره در ايران و روم و هيچ سرزمين ديگرى نخواهند ديد . ليك تو از براى كشته شدن او مىخندى . پس بدان كه بخت از تو برگشته است . ولى خسرو به دو گفت : آرى من از كشته شدن او و ديدن آن تن بريده‌اش مىخندم . بدان كه هر كسى كه فسوس بدارد ، روزگار به\r\n\r\n","description":"","footnote":" ( 1 ) - گويند چون اسب آن پهلوان رومى با نيمهء بازماندهء تن او بازگشت ، خسرو پرويز از ديدن آن بخنديد . مسكويه ، تجارب الامم ، ج 1 ، ص 193 دينورى ، الأخبار الطوال ، ص 122 يعقوبى ، تاريخ يعقوبى ، ج 1 ، ص 209 - 208 . ","page_name":" 620 ","page_number":620},
  {"content":"\r\n\r\nجنگش خواهد رفت . او به من گفت كه تو از برابر بنده‌اى بگريختى و از آن رو كه تو را هنر نبود ، با او درنيآويختى . اينك بدان كه گريختن از برابر آن بنده‌اى كه در روز جنگ ، چنين زخمى داشته باشد ، ننگ نيست .\r\nاز سوى ديگر ، در همان هنگام بهرام چوبينه به آواى بلند گفت : اى يلان سينه و رام و ايزدگشسپ ، اى نامداران فرّخ‌نژاد ، اكنون بايد اين كشته را بر روى اسپ ببنديد و از اينجا به لشگرگاهش بفرستيد تا شاه او تن بريده‌اش را ببيند . پس آن مردان كين نيز زود تن كوت را به سختى بر پشت زين اسپ ببستند و آن اسپ با آن مرد گردنفراز به لشگرگاه خويش باز گشت . دل خسرو از كار كوت ، دردمند شد . آنگاه بند كمند را از كوت بگشودند و در زخمهايش مشك بيآكند و سپس خسرو بفرمود تا آنها را خشك بكردند و او را با همان زرهى كه بر تن داشت و كمربسته در كرپاس بدوختند .\r\nپس از آن خسرو او را به نزد قيصر فرستاد و به دو گفت : بدان كه شمشير اين بندهء ديوساز در روز جنگ اين گونه مىبُرد . پس اگر من از او شكست يافتم و از برابرش بگريختم ، نبايد برايم ننگى باشد .\r\nبدين سان همهء آن روميان از براى آن كار دل شكسته شدند و دلهايشان بىجنگ ، زخمى گشت . بطريق رومى پيوسته اشك از ديدگان مىباريد و رخسار همگان پر از اشك و دلشان پر از رشك بود . آنگاه ده هزار از گردنكشان و چاثليقان پهلوان و سوار رومى بيآمدند و چنان بتاختند كه از آواى آن گروه رومى ، كوه نيز از هم دريد . بانگ سران و چكاچاك و زخم شمشير و گرز گران برخاست . گويى دريا مىجوشيد و آسمان برمىخروشيد . از آن همه كشته ، راه بر همهء سپاهيان بسته شد . سرانجام سپاهى كه همگى از سران دلاور بودند ، از روميان كشته شدند . دل خسرو از درد ايشان آزرده گشت و برفت و تن زخمى زندگان را ببست . آنگاه همهء كشتگان را بر روى هم بيافكند و پشته‌اى بسان كوهى بلند شد كه آن را بهرام چيد مىخواندند .\r\nخسرو ديگر اميد خود را از روميان ببُريد و پيوسته مىگفت : اگر مرد رومى دو بار ديگر بدين گونه كارزار كند ، ديگر گيتى را از سپاهيان رومى تهى بدان و آن تيغ\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nپولادينشان را همچون موم بشمار . سپس شهريار ايران به سرگس گفت : تو فردا جنگاوران را به كارزار مبر و بيآساى تا من سپاهيان را به كينه‌خواهى آن ايرانيان بيآورم . آنگاه خسرو به ايرانيان سپاه خود گفت : فردا شمايان بايد بىدرنگ به جنگ برويد . همگى با شنيدن اين سخن گفتند : اين چنين مىكنيم و كوه و بيابان را پر از خون مىسازيم .\r\nجنگ پهلوانان خسرو با بهرام چوبينه\r\nچون درفش سپيد خورشيد از دريا سر برآورد و ستاره از تيرگى نااميد شد و روز فرا رسيد ، تبيره زنان با پيل و كارناى از دو سراپرده برفتند و خروش ناى و نفير و كوس از كوههء پيل برخاست . گويى همهء دشت و مرغزار از جاى مىجنبيد و روى خورشيد به سياهى پَر زاغ گشته بود . چون ايرانيان همگى با نيزه و تيغ هندى در دست ، رده بركشيدند ، ديگر گويى زمين يك سره از جوشن بود و ستاره از نوك سرنيزه‌ها روشنى مىگرفت . چون خسرو آن دل سپاه را بيآراست ، همهء سپاهيان دل گرفتند . گردوى - كه پهلوان و دلير بود - فرماندهء سوى راست سپاه او بود . در سوى چپ او نيز نامدار ارمنى با جوشن و تيغ اهريمنى جاى داشت . جنگاورانى همچون شاپور و انديان نيز كمر خود را تنگ به آن جنگ بسته بودند . گستهم در كنار شاه بود تا او را از دشمن نگاه بدارد .\r\nدر همان هنگام چون بهرام پهلوان ديگر آن روميان را در سپاه خسرو نديد ، درنگ بكرد و خاموشى برگزيد . پس بفرمود تا كوس را بر پشت پيل ببستند و ديگر روى گيتى به رنگ نيل درآمد . با نشستن بهرام چوبينه بر پشت پيل سپيد ، ديگر همآوردش از بخت خود نااميد شد . بهرام آن پيل را تا سوى راست سپاه براند و به شاپور گفت : اى بد بدتن ، مگر در آن نامه با من پيمان نبسته بودى كه در اين دشت خون به پيش من بيآيى ؟ بدان كه آيين آزادگان چنين نباشد كه تن خود را به رايگان به\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nكشتن دهى . شاپور كه چنين شنيد ، به دو گفت : اى ديوفشى كه اين چنين از بندگى سر خود را برتر آورده‌اى ، چنين نامه‌اى كه از آن در برابر اين گردنكشان سخن مىگويى ، كجا بوده است ؟ در همان هنگام خسرو گرانمايه به شاپور گفت : بدان كه تو و ديگر نامداران اين انجمن از براى آن نامه از من پاداش خواهيد يافت . پس هر گاه كه هنگام آن رسيد ، در بارهء آن نامه با تو سخن خواهم راند و تو را از انديشهء بد خواهم شست .\r\nبهرام كه آن آواى خسرو را بشنيد ، ديگر از آن جادويى كه خسرو بكرده بود ، آگاه شد . پس ، از براى آن كار برآشفت و او را از آن ننگ آمد و چون بدانسان خشمگين شد ، آهنگ جنگ كرد . بهرام ناراستكار به تنهايى سوار بر پيل به سوى دل سپاه خسرو شتافت .\r\nچون خسرو چنان ديد ، به انديان گفت : اى نرّه شير ژيان ، بر آن پيل همچون ابر بهارى از كمان خود تير بباريد . پس همهء بهروزان ايرانى كمانهاى خود را به زه نهادند .\r\nسنسور آن پيل از پيكانهاى تيرهاى ايشان زخمهاى بسيارى برداشت . در همان هنگام بهرام چوبينه يك اسپ بالا و يك كلاهخود خسروانى بخواست . ليك باز هم بر آن اسپ بهرام گردنفراز تيرباران بكردند . بهرام پرخاشخر كه چنين ديد ، از اسپ پياده شد و دامان زره خود را به كمر بزد و سپر را بر سر آورد و با شمشير تيز خود از آن جنگيان رستاخيزى برآورد . پيادگان با ديدن اين كار ، از پيش بهرام بگريختند و كمانهاى چاچى خود را بر روى زمين بريختند . باز سپاهيان بهرام اسپ ديگرى ببردند و بهرام سپهبد شتابان بر روى آن بنشست و خروشان تا دل سپاه - كه شاه و سپاهيانش در آنجا بودند - بتاخت . بدين سان همهء آن دل سپاه را از هم بدريد و درفش شاه ايران ناپديد شد . سپس از آنجا به سوى راست سپاه براند كه بنهء سپاهيان در پشت آن سپاه بود . گردوى كه مردى دلير بود ، نگاهبان آن سو بود . چون برادر روى برادرش را بديد ، كمان را به زه كرد و دركشيد . آن دو خونى چنان بر هم بيآويختند كه گويى با يكديگر برآميخته گشتند . بدين گونه زمان درازى بگذشت و يكى از ديگرى دست برنداشت . بهرام به گردوى گفت : اى بىپدر ، آيا به خون برادرت كمر\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nمىبندى ؟ گردوى گفت : اى گرگ بيشه ، آيا آن داستان بزرگ را نشنيده‌اى كه برادر آدمى بايد دوست او باشد . ليك هر گاه كه دشمن او شود ، بهتر آن است كه نابود گردد . اينك تو ، هم خونى و بدتن و فريبكار هستى و هم در دل خود دشمن پروردگار گيهان آفرين مىباشى . بدان كه اگر برادرى آبرو داشته باشد ، به جنگ برادرش نيآيد .\r\nبهرام كه چنين شنيد ، از او برآشفت و بازگشت .\r\nپس گردوى تا پيش شاه ايران براند . خسرو با مهربانى بر او آفرين بكرد و گفت : تو را از آسمان ، پاداش باد . آنگاه از پيش ردهء سپاه به سوى دل سپاه آمد . چون دليران سپاه جنب جنبان گشتند ، خسرو كسى را به نزد شاپور فرستاد و به دو گفت : به يارى موسيل بشتاب . همگى پشت به پشت يكديگر بكوشيد تا شايد بخت روشن را به چنگ بيآوريد . سپس شهريار به گستهم گفت : بدان كه اگر هيچ رومىاى كارزار كند ، چون بهرام جنگاور شكست بخورد و يا در جنگ زخمى شود ، ديگر همهء روميان سر به آسمان برمىآورند و سخنهايشان از اندازه خواهد گذشت . پس نمىخواهم كه روميان سرافراز شوند و از براى اين جنگ بنازند . من همهء هنرهاى آن روميان را بديدم كه بسان رمه‌اى در سرما هستند . اينك همان بهتر است كه من با سپاهيان اندكى به نبرد چوبينه بروم و از هيچ‌كس ديگرى در اين كار يارى نخواهم و تنها به يزدان فريادرس پناه ببرم . گستهم كه چنين شنيد ، به دو گفت : اى شهريار ، به روان شيرين خود زينهار مخور . ليك اكنون اگر چنين انديشه‌اى دارى ، مردانى را برگزين و تن خود را در اين دشت كين نابود مساز . خسرو به دو گفت : چاره همين است كه گفتى . پس يارانى از ميان سپاه بجوى . گستهم نيز چهارده گردنكش نامدار را از ميان سوران ايران برگزيد و نام خود را نيز در آغاز نام همهء ايشان بنوشت و بيآورد . ايشان بجز گستهم ، شاپور پهلوان و انديان و بندوى و گردوى - آن پشت كيان - و آذرگشسپ و شيرزيل و زنگوى - آن گستاخ با شير و پيل - و تخواره - آن اندوهخوار در جنگ و دشمن زشت يلان سينه - و فرخزاد و خسرو سرفراز و اشتاد پيروز دشمن گداز و خورشيد فرخنده و اورمزد - كه دشمن در پيش ايشان بسان فرزد بود - بودند . چون\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nچهارده مرد بدين سان برگزيد ، از ميان سپاه به كنارى خراميد . آنگاه خسرو به آن مهتران گفت : اى سرفرازان و فرمانبران ، همگى يزدان را پشتيبان خود بدانيد و دل خود را شاد و خندان بسازيد . بدانيد كه هيچ بجز خواست يزدان نخواهد شد و روزگار همواره چنين بوده است . اگر در رزم كشته شويم ، بهتر از آن است كه بنده‌اى بر ما مهتر گردد . بايد به هنگام جنگ ، نگاهدار من باشيد و به گاه جنبش ، درنگ نسازيد . همه با شنيدن اين سخنان ، همزبان آفرين بكردند و خسرو را شهريار زمين بخواندند و پيمان ببستند كه هيچيك از ايشان در اين روزگار از شهريار برنگردد .\r\nچون خسرو سپهدار اين سخن را بشنيد ، آرامش يافت و از اين كه كهتران با او همداستان بودند ، او را خوش آمد . پس سپاهيان را به بهرام فرّخ سپرد و خودش با آن چهارده مرد پهلوان برفت .\r\nدر همان هنگام از ديده‌گاه خروشى برآمد و به بهرام چوبينه گفتند : بدان كه سپاهى بيآمد . بهرام بيدار دل با شنيدن آن ، با كمندى به فتراك و تيغى در دست بر اسپ سوار گشت . چون آن مايه مردم را از بالا بديد ، تنى چند از جنگاوران را برگزيد و به يلان سينه گفت : همانا كه اين بدنژاد در اين جنگ ، داد مردانگى را بداد . مىدانم كه كسى جز او نيست . چرا كه هيچكس را بجز او ياراى خراميدن بر اين دشت كين نيست . با اين مردمان اندك كه به جنگ آمده ، همانا كه به پيش كام نهنگ بيآمده است . بيش از بيست مرد سرافراز به همراه او نيست و نمىدانم كه ايشان كيستند ؟ آنگاه بهرام به ايزدگشسپ و يلان سينه گفت : بدانيد كه مردان ، مردانگى خود را نهان نمىسازند . اينك تنها چهار تن از ما در برابر آن بيست تن بس باشيم و اگر در اين كار پيروز نگرديم ، همانا كه ناكس هستيم . نبايد كه بيشتر از چهار تن باشيم ، چرا كه بخت با من بيش از خسرو ، يار است . آنگاه بهرام سپاهيان خود را به مردى به نام جان فروز داد و خودش به همراه سه مرد بيدار به پيش رفت .\r\nچون خسرو ، بهرام را در آن راه بديد ، به ايرانيان گفت : بدانيد كه سپاهى بيآمد .\r\nليك اكنون هيچ دل خود را تنگ مداريد ، زيرا روزگار پايدارى من فرا رسيد . من با اين\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nگرز به جنگ آن چوبينهء بدنشان مىروم و شمايان نيز با آن سركشان رزم بيآوريد .\r\nشما چهارده يار هستيد و ايشان سه تن هستند . پس هرگز مباد كه شكست بخوريم .\r\nاز سوى ديگر ، نياتوس به همراه آن سپاهيان رومى ، ميان ببستند و از آن رزمگاه به سوى كوهى رفتند كه از آنجا مىتوانستند هر دو گروه را ببينند . همه مىگفتند : چرا اين شاه پر مايهء ايران جان خود را از براى تاج مىفروشد ؟ اين همه سوار بايد بر اين دشت بمانند و او با خيره‌سرى و به تنهايى به سوى كارزار برود . پس همگى از آن رو كه ديگر خسرو را كشته پنداشتند ، دست به سوى آسمان بلند كردند .\r\nاز ديگر سوى ، چون بهرام جنگى و يلان سينه و ايزدگشسپ پهلوان اسپ خود را از جاى برانگيختند ، همهء ياران خسرو از او ببُريدند و جدا شدند و همگى رمهء بهرام گرگ گشتند . تنها گستهم و بندوى و گردوى با خسرو بماندند . خسرو - آن پهلوان تاجور - كه چنين ديد ، نام يزدان را بخواند و به ناچار اسپ خود را برگرداند . ليك ايزدگشسپ از پس او بتاخت . شهريار با ديدن آن كار به گستهم گفت : روزگارم بسر آمد . ديگر اكنون كه مرا گريزان ديدند ، چرا بايد بيهوده اين رستاخيز را بپاسازند ؟ گستهم به دو گفت : آن سواران بيآمدند . اينك كه تنها شدى ، چگونه كارزار مىكنى ؟ خسرو به پشت سر خويش نگاه كرد و از ميان آن چهار تن ، بهرام را بديد كه پيش مىتازد . خسرو كه چنين ديد ، تن خود را از دشمن نگاه بداشت و برگستوان سياه اسپ را ببُريد . آن سه سوار از او بازماندند و دشمن كينه‌دار در پشت او بود . در همان هنگام دَهار تنگى به پيش آمد . آن سه جنگاور نيز از پس او بسان پلنگ مىتاختند .\r\nبُن آن دهار نيز از براى كوه بسته بود . بدين گونه شاه بدور از گروه مانْد . خسرو - آن جوان فرّخ - از اسپ به زير آمد و پياده بر آن كوه بدويد . ليك چون راه را بسته ديد ، دل آن نامدار از براى آن خسته شد . نه جاى درنگ بود و نه راه گريز . بهرام نيز تيز از پس او بيآمد و به خسرو گفت : اى پر فريب ، ديگر كار تو از آن فراز ، سر در نشيب آورد . چرا اين گونه مرگ خود را بر دوش خود نهادى و به پيش من بتاختى ؟ چون كار بدانسان بر شاه تنگ شد و شمشير در پشت و سنگ در پيش او بود ، به\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nيزدان گفت : اى كردگار ، همانا كه از گردش روزگار برترى . پس در اين جاى بيچارگى ، به كيوان و تير نمىنالم و تنها تو دستگير من باش . در همان هنگام كه اين خروش از كوه برخاست ، ناگهان سروش فرّخ « 1 »  با جامه‌اى سبز و اسپ سپيدى در زير از راه پديدار شد . خسرو با ديدن او دلير گشت . چون سروش نزديك شد ، دست خسرو را بگرفت . همانا كه اين كار از يزدان پاك شگفت نباشد . چون بدين گونه سروش ، خسرو را از پيش دشمنش برداشت ، او را به آسانى بيآورد و بگذاشت . خسرو كه چنين ديد ، چندى گريست و گفت : نامت چيست ؟ فرشته به دو گفت : نام من سروش است . پس اينك كه زينهار بيافتى ، ديگر مخروش . بدان كه از اين پس تو در گيتى پادشاه خواهى شد . پس همواره بايد پارسا باشى . سروش ، اين بگفت و ناگهان ناپديد گشت . براستى كه هيچكس چنين شگفتىاى در گيتى نديد . بهرام چوبينه كه چنين ديد ، خيره بماند و پروردگار گيهان آفرين را فراوان بخواند و گفت : تا هنگامى كه جنگ با مردمان باشد ، هرگز مباد كه مردانگيم كم شود . ليك اكنون ديگر كار چنان شد كه جنگ من با پَرى است . پس همانا كه بايد بر اين بخت تيره گريست . پس بهرام كه از آن كارها پشيمان گشته بود ، پر از درد از آنجا برفت « 2 »  .\r\nاز سوى ديگر ، نياتوس بر آن كوهسار ، پيوسته از يزدان دادگر زينهار مىخواست .\r\nمريم نيز از اندوه همسرش ، رخسارش را خراشيد . سپاهيان بر دشت و مرغزار بودند و دل روميان از آن كار پر از درد و داغ بود . چون نياتوس روى خسرو را نديد ، كجاوهء زرّين را به كنارى كشانيد و به مريم گفت : در اينجا بنشين ، زيرا مىترسم كه شاه ايران زمين درگذشته باشد . ليك در همان هنگام خسرو از آن سوى كوه ، بدور از گروه از راه بيآمد . سپاهيان نامور كه چنين ديدند ، همگى شاد شدند و دل مريم از درد او آزاد گشت . چون خسرو به نزديك مريم رسيد ، آن شگفتىاى را كه برايش پيش آمد\r\n\r\n","description":"","footnote":" ( 1 ) - مراد فرشته است .  ( 2 ) - ثعالبى ، تاريخ غررالسير ، ص 375 طبرى ، تاريخ طبرى ، ج 2 ، ص 733 بلعمى ، تاريخ بلعمى ، ج 2 ، ص 1085 . ","page_name":" 627 ","page_number":627},
  {"content":"\r\n\r\nبود ، براى مريم ياد بكرد و به دو گفت : اى ماه قيصرنژاد ، بدان كه داور دادگر ، داد مرا بداد . اين از سستى و يا از بددلى نبود كه بددلى در جنگ سستى گرداند . در آن هنگام كه در آن دهار ، بىيار و درمانده شدم ، پروردگار آفريننده را با درد بخواندم .\r\nيزدان دارنده تا كنون كار گيتى را بر من نهان داشته بود ، ليك در آن هنگام ، آن نهان را بر اين بنده آشكار گردانيد . [ آنگاه خسرو روى به آن سپاهيان كرد و گفت : 
  ] اى سركشان ، بدانيد كه آن نشانى را كه من امروز از پيروزى و شهريارى بديدم ، هرگز فريدون فرّخ و تور و سلم و افراسياب در خواب نيز نديدند . پس اكنون بار ديگر با خشم بتازيد و به گاه رزم ، خسرو را ياد كنيد .\r\nجنگ سوم خسرو پرويز با بهرام چوبينه و كشته شدن بهرام\r\nدر همان هنگام سپاهيان از كوه بيآمدند و همه‌جا از گَرد آن سواران ، سياه شد . از سوى ديگر ، بهرام سپاه خود را براند و از براى آن همه سپاهى ، روشنايى از روز برفت .\r\nبهرام پيوسته مىگفت : هر كسى كه سپاهى را براند ، بايد خِرد و مردانگى و نيرو داشته باشد . دليرانى كه خشت من و آن سرشت پهلوانيم را بديدند ، مرا بر خسروان برگزيدند . پس اكنون نام انوشيروان را بر خاك مىافكنم . آنگاه بهرام با خيره‌سرى از ميان سپاه به پيش شاه ايران رفت و كمان را به زه كرد و ناگهان يك چوبهء تير را بر كمرگاه شاه بزد . ليك آن پيكان تير به جامهء كژ « 1 »  شاه گير كرد . يكى از بندگان شاه كه آن زخم پيكان را بديد ، بيآمد و آن را از جامهء ديباى شاه بيرون كشيد . سپس شهريار ايران زود به پيش آن بهرام چوبينهء بدگمان شتافت و نيزه‌اى بر كمربند او بزد . ليك از\r\n\r\n","description":"","footnote":" ( 1 ) - كژ در اينجا مخفف كژاكند ( كژآغند ، قزاغند ) است و آن جامه‌اى باشد كه درون آن را بجاى پنبه با ابريشم پر كنند و بخيهء بسيارى زنند و روزهاى جنگ پوشند . برهان قاطع ، ماده كژآغند . ","page_name":" 628 ","page_number":628},
  {"content":"\r\n\r\nآن رو كه زره پوشيده بود ، بر تنش نگذشت . پيكان آن نيزه به دو نيم شد و دل بهرام گمراه پر از بيم گشت . چون آن نيزه شكست ، شاه برآشفته شد و تيغى بر كلاهخود بهرام كينه‌خواه بزد . آن تيغ يك سره در هم شكست و به آن كلاهخود گير كرد « 1 »  .\r\nهر كسى كه آن كار را بديد و آواى آن آهن را بشنيد ، بر او آفرين بخواند . آنگاه آن گرانمايگان از پشت سر بيآمدند و چنان سپاهى را بر هم بزدند . بندوى به نزديك شاه خراميد و به دو گفت : اى كه تاجت از چرخ ماه نيز برتر است ، بدان كه اين سپاه همچون مور و ملخ است كه همهء بيابان و ريگ و زمين سخت را پوشانده است . پس اين چنين با خيره‌سرى خون ريختن و آويختن شاه با بنده ، و الا نباشد . اينك هر كسى از ما كه از ايشان زينهار بخواهيم ، بهتر از آن است كه در اين كارزار ، كشته و يا زخمى شويم . خسرو كه چنين شنيد ، به دو گفت : بدانيد كه هر كسى كه گناهكار گردد و سر بپيچد ، من بر او كينه‌خواه نخواهم بود . شمايان همگى يك سره در زينهار من هستيد و همچون گوشوار تاج من مىباشيد .\r\nدر همان هنگام ، شب از كوه تيره سر برآورد و هر دو سپاه بازگشتند . فرياد پاسبان و بانگ زنگ برآمد و چندان از سپاهيان نخفتند . پس بندوى به ميان دو سپاه شتافت و دلاور خوش‌آواز و جارچى گويايى را از ميان سپاه برگزيد و بفرمود تا بر اسپ سوار گردد و كمر به آواز دادن ببندد و در ميان سپاهيان بخروشد . آن مرد نيز خروشيد كه :\r\nاى بندگان گناهكار و بخت‌جوى ، بدانيد كه هر كسى از شمايان كه گناهكارتر و در اين جنگ ، نامبردارتر باشد ، شاه گيتى هر گناهى را كه او در آشكار و نهان بكرده ، به يزدان ببخشيد . چون اين خروش در شب تيره برخاست ، همگى به آن آواز ، گوش سپردند . پس همهء نامداران سپاه بهرام كمر به رفتن ببستند . آنگاه كه خورشيد گيتىفروز از كوه سر برآورد و زمين را با پارچهء ابريشمين سپيد خود بيآراست ، ديگر همهء آن دشت پر از خرگاه‌هاى بىسپاهى بود . بهرام از آن كارى كه در آن شب رخ\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 733 . ","page_name":" 629 ","page_number":629},
  {"content":"\r\n\r\nداده بود . آگاه نبود . هيچكس را بجز ياران ويژهء بهرام در آن خرگاه‌ها نديدند . چون بهرام از آن كار سپاه آگه شد ، بيآمد و از پيش آن خرگاه‌ها بگذشت و به يارانش گفت :\r\nاكنون ديگر گريز بهتر از اين آرامش با رستاخيز است . پس سه هزار شتر كفك افكن و پايدار از ساربان بخواست و همهء چيزهايى را كه از آن گنج ، بردنى بود ، همچون پوشيدنى و گستردنى و زرّينه و سيمينه و تخت پيلسته و دستبند و گردنبند زرّين و تاج بار كردند و خود بهرام نيز سوار گشت و كمر به بازگشتن ببست « 1 »  .\r\nگريختن بهرام چوبينه از پيش خسرو و رسيدن نزد خاقان چين\r\nچون خورشيد روشن تخت خود را بر آسمان بيآراست و روز فرا رسيد ، نگاهبان سپاه از پيش شاه ايران به آن دشت آمد . ليك هيچكس را در آن سراپرده‌ها نديد .\r\nهمهء تاژها بر پا بودند و كسى پديدار نبود . نگاهبان بيآمد و اين سخن را به شاه بگفت . دل شاه ايران از رفتن آن رزمخواه تنگ شد . پس سه هزار سوار زره‌دار و برگستوانور را از ميان سپاهيان برگزيد و به نستوه نيز بفرمود تا بر اسپ سوار گردد و كمر پهلوانى را به تاختن ببندد . نستوه - كه همآورد بهرام در روز نبرد نبود - با دلى پر از درد براند .\r\nاز سوى ديگر ، بهرام چوبينه هراسان مىراند و آن سيم و زر را با خود مىبرد .\r\nيلان سينه و ايزدگشسپ پهلوان نيز در سوى ديگر سپاه اسپ مىراندند . آن سپاه را از بيراهه مىراندند و در بارهء شاهان سخن مىگفتند . در همان هنگام دهى بيچاره از دور پديدار شد كه سزاوار مهتران نبود . بهرام كه ديگر پشيمان گشته بود ، با دلى پر از\r\n\r\n","description":"","footnote":" ( 1 ) - ثعالبى ، تاريخ غررالسير ، ص 378 - 377 . ","page_name":" 630 ","page_number":630},
  {"content":"\r\n\r\nدرد و خون در پيش مىراند . چون دهانشان از تشنگى خشك شد ، به خانهء پير زنى در آن دِه بيآمدند و با زبانى چرب از آن پير زن آب و نان بخواستند . زن پير كه گفتار ايشان را بشنيد ، گربالى « 1 »  كهنه پيش آورد و مَشك پاره پاره‌اى را بر روى زمين بگسترد و نان كشكين را در آن گربال نهاد و به روى آن مَشك پاره بگذاشت . سپس يلان سينه برسم را به دست بهرام داد . ديگر از آن همه اندوه ، باژ به ياد او نيآمد . چون نان كشكين را بخوردند ، مِى بخواستند و زبانها را به زمزمه بيآراستند . زن پير كه چنين ديد ، به بهرام گفت : اگر آرزوى مِى دارى ، مِى دارم و كدوى كهنه‌اى نيز در اينجا هست . اينك سر آن را كه نو بود ، بريدم و از آن جامى بساختم . بهرام كه چنين شنيد ، به دو گفت : چون مِى باشد ، ديگر چه جامى از اين نيكوتر خواهد بود ؟ زن پير برفت و مِى و جام را بيآورد . بهرام از آن جام شادكام شد و جامى پر بر دست پير زن نهاد تا آن پير زن نيز شاد بشود . آنگاه به دو گفت : اى مادر فرهمند ، تو از كار گيتى چه آگهىاى دارى ؟ پير زن گفت : چندان سخن شنيده‌ام كه مغزم از شنيدن آنها كهن گشت . امروز كسان بسيارى از شهر آمده‌اند و همه تنها از جنگ چوبينه سخن مىگويند و بس . مىگويند كه سپاهيان او به شاه پيوستند و خود بهرام سپهبد به همراه سپاهى گريزان شد . بهرام كه چنين شنيد ، به دو گفت : اى زن پاك ، برگوى كه آيا تو مىپندارى كه بهرام در اين كار بر خِرد بود يا اين كه كام خود را بر خِرد برگزيد ؟ پير زن به دو گفت : اى مرد نامدار ، چرا ديو چشم تو را خيره كرد ؟ آيا نمىدانى كه چون بهرام پسر گشسپ چون با پسر هرمزد بجنگيد ، هر خردمندى بر او بخندد و ديگر هيچكس او را از گردنكشان نشمارد ؟ بهرام با شنيدن اين سخن به دو گفت : از براى همين است كه او آرزو كرد كه مِى را از كدو و نان جو را بر اين گربال كهنه بخورد « 2 »  .\r\nآنگاه چون شب فرا رسيد ، بهرام جوشن خود را در زير خود نهاد و جامه را به روى\r\n\r\n","description":"","footnote":" ( 1 ) - غربالى .  ( 2 ) - ثعالبى ، تاريخ غررالسير ، ص 379 مسكويه ، تجارب الامم ، ج 1 ، ص 334 - 333 دينورى ، الأخبار الطوال ، ص 124 - 123 . ","page_name":" 631 ","page_number":631},
  {"content":"\r\n\r\nكشيد و در آن جاى تيره بخفت . ليك او را خواب و آرامى نيآمد .\r\nچون خورشيد راز خود را بر چرخ آسمان بگشود و روز فرا رسيد ، بهرام سپهدار جنگى تبيره بزد و سپاهيان گرانمايه‌اى را كه به همراه داشت ، براند . بر سر راهش نِيستانى بود كه مردم بسيارى در آن سرگرم درو كردن نِى بودند . چون ايشان بهرام را با آن سپاه نيرومند و خودكامه بديدند ، به بهرام گفتند : جاويد باشى . چرا از راه اين نِيستان بيآمدى ؟ بدان كه سپاهيان فراوانى در پيش هستند و همگى چنگهاى خود به خون شسته‌اند . بهرام كه چنين شنيد ، گفت : اين سپاهيان ، هيچ بجز سپاه شهريار نيستند . شنيدم كه چون ما از سراپردهء خود آهنگ رفتن كرديم ، شاه ، نستوه را برگزيد و سپاه انبوهى را به دو بداد تا شتابان از پس ما بيآيد . اينك چون او را ببينم ، روزگارش را بسر خواهم آورد . همگى دوال اسپ خود را بكشيد و به گرداگرد اينجا سپاه برانيد . سواران بهرام كه چنين شنيدند ، زود دوال اسپان خود را بركشيدند و شمشيرهاى هندى در چنگ گرفتند و همهء آن نِيستان را به آتش كشيدند و آن سپاه را بر هم زدند . سراسر آن نِيستان افروخته گشت و سپاهيان [ خسرو 
  ] كشته و سوخته شدند . چون بهرام پهلوان ، نستوه را بديد ، سوار بر آن اسپ تيزتك خود بشتافت و او را با خَم كمند خويش از اسپ برداشت . سپس دست بىمايهء او را با بند ببستند .\r\nنستوه با ديدن اين كار ، پيوسته از او زينهار مىخواست و مىگفت : اى شهريار نامور ، چرا مىخواهى خون مرا بريزى ؟ بر اين بخت وارونهء من بخشايش آور . مرا مكُش تا دوان در پيش تو بيآيم و همچون درويش زارى براى تو باشم . بهرام به دو گفت : من نمىخواهم كه مردى همچون تو در دشت نبرد بيابم . اينك سرت را نمىبُرم ، زيرا مرا ننگ مىآيد كه سوارى بسان تو به جنگ من بيآيد . چون از دست من رهايى يا بى ، برو و هرچه از من ديدى ، به خسرو بگوى . نستوه كه چنين شنيد ، روى زمين را ببوسيد و بسيار آفرين بكرد . آنگاه بهرام به همراه آن دليران فرخنده‌پِى از آن بيشه به رى رفت و چندى در آنجا بود و بيآسود و سپس از آنجا به نزديك خاقان شتافت .\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nنامهء خسرو پرويز به قيصر به پيروزى و پاسخ نامهء قيصر\r\nاز سوى ديگر ، خسرو به آن رزمگاهى كه بهرام و سپاهيانش در آنجا بودند ، بيآمد و همهء آن رزمگاه را به تاراج داد و همهء آن هميانها و تاجها را به سپاهيانش بخشيد .\r\nسپس خسرو بر اسپى تيز رو سوار گشت و از براى پرستش ، كمر ببست . بر سر راهش خارستانى پديدار شد . پس در آنجا از اسپ پياده شد و در پيش يزدان بر خاك بغلتيد و پيوسته مىگفت : اى داور دادگر و پاك ، تو دشمن را از اين سرزمين برداشتى و همهء كار را از اندازه بگذراندى ، اينك من بنده‌اى پرستنده و ناسزاوارم كه به فرمان يزدان دارنده راه مىپويم . خسرو از آن جايگاه به سراپرده رفت و راهنماى به نزديك او آمد . خسرو بفرمود تا دبير به پيش او برود . پس نامه‌اى از سوى او بر پرند بنوشتند و شاه در بارهء هرچه كه در آن رزمگاه رخ داده بود ، براى قيصر در آن نامه سخن راند .\r\nنخست بر يزدان دادگر آفرين بكرد كه مردانگى و بخت و هنر را ازو ديد . آنگاه گفت :\r\nبدان كه من همواره از كردگار گيهان در نهان ، نيكويى ديده‌ام . به همراه سپاهيانم به آذرگشسپ آمدم و به كينه‌خواهى برفتم . كار جنگ چنان شد كه ديگر جاى پيكار بر من تنگ گشت . ليك چون يزدان پاك ، يار او نبود ، آن دَم آتش هياهو و جنگ خاموش گشت . سرانجام چون بهرام بيچاره‌تر شد و سپاهيانش نيز نماندند ، پگاه از اينجا بگريخت . ما نيز همهء سپاهش را بر هم زديم و لشگرگاهش را به آتش كشيديم .\r\nاكنون به فرمان يزدان پيروزگر ، راه گذر او را نيز مىبندم . سپس مُهر شاه را بر روى آن نامه نهادند و فرستادگان روانه گشتند .\r\nفرستاده با نامهء شهريار به درگاه قيصر نامدار برفت . چون قيصر بيدار بخت آن نامه را بخواند ، از تخت به زير آمد و به يزدان گفت : اى رهنماى ، تو جاودانه بر جاى\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nهستى . اين تو بودى كه آن بنده را پيروز ساختى و آن افكندگان را بكشتى . آنگاه قيصر دينار فراوان و خروارها خوردنى به تهيدستان بداد . سپس پاسخ آن نامه را - كه بسان درختى در باغ بهشت بود - بنوشت . در آغاز نامه از گيهاندار ياد بكرد . آن خداوند پيروزى و فرّ و داد ، خداوند ماه و هور ، خداوند روز و زور . پس از آن گفت :\r\nتو نيز بزرگى و نيك اخترى را از او بشناس و تا زنده هستى از او سپاسگزار باش . هرگز در گيتى ، چه آشكار و چه نهان ، هيچ بجز داد و خوبى مكن . آنگاه قيصر تاجى را كه از قيصران به يادگار داشت تا ببيند كه چه هنگامى به كار او مىآيد ، به همراه يك گردنبند خسروانى و دو گوشواره و شست جامهء زرنگار و سى بار شتر از دينار و مرواريد خوشاب و ياكند بسيار و يك گبر سبز زربافت - كه تارهايى از گوهر بر آن بافته شده بود - و چليپايى گوهرنگار و يك تخت پر از گوهرهاى شاهوار براى خسرو بفرستاد . چهار تن از آن فرزانگان رومى نيز با آن پيشكش و بشارها روان شدند .\r\nچون از آن كار و از آمدن آن فرزانگان با آن فرّهى به خسرو آگهى رسد ، خسرو هزار سوار گرانمايه را به پيشواز ايشان بفرستاد . آن بزرگان همگى با آن پيشكشهاى نو به نزديك خسرو آمدند . چون خسرو به آنها نگاه كرد و نامه را بخواند ، از ديدن آن همه خواسته در شگفتى بماند . سپس به دستور خود گفت : آن جامهء رومى گوهرنگار ، جامهء جاثليقان است و بر آيين دهگانان پر مايه نمىباشد . چون نشان چليپا بر روى جامهء ما باشد ، نشست ما بر تخت به آيين ترسايان خواهد بود . اينك اگر اين جامه را نپوشم ، قيصر آزرده مىگردد و چيز ديگرى مىپندارد . اگر هم بپوشم ، همهء اين نامداران خواهند گفت كه اين شهريار از براى چيز و خواسته ترسا گشته است ، زيرا كه چليپا بيآويخته است . ليك آن راهنماى به خسرو گفت : اى شاه ، بدان كه كيش آدمى به پوشش او برپاى نيست . تو اگر چه خويشاوند قيصر هستى ، ولى بر كيش زردشت پيامبر مىباشى . شهريار كه چنين شنيد ، آن جامه را بپوشيد و آن تاج گوهرنگار را نيز بيآويخت . پس همه گونه مردم ، از رومى و ايرانى ، بدانجا برفتند . هر كسى كه خِرد داشت و آن جامه را بديد ، بدانست كه خسرو به خواست\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nقيصر گرويده است . ديگرى مىگفت : همانا كه اين شهريار گيتى ، نهانى ترسا شده است « 1 »  .\r\nخشم گرفتن نياتوس بر بندوى و آشتى كردن مريم در ميانشان\r\nبه روز ديگر ، خسرو تخت شاهى را بيآراست و آن كلاه كيانى را بر سر نهاد . پس خوان را در گلشن سور بنهادند و خسرو گفت : روميان را بخوانيد . آنگاه نياتوس به همراه روميان و فرزانگان به پيش آن خوان بيآمدند و بنشستند . چون خسرو با آن جامهء رومى گوهرنگار از تخت بار فرود آمد ، خندان بخراميد و در پيش خوان بنشست . بندوى كه چنين ديد ، تيز با برسمى در دست برفت . شاه برسم را از او بگرفت و با آن خردمندان به زمزمه بپرداخت . نياتوس كه چنين ديد ، از آشفتگى ، نان را بيانداخت و از پيش خوان برفت و گفت : چون باژ گفتن با چليپا همراه شود ، همانا كه از قيصر بر مسيحا ستم خواهد بود . بندوى با ديدن آن كار ، در پيش خوان ، پشت دست خود را به روى آن مرد چليپا پرست بزد . خسرو كه چنين ديد ، اندوهگين گشت و رخسارش به زردى گل شنبليد شد . پس به گستهم گفت : اين پهلوان بىخِرد نبايد با جنگ ، مِى بخورد . او را با نياتوس رومى چه كار بود ؟ همانا كه امروز تن خود را با اين كار ، خوار بساخت .\r\nنياتوس از آن جايگاه بر اسپ سوار گشت و نيمه مست به لشگرگاه خويش برفت و زره رومى را بپوشيد تا آن بزم را تباه بسازد . سواران رومى نيز همگى جنگجوى به درگاه خسرو روى نهادند . در همان هنگام نياتوس رومى نژاد ، سوارى را از ميان سپاه خود همچون باد به نزد خسرو فرستاد و به دو گفت : چرا بندوى ناكس پشت دست\r\n\r\n","description":"","footnote":" ( 1 ) - تجارب الامم في أخبار ملوك العرب و العجم ، ص 334 يعقوبى ، تاريخ يعقوبى ، ج 1 ، ص 209 . ","page_name":" 635 ","page_number":635},
  {"content":"\r\n\r\nخود را به رخسار مردى يزدان پرست مىزند ؟ اينك يا او را به نزديك من بفرست و يا اين كه شورش اين انجمن را ببين . بدان كه از من بيش از آن بنده‌اى كه تخت شاهنشاهى را مىجويد « 1 »  ، پيچان خواهى شد .\r\nخسرو كه چنين شنيد ، برآشفت و گفت : همانا كه كسى را ياراى نهان ساختن كيش يزدان نباشد . از گيومرت و جمشيد گرفته تا كِى كواذ ، هيچيك از مسيحا ياد نكردند « 2 »  .\r\nپس مبادا كه من اين كيش نياكان و شاهان پاك و برگزيدهء خود را رها كنم و به كيش مسيحا درآيم و ترسا شوم و در پيش خوان ، باژ نگيرم . ليك در همان هنگام ، مريم ، به خسرو گفت : من جنگ ميان اين انجمن را به پايان خواهم آورد . اينك بندوى سرافراز را به من بده تا روميان روى او را ببينند و آنگاه من همچنان تندرست ، او را باز مىگردانم . بدان كه هرگز كسى بيهوده جنگ نجسته است . شهريار كه چنين شنيد ، بندوى را به همراه ده سوار به نزد نياتوس فرستاد .\r\nآنگاه مريم - آن زن هوشمند كه لبانش هميشه به پند گشوده بود - به بندوى گفت :\r\nاكنون تو برو و به برادر پدرم بگوى : اى بدانديش پرخاشخر ، آيا نديدى كه قيصر از براى بزرگى و آبروى و پيوند و خويشاوندى و خواسته و آن همه مردان و گنج آراسته با شاه ايران چه كرد ؟ ليك تو آن پيوند و خويشاوندى را برمىكَنى و فرّ قيصر را نيز از من مىافكنى . تو خودت از قيصر شنيدى كه خسرو چون به ايران زمين بيآيد ، از كيش خواهد گشت « 3 »  .\r\nآيا نمىدانى كه دهگان هرگز از كيش كهن سر نخواهد پيچيد ؟\r\n\r\n","description":"","footnote":" ( 1 ) - اشاره به بهرام چوبينه دارد .  ( 2 ) - شاهان نامبرده چند هزار سال پيش از حضرت مسيح ( ع ) بوده‌اند ، پس چگونه مىتوانسته‌اند به آيين حضرت مسيح ( ع ) بگروند ؟ !  ( 3 ) - چنين به نظر مىرسد كه خسرو پرويز به هنگامى كه براى يارى گرفتن از قيصر روم به نزد او رفته بود ، مسيحى شده باشد . و اين البته با توجه به پايدارى سرسختانهء بعدى او به آيين زرتشت ، امرى مصلحت‌گرايانه بوده است تا بتواند بار ديگر خود را به قدرت برساند . نظير همين نوع اقدامات مصلحت‌گرايانهء خسرو پرويز را در آن هنگام ، مىتوان در كنار آمدن او با بندوى و گستهم دانست حال آن كه پس از چندى ايشان را نيز از ميان برد . در هر حال ، بر خلاف آنچه كه پارسيان مىپندارند و در روايت اندكى پيش حكيم فردوسى نيز آمده ، توجه خسرو پرويز به آيين مسيح ( ع ) در حدّ پوشيدن جامهء مسيحيان و آويختن صليب اهدايى قيصر نبوده است . بلكه روايت شده است كه خسرو پرويز پس از بازگشت از روم به مسيحيان دستور داد تا كليساهاى خود را بازسازى كنند و اعياد مقدس خود را برپا دارند . به همهء فرمانداران و مرزبانان خود نيز سفارش كرد كه با مسيحيان مهربانى و احترام كنند . ثعالبى ، تاريخ غررالسير ، ص 378 يعقوبى ، تاريخ يعقوبى ، ج 1 ، ص 209 طبرى ، تاريخ طبرى ، ج 2 ، ص 733 . ","page_name":" 636 ","page_number":636},
  {"content":"\r\n\r\nپس چرا سخنى خام مىگويى ؟ اينك تو سر بندوى را در كنار خود بگير و هيچ گفتار نادلپذيرى مگوى . بدان كه اگر بندوى از براى كيش خود ، سخنى به زشتى گويد ، پس تو از بىخرد ، هوشمندى مجوى . آن همه رنج و كردار قيصر را بر باد مده و مبادا كه چون دير شود ، اين پندهاى مرا به ياد آورى . از سوى ديگر ، خسرو نيز در همان هنگام پيام داد كه : من بندوى را به چيزى نمىشمارم . من از براى خون پدرم ، جگر خسته هستم و از براى آن سوگ ، كمر بر ميان بسته‌ام . دل من يك سره پر از كين او است و زبانم پر از رنج و نفرين او مىباشد . مريم كه چنين شنيد ، ديگر همچون باد به پيش نياتوس آمد و آن سخنان را براى او ياد بكرد . نياتوس كه گفتار مريم را پسنديد ، پندهايش را بپذيرفت . پس چون بندوى را ديد ، بر پاى خاست و يك اسپ بالا از گنجور بخواست . سپس از او بپرسيد و بخنديد و بر او بشار كرد . آنگاه هر دو به پيش شهريار ايران برفتند . چون خسرو نياتوس را بديد ، گفت : همانا كه دل مرد زفت ، نيكى نمىجويد . بندوى نيز هرگز بجز شور و جنگ نجسته است . پس تو گيتى را بر ما تاريك و تنگ مگردان « 1 »  .\r\nبازگشتن نياتوس و روميان از ايران نزد قيصر روم\r\nآنگاه شاه ايران به خرّاد برزين بفرمود كه : جايى براى گذشتن سپاهيان بساز و\r\n\r\n","description":"","footnote":" ( 1 ) - يعقوبى ، تاريخ يعقوبى ، ج 1 ، ص 209 . ","page_name":" 637 ","page_number":637},
  {"content":"\r\n\r\nديوان لشگر را بخواه . همهء سپاهيان رومى را ، از پير و جوان ، به ميدان بيآور و ايشان را روزىِ بسيارى از گنج بده و بدان كه نبايد هيچ رنجى ببينند . سپس شاه بفرمود تا براى كسانى كه در روز جنگ ، كارهايى شايسته بكرده بودند ، جامه‌هاى شاهوارى بيآراستند و اسپ پر مايگان را از درگاه بخواستند . شاه به نياتوس چندان گوهر و اسپ و كنيز زرّين كمر بداد كه ديگر از اندازهء پيشكش بيرون شد و سر نياتوس را از همهء پر مايگان برتر آورد . خسرو و گشادنامهء همهء شهرهايى را كه كواذ يا هرمزد و يا خسرو انوشيروان فرّخ‌نژاد از روم گرفته بودند ، براى نياتوس بنوشت « 1 »  و بدين سان بر آن جام كبست ، انگبين بپراكند . روميان نيز از آن سرزمين آباد به سوى روم برفتند . خسرو سرفراز تا دو ايستگاه با ايشان برفت و نياتوس را پدرود بكرد و بازگشت « 2 »  .\r\nدر هفتهء ديگر ، خسرو به همراه دَه سوار بينا دل و نامدار از لشگرگاه به سوى آتشكدهء آذرگشسپ برفت . چون چشمش به گنبد آن افتاد ، از اسپ پياده گشت و پياده ، با ديدگانى پر اشك و رخسارى به زردى آفتاب به سوى آن روان شد . چون از درگاه آتشكده به نزديك آتش رسيد ، ديگر رخسارش به زير اشك ناپديد شد . يك هفته در آنجا زند و اوستا مىخواند و سر به زير افكنده بر گِرد آتش مىگشت . به روز هشتم ، چون روزگار سده نزديك شد ، از آتشكده بيآمد و هرچه كه پيشتر در پيش خردمندان بگفته و بپذيرفته بود كه به آن آتش بدهد ، از زرّينه و سيمينه و گوهرنگار و دينار و گوهرهاى شاهوار به آن بداد . گنج درمى نيز به تهيدستان ببخشيد و ديگر\r\n\r\n","description":"","footnote":" ( 1 ) - مسعودى مىنويسد در هنگامى كه خسرو پرويز براى يارى گرفتن از قيصر به روم رفته بود ، قيصر با او شرط كرد كه خسرو پرويز بايد از شام و مصر كه انوشيروان آنها را بدست آورده بود ، صرف نظر كند و متعرض آنها نشود و خسرو پرويز هم پذيرفت . مروج الذهب ، ج 1 ، ص 269 .  ( 2 ) - ثعالبى مىنويسد كه خسرو پرويز بيست ميليون ( بيست هزار هزار ) درم به سپاهيان رومى داد و به سرور ايشان نيز جامه‌هاى گرانبها و پاداش فراوانى بداد و چندين برابر ارمغانى را كه موريس براى او فرستاده بود ، برايش روانه ساخت و پرداختن باژ و گزيت را تا زمانى كه زنده باشد ، به او بخشيد . تاريخ غررالسير ، ص 378 . نيز مسعودى ، مروج الذهب ، ج 1 ، ص 270 . ","page_name":" 638 ","page_number":638},
  {"content":"\r\n\r\nهيچكس در آن سرزمين ، اندوهگين نمانْد .\r\nآنگاه خسرو از آن جايگاه به انديو شهر « 1 »  رفت تا از روزگار شادى خود بهره‌مند شود . آن سرزمين از كشور شورستان بود و هيچكس را ياراى گفتن ارزش خاك آن نبود . پس در آن ايوانى كه انوشيروان در آنجا بساخته و روزگار بسيارى را از براى ساختن آن گذرانده بود ، كاخ گرانمايه‌اى را براى او بيآراستند و آن تخت زرّين را نيز بپيراستند . خسرو شاه پيروز و يزدان پرست بيآمد و بر تخت نياى خود بنشست .\r\nسپس بفرمود تا دبير به همراه آن موبد راهنماى و تيز هوش به پيش او بروند . آنگاه به آيين بزرگان فرّخ ، براى ايرانيان گشادنامه‌هايى بنوشتند . بندوى كارآزموده و راد و فرخنده‌انديش به آن كار ، راهنما بود . پس سراسر خراسان را به گستهم داد و بفرمود تا آيين و داد را تازه كند . برزمهر نيز كه دبيرى كارآزموده و خوبچهر بود ، در هر كارى دستور شاه بود . چون خسرو روزگار را به كام خود ديد ، بر گشادنامهء دارابگرد و استخر ، مُهر زرّين بنهاد و آن را در دست رام برزين نهاد و بفرمود تا آن را به همراه كنيز و جامهء شاهوار براى شاپور ببرد . به مهرخسرو نيز بفرمود تا گشادنامهء كرمان را به آيين كيان به سوى انديان - كه خسرو او را از بزرگان مىشمرد - ببرد . شهر چاچ را هم به بالوى داد و گشادنامهء آن را به همراه يك تخت پيلسته براى او بفرستاد . كليد در همهء گنجها را نيز بشمرد و همهء آنها را به پسر تخواره سپرد . سپس به همهء مهتران بفرمود تا همگى به فرمان خرّاد برزين درآيند و نام او در بالاى گشادنامه‌ها نوشته شود و كامش در گيتى روا باشد . به همهء سپاهيانى كه به هنگام جنگ در كنار آن شهريار نامور مانده بودند ، جامهء شاهوار بداد و هر يك از آنها را به شاهى سرزمينى بفرستاد . پيوسته جارچى گويا و مهتر خوش‌آواز و بيدار دلى مىگشت و مىگفت : اى زيردستان شاه زمين ، تنها به داد آفرين بخوانيد . كين مجوييد و خون مريزيد و بر كار بد ، رهنمون مباشيد . بدانيد كه اگر كسى از زيردستان ما از سپاهيان ما رنجى ببيند و\r\n\r\n","description":"","footnote":" ( 1 ) - انطاكيه . ","page_name":" 639 ","page_number":639},
  {"content":"\r\n\r\nاز براى آن بنالد ، آن ستمكار هيچ بجز دار نخواهد يافت و در سراى ديگر نيز رنج آتش بهرهء او خواهد شد . شمايان همگى بر گنج خود كه با رنج گرد آورده‌ايد ، پادشاه هستيد . پس هر كه چيزى دارد ، بخرد و بدهد و كسانى هم كه ندارند ، از ما بخواهند .\r\nدر هر شارستانى گنجى از ما هست كه يا با رنج نياكانمان گرد آمده و يا از رنج خود ماست . به گنجور گفته‌ايم تا به هر كسى كه چيزى ندارد ، پوشش و خوراك بدهد . هر كه خوراكى نمىيابد ، هر بامداد سه من مِى از گنجور شاه بگيرد ، به اين پيمان كه بر شاه آفرين بخواند و بكوشد كه زمين را آباد بدارد . همانا كه پادشاهى كه بدين سان باشد ، از دانشمند ناپارسا بهتر است .\r\nزارى فردوسى از مردن فرزند خويش\r\nاكنون كه ديگر ساليان زندگانى من از شست و پنج بگذشت ، نيكو نباشد كه به سوى گنج دست بيازم . باشد كه از پند خودم بهره بگيرم و از مرگ فرزندم بيانديشم .\r\nاگر چه گاه رفتن من بود ، ليك آن جوان برفت و اينك من از درد او همچون تنى بىروان گشته‌ام . مىشتابم تا مگر او را بيابم و چون بيابم ، با سرزنش بستايم و بگويم كه گاه رفتن من بود . پس تو چرا بىكام من برفتى و آرامش مرا ببردى ؟ تو كه در بديها يار من بودى ، چرا از اين همراه پير خود جدا گشتى ؟ شايد كه همراهان جوانى يافتى كه اين چنين تيز از پيش من بشتافتى ؟ چون سال آن جوان به سى و هفت رسيد ، گيتى را بر آرزوى خود نيافت و درگذشت . همواره با من تند بود و برآشفت و به من پشت كرد . او برفت و اندوه و رنج او در اينجا بماند و دل و ديدهء مرا در خون بنشاند . اكنون او ديگر به سوى روشنايى رسيد و مىخواهد جايگزين پدرش گردد . اين چنين روزگار درازى بگذشت و ديگر هيچيك از آن همراهان باز نگشتند . همانا كه او چشم به من دوخته و از دير آمدنم خشمگين است . ساليان زندگانى من شست و پنج است و از آن او سى و هفت بود . ليك هيچ از اين پير نپرسيد و به تنهايى برفت . او شتابان بود و\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nمن با درنگ . تا ببينيم كه از كردارهايمان چه مىيابيم ؟ روانت را يزدان دارنده روشن كناد و خِرد را در پيش جان تو همچون جوش بكناد . از داور كردگار و آن پروردگار پاك و روزىده مىخواهم كه همهء گناهانت را ببخشايد و گاه تيره‌ات را درخشان سازد .\r\nداستان بهرام چوبينه با خاقان چين\r\nاكنون از آن داستانهاى ديرينه ، سخنان بهرام چوبينه را بگوى . چون او به نزد آن سران و بزرگان در سرزمين تركان رسيد ، ده هزار تن از پهلوانان بيدار دل و سواران برگزيده به پيشواز او برفتند . پسر و برادر خاقان نيز در پيش بودند و يك موبد رهنمون هم با هر يك از ايشان بود . چون بهرام به پيش تخت خاقان رسيد ، بر او آفرين كرد و او را نماز برد . خاقان كه او را بديد ، بر پاى جست و او را ببوسيد و رويش را بسترد . سپس بسيار از رنج آن راه و از رنج پيكار با شاه و سپاهيانش از او بپرسيد . از ايزدگشسپ و يلان سينه و ديگر پهلوانان پُر كينه نيز بپرسيد . چون بهرام بر تخت سيمين بنشست ، با آشنايى دست خاقان را در دست گرفت و به دو گفت : اى مهتر باآفرين ، اى سپهدار و سالار ترك و چين ، تو خود مىدانى كه هيچكس از خسرو - آن شهريار گيتى - در نهان نيز بىترس نيست و به همگان رنج مىرساند .\r\nاينك اگر مرا در اينجا مىپذيرى و در هر نيك و بد يار من مىشوى ، من نيز در اين سرزمين با ارزش ، يار تو هستم و در هر نيك و بدى ، دستيارت مىباشم . ليك اگر تو را هيچ رنجى از من مىرسد ، از اينجا مىگذرم و همه‌جا را به زير پاى مىگذارم و اگر با من بر اين كار همداستان باشى ، از اينجا به سوى هندوستان مىروم .\r\nخاقان كه چنين شنيد ، به دو گفت : اى سرفراز ، هرگز تو را به چنين روزى نياز نيآيد .\r\nبدان كه من تو را همچون خويشاوند خود نگاه خواهم داشت . خويشاوند هم كه نه ، تو را از فرزند خويش نيز برتر خواهم داشت . مردم اين سرزمين نيز همگى ، چه كهتر\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nو چه مهتر ، در اين كار ، ياور من هستند . من تو را از همهء سران ، سرافرازتر خواهم ساخت و از همهء مهتران بىنياز مىگردانم . بهرام با شنيدن اين سخن از خاقان بخواست كه بر آنچه گفت ، سوگند نيز بخورد . خاقان به دو گفت : سوگند به خداى برتر كه راهنماى من و توست ، كه تا زنده هستم ، يار ويژهء تو و در هر نيك و بدى ، اندوهگسار تو باشم « 1 »  .\r\nسپس دو ايوان را بيآراستند و همه گونه جامه‌اى بخواستند . خاقان ، كنيز و پوشش و خوردنى و گستردنى و زرّينه و سيمينه و ديبا و گوهر شاهوار براى بهرام بفرستاد و جان تاريك بهرام را درخشان ساخت . از آن پس ديگر خاقان به چوگان و بزم و دشت شكار نمىرفت ، مگر اين كه بهرام اندوهگسار او بود . خاقان چين با او اين گونه بود و پيوسته بر بهرام آفرين مىخواند .\r\nدر آن هنگام كار چنان بود كه يكى از نامداران خاقان چين به نام مقاتوره كه يار او بود و به گاه رزم كارهاى نمايانى مىكرد و نژادش از او برتر بود و خاقان نام و كام خود را از او مىيافت « 2 »  ، هر پگاه به نزديك خاقان مىرفت و بسان كهترى كه بر آن سالار نامبردار چين آفرين كند ، انگشت خود را بر لب مىزد . پس در همان هنگام هزار دينار از گنج خاقان نامدار و كارآزموده مىبرد . بهرام كه چندى در آنجا بود ، همواره از براى اين كار به خاقان خيره نگاه مىكرد . سرانجام روزى بخنديد و به خاقان گفت : اى بلندپايه ، تو بر مهتران گيتى ، ارجمند هستى ، ليك هر بامداد به هنگام بار دادن ، به چنين تُركى هزار دينار مىبخشى . اگر اين كه به او مىدهى ، همچون روزىِ سپاهيان است ، پس همانا كه بهرهء او يك كان زر است . خاقان كه چنين شنيد ، به دو گفت : بدان كه آيين من و نيز آرايش كيش من چنين است كه هر\r\n\r\n","description":"","footnote":" ( 1 ) - دينورى ، الأخبار الطوال ، ص 125 .  ( 2 ) - غالباً او را برادر خاقان دانسته‌اند . دينورى نام مقاتوره را به صورت بغاوير ضبط كرده است . الأخبار الطوال ، ص 125 . بلعمى به صورت بيغو آورده است . تاريخ بلعمى ، ج 2 ، ص 1086 . صاحب تجارب الامم في أخبار ملوك العرب و العجم نيز اين نام را به صورت ثغرون آورده است . ص 335 . ","page_name":" 642 ","page_number":642},
  {"content":"\r\n\r\nكسى كه از ما جنگاورتر و به هنگام سختى ، پايدارتر باشد ، چون فزون بخواهد و آز بورزد ، از او باز نمىداريم . اكنون او از ما اين چنين فزون مىخواهد و ما نيز با دينار دادن ، او را افسون مىكنيم . ليك هر گاه كه دينار را از او بازدارم ، سپاهيان بر من مىجوشند و روزگار روشنم از براى سپاه ، سياه مىگردد . بهرام با شنيدن اين سخن به دو گفت : اى سر انجمن ، بدان كه اين خود تو بودى كه او را اين چنين بر خويشتن چيره ساختى . ليك چون شاهى بيدار و پهلوان باشد ، ديگر نبايد گيتى را به كهتر سپرد . اينك آيا شايسته مىدانى كه تو را از او رها سازم يا اين كه از او آزرم مىدارى ؟ خاقان به دو گفت : فرمان از آن توست و هرچه مىخواهى بكن . بدان كه اگر بتوانى مرا از او رها سازى ، ديگر همهء اين گفتگوى را بسر آورده باشى . بهرام گفت : اكنون چون پگاه ، مقاتوره از براى دينار خواهى به پيش تو آيد ، ديگر مخند و هيچ بر او چشم مگشاى . هيچ پاسخى نيز بجز با خشم به او مده .\r\nآن شب بگذشت و بامداد فردا مقاتوره از براى دينار خواهى بيآمد . ليك خاقان هيچ به او ننگريست و گفتار آن تُرك جنگاور را نيز نشنيد . مقاتوره كه چنين ديد ، از كار خاقان خشمگين گشت و برآشفت و چشم بگشود و به خاقان گفت : اى نامدار ، چرا امروز در پيش تو خوار گشتم ؟ همانا كه اين مهتر پارسى كه به همراه سى يار خود به اين سرزمين آمده ، مىكوشد تا سر تو را از داد بپيچاند و مىخواهد سپاهت را بر باد دهد . بهرام [ كه در آنجا بود ، 
  ] به مقاتوره گفت : اى جنگجوى ، چرا اين چنين به اين گفتگو ، تيز گشتى ؟ بدان كه چون خاقان از من فرمان ببرد و خِرد را از پيمانم نپيچاند ، ديگر نمىگذارم كه تو هر بامداد بيآيى و با تن آسانى خود ، گنج او را بر باد بدهى . تو چنين بپندار كه همچون سيسد سوار نيز باشى و در رزم ، شيرشكار باشى ، ليك باز هم به اين نمىارزد كه هر بامداد خروارى دينار از شاه بخواهى . مقاتوره كه گفتار بهرام را بشنيد ، سرش از آزار او پر از كين گشت و با خشم و تندى دست بيازيد و تير خدنگى از تركش بيرون آورد و به بهرام گفت : بدان كه نشان من در جنگ ، اين است . پس چون فردا به اين بارگاه بيآيى ، خود را از برابر پيكان ما نگاهدار باش .\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nبهرام كه چنين شنيد ، در جنگ ، تيز شد و با تيغى هندى در دست بيآمد و آن را به مقاتوره داد و گفت : اين يادگارى براى تو باشد . پس آن را در نزد خود نگاه بدار و ببين كه تو را كِى به كار خواهد آمد ؟ آنگاه مقاتوره از پيش خاقان برفت و به سوى خرگاه خويش شتافت .\r\nكشته شدن مقاتوره به دست بهرام چوبينه\r\nچون شب دامان تيرهء خود را بكشيد و سپيده از كوه سياه سر برآورد ، مقاتوره جامهء جنگ بپوشيد و با تيغى توزى در دست بيآمد . بهرام كه چنين بشنيد ، يك اسپ بالا و جوشن خسروانى بخواست . سپس جايى را برگزيدند كه هرگز پلنگ نيز بر آن زمين سخت و بىآب چنگ ننهاده بود . خاقان كه از اين كار آگه شد ، بر اسپ سوار گشت و تركان خاقان پرست نيز به همراه او بدانجا برفتند تا ببينند كه روزگار كداميك از آن دو شير دمان ، زودتر بسر خواهد آمد .\r\nچون مقاتوره به دشت نبرد درآمد ، گَرد را از آن دشت تا به ابر برآورد . پس با آواى بلند به بهرام گردنكش گفت : اكنون از مردانگى ، چه در ياد دارى ؟ اينك آيا تو مىخواهى به اين جنگ پيش دستى كنى يا من كه تُركى شيردل و خاقان پرست هستم چنين كنم ؟ بهرام به دو گفت : تو پيش دستى كن . چرا كه اين تو بودى كه اين سخن را پِى افكندى . پس مقاتوره ، گيهاندار را ياد بكرد و دو گوشهء كمان را به زه نهاد و با شادى زه و تير را در دست بگرفت . آنگاه شست بگشود و تيرى بر كمرگاه بهرام بزد .\r\nليك زره آهنين بهرام از آن تير آهنين آبدار سوراخ نشد . بهرام چندى در آنجا بود ، تا اين كه مقاتوره ديگر از جنگ سير گشت و با خود پنداشت كه ديگر بهرام تباه شد .\r\nپس خروشيد و از آن رزمگاه بازگشت .\r\nدر همان هنگام بهرام به دو گفت : اى رزمجوى ، مرا نكشته‌اى . پس به سوى خرگاه مرو . تو سخنت را گفتى . پس بمان و پاسخش را بشنو . آنگاه اگر پس از اين كه\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nشنيدى ، باز هم زنده ماندى ، برو . سپس بهرام تير خدنگ جوشن گذارى - كه آهن در پيش آن همچون موم مىشد - را بيرون آورد و بر ميان مقاتوره - آن سوار دلير - بزد .\r\nديگر مقاتورهء سپهبد براى هميشه از رزم و دينار سير گشت . آنگاه كه در آن روز مقاتوره از براى جنگ بر روى اسپ نشست ، برادرش بيآمد و دو پايش را بر زين اسپ ببست . پس در آن هنگام مقاتوره اشك به ديدگان آورد و بر روى اسپ درگذشت و آن زين توزى برايش جاى خواب شد .\r\nچون بدين سان مقاتوره زخمى گشت ، ليك همچنان بر روى زين اسپ بماند ، بهرام به خاقان چين گفت : اى كامجوى ، بدان كه اين نامجوى ، ديگر گوركن مىخواهد . خاقان به دو گفت : بهتر ببين . زيرا كه او بر پشت زين اسپ زنده مىباشد و به خواب رفته است . ليك بهرام گفت : اى پر منش ، بدان كه تن او هم اكنون بر خاك مىآيد . پس تن دشمنت نيز اين چنين كه او بر آن اسپ تورى نژاد بخفته است ، خفته بادا . خاقان دلير كه چنين شنيد ، سوارى را به نزد آن نامدار همچون شير بفرستاد . او را ديدند كه به خوارى بر زين اسپ بسته و كشته شده و ديگر از گردش روزگار بيآسوده است . خاقان با ديدن آن كار ، نهانى بر خود بخنديد و از كار آن سوار شگفت زده شد . تا هنگامى كه به ايوان رسيد ، پر از انديشه بود . پس ديگر از شادى كلاهش به كيوان برآمد . آنگاه همه گونه جنگ افزار و درم و اسپ و بَرده و تاج و تخت شاهنشاهى و دينار و گوهرهاى شاهوار بيآورد و فرستاده‌اى آنها را از پيش خاقان ببرد و به گنجور بهرام جنگاور بسپرد « 1 »  .\r\nكشتن دد ، دختر خاقان را\r\nروزگار چندى بر اين با آسايش بگذشت ، بهرام ديگر پيوسته به خورد و خواب\r\n\r\n","description":"","footnote":" ( 1 ) - تجارب الامم في أخبار ملوك العرب و العجم ، ص 337 - 335 دينورى ، الأخبار الطوال ، ص 127 - 125 بلعمى ، تاريخ بلعمى ، ج 2 ، ص 1087 - 1086 . ","page_name":" 645 ","page_number":645},
  {"content":"\r\n\r\nمىپرداخت و از جنگ بيآسوده بود . در آن هنگام در كوه چين ، دد و دام بيشمارى بود . در ميان آنها جانور ددى بود كه تنش از يك اسپ نيز بزرگتر بود و دو گيسوى سياه همچون ريسمانى بر سر داشت . تنش زرد و گوش و دهانش سياه بود و هيچگاه بجز در گرمگاه « 1 »  ديده نمىشد . دو چنگش بسان چنگ شير بود و خروشش از ابر نيز مىگذشت . او را شير كپّى مىخواندند و همهء مردم آن سرزمين از رنج او درمانده بودند . سوار و پياده را به دَم خود مىكشانيد و از براى او روزگار دليران ، دژم گشته بود .\r\nدر آن هنگام خاتون چين دخترى همچون ماه داشت اگر ماه دو زلف سياه داشته باشد . لبان خندانش به سرخى بيچاده و بينيش همچون ميخ درم و چشمان نرگسش ، دژم بود . اگر آفتاب نيز بر سر آن دختر مىتابيد ، پدر و مادرش لرزان مىشدند . روزى آن دختر به دشت بيآمد و گِرد آن مرغزاران بگشت . خاقان نيز از براى شكار به دشت ديگرى از آن مرغزار رفته بود . خاتون هم با رهنمونى در كاخ به سگالش نشسته بود . دخترش به همراه دختران ديگر و مِى و ميگسار برفت تا به آن مرغزار رسيد . ناگهان چون آن شير كپّى ، دختر را از كوه بديد ، فرود آمد و او را به دم دركشيد . در يك دم آن دختر ديگر از گيتى ناپديد شد و بدين سان روزگار آن خوبچهره بسر آمد . خاقان كه از اين كار آگه شد ، روى خود را سياه كرد و مادرش نيز موى از سر بِكَند . از درد او پيوسته گريان گشتند و گويى بر آتش تيز بريان شدند . همواره به جستجوى چاره‌اى بودند تا چين از سختى آن اژدها رهايى يابد .\r\nدر آن هنگام كه بهرام با مقاتوره بجنگيد و بدانسان از آن مرد جنگاور گَرد برآورد ، خاتون به ديدار او برفت و ديگر به همگان از كردار او سخن مىگفت . روزى خاتون ، بهرام را به همراه سد ايرانى نامور ديگر سوار بر اسپ بديد . پيادگان فراوانى در پيش بهرام بودند و خود بهرام به همراه رهنمونى مىراند . خاتون پرسيد كه : آيا اين مرد كه\r\n\r\n","description":"","footnote":" ( 1 ) - گرمگاه به معناى ظهر است كه روز گرم مىشود . ","page_name":" 646 ","page_number":646},
  {"content":"\r\n\r\nبا برز و فرّهء ايزدى است ، چه كسى مىباشد ؟ پيش كار خاتون به دو گفت : اين شهريارى نامور است . آنگاه كهتر ديگرى [ به آن پيش كار 
  ] گفت : همانا كه تو از كام بدور هستى كه نام بهرام پهلوان را نمىشناسى . او چندگاهى در ايران شاه بود و سر تاجش از ماه نيز برتر بود . بزرگان ، او را كه نام پهلوانى را از همهء شاهان ببرد ، بهرام پهلوان مىخوانند . اكنون از آنگاه كه از ايران به چين آمده است ، پيوسته زمين به زير اسپش مىلرزد . شاه ، او را مهتر مىخواند و تاج شاهى بر سرش مىگذارد . خاتون كه چنين شنيد ، به دو گفت : همانا سزاوار باشد كه با فرّ او در سايهء پَر او بنازيم . اينك آرزويى از او مىخواهم . باشد كه خاقان نيز در اين كار ، سست نگردد و بهرام كينهء من را از آن اژدها بخواهد و درد و نفرين مرا بر او بيآورد . آن كهتر به خاتون گفت : بدان كه تو اگر اين داستان را بر اين مهتر راستان بخوانى ، ديگر هيچ نشانى از آن شير كپّى نخواهى يافت . مگر اين كه كشته شده باشد و گرگ پايش را بكِشد .\r\nخاتون كه چنين شنيد ، شاد گشت و ديگر از اندوه آن دختر آزاد شد . پس بتاخت تا اين كه به پيش خاقان رسيد و هرچه ديده و شنيده بود ، براى او بگفت . خاقان به دو گفت : همانا اين ننگ باشد كه در جايى كه سوارى همچون من باشد ، شير كپّى دخترم را ببرد . پس چون اين سخن را بگوييم ، نژادم ننگين خواهد شد . خاتون گفت : من از براى آن دختر كه همچون ديدگانم بود ، كين خود را مىخواهم . پس چه ننگ باشد و چه نام ، اين سخن را مىگويم تا شايد كام من برآيد .\r\nروزگار درازى بر اين بگذشت و زن خاقان همواره آن كين را از همه پنهان مىداشت . روزى خاقان سورى به پا كرد و همه‌جا را از براى آن سور ، روشن بساخت .\r\nپس كسى را بفرستاد و بهرام پهلوان را به نزد خود بخواند . چون بهرام بيآمد ، خاقان او را بر تخت سيمين بنشاند . خاتون كه از پس پرده آواى او را بشنيد ، تيز بيآمد و بهرام پهلوان را بديد . پس او را فراوان بستود و بر او آفرين بكرد و گفت : سرزمين ترك و چين از براى تو آباد بادا . اينك از شهريار آرزويى دارم كه بر آن توانا است .\r\nبهرام كه چنين شنيد ، به دو گفت : فرمان از آن تو است . پس خاتون گفت : بدان كه در\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nجايى كه چندان از اينجا دور نيست ، مرغزارى است كه زيبندهء سور مىباشد .\r\nجوانان چين به هنگام بهار در آن مرغزار جشنى به پا مىكنند . به اندازهء يك تير پرتاب بالاتر از آن بيشه ، كوهى سياه‌تر از قار ببينى . كه اژدهايى بر آن كوه خاراست كه اين كشور چين از او در رنج و سختى مىباشد . او را شير كپّى مىخوانند و نام ديگرى براى آن نمىشناسند . مرا از خاقان چين ، دخترى بود كه خورشيد نيز بر او آفرين مىكرد . روزى چون خاقان به همراه سپاهيانش به شكار رفت ، او نيز از ايوان به سوى آن جشنگاه برفت . ليك آن اژدهاى دژم از كوه بيآمد و آن ديدگان ما را به دم خود كشانيد . اكنون نيز هر بهار از براى شكار به همانگونه به آن مرغزار مىآيد . ديگر هيچ جوان و پهلوان نامورى در آن شهرها نمانده است و همگى از بد آن شير كپّى نابود گشتند و بدين سان خاك از اين سرزمين آباد برانگيخت . سواران جنگاور و مردان كارديدهء بسيارى به آن كوهسار بتاخته‌اند . ليك همواره چون آن چنگال و بر و پشت و گوش و سر و يال او را از دور مىبينند ، دل مردان جنگى از هم مىدرد . براى او شير و پيل و نهنگ يكسان است . هيچكس چون از كم و بيش كار او آگه شود ، ديگر ياراى رفتن به پيش او را نخواهد داشت .\r\nبهرام كه چنين شنيد ، به دو گفت : پگاه فردا مىآيم و آن جشنگاه را مىبينم . باشد كه به نيروى يزدانى كه مرا اين زور بداد ، آن آفرينندهء بلند ماه و خورشيد ، چون پگاه ما را به سوى آن راه بنمايند ، آن جشنگاه را از آن اژدها تهى سازم .\r\nكشته شدن شير كپّى بر دست بهرام چوبينه\r\nچون ماه گِرد بر آسمان پديدار گشت و شب تيره زلف سياه خود را بيافشاند ، همگى مست و پراكنده شدند و هر يك به ايوان خود برفتند . چون آن فرّ خورشيد زرد پيدا شد و زلف شب لاژوردين را بپيچاند ، بهرام پهلوان كژاگند بپوشيد و تن گرامى خود را به يزدان سپرد . آنگاه با كمند و كمان و سه چوبهء تير و يك نيزهء دو\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nشاخهء نخچيرگير برفت .\r\nچون به نزديك آن كوه بلند برسيد ، به آن گروه بفرمود تا ديگر از آنجا باز گردند .\r\nبهرام كه به آن شير كپّى نزديك شد ، گويى آن كوه بر او تاريك گشت . بهرام در آن كوه خارا ميان ببست و با كمندى خم كرده بر روى زين بنشست . آنگاه كمان را بماليد و بر زه نهاد و يزدان نيكىدهش را ياد بكرد . در همان هنگام آن شير كپّى به درون چشمه رفت و در آب بغلتيد و سپس بيرون آمد . زيرا چون موهاى آن اژدها تر مىشد ، ديگر تير هيچكس بر او كارگر نبود . اژدها كه بديد آن سوار دلير بسان نرّه شيرى از دور مىآيد . دندان و چنگال خود را از براى كين تيز ساخت و از كينهء او سرش پر از ستيز گشت . پس بغرّيد و دست خود را بر آن سنگ بست . در همان هنگام آتش از آن كوه خارا بيرون شد . آن اژدهاى دژم مىآمد تا بهرام را فرو ببرد .\r\nليك بهرام پهلوان كمان خود را بماليد و با تير خود روشنايى آسمان را ببرد . بهرام - آن شير دلير - چنان تير خدنگى بيانداخت كه ديگر دل آن شير كپّى براى هميشه از جنگ سير شد . تير ديگر را بر سرش بزد و خون به مانند آب از بر آن فرو ريخت .\r\nبهرام كه آن نيرو و آهنگ او را مىديد ، سديگر تير را بر چنگ او بزد . چهارم كمند را از ميانش بگشود و بر آن كوهسار بلند بجَست و نيزه‌اى بر ميان آن جانور دد بزد كه خونش بر آن سنگ خارا بريخت . سپس دست به شمشير ببرد و با آن بر تن اژدها بزد و آن را به دو نيم ساخت . سر آن اژدها را از تنش ببُريد و به خوارى بيافكند « 1 »  .\r\nآنگاه بهرام از آن كوهسار فرود آمد و با شادى به نزديك خاقان خراميد و در بارهء آن كپّى با او سخن راند . خاقان و خاتون كه چنين شنيدند ، جوشان و خروشان به آن بيشه برفتند و به بالاى آن كوه شتافتند . سپهدار چين با ديدن آن كار ، بهرام را در كنار خود گرفت و از آن پس او را شهريار بخواند . خاتون نيز برفت و دست بهرام را\r\n\r\n","description":"","footnote":" ( 1 ) - بلعمى در روايتى متفاوت آورده است كه آن خرس ، دختر خاتون را به كوه برده بود و نزد خود نگاه مىداشت و هيچكس نمىتوانست آن دختر را بگيرد . ليك بهرام چوبينه برفت و آن خرس را بكشت و دختر را بگرفت و به خاتون باز داد . تاريخ بلعمى ، ج 2 ، ص 1086 . ","page_name":" 649 ","page_number":649},
  {"content":"\r\n\r\nببوسيد . پس همهء پهلوان خاقان نژاد برفتند و از آن پهلوانان چين چنان خروشى برآمد كه گويى از آواى ايشان زمين مىدريد . همگى بر بهرام آفرين بخواندند و زر و گوهر بسيارى بر او بيافشاندند . چون خاقان چين به ايوان خود رسيد ، فرستادهء مهربانى را برگزيد و سد هميان از گنج درم و بَرده و جامه و بسيارى چيزهاى ديگر براى بهرام بفرستاد و به آن فرستاده گفت : به پيش بهرام جنگاور برو و او را بگوى كه : تو ديگر در نزد ما آبروى بيافتى . اينك بدان كه در پس پردهء ما دخترى است كه افسر تارك بانوان مىباشد . پس اگر آن دخترم را از من بخواهى ، او را به همراه سپاه و كشورم به تو مىسپارم . بهرام كه چنين شنيد ، به دو گفت : روا باشد كه چنين گردد . شاه بر بندگان خود پادشاه است . آنگاه خاقان بفرمود تا دبير به پيش او برود . پس گشادنامهء او را بر روى پرند بنوشتند . خاقان دخترش را به بهرام داد و همهء كشورش به فرمان او درآمدند . سپس جامهء شاهوارى به آيين چين بيآراستند و كلاه و كمر فراوانى بيآوردند . خاقان به بهرام گفت : اينها را به بزرگان و شايستگان ايرانى ببخش .\r\nبهرام نيز از آن پس هيچ كارى بجز خوردن و داد و شكار نداشت و اندوه گردش روزگار را نمىخورد . همهء آن بزرگان گردنفراز چينى به بهرام نيازمند بودند و همهء مردمان چين به دو مىگفتند : ما بنده هستيم و از براى توست كه در گيتى زنده مىباشيم .\r\nآگاهى يافتن خسرو پرويز از كار بهرام و نامه نوشتن به خاقان\r\nبهرام پيوسته مىخورد و مىبخشيد و همگان بر او آفرين مىكردند . تا اين كه به ايران و نزد آن پادشاه دليران آگهى رسيد كه : بهرام بىآن كه رنجى برده باشد ، پادشاهى و گنجش از تو بيشتر است . شاه ايران از انديشهء او پر از درد گشت و دلش\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nاز كردار او پيچان شد . پس پيوسته با بزرگان بر بيش و كم آن كار به سگالش پرداخت .\r\nدر شبى تيره بفرمود تا دبير به پيش او برود . پس سر خامه را بسان پيكان تيرى بساخت و چنان نامه‌اى براى خاقان چينى بفرستاد كه گويى آن را بجاى خامه با دشنه بنويساند . نخست بر كردگار توانا و دانا و پروردگار آفرين بكرد . آن برآورندهء خورشيد و كيوان و ماه ، آن نشانندهء شاه بر تخت شاهى ، آن گزايندهء هر كه بدى بجويد و فزايندهء دانش ايزدى . بدان كه چون بگويى كه يزدان يكى است و او را هيچ يار و همتا و انبازى نيست ، ديگر از نادانى و ناراستى و كژّى و كمى و كاستى روى تابيده باشى . هر كسى كه جوياى نيكى باشد ، آن را بيابد و مباد كسى كه دست به بدى بشويد . هر كسى كه راه يزدان را برگزيد ، ديگر بايد سر از ناسپاسى بپيچد . اينك بدان كه شاه ايران را بنده‌اى ناسپاس بود كه نه مهتر خود را مىشناخت و نه يزدان را . مرد ناچيز و بىمايه و بىپدر و بينوايى بود كه پدرم او را بركشيد . اكنون كردار او در گيتى و در ميان مهتران و كهتران نهان نمىباشد . هيچ مايه‌ور و يا كسى كه بسيار خردمند بود ، او را به پيش خود نپذيرفت . ليك چون به نزد تو آمد ، تو او را بپذيرفتى و همچون پر مايگان دستش را بگرفتى . پس بدان كه هيچيك از راستان اين را نمىپسندند و من نيز با اين كار همداستان نيستم . تو نيز نبايد كه نام خود را بىبر سازى و آرامش خود را به بهرام بفروشى . چون اين نامه را به نزد تو بيآورند ، نيك بيانديش و بدان كه اگر پاى آن بنده را در بند آورى و به سوى ما بفرستى ، سودمند باشد . و گرنه سپاهى از ايران به توران مىفرستم و روز روشن را بر شمايان سياه مىسازم .\r\nچون آن نامه به نزديك خاقان رسيد و آنگونه گفتار خسرو را بشنيد ، به فرستاده گفت : چون پگاه فردا به درگاه ما بيآيى ، پاسخ نامه را بخواه . فرستاده كه چنين ديد ، با دلى پر شتاب برفت . ديگر از آن پس هيچ جاى آرام و خوابى نبود . بدين گونه آن شب را بگذرانيد تا اين كه چون شمالهء درخشان خورشيد را بديد ، به درگاه خاقان چينى دويد . خاقان نيز در همان هنگام دبير را با خامه و مشك و پرند چينى بيآورد و\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nدر پاسخ آن نامه چنين گفت : آفرين بر كردگار گيهان . بدان كه من آن نامه را بخواندم و سپس فرستاده را در پيش خود بنشاندم . اينك تو با بندگانت بدين سان سخن بگوى .\r\nهمانا كه بر آن خاندان كهن زيبنده نباشد كه كهتر را از مهتر باز نشناسند . آگاه باش كه همهء چين و توران از آن من است و فرمان من در هيتال نيز روا مىباشد . من از آن هنگامى كه بوده‌ام ، هرگز پيمان شكن نبوده‌ام . پس با من چنين سخنى مگوى . بدان كه چون من دست بهرام را در دست بگيرم و سپس پيمان خود را بشكنم ، ديگر مردم مرا از آب پاك نخواهند خواند . من بجز از يزدان پاك ، از هيچكس ديگرى بيم ندارم . اينك اگر بخواهى كه بر بزرگيت افزوده گردد ، بدان كه اگر خِرد داشته باشى ، بيشتر شايسته خواهى بود . آنگاه خاقان بر آن نامه مُهر بنهاد و به آن فرستاده گفت :\r\nبايد همچون باد به روى .\r\nفرستاده نيز در كمتر از يك ماه آن راه را بپيمود و به نزديك شاه ايران بيآمد . چون شهريار آن نامه را بخواند ، بر خود بپيچيد و از آن روزگار بترسيد . پس كسى را بفرستاد و ايرانيان را به نزد خود بخواند و همهء سخنان خاقان را به ايشان بگفت . آن نامه را نيز به ايشان نشان بداد . چون بزرگان آن نامه را بخواندند ، در انديشه فرو رفتند . سرانجام گفتند : اى فرّ تخت شاهى و تاج كيانى ، چنين كارهايى را بر دل خود آسان مگير و با پير خردمندى به سگالش بنشين . بدان كه چنين كارى با نامه به پايان نمىرسد . پس آن شمالهء فرّ كهن را تيره مگردان . مرد پير و خردمند و گويا و پهلوان و دبيرى را از ايران برگزين تا از اينجا به نزد خاقان برود و با او سخن بگويد و خواست او را نيز بشنود و به خاقان بگويد كه بهرام در روز نخست چه كسى بود و پس از رسيدن به پهلوانى جوياى چه شد و چون سرانجام كارش راست گشت ، شاه را براى خود همچون بنده‌اى بخواست . [ اينك تو اى شاه 
  ] بدان كه چون اين كار در يك ماه درست نگردد ، شايد به يك سال نيز كشيده شود . زيرا چون بهرام داماد خاقان باشد ، ديگر بدگويى از او آسان نخواهد بود . بايد بسيار با چرب زبانى سخن گفت و هيچكس نبايد از اين كار آگه شود .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nسپاه آراستن خاقان چين\r\nاز سوى ديگر ، چون بهرام بشنيد كه كسى از ايران براى خاقان نامه‌اى برده است ، شتابان به نزد خاقان چين آمد و به دو گفت : اى مهتر با آفرين ، شنيدم كه آن فريبكار بدهنر پيوسته نامه‌هايى مىسازد . پس اينك سپاهى از دلاوران چين برگزين تا ايران زمين از آن تو گردد . من با شمشير خود ايران و روم را مىگيرم و تو را در آن سرزمين ، شاه مىخوانم . ديگر از آن پس پاسبانان ايران زمين در شب به نام تو لب خواهند گشود . سر آن خسرو بدهنر را نيز از تن جدا مىسازم . همانا كه نه سرى از ايشان بماند و نه پاى . چون من كمر به كهترى [ تو 
  ] ببندم ، ديگر تخم ساسانيان را از بُن مىكَنم .\r\nخاقان كه اين سخنان را بشنيد ، پر از انديشه گشت و دلش از آن همه انديشه به سياهى بيشه شد . پس پيران و سخنگويان و دانايان و يادگيران را به نزد خود بخواند و آنچه را كه بهرام گفته بود ، به ايشان بگفت و همهء رازها را آشكار بكرد . سرانجام از آن فرزانگان و خويشاوندان نزديك و نيز آن بيگانگان چنين پاسخ يافت كه : بدان كه اين هم كارى ناچيز و آسان و هم دشوار است . چرا كه روزگار دودمان ساسان ديگر بسر آمده است . ليك چون بهرام اين سپاه را براند و هم دوستداران بسيارى در ايران داشته باشد و هم او را خويشاوند و يارى چون خاقان باشد ، اين كار زود به بخت تو برخواهد آمد . پس بايد سخنان بهرام را بشنوى .\r\nخاقان كه چنين شنيد ، دلش تازه گشت و بخنديد و ديگرگون شد . همهء آن پهلوانان بر اين نهادند كه بايد دو مرد جوان را برگزينند كه زيبندهء مهترى باشند و آن رنج را بر خود همواره سازند و سپاه را برانند . در چين دو سركش با اين نشانه‌ها به نام حسنوى و زنگوى بودند . پس خاقان كسى را بفرستاد و آن پهلوانان را به نزد خود بخواند و از براى دينار دادن به سپاهيان در ديوان لشگر بنشاند و به آن دو گفت : در\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nروز نبرد هوشيار باشيد و هميشه ، چه به هنگام شادى و چه به گاه خشم ، چشم به بهرام بدوزيد . همهء گذرهاى جيحون را بگيريد و از جيحون خاك را به آسمان برآوريد . آنگاه خاقان سپاه دلاورى از نامداران و شيران پهلوان را به ايشان سپرد .\r\nسپس از درگاه بهرام آواى كوس برآمد و ديگر رخسار خورشيد از آن همه گَرد به سياهى آبنوس گشت . بدين سان بهرام در بامداد روز پنجم ماه از چين به ايران روى نهاد .\r\nفرستادن خسرو ، خرّاد برزين را به نزد خاقان و چاره كردن او از كشتن بهرام چوبينه را « 1 » \r\nاز سوى ديگر ، چون به شاه بزرگ ايران آگهى رسيد كه آن گرگ از بيشه به بيرون خراميد و بهرام پهلوان چنان سپاهى بيآورد كه روشنايى را از آسمان ببرد ، شاه ايران به خرّاد برزين گفت : در اين كار ، راهى شدن را بر بودن در خانه برگزين و به سوى آن خاقان بىمايه برو و هر سخنى كه مىدانى و بايسته است ، به او بگوى . همانا كه تو در ايران و انيران ، داناتر هستى و بر گفتار نيز تواناتر مىباشى . آنگاه شاه در گنج را بگشود و چندين گوهر و شمشير و كمر زرّين بيآورد كه خرّاد برزين از ديدن آنها خيره بماند و پيوسته در نهان نام يزدان را بخواند .\r\nچون خرّاد برزين با آن پيشكشها راه چين را در پيش گرفت ، از جيحون راه ديگرى را برفت . چون به نزديك درگاه خاقان رسيد ، مرد گوينده‌اى را برگزيد تا به نزد خاقان برود و به او بگويد كه فرستاده‌اى از نزد شاه ايران به اين بارگاه آمده است\r\n\r\n","description":"","footnote":" ( 1 ) - صاحب تجارب الامم في أخبار ملوك العرب و العجم نام وى را به صورت هرمزد خرّاد برزين ضبط كرده است . ص 337 . ليك ثعالبى اين نام را هرمزد جرابزين آورده است . تاريخ غررالسير ، ص 380 . دينورى نيز هرمزد گرابزين ضبط كرده است . الأخبار الطوال ، ص 128 . ","page_name":" 654 ","page_number":654},
  {"content":"\r\n\r\nخاقان كه چنين شنيد ، تخت را بيآراست و بفرمود تا راه را بگشودند . چون فرستاده به نزديك خاقان رسيد ، زبان خود را گويا ساخت و او را نماز ببرد . آنگاه به او گفت :\r\nهر گاه كه فرمان بدهى ، اين بنده زبان بگشايد . خاقان به دو گفت : همانا كه با زبان شيرين ، دل مردم پير نيز جوان مىگردد . اينك سخنانى را كه سودمند است ، برگوى .\r\nچرا كه سخن هر گاه كه گفته شود ، همچون مغز است و اگر ناگفته بماند ، بسان پوست مىباشد .\r\nخرّاد برزين كه چنين شنيد ، آن گفته‌هاى كهن به يادش آمد . پس نخست بر كردگار توانا و دارندهء روزگار آفرين بكرد . همو كه آسمان و زمين و زمان و توانايى و ناتوانى را بيآفريد . چرخ گردنده را بىهيچ ستونى بيآفريد و در كارش هيچ چون و چرايى نمىباشد . پس آفرين بر آن كسى كه چنين بيآفريد و آسمان بلند و زمين را آفريد . او توانا و دانا و دارنده است و نگارندهء آسمان و زمين مىباشد . آفتاب را بر آسمان و شب و روز و آرام و خواب را بيآفريد . توانايى از آن اوست و ما همگان بنده‌ايم و راستيهاى او را مىگوييم .\r\nيكى را دهد تاج و تخت بلند * يكى را كند بنده و مستمند\r\nنه با آنش مهر و نه با اينش كين * نداند كس اين جز جهان آفرين\r\nكه و مه همه خاك را زاده‌ايم * به بيچاره تن مرگ را داده‌ايم\r\nنخست از جم بلندپايه و شاه تهمورس باآفرين گرفته تا كِى كواذ و همهء نامدارانى كه به ياد داريم همچون كى خسرو و رستم نامدار و به همينگونه تا اسفنديار سرانجام از گيتى تنها دخمه‌اى بهره يافتند و زهر را بجاى ترياك بچشيدند . اكنون بدان كه شاه ايران به تن خود خويشاوند تو است و شادى و اندوه او به كم و بيش تو مىباشد . به هنگام آن شاهان باآفرين ، خاقان چين پدر مادرش بود . اينك در اين روز پيوند ما تازه شد و كارها ديگرگون گشت . پس آفرين يزدان پيروزگر بر تو باد و سر تاج داران ، زمينت بادا . بدين سان خرّاد برزين سخن مىگفت و خاقان به دو گوش سپرده بود .\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nسرانجام خاقان به دو گفت : اى مرد دانش‌فروش ، بدان كه اگر در ايران يك تن نيز همچون تو باشد ، براى ستودن آسمان بس است . سپس خاقان چين جايى را بر روى آن تخت براى او بپرداخت و او را در نزديك خود بنشاند . خرّاد برزين هم به فرمان او آن پيشكشها را پيش آورد و همه را بر گنجور خاقان بشمرد . خاقان كه چنين ديد ، به دو گفت : اگر تو از من چيزى خواهى پذيرفت ، پس بگو تا من نيز اين چيزها را بپذيرم . و گرنه خود تو از پيشكش براى من روشنتر هستى و در گيتى افسر دانايان مىباشى .\r\nآنگاه جاى خرّمى را براى او بپرداختند و همه گونه جامه‌اى برايش بساختند . از آن پس ديگر آن خرّاد برزين همواره بر خوان و در شكار و بزم و ميگسارى به نزديك خاقان و پيوسته در جستجوى هنگامى شايسته بود . سرانجام روزى خاقان را تنها بيافت و با مردانگى به گفتار با او شتافت و به دو گفت : بدان كه اين بهرام ، بدنژاد است و از اهريمن بدكنش نيز بدتر مىباشد . كارآزمودگان را به چيز و خواسته‌هايى مىفروشد كه ارزش گفتن نيز ندارند . هرمزد تاجور او را بركشيد و از خورشيد نيز ارجمندتر بساخت . تا پيش از آن هيچكس در گيتى نام او را نمىدانست ، ليك آنگونه كامش از گيتى برآمد . سرانجام چون فرمانروا شد ، سر از فرمان و پيمان او بپيچيد و سر خود را به شاهنشاهى برافراخت و گفت : همهء ايران و انيران از آن من است . اكنون بدان كه او اگر چه با تو خوبيهاى بسيارى كند ، ليك سرانجام پيمان خود را با تو نيز - همچنان كه با شاه ايران بشكست - خواهد شكست . نه شاه پرست است و نه يزدان پرست . پس اگر او را به نزديك شاه ايران بفرستى ، با اين كار خود سر شاه ايران را به ماه برخواهى آورد . از آن پس همهء چين و ايران از آن تو خواهد بود و هرجا را كه بخواهى نشستنگاه خويش خواهى ساخت . ليك چون خاقان اين سخن را بشنيد ، خيره گشت و چشمانش از ديدار او تيره شد . پس به دو گفت : اين گونه سخنانى مگوى . زيرا با اين كار ، آبروى خود را در نزد ما تيره خواهى ساخت . بدان كه من بدانديش و پيمان شكن نيستم . زيرا تنها نساجامهء پيمان شكن ، خاك خواهد بود .\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nخرّاد برزين كه اين سخن را از خاقان بشنيد ، ديگر بدانست كه آن تازگى ، كهن گشت و بهرام او را به ايران اميد داده است و هر سخنى كه او بگويد ، همچون باد و بيد خواهد بود . پس چون از خاقان نااميد شد ، با بيچارگى به سوى خاتون برفت .\r\nپيوسته جويا بود تا ببيند كه آيا چه كسى در نزد اوست كه بتواند جان تاريكش را روشن بسازد . سرانجام كدخدايى را بيافت و با او به رفت و آمد پرداخت و سخنان خسرو را براى او ياد بكرد و دل آن مرد بىكيش را از براى آن شاد ساخت . به دو گفت :\r\nمرا يارى كن تا در نزد خاتون ، دبير او گردم . آن كدخداى كه چنين شنيد ، به خرّاد برزين چاره‌گر گفت : بدان كه آرزوهاى تو از او برآورده نخواهد شد . زيرا كه بهرام چوبينه داماد اوست و مغز و پوست بهرام از اوست . تو خودت مردى دبير هستى .\r\nپس چاره‌اى بساز و در بارهء اين كار با باد نيز راز مگشاى .\r\nخرّاد برزين كه چنين شنيد ، انديشهء او را بىپايه يافت . در آن هنگام پير مرد تُركى به نام قلون بود كه تركان ، او را زبون مىداشتند . همواره پوستين مىپوشيد و خوراكش تنها از كشك و ارزن بود . آنگاه كه مقاتوره به زارى به دست بهرام كشته شد ، دل قلون از آن درد ، جوشان و شب و روز از آن اندوه ، خروشان بود . او خويشاوند مقاتوره و دلش از بهرام پر از درد و دود بود . هميشه كين او را در دل داشت و زبانش از نفرين به او بسته نمىشد . پس خرّاد كسى را به نزد او بفرستاد و او را به پيش خود بخواند و در آن جايگاه نامور بنشاند و به او درم و دينار و پوشاك و خوراك بسيار بداد . از آن پس هر گاه كه خرّاد برزين بر خوان مىنشست ، او را نيز مىخواند و در كنار آن نامداران مىنشاند . خرّاد برزين ِ بسيار دانا و شكيبادل و زيرك و كاردان همواره پر از انديشه بود . ليك چون در روز و شب به پيش خاقان مىرفت ، پيوسته خاموش بود . ولى از سوى ديگر ، با كدخداى سراى خاتون چينى در جستجوى يافتن راهى به سوى خاتون بود . آن پير مرد به خرّاد برزين مهتر گفت : تو مرد دبير و سرافرازى هستى . ليك اگر از پزشكى بهره‌اى داشتى و از براى آن پر آوازه بودى ، شايد به پيش او راه مىيافتى . چرا كه دختر خاتون بيمار گشته است . خرّاد\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nبرزين كه چنين شنيد ، به دو گفت : مرا اين دانش نيز هست . پس چون بگويى به اين كار بپردازم . كدخداى كه چنين شنيد ، به پيش خاتون دويد و به دو گفت : بدان كه پزشك داناى تازه‌اى بيآمده است . خاتون با شنيدن اين سخن به كدخداى گفت :\r\nشادان زندگانى كن و نوش بخور و زود او را به اينجا بيآور . كدخداى نيز به پيش خرّاد برزين آمد و به دو گفت : اين راز را بايد نهان بدارى . پس به پيش او برو و نامت را مگوى و خود را بسان پزشكى تازه روى نشان بده . خرّاد برزين چاره‌گر نيز به نزديك خاتون برفت و جگر بيمار او را تباه شده يافت . پس بفرمود تا آب انار و ترهء جويبارى كه آن را كاسنى مىخوانند ، بيآورد و خواست تا با آنها تپش مغز او را فرو نشاند .\r\nبدين سان به فرمان يزدان پس از گذشت هفت روز آن دختر بسان ماهى گيتىفروز گشت . خاتون كه چنين ديد ، از گنج خود يك هميان دينار و پنج دست جامهء زربافت بيآورد و به دو گفت : اين چيزهاى ناسزاوار را بگير و هر چيز ديگرى هم كه مىبايد ، از من بخواه . ليك خرّاد برزين به دو گفت : اينها را در نزد خود نگاه بدار . بدان كه من هر گاه كه مرا چيزى به كار آيد ، از تو بخواهم .\r\nفرستادن خرّاد برزين ، قلون را به نزد بهرام چوبينه\r\nاز سوى ديگر بهرام چوبينه كه روان گشته بود ، برفت تا اين كه به مرو رسيد . پس سپاهيان خود را همچون پَر تذرو بيآراست و كسى را به نزد خاقان فرستاد و به دو گفت : مگذار كه هيچكس از تركان و چينيان به ايران زمين آيد تا از ما به خسرو آگهى برساند و با اين سخن براى او پيشكشى نو بيآورد . خاقان چين كه چنين شنيد ، جارچى را بفرستاد تا جار بزند كه : اگر كسى بىمُهر ما به ايران زمين برود ، سوگند به يزدان كه ميانش را به دو نيم خواهم ساخت .\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nخرّاد برزين نيز در آنجا بود و همواره اين رازها را نگاه مىداشت . روزى قلون را به نزد خود بخواند و او را بر آن جايگاه نامور بنشاند و به دو گفت : تو خود دانى كه هيچكس در گيتى دل بىاندوه ندارد . تو پيش از اين نان جو و ارزن و پوستين را بسيار از هر كسى در چين مىجستى . ليك اكنون ديگر همهء خوردنيهاى تو نان و بره گشته و جامه‌هاى نيكو مىپوشى . چندى چنان بود و اينك نيز چنين است . چه نفرين بشنيدى و چه آفرين ، هرچه بود آن روزگار تو بگذشت و روز و شبهاى بسيارى را بر كوه و دشت بودى . اكنون كار بيمناكى براى تو دارم كه يا از آن تخت خواهى يافت و يا خاك تيره . من از خاقان چين براى تو مُهرى مىگيرم و تو شتابان چنان از اينجا برو كه گويى زمين را درمىنوردى . بايد كه به نزديك بهرام به روى و فراوان در مرو باشى و همان پوستين سياه را بپوشى . ليك كاردى بستان و با خود به آن راه ببر و درنگ بكن تا در روز بيستم در بهرام روز به درگاه آن مرد گيتىفروز به روى . چرا كه او آن روز را به اختر ، شوم مىدارد و ما سالهاى بسيارى است كه از اين كار آگاه هستيم . او نمىخواهد كه در آن روز كسان بسيارى در پيشش باشند و ديباى چينى بر تن مىكند . پس تو برو و او را بگوى كه مىخواهم از سوى دختر خاتون پيامى به آن مهتر شادكام برسانم . آن كارد را نيز برهنه در آستين خود نگاه بدار تا تو را به تنهايى به نزد خود بخواند . چون به نزديك چوبينه به روى ، بگوى كه آن دختر سرفراز به من رازى را گفت و از من خواست تا آن را از بيگانگان بپوشانم . آنگاه چون بهرام به تو بگويد كه آن چه رازى است ؟ تو بشتاب و به نزديك بهرام برو و آن كارد را بر او بزن و سراسر ناف او را از هم بدر . سپس اگر بتوانى راهى بيابى ، از آنجا بگريز . بدان كه هر كسى كه آواى او را بشنود ، از پيش سپهبد به آخور مىدود . يكى به سوى بوب و يكى به سوى گنج دست مىيازد و از براى آن كشتن به تو هيچ رنجى نخواهد رسيد .\r\nاگر هم تو را بكشند ، خودت كارآزموده هستى و همهء نيك و بدها را خودت پسنديده‌اى . ليك بدان كه كسى به تو نخواهد پرداخت تا بر تو در آن هنگام بدى رساند . پس اگر بدين سان از كشته شدن رهايى يافتى ، گيتى را خريده و بهاى آن را\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nداده باشى . ديگر شاه پيروز ايران به تو شهرى را مىدهد و از گيتى تو را بهره‌مند مىسازاند « 1 »  .\r\nقلون كه چنين شنيد ، به آن مرد دانا گفت : اكنون ديگر مرا نيازى به رهنمون نيست . ساليان زندگانى من به سد رسيده است . پس تا به كِى مىخواهم با اين بيچارگى خود را بكشانم ؟ تن و جان من برخىِ تو باد ، چرا كه به گاه بيچارگى ، تو مرا نان بدادى .\r\nخرّاد برزين كه چنين شنيد ، از آن خانه بدويد تا به پيش خاتون رسيد . پس به دو گفت : ديگر هنگام آرزوى من از تو رسيد . اى زن نيكخو ، اكنون آرزويم را به تو مىگويم . بدان كه كسان من در آن سوى در بند هستند . پس سزاوار باشد كه پايم را بگشايى . براى من از خاقان مُهرى بگير و با اين كار خود چنان بدان كه جانم را به من بخشيده‌اى . خاتون به دو گفت : خاقان مست بخفته است . پس بايد كه گِلى بر آن نگين او در دستش بنهم . خاتون از خرّاد برزين گِل مُهر بخواست و از سراى خود به بالين خاقان مست بيآمد و بىدرنگ آن گل را بر روى نگين او بگذاشت و بيآمد و به آن مرد گوينده بداد « 2 »  .\r\nمرد دبير كه چنين ديد ، بر او آفرين بكرد و بيآمد و آن را به آن مرد پير بسپرد .\r\nكشته شدن بهرام چوبينه به دست قلون\r\nبدين سان قلون آن مُهر را بگرفت و بسان تذرو از شهر كُشان به مرو آمد و در آنجا بود تا اين كه روز بيستم ، بهرام روز ، برسيد كه بهرام آن را پدرام نمىداشت . بهرام در\r\n\r\n","description":"","footnote":" ( 1 ) - ثعالبى مىنويسد كه 50 هزار درم به آن قاتل دادند و گفتند 50 هزار درم ديگر نيز پس از قتل به او خواهند داد . تاريخ غررالسير ، ص 382 .  ( 2 ) - گِل مُهر همان گِل مختوم ( طين مختوم ) يا تِرِشيريل است كه آن را طين البحيره نيز مىناميدند زيرا آن را از محلى آبگير استخراج مىكردند . گِلى است سرخ رنگ و بسيار املس و از براى آن به آن مختوم مىگويند كه زود نقش مىپذيرد و شكل مُهر را به خود مىگيرد زيرا بسيار نرم و لطيف است . لغت‌نامه دهخدا ، ماده گل مختوم . ","page_name":" 660 ","page_number":660},
  {"content":"\r\n\r\nآن روز تنها با يك بنده در خانه بود و انار و سيب و گلابى در كنار خود نهاده بود .\r\nقلون به تنهايى به درگاه او رفت و به دربان گفت : اى نامجوى ، بدان كه من فرستاده‌اى از سوى دختر خاقان هستم و جنگاور و يا ايرانى نيستم . آن زن پارسا به من رازى گفت تا آن را به اين پادشاه بگويم ، زيرا كه بيمار و آبستن است . اينك باشد كه او را آگاه سازى تا اين پيام را به آن مهتر تاجور و نيكنام برسانم . پرده دار گرامى كه چنين شنيد ، دوان به در خانهء پهلوان برفت و بگفت : بدان كه فرستادهء بدنشانى با پوستينى بر تن بيآمده است و مىگويد كه پيامى را از سوى دختر خاقان براى اين مهتر شادكام آورده‌ام . بهرام با شنيدن اين سخن به دو گفت : او را بگوى كه از در خانه روى خود را به من بنمايد . پس قلون به نزديك در آمد و سر خود را از شكاف در خانه نشان بداد . چون بهرام او را كه پيرى بد و سست و زار بود ، بديد ، به دو گفت : اگر نامه‌اى دارى ، بيآور . قلون گفت : اى شاه ، تنها پيامى است و بس . ليك نمىخواهم كه اين سخن را در پيش هيچكس بگويم . بهرام گفت : پس زود به درون آى و آن سخن را نهانى در گوش من بگوى و ديگر بهانه مجوى . قلون كه چنين شنيد ، با كاردى در آستين برفت . ديگر آن كژّى و كاستى پديدار شد . چون برفت تا آن راز را به گوش او بگويد ، دشنه را بزد و خروشى از آن خانه برخاست « 1 »  .\r\nهمين كه بهرام گفت : آه ، مردم از راه به نزديك شاه دويدند . پس بهرام گفت : زود او را بگيريد و بپرسيد كه آيا چه كسى راهنماى او در اين كار بود . پس همهء كسانى كه در آن سراى بودند ، برفتند و آن پير را كِشان كشان بيآوردند . همهء آن كهتران از او برآشفتند و با سيلى و مشت بر او بكوبيدند . ليك قلون پيوسته از نيمهء آن روز تا نيمه شب سيلى بخورد و هيچ لب نگشود . تا اين كه سرانجام دست و پايش شكسته شد « 2 »  و او را بدانگونه در ميان آن\r\n\r\n","description":"","footnote":" ( 1 ) - ثعالبى ، تاريخ غررالسير ، ص 383 - 380 يعقوبى ، تاريخ يعقوبى ، ج 1 ، ص 210 بلعمى ، تاريخ بلعمى ، ج 2 ، ص 1088 - 1087 مسكويه ، تجارب الامم ، ج 1 ، ص 194 تجارب الامم في أخبار ملوك العرب و العجم ، ص 339 مجمل التواريخ و القصص ، ص 78 طبرى ، تاريخ طبرى ، ج 2 ، ص 733 دينورى ، الأخبار الطوال ، ص 129 - 128 .  ( 2 ) - ثعالبى مىنويسد كه آن قاتل را پاره پاره كردند . تاريخ غررالسير ، ص 383 - 382 . ليك دينورى در خبرى متفاوت مىنويسد كه چون مرد قاتل خنجر را به بهرام چوبينه زد و شكم او را دريد ، بيرون آمد و بر مركب خود سوار شد و رفت . چون ياران بهرام پيش او آمدند ، ديدند كه خون از شكم او روان است و او جامه‌اى در دست دارد و خون را پاك مىكند . با ديدن او در آن حال ، مبهوت شدند و گفتند : چرا ما را نخواندى تا او را بگيريم ؟ گفت : سگى بود كه او را به كارى واداشته بودند و آن كار را انجام داد . وانگهى چون سرنوشت و تقدير فرا رسيد ، گريز و پرهيز سودى نبخشيد . الأخبار الطوال ، ص 129 . ","page_name":" 661 ","page_number":661},
  {"content":"\r\n\r\nسراى بيافكندند و خودشان با جگرى خسته و پر گداز به نزد بهرام بازگشتند . از تن بهرام زخمى خون مىرفت و لبانش پر از باد و رخسارش به رنگ لاژورد گشته بود .\r\nدر همان هنگام خواهرش بيآمد و موهاى سرش را بِكَند . سر بهرام زخمى را در كنار خود نهاد و به زارى مىگفت : اى سوار دلير كه نرّه شير نيز با ديدنت بيشه را رها ساخت ، چه كسى اين ستون گيتى را از جاى خود ببرد و چه كسى به اين انديشهء بد ، راهنماى گشت ؟ الا اى سوار سپهبد تن ، اى گيتىستان بىباك و شيراوژنى كه نه شاه پرست هستى و نه يزدان پرست . چه كسى توان پيلوار اين سپهبد را بجست ؟ الا اى كه سرت از كوه بلند نيز برتر بود ، چه كسى بيخ تو را از اين درياى خوشاب بِكَند ؟ چه كسى چنين كلاه بزرگى را به خوارى بيافكند ؟ چه كسى اين درياى ژرف را با خاك بيآكند و چه كسى كوه روان را در مغاك بيافكند ؟ اكنون ما بيگانه و تنها و بىيار و دوستى هستيم و با خوارى در شهر ديگران مانده‌ايم . پيوسته مىگفتم اى مهتر انجمن ، شاخ راستكارى خود را از بُن مكَن . چرا كه اگر دخترى نيز از دودمان ساسان برجاى بماند و افسرى بر سر نهد ، باز هم همهء مردمان كشور بندهء او مىشوند و تاج فرخنده‌اش تا به آسمان خواهد رسيد . همهء مردم ايران از او فرمان خواهند برد و هرگز دل خود را از آن دودمان دور نسازند . ليك سپهدار آن پندها و سخنان سودمند مرا نشنيد . اكنون تو از براى اين كرده‌ها پشيمان تر هستى و جان گناهكار خود را به پيش يزدان مىبرى . همانا كه به اين خاندان بزرگ ، بد رسيد و ما همچون ميشى گشتيم و دشمن بسان گرگ شد .\r\nچون بهرام زخمى گفتار خواهرش را بشنيد و آن دل و انديشهء هوشيار او را با آن رخسار به ناخن زخم خورده و موى كنده و دل و ديدهء پر خون و روى پر خاك بديد ، با\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nزارى و سستى زبان بگشود و گفت : اى خواهر پاك زاد ، همانا كه پند تو هيچ همتايى نداشت . ليك اين روزگار من بود كه بسر آمد . چون مرا ديو ، راهبر بود ، هيچ پندى بر من كارگر نبود . بدان كه هيچ شاهى از جمشيد - كه گيتى از او با بيم و اميد بود - برتر نبود . ليك او نيز سرانجام از براى گفتار ديوان از راه بگشت و گيتى را بر خود سياه ساخت . كِي كاووس بيدار ، آن شاه نيك اختر و نيك پِى نيز از براى گفتار ديو پليد بود كه تباه گشت و خودت بديهايى را كه به او رسيد ، شنيده‌اى . به آسمان مىرفت تا آسمان و پراكندن ماه و خورشيد را ببيند . پس بدان كه مرا نيز ديو ، گمراه ساخت و دست مرا از هر خوبى كوتاه بكرد . اكنون از هر بدى كه كردم ، پشيمانم و سزاوار باشد كه يزدان بر من بخشايش آورد . سرنوشت من چنين بود . پس ديگر چرا اندوه آن كرده‌هاى كهن را بخورم ؟ اكنون ديگر آب از سرم بگذشت و همهء آن اندوهها و شادمانيها باد گشت . سرنوشت چنين بود و همان نيز بشد . چرا كه سرنوشت نه هرگز مىكاهد و فزون مىگردد . آن پندهاى تو نيز براى من يادگار است و سخنانت برايم همچون گوشوارى مىباشند . اينك كه ديگر كار بيداد و داد بسر آمد ، ديگر از آن سخنهاى خود به نزدم هيچ ياد مكن . از اين پس شمايان روى خود را به سوى يزدان گردانيد و به آن بخت خندان پشت كنيد . پروردگار گيهاندار در همهء بديها براى ياريتان بس باشد و اندوه و شادى خود را به هيچكس نگوييد . همانا كه بهرهء من از گيتى بجز اين نبود و اكنون كه روزگارم بسر آمد ، از اين سراى رفتنى هستم . آنگاه بهرام به يلان سينه گفت : همهء سپاهيان را به تو سپردم « 1 »  .\r\nپس بخت بيدار بخواه . به اين خواهر من كه زن نيكى مىباشد ، بنگر و بدان كه او در گيتى براى سگالشگرى تو بس باشد . هيچيك از ديگرى جدا مباشيد و هرگز مباد كه ميان شاميان جدايى افتد .\r\nديگر چندان بر اين سرزمين دشمن نمانيد . زيرا كه من رفتم و ديگر از تخت شاهى سير گشتم . همگى يك سره به پيش خسرو برويد و با او سخن گوييد و گفتارش را\r\n\r\n","description":"","footnote":" ( 1 ) - دينورى مىنويسد كه بهرام ، برادرش - مردان سينه - را جانشين خود كرد و از يارانش خواست تا از او اطاعت كنند . الأخبار الطوال ، ص 129 . ","page_name":" 663 ","page_number":663},
  {"content":"\r\n\r\nبشنويد . اگر شاه شمايان را بيآمرزد ، بجز او را خورشيد و ماه نخوانيد . درودهاى فراوان مرا به گردوى برسانيد و آنچه كه رخ داده ، برايش بگوييد . مرا در سرزمين ايران در دخمه بنهيد و كاخ بهرام را در رى ويران سازيد . من رنجهاى بسيار از خاقان چين بديدم و يك روز نيز نديدم كه آفرين كند . اين پاداش آن رنجهاى من بود كه ديوى را به پرخاش من بفرستد . ليك شايد كه اگر او اين سخن را بشنود ، از آن آگاه نباشد . پس همانا كه اين تنها كار ايرانيان بود و آن ديو نيز در اين ميان ، رهنمون بود .\r\nسپس بهرام بفرمود تا دبير به پيش او آيد و به ناگزير نامه‌اى بنويسد و به خاقان بگويد كه : بدان كه ديگر بهرام با خوارى و زارى و ناكامى درگذشت . اينك تو اين بازماندگان مرا شاد كن و از رنج و بدى دشمن آزاد نگاه بدار . زيرا من هرگز با تو بدى نكردم و همواره راستى و خردمندى بجستم . آنگاه بهرام خواهرش را پندهاى بسيارى بداد و سر گراميش را در بر گرفت و دهان خود را بر بناگوش خواهر نهاد .\r\nليك چشمانش پر از خون شد و جان بداد « 1 »  .\r\nهمگان به زارى بر او گريستند و ديگر با دلى دردمند بزيستند . خواهرش پيوسته از آن درد مىخروشيد و همهء سخنانش را ياد مىكرد . دلش از اندوه او به دو نيم گشت . سپس گاسونهء تنگى از سيم برايش بيآورد و تن جنگيش را با ديبا بيآراست و جامهء كتانى در زير پيراهنش بر تنش كرد و چندان كافور بر او بريخت كه ديگر سرش به زير آن نهان شد .\r\nچنين است كار سراى سپنج * چو دانى كه اندر نمانى مرنج\r\nكه و مهتران خاك را زاده‌ايم * به بيچاره تن مرگ را داده‌ايم\r\n\r\n","description":"","footnote":" ( 1 ) - جوزجانى مدت بودن بهرام در تركستان را 7 سال دانسته است . طبقات ناصرى ، ج 1 ، ص 167 . دينورى مىنويسد كه خاقان دستور داد تا بهرام چوبينه را در قبرستان مسيحيان دفن كنند . الأخبار الطوال ، ص 130 . مسعودى مىنويسد كه بعدها يك مرد بازرگان پارسى ، سر بهرام را به نيرنگ از آن مقبره بربود و به ايران بياورد و آن را در صحن قصر خسرو پرويز بياويختند . مروج الذهب ، ج 1 ، ص 270 . بناى شهر سراب منسوب به بهرام چوبينه است . مستوفى ، تاريخ گزيده ، ص 122 . ","page_name":" 664 ","page_number":664},
  {"content":"\r\n\r\nمخور اندوه و باده خور روز و شب * دلت پر ز رامش پر از خنده لب\r\nآگاهى يافتن خاقان از مرگ بهرام و تباه كردن خان و مان قلون و نواختن خسرو پرويز ، خرّاد را\r\nاز سوى ديگر ، چون خاقان از آنچه كه بر سر بهرام آمده بود ، آگه شد ، ديگر نام خود را برباد رفته و پريشان شده يافت . آن نامه نيز به نزديك خاقان برسيد و فرستاده در آن باره سخن گفت و خاقان بشنيد . پس دل خاقان از آن آگهى پر از درد گشت و ديدگانش پر از خون و لبش لاژوردين شد . از آن كار او در شگفتى بماند و همهء كارآزمودگان را به پيش خود بخواند و آنچه را كه به بهرام پهلوان رسيده بود ، براى او بگفت . هر كسى كه آن سخن را بشنيد ، از درد ، گريان شد . همهء مردم چين بر او به زارى گريستند و بىآتش از آن بيم بريان شدند . آنگاه خاقان همهء آن كار را بازجست تا ببيند كه چه كسى در آن كار گناهكار بوده است . قلون دو فرزند در توران داشت .\r\nچون خاقان از آن كار آگه شد ، آتشى برافروخت و همهء سراى و برزن او را بسوزانيد .\r\nدو فرزند او را نيز در آتش انداخت و همهء چيزهاى ايشان را به تاراج بداد . پس بدانست كه آن كار خرّاد بوده كه همواره كارش فريب و بيداد بود . پس شتران مستى را به هر سوى به جستجوى او فرستاد ليك خرّاد برزين را بدست نيآورد . پيوسته مىگفت : آن سگ چگونه گريخت كه چنين آتشى را به جانمان پيچاند ؟ « 1 »  آنگاه به\r\n\r\n","description":"","footnote":" ( 1 ) - ثعالبى در خبرى متفاوت مىنويسد كه هرمزد خرّاد برزين چون قاتل بهرام را به آن كار واداشت ، پيش از برملا شدن رازش به نزد خاقان رفت و به او گفت : دوست بازرگانم را به ايران فرستاده‌ام تا جامه‌ها و گوهرهاى بايسته‌اى را بياورد تا با پيشكش آن ، آيين چاكرى تو را به جاى آورم ، ليكن گماردهء گذرگاه به فرمان بهرام راه را بر گذريان بسته است و به هيچكس بدون رواديد و مُهر تو دستور گذر نمىدهد . از تو مىخوام فرمان بدهى كه اين را براى من فراهم آورند . خاقان پذيرفت و فرمان داد تا نامه‌اى بنويسند . آنگاه خودش آن را مُهر كرد و به هرمزد داد . هرمزد نيز آن را گرفت و جامهء بازرگانان را پوشيد و كسان و چيزهايى را كه با خود داشت ، همه را به جا گذاشت و به راه افتاد . چون به رودخانه رسيد ، گذرنامهء مُهر شده را به نگهبان پل نشان داد و به او بخشش كرد . نگاهبان نيز بىدرنگ به او اجازهء گذر داد . تاريخ غررالسير ، ص 382 . ","page_name":" 665 ","page_number":665},
  {"content":"\r\n\r\nخاتون پرداخت و گيسوانش را بگرفت و او را از پرده به بيرون كشانيد . همهء گنجهايش را به ايوان آورد و هيچ يادى از رنجهاى او نكرد « 1 »  .\r\nبر همهء بندگانش در چين ، جامه‌هاى كبود بپوشانيد . بدين سان خاقان كه از براى آن كار ، بدنام گشته بود ، چندى را به سوگ بهرام بگذرانيد .\r\nاز ديگر سوى ، چون خرّاد برزين به نزد خسرو رسيد ، آنچه را كه كرده و گفته و شنيده بود ، براى او بگفت . دل پرويز شاه از اين كه ديگر از آن دشمن بدنژاد آزاد گشته بود ، شاد شد . پس درم و پوشيدنى و چيزهاى بسيار ديگرى به تهيدستان ببخشيد . آنگاه نامه‌اى به پهلوى به سوى هر پادشاه و خودكامه‌اى بنوشتند و در آن گفتند كه يزدان دادار و دارنده چه كرد و چگونه از آن دشمن گَرد برآورد . شاه ايران نامه‌اى نيز چنان كه در خور آن شاهى بود ، براى قيصر بنوشت . يك هفته بزم بيآراستند و در هر برزنى ساز و مِى بيآوردند . خسرو چيزهاى بسيارى نيز به آتشكده بفرستاد و براى آن موبدان جامه‌هاى شاهوار ببخشيد . به خرّاد برزين گفت : براستى كه سزاوار باشد كه تاج و تخت خود را به تو دهم . آنگاه دهانش را پر از گوهرهاى شاهوار بكرد و گنجور خسرو سد هزار دينار در پيش پاى او بريخت ، چنان كه جايش تنگ شد . خسرو به او گفت : بدان كه هر كسى كه سر از راه بپيچد ، روز روشن بر او سياه خواهد گشت و همچون بهرام خواهد شد كه سرانجام تُرك پيرى از او گَرد\r\n\r\n","description":"","footnote":" ( 1 ) - دينورى مىنويسد كه خاقان خواست تا خاتون را بكشد ، ليك براى دلبستگى پسرش به او از اين كار منصرف شد . الأخبار الطوال ، ص 130 . ليك طبرى مىنويسد كه خاقان ، خاتون را طلاق داد . تاريخ طبرى ، ج 2 ، ص 734 . ","page_name":" 666 ","page_number":666},
  {"content":"\r\n\r\nبرآورد . همهء موبدان با شنيدن اين سخن بر خسرو آفرين بخواندند و گفتند : كهتران ، زمين را هرگز بىتو نبينند . و هر كسى كه نخواهد چهرهء تو درخشان شود ، همچون بهرام بادا .\r\nنامه نوشتن خاقان به گرديه - خواهر بهرام - و پاسخ آن\r\nآنگاه چون خاقان دل خود را بپرداخت ، ديگر همهء كشور چين از خون بسان گِل شد . روزى گفت : همانا كه از مرد مست تنها كار نادرست سر مىزند . بهرام به آن نامدارى بود و همهء آرامش و كام من نيز از او بود . پس چرا من اكنون اين چنين سست و خوار از كسان آن نامدار بازمانده‌ام . براستى كه هر كسى كه اين را بشنود ، بر من نكوهش مىكند و ديگر از آن پس به سوگند من نمىگرود . اندوه فرزند خردسال او را نخوردم و به خويشاوندان او نيانديشيدم . چون او از راه فرزندمان با ما خويشاوند گشته بود ، پس جان او با مِهر و خِرد با ما پيوسته بود . سپس خاقان به برادرش بفرمود تا به پيش او آيد و با او بيش از اندازه در آن باره سخن راند و به دو گفت : كسان بهرام پهلوان را ببين و بر ايشان آفرين بسيار بخوان و آنها را بگوى كه خود من از براى اين كار ، جگر خسته هستم و تا زنده‌ام از براى آن سوگوار مى باشم . روى كشور را از براى اين كين با خون بشستم . ليك دانم كه هر چند از براى اين درد ، كين بيآورم و آسمان را نيز بر زمين آورم ، باز هم كسى كه خردمند باشد ، مىداند كه هيچكس از فرمان يزدان نخواهد گذشت . اين سرنوشت او بود كه بدانگونه بود و همهء آن كارها از براى جادوى ديو واژگونه بود . اينك بدانيد كه من بر همان سخنانى كه پيشتر بگفتم و بر همان پيمانهاى كهن هستم .\r\nخاقان براى گرديه نامه‌اى جداگانه بفرستاد و در آن گفت : اى زن پارسا و\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nپاك دامن ، براستى كه تو را هم راستى است و هم مردمى . سرشت تو از فزونى است و از كاستى بدور مىباشد . بدان كه من بسيار در بارهء كار تو بيانديشيدم و خِرد با دلم به راز نشست . سرانجام هيچ كدخدايى براى تو بهتر از خودم ، نديدم . پس اين خانهء مرا با خِرد خود بيآراى . من نيز تو را همچون جان و تن خود خواهم داشت و مىكوشم تا پيمانت را نشكنم « 1 »  .\r\nاز آن پس فرمان تو در آن سرزمين روا خواهد بود و هر آنچه بخواهى ، همان كنم . اكنون تو نيز هر سخنى كه دارى ، به پيش اين مرد خردمند بگوى . خِرد را با روان روشن خود همراه ساز و ببين تا چه مىخواهى و مرا از آنچه كه انديشيده‌اى ، آگاه كن .\r\nبرادر خاقان كه چنين شنيد ، بسان قمرى از سرو ، تازان به مرو آمد و به نزديك كسان بهرام رفت و آنچه را كه خاقان به او گفته بود و اين كه او از براى خون بهرام كشته ، آشفته بود ، براى ايشان بگفت . سپس گفت : اى خردمندان پسنديده و كارديده ، همانا كه اين مرگ ناگهانى ، كارى ناچيز نبود و هيچكس در گيتى چنين گمانى نمىبرد . اينك شما را از او مزد بسيار باد و داور دادگر ، يار او بادا .\r\nسپس برادر خاقان آن نامه را پنهانى به خواهر بهرام بداد و همهء آن سخنان خاقان را در بارهء آن پيوند و پند و آن سخنان نيكو در بارهء روزگاران كهن و نو و نيز در بارهء پاكى و پارسايى زن و اين كه او هم اندوهگسار است و هم سگالشگر ، براى او ياد بكرد . مرد جوان بگفت و گرديهء پاك دامن بشنيد و همچنان خاموش بماند . آنگاه چون آن سخنان خاقان خودكامه را در آن نامه بخواندند و خِرد را با دانش يار ساخت ، در دل آهنگ دادن پاسخ آن نامه كرد . پس به دو گفت : من اين نامه را بخواندم و خِرد را در كنار خود بنشاندم . همانا كه خاقان با اين كار خود ، چنان كرد كه همهء پادشاهان كارآزموده مىكنند . پس هرگز گيتى از خاقان تهى نماند و كلاه بزرگى به او شاد بادا . دلش از اندوه ، خسته مباد و اميد گيتى نيز از او گسسته مبادا . اينك\r\n\r\n","description":"","footnote":" ( 1 ) - طبرى مىنويسد كه خاقان از كرديه خواست تا همسر برادر خاقان به نام نطر شود . تاريخ طبرى ، ج 2 ، ص 734 . ","page_name":" 668 ","page_number":668},
  {"content":"\r\n\r\nبدان كه چون همهء ما در كنار هم بنشينيم و اين نامه را بخوانيم ، هر كسى كه بزرگ است و خِرد دارد ، به اين آرزو بنگرد و در بارهء آن بيانديشيد . ليك اكنون اين دودمان ما يك سره پر از شيون است و هنگام گفتن چنين سخنى نمىباشد . من نيز نمىخواهم كه به ايران بروم و همانا كه هيچ چيزى براى يك زن پاك بهتر از شوهر نمىباشد . ولى اگر من به اين زودى به آن راه بيآيم ، آيا آن شاه خردمند به من چه خواهد گفت ؟ چون به هنگام سوگ ، آهنگ شادى بكنم ، كارى از سر پارسايى و رادى نخواهد بود . خردمندان مرا بىشرم خواهند خواند و خود خاقان نيز مرا بىآزرم خواهد دانست . پس هرچه از گويندگان بايد بشنوم ، مىشنوم ، تا ببينم كه چه خواهد شد . بدان كه چون چهار ماه از اين سوگ بگذرد ، سوارى را به نزديك شاه مىفرستم و همه را در نامه‌اى مىگويم . اكنون تو از اينجا با شادى برو و اين پيامى را كه دادم ، به خاقان بگوى . سپس گرديه پيشكشهاى فراوانى به آن فرستاده بداد و آن مرد كارآزموده نيز با شادى از مرو بازگشت .\r\nسگالش گرديه با پهلوانان خويش و گريختن از مرو\r\nسپس آن زن جوان و خردمند به آرامى با سگالشگران بنشست و به ايشان گفت :\r\nبدانيد كه كار نويى برايم پيش آمده كه جاودانه بر دلم كهن نگردد . خاقان مرا به همسرى خود خواسته و از براى اين همه گونه سخنان خود را بيآراسته است . او بزرگ و شاه و دلير و خداوند سپاه توران است . پس او را از اين باره هيچ آهويى نيست . ليك بهرام پهلوان بيست سال پس از آن كه پدرم بمرد ، مرا بىپدر نگاه بداشت و هر گاه كه كسى مرا از او خواستار مى شد ، مغز سرش از كينه مىجوشيد . تا هنگامى كه آن شير من زنده بود ، هيچكس را از انجمن ياراى اين نبود كه از من ياد\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nكند . ولى اكنون شاه خاقان ، مرد ناچيزى نيست و او را هم دستگاه است و هم نيرو .\r\nليك چون بكوشد كه ميان ترك و ايرانى خويشاوندى پديدار آيد ، سرانجام از اين خويشاوندى و از فريب روزگار ، اندوه و رنج خواهد ديد . بنگريد كه سياوش از افراسياب ، چه بهره‌اى بجز تابش آفتاب يافت . آن جوانى كه هيچكس چون او از مادر زاده نشده بود ، در همان آغاز سر خود را بر باد داد . پسر آن سپهبد نيز چه كرد ؟ از ايران و توران گَرد برآورد . پس اكنون كارى بكنيد تا ما اين سخن را ناگهان ، نهان از تركان به ايران ببريم . من پيش از اين اندوه اين كار را خورده‌ام و نامه‌اى به نزد گردوى فرستاده‌ام تا اين كار ما را بر شاه آشكار سازد و از اين رنج و اندوه ما با او سخن گويد .\r\nپس باشد كه به نيروى يزدان ، چون آن را بشنود ، به اين گفتار چرب من بگرود .\r\nهمه با شنيدن اين سخنان به دو گفتند : تو بانو هستى و پشت و بازوى ايران و چين مىباشى . تو را كوه آهن نيز از جاى نمىجنباند و راهنماى پهلوانان به مردانگى هستى . از مرد خردمند نيز بيدارتر و از دستور دانا ، هوشيارتر مىباشى . ما همگى كهتر هستيم و فرمان از آن تو است .\r\nچون گردوى اين سخن را از ايشان بشنيد ، مهتر ديوان لشگر را بخواند و او را درم بداد و در ايوان بنشاند . سپس بيآمد و همهء سپاهيان را بنگريست و هزار و سد و شست پهلوان را از ميان ايشان برگزيد كه هر يك از ايشان به هنگام جنگ از رويارويى با ده سوار نيز سر نمىپيچيدند . چون به ايشان درم بداد ، به آن سپاه رزمساز گفت : هر كسى كه بر اسپ نشيند ، ديگر نبايد دلش از فراز و نشيب كارها بپيچد و از انبوه سپاه دشمن بترسد . بايد كه به سوى ايران و نزد آن شاه دليران برويم . چرا كه ما در توران ، بيگانه و بىپشتيبان و ياور هستيم و در ميان بزرگان اين چنين سست و خوار مىباشيم . مىخواهم چون شب تيره شود و سر دشمن از خواب ، خيره گردد ، بروم . ليك شمايان از براى اين رفتن دلتنگ مشويد . من چنين مىپندارم كه سپاهى از چينيان به جنگ شما خواهند آمد . پس همگى با ايشان برزميد . ولى اگر چنين آهنگى نداريد ، يك تن نيز از اينجا مجنبيد . سرانجام بر اين\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nنهادند و برخاستند و آهنگ جنگ با چين بكردند . يلان سينه و ايزدگشسپ مهتر به همراه نامداران بر اسپ سوار گشتند . همه مىگفتند : مردن با نام آورى بهتر از زنده بودنى است كه دشمن بر آن شادكام باشد . سپس گرديه به سوى كاروان در دشت برفت و شتر بخواست . بدين سان سه هزار شتر از ميان آنها برگزيد تا بنه را بر آنها بار كنند . آنگاه چون شب تيره شد ، گرديه بسان پهلوانى سرافراز ، با گرزى در دست بر اسپ سوار گشت و برگستوان پر مايه‌اى بر اسپ برافكند و با جوشن و كلاهخود و تيغ پهلوانى ، آن سپاه را در روزهاى درخشان و شبهاى سياه پيوسته همچون باد براند .\r\nفرستادن خاقان ، تُوُرگ را از پس گرديه و كشتن گرديه او را « 1 » \r\nاز سوى ديگر ، بسيارى از سپاهيان بهرام به نزديك خاقان و به يارى او رفتند و از او زينهار بخواستند . پس برادر خاقان به نزد او آمد و به دو گفت : اى مهتر نامور و جنگجوى بايد سپاهى دلاور به ايران كشانيد . چرا كه اكنون سپاهيان بسيارى از من زينهار خواسته‌اند . [ و اگر چنين نكنى 
  ] تا جاودان همهء مردم كشور و سپاهيانت از براى اين ننگ بر درگاه تو خواهند خنديد . سپهدار چين كه آن سخنان را بشنيد ، رنگ رخسارش از خشم ناپديد گشت و به دو گفت : شتاب كن و سپاهيان را بران و ببين كه آيا آن سپاه به كجا رفت ؟ ليك چون به ايشان برسى ، هيچ تندى مكن و نخست با\r\n\r\n","description":"","footnote":" ( 1 ) - نام تُوُرگ - برادر خاقان - توسط طبرى به صورت نطر ضبط شده است . تاريخ طبرى ، ج 2 ، ص 734 . يعقوبى آن را نطرا آورده است . تاريخ يعقوبى ، ج 1 ، ص 211 . مسكويه نيز بُتْر ضبط كرده است . تجارب الامم ، ج 1 ، ص 194 . مسعودى بجاى برادر خاقان ، او را پسر خاقان دانسته است . مروج الذهب ، ج 1 ، ص 270 . ","page_name":" 671 ","page_number":671},
  {"content":"\r\n\r\nسخنان شيرينى با ايشان سخن بگوى تا شايد پشت بدخواه را با اين كار بشكنى . با آنها به خوبى سخن بگوى و ايشان را بنواز و سرشان را به مردانگى برافراز . ولى اگر هيچيك از ايشان آهنگ جنگ با تو كرد . تو ديگر مردانگى كن و درنگ نكن و در مرو از آنها چنان گورستانى بساز كه زمين بسان پَر تذرو بشود .\r\nسپهدار كه چنين شنيد ، به همراه شش هزار سوار برگزيده از تركان جنگاور بيآمد و به روز چهارم به ايشان برسيد . چون آن زن شيردل ، آن سپاه را بديد ، هيچ از ايشان در دل خود ياد نكرد و بسان باد از ميان سپاه به سوى سپاهيان برفت و همهء بنهء سپاه را در پشت سپاه آورد . سپس برفت و جايى را براى نبرد بنگريست . آنگاه آن زن زره برادر را بپوشيد و بر اسپى راهوار سوار گشت . دو سپاه كه جان خود را بر دست نهاده بودند ، در برابر يكديگر رده بركشيدند . پس تُوُرگ - كه خاقان او را گرگ پير مىخواند - به پيش سپاه آمد و به ايرانيان گفت : شايد آن زن پاك به همراه اين انجمن بزرگ نيست . چون گرديه با آن جنگ افزار گران ، بسان جنگاوران ميان بسته بود ، تورگ دلاور او را نشناخت . پس به پيش او رفت و بار ديگر گفت : آيا خواهر آن شاه كشته را در كجا ميان اين سپاه بجويم ؟ مرا با او از روزگاران كهن و نو سخنانى است .\r\nدر همان هنگام گرديه كه چنين شنيد ، به دو گفت : اين من هستم كه اينك بر شير درّنده نيز اسپ مىافكنم . چون تورگ آواى گرديه را بسان شيرى سترگ بر روى آن اسپ جنگى بشنيد ، او را شگفت آمد و گفت : بدان كه خاقان چين از ميان اين پادشاه ، تو را برگزيد تا تو براى او يادگارى از آن بهرام شير و سوار برگزيده باشى . او پيوسته مىگفت : اگر اين سخنم را بشنوى ، پاداش اين نيكويى را بجاى خواهم آورد .\r\nبه من نيز گفت : بشتاب و به او بگوى كه : اگر آنچه را كه گفتم ، نمىپسندى ، با خود چنين بدان كه هرگز آن سخنان را به تو نگفته‌ام . چرا كه من نيز از آنچه كه گفتم ، بازگشتم . ليك اگر تو را آرزوى شوهر كردن نيست ، بدان كه باز هم نبايد از اين سرزمين به روى . آنگاه خاقان به من گفت : بدين گونه با او سخن بگوى و اگر پند تو را نپذيرد ، او را در بند بيآور .\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nگرديه كه چنين شنيد ، به دو گفت : اينك بيا تا از اين رزمگاه و از ميان سپاهيان به كنارى برويم تا من هر سخنى كه گفتى ، تو را پاسخ دهم . تورگ كه چنين شنيد ، از پيش سپاه به پيش آن نامدار سترگ بيآمد . چون آن زن چاره‌جوى او را تنها بديد ، كلاهخود تيره را از سر خود برداشت و روى خود را بگشود و به دو گفت : تو خودت بهرام را ديده‌اى و سوارى و رزم او را پسنديده‌اى . او براى من ، هم پدر بود و هم مادر . ليك اكنون روزگارش بسر آمد . اينك من تو را در رزم ، آزمايش مىكنم . آنگاه اگر مرا سزاوار شوهر كردن يافتى ، بگوى . گرديه ، اين بگفت و اسپ خود را از جاى برانگيخت . ايزدگشسپ نيز از پس او بتاخت . آن سپهدار چينى نيز بتاخت و آن دو شير نبرد با يكديگر برآويختند . خواهر آن پهلوان نامدار با نيزه به نزد آن سوار درآمد و چنان نيزه‌اى به كمربند او بزد كه از گبر و تنش بگذشت . چون تورگ از پشت اسپ به زير افتاد ، جوى خونى به زير او بر روى ريگها روان شد . پس يلان سينه نيز با آن سپاهيان برگزيده اسپ خود را در آن رزمگاه برانگيخت و همهء سپاه چين را شكست بداد و بسيارى را كشته و زخمى بساخت و ديگر چندان كسى بر روى اسپ نماند .\r\nبر سراسر آن دشت ، رود خون روان شد و يكى بىسر بود و ديگرى سرنگون گشته بود « 1 »  .\r\nچون گرديه بدانسان پيروز شد ، سپاه خود را به سوى ايران و به نزد آن شهريار دليران كشانيد . به روز چهارم به آموى رسيد . همانا كه زنى را نديده‌اى كه اين چنين گيتىستان شده باشد . گرديه چندى در آموى بنشست و در آنجا به انديشه پرداخت .\r\nآنگاه با درد ، نامه‌اى به سوى برادر نوشت و او را از هر كارى آگاه ساخت و گفت :\r\nبدان كه در آن هنگامى كه بهرام پهلوان بمرد ، به من و تو مژدهء بسيار داد . پس باشد كه روان او از ما بىآزار باشد . سپس گرديه گفت : اينك تو هر پندى كه از من شنيدى ، به آن شهريار بلند ايران بگوى . او را بگوى كه سپاه گرانى از نامداران و جنگاوران از\r\n\r\n","description":"","footnote":" ( 1 ) - ثعالبى ، تاريخ غررالسير ، ص 385 - 384 طبرى ، تاريخ طبرى ، ج 2 ، ص 734 مسكويه ، تجارب الامم ، ص 194 يعقوبى ، تاريخ يعقوبى ، ج 1 ، ص 211 . ","page_name":" 673 ","page_number":673},
  {"content":"\r\n\r\nپس ما بيآمدند . ليك من چنان به رزم ايشان رفتم كه ديگر از اين پس نه رزم ببينند و نه بزم . اكنون نيز مهتران نامور بسيارى با من هستند و نبايد كه هيچ گزندى بر ايشان آيد . پس من در آموى نشسته‌ام تا شايد اختر فرّخ من برايم پاسخ بيآورد « 1 »  .\r\nكشتن خسرو ، بندوى را به خون پدرش - هرمزد -\r\nاز سوى ديگر ، چون بهرام جنگاور ديگر از ميان برداشته شد ، شاه ايران به آرامش بنشست . ديگر هيچيك از بزرگان را نديد كه با كينه‌جويى با او روياروى شود .\r\nپس روزى به دستور پاكيزهء خود گفت : تا كِى مىتوان انديشه را نهان ساخت ؟ كُشندهء پدرم پيوسته از پيش من مىگذرد و خويشاوند من است . پس چون روان روشنم اين چنين پر از خون باشد ، چگونه مىتوانم پادشاهى كنم ؟ آنگاه خوان بنهادند و خسرو چندى مِى بخورد و در همان روز بندوى را در بند كرد . سپس به راهنماى گفت : هم اكنون دست و پاى او از تنش ببُريد تا ديگر چون بىدست باشد ، ميان به خون كيان نبندد . بدين سان دست و پاى او را ببريدند و او بىدرنگ بمرد و روان پر از خونش را به يزدان سپرد « 2 » \r\n\r\n","description":"","footnote":" ( 1 ) - برخى منابع روايتى كاملاً متفاوت آورده‌اند . بلعمى بدون ذكر هيچ اختلاف و درگيرىاى ميان كرديه و خاقان مىنويسد كه خاقان از كرديه پرسيد كه آيا در آنجا مىماند يا به ايران باز مىگردد ؟ كرديه گفت كه به ايران بر مىگردد . پس خاقان اموال بسيارى به او داد و او را به مداين فرستاد . تاريخ بلعمى ، ج 2 ، ص 1089 . برخى نيز آورده‌اند كه كرديه و يارانش از خاقان اجازه گرفتند كه باز گردند و او نيز اجازه داد و سپاهيان خاقان ، ايشان را تا كنار رود جيحون بدرقه كردند و ياران كرديه به همراه او به سوى سرزمين ديلم رفتند و از ديالمه اجازه گرفتند كه در آنجا بمانند . پس در اين مورد عهدنامه‌هايى نوشته شد و ايشان در همانجا بماندند و به پيشه‌ورى و كشاورزى پرداختند و دهكده‌هايى براى خود بساختند . دينورى ، الأخبار الطوال ، ص 130 تجارب الامم في أخبار ملوك العرب و العجم ، ص 340 .  ( 2 ) - دينورى در شرح كشتن بندوى مىنويسد : خسرو پرويز در فصل بهار به عادت خود به سوى كوهساران حركت كرد كه تابستان را آنجا بگذراند . بندويه هم همراهش بود . چون به حلوان رسيد ، دستور داد براى او در ميدان خيمه‌اى زدند كه بنشيند و گوى و چوگان زدن مرزبانان را تماشا كند . خسرو پرويز بر جايگاه نشست و شيرزاد پسر بهبوذان را ديد كه گوى را بسيار نيكو مىزند و هر بار كه نيكو گوى مىزد ، خسرو پرويز مىگفت : زه سوار ، و گماشتهء شاهى شمرد كه خسرو پرويز صد بار اين آفرين را بر زبان آورد . پس براى شيرزاد حواله‌اى به 400 هزار درم بر بندويه نوشتند كه پرداخت كند ، براى هر آفرين 4 هزار درم . ولى چون حواله را پيش بندويه بردند ، آن را كنار افكند و گفت : خزانه با اين زياده‌رويها پا برجاى نمىماند . چون اين سخن او به اطلاع خسرو پرويز رسيد ، همان را بهانهء فرو گرفتن بندويه قرارداد و به سالار نگهبانان دستور داد برود و هر دو دست و پاى او را جدا كند . سالار نگهبانان براى اجراى فرمان خسرو پيش آمد و در همان هنگام بندويه روى به ميدان مىآمد . دستور داد او را از اسب فرو كشيدند و دستها و پاهايش را بريدند و كنار ميدان با بدن به خون آغشته رهايش كردند . بندويه شروع به دشنام دادن به خسرو پرويز كرد و پدران او را هم دشنام مىداد و از مكر و فريب و پيمان شكنى خاندان ساسانيان سخن مىگفت . و چون سخنان او را براى خسرو پرويز گفتند ، روى به وزيرانى كه اطراف او بودند ، كرد و گفت : بندويه چنين مىپندارد كه خاندان ساسان ، پيمان شكن و فريبكارند ولى خود را در مكر و فريبى كه نسبت به پدر ما - شاه هرمزد - كرد ، فراموش كرده است كه با برادرش بسطام بر او وارد شدند و دستار بر گردنش بستند و به ظلم و دشمنى ، او را كشتند آن هم به خيال آن كه به آن وسيله ، خود را به من نزديك سازند . گويى او پدر من نبوده است . سپس خسرو پرويز سوار شد و به ميدان آمد و از كنار بندويه كه بر سر راه افتاده بود ، گذشت و به مردم دستور داد او را سنگسار كنند . و چنان كردند تا مرد . الأخبار الطوال ، ص 132 - 130 . يعقوبى در روايتى ديگر در بارهء نحوهء قتل بندوى مىنويسد : « چشمان او را كور كرده ، دو پاى او را بريده و او را زنده به دار زد . » تاريخ يعقوبى ، ج 1 ، ص 211 . ليك ثعالبى مىنويسد كه خسرو پرويز فرمان داد تا بندوى را به همان نحو كه پدرش را خفه كرده بود ، خفه كنند . تاريخ غررالسير ، ص 378 . نيز ن . ك . مجمل التواريخ و القصص ، ص 78 . ","page_name":" 674 ","page_number":674},
  {"content":"\r\n\r\nسرپيچيدن گستهم از خسرو پرويز و خواستن او گرديه را\r\nسپس خسرو كسى را به سوى خراسان فرستاد و او را اندرز بسيار بكرد و گفت : با هيچكس در اين باره سخن مگوى و از اينجا به درگاه آن مرزبان برو « 1 »  و به گستهم بگوى كه هيچ درنگ مكن و چون اين نامهء ما را بخوانى ، به اينجا بيا .\r\nچون فرستاده به خراسان و درگاه آن مرد تن آسان رسيد ، فرمان پرويز - آن شاه\r\n\r\n","description":"","footnote":" ( 1 ) - پيشتر ديده شد كه گستهم مرزبان خراسان شده بود . ","page_name":" 675 ","page_number":675},
  {"content":"\r\n\r\nجوان و خونريز - را به او بگفت . گستهم كه چنين شنيد ، همهء سپاهيان پراكندهء خود را گرد آورد و سپاه را براند تا از سارى و آمل به گرگان - آن شهر بزرگان - رسيد . در همانجا بود كه شنيد شاه ايران تند گشته و شبانه به گاه مستى ، برادرش را بكشته است . چون اين سخن را بشنيد ، گوشت از تن پهلوانى خود بِكَند و از پشت آن اسپ زرد رنگ فرود آمد و جامهء پهلوانى خود را چاك بكرد و خروشان خاك بر سر بريخت . ديگر دانست كه شاه مىخواهد او را به كين پدرش تباه سازد . پس چنان خروشان از آن جايگاه بازگشت كه گويى با باد همراه شد . آنگاه سپاهيان پراكندهء خود را انجمن بكرد و به سوى بيشهء نارون « 1 »  بتاخت . چون به نزديكى كوه آمل رسيد ، سپاهيان را به آن بيشه كشانيد . ديگر از براى آن كين ، به هر سو بتاخت و در هرجا كه مردمى بيكار بودند ، همگى از براى نان ، بندهء او گشتند . سپس با آن سپاهيان به جايى كه لشگرگاه شاه بود و گستهم از آن آگاه بود ، پيوسته بر سرشان فرود مىآمد و بر ايشان مىتاخت .\r\nاز سوى ديگر ، چون گردوى به نزد شاه ايران برفت ، بگفت كه خواهرش به همراه آن سپاهيان با آن مرزبانان خاقان چه كرد و در مرو گَرد از ايشان برآورد .\r\nدر همان هنگام گستهم بشنيد كه روزگار بهرام بسر آمد و گرديه نيز به همراه سپاهى بزرگ از پيش آن خاقان نامدار و سترگ برفت و چون سپاهى از پس او به كين خواهى بيآمد ، گرديه با آن نامداران چين چه كرد . پس سپاهيان خود را از براى پذيره شدن ايشان بر اسپ سوار كرد و همچون باد سپاه را از آن بيشه براند . چون گرديه از آمدن او آگه شد ، به همراه نامدارانش از آموى به پيش او رفت . گستهم كه آن سپاه را در ميان راه بديد ، اسپ خود را از ميان سپاه برانگيخت و پر از درد به پيش گرديه آمد و فراوان از براى بهرام اندوه بخورد . آن درد بندوى را نيز به او بگفت و خون بگريست . آنگاه چون يلان سينه و ايزدگشسپ را از دور بديد ، گريان از اسپ به\r\n\r\n","description":"","footnote":" ( 1 ) - بيشهء نارون همان تميشه در طبرستان است . شهيدى مازندرانى ، راهنماى نقشه جغرافيايى شاهنامه فردوسى ، ماده بيشه نارون . ","page_name":" 676 ","page_number":676},
  {"content":"\r\n\r\nزير آمد و به ايشان بگفت كه : شهريار ايران ، بندوى را تباه ساخت و ديگر روزگار من نيز بد شد . گويى شاه از خواهر او زاده نشده و بندوى از براى او تن خود را به كشتن نداده بود . بندوى او را بر خود نيز برتر مىداشت و روان خود را برخىِ خاك او مىساخت . ليك شاه به گاه مستى - چنان كه از نژاد او سزاوار بود - دست و پاى بندوى را ببُريد . اكنون شمايان چه اميدى به دو داريد ؟ زيرا كه او همچون درخت بيدى ، بىبر است . چون يلان سينه را از دور ببيند ، برآشفته مىشود و آن كينه را نو مىكند و مىگويد كه : تو سالار بهرام بودى و از براى او بود كه در گيتى كامروا گشتى .\r\nپس هر كه او را بشناسد ، بهتر است كه از او پرهيز كند و براى گلوى او نيز دشنهء تيز بهتر است . اينك اگر در اينجا با من باشيد ، بر بيش و كم اين كار با يكديگر به سگالش مىپردازيم . پس همهء ايشان كه پند او را بشنيدند ، چون مىخواستند از گزند بدور باشند ، پند او را بپذيرفتند . آنگاه گستهم با گرديه به تيزى سخن گفت و پيوسته كردار بهرام را براى او ياد بكرد . گرديه از شنيدن گفتار او سست گشت و انديشهء نادرستى بر دلش راه يافت . بدين گونه همه در نزد گستهم ماندند و آن انديشهء تاريك او درخشان گشت .\r\nچون چندى بر اين بگذشت ، گستهم گاهى شادمان و گاه اندوهگين بود . پس روزى به يلان سينه گفت : آيا اين زن براى شوهر كردن چه مىگويد ؟ يلان سينه به دو گفت : به او در اين باره مىگويم و دلش را با گفتار خود بسيار مىشويم . آنگاه يلان سينه به پيش گرديه رفت و به دو گفت : همانا كه من تو را زنى سگالشگر در گيتى ديده‌ام . پيش از اين از خاقان دورى گزيدى و سزاوار هم بود كه چنين كنى . چرا كه ايرانيان را مىپسنديدى . ليك اكنون در بارهء گستهم پهلوان - آن خال شاه و سپهبد توانگر و بزرگ و با سپاه - چه مى گويى ؟ گردويه كه چنين شنيد ، به دو گفت : شوهرى كه از ايران باشد ، دودمان ما از برايش ويران نخواهد شد . يلان سينه با شنيدن اين سخن ، گردويه را به گستهم - كه پهلوان دلاور و خسرونژادى بود - بداد . گستهم نيز از آن پس گردويه را بسان تازه سيبى نگاه مىداشت ، چنان كه هيچ نشيبى را از آن\r\n\r\n","description":"","footnote":"","page_name":" 677 ","page_number":677},
  {"content":"\r\n\r\nبلندى نبيند « 1 » \r\nكشته شدن گستهم به دست گردويه به چارهء خسرو پرويز و گردوى\r\nچندى بدين گونه بر اين بگذشت و جان شاه از براى گستهم پر از درد بود . پس روزى برآشفت و به گردوى گفت : اكنون كه ديگر گستهم همسر گرديه شد ، همهء آن انجمن بزرگ نيز به سوى گستهم رفتند و من چنين گمان مىكنم كه او در اين كار ، سگالشگر ايشان بود . كسى از كارآگاهان ما از آمل بيآمد و همهء آنچه را كه نهان بود ، برايمان آشكار بكرد . خسرو بدين سان سخن بگفت تا اين كه شب فرا رسيد و چشم پهلوانان از ديدن ، خيره گشت . چون شماله و مِى بيآوردند و همهء كاخ او را بيآراستند ، شاه آنجا را از بيگانگان تهى كرد و با آن راهنماى بر تخت بنشست . آنگاه گردوى و خسرو همه گونه در بارهء بيش و كم آن كار با يكديگر سخن گفتند . شاه به گردوى گفت : من سپاهيان فراوانى را از اينجا كينه‌خواهانه به آمل فرستاده‌ام . ليك\r\n\r\n","description":"","footnote":" ( 1 ) - دينورى روايت مىكند كه چون گستهم ( بسطام ) به نزد ياران بهرام چوبينه رسيد ، ايشان به او گفتند : چرا بايد خسرو پرويز از تو شايسته‌تر براى پادشاهى باشد و حال آن كه تو پسر شاپور پسر خُربندادى و از دودمان گزينهء بهمن پسر اسفنديار هستى و شما برادران و شريكان ساسانيان هستيد . بيا با تو به شاهى بيعت كنيم و كرديه - خواهر بهرام - را به همسرى تو درآوريم . و همراه ما تختى زرّين است كه بهرام از مداين آورده است . بر آن تخت بنشين و مردم را به سوى خود فراخوان . خويشاوندان تو كه از نسل دارا پسر بهمن هستند ، به زودى پيش تو جمع خواهند شد و چون سپاه تو بسيار و شوكت تو قوى شد ، به جنگ خسرو پرويز فريبكار مىروى و پادشاهى را از او مىگيرى . اگر به آنچه مىخواهى ، برسى ، همان چيزى است كه هم ما دوست داريم و هم خودت . و اگر هم كشته شوى در راه رسيدن به پادشاهى كشته شده‌اى و اين مايهء شهرت و آوازهء نام تو خواهد بود . گستهم كه چنين شنيد ، پيشنهادشان را پذيرفت و آنان كرديه را به همسرى او درآوردند و او را بر تخت زرّين نشاندند و بر سرش تاج نهادند و همگان با او بيعت كردند و او را پادشاه خواندند . و اشراف آن سرزمينها از او پيروى كردند و قبايل آن منطقه به او پيوستند و شمار همراهانش به 100 هزار نفر رسيد . دينورى ، الأخبار الطوال ، ص 133 - 132 . ","page_name":" 678 ","page_number":678},
  {"content":"\r\n\r\nهمهء ايشان بسته و زخمى و پر از ناله و گداز بازگشتند . اكنون من چيزى انديشيده‌ام .\r\nدر آن هنگام كه بهرام چوبينه گمراه گشته بود ، گرديه هميشه نيكخواه بود . اينك چاره‌اى در نزد من هست و تو اين سخن را به هيچكس مگوى . بايد نامه‌اى بسان جوى پر از مِى در باغ بهشت به سوى گردويه بنويسم و بگويم كه تو بايد در اين كار دوستدارى كنى و در هر كار و هرجا يارى سازى . بدان كه روزگار درازى بر اين بگذشته و تا كنون از اين راز دلم سخن نگفته بودم . ليك اينك كه گردوى با ما همچون يك تن است ، روزگار سخن گفتن مىباشد . پس بنگر تا چگونه مىتوانى چاره‌اى بكنى كه از براى آن پتيارهء زشتى گم شود . چاره‌اى بساز تا گستهم را به زير سنگ آورى و با اين كار ، دل و خانهء ما را به چنگ بيآورى . آنگاه چون اين كار را به انجام رساندى ، همهء سپاهيان و نيكخواهانت را در گيتى زينهار خواهم داد و ديگر در هيچ جايى خوار نخواهند بود . به هر كسى كه بخواهى ، كشورى را مىدهم تا مهتر آن كشور گردد . خودت نيز چون همهء آن كين ما را بسر آورده باشى ، به شبستان زرّين ما خواهى آمد . بدان كه من بر آنچه گفتم چندين سوگند نيز مىخورم و بندى بر اين بندها مىافزايم و اگر كه دلم از اين سوگند بپيچد ، مبادا كه هيچكس از خويشانم از من شاد باشند .\r\nگردوى كه چنين شنيد ، به شاه گفت : جاويد و همچون ستاره ناهيد در بخش خوشه « 1 »  باشى . تو خود مىدانى كه من جان و فرزند و خويشاوند و بر و بوم آباد خود را - اگر اين چيزها ارجمند باشند - در برابر سر تو به هيچ چيزى نمىشمارم .\r\nاينك نيز از براى اين كار ، كسى را به نزد گردويه مىفرستم و جان تاريك او را درخشان مىسازم . ليك نامه‌اى مىخواهم كه نوشتهء خود شاه بسان ماه درخشنده با مُهر او بر آن باشد . از براى اين كار ، زن خود را به نزد خواهرم مىفرستم و بدانديش را از اين كار دور مىدارم . چرا كه چنين سخنى تنها كار زنان است بويژه زنى كه\r\n\r\n","description":"","footnote":" ( 1 ) - بخش خوشه به پارسى به معناى برج سنبله است . ","page_name":" 679 ","page_number":679},
  {"content":"\r\n\r\nسگالشگر باشد . هرچه در اين كار مىنگرم ، مىبينم كه بايد پيام تو را به سوى خواهرم برد . باشد كه اين كار ، زود و بىهيچ كم و بيشى به كام تو برآيد .\r\nچون خسرو آن سخن را بشنيد ، شاد گشت و ديگر همهء آن رنجها بر دل او همچون باد باشد . بىدرنگ از گنجور خود كاغذ و مشك سياه بخواست و نامه‌اى بسان گل بوستان و رخسار دوستان ، پر از پيمان و سوگند و همه گونه پند و لابه بنوشت . چون سر آغاز نامه نيز خشك شد ، مُهرى از مشك بر آن بنهادند و نگينى را كه نام پرويز شاه بر آن بود ، بر روى آن مُهر مشك سياه بگذاشتند .\r\nآنگاه گردوى نيز نامه‌اى براى گرديه بنوشت و در آن پند و سخنان بسيارى بگفت . در آغاز نامه از آنچه كه بهرام بكرد و از براى آن همهء دودمان و آن سرزمين را بدنام ساخت ، سخن راند . آنگاه گفت : يزدان بر او بخشايش بيآورد . بدان كه هر كسى كه جانش خِرد نداشته باشد ، در كم و بيش كارها نمىنگرد . اگر او رفت ، ما نيز از پس او مىرويم و به داد خداى گيهان مىگرويم . اينك چون همسر من به نزديك تو بيآيد ، آن انديشهء تاريكت را درخشان خواهد ساخت . پس هيچ‌گونه از گفتار او سر مپيچ و بدان كه اگر چنين كنى ، بخت از ما برخواهد گشت . آنگاه گردوى آن نوشتهء خسرو را نيز در ميان آن نامهء خود نهاد و آن نامه‌ها را در ميان پرنيان بپيچيد .\r\nپس زن چاره‌گر گردوى « 1 »  آن نامه را بگرفت و چون آن سخنان خودكامه را بشنيد ، به سوى بيشهء نارون بتاخت . آن فرستاده ، زن بود و به نزديك زن نيز مىرفت . گرديه با رخسارى پر از رنگ و بوى و نگار از ديدن او همچون بهارى خرّم گشت . پس چندى در بارهء بهرام سخن راندند و اشك از ديدگان بباريدند . آنگاه زن گردوى نهانى آن نامهء شوهر خود و نوشتهء شاه را به دو بداد و او را راه بنمود .\r\nچون آن شيرزن نامهء شاه را بديد ، گويى ماه را بر روى زمين ديد . بخنديد و گفت :\r\nبدان كه هر كسى كه تنها پنج يار داشته باشد ، اين كار برايش رنجى نخواهد داشت .\r\n\r\n","description":"","footnote":" ( 1 ) - يعقوبى نام آن زن را ابرخه آورده است . تاريخ يعقوبى ، ج 1 ، ص 212 . ","page_name":" 680 ","page_number":680},
  {"content":"\r\n\r\nسپس گردويه برفت و آن نوشتهء شاه را براى پنج تن بخواند و آن را از آن انجمن نامدار نهان ساخت . چون در اين باره با آن پنج تن لب بگشود ، زود با ايشان پيمان ببست و دست آنها را در دست گرفت . آنگاه آن پنج تن را به كنار خود بخواند و در نزديكى خوابگاه خود بنشاند . چون شب تيره شد ، گرديه شماله را خاموش بساخت و ناگهان دست خود را بر دهان شوهر بگذاشت . آن پنج تن نيز به بالين آن نامدار و به يارى گرديه آمدند و بسيار با گستهم مست بكوشيدند و سرانجام زبان گويايش را براى هميشه ببستند . گستهم سپهبد در آن تاريكى بمرد « 1 »  و شب و روز روشن را به جويندگانش بسپرد . در همان هنگام بانگ و فريادى در شهر برخاست و در هر برزنى آتش و باد برآمد . چون آن زن بىباك آن آوا را بشنيد ، گبر رومى بر تن كرد و در آن شب تيره ايرانيان را به نزد خود بخواند و چندى در بارهء آن كشته با ايشان سخن راند .\r\nسپس آن نامهء شاه را به ايشان نشان بداد و بر دليرى و تندى آنها بيافزود . همهء سركشان با ديدن آن آفرين بخواندند و بر آن نامه گوهر بيافشاندند .\r\nنامه نوشتن گرديه به خسرو و خواستن خسرو پرويز ، او را\r\nآنگاه آن زن بىباك با آرامش در كنار سگالشگر بنشست و آمه و خامه بخواست و نامه‌اى در بارهء آن مردمان بدخواه و نيكخواه به سوى شاه ايران بنوشت . در آغاز نامه بر آن كسى آفرين بكرد كه كينه را از دلش بشست . سپس گفت : آن كارى كه شاه بفرمود ، به كام دل نيكخواه برآمد . آن سپاه سترگ نيز به بخت شاه بزرگ پراكنده شد . اكنون من نشسته‌ام تا ببينم كه چه فرمان مىدهى و چه گوشوارى از گوش اين بنده مىآويزى .\r\n\r\n","description":"","footnote":" ( 1 ) - دينورى مىنويسد كه كرديه شمشير گستهم را برداشت و بر سينه‌اش نهاد و چندان فشرد كه از پشت گستهم بيرون آمد . الأخبار الطوال ، ص 135 . نيز ن . ك . مجمل التواريخ و القصص ، ص 79 . ","page_name":" 681 ","page_number":681},
  {"content":"\r\n\r\nچون آن نامه به نزديك خسرو رسيد ، از براى آن زن شادمانى نويى به دو رسيد .\r\nپس فرستادهء شيرين زبان و بلند اختر و پاك و روشن روانى را بخواست و نامه‌اى بسان ارژنگ چين براى او نوشتند و آفرين بسيار بكردند . بدين سان شاه آن زن گرانمايه را به درگاه خود بخواند و در نامه ، او را افسر ماه ناميد .\r\nفرستاده شتابان همچون گَرد به پيش زن آمد و همهء آن سخنان خسرو را برايش ياد بكرد . آن شيرزن از ديدن آن نامهء شهريار همچون گلى درخشنده به گاه بهار شد .\r\nپس سپاهيان را به درگاه خود بخواند و ايشان را روزى بداد . آنگاه چون روز فرا رسيد ، بنه برنهاد . چون به نزديكى شهر شاه رسيد ، سپاهى در ميان راه به پيشواز ايشان برفتند . چون گرديه از آن راه به درگاه شاه آمد ، بار يافت و دل شاه را پر از اندوه ديد . سپس بشار بسيارى را به همراه آن سرانى كه با او بودند و همهء گنجها و خواسته به پيش شاه آورد و آن گنجها و خواسته‌ها را براى گنجور شاه بشمرد . كسى را توان شمردن آن همه دينار و گوهر شاهوار و ديباى زربافت و تاج و كمر و تخت و سپر زرّين نبود . خسرو به گردويه كه بسان سروى آزاد و با رخسارى همچون بهار و راه رفتنى چون تذرو بود ، نگاه كرد . رخسارش به سپيدى روز و گيسوانش به سياهى شب بودند و گويى از لبانش مرواريد خوشاب مىباريد . پس شاه او را به شبستان خود بفرستاد و پايگاه او را از همگان فزونتر ساخت . سپس كسى را به نزد برادر گرديه و نيز به نزد آن دستور فريادرس خود بفرستاد و گردويه را به آيين آن كيش بخواست و بپذيرفت و از آن پس همچون جان خود را بداشت « 1 »  .\r\nبراى ياران گردويه نيز جامه‌هاى شاهوار و درم و دينار و همه گونه چيزى بداد .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 385 مسعودى ، مروج الذهب ، ج 1 ، ص 270 مسكويه ، تجارب الامم ، ج 1 ، ص 195 مجمل التواريخ و القصص ، ص 79 دينورى ، الأخبار الطوال ، ص 135 . ","page_name":" 682 ","page_number":682},
  {"content":"\r\n\r\nهنر نمودن گرديه نزد خسرو پرويز\r\nچون دو هفته بر اين بگذشت ، روزى شاه ايران به گردويه گفت : سوگند به خورشيد و ماه و تخت و تاج كه از آن جنگى كه با خاقانيان بكردى ، با او سخن گوى و به همانگونه كمر به ميان ببند . گردويه كه چنين شنيد ، به دو گفت : شاها ، جاويد باشى . بفرماى تا اسپ و زين و كمان و كمند كمين و نيزه و كلاهخود و گبر و تركشى پر از تيرهاى خدنگ بيآورند . سپس شاه به كنيزى بفرمود كه : تخت ما را در باغ گلشن بيآراى . آنگاه همهء بندگان بيدار دل و كنيزان ترك و رومى و هزار و دويست تن از خوبرويان خسرو به آن باغ برفتند . ديگر گويى هيچ راهى در آن باغ نبود . شيرين « 1 »  نيز - كه بالايش بسان ستونى سيمين بود - همچون خورشيدى در پيش مىخراميد .\r\nآنگاه گردويه كمربسته و نيزه در دست ، پياده از نشستنگاه خود بخراميد و به نزديك شاه رفت و از ريدك ترك ، زره و كلاهخود رومى بخواست . سپس به آن شاه گيتى گفت : اينك ديگر چشم بگشاى و از بد دور باش . شاه به آن زن پر هنر بفرمود تا به نزديك آن اسپ سياه بيآيد . گردويه برفت و بُن نيزه را بر زمين گذاشت و همچون باد بر روى زين پريد . آنگاه در آن باغ آوردگاه بگرفت و به چپ و راست بتاخت . هر گاه كه اسپ خود را برمىگرداند ، خروشش از ابر سياه نيز مىگذشت . گردويه به شاه گفت : بدان كه من به هنگام رزم با تورگ ، اين گونه بسان گرگى خشمگين بودم . شيرين كه چنين ديد ، به شاه گفت : اى شهريار ، جنگ افزار را به دشمن مىدهى كه خون برادرش را به ياد بيآورد . مىترسم كه روزى كار تو را بر باد دهد . تو با اين جامهء پاك بر\r\n\r\n","description":"","footnote":" ( 1 ) - به روايت نظامى ، شيرين كنيز مسيحى بسيار زيباى ملكهء سرزمين ارمن بود كه بعدها جانشين او گشت و يك سال نيز شاهى كرد . خسرو پرويز پيش از رسيدن به شاهى سخت دلبستهء او گشت و پس از رسيدن به شاهى و بعد از گذراندن ماجراهايى عاشقانه ، سرانجام شيرين به همسرى خسرو پرويز در آمد . ر . ك . نظامى ، كليات خمسه ، خسرو و شيرين ، همه صفحات . نيز ن . ك . مجمل التواريخ و القصص ، ص 79 مستوفى ، تاريخ گزيده ، ص 121 . ","page_name":" 683 ","page_number":683},
  {"content":"\r\n\r\nروى تخت زر مىنشينى و او پيوسته با تو است . شاه كه چنين شنيد ، با خنده به شيرين گفت : از اين زن هيچ بجز دوستدارى مخواه .\r\nگرديه بدين سان درون آن آوردگاه مىتاخت . خسرو با شنيدن آن كار گفت : زه .\r\nگردويه مىگفت : بدان كه اگر دشمن شاه اكنون در پيش من در اين آوردگاه بود ، هم اكنون او را در پيش شاه بزرگ بسان تورگ از روى زين جدا مىكردم . خسرو كه به آن برز و بالا و بازو و دوش او در شگفتى مانده بود ، به دو گفت : اى كه از گردش روزگار ، بىاندوه هستى ، اكنون مىخواهم ببينم كه آيا در برابر جام مِى ، سست هستى يا پايدار . بدان كه من چهار سالار در سراسر گيتى دارم كه نگهدار جان من مىباشند و با هر يك از ايشان دوازه هزار سوار جنگى ايرانى است و دوازده هزار كنيز با گردنبند و گوشواره نيز در شبستان زرّين و نيز در خانهء گوهرآگين من مىباشند . از اين پس تو نگاهبان ايشان هستى . نمىخواهم كه هيچكس بجز تو از ايشان سخنى نو يا كهن به من بگويد . چون گرديه اين سخن را بشنيد ، شاد گشت و ديگر از سرزنش دشمن آزاد شد . پس روى زمين را با روى خود برُفت و بر فرّ شاه آفرين بخواند .\r\nدر انگيزهء ويران شدن شهر رى\r\nروزگار درازى بر اين نيز بگذشت و اختر شاه نامور همواره با ناز و آرامى مىگذشت . شبى شاه با موبدان و خردمندان و بزرگان كارآزموده به ميگسارى سرگرم بود . ناگهان ديد كه در آن بزم ، جامى هست كه نام بهرام بر روى آن نوشته شده است . پس بفرمود تا آن جام را بيانداختند و همگان بر بهرام و آن جام و سازنده‌اش نفرين بكردند . آنگاه شاه ايران گفت : اكنون بگوييد تا سرزمين رى را به زير پاى پيلان بكوبند و همهء مردم را از آن شهر بيرون كنند و رى را به زير پاى آن پيلان همچون دشت بسازند . دستور گرانمايهء خسرو كه چنين شنيد ، به دو گفت : اى كه يادگارى از كيان هستى ، بنگر كه رى ، شهرى بزرگ است و شايسته نيست كه به\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nزير پاى پيلان كوبيده شود . نه يزدان و نه راستان روى زمين ، هيچيك با اين كار همداستان نباشند .\r\nپس شهريار به دستور گفت : پس بايد يك مرد بدنژاد و بىتبار و بىدانش و بدزبان بيابم تا چندى مرزبان رى گردد . دستور به دو گفت : اگر شهريار نشان چنين نابكارى را به من بگويد ، من مىجويم و اين كار را به جاى مىآورم . ليك شايسته است كه مرا در اين كار ، راهنمايى گرداند . خسرو به دو گفت : بايد مردم شوم اختر و سرخ‌موى و بسيارگوى و بدانديشى بيابى كه تنش زشت و كوتاه و رويش زرد و بينيش كژ و دلش پر از درد باشد . بددل و فرومايه و بىفروغ و سرش پر از كين و زبانش پر از دروغ و چشمانش سرخ و دندانهايش بزرگ باشد و همچون گرگ به راه كژ برود .\r\nهمهء موبدان از اين كار در شگفت مانده بودند كه خسرو چگونه چنين كسى را مىخواهد . پس همهء كهتران و مهتران در سراسر گيتى به جستجوى چنين كسى برآمدند . سرانجام روزى كسى به نزد شاه آمد و به دو گفت : من مردى بدين گونه را در راه بديدم و اكنون به فرمان شاه به اينجا مىآورم تا موبد ، او را به رى بفرستد . شاه كه چنين شنيد ، بفرمود تا او را به پيشش بيآورند . آن مرد را به نزد خسرو بردند و همهء مردم كشور و سپاهيانش به او بخنديدند . خسرو به دو گفت : اى بد بىخرد ، برگوى كه از كارهاى بد چه به ياد دارى ؟ مرد گفت : من دَمى از كار بد نمىآسايم و خِرد با من نيست . هر سخنى كه مىگويم ، آن را ديگرگون مىسازم و تن و جان پرسشگر را پر از خون مىكنم . تنها دروغ مىگويم و مرا به سوى راستى هيچ دسترسى نيست . با هر كه پيمان مىبندم ، آن پيمان را مىشكنم و پِى و بيخ رادى را بر خاك مىافكنم .\r\nخسرو كه چنين شنيد ، به دو گفت : همانا كه از اين اختر شومت مباد كه سرنوشتى بجز اين داشته باشى . آنگاه گشادنامهء رى را در ديوان براى او بنوشتند . و بدين سان آن نيك پِى از آن زشتى به بزرگى رسيد . خسرو سپاه پراكنده‌اى را نيز به او سپرد و او از آن درگاه برفت و نام زشت را هم با خود ببرد .\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nچون آن مرد ناتندرست به رى آمد ، دل و ديدهء خود را از شرم يزدان بشست و بفرمود تا ناودانهاى بامها را بِكَندند و او از براى اين كار شادمان گشت . سپس همهء گربه‌ها را بكشت و دل كدخدايان از براى آن كار تند گشت . خودش به همراه راهنمايى به هر سو مىرفت و جارچى در پيش او جار مىزد و مىگفت : اگر يك ناودان را برجاى و يا گربه‌اى را در سرايى ببينم ، آنجا را به آتش مىكشم و از بالا سنگ بر سرشان مىزنم . هرجا كه درمى پيدا مىكرد ، دارندهء آن را به اندوه دچار مىساخت . سرانجام همهء آن مردم از ترس ، خانه‌هاى خود را رها ساختند و از آن سرزمين آباد دل بكندند . ديگر چون باران مىآمد ، ناودانى نبود و هيچ پاسبانى هم در شهر نبود . بدين سان از براى آن مرد زشت بدكامهء شوم پِى كه از درگاه خسرو به رى آمد ، همهء آن شهر آباد ، ويران گشت و آفتاب بر سرشان مىتابيد . سراسر شهر پر از داغ و درد بود و ديگر هيچكس در گيتى از ايشان ياد نكرد .\r\nاين چنين بود تا اين كه ماه فروردين فرا رسيد و روى زمين با گلبرگها آراسته شد .\r\nاشك ابر بسان ژاله گشت و همهء كوه و دشت پر از لاله شد . همهء مرغزاران بسان پشت پلنگ درآمد و زمين به مانند ديباى رومى گشت . بزرگان از براى بازى به باغ رفتند و ميش و آهو نيز به مرغزار بيآمدند . چون خسرو در باغ را گشوده ديد و همهء چشمهء باغ را پر از ماغ « 1 »  يافت ، بفرمود تا نفير بدميدند . سپس تشتهايى پر از خلوق « 2 »  بيآورد . آنگاه بر سبزه‌زار بنشستند و مِى بخواستند و زبان خود را به شادى بيآراستند . گرديه نيز بيآمد و گربهء كوچكى را كه درست همچون كودكى بود ، با خود بيآورد . آن گربه را بر روى اسپ زرّين ستام گوهرنگارى نشانده بود و گوشواره از گوشش بيآويخته و ناخنهايش را با برگ گل لاله نگاريده بود . چشمانش به سياهى قار و رخسارش همچون بهار و چشمانش به مستى مِىزدگان بود . دامان زين زرّينى\r\n\r\n","description":"","footnote":" ( 1 ) - ماغ ، نوعى مرغابى سياه است . برهان قاطع ، ماده ماغ و حواشى معين .  ( 2 ) خلوق به معناى بوى خوش است ، بوى زعفران كه در آب حل شده باشد . زنجانى ، فرهنگ جامع شاهنامه ، ماده خلوق . ","page_name":" 686 ","page_number":686},
  {"content":"\r\n\r\nاز آن اسپ بيآويخته بودند و گربه بسان كودكى در آن باغ مىگشت . شاه ايران از ديدن آن بسيار بخنديد و مهتران نيز با خندهء او بخنديدند . آنگاه شاه به گرديه گفت :\r\nاى زن نيكخوى ، برگوى كه چه آرزويى دارى ؟ آن زن چاره‌گر در پيش شاه نماز برد و گفت : اى شاه گردنفراز ، رى را به من ببخش . خِرد را يار خود ساز و دل اندوهگينان را از اندوه آزاد كن . آن مردك شوم را از رى فرا بخوان و او را مردى بدكيش و بدساز بخوان . زير او گربه‌ها را از خانه‌ها بيرون مىكند و همهء ناودانها را از جاى مىكَند .\r\nخسرو از شنيدن گفتار آن زن بخنديد و به دو گفت : اى شوخ سپاه شكن ، آن شهر و روستا را به تو دادم . اكنون تو يك پارسا را بدانجا بفرست . پس گرديه آن مرد بدانديش و زشت و بدكيش را كه بسان اهريمنى بود ، از رى بازخواند و بخت گرديه ديگر پيوسته از براى آن درخت تاجور خسروانى رو به فزونى بود .\r\nبخش كردن خسرو ، پادشاهى خود و سپاه فرستادن به مرزهاى ايران\r\nاز آن پس چون دست شاه بر همه جا گسترده شد ، سراسر گيتى نيكخواه او شدند . همهء تاج داران در برابر او كهتر گشتند و همهء كهتران از او توانگر شدند . خسرو چهل و هشت هزار سوار كارآزموده و پهلوان و جنگاور از ايران برگزيد . آنگاه در گنجهاى كهنى را كه پيروز و كواذ فرّخ نهاده بودند ، بگشود . گيتى را به چهار بخش بكرد و كسانى را به آن شهرها نامزد بكرد . دوازده هزار سوار هوشيار و دشنه‌گذار از آن نامداران را به سوى مرز روم بفرستاد تا نگاهبان آن سرزمين فرّخ و آباد باشند و سپاهى از روم به ايران نيآيد و كشور ايران از براى آن تباه نگردد و بدين سان هر كسى به سرزمين خود بسنده كند و سر مايه و ارزش خود را بشناسد . دوازده هزار جنگجوى شايستهء كارزار از آن نامداران نيز از گلستان ايران به سرزمين سياه زابلستان\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nبروند . به ايشان گفت : هر كسى كه گمراه گردد و زبان خود را نگاه ندارد ، شمايان با چوبى او را به راه بيآوريد . ليك اگر كار از اين هم بگذرد ، ديگر او را در بند و چاه گردانيد . كارآگاهانى را به هر سو بفرستيد تا هيچ سخنى در نهان نماند . بايد روز و شب نگاهبانانى داشته باشيد و هرگز بىپاسبان در تاژ نخوابيد . سپس دوازده هزار دلاور بزرگ و پرخاشخر ديگر از آن سپاه بخواند و ايشان را پندهاى بسيارى داد و به راه الانان بفرستاد . دروازهء باختر را به آنها سپرد تا هيچ دشمنى از آن نگذرد . به آن سركشان گفت : بيدار و همگى در پناه پروردگار گيهاندار باشيد . آنگاه دوازده هزار مردان جنگى ديگر چنان كه سزاوار بود ، برگزيد و پند و اندرزهاى بسيارى به ايشان بداد و آنها را به سوى خراسان بفرستاد و به ايشان گفت : كسى نبايد از سرزمين هيتال تا چين پاى بر آن زمين بگذارد مگر اين كه با آگهى و فرمان ما باشد و روانش به پيمان ما بسته باشد .\r\nسپس گفت : بدانيد كه در هر كشورى گنجهاى آكنده‌اى هست كه نبايد دست مردمان از آنها كوتاه شود . هر گاه كه نياز بود ، بخواهيد و خرّم شويد . خردمند باشيد و بىاندوه گرديد . خسرو در گنج درمى را كه نشان هرمزد بر آن بود ، بگشود و همهء آن درمها را بيآوريد و گريان به تهيدستان بداد و به كسى كه تهيدستى خود را پنهان مىداشت ، بيشتر بداد .\r\nآنگاه خسرو هر كسى كه يار بندوى و نزديك گستهم و زنگوى بود و به خون پدرش دست يازيده بودند ، سر از تنش جدا ساخت .\r\nچون بدين سان شاه از آن كين و نفرين آسوده شد ، چارهء دانشمندانهء ديگرى بكرد . از آن پس شب و روز را به چهار بخش بكرد . يك بخش از آن را بر موبد نهاد كه سخنان نيكويى به ياد داشت و در بارهء آشكار و نهان كار سپاه و گيتى با او سخن مىگفت و هر گاه كه شكستى از سوى سپاه يا مردمان زيردست در پادشاهى مىديد ، زود به دادگرى مىپرداخت . بخش ديگر را براى گذراندن به شادى و با رامشگران و نشستن با مهتران در آرامش گذاشت و بدين سان چنان كه سزاوار آيين نامداران\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nاست ، هيچ به راه بد نمىرفت و بد نمىانديشيد . سديگر بخش را براى هنگام نيايش و ستايش پروردگار گيهان آفرين نهاد . بخش چهارم را به دانستن چند و چون كار ستارگان مىگذرانيد و ستاره‌شناس كه او را به دانش راهنماى بود ، در پيشش از براى اين كار بايستاده بود . و در اين بخش چهارم ، نيمى از شبهاى ديرياز را در كنار بتان طراز به ميگسارى مىپرداخت .\r\nيك ماه را نيز به چهار بخش بكرد تا بدين گونه از روزگار شاد باشد . يك بخش را براى ميدان و چوگان و تير اندازى گذاشت . بخش ديگر را براى دشت و كوه و شكار نهاد كه روزگارش از براى آن تازه مىشد . هر گاه كه در روز درخشان و يا شب ديرياز از شكار بازمىگشت ، هر كسى كه توانگر بود ، بر سر راه او در شهر ، آذين مىبست .\r\nبخش ديگر از براى شطرنج و نرد و سخن گفتن در بارهء روزگاران نبرد بود . سديگر همهء دانايان و نويسندگان و خوانندگان چيزها را يكى پس از ديگرى در كنار خود مىنشاند و سخنان ديرين را مىخواند . چهارم فرستادگان را از راه به نزديك شاه مىخواند و پاسخ نامه‌هايشان را مىنوشت و به آن مردان گردنفراز مىداد تا آن فرستادگان با جامهء شاهوار و كام خود به آرامش از درگاه او بازگردند . همان روز گشادنامهء هر كشور را نيز مىنوشت و به هر مهترى مىسپرد . خسرو در آغاز سال نو و فروردين ماه كه خورشيد كيش درخشان مىشد ، گنجى را مىنهاد و نهان مىساخت و هيچ كهترى در گيتى آن را نمىشناخت .\r\nزادن شيرويه پسر خسرو به مُرغوا « 1 » \r\nچون پنج سال بدين گونه از پادشاهى خسرو بگذشت ، ديگر هيچ همتايى در گيتى نداشت . به سال ششم از آن دختر قيصر كه همچون ماه بود ، كودكى درست\r\n\r\n","description":"","footnote":" ( 1 ) - مُرغوا به پارسى به معناى فال بد است . ","page_name":" 689 ","page_number":689},
  {"content":"\r\n\r\nهمانند شاه زاده شد . در آن هنگام آيين چنان نبود كه به گوش كودك بانگ نماز بخوانند . پدرش يك نام نهانى و يك نام آشكار براى او مىگفت . نام نهانى را در گوش او مىگفت و نام آشكار را به آواى بلند مىخواند . پس خسرو در گوش آن كودك نام كواذ را بگفت و در آشكارا او را شيروى فرّخ‌نژاد بخواند .\r\nچون آن كودك سه پاس از شب گذشته زاده شد ، اخترشناسان به پيش كودك آمدند . شاه از اخترشناسان بپرسيد كه آيا كسانى كه در زيگ نگاه كردند ، ديدند كه اختر اين شاه چيست و فرجامش چه خواهد شد ؟ ستاره‌شناس به دو گفت : بدان كه تو را توان گذشتن از خواست آسمان نيست . آگاه باش كه از براى اين كودك ، زمين در آشوب خواهد افتاد و سپاهيانش بر او آفرين نخواهند خواند . از راه يزدان نيز خواهد گشت . پس بيش از اين ديگر چه بگوييم ؟ دل شاه از آن كار و گفتار ناسزاوار ستاره‌شناسان اندوهگين گشت و به آن دانايان گفت : اين سخن را بهتر از اين نگاه كنيد و به هوش باشيد تا هرگز در پيش بزرگان ايران زمين در اين باره سخن مگوييد . خسرو از آن پس همواره آن اختر بد را [ كه ستاره‌شناسان نوشته بودند 
  ] در بسته‌اى كه مُهر شاه بر آن بود ، نگاه مىداشت .\r\nشهريار ايران از براى شنيدن آن سخن پر از انديشه شد و در آن هفته هيچكس را بار نداد . از شكار و ميگسارى دورى گزيد و در آن چندگاه هيچكس رويش را نديد . پس همهء مهتران به پيش موبد آمدند و همه گونه با او سخن راندند تا ببينند كه آيا آن شاه نامور را چه رسيده كه اين چنين راه را بر كهتران ببسته است ؟ چون موبد سخنان ايشان را بشنيد ، به نزد شاه رفت و همهء پيام سپاهيان را به او بداد . شهريار به دو گفت :\r\nمن از براى روزگار و گفتار اين مرد اخترشناس ديگر از آسمان ناسپاس گشتم . آنگاه خسرو به گنجور خود بفرمود كه : آن پرنيانى را كه نوشته‌اى در ميان آن است ، بيآور .\r\nگنجور آن را بيآورد و موبد بديد . پس ديگر دلتنگ گشت و خاموشى برگزيد . ليك موبد پس از آن به خسرو گفت : بدان كه يزدان براى تو بس است و او از دانش هر كسى بهتر مىباشد . پس اگر بدين سان آسمان بناچار چهره‌اى ديگرگون به\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nجوينده‌اش بنمايد ، ديگر كجا با اندوه مىتوان آن بد را بازگرداند ؟ چنين سخنى هرگز از دانشمند سزاوار نيست . پس ديگر هرگز از گفتار ايشان يادى مكن و هيچ بجز شادمانى برايت مباد . پروردگار گيهان آفرين پشتيبان و يار تو و بخت در كنارت باد .\r\nخسرو كه اين سخن را از موبد بشنيد ، بخنديد و انديشه‌اى نو بكرد . آنگاه دبير پسنديده را به پيش خود خواند و با او بيش از اندازه سخن براند .\r\nنامه نبشتن خسرو به قيصر و پاسخ قيصر و خواستن او دار مسيح [ ع 
  ]\r\nپس شاه ايران به دبير بفرمود تا نامه‌اى به قيصر بنويسد . در آن نامه گفت : ديگر كلاه سزاوار شاهى را بر سر گذار زيرا كه مريم پسرى همچون ماه بزاد كه هرگز كودكى چون او نديده‌اند . تنها شايستهء دانش بخت و يا از براى هنر ، سزاوار بخشش و تخت شاهى است . پس چون من شادمان هستم ، تو نيز شادان زندگانى كن چرا كه سزاوار شادى و گردنكشى هستى .\r\nچون آن نامه به نزديك قيصر رسيد و قيصر نگاه كرد و نوشتهء پرويز را بديد ، بفرمود تا بر درگاهش نفير بزنند و سراسر كشورش پر از بانگ شد . پس با شنيدن آواز شيروى - آن شاه پيروز - بر راه و بى راه آذين ببستند . آواى رامشگران از كران تا كران سرزمين روم برخاست . چندين چليپا را به درگاه بردند . از همه‌جا نسيم گلها و بوى خوش مىآمد . يك هفته را بدين گونه به ياد شيروى كِى با ساز و مِى به شادمانى گذراندند . به روز هشتم قيصر بفرمود تا كاروان به همراه ساربان به درگاه او آيد . پس سد شتر را با گنج درم و پنجاه شتر را با دينار بار كرد . دويست جامهء ديباى زربافت رومى نيز - كه گويى از آن همه زر تارهاى آنها پيدا نبود - و چهل خوان زرّين با پايه‌هايى از مرجان - چنان كه سزاوار درگاه شهرياران بود - و چندين تنديس زرّين و سيمين از\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nجانوران با چشمانى از گوهر نيز بار نهاد . براى مريم نيز چند گوهر و يك طاووس نرّ زرّين و جامه‌هاى نرم و پرند رومى و يك آبدان از مرواريد خوشاب و زبرجد بفرستاد . باژ كشور را نيز كه چهار هزار هزار دينار رومى بود ، به همراه چهل مرد بيدار دل رومى روانه كرد . پهلوانى به نام خانگى كه در فرزانگى بىهمتا بود ، پيش رو ايشان گشت و بدين گونه آن ده كاروان شتر با بارهاى دينار به همراه ساربان روان شد .\r\nچون به شاه پيروز ايران از رسيدن آن فرستاده آگهى رسيد ، به فرّخ - كه سالار او در سيستان و مرزبانى شاهدوست و پهلوانى گرانمايه و لشگرافروز بود - بفرمود تا بر اسپ سوار گشت . سواران شاه نيز همگى كلاههاى زرّين بر سر نهادند و به همراه او برفتند . چون خانگى آن سپاه را از دور بديد ، همچون بيگانگان به پيش آمد تا اين كه به بارگاه نامور و نزديك شاه ايران رسيدند . چون رخسار زيباى شاه را با آن تختى كه بدانگونه آراسته بود ، بديدند ، همگى سر بر زمين نهادند . خانگى نيز رخسار خود را بر خاك ماليد و پيوسته مىگفت : اى داور دادگر پاك ، آفرين يزدان پيروزگر بر تو باد و همواره شاه و شاد باشى . آنگاه بزرگان از جاى خود برخاستند و جايى را در نزديك شاه براى او بيآراستند . پس خانگى به شاه گفت : براستى كه هيچكس در فرزانگى همچون تو نيست . از خورشيد آسمان نيز تابنده‌ترى و از جان سخنگوى ، يابنده‌تر هستى . هرگز مباد كه گيتى بىچنين شهريارى باشد . روزگار شاه برومند بادا . كسى روزگار را بىكام تو نبيند و نامت بر خورشيد نوشته باشد . گيتى بىافسر تو و اين سرزمين بىسپاهيانت مباد . درود قيصر و آفرين ما بر اين شهريار نامور زمين باد .\r\nبراستى كسى كه در سايهء اين شاه ، شاد نباشد ، او را روشنايى مباد . اينك بدان كه ما با پيشكش و باژ روم به اين سرزمين نامبردار بيآمديم . فرزانگان را نيز با خود آورديم تا هيچكس از ما دژم نباشد . باشد كه شاه ايران اين باژ و چيزها را به همراه آفرينها از قيصر بپذيرد .\r\nشاه ايران از ديدن آن مرد پر هنر بخنديد . پس زيرگاهى در زير او بنهادند . خسرو آن چيزها را به سوى گنج خود بفرستاد و به خانگى گفت : نمىبايست اين همه رنج\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nمىبرديد . آنگاه شاه به خرّاد برزين گفت : آن نامه را در پيش سپاهيان بخوان . مرد دبير - كه هم گوينده و هم يادگير بود - به سر آغاز نامه نگاه كرد و گفت : اين نامه به نزد پرويز بزرگ و سرافراز و يزدان پرست ، شاه بيدار و پدرام سرزمين كه يزدان به او از تاج و خِرد بهره داد ، آن شاه فرزند هرمزدشاه كه زيبندهء تاج و تخت است از قيصر ، پدر مادر آن كودك شيرنام كه نام و كام بر او پاينده باشد . با فرّ و بر و پيروز باد و همهء روزگارانش نوروز بادا ، او را بر ايران و انيران دسترس باشد و هرگز مباد كه كسى در شاهى ، انباز او شود . هميشه دلش شاد و روانش روشن و خِردش پير و بختش جوان باد . آن شاه گرانمايهء گيومرتى و پسر هوشنگ تهمورسى . پدر بر پدر ، شاه بوده‌اند و پسر بر پسر نيز شاه بادا و هرگز مباد كه اين نژاد بسر آيد . يزدان پاك و بزرگان پادشاهى و كيش بر اين آفرين مىكنند . براستى كه هيچ سوار و بهارى همچون تو نيست و نگار چينى در ايوان نيز به مانند تو نمىباشد . يك سره مردمى و راستى هستى و هرگز جانت كاستى نبيند . در سراسر ايران و انيران و هندوستان و سرزمين تركان تا روم و جادوستان ، يزدان ، نژاد تو را پاك ساخت و هيچكس بسان تو از مادر پاك زاده نشد . آنگاه كه فريدون ايران را به ايرج سپرد ، ديگر نام شاهى را از روم و چين ببرد . گويى يزدان همهء بىنيازى و نيك اخترى و بزرگى و مردانگى و افسونگرى را به شما سپرد و نام مردانگى را از آن ديگران ببرد . اين دودمان همواره هنرپرور و راد و بخشنده گنج بوده‌اند و هرگز كسى از ايشان در رنج نبوده است . بر دشمنان خود باژ و ساو نهادند و بدانديشانشان بسان گاوان باركش شدند . به هنگام خسرو انوشيروان - آن شاه بيدار - كه هميشه روانش جوان باد و هرگز هيچ شاهى در گيتى از دودمان بزرگان به مانند او نبوده و نخواهد بود - آن ديوار را بدانگونه از درياى ژرف برآورد و همهء مردمان بيشهء نارون از دست تركان برستند و بىرنج گشتند . گيتى از دشمنان برست و همهء كهتران و مهتران بر او آفرين بكردند . همه از تازى و هندى و ايرانى در پيش او كمر بر ميان ببستند . همهء بزرگان با فرّ و تخت و تاج از درياى چين تا سرزمين خزر و از ارمينيه تا دروازهء باختر و از هيتال و سرزمين ترك و سمرقند و\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nچاچ كهتران شما بوده و بر آن بندگى گواه بوده‌اند . زيرا همهء شاهان از دودمان فريدون بودند و ديگران يك سره از داد بيرون بوده‌اند . اكنون من نيز از براى اين خويشاوندىاى كه كرده و بزرگىاى كه با دانش خود برآورده‌ام ، چنان شادمانم كه تشنه‌اى به آب و يا سبزهء تيره‌اى از آفتاب ، شاد باشد . اينك باشد كه شاه ايران زود مرا در اين كار پاسخ گويد . من از شهريار آرزويى دارم كه براى او آسان است . بدان كه دار مسيحا [ ع 
  ] در گنج شما است و چون بنگريد ، گفتار مرا راست خواهيد يافت « 1 »  .\r\nساليان درازى نيز بر آن گذشته است . پس اكنون سزاوار باشد كه شاه ايران آن را به نزد ما بفرستد و از براى اين آرزو بر ما ببخشايد تا همهء گيتى بر او آفرين كنند و زمان و زمين بىاو نباشد . من نيز سپاسگزار خسرو خواهم بود و روز و شب سه پاس به نيايش بپردازم . اگر همهء آن پيشكشها و باژ و ساوى را هم كه من به نزديك آن انجمن مىفرستم ، بپذيرد ، از براى آن بر من سپاسى نهاده باشد . پس چشمت هرگز روى بَدان را نبيند . باشد كه آن جشن و آيين ما نيز فرّخ شود و كيش ما در گيتى درخشان گردد . به گاه روزه‌هاى يكشنبهء پاك ، سوگواران روى خود را بر آن خواهند ماليد و فراوان بر آن بوى خواهند سوزاند . ديگر در آن هنگام به درستى خواهم دانست كه شما آن كينه‌اى را كه از گاه آفريدون از براى سلم و تور پديد آمد ، از دلهايتان\r\n\r\n","description":"","footnote":" ( 1 ) - حكيم فردوسى در اينجا رويدادهاى مربوط به مناسبات ايران با روم را خلط كرده است . بايد توجه داشت كه آن امپراطورى كه از خسرو پرويز در جهت رسيدن به شاهى پشتيبانى كرد و دختر خود - مريم - را به او داد ، موريس ( موريق ) بود . ليك چوب صليب يا دار ( كه به غلط منسوب به حضرت عيسى ( ع ) است ) توسط شهربراز - سردار خسرو پرويز - و يا به روايتى رميوزان در زمان امپراطورى هراكليوس به ايران آورده شد و آن چند سال پس از كشته شدن موريس بود . سردار خسرو پرويز در حمله‌اى كه به سوى ديار شام كرد ، آنجا را به تصرف درآورد و به سرزمين فلسطين رسيد و در بيت المقدس ، اسقف و كشيشان و مسيحيان را بگرفت تا چوب صليب را به دست آورَد . آن چوب را در صندوقى از طلا نهاده و در بستانى به زير خاك كرده و روى آن سبزى كاشته بودند . ليك با اصرار سردار خسرو پرويز ، سرانجام جاى صليب به او نموده شد و او آن مكان را با دست خود كَند و صليب را به نزد خسرو پرويز فرستاد . طبرى ، تاريخ طبرى ، ج 2 ، ص 734 . نيز تجارب الامم في أخبار ملوك العرب و العجم ، ص 346 . پس اين گفتار كه حكيم فردوسى از زبان پدر مريم يعنى موريس ذكر كرده و خواهان استرداد چوب صليب شده است ، صحيح نمىباشد و اين بعدها هراكليوس بود كه چنين كرد . ","page_name":" 694 ","page_number":694},
  {"content":"\r\n\r\nشسته‌ايد . كشور نيز از تاختن و كين خواهى آسوده مىگردد . پيش از اينها ايرانيان زنان و كودكان رومى را برده ساختند و دل ما را همه گونه بيآزردند . ليك با اين خويشاوندى ما ديگر گيتى رام گشت و همهء آن كارهاى بيهوده ، نيكو شد . پس درود پروردگار گيهان آفرين و آفرينهاى گيتى بر تو باد .\r\nچون آن نامهء قيصر به پايان رسيد و شاه ايران همهء آن سخنان را بشنيد ، نهانش شاد گشت و روزگار بر او تازه شد . پس بر خانگى آفرين بسيار بخواند و به دو گفت :\r\nديگر بيگانگى را بس كن . آنگاه براى خانگى گرانمايه جايگاهى بساختند و دو ديوان خرّم را بپرداختند و هرچه كه بايسته بود ، به نزديك آن مرد بيدار و پهلوان ببردند . از آن پس خانگى بر خوان و ميگسارى و شكار و نشست پيوسته با آن شاه يزدان پرست بود . بدين گونه ايشان يك ماه را در نزديك شاه ايران ، نيكخواه و دلشاد ببودند .\r\nپاسخ نامهء قيصر از خسرو پرويز\r\nچون يك ماه بگذشت ، خسرو پاسخ آن نامه را با سخنانى با مغز و فرّخ بنوشت .\r\nدر آغاز نامه گفت : آفرين بزرگان بر آن كسى باد كه نهانى پاك دارد و بد و نيك را يك سره از يزدان مىبيند و تنها در گيتى از او بيم دارد . كسى كه بر خداوند مهر كه بدين گونه آسمان را برپاى داشته ، آفرين مىكند . نخست آن كه مرا در نامه‌ات ستايش و نيايش بكردى . پس بدان كه من از براى آن سخن گفتن شاه خردمندان شاد گشتم . اين گنج تو را هم پذيرفتم و نمىخواهم كه رنج چندانى از براى اين ببرى . از آن رو كه يزدان پاك گيهاندار آن سرزمين تو را از سماك برآورد و در ميان هند و سقلاب و چين و خزر ، آن سرزمين روم است كه اين چنين ارجمند گشت . مردانگى و دانش و پرهيز و كيش از يزدان به شمايان رسيد . آنگاه هم كه براى من كارى پيش آمد ، تو با هر دانش ، اندوهگسار من گشتى . من نيز بسيار از خويشاوندى با تو و با اين\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nفرزند پر هنر و پاك تو شاد بودم . همانا كه هيچكسى از فرزند تو و سرزمين و خويشاوندانت مهتر نباشد . چرا كه همهء مهتران پيش از اين از من روى گرداندند و مرا در گيتى به خوارى گذاشتند . ليك تنها تو براى من بجاى پدر و از پدر نيز بيشتر بودى . اكنون نيز چنانم كه گويى شاهى پدر آزاده و نيكخواهش را مىبيند . ديگر اين كه هر آنچه در بارهء شيروى من - آن پشتيبان پاك تن و نيرويم - گفتى ، بدانستم و بر كيش تو آفرين بخواندم و تو را پاك كيش بخواندم . ديگر هرچه در بارهء آن كيش پاكيزه و روزهء يكشنبه و آفرين بگفتى ، همهء آن سخنان شايسته و دلپذير را دبير ما برايمان بخواند . بدان كه بر ما از كيش كهن ننگ نيست و در گيتى هيچ كيشى از كيش هوشنگ بهتر نمىباشد . سراسر آن داد و نيكى و شرم و مِهر و نگاه كردن در شمار آسمان و ستارگان است . اينك بدان كه من به هستى يزدان ، شنواتر و يادگيرنده‌تر هستم و هميشه به سوى داد كوشاتر مىباشم . ما براى يزدان هيچ انباز و خويش و جفتى نمىشناسيم و بر آنيم كه هرگز نهان نمىگردد . خداوند در انديشهء دل نمىگنجد و همواره تو را هستى راهنماى است . ديگر آن كه تو را سخن از آن دار مسيحا و روزگاران كهن به ياد آمده است . پس بدان كه هر كيشى كه با خوبى برپاى باشد ، خِرد به همان كيش راهنما مىگردد . كسى كه از براى اين سوگوار است كه پيامبرش را بر دار آويختند و مىگويد كه او فرزند يزدان بود و بر آن دار خندان به سوى خدا بازگشت پس اينك كه چنين مىپنداريد ، بدان كه او چون فرزند بود ، به سوى پدرش رفت . پس تو نيز ديگر اندوه آن چوب كهنه و پوسيده را مخور ، بدان كه اگر از قيصر سخنانى بيهوده سر زند ، مردان كهن سال بر آن كار مىخندند . آن دار عيسى [ ع 
  ] نيز كه شاهان آن را در گنج نهادند ، ارزش آن رنج را نداشت . پس چون چوبى را از ايران به روم بفرستم ، همهء مردم سرزمين بر ما خواهند خنديد و موبدان نيز چنين خواهند پنداشت كه من ترسا گشته‌ام و از براى مريم ، سكوبا شده‌ام . ليك بجز اين هر آرزوى ديگرى كه دارى ، از ما بخواه و بدان كه راه شما به سوى ما گشوده است . آن پيشكشهايت را نيز كه آن همه از براى همه گونه چيز رنج بردى ، پذيرفتم و\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nاين رنجهاى برده را به شيروى بخشيدم و براى او گنجى تازه پى افكندم . اينك بدان كه من از براى روم و ايران پر از انديشه هستم و شبهاى تيره ديگر تنها پيشهء من انديشه گشته است . مىترسم كه چون شيروى بلندپايه گردد ، به روم و ايران گزند برساند . آن كينه نخست از سلم سترگ آغاز گشت و سپس از اسكندر كينه‌ور - آن گرگ پير - بود . شايد كه از براى آن بار ديگر آن كينهء كهن و نوآيين سخن در گيتى تازه گردد . بدان كه دخترت نيز افسر تو را تازه كرد . پيوسته به كيش مسيحا مىكوشد و سخنان ما را كم مىشنود . ليك به اين كودك خسروآيين و درخت نوآيين خود ، آرام و شاد و پيروز بخت است . پس هميشه پروردگار گيهاندار ، يار تو و بخت همراهت بادا .\r\nآنگاه مُهر شاه را بر روى آن نامه بنهادند و خرّاد برزين آن را نگاه بداشت . سپس در گنجى را كه شاه به روزگاران دراز گرد آورده بود ، گشودند . نخست سد و شست بنداوسى - كه پارسيان آن را پيداوسى مىخوانند « 1 »  - را با گوهر بيآكندند و مُهرى نيز بر آن بنهادند . ارزش هر يك از آنها در كراسهء شهريار سد هزار درم بود . ديگر سد و دو هزار ديباى چينى - كه چند تاى آنها زربافت گوهرنگار بود - و پانسد مرواريد خوشاب - كه هر يك بسان چكه‌اى آب بودند - و سد و شست ياكند بسان ناردان - كه پسنديدهء مردم كاردان بود - و جامه‌هاى شوشترى « 2 »  و همه گونه چيزهاى را كه از هند و چين و هر كشور ديگر خيزد و مانندى نداشت ، بر سيسد بار شتر از ايران به نزد آن قيصر نامدار بفرستاد . يك جامهء شاهوار نيز به خانگى داد ، كه از خويشاوندى و بيگانگى فزونتر بود . اسپ و جامه و تخت و ستام و پوشيدنيهاى بسيارى نيز بر شتران بار نهاد و يك شتر را نيز با دينار بار كرد و به خانگى بخشيد . درم و دينار و همه گونه چيزهاى ديگرى نيز به فرزانگان روم ببخشيد . بدين سان ايشان شادان از\r\n\r\n","description":"","footnote":" ( 1 ) - سكه‌اى با ارزش 5 دينار بوده است . برهان قاطع ، ماده پيداوسى و حواشى معين .  ( 2 ) - جامه‌هاى شوشترى - كه بيشتر ديباى آن شهرت داشته است - از هنگام اسكان اسراى رومى در زمان شاپور در خوزستان مشهور گشت . ","page_name":" 697 ","page_number":697},
  {"content":"\r\n\r\nسرزمين ايران به نزديك قيصر در روم برفتند و همهء مهتران بر آن شهريار پر هنر زمين آفرين بخواندند .\r\nاكنون داستان كهنى را نو مىكنم و از خسرو و شيرين سخن مىگويم .\r\nداستان خسرو پرويز و شيرين آغاز داستان\r\nاينك من اين نامهء كهن گشتهء باستان را از گفتار و كردار آن راستان كه از آن سركشان به يادگار مانده است ، بدين گونه در اين نامه ، نو مىكنم . اين نامه شست هزار بيت خواهد شد كه سراسر آن سخنانى شايستهء اندوهگسار است و اگر بخواهى بيتهاى بد آن را بازجويى ، همانا كه از پانسد نيز كمتر باشد . ليك چنين شهريار بخشنده‌اى كه در ميان شاهان گيتى درخشنده است ، هيچ نگاهى به اين داستانها نكرد و اين گناه از براى گفتار بدگوى و بخت بد بود . بدگوى بر كار من رشك برد و كار من در پيش شاه تباه گشت . ولى اينك چون سالار شاه اين سخنان نغز را بخواند و با مغز پاكيزهء خود ببيند ، من از گنج او - كه بد بدگمان ازو دور باد شادمان خواهم شد . سپس او بر شهريار از اين كار ياد خواهد كرد و شايد كه تخم اين رنج من ببار آيد . افسر و تخت شاه ، جاويد و بختش از خورشيد نيز تابنده‌تر بادا .\r\nدهگان داناى پير گفت كه : اين دانش است كه يار مرد مىباشد . بايد اندوه و شادمانى ، هر دو ، را كشيد و از هر تلخى و شورى چشيد . جوانان دارنده و نژاده بىآزمايش ، هنر نخواهند يافت . هنر با آزمايش است كه پديد مىآيد و كليد همهء كارها مىشود .\r\nدر آن هنگام كه پرويز ، جوان و بىباك و پهلوان بود و پدرش نيز هنوز زنده بود ، شيرين بر روى زمين ، دوست او و همچون چشمان روشنش بود . خسرو در گيتى از\r\n\r\n","description":"","footnote":"","page_name":" 698 ","page_number":698},
  {"content":"\r\n\r\nميان همهء خوبان و دختران بزرگان هيچكسى را جز او نمىپسنديد . ليك در آن هنگامى كه خسرو شهريار گيتى شد ، چندى از شيرين جدا بود . زيرا كه پيوسته بىآرام به گِرد گيتى بود و كارش همواره رزم با بهرام چوبينه بود . شيرين خوبچهر نيز از مِهر او شب و روز گريان بود .\r\nرفتن خسرو به شكار و ديدن شيرين و فرستادنش به شبستان خود\r\nروزى پرويز شاه آرزوى رفتن به نخچيرگاه كرد و همه چيز را بسان شاهنشاهانى كه پيش از او در گيتى بودند ، بيآراست . سيسد اسپ بالاى زرّين ستام را به همراه آن خسرو نيكنام ببردند . هزار و سد و شست مرد شاهدوست نيز پياده و ژوپين در دست روان بودند . هزار و چهل چوب و شمشير نيز ببردند . خود شاه زره بر تن كرده و بر روى آن نيز ديبا پوشيده بود . هفتسد مرد بازدار با واشه « 1 »  و چرغ « 2 »  و شاهين شكارى از پس او روان بودند . سيسد سوار يوز دار نيز از پس ايشان مىرفتند . هفتاد شير و پلنگ را نيز به زنجير كشيده و ديباى چينى بپوشانده بودند . دهان آن پلنگان و شيران آموخته را با زنجيرهاى زرّين بدوخته بودند . هفتسد سگ با گردنبندهاى زرّين بودند كه با دويدن خود آهو را در دشت مىگرفتند . در پس آنها دو هزار تن از رامشگران بودند كه همگى براى روز شكار ساز مىنواختند و هر يك افسرى زرّين بر سر نهاده و بر روى شترى نشسته بودند . پانسد شتر نيز در پيش ، زيرگاه و خرگاه و سراپرده و تاژ و آخور چهارپايان را مىبردند . دويست بَرده براى افروختن آتشدانها و سوزاندن داربوى و شاهبوى بودند . دويست مرد جوان فرمانبر همگى گل و نرگس\r\n\r\n","description":"","footnote":" ( 1 ) - واشه ( باشه ) پرنده‌اى شكارى ، شبيه و كوچكتر از باز است . برهان قاطع ، ماده واشه .  ( 2 ) چرغ ( چرخ ) جانورى شكارى از جنس سياه‌چشم است . برهان قاطع ، ماده چرغ . ","page_name":" 699 ","page_number":699},
  {"content":"\r\n\r\nو زعفران لركيماس در پيش مىبردند تا چون باد بيآيد ، بوى آنها را از هر سوى به شاه برساند .\r\nدر پيش ايشان نيز سد آبكش با مَشكهاى خود مىرفتند و در سراسر آن راه آب مىپاشيدند ، گويى گلابى بر شاهبوى مىريختند تا ناگهان باد ، گَردى نيآورد و بر آن شاه فرّخ‌نژاد بنشاند « 1 »  .\r\nسيسد سوار از شاهان جوان نيز با آن شهريار نامور مىراندند . همگى جامه‌هايى زرد و سرخ و بنفش بر تن داشتند . خود شاهنشاه به همراه آن درفش كاويانى با جامه‌اى زربافت و دستبند و گردنبند و كمر زرّينى كه بر هر مهره آن گوهرى نشانده بودند ، روان بود .\r\nدر همان هنگام چون شيرين بشنيد كه آن سپاه بيآمد و شاه ايران نيز در پيش آن است ، پيراهن مشكبوى زرد رنگى بپوشيد و روى خود را گلنارگون كرد . بر روى آن نيز جامه‌اى زربافت و گوهرنگار از ديباى سرخ رومى بر تن كرد و افسر خسروانىاى كه با گوهرهاى پهلوى بر آن نگاريده بودند ، بر سر نهاد . بدين سان شيرين كه در آن روزگار جوانى ، شادكام نبود ، از آن ايوان خرّم به بام آمد و در همانجا بود تا اين كه خسرو برسيد . پس ناگهان اشك از ديدگان بباريد و چون روى خسرو را بديد ، برپاى خاست و بالاى راست خود را به پرويز بنمود و زبان خود را با سخنان شيرينى گويا كرد و پيوسته از آن روزگاران كهن سخن راند . از آن چشمان بيمار همچون نرگسش اشك بباريد و رخسار همچون گل ارغوان خود را بشست . با آن آبدارى و نيكويى زبان به پهلوى بگشود و گفت : اى شاه شير و سپهبد تن ، اى كِى خجسته و پهلوان شيراوژن ، كجا شد آن همه مِهر و اشك خونينى كه تنها ديدار شيرين ، پزشك آن بود ؟ كجا شد آن همه شبها را روز كردن و دل و ديدهء گريان و لب خندان ؟ كجا شد آن همه بند و پيوند و پيمان و سوگند ما ؟ شيرين پيوسته اين سخنان را مىگفت و اشك از ديدگان بر آن چهرهء لاژوردينش مىريخت . خسرو كه چنين ديد ، اشك به ديدگان آورد و رخسارش به زردى آفتاب شد . پس يك اسپ بالاى زرّين ستام و چهل نوكر\r\n\r\n","description":"","footnote":" ( 1 ) - مجمل التواريخ و القصص ، ص 80 . ","page_name":" 700 ","page_number":700},
  {"content":"\r\n\r\nنيكنام رومى بفرستاد و به ايشان گفت : او را به شبستان زرّين ما و به سوى آن خانهء گوهرآگين ببريد .\r\nسپس خود شاه از آنجا به همراه باده و ساز ميگسار به دشت شكار برفت . چون بهرهء خود را از كوه و دشت برداشت ، شادىكنان به سوى شهر بازگشت . سپس همه‌جا در شهر و راه از براى آمدن شاه از دشت نخچيرگاه آذين ببستند . از آن همه نالهء نفير و بانگ سرود ، هوا بىتار و پود گشت . چون آن شاخ بلند خسروانى از شهر به كاخ بلند خود برفت ، شيرين از شبستان به پيش او بيآمد و پاى و زمين و سينهء او را ببوسيد . آنگاه شاه به موبد گفت : بر ما هيچ گمانى بجز نيكى مبر . اينك اين خوبرخ را به همسرى خسرو درآوريد و اين مژدهء نو را به همهء گيتى بگوييد . پس خسرو او را به آيين پيشين بخواست « 1 »  .\r\nپند دادن بزرگان ، خسرو را\r\nاز سوى ديگر ، چون به نزد بزرگان و سپاهيان آگهى رسيد كه شيرين به شبستان خسرو رفته و آن كار كهن گشته بار ديگر اين چنين نو شده است ، همهء شهر از براى آن كار اندوهگين گشتند و پر از انديشه و درد و نفرين شدند . پس سه روز به نزد خسرو نرفتند . به روز چهارم چون خورشيد گيتىفروز ، فروزان گشت ، خسرو كسى را بفرستاد و بزرگان را به پيش خود بخواند و بر تخت گرانمايگان بنشاند و به ايشان گفت : چند روز است كه شمايان را نديده‌ام و از براى آن اندوهگين گشته‌ام . شايد شما را آزرده‌ام و از براى اين آزار پيوسته بيانديشيدم . ليك هرچه خسرو بگفت ، هيچكس پاسخى نداد و همگى تنها خاموش ماندند . همهء كسانى كه از خسرو آزرده و خشمگين گشته بودند ، چشم به موبد دوختند . موبد كه چنان ديد ، برپاى خاست\r\n\r\n","description":"","footnote":" ( 1 ) - ثعالبى ، تاريخ غررالسير ، ص 387 . ","page_name":" 701 ","page_number":701},
  {"content":"\r\n\r\nو به خسرو گفت : اى راد و راست ، تو از روزگار جوانى شهريار بوده‌اى و نيك و بد بسيارى از روزگار ديده‌اى . خودت نيك و بد بسيارى از كار بزرگان گيتى شنيده‌اى .\r\nاكنون بدان كه دودمان شاهى آلوده گشته و بزرگى از آن دودمان برفته است . چون پدرى پاك و مادرى بدهنر باشد ، بدان كه پسر پاكى زاده نخواهد شد . كسى كه دست از راستى بردارد ، ديگر راستى را از كژّى نخواهد جست . اينك دل ما از براى اين كه ديو سترگ يار شهريار بزرگ گشت ، اندوهگين شد . آيا در ايران هيچ زن ديگرى نبود كه خسرو بر اين آفرين بخواند ؟ بدان كه اگر شيرين در شبستان او نبود ، روى شاه در همه‌جا روشن مىبود . نياكان تو نيز - آن دانشمندان راستكار - هرگز از چنين كارى ياد نكردند « 1 »  .\r\nچون سخنان موبد دراز گشت ، شاهنشاه هيچ پاسخى نداد . پس موبد گفت : ما همگى پگاه فردا به اين بارگاه مىيابيم تا شايد پاسخ خود را بيابيم . زيرا امروز ديگر سخنانمان دراز گشت .\r\nپس پگاه روز ديگر همگى از جاى برخاستند و خود را براى بندگى بيآراستند .\r\nيكى مىگفت : موبد نتوانست به درستى سخن گويد . ديگرى مىگفت : گفتار موبد خردمندانه بود . سديگر مىگفت : سزاوار باشد كه شاه امروز پاسخ فرّخى بدهد .\r\nبدين سان همهء موبدان به نزد شاه خراميدند . آن بزرگان جايى براى نشستن خود برگزيدند . آنگاه مردى با تشتى در دست كه به پاكى خورشيد درخشنده بود ، بيآمد و از پيش يكايك آن بزرگان بگذشت . در آن تشت خون گرمى ريخته بودند . پس چون نزديك شد ، آن تشت را به نرمى بر روى زمين نهاد . همگان با ديدن آن تشت روى خود را از آن بپيچيدند و آن انجمن از براى آن پر از گفتگوى گشت . خسرو پيوسته به ايشان نگاه مىكرد و همهء آن انجمن از ترس شاه خيره گشته بودند . سرانجام خسرو به ايرانيان گفت : آيا اين خون چه كسى است و از براى چه در پيش من نهاده شده\r\n\r\n","description":"","footnote":" ( 1 ) - علت عمدهء مخالفت بزرگان با شيرين ، مسيحى بودن او بوده است . ليك در كنار اين مسئله ، او را به جادوگرى نيز متهم مىكرده‌اند . اين مسئله بعدها در زمان شيرويه خواهد آمد . ","page_name":" 702 ","page_number":702},
  {"content":"\r\n\r\nاست ؟ موبد به دو گفت : اين خونى پليد است و هر كسى با ديدن آن بدمنش گشت .\r\nچون موبد اين سخن را بگفت ، آن تشت پر مايهء زرّين را برداشتند و از خون پاك كردند و با آب و خاك بشستند . چون آن تشت پليد ، روشن و پاك گشت ، آن كسى كه آن را شسته بود ، تشت را پر از نبيذ ساخت و مشك و گلاب نيز بر روى آن مِى بريخت . بدين گونه آن تشت پاك بسان آفتاب گشت . آنگاه خسرو به موبد گفت : آيا اين همان تشت است يا ديگرگونه شد ؟ موبد گفت : جاويد باشى . همانا كه از آن بدى ، نيكويى پديدار شد . تو با فرمان خود از دوزخ ، بهشتى ساختى و خوبى را از كردار زشت پيدا كردى . خسرو كه چنين شنيد ، گفت : اينك بدانيد كه شيرين در اين شهر همچون آن تشت زهر پست بود . ليك اكنون چون آن تشت به شبستان من رفت ، بسان اين تشت مِى گشت و از بوى من بدين گونه بويا شد . نخست شيرين از براى من بود كه بدنام گشت . ليك او هيچ دوستدارى از بزرگان براى خود نجست .\r\nهمهء آن بزرگان با ديدن آن كار بر او آفرين خواندند و گفتند : زمين بىتاج و تخت تو مباد . چون تو چيزى را به سازى ، بِهى آن فزوده مىگردد و هر كسى كه تو او را در گيتى به مهترى برسانى ، بزرگ مىشود . چرا كه هم شاه هستى و هم موبد و خردمند .\r\nهمانا كه سايهء ايزد بر روى زمين مىباشى « 1 »  .\r\nكشتن شيرين ، مريم را و بند كردن خسرو ، شيروى را\r\nاز آن پس بزرگى شاه پيوسته رو به افزونى بود و شاهى كه همچون ماه بود ، بسان خورشيد گشت . خسرو پيوسته روزگار خود را با دختر قيصر مىگذرانيد و آن دختر ،\r\n\r\n","description":"","footnote":" ( 1 ) - ثعالبى ، تاريخ غررالسير ، ص 388 - 387 . ","page_name":" 703 ","page_number":703},
  {"content":"\r\n\r\nمهتر شبستانش بود « 1 »  .\r\nشيرين كه چنين مىديد ، همواره از كار مريم پر از درد و رخسارش از آن رشك ، زرد بود . سرانجام هم شيرين به مريم زهر بداد و بدين سان آن دختر خوب قيصرنژاد درگذشت . ليك هيچكس از آن كار او آگه نبود و تنها خودش آن راز را مىدانست و بس « 2 »  .\r\nچون يك سال از مردن مريم بگذشت ، خسرو شبستان زرّين خود را به شيرين سپرد . از سوى ديگر ، چون ساليان زندگانى شيروى به شانزده رسيد ، بالاى او از يك مرد سى ساله نيز برتر شد . پس پدرش فرزانگان را بيآورد تا آن نامور از براى ايشان باهنر گردد . موبد نيز شب و روز شيروى را به فرمان شاه ، شادان نگاه مىداشت .\r\nروزى موبد از پيش تخت شاه به نزديك شيروى نيكبخت بيآمد و او را پيوسته نيازمند بازى يافت . ديد كه در پيشش كراسه‌اى نهاده شده كه كليله بر آن نوشته شده است « 3 »  .\r\nدر دست چپ آن جوان سترگ نيز يك چنگال گرگ خشك شده و بريده و در سوى راستش شاخ گاوميشى بود و پيوسته شيروى آنها را بر هم مىزد .\r\nدل موبد از آن كار و بازى و كردار بيهودهء او اندوهگين گشت و از ديدن آن چنگ گرگ و شاخ گاو و انديشهء آن جوان سترگ ، اختر بدى پِى افكند . از كار روزگار براى آن كودك بدمنش و شوربخت سخت اندوهگين گشت . زيرا كه او بخت و سرنوشت او را به هنگام زادنش ديده و از دستور و گنجور نيز در آن باره پرسيده بود . پس آن موبد\r\n\r\n","description":"","footnote":" ( 1 ) - نظامى مىنويسد كه مريم در هنگامى كه خسرو پرويز در روم بود ، او را سوگند داد كه با هيچكس ديگرى مهر نداشته باشد . كليات خمسه ، خسرو و شيرين ، ص 264 . از آن پس همهء معاشقات خسرو پرويز با شيرين به طور پنهانى بود و مريم بسيار نسبت به شيرين حسادت مىورزيد و شيرين نيز متقابلاً از اين كه مريم را ملكه مىديد ، رنج مىبرد . همان ، ص 254 .  ( 2 ) - نظامى ، كليات خمسه ، خسرو و شيرين ، ص 325 .  ( 3 ) - ثعالبى مىنويسد كه شيرويه پيوسته داستان شير و گاو كليله و دمنه را مىخوانده است . تاريخ غررالسير ، ص 396 . پيشتر نيز در زمان بهرام چوبينه ديده شد كه وى اغلب اوقات به خواندن كليله و دمنه مىپرداخته و اين امر در نظر شاه و اطرافيانش پسنديده نبوده و مىتوانسته نمايندهء روحيه طغيان و برترى جوييهاى آيندهء شخص باشد چرا كه مطالعهء اين كتاب ، خِرد وسيعى به شخص مىداده است كه اگر از آن درست بهره نمىگرفته ، پيامدهاى زيانبارى داشته است . ","page_name":" 704 ","page_number":704},
  {"content":"\r\n\r\nبه سوى موبدان موبد آمد و گفت : بدان كه آن گرانمايه همواره به بازى مىپردازد .\r\n[ موبدان 
  ] موبد با شنيدن اين سخن زود به نزد شاه برفت و آن را به او بگفت . ليك خسرو همواره آن راز را با خود نگاه مىداشت . رخسار خسرو از براى كار آن فرزند ، زرد گشت و از كار روزگار پر از درد شد . همواره دلش از براى گفتار ستاره‌شناس پر از درد و جگرش پيچان بود . پيوسته مىگفت : آيا كردگار سپهر چگونه به اين كار چهره خواهد نمود ؟ چون بيست و سه سال از پادشاهى خسرو بگذشت ، شيروى گردن بيافراخت .\r\nشهريار بزرگ ايران از ديدن اين كه آن كودك جوان ، سترگى مىنمود ، آزرده گشت .\r\nجان خندانش پر از درد شد و سرانجام او را به همراه همشيره‌اش - كه آن آب از براى او تيره بود - و نزديكانش - كه به هنگام سگالش به نزد او مىرفتند - در ايوانش زندانى بساخت . چون همهء آن كهتران و مهتران را بشمردند ، بيش از سه هزار تن بودند . پس كارگران شاه همهء آن كاخها را به يكديگر راه بداند و همه گونه پوشيدنى و خوردنى و بخشيدنى و گستردنى و كنيز و بنده و مِى و رامشگر و دينارهاى بيكران به ايشان بدادند و ايوانها را بيآراستند و بدين سان ايشان در آنجا به رامش و خوردن مىپرداختند ليك چهل مرد بر آنها نگاهبان بودند « 1 »  .\r\nداستان ساختن خسرو تاك ديس را\r\nاكنون داستانى در داستان از گفتار آن راستان يكدل و يك زبان در بارهء آن تختى بگوى كه آن را تاك ديس « 2 »  مىخوانى و پرويز در اسپريس « 3 »  آن را بنهاد . آغاز آن از\r\n\r\n","description":"","footnote":" ( 1 ) - مسكويه مكان آن كاخ را عقر بابل دانسته است كه همان ويرانه‌هاى القصر امروزى در جنوب ده بابل مىباشد . مسكويه ، تجارب الامم ، ج 1 ، ص 220 .  ( 2 ) - طاقديس .  ( 3 ) اَسپريس به پارسى به معناى ميدان و عرصهء دوانيدن اسب است . برهان قاطع ، ماده اسپريس . ","page_name":" 705 ","page_number":705},
  {"content":"\r\n\r\nهنگام ضحّاك ناپارسا و ناپاك بود . در آن هنگام كه آفريدون پهلوان برفت و نام مردانگى را از آن تازيان ببرد ، مردى به نام جهن برزين در دماوند كوه بود كه كامش به هر كشورى رسيده بود و شاه او را از ديگران جدا نگاه مىداشت . جهن برزين براى آفريدون شاه تخت نامورى بساخت و گرداگرد آن گوهر بنشاند . چون آن تخت پر مايه بدانسان آباد گشت ، شاه آفريدون بدان شاد شد و سى هزار درم و يك تاج زرّين و دو گوشواره از براى آن به جهن داد و گشادنامهء سارى و آمل را نيز - كه سرزمينى همچون بهشت بود - براى او بنوشت . آنگاه در هنگامى كه فريدون ايران را به ايرج - كه كوچكترين پسر نامدار او بود - بسپرد ، شاه آفريدون سه چيز بر آن پادشاهى ايران بيافزود : يكى آن تخت و گرز گاوسار - كه سخنش در گيتى به يادگار ماند - و سديگر هفت چشمهء گوهر كه آن را دادگر مىخواند . چون ايرج درگذشت و آن سه چيز از او برجاى ماند ، منوچهر نيز به آنها شاد بود . از آن پس هر كسى كه به شاهى مىرسيد ، چيزى بر آن تخت مىافزود . چون به كى خسرو نيكبخت رسيد ، بر بالاى تخت ، فراوان بيافزود . به همينگونه بود تا اين كه به لهراسپ و از او به گشتاسپ رسيد . چون گشتاسپ آن تخت را بديد ، گفت : همانا كه كار بزرگان را شايسته نباشد نهفتن . پس گشتاسپ گرانمايه به جاماسپ گفت : چه چيزى دارى كه بر اين بيافزايى ؟ ببين تا چه مىخواهى بر آن بيافزايى تا پس از مرگ ، ما را بستايند .\r\nچون جاماسپ آن تخت را بنگريست ، با دانش خود شمار سپهر بلند و چگونگى آن را بر روى آن تخت پديدار كرد . همهء آن نگارها را از كيوان تا ماه به فرمان شاه بر روى آن تخت بنمود . اين چنين تا هنگام اسكندر ، هر يك از شاهان كه آن تخت را بديدند ، چندين چيز از زر و سيم و پيلسته و آبنوس بر آن بيافزودند . ليك اسكندر از بىدانشى خود همهء آن را پاره كرد . از آن پس بزرگان آنچه را كه باز مانده بود ، نهان بداشتند و از يكى به ديگرى مىرسيد .\r\nبدين گونه بود تا پادشاهى اردشير كه ديگر نام آن تخت كهن گشته بود . اردشير نشانى از آن تخت در جايى بيافت . سرانجام چون اردشير پس از آن كه كام بزرگى را\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nبراند ، بمرد ، آن تخت از او باز ماند . اين چنين بود تا آن تخت سزاوار گرامى به پرويز شاه رسيد . پس او مهتران هر كشورى را به نزد خود بخواند و چندى در بارهء آن تخت با ايشان سخن براند . سرانجام از آن بزرگان شكسته‌هاى فراوانى از آن تخت بيافت و با شادى آهنگ گرد كردن آنها را كرد . پس آن تخت اردشير شاه را بيآورد و همهء تيز هوشان ايران آن تخت سزاوار را به هنگام آن خسرو شاه پيروز بخت به هم بپيوستند . درودگرانى از روم و چين و مكران و بغداد و ايران زمين براى او بيآمدند .\r\nهزار و سد و بيست استاد بودند كه چگونگى آن تخت را به ياد داشتند . با هر يك از ايشان نيز سه مرد شاگرد رومى و بغدادى و پارسى بود . پس خسرو به ايشان بفرمود تا بىهيچ درنگى كار كنند و سرانجام در دو سال آن تخت را به هم پيوستند .\r\nچون سرانجام آن تخت بلند را برپاى كردند ، روى بخت بلند آن درخشان شد .\r\nبلنداى آن سد و هفتاد ارش شاهى و پهنايش كه از بلندايش كمتر بود ، سد و بيست ارش بود . هر ارش شاهى نيز همچون پنج ارش بود و بدين سان بالاى آن تخت چنان بود كه سرش به ابر مىساييد . در هر روز از سى روز ماه ، يك بوب بر روى آن مىافكندند . روى آن تخت را سد و چهل هزار نگار زرّين و پيروزه كرده بودند . همهء ميخها و بندهاى آهنين آن از سيم خام و هر يك به سنگينى هزار و پانسد و هشتاد و چهار نخود بود « 1 »  .\r\nهر گاه كه خورشيد از بخش بره ، چراغ خود را مىنهاد ، دشت در پشت سر و باغ در پيش روى آن بود . چون خورشيد در بخش شير مىرفت ، پشت آن تخت به سوى او بود . چون هنگام تيرماه و ميوه و جشنگاه مىرسيد ، روى آن به سوى ميوه و باغ بود تا از هر ميوه‌اى بويى بيابد . زمستان كه هنگام باد و نم بود ، هيچكس بر آن تخت دژم نبود . همهء تاكهايش با نوارهايى از پوست خز و سمور براى شهريار بسته شده بود . هزار گوى سيمين و زرّين كه سنگينى هر يك دوازده هزار نخود بود « 2 »  ، بر آتش چنان تافته مىشدند كه رنگشان بسان مرجان مىگشت . شمار\r\n\r\n","description":"","footnote":" ( 1 ) - 1584 نخود معادل 66 مثقال است .  ( 2 ) - 12000 نخود معادل 500 مثقال است . ","page_name":" 707 ","page_number":707},
  {"content":"\r\n\r\nدوازده بخش و هفت ستاره و ماه تابان از هر بخشى كه مىرفت ، بر آن ديده مىشد .\r\nاز شب نيز بر آن ديده مىشد كه چه اندازه گشته است . چندين بخش از آنها زرّين بود و بسيارى نيز گوهرآگين بودند . اگر كسى هر اندازه دانش هم داشت ، او را ياراى شمردن آن نبود . ناچيزترين گوهرهايش هر يك به ارزش هفتاد دينار بود . ارزش بسيارى از آن گوهرها هم بيش از هفتسد دينار بود . گوهرهاى سرخ بسيارى هم بودند كه هيچكس ارزش آنها را نمىدانست و در شب تيره از براى آنها همه‌جا بسان ناهيد درخشان بر آسمان روشن مىشد . سه تخت نيز بر پايه‌هايى بر روى آن تخت بود كه سراپاى آنها از گوهرهاى پر مايه بود . هر يك از آن تختها تا تخت ديگرى چهارپايهء زرّين و گوهرنگار داشتند . نام تخت كوچكتر ميش‌سار بود و بر روى آن سر ميش را نگاريده بودند . تخت بزرگتر را لاژورد مىخواندند ، زيرا كه هرگز باد و گَرد بر آن راه نداشت . سديگر تخت يك سره از پيروزه بود و هر كه آن را مىديد ، دلسوز آن مىگشت . هر كسى كه دهگان و زيردست بود ، جايش بر روى تخت ميش‌سر بود .\r\nسواران بىباك نبرده بر آن گنبد لاژوردين مىنشستند . جاى دستور نيز - كه از كدخداييش رنجور بود - بر روى تخت پيروزه بود . و بدين سان تنها خردمندان و مهترپرستان بر روى تخت پيروزه مىنشستند . بر روى آن تخت جامه‌اى زربافت افكنده بودند كه درازاى آن پنجاه و هفت ارش بود . همهء ريشه‌هاى آن را با گوهر بافته و بر روى آنها نيز رشته‌هايى از زر تابيده بودند . نشان آسمان را از بهرام و كيوان و هرمزد و خورشيد و ناهيد و تير و ماه گردنده بر روى آن پيدا كرده و بدين سان نيك و بد را براى شاه پديدار ساخته بودند . نشان چهل و هشت شاه را با سر و تاج و تخت ايشان از هفت كشور و روم و ايران بر آنها نشان داده بودند . تاج آن شاهنشاهان را نيز بر روى آن با زر بافته بودند . براستى كه به مانند چنان جامه‌اى هرگز در گيتى نبود و آن را مرد بىهمتايى در چين در هفت سال ببافت و در روز نخست از فروردين ماه و در آغاز سال نو به پيش شاه ايران زمين آمد و آن بوب كيانى را به نزديك شاه ببرد . گرانمايگان راه را بر او بگشودند . و بدين سان شاه در روز نوروز آن\r\n\r\n","description":"","footnote":"","page_name":" 708 ","page_number":708},
  {"content":"\r\n\r\nجامه را بگسترد . سپس بر روى آن بزمى بيآراستند و نوازندهء ساز و مِى بيآوردند « 1 »  .\r\nپس سرگش « 2 »  پيوسته ساز نواخت و آفرين بخواند و شاهنشاه را درود بسيار بداد .\r\nبزرگان نيز بر او گوهر بيافشاندند .\r\nداستان باربد رامشگر\r\nشاه ايران پيوسته برتر مىشد و چون ساليان شاهيش به بيست و هشت رسيد ، باربد « 3 »  از درگاه خسرو آگاه شد . همه به دو مىگفتند : بدان كه شاه گيتى رامشگرانى را از ميان بزرگان براى خود برگزيده است كه اگر با تو آنها را برابر كنند ، تو را افسر سر سرگش سازند . باربد كه چنين شنيد ، آز در او بجوشيد و اگر چه او را به چيزى نياز نبود ، باز هم از كشور به درگاه شاه رفت و پيوسته رامشگران را نگاه مىكرد . چون سركش از آمدن او آگاه شد ، دلش تيره گشت . پس به نزديك سالار بار آمد و درم و دينار چندى بر او بشار كرد و به دو گفت : بدان كه رامشگرى به اين درگاه آمده كه از من به سال و هنر برتر است . ليك نبايد كه به پيش خسرو راه يابد . زيرا با اين كار ، ديگر ما كهنه مىگرديم و او نو مىشود . چون دربان شاه آن سخن را از سرگش بشنيد ، راه را بر آن رامشگر ساده ببست . پس هر گاه كه باربد به نزد او مىرفت ، سالار بار به او بار نمىداد و با او مردمى نيز نمىكرد .\r\nچون سرانجام باربد از آن بارگاه با نااميدى بازگشت ، بربت در دست به سوى باغ\r\n\r\n","description":"","footnote":" ( 1 ) - ثعالبى ، تاريخ غررالسير ، ص 390 بلعمى ، تاريخ بلعمى ، ج 2 ، ص 1089 مجمل التواريخ و القصص ، ص 79 .  ( 2 ) - سركش پيش از آمدن باربد ، برترين خنياگر خسرو پرويز بود . برخى احتمال داده‌اند كه وى خواننده‌اى يونانى بوده كه نام اصلى وى سرگيوس بوده و اين نام بعدها در ايران به صورت سرگس ، سرگيش يا سرگش تبديل يافته است . بعضى نيز او را با سَرْكَب يكى دانسته‌اند . برهان قاطع ، ماده سركش و حواشى معين مجمل التواريخ و القصص ، ص 81 .  ( 3 ) - نام باربَد را ثعالبى به صورت پهلبد آورده است . تاريخ غررالسير ، ص 388 . در ترجمه آثار العباد و اخبار العباد نيز اين نام به صورت بلهبد ذكر شده است . ج 1 ، ص 307 . ","page_name":" 709 ","page_number":709},
  {"content":"\r\n\r\nشاه آمد . باربد از ديدن باغبان آن باغ كه مردوى نام داشت ، شادكام شد . شاه ايران نوروزها را به آن باغ مىرفت و دو هفته در آن جشنگاه مىماند . در آن روز باربد زود به پيش مردوى رفت و با او يار و هم خوى گشت . پس به آن باغبان گفت : همانا كه گويى تو جانى هستى و من كليد آن مىباشم . اكنون از تو آرزويى دارم كه براى تو سخت ناچيز است . مىخواهم كه چون شاه گيتى به اين باغ بيآيد ، مرا نيز راهى بدهى تا نهانى ببينم كه آيا آن جشنگاه شاه چگونه است و يك بار نهانى روى شاه را ببينم . مردوى كه چنين شنيد ، به دو گفت : از براى مِهرى كه به تو دارم ، چنين مىكنم .\r\nپس چون خسرو خواست تا به آن باغ بيآيد ، باربد بيآمد و همهء جامه‌ها و بربت و رود خود را به رنگ سبز درآورد . آنگاه به آن نشستنگاه خسرو به گاه بهاران برفت . در آنجا درخت سرو سبز و پر برگى بود كه بر و شاخ آن بسان رزمگاه پشن « 1 »  بود . باربد بربت در كنار به بالاى آن سرو برفت و خود را از شهريار نهان بداشت تا اين كه شاه از ايوان خود به آن جشنگاه آمد . پاليزبان نيز جاى شاه را بيآراست . آنگاه ميگسار پرى چهره‌اى با جامى در دست به پيش شهريار آمد . شاه آن جام بلور را كه پر از مِى سرخ بود ، از آن كودك بگرفت . چون خورشيد ، زرد برگشت و شب لاژوردين فرا رسيد ، باربد از بالاى آن درخت سرو رود بنواخت و به پهلوى شاه را درود بگفت و سرود نغزى بر روى آن درخت بخواند كه شاه بيدار بخت ايران از شنيدنش خيره شد . با آوايى خوش سرودى سر داد كه اكنون تو آن را دادآفريد « 2 »  مىخوانى . همهء\r\n\r\n","description":"","footnote":" ( 1 ) - رزمگاه پشن همان جايى بود كه جنگ لادن يا پشن در زمان كى خسرو ميان ايران و توران در گرفت و به شكست ايرانيان انجاميد و اكثر پسران گودرز در آن كشته شدند . ر . ك . ج 4 از كتاب حاضر . در اينجا كنايه از انبوهى است .  ( 2 ) - نظامى نام 30 لحن از الحان باربد را ضبط كرده است كه عبارتند از : 1 - گنج بادآورد . 2 - گنج گاو . 3 - گنج سوخته . 4 - شادروان مرواريد . 5 - تخت طاقديسى . 6 - ناقوسى . 7 - اورنگى . 8 - حقه كاوس . 9 - ماه بر كوهان . 10 - مشك دانه . 11 - آرايش خورشيد . 12 - نيمروز . 13 - سبز در سبز . 14 - قفل رومى . 15 - سروستان . 16 - سروسهى . 17 - نوشين باده . 18 - رامش جان . 19 - ناز نوروز يا ساز نوروز . 20 - مشگويه . 21 - مهرگانى . 22 - مرواى نيك . 23 - شبديز . 24 - شب فرخ . 25 - فرخ روز . 26 - غنچه كبك درى . 27 - نخجيرگان . 28 - كين سياوش . 29 - كين ايرج . 30 - باغ شيرين . كليات خمسه ، خسرو و شيرين ، ص 271 . حكيم فردوسى در اينجا 2 لحن ديگر به نامهاى دادآفريد و پيكارگرد را نيز به اين الحان افزوده است . ","page_name":" 710 ","page_number":710},
  {"content":"\r\n\r\nكسانى كه در آن بزم بودند ، از آن كار در شگفت گشتند . در همان هنگام سركش كه از شنيدن آن زخمه « 1 »  هوش از دست داده بود ، بدانست كه آن كار كيست . پس خاموش گشت . چرا كه هيچكس بسان باربد چنان نواختن رود و آنگونه سرود پهلوانى را نمىدانست . شاه ايران به آن نامداران بفرمود كه : سرتاسر اين جشنگاه را بجوييد . ايشان نيز فراوان بجستند ، [ ولى چيزى نيافتند 
  ] و به نزديك خسرو بازگشتند . پس سرگش كارآزموده گفت : همانا كه از بخت شاه چنين كارى شگفت نخواهد بود كه گل و سرو براى او - كه سر و افسرش جاويد باشد - رامشگرى كنند .\r\nآنگاه ميگسار يك جام مِى ديگر براى شاه بيآورد . چون شهريار آن را از آن خوبرخ بگرفت ، باربد از روى آن درخت به گونه‌اى ديگر رود بزد و ناگاه سرود ديگرى بخواند كه آن را پيكارگرد مىخوانند . بدين سان آن رامشگر بخواند و خسرو بشنيد و با آواز او جام مِى را سركشيد . پس شاه بفرمود كه : همهء اين باغ را به زير پاى بيآوريد و او را بيابيد . ايشان نيز برفتند و در هر گوشهء باغ بجستند و چراغهايى به زير درختان ببرند . ليك هيچ بجز درختان بيد و سرو و تذروهايى كه به زير گلها مىخراميدند ، نديدند . پس شاهنشاه يك جام ديگر بخواست . در همان هنگام بار ديگر آواى آن رود برخاست و سرودى ديگرگون بخواند كه آن را اكنون سبز در سبز مىخوانى . براستى كه اين گونه افسون مىكنند . پرويز كه آن را بشنيد ، برپاى خاست و جامى ديگر بخواست كه يك من نبيذ در آن بود . آنگاه آن مِى روشن را به يك دَم سركشيد و گفت : همانا كه اين اگر فرشته بود ، از مشك و شاهبوى سرشته بوده است . اگر هم ديو بود كه سرود نمىگفت و نواختن ساز را نمىدانست . پس در چپ و راست اين باغ و گلشن بجوييد و ببينيد كه آيا اين در كجاست تا من دهان و بر او را پر از گوهر كنم و او را مهتر اين نوازندگان گردانم .\r\n\r\n","description":"","footnote":" ( 1 ) - زخمه به معناى مضراب است ، چوبكى كه با آن ساز نوازند . برهان قاطع ، ماده زخمه . ","page_name":" 711 ","page_number":711},
  {"content":"\r\n\r\nچون باربد رامشگر اين آواى شاه و گفتار خوب و دمسازش را بشنيد ، از روى آن شاخ درخت سرو سهى فرود آمد و با رامش و فرّهى برفت و روى خود را در پيش شاه بر خاك بماليد . خسرو كه او را بديد ، به دو گفت : برگوى كه كيستى ؟ باربد گفت :\r\nاى شاه ، من بنده‌اى هستم كه در گيتى به آواى تو زنده مىباشم . آنگاه باربد همهء آنچه را كه از آغاز رخ داده بود و اين كه در آن كار يكدل و يك تنه بود ، براى شاه بگفت . شهريار ايران از ديدن او بسان گلستانى در بهار شاد شد و به سرگش گفت :\r\nاى بدهنر ، براستى كه تو همچون كبست هستى و باربد بسان شكر مىباشد . چرا او را از من دور كردى ؟ آيا تو ساز او را از اين انجمن دريغ بداشتى ؟ سپس شاه به شادى شنيدن آواز باربد ، آن جام مِى همچون ياكند را سر كشيد . بدين گونه بود تا اين كه آهنگ خواب بكرد . پس دهان باربد را پر از مرواريد خوشاب بساخت و از آن پس باربد ، شاه رامشگران و يكى از مهتران نامور شد « 1 »  .\r\nاكنون ديگر داستان باربد بسر آمد . پس هرگز مباد كه از تو كارى بد سر زند . چرا كه گيتى بر مهتران و كهتران مىگذرد . پس مردمان خردمند چرا اندوه بخورند ؟ چه بسيار مهتران و كهتران كه از من گذشتند ، ليك من نمىخواهم كه از خواب بيدار گردم . هر گاه كه ساليان زندگانى از شست و شش بگذرد ، ديگر نيكو نباشد كه پيران به خوشى بپردازند . اينك چون اين نامهء نامور به پايان برسد ، سراسر گيتى پر از\r\n\r\n","description":"","footnote":" ( 1 ) - ثعالبى ، تاريخ غررالسير ، ص 389 - 388 . نيز بلعمى ، تاريخ بلعمى ، ج 2 ، ص 1092 . گويند از آن پس هر يك از كارگزاران كه مىخواست مطلبى را به گوش شاه برساند و بيم خشم و غضب او را مىديد ، مضمون گفتارش را به باربد مىگفت و مال بسيارى به او مىداد . آنگاه باربد آن گفتار را در سرودى به گوش شاه مىرسانيد و خسرو پرويز از آن آگاه مىگشت . ترجمه آثار البلاد و اخبار العباد ، ج 1 ، ص 307 . روايت كرده‌اند كه خسرو پرويز اسب خود را - كه شبديز نام داشت - بسيار دوست مىداشت و سوگندهاى سختى ياد كرده بود كه هر كس خبر مرگ شبديز را بياورد ، به دار آويخته خواهد شد . ليك سرانجام روزى شبديز مرد . از آنجا كه هيچكس را ياراى بازگو كردن چنين خبرى در نزد شاه نبود ، باربد با مهارت بسيار ، اين خبر را در سرودى بخواند و چنگ بنواخت . خسرو دريافت و گفت : آيا مُرد ؟ گفتند : اين تويى كه از مرگ شبديز سخن مىگويى . و بدين ترتيب آن سوگند به خودش بازگشت و اگر باربد نبود ، هيچكس را ياراى چنين كارى نبود . مقدسى ، آفرينش و تاريخ ، ج 3 ، ص 520 . گويند چون خسرو پرويز كشته شد ، باربد نيز انگشتان خود را بريد تا ديگر نتواند براى كسى جز او ساز بزند . نظامى ، كليات خمسه ، خسرو و شيرين ، ص 451 . ","page_name":" 712 ","page_number":712},
  {"content":"\r\n\r\nسخن من مىگردد و من از آن پس نخواهم مرد چرا كه تخم سخن را پراكنده‌ام . پس هر كس كه هوش و خِرد و كيش دارد ، پس از مرگ بر من آفرين خواهد كرد . اكنون سخن را از مداين ، نو مىسازم و از ايوان خسرو مىگويم .\r\nساختن خسرو ايوان مداين را « 1 » \r\nمرد روشندلى پارسى كه سد و بيست سال را با كام دل زندگانى كرده بود . گفت :\r\nخسرو كسانى را به روم و هند و چين و هر سرزمين آباد ديگرى بفرستاد . پس سه هزار كارگر نامدار از هر كشورى به پيش او برفتند . آنگاه از ميان ايشان سد مرد كه در به كار بردن خشت و گچ استاد بودند ، بيرون شدند . سپس سى دلاور از ميان ايشان برگزيدند و پس از آن از ميان آنها دو رومى و يك پارسى را بيآوردند . استاد گرانمايهء رومى كه مردى هندسى بود ، از آن پارسى نيز بگذشت و بدين سان آن مرد كارآزموده به پيش خسرو آمد و براى او از چگونگى كار خود بگفت . شاه به دو گفت : اين كار را از من بپذير و هر سخنى كه به تو مىگويم ، ياد بگير . بدان كه من جايى مىخواهم تا فرزند من و نيز خويشاوندانم تا دويست سال در آن بنشينند و از باران و تندر و آفتاب ويران نگردد . بايد كارى بكنى كه هيچ‌كس ديگر نتواند به مانند آن را بسازد .\r\nمرد هندسى ساختن آن ايوان شاه را بپذيرفت و به دو گفت : من اين توانايى را دارم . آنگاه بنيان آن ايوان را از سنگ و گچ تا ده ارش شاهى در زمين فرو برد و پنج ارش نيز بالاى آن را برآورد . چون ديوار آن ايوان ساخته شد ، به پيش آن شاه گيتى آمد و گفت : اگر شاه نيكو مىداند ، يك مرد كاردان بسياردانا را كه ساليان بسيارى بر\r\n\r\n","description":"","footnote":" ( 1 ) - اگر چه حكيم فردوسى ساختن ايوان مداين را به خسرو پرويز نسبت مىدهد ، ليك بسيارى آن را مربوط به زمان خسرو انوشيروان دانسته‌اند . تعيين كننده‌ترين دليل بر انتساب آن به انوشيروان ، اين نكته است كه اين ايوان به اجماع روايات مورخان در شب ميلاد مبارك پيامبر ( ص ) شكاف برداشت و تعدادى از كنگره‌هاى آن بيافتاد . و از آنجا كه اين رويداد در زمان انوشيروان رخ داده است پس ايوان مداين در زمان او وجود داشته است و خسرو پرويز بانى آن نبوده است . ","page_name":" 713 ","page_number":713},
  {"content":"\r\n\r\nاو نگذشته باشد ، به همراه تنى چند از مردمان پسنديده و موبد نيكخواه به ديدن آن بفرستد . شاه نيز آن مردمانى را كه او خواست ، به دو داد و ايشان برفتند و آن ديوار راست را بديدند . سپس آن مرد ابريشم بيآورد تا آن انجمن ريسمان باريكى از آن بتابند . آنگاه با آن ريسمان از بالاى ديوار ايوان شاه را تا خاك آن ايوان بپيمود و آن ريسمان را به سوى گنج شاهنشاه برد و مُهر كرد و به گنجور سپرد . سپس به ايوان شاه آمد و به دو گفت : بدان كه ديوار ايوان به ماه برآمد . اينك مىخواهم چهل روز دست از كار بكشم تا كارگرانى را برگزينم . پس اگر خسرو تيز هوش فرمان بدهد ، اين كار را با شتاب به انجام نرسانم . زيرا چون هنگام ساختن خود ايوان فرا رسد ، ديگر بلندى آن بايد همچون كيوان گردد . پس نبايد در اين كار خشمگين شوى و يا بر رنج من بيافزايى . ليك خسرو به دو گفت : اى بدگمان ، از چه رو اين همه از من زمان مىخواهى ؟ تو نبايد كه دست از اين كار بازدارى . آنگاه خسرو بفرمود كه سى هزار درم به دو بدادند تا ديگر دژم نباشد . مرد كارگر راستگوى بدانست كه اگر او در ساختن آن ايوان شتاب بگيرد و آن را بشكند ، دانايان بر او آهو خواهند آورد . پس چون شب فرا رسيد ، آن كارگر از آنجا ناپديد گشت چنان شد كه ديگر از آن پس هيچكس او را نديد .\r\nچون كسى به خسرو آگهى رسانيد كه فرعان سازنده بگريخت ، خسرو سخت خشمگين شد و خشم خود را بر آن گوينده فرود آورد . پس گفت : او را كه دانش نبود ، از چه رو در پيش ما فزونى نمود ؟ آنگاه خسرو بفرمود تا كار او را بنگرند و همهء روميان را نيز به زندان ببرند . پس از آن گفت : اكنون كارگران و گچ و خشت و سنگهاى گران بيآوريد . ليك هر كسى كه آن ديوار را بديد ، از سرزمين شاه ناپديد شد .\r\nخسرو كه چنين ديد ، با بيچارگى دست از آن كار بازداشت و ديگر از آن پس همهء گوش و دل خود را به سوى اهواز داشت تا كارگرى از آن شهر بيآيد و آن كار بىسرانجام برجاى نماند . سه سال به جستجوى استادى براى آن كار برآمدند . ليك هيچ كارگر بىهمتايى را نيافتند . بسيار به ياد آن فرعان كارجوى افتادند .\r\nسرانجام به سال چهارم او بار ديگر پديدار شد . مرد بيدار و فرهمندى از او به\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nخسرو آگهى رسانيد . مرد رومى بىدرنگ همچون گَرد به پيش خسرو آمد . شاه كه او را بديد ، به دو گفت : اى مرد گناهكار ، بگو آيا چه پوزشى براى اين كار دارى ؟ مرد رومى گفت : اگر شهريار ، مرا با يكى از استواران بفرستد ، من پوزش خود را به آن كاردان خواهم گفت . شاه نيز ايشان را بفرستاد . پس آن استاد گرانمايه و داناى رومى به همراه آن مرد نيكخواه از ايوان شاه برفت و ريسمانى نيز با خود ببرد . آنگاه بالاى آن كار را با ريسمان بپيمود . ليك ريسمان به هفت ارش از آن كار نرسيد . آن ريسمان را به نزد شاه باز بردند و آن مردى كه به همراه رومى رفته بود ، به شاه در آن باره بگفت . آنگاه مرد رومى به شاه گفت : اى شهريار ، بدان كه اگر من بام آن ايوان را برمىآوردم ، ديگر نه ديوار و تاك و كار برجاى مىماند و نه خود من بر درگاه شهريار مىماندم . خسرو بدانست كه او راست مىگويد و هيچكس را توان نهفتن راستى نباشد . پس هر كسى را كه در زندان بود ، چه بدانديش و چه بىگزند ، از زندان رها ساخت . به مرد رومى نيز يك هميان دينار ببخشيد و به زندانيان نيز چيزهاى بسيارى بداد .\r\nروزگار درازى در آن كار بگذشت و شاه را به ديدن آن نياز بود . چون سرانجام هفت سال بگذشت ، آن ايوان - كه پسنديدهء مردم پاك انديش بود - بجاى آمد . شاه نيز به فرعان آب و زمين و درم و دينار بسيار بداد و او را آفرين بكرد . همه به آن ايوان خيره گشته بودند . شاه نيز در نوروز به آن جاى برفت . هيچكس به مانند آن در گيتى نديده و از كاردانان نامور نيز شنيده بود . در آنجا چنبرى بود كه از زر ريخته شده و از بام آويزان گشته بود . از آن زنجير زر سرخى بيآويخته بودند كه بر روى هر مهره‌اش ، گوهرى نشانده شده بود . چون شاهنشاه مىرفت و بر آن تخت پيلسته مىنشست ، تاج او را از آن زنجير مىآويختند . به هنگام نوروز كه شاه بر تخت مىنشست ، موبد نيكبختى نيز در نزديك او مىنشست . جايگاه بزرگان و روزىدِهان ، پايين تر از موبد بود . جاى بازاريان و پيشه‌وران نيز پايين تر از بزرگان بود . پايين تر از آن جاى تهيدستانى بود كه با كوشش خوراكى فراهم مىكردند . فروتر از آنها هم دست و\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nپاهاى بريدهء بسيار و كشتگان فراوانى بود كه بر در سراى افكنده گشته بودند . سپس چنان خروشى از آن ايوان برمىخاست كه از شنيدنش ، دلها به جوش مىآمد .\r\nمىخروشيدند كه : اى زيردستان شاه گيتى ، تيره دل و بدنهان نباشيد . بدانيد كه هر كسى كه به سوى بالا [ تر از خود 
  ] نگاه كند ، انديشه‌اش تباه خواهد گشت . دور تر از تخت شاهى را نگاه كنيد و همهء كهتران را بشماريد . سپس بايد به تن اين كشتگان كه بر راه افكنده شده‌اند ، نگاه كرد .\r\nاز آن پس ديگر هيچ گناهكار و بىگناهى در زندان شاه نماند . خسرو به زندانيان جامه‌هايى از سر تا پاى و دينار و همه گونه چيز بداد . شاه همهء تهيدستان شهر را كه از نوروز بهره‌اى نداشتند ، در درگاه ايوانش مىنشانيد و بر ايشان از گنج خود درم مىافشاند . گناهكاران از او پر از بيم بودند و مردمان خفته از او بيدار گشته بودند .\r\nسپس به هنگام بازگشتن ، يك جارچى ديگر به آن سراى مىرفت و جار مىزد كه :\r\nاى سركشان نامور و پر هنر ، تا به كِى نشان بيشى و فزونى را مىجوييد ؟ ببينيد كه چه كسى از شما زيردست است ؟ همانا كه بر جان بدبخت بايد گريست . نخست بايد در هر كارى انديشه كنيد تا زينهار يابيد و تندرست شويد . در آغاز هر كار به سگالش بپردازيد و سپس آن كار را به انجام رسانيد . دل مردمان كم خِرد را مشكنيد و سخنان دانايان را بشنويد . هر كسى كه راه خود را نگاه بدارد ، در زينهار شاه خواهد خوابيد .\r\nليك هر كه به چيز كسان دست بيازد ، خشم ما به او خواهد رسيد .\r\nاكنون از بزرگى خسرو سخن مىگويم و آن روزگار كهن را تازه مىگردانم . براستى كه هيچكس در گيتى ، بزرگىاى بدانسان را از كهتران و مهتران به ياد ندارد .\r\nگفتار اندر بزرگى خسرو پرويز\r\nهمانا كه هر كسى كه نامهء شاهان را بخوانْد ، ديگر بايد از گيتى روى بگرداند . اينك سزاوار باشد كه داستانى را بگويم كه خردمند با آن همداستان است .\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nمبادا كه گستاخ باشى به دهر * كه از پاىزهرش فزون است زهر\r\nسراى سپنج است بر راه رو * تو گردى كهن ، ديگر آيند نو\r\nيكى اندر آيد ، دگر بگذرد * زمانى به منزل چمد ، گر چرد\r\nچو برخيزد آواز طبل رحيل * به خاك اندر آيد سر مور و پيل\r\nاكنون چون داستانى شگفت در بارهء پرويز از من بشنوى ، آن را بايد به ياد بسپارى . همانا كه چنان سزاوارى و دستگاه و بزرگى و شكوه و فرّ و سپاهى داشته كه هرگز در گيتى بيشتر از آن را نخواهى شنيد اگر چه از بزرگان دانا نيز بپرسى . از توران و چين و هند و روم و هر كشور آبادى ، در روزهاى درخشنده و شبهاى سياه ، به نزديك آن شاه باژ مىبردند . همه گونه ريدك و كنيز و مرواريد خوشاب و ياكند و هر گوهر ديگرى در درگاهش بود . دينار و گنجش بيكران بود و هيچ شاهى در روزگار به مانند او نبود . از شاهين و باز و دالمن پرّان گرفته تا شير و پلنگ و نهنگ دريا همگى پيمان او را برگزيدند و جانش بسان خورشيدى روشن گشت . گنجهاى او نخست گنج عروس بود كه از چين و برطاس « 1 »  و هند و روس آورده شده بود . ديگر گنج بادآورد بود « 2 »  كه در شمارش آن درمانده بودند . ديگر آن گنجى كه آن را ديباى خسروى « 3 »  مىخوانى . ديگر گنج نامور افراسياب بود كه هيچكس در خشكى و دريا\r\n\r\n","description":"","footnote":" ( 1 ) - برطاس ناحيه‌اى در غرب رود اتل ( ولگا ) در جنوب بلغار و شمال درياى خزر است كه قومى به همين نام در آن بوده‌اند . استخرى ، مسالك و ممالك ، ص 180 ترجمه آثار البلاد و اخبار العباد ، ج 2 ، ص 432 شهيدى مازندرانى ، راهنماى نقشه جغرافيايى شاهنامه فردوسى ، ماده برطاس .  ( 2 ) - در بارهء گنج بادآورد روايت كرده‌اند كه در هنگامى كه مناسبات ميان ايران و روم تيره گشته بود و خسرو پرويز سردارش بنام شهربراز را مأمور تصرف قسطنطنيه كرده بود ، هراكليوس از ترس گشوده شدن قسطنطنيه ، گنجينه‌هاى بسيارى را در كشتيهايى نهاد و آنها را به سوى حبشه بفرستاد . ليك باد در جهت مخالف وزيد و آن كشتى را به حدود اسكندريه - كه شهربراز در آنجا بود - آورد و بدين ترتيب گنجينه و كشتى بدست شهربراز افتاد . شهربراز نيز آن را براى خسرو پرويز فرستاد . به همين دليل بود كه آن را گنج بادآورد ناميدند . ر . ك . ثعالبى ، تاريخ غررالسير ، ص 391 - 390 بلعمى ، تاريخ بلعمى ، ج 2 ، ص 1091 مسعودى ، مروج الذهب ، ج 1 ، ص 272 ابن بلخى ، فارسنامه ، ص 104 .  ( 3 ) صاحب مجمل التواريخ و القصص نام اين گنج را دينار خسروانى ضبط كرده است . ص 81 . ","page_name":" 717 ","page_number":717},
  {"content":"\r\n\r\nبه مانند آن را نداشت . ديگر گنجى بود كه آن را سوخته مىخواندند و كشور از براى آن گنج ، افروخته بود . ديگر گنجى از مرواريد خوشاب بود و بلندى آن به اندازهء يك تير پرتاب بود و خردمندان نامور و كاردان نام آن را خضرا نهاده بودند . بجز اينها شادورد بزرگى بود كه گوهرهايى با رشته‌هايى از زر سرخ بر آن بافته شده بود . از رامشگرانش نيز سرگش و باربد - كه هرگز بازارش بد نمىشد - بودند . دوازده هزار كنيزك بسان بهار خرّم در شبستان زرّين او بودند « 1 »  .\r\nدو هزار و دويست پيل بود « 2 »  كه گويى ديگر از براى آنها هيچ جايى بر روى زمين نبود . دوازده هزار اسپ جنگى و دوازده هزار شتر باركش و ششسد و شست و شش شتر كجاوه كِش بودند « 3 »  .\r\nهرگز\r\n\r\n","description":"","footnote":" ( 1 ) - بعضى همچون حكيم فردوسى روايت كرده‌اند و برخى تعداد زنان خسرو پرويز را 3000 و تعداد كنيزانش را به طور كلى 12000 دانسته‌اند . ر . ك . تجارب الامم في أخبار ملوك العرب و العجم ، ص 348 طبرى ، تاريخ طبرى ، ج 2 ، ص 766 بلعمى ، تاريخ بلعمى ، ج 2 ، ص 1092 مجمل التواريخ و القصص ، ص 79 ابن اثير ، الكامل ، ج 5 قبل از اسلام ، ص 212 اصفهانى ، تاريخ پيامبران و شاهان ، ص 58 .  ( 2 ) تعداد فيلان خسرو پرويز را متفاوت ذكر كرده‌اند . طبرى آنها را 999 فيل دانسته است . تاريخ طبرى ، ج 2 ، ص 766 . مسكويه 1001 فيل آورده است . تجارب الامم ، ج 1 ، ص 220 . صاحب مجمل التواريخ و القصص 900 فيل ذكر كرده است . ص 79 . بلعمى 1000 فيل آورده است . تاريخ بلعمى ، ج 2 ، ص 1092 . اصفهانى نيز 960 فيل گفته است . تاريخ پيامبران و شاهان ، ص 58 .  ( 3 ) - تعداد اسبان و شتران خسرو پرويز را هم متفاوت گفته‌اند . بلعمى مىنويسد كه به طور كلى تعداد اسبان و استران او 000 50 بوده است كه از آن ميان 8000 اسب خاصهء خسرو پرويز بود . 000 12 استر سفيد تركى نيز داشته است . تاريخ بلعمى ، ج 2 ، ص 1092 - 1091 . نيز طبرى ، تاريخ طبرى ، ج 2 ، ص 766 . صاحب مجمل التواريخ و القصص تعداد اسبان را 000 18 ذكر كرده است . ص 79 . حمزه اصفهانى تعداد شتران بختى را 000 20 آورده است . تاريخ پيامبران و شاهان ، ص 58 .\r\nتجملات دربار خسرو پرويز بسيار بيش از اينها بوده است . طبرى مىنويسد كه خسرو پرويز در سال هيجدهم از پادشاهيش گفت تا حاصل خراج و ديگر منابع مالى را شمارش كنند . پس به دو گزارش كردند كه در آن سال از خراج و ديگر منابع مالى چهارصد هزار هزار و بيست هزار هزار مثقال نقره بدست آمده كه هم وزن ششصد هزار هزار درم باشد . و جز اين از سكهء فيروز پسر يزدگرد و قباد پسر فيروز دوازده هزار كيسه داشت كه در هر كيسه چهار هزار مثقال نقره بود كه مجموع آن چهل و هشت هزار هزار مثقال مىشد كه هم وزن شصت و هشت هزار هزار و پانصد هزار و چهارصد و بيست درم و يك نصف و يك سوم هشتم درم بود . و جواهر و جامه و كالاهاى ديگر نيز بيشمار داشت . تاريخ طبرى ، ج 2 ، ص 766 . نيز مسكويه ، تجارب الامم ، ج 1 ، ص 220 . گويند روزى كه خسرو پرويز كشته شد ، چهارصد هزار هميان زر بجز همه گنجهايش داشت . مسكويه ، همان ، ص 221 . صاحب مجمل التواريخ و القصص از قول پيروز نامه مىنويسد كه قيمت آنچه هر روز خسرو پرويز مىخورد 000 12 درم بود و همهء خوراكهايش يك رنگ بود ، زيرا هر روز گوهرى را موافق طبعش در آن خوراكها مىكوبيدند و حل مىكردند . نيز هر روز در دربار او 60 رطل شراب سورى خورده مىشد و 60 رطل مشك مصرف مىشد . ص 80 . حمزه اصفهانى تعداد نگهبانان خسرو پرويز را 6000 تن دانسته است . تاريخ پيامبران و شاهان ، ص 58 . از ديگر شگفتىهاى دربار او كوزه‌اى بنام كوزه ابرى بود كه چون درون آن را با آب يا شراب پر مىكردند ، هر چه از آن مىريختند ، كم نمىشد . مجمل التواريخ و القصص ، ص 81 - 80 . بلعمى مىنويسد كه خسرو پرويز دستارى داشت كه دست خود را با آن پاك مىكرد و چون در آتش افكنده مىشد ، نمىسوخت و هرچه بدان آلوده بود ، مىسوخت و پاك مىشد . تاريخ بلعمى ، ج 2 ، ص 1092 . ديگر زر مشت افشار بود كه زرى بود كه بسان موم ، نرم بود و بر آن مهر مىنهاد . مجمل التواريخ و القصص ، ص 81 . بلعمى مىنويسد كه در تاج خسرو پرويز 100 دانه مرواريد بود كه هر يك چند برابر تخم گنجشك بودند . تاريخ بلعمى ، ج 2 ، ص 1089 . مسعودى مىنويسد كه پرويز 9 انگشتر داشت كه در امور ملك به كار مىبرد : 1 - يكى انگشتر نقره كه نگين ياقوت سرخ و نقش صورت شاه داشت و وصف شاه را در اطراف آن نوشته بودند . حلقه انگشتر از الماس بود و نامه‌ها و سجلات را با آن مهر مىكردند . 2 - انگشتر دوم نگين عقيق داشت و نقش آن « خراسان آزاد » بود و حلقه طلا داشت و يادداشتها را با آن مهر مىزدند . 3 - انگشتر سوم نگين جزع داشت و نقش آن يك سوار بود و حلقه طلا داشت كه كلمه « الوحا » را بر آن نقش كرده بودند و جوابهاى چاپار را با آن مهر مىزدند . 4 - انگشتر چهارم نگين ياقوت گُلى داشت و نقش آن « به مال خوشى توان كرد » بود و حلقه طلا داشت و حواله‌ها و نامه‌هاى عفو ياغيان و مجرمان را با آن مهر مىكردند . 5 - انگشتر پنجم نگين ياقوت گُلى داشت و اين از همهء انواع ، سرخ‌تر و صافتر و گرانقدرتر بود و نقش آن « حره و خرم » يعنى « خرسندى و خوشبختى » بود و اطراف آن مرواريد و الماس بود و خزينهء جواهرات و بيت المال خاص و خزينه زيور را با آن مهر مىكردند .\r\n6 - انگشتر ششم نقش « عقاب » داشت و نامه‌هاى ملوك آفاق را با آن مهر مىكردند و نگين آن آهن چينى بود . 7 - انگشتر هفتم نقش « مگس » داشت و داروها و غذاها و بوهاى خوش را با آن مهر مىكردند و نگين آن پادزهر بود . 8 - انگشتر هشتم نگين مرواريد داشت و نقش آن « سر گراز » بود و گردن محكومين به قتل را با نامه‌هايى كه در بارهء خونبها فرستاده مىشد ، با آن مهر مىكردند . 9 - انگشتر نهم آهن بود كه هنگام دخول حمام بدست مىكرد و نگين آبزن داشت . مروج الذهب ، ج 1 ، ص 273 - 272 . نيز گرديزى ، زين الأخبار ، ص 99 - 97 . نيز گرديزى از 000 10 من عود ، 5000 من كافور ، 3000 من مشك ، 4000 من عنبر ، 000 12 يوز ، 1000 شير ، 000 12 پليته شمع ، كبريت سرخ ، 1000 بار اسپند و 000 10 غلام ياد مىكند . همان ، ص 95 . نيز ن . ك . تجارب الامم في أخبار ملوك العرب و العجم ، ص 350 - 348 نويرى ، نهاية الإرب ، ج 10 ، ص 221 ابن بلخى ، فارسنامه ، ص 103 جوزجانى ، طبقات ناصرى ، ج 1 ، ص 167 مستوفى ، تاريخ گزيده ، ص 123 - 122 . ","page_name":" 718 ","page_number":718},
  {"content":"\r\n\r\nكسى به مانند آن را در گيتى نديده و از كاردانان كهن سال نيز نشنيده است .\r\nچنوئى به دست يكى پيش كار * تبه شد ، تو تيمار گيتى مدار\r\nتو بىرنجى از كارها برگزين * چون خواهى كه يا بى به داد آفرين\r\nكه نيك و بد اندر جهان بگذرد * زمانه دم ما همى بشمرد\r\n\r\n","description":"","footnote":"","page_name":" 719 ","page_number":719},
  {"content":"\r\n\r\nاگر تخت يا بى اگر تاج و گنج * وگر چند پوينده باشى به رنج\r\nسرانجام جاى تو خاكست و خشت * بجز تخم نيكى نبايدت كشت\r\nدر بيدادى كردن خسرو و ناسپاسى سپاه او\r\nليك سرانجام گيهاندار با آن همه تخت نامور و جايگاه بزرگى و ديهيم شاهنشاهى همداستانى نكرد و از ايران و توران گَرد برآورد . چنان شاه دادگرى ، بيدادگر گشت و از بيدادى كهتران شاد شد . پس فرخزاد آزرمگان با رويى دژم بيآمد و از زيردستان خواسته بگرفت « 1 »  و به گنج‌اندوزى بپرداخت . ديگر چون آن ميش بسان گرگى بيدادگر شد ، آن آفرينهاى پيشين هم نفرين گشت . چون سرانجام مردمان بىنان و آب و بىتن شدند ، از ايران به سوى سرزمين دشمن رفتند . دود و نفرين از شهر برخاست . در آن هنگام كه آن شاه دادگر ، بيداد در پيش گرفت ، مردى بىهنر و ديوسر و بيدادگر و شوم به نام گراز « 2 »  بود كه همواره نگاهبان [ مرز 
  ] روم بود . او نخستين كسى بود كه از ايران سر بپيچيد . ديگر نام آورى به نام زادفرّخ بود كه در نزديك خسرو گرامى بود . هيچكس را بجز اين كه زادفرّخ بارخواه او شد ، ياراى رفتن به نزديك شاه نبود . ليك چون روزگار شاهنشاه ايران بسر آمد ، دل زادفرّخ نيز تباه گشت . او با آن گراز سالخورده يكى شد و راز خود را از كشور به كشور بپيوست .\r\nسپس گراز سپهبد به قيصر نامه‌اى نوشت و او را نيز بدكامه كرد و به دو گفت : برخيز و ايران را بگير و بدان كه نخستين كسى كه در اين راه به يارى تو بيآيد ، من خواهم بود .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 397 - 396 مسكويه ، تجارب الامم ، ج 1 ، ص 220 - 219 .  ( 2 ) - شهربراز . ر . ك . مهرآبادى ، خاندانهاى حكومتگر ايران باستان ، ص 215 - 213 . ","page_name":" 720 ","page_number":720},
  {"content":"\r\n\r\nچون قيصر آن نامه را بخواند ، سپاهيان خود را از براى رزمگاه گرد آورد و بىدرنگ سپاه را از روم به سوى سرزمين آباد ايران بيآورد .\r\nبرگشتن سپاه ايران از خسرو و رها كردن شيرويه از بند\r\nچون شهريار ايران از آن سخن آگاه شد ، همواره آن كار دشوار را خوار مىپنداشت . بدانست كه آن كار گراز است كه در آن باره با قيصر رزمساز سخن برانده است . پس او را به نزد خود بخواند . ليك گراز پيوسته چاره‌اى بجست و آن نامهء شاه را سست بداشت . گراز بدنشان از پرويز و گردنكشان درگاهش ترسان بود . پس شاهنشاه با مهتران و سران ايران بنشست و دل را از انديشهء پاك بشست و همه گونه چاره‌اى بجست . سرانجام چون انديشه‌اى روشن بيافت ، نامه‌اى به سوى گراز بنوشت و در آن گفت : همانا كه من اين كار تو را پسنديدم و تو را در ميان مردان راستين بستودم . چرا كه تو با فريبكارى بسيار ، سر قيصر را به نشيب آوردى . اينك چون اين نامه را به نزديك تو بيآورند ، بيانديش و در همانجا بمان تا چون من از جاى بجنبم ، تو نيز با سپاهيانت پاى پيش بگذار . پس چون سپاه از دو سوى بيآيند ، ديگر چارهء قيصر در آن ميان تباه خواهد شد . از آن پس ما او را دستگير مىسازيم و به ايران مىآوريم و همهء روميان را نيز بَرده مىگردانيم . آنگاه خسرو مرد چاره‌گر و سخنگوى و دانايى را چنان كه سزاوار بود ، از درگاه برگزيد و به دو گفت : اين نامه را نهانى بسان كارآگاهان ببر و چنان برو كه روميان تو را در راه ببينند و از تو بسيار بپرسند و تو را بگيرند و به نزد قيصر و يا سالار سپاه روم ببرند . آنگاه چون از تو بپرسد كه : از كجا هستى ؟ تو بگوى كه : من كهترى چاره‌جوى هستم كه رنج اين راه دراز را بر خود هموار ساختم تا نامه‌اى به سوى گراز ببرم . اينك تو اين نامه را بر\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nدست راست خود ببند و روا باشد كه آن را از تو بگيرند .\r\nمرد فرستاده كه آن نامه را بر بازوى خود بسته بود ، از پيش خسرو بيرون شد .\r\nچون به نزديك قيصر رسيد ، مرد بطريقى او را بديد . پس او را با سرى پر از گَرد و رخسارى زرد و لبانى پر از لاژورد به سوى قيصر برد . قيصر كه چنين ديد ، به دو گفت :\r\nبرگوى كه خسرو كجاست ؟ بدان كه بايد راه راست را به من بنمايى . آن كهتر چاره‌جوى در برابر قيصر خيره گشت و از ترس او روى خود را دژم ساخت . قيصر با ديدن اين كار ، گفت : اين بدانديش و بدكام و بدگوى و جويندهء رنج و سختى را بجوييد . پس او را بجستند و مرد دانا و راهجويى آن نامه را از دست او بگشود .\r\nسپس مرد دانايى را كه بتواند نوشتهء پهلوى را بخواند ، بيافتند . چون مرد دبير آن نامه را بخواند ، رخسار قيصر نامور به سياهى كرف گشت و در دل گفت : اين نخيز گراز است و من دليرانه به نزديك دام او آمده‌ام . شاهنشاه ايران خواست تا با سيسد هزار سپاهى و پيلان جنگى بيشمارش مرا در دام او - كه سرانجامش تاريك باد - بيافكند .\r\nآنگاه قيصر با ديدن آن نامه ، ديگر آن آرزو از دلش ناپديد گشت و سپاه خود را از آنجا براند .\r\nاز سوى ديگر ، چون به سوى گراز آگهى رسيد كه قيصر نامور به سوى روم بازگشت ، دلش پر از درد و رخسارش زرد شد . پس سوارى از ميان مردان دلير برگزيد و نامه‌اى براى قيصر بنوشت و گفت : آيا قيصر از براى چه بر من دژم گشت ؟ برگوى كه چرا از ايران بازگشتى و مرا در گيتى چاره‌جوى بساختى ؟ بدان كه چون شاهنشاه ايران آگاه گشته كه اين كار من بوده ، دلش پر از درد و كين من شده است .\r\nچون قيصر آن نامهء گراز را بديد ، گرانمايه‌اى را از ميان سپاهيان برگزيد و پيامى به سوى گراز فرستاد و او را گفت : همانا كه ايزد ، تو را از اين بىنياز ساخته بود كه تاج و تخت مرا ويران كنى و سپاهيانم را به آتش بسوزانى . چرا كه اى بدنژاد ، از آن نامهء تو براى من هيچ بجز بر باد دادن گنجم نرسيد . مىخواستى مرا به خسرو بدهى . پس هرگز تو را مهترى و بهترى مباد . تو بايد مىدانستى كه ايرانيان چون شاهى را از نژاد\r\n\r\n","description":"","footnote":"","page_name":" 722 ","page_number":722},
  {"content":"\r\n\r\nكيان ببينند ، ديگر هيچ بيگانه و قيصرنژاد و فرزانه‌اى را در ايران به شاهى نخواهند .\r\nگراز كه چنين ديد ، بسيار از قيصر پوزش بخواست . ليك ديگر نتوانست با هيچ كوششى او را به دام بياندازد « 1 »  .\r\nآنگاه خسرو فرستادهء آزاده و سخنگوى و دانايى را برگزيد و نامه‌اى به سوى گراز بنوشت و گفت : اى فريبكار بىارزش و ديوساز ، تا به كِى تو را به اين بارگاه بخوانم ؟ همواره از آيين و راه بدور مىمانى . اكنون آن سپاهى را كه در نزد تو مىباشند و دلشان با قيصر است و از ما روى پيچيده‌اند و آهنگ سركشى كرده‌اند ، به نزد ما بفرست . چون اين نامه به سوى گراز رسيد ، آن مهتر ديرساز پر از انديشه گشت . پس دوازده هزار سوار نامدار از ايران و انيران برگزيد و به ايشان گفت : همگى يكدل شويد و سخن هر كسى را نشنويد . از اينجا به سوى سرزمين ايران و نزديك آن شاه دليران برويد . چندى در اينسوى آب بمانيد و از براى رفتن شتاب نكنيد . بدانيد كه چون همگى پشتيبان يكديگر باشيد ، كوه را نيز مىتوانيد از بُن بكَنيد .\r\nبدين سان آن سپاه برنا و پير برفتند تا به خرّهء اردشير رسيدند . سپس سپاه را به لب آن رود « 2 »  كشانيدند تا ببينند كه شهريار ايران چه فرمان مىدهد ؟ چون خسرو از كار ايشان آگاه شد ، هيچ آرزومند ديدار ايشان نبود . پس به زادفرّخ بفرمود تا به نزد آن سپاه بشتابد . زاد فرّخ از سوى شاه براى آن سپاهيان چنين پيام برد كه : شمايان پيش از اين نيكخواه من بوديد . پس چرا راه داديد كه قيصر سپاهى از روم به اين سرزمين بيآورد ؟ چه كسى بود كه از راه يزدان و خواست و فرمان ما بگذشت ؟ چون آن سپاهيان پيام خسرو را بشنيدند ، رخسارشان از ترس سياه گشت . هيچكس را ياراى پيدا كردن آن راز نبود . پس همگى با درد و رخسارى زرد بماندند . ليك زادفرّخ فرستاده در دل با گراز بود و آن راز را از باد و خاك نيز نهان مىداشت . پس نهانى به\r\n\r\n","description":"","footnote":" ( 1 ) - مسكويه ، تجارب الامم ، ج 1 ، ص 219 - 216 .  ( 2 ) - احتمالاً مراد رود سكان بوده كه در نزديكى اردشيرخوره قرار داشته و از درياى پارس سرچشمه مىگرفته است . ","page_name":" 723 ","page_number":723},
  {"content":"\r\n\r\nنزديك آن سپاه آمد و جانهاى تاريك ايشان را برافروخت و به ايشان گفت : اى بزرگان مترسيد . چرا كه شاه هيچ گناه آشكارى از شمايان نديده است . پس همگى يكدل و يك زبان باشيد و هرگز نگوييد كه چه كسى از شمايان بدگمان شد . بگوييد كه اگر هم كسى بدگمان شد ، ما همگى به زير يك چادر هستيم و در مردانگى همه يار يكديگر مىباشيم . چون آن مهتران آواى زادفرّخ را بشنيدند و رازش را بدانستند ، همگى از جاى برخاستند و به همانگونه كه او بگفته بود ، پاسخ بدادند .\r\nآنگاه زادفرّخ شتابان همچون گَرد به پيش شاه رفت و سخنان ايشان را برايش ياد بكرد . شاه كه چنين شنيد ، به دو گفت : به پيش ايشان برو و بگوى كه آيا چه كسى در ميان شمايان ، آزار جوى است و آن قيصر شوم بخت او را با گنج و جنگ افزار و تاج و تخت بفريفت و سرانجام در نزد ما گناهكار گشت و از اين تاج و تخت ما بيزار شد ؟ همهء كسانى را كه اين گونه گناهكار بوده‌اند ، به اين بارگاه ما بفرستيد . و گرنه همهء گمراهان سپاه ، دار و چاه خواهند ديد . زادفرّخ كه چنين شنيد ، به پيش آن سپاه برفت و اين سخن را به ايشان بگفت . رخسار آن سپاهيان بار ديگر از اندوه ، كهن گشت . هيچكس را ياراى لب گشودن نبود . پس ديرى پر از درد و خاموش بماندند .\r\nليك زادفرّخ زود زبان بگشود و گفتار بدى را ياد كرد و گفت : من در ميان چنين سپاه دلير و جوانى هيچ‌كسى را ناتوان نمىبينم . پس چرا شمايان بايد از شاه بترسيد و در گيتى پراكنده باشيد ؟ در درگاه او هيچ بزرگىاى نمىبينم كه روشن كنندهء اختر و ماه او باشد . اينك شمايان آنچه را كه گفتم ، خوار بداريد و هيچ از آزار من نترسيد .\r\nهمگى بر من و آن شاه گردنفراز لب به دشنام بگشاييد . بدين سان هر كسى كه آن سخن را از او بشنيد ، بدانست كه ديگر آن بخت نو ، كهن گشت . پس همه از جاى برخاستند و لب به دشنام بگشودند .\r\nآنگاه زادفرّخ به نزد خسرو بازگشت و به دو گفت : بدان كه همهء سپاه با هم يار و جفت گشته‌اند و ديگر اگر شاه بخواهد كه باز هم پيامى به نزد آن سپاه بفرستد ، بيم جان من مىرود . خسرو بدانست كه آن مرد دروغگوى ، آب و خون را به جوى\r\n\r\n","description":"","footnote":"","page_name":" 724 ","page_number":724},
  {"content":"\r\n\r\nمىآورد . ليك از بيم برادرش هيچ نگفت و پيوسته اين راستى را نهان مىداشت . چرا كه رستم به همراه آن ده هزار تيغ زن از شهريار ايران پيچيده بود . در اين ميانه ، خسرو دل زادفرّخ را نگاه داشت و روى از سپاهيان بگرداند « 1 »  .\r\nرها كردن سران ، شيرويه را از بند\r\nزادفرّخ هم بدانست كه شاه گناه همهء سپاهيان را از او مىشناسد . پس چون آن بدانديش شاه از پيش او بيرون آمد ، ديگر ياراى رفتن در پيش او را نيافت . بر درگاه بود و كارى بكرد كه سرانجام يكايك سپاهيان سر از فرمان شاه بپيچيدند . با هر كسى در آن باره سخن براند ، تا اين كه آنها را با خود در آن كار همداستان ساخت كه شاه ديگرى را بر تخت بنشانند ، چرا كه ديگر فرّ و آيين و بخت از اين شاه دور شده است . پير مردى در پيش زادفرّخ بود كه همواره در كارها هوشيار بود . پس به دو گفت :\r\nبدان كه شاه گناه سپاهيان را از تو مىبيند . پس تا شهريارى نو را پديد نيآورى ، ديگر نبايد بيش از اين با او ستيزه بجويى . زيرا كه اين سرزمين آباد از اين كار ، ويران مىشود و ايران از اين آشوب همچون آتش خواهد شد . اينك بايد نگاه كرد و ديد كه آيا كداميك از فرزندان او با شرم و بىگفتگوى است . آنگاه بايد او را با شادى بر تخت نشاند و بر آن تاج ، دينار بيافشاند . پس چون پسر مهتر و بيدار او - شيروى - در زندان باشد ، ديگر هيچكس ديگرى بجز او نمىبايد .\r\n\r\n","description":"","footnote":" ( 1 ) - گويند همين مسئله يكى از علل اصلى خلع و سپس كشتن خسرو پرويز گشت بدين معنى كه خسرو پرويز بفرمود تا هر روز 1000 نفر از آن سپاهيان را بكشند . شمارهء كسانى كه خسرو پرويز امر به كشتن آنها داد ، چه در ميان بنديان و چه در ميان آن سپاهيان ، حدود 36 هزار نفر بوده است . ليك جلاد پيوسته از اجراى اين حكم طفره مىرفت . ر . ك . طبرى ، تاريخ طبرى ، ج 2 ، ص 767 - 766 بلعمى ، تاريخ بلعمى ، ج 2 ، ص 1146 - 1145 تجارب الامم فى أخبار ملوك العرب و العجم ، ص 350 ثعالبى ، تاريخ غررالسير ، ص 397 - 396 مجمل التواريخ و القصص ، ص 81 مسكويه ، تجارب الامم ، ج 1 ، ص 220 - 219 ابن بلخى ، فارسنامه ، ص 107 . ","page_name":" 725 ","page_number":725},
  {"content":"\r\n\r\nبدين سان در اين باره همگان به سگالش پرداختند . ليك چندى بر اين نگذشت كه گَرد سپاه تخوار برخاست . پس ديگر همهء كارها را رها ساختند و به پيشواز او برفتند . چون تخوار و زادفرّخ به نزديك يكديگر رسيدند ، چندى از آشكار و راز سخن براندند . آنگاه زادفرّخ زبان بگشود و پيوسته بديهاى خسرو را ياد بكرد و گفت : بدان كه سپاهيان مىخواهند با مردانگى و خِرد ، شاهى را بر تخت بنشانند .\r\nتخوار سپهبد به دو گفت : من مرد سخن نيستم ، اگر با پهلوانانم به جنگ بيآيم ، ديگر جاى را بر پهلوانان گيتى تنگ خواهم ساخت . همانا كه اين شهريار جوان در نزد كنارنگ و پهلوانان ، گرامى بود . پس چون روز چنان مردى سياه گردد ، مباد كه ديگر كسى تاج و تخت را ببيند . آن زمانى نژند شد كه بيدادگر گشت و دلش از بندگان بيدادگرش شاد شد . چون زادفرّخ سخنان او را بشنيد ، او را در ميان ايرانيان برگزيد و به دو گفت : اكنون به زندان و نزد آن مستمندان مىرويم و شيروى بىباك و جوان و دلير را مىآوريم . ليك سپهبد ، نگاهبان آن زندان او مىباشد و به همراه شش هزار سوار آزموده آن بنديان را به زارى مىدارد . تخوار كه چنين شنيد ، به زادفرّخ گفت : ما كار سپهبد را خوار گرفته بوديم . ليك اگر اين بخت پرويز بار ديگر جوان گردد ، ديگر يك پهلوان نيز در ايران برجاى نخواهد ماند و يا به دار آويخته مىشوند و يا به چاه و بند افكنده مىگردند . و بدين سان هيچ بىگزندى در ايران نخواهد ماند . تخوار ، اين بگفت و اسپ خود را از جاى برانگيخت و بسان آذرگشسپ بتاخت و سپاهيانش را به جنگ بيآورد . سپهبد نيز بىدرنگ به جنگ او شتافت . ليك آن سپهبد در جنگ كشته شد و آن سپاه نامور شهريار شكست خوردند و پراكنده گشتند . ديگر روز ، سياه گشت و كار ، تباه شد . سپس تخوار با آن جامهء كارزار و با چاره‌گرى به آن زندان تنگ برفت و به آواى بلند شيروى گردنكش را بخواند . شيروى نامور نيز زود او را پاسخ بداد . ديگر شيروى بدانست كه آن سرفراز از براى چه در آن هنگام به زندان آمد . چون روى تخوار فروزان را بديد ، جان و دلش از اندوه بردميد و گريان به دو گفت : خسرو كجاست ؟ از براى چه ما را رها مىسازيد ؟ تخوار كه چنين شنيد ،\r\n\r\n","description":"","footnote":"","page_name":" 726 ","page_number":726},
  {"content":"\r\n\r\nبه شاهزاده گفت : اگر مردم هستى ، كام شيران را مخار . اگر تو به اين كار همداستان نيستى ، پس خودت را از اين كار ، كم بشمار . چون يك تن از شانزده تن كم شود ، باز هم پانزده برادرت خواهند ماند كه هر يك شايستهء شاهنشاهى هستند و تخت بزرگى به ايشان شاد خواهد بود . شيروى كه چنين شنيد ، گريان بر جاى خود فرو ماند . پس پاى از آن خانهء تنگ به بيرون بگذاشت .\r\nآگه شدن خسرو از كار سپاه\r\nاز سوى ديگر ، زادفرّخ بر درگاه شهريار بود و هيچكس را بدانجا راه نمىداد تا خسرو شهريار از آن كار آگه نشود . چون چادر آفتاب پژمرده شد و شب فرا رسيد ، هر يك از مهتران جاى خوابى براى خود بيآراست . پس زادفرّخ بفرمود تا همهء پاسبانان و مهتران شهر به سوى آن بارگاه و جاى شادى و آرام شاه بيآيند . آنگاه زادفرّخ به ايشان گفت : امشب بايد خروش خود را از آنچه كه ديشب بود ، ديگرگونه بسازيد . همهء پاسبانان بايد در هر پاس خود از كواذ ياد كنيد . پاسبانان كه چنين شنيدند ، گفتند : اين چنين مىكنيم و نام پرويز را از سر بيرون مىسازيم .\r\nبدين سان چون شب چادر كرفگون خود را نو بساخت ، فرياد پاسبانان از شهر و بازار برخاست و همگى به هنگام آواز خود از كواذ ياد كردند و گفتند : كواذ در ميان بزرگان ، جاويد زندگانى كناد و نامش در هر كشورى ياد باد « 1 »  .\r\nاز سوى ديگر خسرو - آن شاه گيتى - در آن شب تيره خفته بود و شيرين نيز بر بالينش آشفته بود . چون شيرين آواز آن پاسبانان را شنيد ، اندوهگين گشت و دل شادش بردميد و به خسرو گفت : اى شاه ، اين چه مىتواند باشد ؟ شاه از آواز او بيدار گشت و دلش از شنيدن آن سخن پر از آزار شد . پس به شيرين گفت : اى ماهروى ، اين سخنان چيست كه در\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 767 . ","page_name":" 727 ","page_number":727},
  {"content":"\r\n\r\nخواب مىگويى ؟ ليك شيرين به دو گفت : گوش بگشاى و خروش پاسبانان را بشنو .\r\nچون خسرو چنان آوايى را بشنيد ، رخسارش به زردى گل شنبليد گشت و گفت :\r\nچون سه پاس از شب بگذرد ، گفتار اخترشناسان را در اين باره بيابيد . چرا كه چون اين بدكنش از مادرش زاده شد ، نهانى او را كواذ ناميديم . ليك او را شيروى خواندم و نام كواذ را نهفتم . نام شيروى براى او آشكار بود . اينك در اين شب تيره بايد به سوى چين و ماچين و مكران زمين برويم و راه را با افسون بر ايشان بگيريم و سپاهى از فغفور چينى بخواهم .\r\nليك از آن رو كه اختر خسرو در آسمان تيره بود ، سخنانش بر زمين خيره گشت و در آن شب تيره ، افسون بكارش نيآمد . پس شيرين به دو گفت : ديگر روزگار بسر آمد و بدگمان بر افسون ما چيره گشت . پس اكنون با دانش چارهء كار خود را بساز تا مبادا تو را به دشمن نياز افتد . چون روز فرا رسد ، بىگمان دشمن چاره‌جوى به سوى اين كاخ روى خواهد نهاد . شاه كه چنين شنيد ، بىدرنگ از گنج خود ، زره و دو شمشير هندى و كلاهخود رومى و تركش و تير و سپر زرّين و يك بندهء پهلوان و پرخاشخر بخواست . سپس در آن شب تيره‌گون در آن هنگام كه زاغ از خواب برمىخيزد ، به باغ درآمد « 1 »  .\r\nدر آن باغ بزرگ از آن همه درخت هيچ جايى براى تخت شاه بر روى چمنها نبود . پس در جايى كه از راه گذر بدور بود ، سپر زرّين خود را از شاخهء درختى بيآويخت و خودش با تيغ گرانى در زير زانوان در كنار آن گلهاى نرگس و لركيماس بنشست .\r\nچون خورشيد پيكان خود را از فراز آسمان برآورد ، دشمن ديوساز به سوى كاخ روى نهاد . پس همه جاى آن سراى را بگشتند ، ليك آن جاى سزاوار را از شاه تهى يافتند . آنگاه گنج او را به تاراج دادند و هيچكس ديگر به ياد آن رنجهاى او نيافتاد .\r\nسپس با ديدگانى پر از اشك و چنان كه از كار روزگار شتاب گرفته بودند ، از آنجا بازگشتند .\r\n\r\n","description":"","footnote":" ( 1 ) - نام اين باغ را باغ هندوان آورده‌اند . طبرى ، تاريخ طبرى ، ج 2 ، ص 767 مسكويه ، تجارب الامم ، ج 1 ، ص 221 . ","page_name":" 728 ","page_number":728},
  {"content":"\r\n\r\nچه جوييم ازين گنبد تيز گرد * كه هرگز نيآسايد از كار گرد\r\nيكى را همى تاج شاهى دهد * يكى را به دريا به ماهى دهد\r\nيكى را برهنه سر و پاى و سفت * نه آرام و خورد و نه جاى نهفت\r\nيكى را دهد نوش از شهد و شير * بپوشد به ديبا و خزّ و حرير\r\nسرانجام هر دو به خاك اندرند * به تاريك جاى مغاك اندرند\r\nاگر خود نزادى خردمند مرد * نبوديش اندوه ننگ و نبرد\r\nنديدى جهان از بنه به بدى * اگر كه بدى مرد ، اگر مه بدى\r\nاكنون در كار خسرو رنج مىبريم و آگهى نويى به خواننده مىدهيم .\r\nگرفتار شدن خسرو پرويز به دست پسرش شيرويه\r\nخسرو همچنان بر آن مرغزار و در زير آن درخت بلند و سايه‌دار بود . چون نيمى از آن روز دراز بگذشت ، آن پادشاه گرسنه گشت . در آن باغ پيش كارى بود كه چهرهء شهريار را نمىشناخت . پس آن شاه خورشيد فرّ به ريدك خود گفت : شاخى از اين كمر گرامى من ببر . بر روى آن شاخ پنج مهرهء زرّين بود كه بر روى آن مهره‌ها گوهرهاى بسيارى نشانده بودند . آنگاه شهريار به باغبان گفت : اين مهره امروز به كار مىآيد . اين را به بازار ببر و پاره‌اى گوشت و نان بخر . گوهرشناسان مىدانستند كه ارزش آن گوهرها سى هزار درم است . ليك باغبان به سوى نانوا رفت و با آن شاخهء زرّين از او نان بخواست . نانوا كه آن را بديد ، به دو گفت : من ارزش اين را نمىدانم و ياراى رها كردنش را هم ندارم . پس هر دو آن را به نزد گوهرفروش بردند و گفتند : با دانش خود ، ارزش اين را بگوى . چون آن گوهرفروش دانا آن مهره‌ها را بديد ، به دو\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nگفت : چه كسى را ياراى خريدن اين است ؟ چنين شاخى تنها در گنج خسرو بود .\r\nاينك بگوى كه تو اين گوهرها را از چه كسى دزيده‌اى ؟ يا اين كه آيا از بندهء خفته‌اى ببريده‌اى ؟ پس آن سه مرد با آن زر و گوهرها به سوى زادفرّخ رفتند .\r\nچون زادفرّخ آنها را بديد ، به سوى آن شهريار نو دويد و آن همه گوهر را كه بر شاخى بريده از آن كمر زرّين بود ، به شيروى نشان بداد . شيروى كه چنين ديد ، به آن باغبان گفت : اگر نشان دارندهء اين گوهر را نگويى ، هم اكنون سر تو و هر كه را از نژاد بد تو باشد ، از تن جدا مىسازم . باغبان با شنيدن اين سخن ، به دو گفت : شاها ، او مردى زره‌پوش و با كمانى در دست است ، كه اكنون درون باغ مىباشد . بالايش چون سرو و رخسارش همچون بهار و در هر چيز درست مانندهء شهريار است .\r\nهمچون خورشيدى تابنده در ميان جوشن مىباشد كه سراسر باغ از او روشن گشته است ، سپر زرّينى را از شاخهء درخت بيآويخته و بنده‌اى كمربسته در پيش او بايستاده است . او اين شاخ گوهر را از كمرش ببريد و به من داد و گفت : از اينجا برو و نان و خوراكى از بازار فراهم آور ، من نيز هم اكنون همچون باد از پيش او برفتم .\r\nشيروى ديگر بدانست كه آن خود خسرو است كه ديدار او در روزگار اين چنين نو مىباشد ، پس سيسد سوار را از درگاه خود همچون باد دمان به لب آن جويبار بفرستاد . چون خسرو آن سپاه را از دور بديد ، بپژمرد و شمشير كين بيرون كشيد .\r\nليك چون سپاهيان روى شاهنشاه را ديدند ، همگى از آن راه بازگشتند و به پيش زادفرّخ رفتند و بسيار داستان بزدند و گفتند : اگر چه امروز بر شاه روزگار بدى رسيده است ، ليك ما بندگانيم و او شاه مىباشد . پس چه در باغ و چه در نبرد ، هيچكس را ياراى رسانيدن گزندى به او نيست . زادفرّخ كه چنين شنيد ، به نزديك شاه رفت و چندين سپاهى را از درگاه او ببرد ، چون زادفرّخ به نزديك خسرو رسيد ، تنها بود .\r\nپس با او فراوان سخن راند و خسرو بشنيد . به خسرو گفت : اگر شاه ، مرا بار دهد و از براى كرده‌هايم زينهار بدهد ، مىآيم و هر سخنى كه هست ، مىگويم . و گرنه به سوى جايگاه خود مىروم . خسرو به دو گفت : اكنون كه گفتى ، پس بگوى . همانا كه تو نه\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nاندوهگسار هستى و نه پيكار جوى مىباشى . پس زادفرّخ گويا به شاه گفت : در اين كار هوشيارانه‌تر نگاه كن . با خود چنين گمان كن كه هزار جنگاور را نيز بكشتى . ليك بدان كه سرانجام از كارزار سير خواهى شد . اينك همهء مردم ايران دشمن تو هستند و از براى پيكار با تو يكدل و يك تن گشته‌اند . پس بيا تا شايد بخت روى كند و اين كينه‌ها به مِهر بازگردد . خسرو كه چنين شنيد ، به دو گفت : آرى روا باشد . همانا كه همهء بيم من از مردمان ناسزاوار است كه به پيش من بيآيند و خوارى كنند ، و با بدى بر من چيره گردند .\r\nخسرو پس از شنيدن آن سخن زادفرّخ ، دلش از براى آن روزگار كهن ، بد شد . زيرا كه ستاره‌شناسان به او در اين باره سخنى گفته بودند و او از آن گفتار ايشان برآشفته گشته بود . ستاره‌شناسان گفته بودند كه : مرگ تو در ميان دو كوه و به دست بنده‌اى بدور از گروه خواهد بود . يكى از آن دو كوه ، زرّين و ديگرى سيمين باشد و تو با دلى كه از ترس به دو نيم گشته ، در ميان آن دو نشسته باشى . بر فراز سرت آسمانى زرّين و به زيرت زمينى آهنين و بختت پر از كين خواهد بود . پس خسرو در آن هنگام با خود انديشيد كه : اكنون اين زره همچون زمين من و اين سپر [ زرّين كه از درخت آويخته گشته 
  ] بسان آسمان من است . آن دو كوه نيز همين دو گنجى است كه پيش از اين در اين باغ نهادم و دلم از براى آنها همچون باغى گشت . همانا كه اينك ديگر روزگارم بسر آمد . كجا شد آن اختر گيتىافروز من ؟ كجا شد آن همه كام و آرامم كه نامم بر تاجها بود ؟ آنگاه پيلى را به نزديك او ببردند . جان تاريكش پر از درد شد . بدين سان شاه بر آن كوههء پيل بنشست « 1 »  و سپاهيان ، او را از باغ بيآوردند . خسرو بر پشت آن پيل به پهلوى گفت : اى گنج ، اگر تو دشمن خسرو هستى ، پس امروز كه اين چنين در دست اهريمن هستم ، با دشمنم نيز دوستى مكن . چون مرا به گاه سختى ، فريادرس\r\n\r\n","description":"","footnote":" ( 1 ) - بلعمى در روايتى متفاوت مىنويسد كه چون خسرو پرويز را در آن باغ يافتند ، بگرفتند و طناب به گردنش افكندند و به شيرويه دادند . تاريخ بلعمى ، ج 2 ، ص 1157 . ","page_name":" 731 ","page_number":731},
  {"content":"\r\n\r\nنبودى ، پس نهان باش و روى خود را به هيچكس منماى .\r\nسپس كواذ به دستور خود بفرمود كه : از او هيچ به بدى ياد مكن . بگوى تا او را به سوى تيسفون و به خانهء آن رهنمونش ببرند و در سراى ماروسپند « 1 »  بماند و بدان كه نبايد هيچ گزندى بر وى آورند . بايد گلينوس « 2 »  را با هزار سوار استوار بر او بگمارند « 3 »  .\r\nچون سى و هشت سال از شاهى خسرو بگذشت ، در روز هشتم آذر ماه « 4 »  ، به هنگام آتش و مرغ بريان و مِى ، كواذ بيآمد و تاج را بر سر نهاد و با شادى و آرامى بر تخت بنشست . پس سپاهيان ايران با او پيمان ببستند و كواذ شاه نيز از گنج براى يك سال سپاهيان درم بداد . ليك زندگانى او از اين پس بجز هفت ماه نبود . اينك مىخواهى او را ناچيز بخوان و يا اين كه او را شاه بدان .\r\nچنين است رسم سراى جفا * نبايد كزو چشم دارى وفا\r\nهر آن كس كه رسم جهان داند اوى * جهان را همى كينه‌ور داند اوى\r\n\r\n","description":"","footnote":" ( 1 ) - اين نام به صورتهاى مارسپند ، مارسفند ، ماراسفند ، ماه اسفند و هَرْسَفته نيز ضبط شده است . ر . ك . طبرى ، تاريخ طبرى ، ج 2 ، ص 769 بلعمى ، تاريخ بلعمى ، ج 2 ، ص 1158 مسكويه ، تجارب الامم ، ج 1 ، ص 221 الأخبار الطوال ، ص 137 . وى يكى از موبدان بوده است . ثعالبى ، تاريخ غررالسير ، ص 398 - 397 .  ( 2 ) - اين نام به صورت جالينوس نيز آمده است . بلعمى ، تاريخ بلعمى ، ج 2 ، ص 1159 - 1158 . دينورى آن را حَيْلوس ضبط كرده است . الأخبار الطوال ، ص 137 .  ( 3 ) - بلعمى و دينورى تعداد سپاهيان محافظ را 500 مرد آورده‌اند . تاريخ بلعمى ، ج 2 ، ص 1159 الأخبار الطوال ، ص 137 . گويند براى بردن خسرو پرويز به خانهء مارسپند ، او را بر تابوتى نشاندند و سر و صورتش را بپوشانيدند . در ميان راه از دكان كفشگرى گذشتند . چون مرد كفشگر ، خسرو پرويز را بدانسان بديد ، يك قالب كفش را به سوى او انداخت . ليك يكى از همراهان خسرو پرويز بىدرنگ شمشير كشيد و گردن كفشگر را بزد . طبرى ، تاريخ طبرى ، ج 2 ، ص 769 بلعمى ، همان ، ص 1159 - 1158 .  ( 4 ) - طبرى نيز اين واقعه را در ماه آذر دانسته است . تاريخ طبرى ، ج 2 ، ص 769 . ","page_name":" 732 ","page_number":732},
  {"content":"\r\n\r\nفصل سوم\r\n« كواذ پسر پرويز » پادشاهى كواذ پسر پرويز هفت ماه بود « 1 » \r\nآغاز داستان\r\nچون شيروى به شادى بر تخت بنشست و آن تاج كيان را بر سر نهاد ، پهلوانان ايرانى برفتند و بر او به شاهى آفرين بخواندند و هر يك به بانگ بلند گفتند : اى شاه پر هنر و ارجمند ، همچنان كه يزدان اين تاج را به تو داد و اين چنين با آرامش بر تخت پيلسته بنشستى ، اين شاهى براى فرزند و خويشاوندانت هم در گيتى بماناد . كواذ به ايشان گفت : همواره پيروز و شاد باشيد . بدانيد كه ما جاودانه بدكنش نخواهيم بود .\r\nپس چه نيكو خواهد بود ، دادگرى با مردمان خوش‌منش . گيتى را با زينهار نگاه خواهيم داشت و كردار اهريمنى را از ميان خواهيم برد . بر آيين پيشينيان باشيم تا فرّهء كيش ما افزوده گردد اينك مىخواهم پيامى به نزد پدرم بفرستم و همهء اين\r\n\r\n","description":"","footnote":" ( 1 ) - تنها بلعمى همچون حكيم فردوسى مدت شاهى شيرويه ( كواذ دوم ) را 7 ماه دانسته است . تاريخ بلعمى ، ج 2 ، ص 1186 . صاحب مجمل التواريخ و القصص در يك روايت 5 ماه آورده است . ص 82 . برخى اين مدت را 6 ماه دانسته‌اند . ر . ك . ثعالبى ، تاريخ غررالسير ، ص 404 مسعودى ، التنبيه والاشراف ، ص 96 مستوفى ، تاريخ گزيده ، ص 124 . ديگران نيز اكثراً مدت شاهى وى را 8 ماه گفته‌اند . ر . ك . طبرى ، تاريخ طبرى ، ج 2 ، ص 780 مسكويه ، تجارب الامم ، ج 1 ، ص 222 مقدسى ، آفرينش و تاريخ ، ج 3 ، ص 521 نويرى ، نهاية الإرب ، ج 10 ، ص 223 اصفهانى ، تاريخ پيامبران و شاهان ، ص 23 16 ابن بلخى ، فارسنامه ، ص 24 . مسعودى در يك خبر واحد ديگر اين مدت را يك سال و 6 ماه دانسته است . مروج الذهب ، ج 1 ، ص 274 . بايد دانست كه شيرويه در سال 628 م . به قدرت رسيد . ","page_name":" 733 ","page_number":733},
  {"content":"\r\n\r\nسخنان را در بارهء كار بدى كه بكرد و سرانجام چنين كارى پيش آمد ، به او بگويم تا او از گناهش به درگاه يزدان پوزش بيآورد و به آيين و راه بگردد . آنگاه چون او به گفتار من رام شود ، ديگر آسوده خواهم شد و از آن پس به كار گيتى مىپردازم و در آشكار و نهان از براى دادگرى مىكوشم . به نيكوكاران ، نيكى مىكنم و دل تهيدستان را نمىشكنم . اكنون مرا دو مرد راد و نيكوسخن نياز است كه كار كهن را به ياد داشته باشند . آنگاه شيروى به آن انجمن گفت : آيا اين كار چه كسى است ؟ كداميك از سران ايران اين چنين پاك و بيدار مىباشند ؟ پهلوانان كه چنين شنيدند ، همگى با چشمان خود دو استاد را نشان دادند تا ايشان خشمگين نگردند . شيروى بدانست كه ايرانيان چه كسانى را برگزيدند . آن دو اشتاد و خرّاد برزين پير ، دو داناى گوينده و تيز هوش بودند . پس شيروى به ايشان گفت : اى خردمندان كارآزموده ، بدانيد كه مرد سرافراز از رنجى كه مىبرد ، گنج مىيابد . خرّاد برزين و اشتاگشسپ « 1 »  دانا با چشمانى گريان و بىآن كه بخواهند ، از جاى برخاستند و هر دو به فرمان شاه بر اسپ سوار گشتند . آنگاه شيروى به ايشان گفت : اكنون بايد راه تيسفون را در پيش گيريد و همهء سخنان مرا به ياد بسپاريد و پيامى به نزد پدر فرّخ من ببريد . او را بگوييد كه : بدان كه اين نه گناه من بود و نه ايرانيان توان چنين كارى داشتند . همانا كه اين پادافرهء ايزدى بود كه چون از نيكويى روى بگرداندى ، آن را بيافتى . يكى آن كه هيچكس بر اين كار همداستان نباشد كه پسرى پاك زاده خون پدر ناپاكش را بريزد . ديگر آن كه گيتى اكنون پر از گنج تو است و از براى اين ، رنج تو به هر كشورى رسيده است . تو از براى گنج ، دل راستان را پر از درد بساختى . سديگر آن كه آن همه دلير و سوار نامدارى كه در ايران بودند ، هيچيك به فرزند و سرزمين و خويشاوندانشان شاد نبودند . يكى به سوى چين رفت و\r\n\r\n","description":"","footnote":" ( 1 ) - در تجارب الامم فى اخبار الملوك العرب و العجم اين نام به صورت اشتاد گشنسب آمده است . ص 354 . ثعالبى آن را به صورت اسفاد گشسب ضبط كرده است . تاريخ غررالسير ، ص 399 . طبرى نيز آن را به صورت اسفاذ جشنس آورده است . تاريخ طبرى ، ج 2 ، ص 770 . ","page_name":" 734 ","page_number":734},
  {"content":"\r\n\r\nديگرى به سوى روم . و بدين سان در هر سرزمينى پراكنده گشتند . چهارم آن كه قيصر آن همه از براى تو اندوه بخورد و كارها بكرد و به تو سپاه و دخترش را به همراه گنج و بسيار چيزهاى ديگر بداد . ليك در برابر همهء اينها تنها از تو دار مسيحا را بخواست تا از براى آن سرزمين روم تازه شود . اين دار عيسى [ ع 
  ] چه سودى داشت كه در گنج تو بماند ؟ قيصر هم كه با خوبى از تو شاد بود . ولى تو آن را ندادى و اين مايه خِرد نداشتى و به سوى مردمى نگرويدى . پنجم آن كه آز چنان بر تو چيره گشت كه چشم خِرد تو را خيره بساخت . همواره از بيچارگان خواسته بگرفتى تا اين كه سرانجام از براى نفرين آنها ، اين بدى بر تو بيآمد . ششم آن كه تو شانزده فرزند داشتى . ليك شب و روز ايشان در زندان گذشت . هيچكس در اينجا از تو بىترس نخوابيد و همگان از بيم تو برفتند . پس آنچه را كه بر سرت آمد ، از يزدان بدان و به آن كردار زشت خود بيانديش . من در اين بدى تنها بهانه‌اى بودم . سوگند به يزدان كه اين گناه از من نبود و جوياى اين نبودم كه آن شاهى ويران شود . اكنون از براى همهء اينها پوزش بخواه و سخنت را به اين نامداران بگوى . از همهء بديهايى كه كردى به يزدان بگراى چرا كه او بر نيكويى راهنماى مىباشد . باشد كه او تو را در اين راه يار گردد « 1 »  .\r\nچون آن دو مرد پيام شيروى را بشنيدند ، با دلهايى پر از داغ و درد برفتند و تا به تيسفون رسيدند ، همواره ديدگانشان پر از اشك و دلشان پر از خون بود . سپس از آنجا به خانهء ماروسپند رفتند كه آن شهريار بلند در آن بود . گلينوس - كه گويى زمين از او پر از جوش بود - در پيش در نشسته بود و همهء سپاهيانش نيز آراسته و تيغهاى خود را كشيده و پيراسته بودند و كمربسته و با جوشن و كلاهخود و اسپان تازىِ با برگستوان و گرزهاى پولادين در دست و دلى پر از آتش و باد در آنجا بودند . چون خرّاد برزين و اشتاگشسپ دانا از اسپ به زير آمدند ، گلينوس بىدرنگ برپاى جست\r\n\r\n","description":"","footnote":" ( 1 ) - براى پيام شيرويه به خسرو پرويز ر . ك . طبرى ، تاريخ طبرى ، ج 2 ، ص 770 - 769 تجارب الامم فى أخبار ملوك العرب و العجم ، ص 357 - 354 دينورى ، الأخبار الطوال ، ص 138 بلعمى ، تاريخ بلعمى ، ج 2 ، ص 1165 - 1160 . ","page_name":" 735 ","page_number":735},
  {"content":"\r\n\r\nو از ديدار ايشان شادمان گشت . آنگاه ايشان را در جايى كه شايسته بود ، بنشاند و آنها را مهتران نامور بخواند . نخست خرّاد برزين سخنگوى زبان را با آب دليرى بشست و به گلينوس گفت : بدان كه كواذ فرّخ با آرامش تاج كيانى را بر سر نهاد و اكنون به ايران و انيران و روم آگهى رسيده است كه شيروى بر تخت شاهنشاهى ايران نشسته است . پس تو ديگر اين جوشن و كلاهخود و گرز و كمان را از براى چه دارى ؟ آيا چه كسى دشمن توست ؟ گلينوس كه چنين شنيد ، گفت : اى مرد كارآزموده ، همهء كارها به كامت باد كه اين چنين اندوه تن نازكم را كه اين پيراهن آهنين بر آن بود ، بخوردى . همانا كه از براى اين مهربانيت بر تو آفرين مىخوانم و سزاوار هستى كه بر تو گوهر بيافشانم . گفتار خوب تو راست است و خورشيد گيتى يار تو بادا . اكنون بگوى كه از براى چه كارى آمده‌اى و سپس سخنان مرا بشنو . خرّاد برزين گفت : بدان كه كواذ فرّخ مرا بگفته كه پيام چندى به خسرو برسانم . اينك اگر از او بار بخواهى ، همهء آن پيام شاه را مىگويم . گلينوس به دو گفت : اى مرد گرانمايه ، براستى چه كسى مىتواند چنين سخنانى ياد كند ؟ ليك بدان كه شاه ايران - كواذ - به من پند و اندرزهاى بسيارى داده است كه روز و شب با اين كار همداستان مشو كه در پيش خسرو كسى لب به سخن بگشايد مگر اين كه گفتار او را بشنوى ، خواه به پارسى گويد و خواه به پهلوى . اشتاد كه چنين شنيد ، به دو گفت : اى شادكام ، من پيامى نهانى ندارم . پيامى آورده‌ام كه تيغ به بار مىآورد و سر سركشان را در كنار مىآورد . اكنون تو از خسرو براى اين كار ، بار بخواه تا پيام شاه را به او بگويم .\r\nگلينوس كه اين سخن را بشنيد ، برپاى جست و همهء بندها را ببست و چنان كه بايسته بود ، با دستانى به كش كرده و پرستارفش در پيش خسرو شاه بايستاد و به دو گفت : اى شاه ، جاويد باشى و مباد كه دلت از بدى ، نژند گردد . بدان كه اشتاد و خرّاد برزين از شاه و آن بارگاه پيامى آورده‌اند . خسرو كه چنين شنيد ، به آواى بلند بخنديد و گفت : گفتارت خردمندانه نيست . اگر او شهريار است ، پس من كه هستم و از براى چه در اين زندان تنگ مىباشم كه اين چنين بايد از من بار بخواهى ؟\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nآنگاه گلينوس به نزد آن پهلوانان آمد و به ايشان گفت : اكنون با دستهايى به كش كرده به پيش او برويد و با او سخن گوييد و گفتارش را بشنويد ، پس آن دو مرد خردمند و پاكيزه گوى روى خود را با دستار چينى ببستند و چون به پيش خسرو رسيدند ، او را نماز بردند و هر دو زمانى دراز در پيشش بماندند . شاه بر روى شادورد بزرگى كه بر پيكره‌هاى ميش و گرگ با زر و گوهر بافته شده بود ، بنشسته و زيراندازى از ديباى زرد در زيرش و پشتىاى لاژوردين در پشتش بود . بهى بزرگ در دست گرفته و دژم بر آن نشستنگاه خفته بود . چون خسرو آن دو مرد گران سايه و بسياردانا را بديد ، از آن خفتگى بنشست و پروردگار گيهان آفرين را در نهان به يارى بخواست .\r\nپس آن به را بر روى بالش نهاد تا از آن دو بنده بپرسد . ليك در همان هنگام به از روى آن دو بالش به نرمى بگشت و از روى آن شادورد بزرگى ديبا نيز بگرديد تا اين كه به روى زمين رسيد . اشتاد كه چنين ديد ، برفت و آن را برداشت و از خاك پاك بكرد و بر روى سر خود گذاشت . سپس آن به را به روى شادورد بر پيش پاى آن دو مرد نهادند . خسرو نامدار از ديدن كار آن به پر از انديشه گشت و هيچ اختر نيكى به آن پِى نيافكند « 1 »  .\r\nپس بىدرنگ روى خود را به سوى آسمان كرد و گفت : اى داور راستگوى ، براستى كسى را كه تو بيافكنى ، چه كسى برخواهد گرفت و آن را كه تو بشكنى ، چه كسى خواهد پيوست ؟ چون بخت روشن از دودمانى بگرديد و روزگار شادمانى بگذشت ، ديگر اندوه خواهد آورد .\r\nسپس خسرو به اشتاد گفت : آيا از آن كودك پست و زشت نام و از آن گناهكاران پليد و بدانديشه و تيره دل و بدگمان چه پيامى آورده‌اى ؟ همهء ايشان بدانديش و بىدانش هستند و از بىدانشى است كه بىآرامش مىباشند . بدانيد كه بخت از اين دودمان خواهد رفت و هيچكس در اين دودمان ، شاه نخواهد ماند . اين تخت و تاج به سوى ناسزاواران خواهد رفت و اين درخت خسروانى تباه خواهد شد . ديگر\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 772 - 771 ثعالبى ، تاريخ غررالسير ، ص 399 بلعمى ، تاريخ بلعمى ، ج 2 ، ص 1168 - 1165 تجارب الامم فى أخبار ملوك العرب و العجم ، ص 357 . ","page_name":" 737 ","page_number":737},
  {"content":"\r\n\r\nبزرگى براى فرزند ما و يا هيچيك از دودمان و خويشاوندانمان نخواهد ماند . همهء دوستان ، دشمن مىشوند و بر اين دودمان ، بدگوى و بدتن مىگردند . اين به اكنون آنچه را كه نهان بود ، آشكار بكرد كه اين تخت شاهنشاهى ، بىبر خواهد شد . اكنون هر سخنى كه شنيده‌اى ، بگوى و بدان كه پيام او براى من از آب جوى نيز كمتر و پست‌تر مىباشد .\r\nپس آن دو مرد زبان گوياى خود را بگشودند و هرچه كه فرزند خسرو گفته بود ، براى او ياد بكردند . چون شاه گفتار ايشان را بشنيد ، پيچان گشت و آه سردى بكشيد و به آن ناموران گفت : اينك پاسخ مرا بشنو و هر چه گويم ، به سوى آن سالار نو ببر .\r\nاو را بگوى كه : هرگز آهوى ديگران را مجوى مگر آن هنگام كه خودت از آهو روى برتابيده باشى . دانم كه هر سخنى كه گفتى ، گفتار تو نمىباشد . پس گوينده‌اش تندرست نماند . سخنى را مگوى كه چون دشمن بشنود ، از اين گفتار بيهوده ، شادان شود و بداند كه تو چندان خِرد ندارى تا مغزت سخنانى دانشمندانه بپروراند . آگاه باش كه چون گفتار بيهودهء خود را بسيار سازى ، روان و خِردت را پر آهو كرده باشى .\r\nبدان كه كسى كه تو را گناهكار مىداند ، ليك پس از آن تو را شاه مىخواند ، نبايد به كنار تو راه يابد و كارهايت را در دست گيرد . ديگر از اين پس به چنين پيامى ميانديش كه اگر چنين كنى ، دشمنت شادكام خواهد شد . اكنون كار در نزد يزدان پيراسته گشته و مرا به آن گيتى بخوانده است . ليك تو آگاه باش كه با گفتن اين آهوهاى دروغ در پيش بزرگان ، فروغ نخواهى يافت .\r\nپاسخ فرستادن خسرو پرويز ، كواذ را\r\nاكنون پاسخ همهء آن سخنانش را مىگويم تا به آن شاه بگوييد و اين سخنان راست پس از مرگم به يادگار بمانند . چون آن انبوه رنج را بر تو آشكار سازم ، خواهى دانست كه آن گنج از رنج ما برخاست . نخست اين كه از هرمزد و آن خشم و آرزوى\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nكهن سخن راندى . پس بدان كه پدر ما از براى گفتار بدگوى بود كه بر ما بيآشوفت و كارها زير و زبر گشت . چون ما از انديشهء او آگاه شديم ، شبانه از ايران راهى بجستيم و بگريختيم و در دام رنج و سختى نيآويختيم . ليك چون پس از آن بشنيدم كه بر شاه من بد رسيد ، از بردع برفتم . آن بهرام بود كه در آن كارها گناهكار بود . او و سپاهيانش در پيش ما رزمگاهى بيآراستند . از او نيز در روز جنگ بگريختم تا مرا به چنگ نيآورد . سپس بار ديگر بازگشتيم و دلاورانه به جنگش آمدم . جنگ با بهرام تنها يك بار نبود و همهء گيتى بر آن جنگ مىنگريستند . سرانجام چون به فرمان يزدان نيكىفزاى - كه راهنماى بر نيك و بد است - ايران و انيران به ما رام شد ، همهء كارهاى بهرام نيز ناكام گشت . آنگاه چون از جنگ با چوبينه آسوده شدم ، نخست به كينهء پدرم پرداختم . بندوى و گستهم هر دو خال من بودند و هيچ همتايى در گيتى نداشتند . جانشان را در پيش من برخى ساخته بودند و دلشان با من مهربان بود و به تن نيز خويشاوند من بودند . ليك چون كار خون پدر و درد جگر بود ، در خون پدر سستى نكرديم و دست و پاى بندوى را ببريدم چرا كه او كسى بود كه شاه را كور بساخت . آنگاه چون گستهم در گيتى ناپديد شد ، گوشه‌اى از گيتى را برگزيد . ولى به فرمان ما ناگهان كشته شد و بدين سان بخت از آن خونخواران برگشت .\r\nديگر آن كه از كار خودت و آن زندان تنگ و نابسامانى كار خود بگفتى . بدان كه آنها از براى اين بود كه از فرزند من كار بدى سر نزند تا از براى آن بر سرش بد آيد . در آن زندان براى شما بند تنگ و خوارى و بيم گزند نبود . شما را در آن روز خوار نگذاشتم و همهء گنجها را در پيش شما داشتم . ما بر آيين شاهان پيشين بوده‌ايم و هرگز بيكار و بر آيين ديگرى نبوده‌ايم . شمايان پيوسته به شكار و بزم با رامشگران و هر كارى كه سزاوار مهتران است ، مىپرداختيد و هيچ نيازى به دينار و گوهر و يوز و باز شكارى نداشتيد . كاخى بود كه آن را زندان نام كرده بوديم و در آن با شادكامى زندگانى مىكردى . اينها از براى آن گفتار اخترشناس بود كه ما را از تو هراسان مىساخت و مىگفت كه از تو بدين سان كه اكنون هست ، بد خواهد آمد . ليك من\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nاخترت را از دست نيانداختم . سپس مُهرى بر آن نوشتهء اخترشناس نهاديم و آن را به شيرين بسپرديم . سرانجام هم چون سال شاهى من پس از چنان روزگاران خوشى به سى و شش رسيد ، اگر چه روزگار ما بگذشت ، تو بىگمان اين كار را بر باد دادى .\r\nبراى تو نامه‌اى از هندوستان رسيد و من به آن كار همداستان بودم . آن نامه از سوى راى هند بود كه به همراه گوهر و همه گونه جامه و يك تيغ هندى و يك پيل سپيد و ديباى زربافت و همه گونه گوهرهاى نابسود و هر چيز ديگرى فرستاده بود . به سوى تو نامه‌اى بر پرند نوشته شده بود . پس چون من آن نوشتهء هندى را بديدم ، يك مرد هندى دبير و سخنگوى و گوينده و يادگير را به نزد خود بخواندم . چون آن مرد هندى نامه را بخواند ، اشك از ديدگان بباريد . در آن نامه نوشته شده به دو كه : شادمان زندگانى كنى ، چرا كه سزاوار تاج زر خسروانى هستى . بدان كه چون روز هشتم آذر ماه برسد ، تو شاه گيتى خواهى بود . در آن هنگام سى و هشت سال از پادشاهى پدرت گذشته است و ستاره بدين گونه خواهد گذشت . آن روزگار درخشان خواهد بود و تو تاج بزرگى را بر سر خواهى گذاشت . اكنون آن سخنى كه در آن هنگام شنيدم ، برايم درست گشت . ليك شايسته نبود كه مهربانى را از دل خود بشويم . من از اين بخت تو و درخشيدن تاج و تختت آگاه بودم و مىدانستم كه بهرهء من هيچ بجز رنج و درد نخواهد بود و روز روشن برايم لاژوردين خواهد گشت ولى از براى بخشايش و كيش و پيوند و مِهر خود به تو ، هيچ با آگاهى از نامه روى خود را دژم نكردم . چون آن نامه را بخواندم ، آن را به شيرين سپردم . اينك آن نامه به همراه نوشتهء اختر تو در كنار اوست و هيچ‌كس از آن سخن آگاه نيست . اگر مىخواهى آن را ببينى ، از او بخواه تا شايد گناه خود را بيش و كم سازى . من چنين مىپندارم كه چون آن را ببينى ، ديگر پشيمان شوى و از اين دردها آهنگ درمان كنى .\r\nديگر آن كه از زندان و بند بگفتى و اين كه از ما به هر كسى گزند رسيد . پس بدان كه كار گيتى همواره از آنگاه كه بوده براى بزرگان و شاهان راد چنين بوده است . اگر خودت هم نمىدانى ، به موبد بگوى تا تو را در اين باره با سخنانش تازه روى گرداند .\r\n\r\n","description":"","footnote":"","page_name":" 740 ","page_number":740},
  {"content":"\r\n\r\nزيرا هر كس كه دشمن ايزد است ، اگر او را در گيتى زنده بگذارى ، بد خواهد بود . در زندان ما نيز تنها ديوان بودند كه مردمان نيك از ايشان نالان بودند . از آن رو كه پيشهء ما خون ريختن و تنگ در آويختن در آن كار نبود ، بدكاران را در زندان نگاه مىداشتم و گزند رساندن به كسان را به خوارى رها نمىكردم . اكنون شنيده‌ام كه آن كسانى را كه از اژدها نيز بدتر هستند ، رها ساخته‌اى . ليك بدان كه از براى اين بدكارى ، به ايزد ، گناهكار گشتى و كردار و گفتارهايت بد شد . آگاه باش كه اينك كه مهتر گشته‌اى ، كار هوشيارانه بكن و اگر چيزى را ندانى ، دانايان را يار خود بگردان . به هر كه از او رنج مىبينى ، بخشايش مياور اگر چه به دو اميد گنج نيز داشته باشى . هر كسى كه از او در گيتى هيچ بجز گزند نمىبينى ، برايش هيچ چيزى بهتر از بند نيست .\r\nديگر آن كه خردمندى و رادى را نهان ساختى و از خواسته بگفتى . پس بدان كه ما بجز باژ و ساو ، هيچ از كسى نگرفتيم و آن هم از كسانى بود كه توان دادن آن را داشتند . چه بسيار كسان را كه مىگفتند دشمن هستند و از بدان و نژاد اهريمن مىباشند . ليك ما چون انديشه‌اى ايزدى داشتيم ، همهء آن سخنان را خوار بگذاشتيم . اين تاج و تخت را از يزدان بپذيرفتم و از براى آن رنجهاى بسيارى بكشيدم . ليك سرانجام يزدان گيهان آفرين - آن داور دادگر و راستكار - روزگارى ديگرگونه برايمان بخواست . اينك از خواست پروردگار ناخشنود نيستم و از آنچه كه او كاسته ، فزونى نمىجويم . تا كنون خشنودى دادگر را مىجستيم و هرگز با كوشش خود نتوانستيم از سرنوشت بگذريم . ليك چون كردگار گيهان از من بپرسد ، آشكار و نهان را به او خواهم گفت . او كه از تو داناتر و در هر نيك و بدى ، تواناتر است ، از من خواهد پرسيد . آگاه باش كه آن پر گناهانى كه در پيش تو هستند ، نه اندوهخوار تو و نه خويشاوندت مىباشند . همهء ايشان بندهء سيم و زر هستند و بس و تو در برابر ايشان هيچ فريادرسى را نخواهى يافت . اينك اگر چه گناه من جاى پالايش دارد ، ليك دل تو از براى ايشان پر از آلايش است و سخنى كه مىگويم در خِرد تو نمىگنجد و جان آن بدتنان نيز از اين سخن برخوردار نخواهد شد . ليك من\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nاز براى بدكامه‌اى كه اين نامهء پهلوى را بخواند و از براى اين كه اين سخنان در گيتى به يادگار بماند و اندوهگسار خردمندان باشد و پس از ما هر كسى كه اين گفتار را بخواند ، كارمان را بداند ، اينها را مىگويم . ما سپاهيانمان را از برطاس و چين ببرديم و در هر جايى سپهبدى را بنشانديم . بر دشمنان بتاختيم و هيچكس را ديگر ياراى گردنفرازى نرسيد . چون سرانجام دشمن از گيتى پراكنده شد ، همهء گنجهايمان آكنده گشت . همه سرزمين در پيش ما كارگر گشتند و چندان گوهر از دريا بيرون كشيدند كه دريانوردان از كشيدن آن به ستوه آمدند . بدين سان دشت و دريا و كوه از آن من بود .\r\nچون گنجهاى درم پراكنده شد ، هميانها با دينارهاى نو آكنده گشتند . همه‌جا پر از ياكند و گوهرهاى شاهوار و جامه و جنگ افزار بود . چون بيست و شش سال از شاهى ما بگذشت ، گنجهايمان از هر گوهرى لبريز گشت . در هر هميانى دوازده هزار دينار شاهوار و همه جا پر از پيداوسى بود . چون در آن سال شمار باژ را بجستم ، ده هزار هزار [ ده ميليون 
  ] دينار بود . آنگاه با شادى و فرّخى ميخ درم را نو ساختم . چه باژ و ساو هندوستان و روم و جادوستان و چه پيشكش و باژ هر كشور و نامدار و مهترى و چه آيين نوروز و مهرگان و اسپان و بندگان خوبچهر و چه جوشن و كلاهخود و گوپال و تيغ و چه مشك و كافور و پوست خز و سمور و سياه و سپيد و كيمال و بور را زيردستان ما بر شتران بار مىكردند و به سوى درگاه مىتاختند و هيچكس گردن از راه ما نپيچيد . همه گونه رنجهاى فراوانى كشيديم تا چنين گنجهايى آكنده شد . فراوان در بارهء نامشان سخن رانديم تا سرانجام آنها را گنج بادآور و گنج خضرا و گنج عروس بخوانديم و از براى روزگار رنج و سختى نگاه بداشتيم . بدين سان از آن هنگام كه بيست و شش سال از شاهى ما بگذشت تا هنگامى كه به سى و هشت سالگى آن رسيد ، روزگار همواره به آرزوى ما بگذشت . همه مهتران از براى آن گنجها تن آسان و بدانديشانمان هراسان بودند . ليك اكنون كه اين فرمان تو را بشنيدم ، همانا كه گيتى را از پيمانت بد آمد . ديگر از اين پس هيچكس در گيتى با آرامش و خوشى نخواهد ماند و تنها بايد خاموشى برگزيد . آهنگ آن دارى كه گيتى\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nرا پر از گزند و درد و ناسودمندى بسازى . آن پر گزندانى كه در نزد تو هستند و در شبان تيره برايت همچون ستارهء اورمزد مىباشند ، تختت را بر باد خواهند داد تا تو ديگر در گيتى شاد نباشى . ولى اگر خردمندان نزديك تو بودند و جان تاريكت از براى ايشان روشن مىشد ، آنگاه ديگر اگر گنجى به تهيدستان مىبخشيدى ، به كسى زيانى نمىرسيد . اى پسر كم روزگار اندك خِرد ، باشد كه روانت از انديشه رامش ببرد .\r\nبدان كه اين گنج ما پشتيبان تو است و اكنون روزگار يك سره در مشت تو مىباشد .\r\nدرم آرايش پادشاهى است و بىآن ، گيتى تباه خواهد گشت . شاه نيز چون درم نداشته باشد ، بيدادگر مىشود و تهيدست ، هوش و هنر نخواهد داشت . پس چون شاه توان بخشش نداشته باشد ، بزرگان ، او را شاه نمىخوانند و بر او فسوس مىآورند « 1 »  .\r\nليك اگر آن گنج از تو به دشمن برسد ، گويى بتى به دست برهمن برسد .\r\nبدان كه چون بىگنج باشى ، سپاه نيابى و زيردستانت تو را شاه نخواهند خواند . پس بهتر آن است كه سگ همواره نان بخواهد ، ولى هر گاه او را سير گردانى ، دشمن جانت مىشود .\r\nديگر آن كه از كار سپاهيانى بگفتى كه بر سر راهها در سرزمينها بنشاندم . همانا كه اين از بىدانشى تو است كه چنين كارى را نپسنديدى و راه سود را از گزند نمىشناسى . اينك من تو را چنين پاسخى مىدهم كه اين گنجهاى نامور من از رنج من بود كه بدست آمد . شهرها را از بيگانگان بگرفتيم و همهء دشمنان را بر هم زديم تا خودمان با آرامش و بىرنج و سوز و گداز بر تخت ناز بنشينيم . پس سواران را در مرزها پراكنده كردم . اكنون ارزشمند از بىارزش پديدار گشت . پس چون آن سپاهيان را از هر سوى به نزد خود باز بخوانى ، دشمنان راه را گشوده خواهند ديد . چرا كه ايران همچون باغى خرّم در بهاران است و هميشه گل كامكاريش شكفته مىباشد .\r\nپر از نرگس و انار و سيب و به است . ولى هر گاه كه آن پاليز از مردمان تهى شود ، همه\r\n\r\n","description":"","footnote":" ( 1 ) - فسوس به معناى تمسخر است . ","page_name":" 743 ","page_number":743},
  {"content":"\r\n\r\nگلها را از بُن مىكنند و شاخه‌هاى درختان انار و به را مىشكنند . پس بدان كه سپاه و جنگ افزار همچون ديوار آن پاليز است و نيزه‌ها بسان خارهاى پَرچين آن مىباشند .\r\nاينك اگر با خيره‌سرى خود ديوار باغ را بيافكنى ، باغ بسان دشت و دريا و مرغزارى خواهد شد . پس به هوش باش تا ديوار آن را نيافكنى و دل و پشت ايرانيان را نشكنى . چرا كه از آن پس ديگر يك سره تاراج و تاختن و خروش سواران و كين خواهى خواهد بود . با انديشهء بد خود زنان و كودكان ايرانيان را در ميان مياور .\r\nبدان كه چون يك سال بدين گونه بر تو بگذرد ، خردمندان ، تو را بىخِرد خواهند خواند . چنين شنيده‌ام كه جايگاه بزرگى را به مردمان ناسزاوار مىدهى . پس آگاه باش كه انوشيروان پسر كواذ در اندرزنامهء خود چنين ياد كرد كه هر كسى كه جنگ افزار خود را به دشمن بدهد ، همانا كه با اين كار ، خود را به كشتن خواهد داد .\r\nزيرا چون به آن نيازمند گردد و آن را بازخواهد ، آن بدانديشه با او كارزار خواهد كرد .\r\nديگر آن كه به من در بارهء قيصر پيام بدادى و مرا دودل و خويشكام بخواندى .\r\nپس دانم كه اين سخنها از تو نبود و از آموزگارت بود كه از راستكارى او و ناراستكارى ما سخن گفتى . تو خودت كجا ناراستكارى را از راستكارى بازمىشناسى ؟ اى كم خِرد ، تو خودت دادخواهى مىكنى و خودت گواه مىگردى .\r\nليك خردمندان چنين كارى را روا نمىدارند . بدان كه چون قيصر رخسار خود را از گَرد رنج و سختى بشست ، دامادى به مردانگى پرويز بجست . هر كسى كه گيتى را با بدى نگذارند و اندكى خِرد در مغزش باشد ، مىداند كه در آن هنگامى كه بهرام كمر به جنگ بسته بود و ايرانيان با او يكى گشته بودند ، شايسته نبود كه با سپاهيان رومى شكست بخورد . پس در آن رزم ، تنها يزدان يار من بود و سپاه گيتى هم در پيش من خوار بود . ايرانيان آنچه را كه رخ داد ، شنيدند و تو نيز بايد از ايشان بشنوى . با اين همه من هر خوبى و مردمى كه مىبايست به پاداش نياتوس از براى آن روز نبرد مىكردم ، كرده‌ام و زادفرّخ در اين باره به تو خواهد گفت . پس گيتى را با چشم جوانى مبين .\r\nگشسپ نيز - كه گنجور ما بود - و آن موبد پاك و دستور ما مىدانند كه من از گنج خود\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nسه هزار هميان به آن روميان به يادگار بدادم . به نياتوس نيز هزار مهره از ياكند سرخ شايستهء گوشوار بدادم كه سنگينى هر يك از آن مهره‌ها بيست و چهار هزار نخود بود . هزار جامهء ديباى چينى كه پنج دست از آنها زربافت و گوهرنگار بود - و پرهيزگاران براى هر يك از آنها سد هزار درم مىدادند - و سد مرواريد خوشاب برگزيده - كه دانايان هيچيك از آنها را بد نيافتند و گوهرشناسان ارزش هر يك از آنها را سى هزار درم مىدانستند - و سد اسپ گرانمايه - كه پنجاه اسپ از آنها با زينهاى زر بودند و همه را از آخور ما برگزيده بودند و پوشش ديبا بر روى آنها بود و در دشت همچون باد مىتاختند - به نزديك قيصر فرستادم و بر او آفرين بكردم .\r\nديگر آن كه از دار مسيحا - آن چوب كهنهء در گنج افتاده - سخن گفتى . پس بدان كه مرا از آن هيچ سود و زيانى نبود و تو آوازهء آن را از ترسايان شنيده‌اى . ليك مرا شگفت آمد كه مرد سرافراز و دلاورى همچون قيصر با آن همه خردمندان و فرزانگان و موبدان پيرامونش آن كشته « 1 »  را يزدان مىخوانند « 2 »  و آن چوب خشك تباه گشته را مىخواهند . اگر آن دار بيكار يزدان بود ، پس خودش هم ناگهان از گنج ما مىرفت .\r\nديگر آن كه گفتى كه پوزش بخواه و اكنون پتت « 3 »  كن و راه يزدان را بجوى . ليك پاسخت اين است كه : زبان و لب و دست و پاى كواذ ريزنده باد . بدان كه اين يزدان بود كه تاج بر سر من نهاد و من نيز از او پذيرفتم و از آن تاج شاد بودم . پس چون آن را از من باز بخواست ، من نيز آن را به يزدان سپردم . پس نمىدانم كه آن زبان از براى چه در دهانت است ؟ من اين را به يزدان مىگويم ، نه با كودكى كه نيك را از بد نمىشناسد . من همهء كارهاى يزدان را پسنديده‌ام و شور و تلخيهاى بسيارى ديده‌ام .\r\nشاهى من سى و هشت سال بود و هيچكس از شهرياران همتاى من نبود . پس بدان\r\n\r\n","description":"","footnote":" ( 1 ) - مراد حضرت مسيح ( ع ) است . ليك با توجه به نص صريح قرآن مجيد - همچنان كه بارها در حواشى همين كتاب تذكر داده شده - حضرت مسيح ( ع ) كشته نشد و به آسمان برده شد .  ( 2 ) اشاره به باور آن گروه از مسيحيان است كه حضرت مسيح ( ع ) را فرزند خدا دانسته‌اند .  ( 3 ) - پِتَت به پارسى به معناى توبه است . ","page_name":" 745 ","page_number":745},
  {"content":"\r\n\r\nكه آن كسى كه گيتى را به من بداد ، همو به ديگرى مىدهد و از براى اين بر من سپاسى نمىنهد . به اين پادشاهى آفرين مىكنم كه زمين به دانايان آباد بادا . چون يزدان يار و فريادرس ما باشد ، هيچكس به نفرين ما نخواهد يازيد .\r\nاينك به آن كودك تيز و نادان بگوييد كه : اكنون ديگر آبروى ما تيره گشت . ليك تو جاودانه پدرود باشى و سر و كار ما نيز با خردمندان باشد . شمايان اى فرستادگان گرامى و آزادگان سخنگوى و پر مايه ، هر دو از من پدرود باشيد و بجز آنچه كه از من شنيده‌ايد ، چيزى مگوييد . بر گيتى آفرين مىكنم كه آن را گذارا ديدم . هر كسى كه از مادر بزاد ، سرانجام خواهد مرد . كسانى چون هوشنگ و تهمورس و جمشيد كه گيتى از ايشان به بيم و اميد بود و ديو و دد و دام از ايشان فرمان مىبردند ، چون روزگار درازشان بسر آمد ، بمردند . فريدون فرّخ هم كه در آشكار و نهان ، بدى را از گيتى دور كرد و دست ضحّاك تازى را از بدى ببست ، با مردانگى خود از چنگ روزگار نرست . كسانى چون آرش كه تيرش تا پرسنگها برفت و يا كارن پيروز - آن پهلوان شيرگير - و يا كواذ - كه از البرز كوه بيآمد و با مردانگى خود به شاهى رسيد و خانه‌اى از آبگينه بساخت و گيتى را از براى آن خانه پر از افسانه كرد . خانه‌اى كه پيكرش يك سره از مرواريد خوشاب و درش از ياكند درخشنده بود - و يا سياوش - آن شير نامدار - كه به روزگار جوانى دو ببر را بكشت و با رنج خود گنگدژ را بساخت و از آن رنج خود هيچ گنجى نديد و يا رستم و زال و اسفنديار - كه از ايشان براى ما سخن به يادگار مانده است - و يا گودرز و هفتاد پسر برگزيده‌اش - آن سواران ميدان و شيران كين - و يا گشتاسپ شاه كه كيش بهى را بپذيرفت و از براى او فرّهى تازه شد و يا جاماسپ - كه در دانستن شمار سپهر از خورشيد گردنده نيز فروزنده‌تر بود - همهء آن بزرگان و دانايان و سواران و خوانندگان كه هر يك در هنر از ديگرى بهتر و به سال نيز مهتر بودند ، سرانجام از اين گيتى فراخ درگذشتند و آن همه ايوان و ميدان و كاخ را بر جاى گذاردند . من نيز در ميان شاهان اگر ساليان زندگانيم چندان بالا نبود ، ليك بىهمتا بودم . نيك و بد گيتى را بگذراندم و نگذاشتم كه يك روز هم به من بد برسد .\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nچه بسيار راههاى دشوار كه پشت سر گذاردم و چه فراوان دشمنانى كه از پيش راه خود برداشتم . همهء زمينها پر از گنجهاى من است و هر كجا كه آب و خاك است ، رنج من مىباشد . پس چون گيتى اين گونه بر من بسر آمد ، همهء اميد بزرگان تيره خواهد شد . اين تخت شاهى براى فرزند من نيز نخواهد ماند و بختش بسر خواهد آمد .\r\nآنگاه كه فرشتهء جان ستان به پيش من مىآيد ، به دو مىگويم كه جانم را آسان بگيرد .\r\nدر آن هنگام با پِتَت ، دل راست خود را روشن مىكنم و بىآزارى خويش را همچون جوشنى مىسازم . به گاه گذشتنم از پل چينْوَد « 1 »  در زير پايم گُل خواهد بود . براستى كه گفتار آن خوانندگان و دانايان كارآزموده و پاك درست است كه گفته‌اند چون بخت بيدار سر در نشيب آورَد ، ديگر بايد همه گونه گزندى ديد . پس چون روزگار بزرگى كسى بگذرد ، اگر آن را باز بخواند ، بىخِرد خواهد بود . پيام من به سوى مهتران و كهتران گيتى اين بود . شمايان نيز پدرود و شاد باشيد و از من به بدى ياد نكنيد « 2 »  .\r\nچون اشتاد و خرّاد برزين پهلوان پيام آن پيش رو را بشنيدند ، دل هر دو دانا با پيكان گفتار خسرو آزرده گشت . پس هر دو دست را بر سر زدند و از گفتارشان پشيمان شدند . به رخسار خود تپانچه « 3 »  بزدند و همهء جامه‌هايشان را بر تن چاك بكردند . آنگاه هر دو دانا گريان و با سرهايى پر از خاك و دلى پر از درد و اندوهگين از پيش او برفتند . سپس با رخسارى پر از چين و دلى پر از درد به نزديك شيروى آمدند و همهء آن پيام شاه را به شيروى بىمغز و بىدستگاه بدادند .\r\nچون شيروى آن پيام را بشنيد ، سخت بگريست و دلش از آن تاج و تخت ، ترسان شد . آنگاه چون آن گروه كه همواره او را از براى گفتار زشت و خون پدرش به ستوه مىآوردند و جگر او را مىسوزاندند ، از پيش او برخاستند ، كواذ از تخت\r\n\r\n","description":"","footnote":" ( 1 ) - پل چينْوَد كه در بعضى از نسخ شاهنامه به صورت جينور ضبط شده است ، همان پل صراط مىباشد .  ( 2 ) - براى پاسخ خسرو پرويز به شيرويه ر . ك . طبرى ، تاريخ طبرى ، ج 2 ، ص 777 - 772 بلعمى ، تاريخ بلعمى ، ج 2 ، ص 1180 - 1168 ثعالبى ، تاريخ غررالسير ، ص 401 - 400 دينورى ، الأخبار الطوال ، ص 140 - 139 تجارب الامم فى أخبار ملوك العرب و العجم ، ص 359 - 357 .  ( 3 ) - تپانچه زدن به معناى زدن به صورت است . ","page_name":" 747 ","page_number":747},
  {"content":"\r\n\r\nشاهى فرود آمد و دو دست گرامى را بر سر نهاد . ديگر از آن اندوه از خورد و خواب فرو ماند و همواره از اندوه خسرو ديدگانش پر از اشك بود و خون مىگريست .\r\nچون از آن گريه و زارى شهريار به سپاهيان آگهى رسيد ، همهء سپاهيان بترسيدند و در جايى گرد آمدند و در بارهء خسرو سخن براندند و گفتند : اگر بار ديگر پرويز بر تخت بنشيند ، جاى سران سپاه تنها بر سر دار خواهد بود . پس چون آفتاب از كوه تيره سر برآورد و روز فرا رسيد ، بدانديشان از خواب بيدار گشتند و همگى به سوى بارگاه شاه برفتند . چون شاه از آمدن ايشان آگه شد ، بر تخت بنشست . پس آن گردنكشان و پهلوانان خويشاوند و بيگانه به پيش او برفتند و با رويى دژم كرده بنشستند و هيچ سخنى نگفتند . شيروى شهريار بدانست كه ايشان از براى چه بدانسان دژم و با درد و اندوه بنشسته‌اند . پس به ايشان گفت : براستى شهريارى كه به درد پدرش اندوهگين نباشد ، كِى از پشت او خواهد بود ؟ من چنين كسى را تنها بدتن و بدهنر مىخوانم . پس نبايد به چنين كسى اميد داشته باشند چرا كه پوچ‌تر از چوب پوسيدهء بيد خواهد بود . ليك آن گناهكاران به دو گفتند : همانا كسى كه بگويد من دو شاه را مىپرستم ، تو او را در دل ، ناهوشيار بخوان و اگر از ارجمندان باشد ، او را خوار بدان . شيروى كه چنين شنيد ، گفت : شاه اگر بىگنج باشد ، سپاه نخواهد يافت . پس يك ماه با خسرو به چربى سخن مىرانيم و هيچ سخن درشتى به او نمىگوييم تا شايد از اندرز او شاد باشيم . چرا كه سرتاسر اين سرزمين او پر از گنج است . چون اين پاسخ را از شيروى بشنيدند ، از جاى برخاستند و به سوى خانه‌هايشان برفتند .\r\nآنگاه شيروى شاه به خواليگران گفت : هيچ چيزى را نبايد از خسرو نهان بداريد .\r\nدر پيش او يك سره خوان زرّين بنهيد و خوراكيهاى چرب و شيرين بر آن بگذاريد .\r\nليك پيوسته از آن خوراكيها ببردند و خسرو از هيچيك از آن خوراكيهاى گرم و سرد كه بديد ، نخورد . تنها از دست شيرين چيزى مىخورد زيرا شيرين از براى خوردن او اندوهگين بود .\r\n\r\n","description":"","footnote":"","page_name":" 748 ","page_number":748},
  {"content":"\r\n\r\nشيون باربد بر خسرو\r\nاكنون به شيون باربد گوش بسپار و سر مِهر مهتر را در آغوش بدار . چون باربد آگه شد كه خسرو شاه ، ناكام و بىخواست خود از تخت شاهى كناره گرفت ، با چشمانى پر از اشك و دلى پر از خون از جهرم به سوى تيسفون بيآمد . پس به آن خانه‌اى كه شاه در آن بود برفت و او را بديد كه رخسار لآلگونش به زردى گل شنبليد گشته است . چندى در پيش شاه بماند و آنگاه خروشان به سوى بارگاه آمد و با رخسارى زرد و دلى پر درد به زبان پهلوى بر او مويه بكرد . شاه و نگاهبانان زارى او را بشنيدند و نگاهبانان گريان شدند و گويى بر آتش مِهر بريان گشتند . باربد مىگفت : الا اى خسرو خردمند ، اى پهلوان دلاور و سترگ ، كجا شد آن بزرگى و دستگاهت ، كجا شد آن همه فرّ و بخت و كلاهت ، كجا شد آن همه برز و بالاى و تاجت ، كجا شد آن همه دستبند و تخت پيلسته‌ات ، كجا شد آن شبستان و رامشگرانت ، كجا شد آن دژ و بارگاه سرانت ، كجا شد آن افسر و درفش كاويانيت ، كجا شد آن همه تيغهاى بنفشت ، كجا شد آن جانوسپارت كه با تخت زر و گوشوار بود ، كجا شد آن سر كلاهخود و زره زرّينت كه از گوهر گره بر گره افكنده شده بود ، كجا شد آن اسپ شبديز با جا پاى زرّينت كه در زيرت ناشكيب بود ، كجا شد آن سواران زرّين ستامت كه دشمن ، نيام تيغشان بود و اكنون همه از جانت نااميد گشته‌اند ، كجا شد آن شتران و پيلان سپيدت ، كجا شد آن همه شتران راهوارت با آن كجاوه‌هاى زرّين و فرمانبر است كجا شد آن سخنگوى شيرين زبانت ، كجا شد آن دل و انديشهء روشن روانت ؟ چرا از هر چيزى تنها مانده‌اى ؟ كِى چنين روزى را از كراسه خوانده بودى ؟ مبادا كه به روزگار گستاخ باشى ، چرا كه زهرش از پادزهر آن فزونتر آمد . پسرى خواستى تا يار و پشتيبانت باشد . ليك اكنون بخت خود را از پسرت بيافتى . شاهان از فرزند است كه نيرومند مىشوند و از رنج روزگار ، بىآهو مىگردند . ليك چون فرزند شاهنشاه\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nبرومند شد ، فرّ و نيروى شاه را بكاست . هر كسى كه كار خسرو را شنيد ، ديگر نبايد به گيتى گستاخ شود . تو از اين پس همهء سرزمين ايران را ويران بشمار و آن را كنام پلنگان ، شيران بدان . شاه ، سر دودمان ايرانيان بود و ديگر هيچكس تاج و تختى به مانند او نخواهد ديد . اين دودمان و ايران ويران گشت و خواست دشمن برآورده شد . هيچكس را بيش از اين سپاهى نخواهد بود . ليك چه كسى از ميان آن سپاه به دادخواهى او آمد ؟ از پاسبان بزرگ بر او گزند آمد و اكنون ديگر گرگ به درون اين رخنه خواهد آمد . شيروى را شاه بىشرم خواهند خواند . چرا كه او سزاوار اين تخت شاهى نبود . سپاه تو نيز چون از چهار سو كارزار برخيزد ، ديگر پايدار نخواهد ماند . يزدان دادگر ، روان تو را يار و سر بدسگالت نونگسار بادا . اى شهريار ، سوگند به يزدان و به نام تو و به نوروز و خورشيد و بهار خرّم كه اگر از اين پس دست من ساز بنوازد ، هرگز درود بر من مباد . همهء ابزار نوازندگى خود را مىسوزانم تا ديگر آن بدانديش را نبينم . آنگاه باربد هر چهار انگشت خود را ببُريد و آن را در مشت خود نگاه داشت . پس چون به خانه رفت ، آتشى برافروخت و همهء ابزار نوازندگى خود را بسوخت « 1 »  .\r\nخواستن بزرگان از شيروى ، مرگ خسرو و كشته شدن او به دست مهر هرمزد\r\nهر كسى كه به خسرو شهريار بد كرده بود ، شب و روز از بد روزگار ترسان بود .\r\nشيروى نيز كه ترسو و خام بود ، آن تخت شاهى در پيش او همچون دامى بود . همهء مردم شناسان بدانستند كه ديگر آن روزگار بزرگى آرام نخواهد بود . پس همهء كسانى\r\n\r\n","description":"","footnote":" ( 1 ) - نظامى ، كليات خمسه ، خسرو و شيرين ، ص 451 . ","page_name":" 750 ","page_number":750},
  {"content":"\r\n\r\nكه بد كرده و به آن كار گرويده بودند ، از درگاه به پيش كواذ رفتند و از آن كار بيداد ياد بكردند و گفتند : پيش از اين يك بار گفته‌ايم و اين بار ديگر است كه تو را انديشه‌اى ديگر در سر است . چون دو شاه بر يك تخت زر بنشينند و يكى را تخت باشد و ديگرى را زيرگاه ، اگر خويشى پدر و پسر افزوده گردد ، سر همهء بندگان را خواهند بريد . پس ما در اين كار همداستان نيستيم و از اين پس چنين سخنى در پيش ما مگوى . شيروى كه ترسو و در چنگ ايشان همچون بنده‌اى بود ، از سخنانشان بترسيد . پس گفت : تنها مردمان زشت نام هستند كه شيرى را به دام مىآورند . اينك شمايان بايد به سوى خانه برويد و از براى اين كار به سگالش بپردازيد و ببينيد كه چه كسى در گيتى هست كه مىتواند نهانى اين رنج را بر ما بسر آورَد ؟ « 1 »  پس بدخواهان شاه برفتند و به جستجوى كُشنده‌اى برآمدند تا خسرو شاه را نهانى تباه سازند . ليك هيچكس در گيتى زَهرهء چنين كارى و مردانگى آن را نداشت كه خون چنان شاهى را بريزد و كوه [ گناهان 
  ] را بر گردن خود بيآويزد . بدخواهان شاه در هر سو به جستجوى بپرداختند تا سرانجام مرد بيدادگرى را در راه با چشمانى كبود و رخسارى زرد و تنى خشك و پر موى و لبانى لاژوردين و پايى پر از خاك و شكمى گرسنه و سرى برهنه بديدند كه هيچكس در ميان كهتران و مهتران گيتى نام او را نمىدانست . آن مرد زشت - كه هرگز بهشت خرّم را مبيناد - در نزد زادفرّخ بود .\r\nچون آن مرد بدخوى آن داستان را از زادفرّخ بشنيد ، با او در آن گفتار همداستان گشت و به دو گفت : چون مرا سير كنى ، اين رنج ، كار من خواهد بود . زادفرّخ گفت :\r\nبرو و اگر بتوانى اين كار را بكن و با هيچكس در اين باره سخن مگوى . من براى تو كيسه‌اى پر از دينار دارم و تو را همچون فرزند خود ، يار خواهم دانست . پس آن مرد كُشنده دشنهء تيزى از زادفرّخ بگرفت و شتابان بيآمد .\r\nچون آن بدجهش به نزديك خسرو شاه رفت ، او را ديد كه با بنده‌اش در پيشگاه\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 769 . ","page_name":" 751 ","page_number":751},
  {"content":"\r\n\r\nاست . خسرو كه او را بديد ، ناگهان بلرزيد و اشك از ديدگان بباريد و به دو گفت : اى زشت ، برگوى كه نامت چيست ؟ كه مادرت بايد بر تو بگريد . مرد گفت : مرا مهرهرمزد مىخوانند و بيگانه‌اى هستم كه در اين شهر هيچ يار و جفتى ندارم .\r\nخسرو گفت : مرگ من به دست فرومايه‌اى بدگمان برسيد . همانا كه چهرهء او همچون مردمان نيست و هيچكس در گيتى مِهر او را نمىجويد . در همان هنگام ريدكى در پيش او ايستاده بود . خسرو به آن ريدك گفت : اى رهنماى ، برو و تشت آب و مشك و شاهبوى و يك جامهء بسيار پاك و دلپذير بيآور . آن كودك پرستنده كه اين سخن را از خسرو بشنيد ، راز او را ندانست . پس از پيش او بيآمد و تشت زرّينى با جامه و آفتابه و آب به پيش شاه ببرد . خسرو در آوردن آنها شتاب داشت . چون برسم را بديد ، به باژ بپرداخت چرا كه ديگر هنگام سخن و گفتار بيهوده نبود . آنگاه چون آن جامه‌ها را بپوشيد ، با زمزمه از گناهانش پِتَت بكرد . سپس چادر نويى بر سر كشيد تا روى آن جان ستان را نبيند . مهرهرمزد كه چنين ديد ، دشنه در دست برفت و در خانهء پادشاه را ببست . آنگاه شتابان برفت و جامه‌اش را بيرون كشيد و جگرگاه آن شاه گيتى را بدريد « 1 »  .\r\n\r\n","description":"","footnote":" ( 1 ) - روايت حكيم فردوسى در بارهء قاتل خسرو پرويز با آنچه كه اكثر مورخان گفته‌اند ، تفاوت بسيار دارد . اكثراً روايت كرده‌اند كه آن قاتل بنام مهرهرمزد ( يا يزدك ) ، پسر مردانشاه - مرزبان نيمروز و يا بابل و خطرنيه - بود . گويند خسرو پرويز 2 سال پيش از خلع شدن ، سرانجام كار خود را از منجمان بپرسيد . به دو گفتند كه مرگ وى از جانب نيمروز باشد . خسرو پرويز با شنيدن اين سخن نسبت به مردانشاه بدگمان شد پس از او خواست تا به پيش او آيد . آنگاه به دنبال بهانه‌اى شد تا او را بكشد . ليك چون از براى خدمات او شرمش آمد ، بهانه‌اى يافت و دست راست او را ببريد . اما پشيمان شد و از او پوزش بسيار خواست . مردانشاه نيز خسرو پرويز را سوگند داد كه او را بكشد تا ننگ بريدگى دست بر او نماند . بدين سان گردن او زده شد . در هنگامى كه شيرويه قصد كشتن پدرش را كرد ، چندين شخص را يكى پس از ديگرى به اين مأموريت فرستاد ، ليك يا ايشان نتوانستند و يا اين كه خسرو پرويز به آنها گفت كه ايشان به اين كار موفق نخواهند شد . تا اين كه مهرهرمزد - پسر مردانشاه مزبور - آمادهء اين كار شد . چون وى به نزد خسرو پرويز رفت ، خسرو پرويز از نام و نسب او بپرسيد . مهرهرمزد گفت كه پسر مردانشاه است . خسرو پرويز با شنيدن اين سخن گفت : تنها تو مرا خواهى كشت ، زيرا من قاتل پدرت بودم و تو انتقام خون پدرت را خواهى گرفت . پس مهرهرمزد چندين ضربت با تبرزين به گردن خسرو پرويز زد . ليك خسرو پرويز كشته نشد و در رنج بسيار افتاد . خسرو پرويز كه چنين ديد ، جستجو كرد و حرزى در بازوى خويش يافت كه هر كسى آن را مىآويخت ، ضربه‌اى بر او كارگر نمىافتاد . پس حرز را از بازو بگشود و مهرهرمزد ضربتى ديگر زد كه هلاك شد . گويند چون خبر قتل خسرو پرويز را به شيرويه دادند ، گريبان دريد و بگريست و بگفت تا پيكر او را براى نهادن در دخمه ببرند . پس بزرگان و عامه به تشييع آن پرداختند . سپس بفرمود تا مهرهرمزد را كه قاتل خسرو پرويز بود ، بكشند . طبرى ، تاريخ طبرى ، ج 2 ، ص 779 - 778 بلعمى ، تاريخ بلعمى ، ج 2 ، ص 1185 - 1182 ثعالبى ، تاريخ غررالسير ، ص 402 - 401 تجارب الامم فى أخبار ملوك العرب و العجم ، ص 361 - 359 دينورى ، الأخبار الطوال ، ص 141 مجمل التواريخ و القصص ، ص 81 . طبرى واقعهء قتل خسرو پرويز را در روز 12 آذر ماه دانسته است يعنى حدود 4 روز پس از خلع او و آغاز سلطنت شيرويه . تاريخ طبرى ، ج 2 ، ص 779 . دو روايت متفاوت ديگر در مورد قتل خسرو پرويز موجود است : مسعودى در خبرى واحد آورده كه چون خسرو پرويز خلع شد ، چشمانش را ميل كشيدند و او را كشتند . مروج الذهب ، ج 1 ، ص 274 . نظامى نيز در خبر واحد ديگرى آورده است كه خسرو پرويز در پايان كارش در آتشكده‌اى عزلت گزيد و در اين مدت تنها شيرين در كنار او بود . چون شيرويه به قدرت رسيد ، او را بند كرد و باز هم تنها شيرين به پيش او مىرفت . شبى كه شيرين در زندان در كنار او خوابيده بود ، قاتلان با تيغ ، پهلوى خسرو پرويز را دريدند و كشتند . كليات خمسه ، خسرو و شيرين ، ص 445 .\r\nذكر چند نكته در مورد خسرو پرويز حائز اهميت است : الف - گويند هنگامى كه خسرو پرويز از پيش بهرام چوبينه بگريخت ، اسبش از رفتن باز ماند ، پس از نعمان - پادشاه حيره - كه در پيش او بود ، اسبش را بخواست ، ليك او نپذيرفت . در عوض اياس طايى اسب خود را به او داد و خسرو پرويز بگريخت . بعدها كه به قدرت رسيد ، به اياس طايى پاداش بسيار داد و توسط او خبر پيدا كرد كه در سراپردهء نعمان ، دخترى زيبا روى است . خسرو پرويز آن دختر را بخواست ، ليك نعمان نپذيرفت . شاه ايران كه خشمگين شده بود ، سپاهى را به سردارى اياس طايى براى دستگيرى نعمان بفرستاد . نعمان به نزد قبيلهء بنى شيبان رفت و همهء دارايى خود را با دخترش به رئيس آن قبيله سپرد و نزد خسرو پرويز آمد تا از او پوزش بخواهد . ليك خسرو پرويز نپذيرفت و او را زندانى كرد و سپس در زير پاى فيل افكند و بكشت . آنگاه امارت دودمان لخمى را گرفته ، به اياس طايى داد و يك تن ناظر ايرانى بر او گماشت . سپس به رئيس قبيلهء بنى شيبان فرمان داد كه دارايى نعمان را تسليم كند . ولى او نپذيرفت . خسرو پرويز سپاهى از 40 هزار ايرانى و عرب به سردارى هامرز براى سركوبى قبيلهء بنى شيبان بفرستاد . جنگ در كنار چاه ذى قار رخ داد و در طى آن ايرانيان شكست خوردند . و اين نخستين فتحى بود كه عربان در مقابل ايرانيان كردند . گويند پيامبر ( ص ) پس از اين جنگ فرمود : اين نخستين انتقام است كه عرب از عجم گرفت و به سبب من پيروزى يافتند . ر . ك . طبرى ، تاريخ طبرى ، ج 2 ، ص 763 - 746 بلعمى ، تاريخ بلعمى ، ج 2 ، ص 1137 - 1098 مسعودى مروج الذهب ، ج 1 ، ص 272 مجمل التواريخ و القصص ، ص 81 مسكويه ، تجارب الامم ، ج 1 ، ص 216 - 200 اصفهانى ، تاريخ پيامبران و شاهان ، ص 58 ابن بلخى ، فارسنامه ، ص 106 - 105 . ب - از نكات بسيار مهم مربوط به زمان خسرو پرويز كه حكيم فردوسى به ذكر آن نپرداخته ، برخى معجزات و نشانه‌هايى است كه در زمان او رخ داد و به عنوان حجّت خداوند در مورد پيامبرى حضرت محمد ( ص ) بر خسرو پرويز بود . در همين رابطه از عبد الرحمن بن ابى بكره و عبد الرحمن بن عوف و أبو سلمة بن عبد الرحمن روايت كرده‌اند كه روزى در هنگامى كه خسرو پرويز تنها بود ، ناگهان فرشته‌اى به شكل پير مردى با چوبى در دست به نزد او آمد و او را به پذيرفتن دين پيامبر ( ص ) بخواند و گفت : اگر نپذيرى ، اين چوب را مىشكنم . خسرو پرويز گفت : بهل بهل . ( يعنى بگذار ، صبر كن ) . فرشته كه چنين شنيد ، برفت . خسرو پرويز به نزد نگاهبانان رفت و از ايشان پرسيد كه چه كسى آن پير مرد را به نزد او راه داده است . ليك همه گفتند كه هيچكس را نديده‌اند . پس خسرو پرويز بر نگاهبانان بيافزود . سال ديگر درست در همان روز و موقع ، همان پير مرد با چوبى در دست بيامد و همان گفته‌ها را تكرار كرد . خسرو پرويز گفت : بهل بهل بهل . فرشته با شنيدن اين سخن برفت . چون خسرو پرويز در بارهء آن پير مرد از نگهبانانش پرسيد ، ايشان باز هم گفتند كه هيچكس را نديده‌اند كه به نزد او بيايد . سال سوم درست در همان روز ، همان پير مرد با چوبى در دست بيامد و همان گفته‌ها را تكرار كرد . خسرو پرويز باز گفت : بهل بهل . در همان هنگام ناگهان فرشته گفت : اى خسرو سخن مرا نپذيرفتى ، به خدا سوگند كه ترا بشكند ، چنان كه من اين عصا را بشكنم . و عصا را شكست و رفت . باز چون خسرو پرويز از نگهبانانش بپرسيد ، ايشان از آمدن آن مرد اظهار بىاطلاعى كردند و گفتند هيچكس از پيش ديدگان ايشان نگذشته است . طبرى ، تاريخ طبرى ، ج 2 ، ص 746 - 744 نظامى ، كليات خمسه ، خسرو و شيرين ، ص 466 بلعمى ، تاريخ بلعمى ، ج 2 ، ص 1094 . به روايتى ديگر از حسن بصرى گويند كه : ياران پيامبر ( ص ) از او پرسيدند : اى پيامبر خدا ، حجت خداى بر خسرو در بارهء تو چيست ؟ پيامبر ( ص ) فرمود : خداوند فرشته‌اى به دو فرستاد كه دست از ديوار خانهء وى برون كرد و نور از آن مىدرخشيد . چون خسرو پرويز اين را بديد ، بترسيد . ليك فرشته گفت : اى خسرو ، بيم مدار كه خدا پيامبرى فرستاده و كتابى به او\r\nنازل كرده ، پيرو او شو تا در دنيا و آخرت ايمن باشى . خسرو گفت : تا ببينم . طبرى ، همان ، ص 744 . از ابن عباس روايت كرده‌اند كه خسرو پرويز در پاسخ فرشته‌اى كه با عصا به پيش او آمد ، به طور صريح گفت : من هرگز دين آباء و اجدادى خود را ترك نخواهم كرد . تجارب الامم فى أخبار ملوك العرب و العجم ، ص 352 . و از وهب بن منبه روايت كرده‌اند كه از علامتهاى ديگر آن بود كه طاق ايوان مداين دو بار شكست ، بى آن كه سنگينىاى بر آن افتاده باشد و هر بار هزار هزار درم به آبادانى آن به كار بست . و علامت ديگر آن بود كه پل يا بند دجله دو بار ويران شد و پانصد هزار درم براى تعمير آن هزينه كرد . خسرو پرويز كه چنين ديد ، منجمان را به نزد خود خواند و گفت : چه شايد بودن اين علامتها ؟ ايشان گفتند : چيزى نو پديد آيد اندرين عالم و دينى نو باشد . بلعمى ، تاريخ بلعمى ، ج 2 ، ص 1094 - 1093 طبرى ، تاريخ طبرى ، ج 2 ، ص 744 - 741 نظامى ، كليات خمسه ، خسرو و شيرين ، ص 465 . نظامى در باب اين معجزات است كه مىنويسد :\r\nدر آن دولت ز معجزهاى مختار * بسى عبرت چنين آمد پديدار\r\nتو آن سنگين دلان را بين كه ديدند * به تأييد الهى نگرويدند\r\nكليات خمسه ، خسرو و شيرين ، ص 466 . نظامى در همين رابطه روايت مىكند كه شبى خسرو پرويز ، روى حضرت محمد ( ص ) را در خواب ديد كه سوار بر اسبى بود و با نرمى به او فرمود : اى جوانمرد ، به اسلام بگراى و از كفر برگرد . ليك خسرو گفت : من تا هنگام مرگ از اين آيين كه دارم بر نخواهم گشت . سوار كه چنين شنيد ، با تندى تازيانه‌اى به خسرو پرويز زد و به سرعت از آنجا برفت . چون خسرو پرويز از خواب بيدار شد ، 3 ماه از ترس بيمار بود و شبها از اندوه نمىخوابيد . روزى به همراه شيرين در گنجينه‌ها مىگشت كه در يكى از گنجها چشمش به لوحى زرّين افتاد كه با زر و سيم بر آن نوشته بودند و تصوير حضرت محمد ( ص ) بر آن بود . پيرى آن را بخواند و گفت كه : اردشير بابكان در كار ستارگان و فلك نگريست و دريافت كه در اقليم عرب ، پيامبرى امين خواهد آمد كه خاتم پيامبران خواهد بود و هر كه دانا باشد ، بايد زود به او بگرود ، چرا كه جنگ با او زيان و صلح با او سود است . خسرو بىدرنگ گفت اين همان سوارى است كه آن شب در خواب ديده است . و چون در بارهء او بپرسيد ، گفتند كه : اين تنها به حضرت محمد ( ص ) شبيه است . شاه ايران كه چنين شنيد ، دلتنگ شد . شيرين از او خواست كه به حضرت محمد ( ص ) بگرود تا هم نام نيك برايش بماند و هم شاهى در نسل او ماندگار شود . ليك خسرو پرويز گفت كه نمىتواند راه و رسم نياكان را رها كند و اگر چه دلش مىخواهد ، ولى از شاهان گذشته شرم دارد . كليات خمسه ، خسرو و شيرين ، ص 462 - 459 . ج - يكى از مهمترين نكات ديگرى كه حكيم فردوسى در مورد دورهء خسرو پرويز ذكر نكرده است ، مسئله نامهء پيامبر ( ص ) به خسرو پرويز مىباشد . پيامبر ( ص ) در سال ششم هجرت توسط عبدا . . . بن خذافه سهمى نامه‌اى به خسرو پرويز بفرستاد كه مضمون آن بدين صورت بود : بسم ا . . . الرحمن الرحيم ، از محمد پيامبر خدا به خسرو بزرگ پارسيان ، درود بر آن كه پيرو هدايت شود و به خدا و پيامبر وى ايمان آرد و شهادت دهد كه خدايى جز خداى يگانه نيست . من پيامبر خدا به سوى همه كسانم تا همهء زندگان را بيم دهم . اسلام بياور تا سالم بمانى ، و اگر دريغ كنى ، گناه مجوسان به گردن تو است . ليك خسرو پرويز با خواندن آن نامه سخت خشمگين شد و گفت : اين كيست كه نام خود را پيش از نام من نوشته است . آنگاه نامه را پاره كرد . پيامبر ( ص ) كه از اين كار او آگاه شد ، خسرو پرويز را نفرين كرد و گفت : خداوند همچنان كه او نامهء مرا پاره كرد ، پادشاهيش را پاره پاره كند . طبرى ، تاريخ طبرى ، ج 3 ، ص 1142 بلعمى ، تاريخ بلعمى ، ج 2 ، ص 1139 - 1138 تجارب الامم فى أخبار الملوك العرب و العجم ، ص 350 گرديزى ، زين الأخبار ، ص 93 جوزجانى ، طبقات ناصرى ، ج 1 ، ص 168 ابن بلخى ، فارسنامه ، ص 106 24 مستوفى ، تاريخ گزيده ، ص 123 نظامى ، كليات خمسه ، خسرو و شيرين ، ص 465 - 463 مقدسى ، آفرينش و تاريخ ، ج 3 ، ص 520 . صاحب مجمل التواريخ و القصص روايت كرده كه علت اين كه خسرو پرويز دعوت پيامبر ( ص ) را نپذيرفت ، كينه‌اى بود كه خسرو پرويز در اثر شكست ذى قار از اعراب به دل گرفته بود . ص 81 . به روايت يزيد بن ابى حبيب پس از اين بود كه خسرو پرويز در نامه‌اى به باذان - فرمانرواى يمن - نوشت : دو مرد دلير به نزد اين مرد حجازى بفرست تا او را به سوى من آورند . باذان نيز دو تن را به همراه نامه‌اى به نزد حضرت محمد ( ص ) فرستاد . يكى از آن فرستادگان به نام بابويه به آن حضرت گفت : شاهنشاه شاه شاهان ، خسرو به باذان نوشته و فرمان داده كه كسى را بفرستد و تو را ببرد . و مرا فرستاده كه با من بيايى و اگر بيايى ، نامه‌اى به شاه نويسد كه تو را سودمند افتد و دست از تو بدارد و اگر نيايى ، دانى كه تو را با قومت نابود كند و ديارت را به ويرانى دهد . پيامبر ( ص ) به ايشان گفت : برويد و\r\nفردا پيش من آييد . و از آسمان براى پيامبر خدا خبر آمد كه خداوند ، شيرويه - پسر خسرو - را بر او مسلط كرد و او در ماه فلان و شب فلان در فلان وقت شب ، پدر را بكشت . پس پيامبر ( ص ) آن دو فرستاده را بخواند و خبر را به آنها بگفت . ايشان گفتند : مىدانى چه مىگويى ؟ ما كوچكتر از اين را بر تو نمىبخشيم ، آيا اين خبر را براى شاه بنويسيم ؟ پيامبر ( ص ) گفت : آرى براى او بنويسيد و بگوييد كه دين و قدرت من به وسعت ملك كسرى مىشود و اگر اسلام بياورى ، ملك يمن را به تو مىدهم و تو را پادشاه ابناء مىكنم . آنگاه پيامبر ( ص ) كمربندى را كه طلا و نقره داشت و يكى از پادشاهان به او هديه كرده بود ، به فرستاده داد . ايشان نيز به نزد باذان رفتند و جريان را براى او بگفتند . چيزى نگذشت كه نامهء شيرويه به باذان رسيد و خبر كشتن پدرش را بگفت . باذان نيز با ديدن اين امر ، اسلام آورد و ديگر ابناى پارسى مقيم يمن نيز مسلمان شدند . طبرى ، تاريخ طبرى ، ج 3 ، ص 1144 - 1142 بلعمى ، تاريخ بلعمى ، ج 2 ، ص 1190 - 1186 1144 - 1139 مقدسى ، آفرينش و تاريخ ، ج 3 ، ص 521 تجارب الامم فى أخبار ملوك العرب و العجم ، ص 351 - 350 ابن بلخى ، فارسنامه ، ص 107 - 106 . د - مسعودى روايت كرده است كه بزرگمهر وزير خسرو پرويز نيز بوده است . ليك او را متهم كرد كه به زنديقان ثنوى مذهب متمايل است و بفرمود تا او را حبس كنند و پس از چندى دستور داد تا گردنش را بزنند . سپس بخيراريس وزير دوم خود را نيز بكشت . و از آن پس بود كه به ستم گرويد . ر . ك . مسعودى ، مروج الذهب ، ج 1 ، ص 271 - 270 . نيز نويرى ، نهاية الإرب ، ج 10 ، ص 222 . ه - گويند خسرو پرويز دستور داد تا آتشكده‌هايى بسازند و 000 12 هيربد را در آنها به خدمت گماشت . طبرى ، تاريخ طبرى ، ج 2 ، ص 766 . و - از بناهايى كه به خسرو پرويز منسوب است مىتوان به موارد زير اشاره كرد : 1 - قصر شيرين در راه بغداد . 2 - ايوانى كه در بيستون مىساخت و تمام نشد . 3 - صفهء شبديز نزديك كنگاور . 4 - آتشكده‌اى در قريهء بارمين كرمان بساخت و ديههاى اطراف آن را بدان وقف كرد . مجمل التواريخ و القصص ، ص 81 مستوفى ، تاريخ گزيده ، ص 124 مستوفى ، نزهت القلوب ، ص 193 108 اصفهانى ، تاريخ پيامبران و شاهان ، ص 58 . ز - طبرى مىنويسد كه خسرو پرويز زمستانها در مداين بود و تابستانها را ما بين مداين و همدان بسر مىكرد . تاريخ طبرى ، ج 2 ، ص 766 . كريستن سن مىنويسد كه چون پيش گويان خسرو پرويز گفته بودند كه اقامت تيسفون بر او نامبارك خواهد بود ، از سال 604 م . تا زمانى كه هراكليوس بر او تاخت ( 628 - 627 م . ) به تيسفون نرفت . اقامتگاه نظامى او قلعهء دستگرد ( دسكرة الملك ) در كنار شاهراه نظامى بغداد به همدان بود . ايران در زمان ساسانيان ، ص 457 . ح - در بارهء مناسبات خسرو پرويز با روم بايد گفت چنان كه ديده شد ، وى با يارى گرفتن از موريس به قدرت رسيد . ليك چون در سال 602 م . موريس بدست فوكاس كشته شد . خسرو پرويز به خونخواهى موريس - كه پسرش به ايران پناهنده شده بود - به روم لشكر كشيد و در همه جا پيروزمندانه پيش رفت و شهرهاى دارا ، آمِد ، ادس ، حران ، هيروپوليس ، حلب و ديگر شهرهاى شام را بگرفت و از طرف ارمنستان به كاپادوكيه و فريگيه و بىتىنيه حمله كرد و تا نزديكى قسطنطنيه پيش رفت . در سال 610 م . هراكليوس در روم به قدرت رسيد و سپاه ايران به شام تاخت و انطاكيه و دمشق را گرفته ، غارت كرد و سپس اورشليم را به كمك 000 26 يهودى مسخر ساخت و صليب را با غنايم بسيارى به تيسفون برد . خسرو پرويز پس از اين فتح به هراكليوس نامه‌اى بدين مضمون نوشت : « از سوى خسرو بزرگترين خدايان و خداى روى زمين به هراكليوس بندهء حقير خويش . شما مىگوييد كه ما به خداى خود ايمان داريم . بسيار خوب ، پس چرا خداى شما نتوانست اورشليم را از دست من برهاند . . . بيهوده خود را بر اين ايمان واهى كه به عيسى مسيح داريد ، فريب ندهيد . او حتى نتوانست خود را از چنگ يهودان نجات دهد ، پس چگونه\r\nتواند شما را نجات داد . » در سال 617 م . شاهين - سردار ايرانى - از كاپادوكيه گذشته ، ولايات آسياى صغير را يكى پس از ديگرى تسخير كرد و هراكليوس پس از ملاقات با شاهين به صلاحديد او سفيرانى براى درخواست صلح به دربار خسرو پرويز فرستاد . ولى خسرو پرويز نه تنها آن سفيران را به زندان انداخت ، بلكه شاهين را براى اين كه هراكليوس را بسته به پيش او نفرستاده ، تهديد به مرگ كرد . شاهين در 617 م . كالسدون را در برابر قسطنطنيه تصرف كرد . دولت ايران به محاصرهء قسطنطنيه پرداخت . هراكليوس در سال 622 م . با سپاهش از بغاز داردانل گذشت و آسياى صغير را فتح كرد و پس از رسيدن به مرزهاى ارمنستان شهربراز را شكست داد و به قسطنطنيه بازگشت . در سال بعد با مردمان شمال مانند خزرها و ديگران همدست شده ، از طرف لازيكا به ايران لشگر كشيد . خسرو پرويز با چهل هزار سپاهى به مقابل او به آذربايجان شتافت ولى هراكليوس در سال 623 م . شهر گنزك ( شيز ) را تسخير و آتشكدهء بزرگ آذرگشسپ را ويران كرد . خسرو پرويز در موقع فرار از اين شهر ، آتش مقدس را به همراه برد . متعاقب اين نيز چندين بار سپاه ايران در جبهه‌هاى مختلف از روم شكست خورد . خسرو پرويز كه از فتوحات روم مضطرب شده بود ، خواست ضربتى قاطع به روميها وارد كند . پس دو اردوى بزرگ تشكيل داد : يك اردو تحت سردارى شاهين مأمور شد كه قسطنطنيه را محاصره كرده ، به يارى آوارها آن را تسخير كند . اردوى ديگر مأمور شد كه با شخص هراكليوس بجنگد . ليك سرانجام هيچيك از اين دو مأموريت با موفقيت به پايان نرسيد . هراكليوس در سال 627 م . به قصد حمله به دستگرد - كه در 70 كيلومترى تيسفون و اقامتگاه خسرو پرويز بود - رهسپار شد . جنگ بزرگى در نزديكى نينوا رخ داد . ليك هراكليوس با ديدن پايدارى سپاه ايران ، تنها به غارت دستگرد اكتفا كرد و به گنزك يا شهر شيز در آذربايجان رفت . در همين حدود بود كه خسرو پرويز از سلطنت خلع شد . مشكور ، ايران در عهد باستان ، ص 462 - 456 . نيز ر . ك . طبرى ، تاريخ طبرى ، ج 2 ، ص 739 - 734 مسكويه ، تجارب الامم ، ج 1 ، ص 200 - 195 مسعودى ، مروج الذهب ، ج 1 ، ص 272 - 271 مجمل التواريخ و القصص ، ص 81 تجارب الامم فى أخبار ملوك العرب و العجم ، ص 346 . ط - از جمله شگفتىهاى ديگر دربار خسرو پرويز - جداى آنچه تا كنون ذكر شده - اسب شبديز ( شبدار ) او بوده است . روايت شده است كه اين اسب را شيرين از ناحيهء ارمن به همراه خود به دربار خسرو پرويز آورد و داراى ويژگيهاى بسيار برجسته‌اى بوده است . گويند خسرو پرويز چندان به آن اسب علاقه داشت كه هر خوراكى كه مىخورد ، به آن نيز مىداد . و چون آن اسب بمرد ، خسرو پرويز دستور داد تا او را در گورى نهادند و نقش آن را بر كوهى در نزديكى كرمانشاه نگاريدند و آن به صفهء شبديز موسوم است . بلعمى ، تاريخ بلعمى ، ج 2 ، ص 1090 - 1089 نظامى ، كليات خمسه ، خسرو و شيرين ، ص 171 مسعودى ، مروج الذهب ، ج 1 ، ص 267 ترجمه آثار البلاد و اخبار العباد ، ج 2 ، ص 89 - 86 . ى در كتاب صور ملوك بنى ساسان ، تصوير خسرو پرويز بدين گونه بوده : پيراهن گُلى رنگ منقش ، شلوار آسمانى رنگ ، تاج سرخ ، با نيزه‌اى در دست . اصفهانى ، تاريخ پيامبران و شاهان ، ص 57 . يا - برخى از سخنان پرويز برجاى مانده است . ثعالبى ، تاريخ غررالسير ، ص 386 . يب - ابن اثير در توصيف خسرو پرويز مىنويسد : « خسرو پرويز سختگيرترين و بىپرواترين شاهنشاه ساسانى بشمار مىرفت و رأى او نيز از همه نافذتر بود . زندگانى او بيش از همه فراز و نشيب و بلندى و پستى داشت . از لحاظ سختى و بدبختى ، همچنين از جهت خوشبختى و گردآورى ثروت سرشار و مساعدت روزگار ، آنچه به دو رسيد ، به هيچ پادشاه ديگرى پيش از او نرسيده بود . » الكامل ، ج 5 قبل از اسلام ، ص 154 . ","page_name":" 752 ","page_number":752},
  {"content":"\r\n\r\nبدين گونه گردد جهان جهان * همى راز خويش از تو دارد نهان\r\n\r\n","description":"","footnote":"","page_name":" 753 ","page_number":753},
  {"content":"\r\n\r\nسخن سنج بىرنج اگر مرد لاف * نبيند ز كردار او جز گزاف\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nاگر گنج دارى و گر گرم و رنج * نمانى همان در سراى سپنج\r\n\r\n","description":"","footnote":"","page_name":" 755 ","page_number":755},
  {"content":"\r\n\r\nبىآزارى و راستى برگزين * چو خواهى كه يا بى به داد آفرين\r\n\r\n","description":"","footnote":"","page_name":" 756 ","page_number":756},
  {"content":"\r\n\r\nچون به بازارگاه آگهى رسيد كه خسرو بدانگونه تباه شد ، همهء بدگمانان به زندان\r\n\r\n","description":"","footnote":"","page_name":" 757 ","page_number":757},
  {"content":"\r\n\r\nو ايوان آن مستمندان برفتند و پانزده فرزند گرامى خسرو شاه را كه در ايوان شاه در بند بودند ، بىهيچ گناهى در زندان بكشتند . چون شيروى سخن اين كار را بشنيد ، چندى بگريست « 1 »  و سپس بيست نگاهبان بفرستاد تا پس از مرگ آن شاه كشته ، زنان و كودكان آنها را نگاه بدارند . شيروى شاه را نيز ياراى گفتن هيچ چيزى نبود و همواره آن اندوه خود را نهان مىداشت .\r\nشد آن پادشاهى و چندان سپاه * بزرگى و مردى و آن دستگاه\r\nكه كس را ز شاهنشهان آن نبود * نه از نامداران پيشين شنود\r\nخردمند گويد نيابد بها * هر آنكس كه ايمن شد از اژدها\r\nجهان را مخوان جز دلاور نهنگ * بخايد به دندان چو گيرد به چنگ\r\nاكنون ديگر كار پرويز شاه بسر آمد و آن تخت نامور و گنج و سپاه برفت .\r\nداستان شيرويه با شيرين - زن خسرو پرويز - و كشته شدن شيرويه\r\nاينك كه روزگار خسرو را به پايان آوردم ، سخن از كار شيروى و شيرين مىگويم .\r\nچون پنجاه و سه روز از كشته شدن آن شاه باآفرين بگذشت ، شيروى كسى را به نزد شيرين فرستاد و به دو گفت : اى فريبكار و جادوگرى كه تنها جادو و بدخويى\r\n\r\n","description":"","footnote":" ( 1 ) - اجماع روايات بر اين است كه اين خود شيرويه بود كه با مشورت بزرگان ( از جمله فيروز و شمطا ) برادرانش را بكشت . تعداد اين برادران را ميان 15 تا 18 گفته‌اند . ر . ك . ثعالبى ، تاريخ غررالسير ، ص 403 يعقوبى ، تاريخ يعقوبى ، ج 1 ، ص 213 تجارب الامم فى أخبار ملوك العرب و العجم ، ص 361 دينورى ، الأخبار الطوال ، ص 141 بلعمى ، تاريخ بلعمى ج 2 ، ص 1186 - 1185 اصفهانى ، تاريخ پيامبران و شاهان ، ص 58 طبرى ، تاريخ طبرى ، ج 2 ، ص 779 مجمل التواريخ و القصص ، ص 82 مسكويه ، تجارب الامم ، ج 1 ، ص 221 ابن بلخى ، فارسنامه ، ص 108 ، گرديزى ، زين الأخبار ، ص 100 جوزجانى ، طبقات ناصرى ، ج 1 ، ص 168 . ","page_name":" 758 ","page_number":758},
  {"content":"\r\n\r\nمىدانى ، همانا كه تو در ايران گناهكارترين كس هستى . شاه را همواره با جادو داشتى و با چاره‌گرى خود آن ماه را فرود آوردى . اينك اى گناهكار ، بترس و به نزد من بيا و اين چنين شاد و بىترس در ايوان نمان .\r\nشيرين از شنيدن پيام او و آن دشنامهاى زشت او كه بىهيچ گناهى به او داده بود « 1 »  ، برآشفته گشت و گفت : كسى كه خون پدرش را بريزد ، او را بالا و فرّ مباد . پس من آن بدكنش را به هنگام ماتم و سور و يا از دور هم نخواهم ديد . آنگاه شيرين ، دبير اندوهگسارى را با كراسه‌اى پهلوى بيآورد و اندرز خود را به آن مرد دانا بگفت .\r\nشيرين همواره اندكى زهر در تبنگويى با خود مىداشت كه هيچكس نمىبايست آن را در شهر مىجست . پس براى آن سرو چمن نساجامه بدوخت و براى شيروى چنين پاسخ فرستاد كه : اى شاه تاجور و گردنفراز ، سخنهايى كه گفتى همچون برگ و باد است . دل و جان آن بدكنشى كه در گيتى ، از جادو بيش از نام آن را بشنيده و بدان شادكام بوده است ، پست باد . شاه نيز مرا از براى فرّخى نگاه مىداشت و پگاه چون بر خشم خود چيره نبود ، مرا از شبستان زرّين مىخواست و جان خود را با ديدار من مىآراست . اينك از براى گفتن اين سخن شرم بكن و بدان شهريار نبايد سخنى به كژّى بگويد . دادار نيكىدهش را ياد كن و اين سخن را در پيش هيچكس مگوى .\r\nچون آن پاسخ را به نزديك شاه ببردند ، شيروى از آن بىگناه برآشفته گشت و او را پيام فرستاد كه : تو هيچ چاره‌اى بجز آمدن به نزد من ندارى . همانا كه در روزگار هيچكسى به مانند تو گستاخ نيست . شيرين كه چنين شنيد ، پر از درد گشت و بر خود بپيچيد و رنگ رخسارش زرد شد . پس به دو پاسخ داد كه : من به نزد تو نمىآيم ، مگر اين كه با يك گروه باشم و دانايان و كارآزمودگان در پيش تو باشند . شيروى با\r\n\r\n","description":"","footnote":" ( 1 ) - اين كه شيرويه ، شيرين را گناهكار خوانده ، به علت اين است كه چنان كه پيشتر ذكر شد ، گفته شده كه اين شيرين بود كه مريم - همسر رومى خسرو پرويز و مادر شيرويه - را با زهر مسموم كرد و كشت . و اين نكته‌اى است كه خود حكيم فردوسى - چنان كه ديده شد - به ذكر آن پرداخته است . پس اين كه در اينجا او را بىگناه مىخواند ، چندان موجه به نظر نمىرسد . ","page_name":" 759 ","page_number":759},
  {"content":"\r\n\r\nشنيدن اين سخن كسى را بفرستاد و پنجاه مرد دانا و سالخورده را به نزد خود بيآورد . سپس كسى را به نزد شيرين بفرستاد و به دو گفت : اينك برخيز و به پيش من بيا و ديگر گفتارت را بس كن .\r\nشيرين كه چنين شنيد ، جامه‌اى كبود و سياه بپوشيد و به نزديك شاه آمد و زود به گلشن شادگان - كه جايگاه آزادگان گوينده بود - برفت و بسان مردمان پارسا در پشت پردهء پادشاه بنشست . شاه كسى را به نزديك او فرستاد و به دو گفت : دو ماه از سوگ خسرو گذشته است . پس اكنون جفت من باش تا برخوردار گردى و به هيچ كهترى ننگرى « 1 »  .\r\nمن نيز تو را همچنان كه پدرم نگاه مىداشت و از آن نيز نامىتر و خوبتر نگاه خواهم داشت . ليك شيرين به دو گفت : نخست داد مرا بده و آنگاه جان من نيز در پيش تو خواهد بود . بدان كه اگر چنين كنى ، ديگر از فرمان و انديشه و دل فرّخت دَمى نخواهم آسود . شيروى با شنيدن اين سخن به اين كار همداستان شد كه آن خوبرخ داستان خود را بگويد . پس زن مهتر از پشت پرده به آواى بلند گفت : اى شاه ، پيروز و شاد باشى . تو گفتى كه من زنى بد و جادوگر هستم و از پاكى و راستى به دور مىباشم . شيروى به دو گفت : چنين گفتم . ليك از براى تيزى جوانان ، كين از ايشان به دل نگيرند . پس شيرين به آن ايرانيانى كه در گلشن شادگان بودند ، گفت : آيا شمايان از بدى و تيرگى و كژّى و نابخردى چه چيزى از من ديديد ؟ من سى سال بانوى ايران و در هر كارى پشتيبان دليران بودم . همواره هيچ بجز راستى نجستم و كژّى و كاستى از من بدور بود . چه كسان بسيارى كه از براى گفتار من شهر يافتند و همه گونه از گيتى بهره گرفتند . ليك آيا چه كسى در ايران سايهء من و يا سايهء تاج و پيرايه‌ام را بديد ؟ هر كسى كه ديده و يا شنيده است ، بگويد . چرا كه همهء اين كار از اين پاسخ پديدار خواهد شد .\r\nپس بزرگانى كه در پيش شاه بودند ، از شيرين به خوبى سخن راندند و گفتند :\r\n\r\n","description":"","footnote":" ( 1 ) - نظامى مىنويسد كه شيرويه از هنگامى كه 9 ساله بود ، عاشق شيرين بود . كليات خمسه ، خسرو و شيرين ، ص 443 . ","page_name":" 760 ","page_number":760},
  {"content":"\r\n\r\nهمانا كه در آشكار و نهان گيتى هيچ كسى به مانند او نيست . آنگاه شيرين گفت : اى مهتران و سران كارآزموده ، همانا كه نيكويى زنان به سه چيز است كه با آن زيبندهء تخت بزرگى مىشوند . يكى زنى كه با شرم و با خواسته است و همسرش خانه را با او بيآراسته است . ديگر زنى كه پسر فرّخ بزايد . سديگر زنى كه بالابلند و روشن و پوشيده روى باشد . در آن هنگام كه من همسر خسرو گشتم ، از براى اين پيوند در گيتى نو شدم . چون خسرو بيكام و بىدل از روم بيآمد ، نشستنگاه او در اين سرزمين نبود . ليك سپس به آن كامكارىاى رسيد كه هيچكس به مانند آن را در گيتى نديده و نشنيده بود . مرا چهار فرزند از او بيآمد كه شهريار به ايشان بسيار شاد بود . فرزندانم نستور و شهريار و فرود و مردانشاه - آن تاج آسمان - بودند كه از گاه جم و فريدون كسى به مانند ايشان زاده نشده بود و اگر در گفتن اين سخن ، از داد بپيچم ، زبانم بريده باد . شيرين ، اين بگفت و چادر از روى همچون ماه و موهايش بگشود و گفت :\r\nسديگر اين كه روى من چنين است كه مىبينى و اگر دروغ است ، برگوى . هنر من در نهان ، موى من بود كه هيچكس در گيتى آن را نديده بود . اكنون اين جادو را به پيش تو بنمودم تا ببينى كه از جادو و فريب و بدخويى نبوده است .\r\nهيچكس تا آن هنگام موى شيرين را نديده و از مهتران نيز نشنيده بود . پيران از ديدن او فرو ماندند و آب از لبهايشان سرازير شد . چون شيروى رخسار شيرين را بديد ، روان نهانش از تنش پريد . پس به دو گفت : مرا هيچكس بجز تو نمىبايد . چون تو همسر من گردى ، ديگر در ايران برايم بس باشى . آن زن خوبرخ كه چنين شنيد ، به دو گفت : همانا كه من از شاه ايران بىنياز نيستم و دو آرزو دارم كه چون فرمان بدهى ، بخواهم . باشد كه شاهنشاهى برايت بماند . شيروى گفت : جانم از براى تو است و هر آرزوى ديگرى هم كه بخواهى روا باشد . شيرين به دو گفت : مىخواهم كه هر خواسته‌اى كه در اين كشور از آن من بود ، همه را در پيش اين انجمن نامدار به من بسپارى و در نامه‌اى خودت بنويسى كه من از همهء چيز و خواسته‌هاى او بيزار هستم . شيروى كه چنين شنيد ، آنچه را كه آن زن بفرموده بود ، زود بكرد .\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nچون شيرين پاسخ آرزوهاى خود را بيافت ، از پيش آن بزرگان و ايرانيان در آن گلشن شادگان به راه آمد و به خانه رفت . پس همهء بنده‌هايش را آزاد كرد و آنها را با دادن خواسته ، شاد بساخت . هر چيز ديگرى هم كه داشت ، به تهيدستان داد و به خويشاوندانش بيشتر بداد . خواسته‌هاى چندى هم به آتشكده و جايگاه نوروز و جشن سده و چراگاهى كه ويران گشته و يا كاروانسرايى كه آرامشگاه شيران شده بود ، ببخشيد تا روان شاه خسرو از آن شاد گردد . سپس به آن باغ بيآمد و روى خود را بگشود و بىهيچ رنگ و بويى بر خاك بنشست . آنگاه همهء بندگان را به پيش خود بخواند و هر يك را به خوبى بنشاند و با بانگ بلند گفت : همهء كسانى كه در ميان شما ارجمند هستند ، به اين گفتار من گوش بسپاريد و هيچ بجز راستى نگوييد ، چرا كه هرگز از دانايان ، كاستى نخواهد آمد . آيا پس از آن كه من به پيش خسرو و شبستان زرّين او برفتم و همواره سر بانوان و فرّ شاه بودم ، چه گناهى از من سرزد ؟ همگى با شنيدن اين سخن از جاى برخاستند و گفتند : اى بانوى بانوان نامور ، اى سخنگوى دانا و روشن روان ، سوگند به يزدان كه هرگز كسى تو را نديد و از پس پرده نيز آوايت را نشنيد . همانا كه از هنگام هوشنگ تا كنون هيچكس همچون تو بر تخت ناز ننشسته است . آنگاه همهء نوكران و كنيزان و بندگان بيدار دل به آواى بلند گفتند : اى سرفرازى كه در چين و روم و طراز ستوده هستى ، چه كسى را ياراى اين است كه از تو به بدى سخن گويد ؟ بدى كردن كجا از روى تو سزاوار باشد ؟ پس شيرين گفت : آن بدكنش - كه آسمان بر او سرزنش مىكند و از اين پس چشمانش تخت را مبيناد - پدرش را از براى تاج و تخت بكشت . مگر كه مرگ را از خود دور بساخت كه مرگ پدرش را آنسان خوار بكرد . سپس پيامى به نزديك من فرستاد كه جان باريكم را تاريك ساخت . اينك من اين سخنان را از براى آن بگفتم كه تا زنده هستم ، پرستندهء پروردگار گيهان آفرين مىباشم . از بدخواهم پر از درد بودم و از آن رو بود كه راه خود را پديدار ساختم . چون مىدانم كه پس از مرگ من ، او در پيش انجمن از من به بدى سخن گويد .\r\n\r\n","description":"","footnote":"","page_name":" 762 ","page_number":762},
  {"content":"\r\n\r\nآن انجمن كه چنين شنيدند ، از گفتار شيرين ، گريان شدند و از درد پرويز هم بريان گشتند . چون آن گويندگان به نزد شاه رفتند و آنچه را كه از آن بىگناه شنيده بودند ، بگفتند ، شيروى بپرسيد كه : آيا آن نيكخو ديگر چه آرزويى كرد ؟ پس شيرين كسى را به نزد شيروى بفرستاد و به دو گفت : اكنون تنها يك آرزو مانده است و بس . اين كه در دخمهء شاه را بگشايم چرا كه نيازمند ديدار او گشته‌ام .\r\nشيروى كه چنين شنيد ، گفت : روا باشد . پس نگاهبانان در دخمه را باز كردند و زن پارسا به درون آن رفت و مويه آغاز كرد . بدين سان شيرين برفت و چهرهء خود را بر چهرهء خسرو بنهاد و همهء سخنان گذشته را براى او ياد بكرد . سپس بىدرنگ آن زهر هلاهل را بخورد و از روان شيرين خود گَرد برآورد . شيرين همچنان كه پوشيده روى در كنار شاه با جامه‌اى كافوربوى بر تن نشسته بود ، پشت به ديوار بنهاد و بمرد « 1 »  .\r\nبمرد و ستايش گيتى را با خود ببرد .\r\nچون شيروى اين سخن را بشنيد ، بيمار گشت و از براى ديدار او پر از اندوه شد .\r\nپس بفرمود تا دخمه‌اى ديگر بسازند و افسرى از مشك و كافور بر سر شيرين بنهند .\r\nآنگاه در دخمهء شاه را استوار ببست . چندى بر اين نگذشت كه روزگار شاهان بسر آمد و شيروى را نيز زهر بدادند . بدين سان شيروى با شومى زاده شد و با شومى نيز بمرد « 2 » \r\nو تخت شاهى را به پسرش بسپرد . كسى تنها هفت ماه پادشاهى كند و به ماه -\r\n\r\n","description":"","footnote":" ( 1 ) - ثعالبى ، تاريخ غررالسير ، ص 404 - 403 مجمل التواريخ و القصص ، ص 82 جوزجانى ، طبقات ناصرى ، ج 1 ، ص 168 نظامى ، كليات خمسه ، خسرو و شيرين ، ص 453 - 450 .  ( 2 ) روايت حكيم فردوسى در مورد نحوهء درگذشت شيرويه با آنچه كه اكثراً روايت كرده‌اند ، بسيار متفاوت است . به طور كلى ، مورخان هيچ سخنى از كشته شدن او با زهر توسط بزرگان به ميان نياورده‌اند . تنها روايتى از تئوفانس در دست است كه بر اساس آن شيرين ، شيرويه را مسموم كرد . ر . ك . كريستن سن ، ايران در زمان ساسانيان ، ص 520 . ليك اين امر با توجه به ديگر رواياتى كه حاكى از درگذشت شيرين قبل از شيرويه دارند ، صحيح به نظر نمىرسد . بايد توجه داشت كه اكثر مورخان سخن از بيماريهاى شديد شيرويه پس از رسيدن به شاهى گفته‌اند . گويند پس از اين كه شيرويه پدرش و برادرانش را بكشت ، پوران و آزرمىدخت - خواهرانش - به نزد او آمدند و او را از براى آن خونريزيها نفرين كردند . طبرى ، تاريخ طبرى ، ج 2 ، ص 780 بلعمى ، تاريخ بلعمى ، ج 2 ، ص 1192 - 1191 . به طور كلى شيرويه پس از كشتن پدر و\r\n","page_name":" 763 ","page_number":763},
  {"content":"\r\n\r\nهشتم كلاهى از كافور بيابد . همانا كه هيچ چيزى در گيتى بهتر از تخت شاهى نيست و هيچ چيزى هم بدتر از زندگانى كوتاه نمىباشد . اكنون به ناگزير سخن از پادشاهى\r\n\r\n\r\n","description":"","footnote":"\r\nبرادرانش دچار عذاب وجدان و ناراحتيهاى شديد روحى شد و از براى آن به بيماريهاى سختى مبتلا گشت . برخى درگذشت او را در اثر همان ناراحتيهاى روحى دانسته‌اند . ر . ك . دينورى ، الأخبار الطوال ، ص 141 طبرى ، تاريخ طبرى ، ج 2 ، ص 780 - 779 مسكويه ، تجارب الامم ، ج 1 ، ص 221 يعقوبى ، تاريخ يعقوبى ، ج 1 ، ص 213 . جوزجانى در يك روايت مىنويسد كه خداوند از براى شومى كشتن پدر و برادرانش ، نعمت خواب را از شيرويه گرفت تا به دليل بىخوابى هلاك شد . طبقات ناصرى ، ج 1 ، ص 169 . گروه ديگر ، علت درگذشت شيرويه را به گونه‌اى ديگر آورده‌اند . از جمله ثعالبى در يك روايت مىنويسد : گويند پرويز با چشمى تيز بين از پس پرده‌اى نازك ، آينده را ديده بود و براى كشتن كشندهء خود نيرنگى انديشيده بود . براى اين كار ، زهرى جانگزا در شيشه‌اى ريخته و با مُهر خود در آن را بسته و به خط خود نوشته بود : اين دارويى كارآمد براى افزودن بر نيروى آميزش با زنان است . روزى شيرويه شيشه را در گنجينهء ويژه ديد . بىدرنگ آن را گشود و با آزمندىاى كه به آميزش با زنان داشت ، آن را نوشيد و درجا افتاد و مرد . تاريخ غررالسير ، ص 404 . نيز جوزجانى ، طبقات ناصرى ، ج 1 ، ص 169 ابن بلخى ، فارسنامه ، ص 108 . بسيارى از مورخان نيز روايت كرده‌اند كه در زمان شيرويه طاعون سختى بيآمد كه در اثر آن بسيارى از مردم كشته شدند و شيرويه نيز به علت همان طاعون درگذشت . ر . ك . مقدسى ، آفرينش و تاريخ ، ج 3 ، ص 521 ، ابن اثير ، الكامل ، ج 5 قبل از اسلام ، ص 228 گرديزى ، زين الأخبار ، ص 100 ابن بلخى ، فارسنامه ، ص 108 ثعالبى ، تاريخ غررالسير ، ص 404 .\r\nذكر چند نكته در مورد شيرويه ، خالى از اهميت نمىباشد : الف - مستوفى مدت عمر شيرويه را 22 سال دانسته است . تاريخ گزيده ، ص 124 . ب - گويند چون شيرويه به قدرت رسيد ، دستور داد تا همهء زندانيان را آزاد كنند و شمار ايشان را حدود 000 30 نفر گفته‌اند . سپس نام همهء كسانى را كه پدرش از ديوان افكنده بود ، بنوشت و به ايشان بخشش بكرد . خراج آن سال را نيز از مردم برداشت و عدل و داد بكرد . بلعمى ، تاريخ بلعمى ، ج 2 ، ص 1185 تجارب الامم فى أخبار ملوك العرب و العجم ، ص 361 جوزجانى ، طبقات ناصرى ، ج 1 ، ص 168 يعقوبى ، تاريخ يعقوبى ، ج 1 ، ص 213 . ج - برخى روايت كرده‌اند كه شيرويه همهء زنان پدرش را ( كه چند هزار نفر بودند ) آزاد كرد و شوهر داد . تجارب الامم فى أخبار ملوك العرب و العجم ، ص 361 جوزجانى ، همان ، همان صفحه . ليك يعقوبى مىنويسد كه شيرويه زنان پدرش را به همسرى خود در آورد . همان ، همان صفحه . د - وزير شيرويه را برمك بن فيروز ( جدّ برامكه ) دانسته‌اند . مجمل التواريخ و القصص ، ص 96 بلعمى ، همان ، همان صفحه تجارب الامم فى أخبار ملوك العرب و العجم ، همان صفحه . ه - گويند شيرويه پس از كشتن پدرش نامه‌اى به باذان - فرمانرواى يمن - نوشت و در آن به او گفت كه به نامهء پدرش مبنى بر دستگيرى حضرت محمد ( ص ) توجه نكند و كارى به حضرت محمد ( ص ) نداشته باشد تا فرمان او برسد . بلعمى ، تاريخ بلعمى ، ج 2 ، ص 1144 مجمل التواريخ و القصص ، ص 82 . و - شيرويه از آنجا كه مادرش مسيحى و دختر قيصر روم بود ، در رابطه با روم سياست صلحجويانه‌اى در پيش گرفت . مشكور ، ايران در عهد باستان ، ص 466 . اگر چه برخى استرداد صليب را به روم مربوط به اين زمان دانسته‌اند ، ليك بر طبق اكثر روايات ، اين امر - چنان كه بعداً خواهد آمد - در زمان شاهى پوران رخ داد . ز - در كتاب صور ملوك بنى ساسان ، تصوير شيرويه بدين گونه بوده : پيراهن\r\n","page_name":" 764 ","page_number":764},
  {"content":"\r\n\r\nاردشير شاه مىگويم .\r\n\r\n\r\n","description":"","footnote":"\r\nسرخ منقش ، شلوار آسمانى رنگ مرصع ، تاج سبز ، ايستاده با شمشيرى كشيده در دست . اصفهانى ، تاريخ پيامبران و شاهان ، ص 58 . ح - صاحب مجمل التواريخ و القصص مكان درگذشت شيرويه را مداين دانسته است . ص 82 . ","page_name":" 765 ","page_number":765},
  {"content":"\r\n . \r\n","description":"","footnote":"","page_name":" 766 ","page_number":766},
  {"content":"\r\n\r\n« اردشير پسر شيروى »\r\nپادشاهى اردشير پسر شيروى شش ماه بود « 1 » \r\nبر تخت نشستن اردشير پسر شيروى و اندرز كردن به سرداران\r\nچون اردشير « 2 »  شاه بر تخت بنشست ، پير و جوان از ايران به همراه نامداران كهن سال بسيارى به پيش او رفتند تا ببينند كه آيا چگونه سخن مىگويد . پس اردشير جوان « 3 »  زبان بگشود و گفت : اى پهلوانان كارآزموده ، هر كسى كه بر تخت شاهى\r\n\r\n","description":"","footnote":" ( 1 ) - روايت حكيم فردوسى اندكى متفاوت است . اكثراً مدت شاهى اردشير را حدود يك سال تا يك سال و نيم ذكر كرده‌اند . ر . ك . طبرى ، تاريخ طبرى ، ج 2 ، ص 781 ابن بلخى ، فارسنامه ، ص 109 24 اصفهانى ، تاريخ پيامبران و شاهان ، ص 23 16 مجمل التواريخ و القصص ، ص 82 مسكويه ، تجارب الامم ، ج 1 ، ص 222 ثعالبى ، تاريخ غررالسير ، ص 406 .  ( 2 ) - دينورى نام او را شيرزاد ضبط كرده است . الأخبار الطوال ، ص 141 .  ( 3 ) - اكثراً روايت كرده‌اند كه اردشير سوم به هنگام رسيدن به شاهى ، كودكى حدوداً 7 ساله و نابالغ بود و به دليل همين مسئله شخصى بنام مه‌آذر گشنسپ ( مهاذر جشنس ) - كه خوانسالار خسرو پرويز بود - سرپرست او شد و زمام امور را در دست گرفت . طبرى ، تاريخ طبرى ، ج 2 ، ص 780 بلعمى ، تاريخ بلعمى ، ج 2 ، ص 1193 - 1192 ثعالبى ، تاريخ غررالسير ، ص 405 تجارب الامم فى أخبار ملوك العرب و العجم ، ص 362 - 361 مسكويه ، تجارب الامم ، ج 1 ، ص 221 دينورى ، الأخبار الطوال ، ص 141 . تنها بلعمى در يك روايت متفاوت ديگر اردشير را يك ساله دانسته است . همان ، ص 1192 . ابن بلخى نيز در روايتى كاملاً متفاوت او را 17 ساله دانسته است . فارسنامه ، ص 108 . ","page_name":" 767 ","page_number":767},
  {"content":"\r\n\r\nبنشيند ، گشاده‌زبان و يزدان پرست بادا . ما نيز به آيين شاهان پيشين و از پس فرّهء كيش مىرويم . يزدان نيكىدهش را ياد باد و همهء كارهايمان همواره داد بادا . بدانيد كه ما گرانمايگان را گرامى مىسازيم و پرستندگان را نام آور مىگردانيم . آيين انوشيروان را تازه مىكنم تا روان آزادگان از براى آن شاد شود . بدكرداران از من آرامش نخواهند يافت و هيچگاه بىموبدان نخواهم بود . بىترسى از براى من در گيتى گسترده خواهد شد و آيين اهريمنى را نهان خواهم ساخت . سپاهيان را به اندازه ، پايگاه مىدهم و در هر كارى به ايشان دينار مىبخشم و دلشان را شاد مىسازم . نبايد كه هيچكس بدگمان باشد . هر كسى كه آرزويى از ما دارد ، به ما بگويد تا بىدرنگ آن را روا بسازم . اگر يك تن از سپاهيان از فرمان و پيمان ما بيرون شود ، كشتن او روا خواهد بود . پس بدانيد كه پادافرهء ما اين چنين است ، اينك سپاهيان را به پيروز خسرو سپردم كه از دادگرى و نيز از شاه ، شاد است . چون پهلوانى همچون او در ايران باشد ، همگى شادان و روشن روان خواهيد ماند . بدين سان بسيارى كسان با شنيدن گفتار اردشير آرام گشتند و همگان از او كام بيافتند .\r\nناخوش بودن گراز از پادشاهى اردشير و به چارهء او كشته شدن اردشير به دست پيروز خسرو\r\nپس از آن كار به گراز - كه خسرو از او در سوز و گداز بود - آگهى رسيد . گراز نيز مرد گوينده‌اى را به روم فرستاد و گفت : تاج شيروى شوم - كه جانش به دوزخ ، گرفتار و سر دخمه‌اش نگونسار باد - در خاك شد . همانا كه ديگر چشم و دل روزگار ، شهريارى به مانند خسرو نخواهد ديد . اين سرورى براى ما نيز از او رسيد . ليك من از فرمانبرى او سرپيچيدم . براستى كه چه كسى مىدانست كه هرگز سرو بلند در باغ\r\n\r\n","description":"","footnote":"","page_name":" 768 ","page_number":768},
  {"content":"\r\n\r\nاز گياه گزند خواهند يافت و روزگار ، او را از تخت به زير مىآورد و ناگهان بخت از او روى مىگرداند و آسمان با او به كين مىآيد و بهر او در زمين نهان مىگردد و خورشيد و ماه ، مهترى او را مىگيرند و تاج و تخت را از چنان شاهى مىستانند و كسى همچون شيروى را شهريارى مىدهند و همهء مردمان ايران را به خوارى مىافكنند ؟ من از كار پرويز شاه آگه نبودم و او از براى گفتار بدتنان بود كه تباه گشت .\r\nليك چون او برفت و اردشير به شاهى رسيد ، ديگر پير و جوان از او شاد نيستند . من نيز نمىخواهم كه شهريارى چون او باشد ، اگر چه روزگار بىشاه شده است . چرا كه او را دشمنيهاى بسيارى در سر است و به سپاه ديگرى مىانديشد . اكنون اگر بهرهء من از ايران تنها رنج گردد ، باز هم نخواهم گذاشت كه باد آن سرزمين بر وى بوزد .\r\nپس اينك با سپاهى گران از سران برگزيدهء روم و ايران مىآيم تا ببينم كه آيا آن شاه كيست كه پندش بدين گونه است . آنگاه چنان بيخ او را از بُن بركَنم كه ديگر هرگز از آن پس سخن از شاهى نگويد .\r\nآنگاه گراز فرستاده‌اى را به نزديك پيران سپاه ايران بفرستاد و بدين سان آن بدكامه آهنگى ديگرگونه بكرد . نامه اى به پيروز خسرو بفرستاد و در آن گفت كه :\r\nاكنون كه ديگر آن تخت شاهنشان تيره گشته است ، تو بايد به اين كار كمر ببندى تا شايد همه گونه بيانديشى و چاره‌اى بسازى و ياران پير و جوان بسيارى بجويى و گيتى را از اردشير تهى بگردانى . پس از آن همهء كام خود را مىيابى و از آرامش خود ، شاد و بىترس مىگردى . ليك بدان كه اگر اين راز را آشكار سازى ، با اين كار خود ، دشنهء كينه را خون خواهى داد . چرا كه من چندان سپاهى از روم مىآورم كه گيتى را در پيش چشمانت سياه مىسازم . پس به ژرفى كار مرا نگاه بدار و مبادا كه اين كار مرا ناچيز بپندارى .\r\nچون پيروز خسرو چنان نامه‌اى را بديد و در پيش و پس خود آهنگ آن مرد خودكامه را بيافت ، دل روشن نامورش سياه گشت تا چگونه به آن شاهزاده بد برساند . اردشير پيوسته او را - كه مردى گوينده و يادگير و براى اردشير همچون\r\n\r\n","description":"","footnote":"","page_name":" 769 ","page_number":769},
  {"content":"\r\n\r\nدستور و گنجور او بود - به پيش خود مىخواند . پس پيروز خسرو در شبى تيره‌گون برفت و به نزد او بار بخواست . اردشير نيز او را با گفتارى چرب و با جام مِى بپذيرفت . در آن هنگام اردشير به همراه تنى چند از پيران و جوانان در ايوان خود بنشسته بود . چون پيروز خسرو به كنار او آمد ، گويى سرش از آسمان نيز برتر شد .\r\nپس بفرمود تا ساز بنواختند و ايوان او پر از بانگ سرود گشت . چون نيمى از آن شب تيره بگذشت ، سپهبد مِى خود را با يك دَم سركشيد . همهء ياران اردشير شاه مست شده بودند و هيچ رامشگر يادگيرى هم نماند . پس پيروز خسرو بدانديش همهء ياران شاه را براند و تنها شاه و خودش بماندند . آنگاه آن ناراستكار از پيش خانه « 1 »  بجَست و ناگهان دست خود را بر دهان شاه بگذاشت و چندان نگاه بداشت تا اين كه سرانجام اردشير تباه گشت . پس همهء كاخ پر از شمشير و تير شد . همهء ايشان ياران پيروز خسرو بودند . سپس پيروز خسرو فرستاده‌اى را به همراه نامه‌اى دراز براى گراز بفرستاد .\r\nچون فرستاده به پيش گراز رسيد ، ديگر جان تاريك گراز همچون خورشيد گشت و چندان سپاه از آن سرزمين بيآورد كه راه را بر مور و پشّه نيز ببست . بدين سان گراز با سپاهيانى كه همگى دست به خون شسته بودند ، همچون باد بتاخت تا اين كه به تيسفون رسيد . هيچيك از سپاهيان را ياراى دَم زدن نبود و مردمان بسيارى نيز در شهر تيسفون نمانده بودند « 2 » \r\n\r\n","description":"","footnote":" ( 1 ) - پيش خانه به معناى ايوانى است كه در طبقهء دوم ساخته باشند .  ( 2 ) - گويند شهربراز براى اين كه هراكليوس را با خود يار كرده باشد ، در شهر هراكليه در كنار مرمره با او ملاقات كرد و قراردادى با او بست كه به موجب آن مصر و شام و قسمتى از آسياى صغير را كه هنوز در تصرف داشت ، به روم مسترد دارد و ساليانه مبلغى نيز به روم بپردازد . هراكليوس نيز به پسر شهربراز بنام نيستاس لقب پاتريكان داد و دختر او به نام نيكه را براى پسرش - تئودور - به زنى گرفت و دختر نيستاس را كه نوهء شهربراز باشد ، به زنى كنستانتين - وليعهد خود - در آورد . مشكور ، ايران در عهد باستان ، ص 466 . آنگاه با 6000 سپاهى كه در مرز روم با او همراه بودند و نيكروزان ناميده مىشدند ، به سوى تيسفون راند . مه‌آذر گشنسپ كه چنين ديد ، حصار و درهاى شهر را استوار كرد . شهربراز به همراه سپاهيانش در كنار شهر\r\n","page_name":" 770 ","page_number":770},
  {"content":"\r\n\r\n .\r\n\r\n","description":"","footnote":"\r\nتيسفون اردو زد و جنگ در گرفت و اگر چه منجنيق‌هايى را نيز به كار گرفت ، ولى موفق به گشودن شهر نگشت . پس چنان كه ديده شد ، پيروز خسرو ( يا نيوخسرو ) را به همراه نامدار گشنسپ بفريفت تا دروازه را بر او گشودند . شهربراز هم گروهى از سران را بگرفت و بكشت و اموالشان را ببرد و زنانشان را رسوا كرد و بفرمود تا اردشير را نيز بكشتند . طبرى ، تاريخ طبرى ، ج 2 ، ص 781 - 780 بلعمى ، تاريخ بلعمى ، ج 2 ، ص 1195 - 1194 دينورى ، الأخبار الطوال ، ص 141 تجارب الامم فى أخبار ملوك العرب و العجم ، ج 1 ، ص 222 . نيز ن . ك . ثعالبى ، تاريخ غررالسير ، ص 405 مجمل التواريخ و القصص ، ص 82 . طبرى اين واقعه را در 10 بهمن دانسته است . همان ، صفحه 781 . خوارزمى لقب اردشير سوم را كوچك ذكر كرده است . مفاتيح العلوم ، ص 103 . در كتاب صور ملوك بنى ساسان ، تصوير اردشير سوم بدين گونه بوده : پيراهن مرصع آسمانى رنگ ، تاج سرخ ، ايستاده با نيزه‌اى در دست و تكيه كرده به شمشيرى در دست ديگر . اصفهانى ، تاريخ پيامبران و شاهان ، ص 58 . ","page_name":" 771 ","page_number":771},
  {"content":"\r\n . \r\n","description":"","footnote":"","page_name":" 772 ","page_number":772},
  {"content":"\r\n\r\nفرآيين گراز « 1 » \r\nپادشاهى فرآيين گراز پنجاه روز بود « 2 » \r\nتخت ستدن گراز\r\nچون فرآيين تاج كيانى را بر سر نهاد ، هرچه كه به يادش آمد ، بگفت . مىگفت :\r\nاگر تنها زمانى اندك شاهى كنى و با شادمانى بر اين تخت بنشينى ، بهتر از شست سال بندگى كردن با رنج و سرافكندگى است . پس از من نيز پسرم بر تخت مىنشيند و اين كلاه خسروانى را بر سر مىگذارد . آنگاه پسر مهترش نهانى به او گفت : اكنون كه تو در گيتى تاجور گشته‌اى ، بىترس مباش و چارهء گنج بكن و كار را يكباره ساز .\r\nچرا كه اگر كسى از دودمان شهرياران بيآيد ، تو ديگر چندان در اينجا نخواهى ماند .\r\nسپس پسر كهترش به دو گفت : اكنون كه تو در گيتى تاجور گشته‌اى ، بدان كه سپاه و\r\n\r\n","description":"","footnote":" ( 1 ) - نام وى را بسيار بسيار متفاوت ذكر كرده‌اند . از جمله شهربراز ( شهروراز ) ، فرخان ماه اسفندار ، گراز ، شهرآراى ، شهريزاد ، شهرابراز و . . . نيز شخصيت او با چند تن ديگر از سرداران خسرو پرويز خلط شده و در روايات مربوط به او در هم آميختگىهاى بسيارى وجود دارد . براى آگاهيهاى بيشتر ر . ك . مهرآبادى ، خاندانهاى حكومتگر ايران باستان ، ص 215 - 213 .  ( 2 ) - اكثراً مدت شاهى وى را 40 روز دانسته‌اند . ر . ك . طبرى ، تاريخ طبرى ، ج 2 ، ص 782 بلعمى ، تاريخ بلعمى ، ج 2 ، ص 1197 مسعودى ، التنبيه والاشراف ، ص 96 مسكويه ، تجارب الامم ، ج 1 ، ص 223 . اصفهانى اين مدت را 38 روز دانسته است . تاريخ پيامبران و شاهان ، ص 16 . صاحب تجارب الامم فى أخبار ملوك العرب و العجم ، 2 ماه ذكر كرده است . ص 362 - 361 . مقدسى نيز اين مدت را 20 روز گفته است . آفرينش و تاريخ ، ج 3 ، ص 521 . ","page_name":" 773 ","page_number":773},
  {"content":"\r\n\r\nگنج است كه سزاوار شاهى مىباشد و چون گنج داشته باشى ، با رنج نخواهى ماند .\r\nفريدون - كه آتبين پدرش بود - گيتى را به سه پسر فرخنده‌اش داد و در گيتى از دادگرى شاد بود . پس اين گيتى را با مردانگى و گنج نگاه بدار و بدان كه هيچكس از مادرش شهريار زاده نمىشود . آگاه باش كه چون فرمان و تاج و تخت از براى من باشد ، مردمان نيكبخت به آن خواهند نازيد . بخت من نيز فروزان مىگردد و سر تختم به كيوان مىرسد .\r\nفرآيين را گفتار پسر كهترش خوشتر آمد . پس به پسر مهتر گفت : خامى مكن .\r\nآنگاه مهتر ديوان لشگر را بيآورد و در ديوان شاهى بنشاند و همهء سپاهيان را نيز به درگاه بخواند . روز و شب ، دينار و بسيار جامه‌هاى شاهوار ناسزاوار بداد . سرانجام پس از دو هفته ، ديگر از گنج اردشير شاه به اندازهء ارزش يك پَر تير هم نمانْد . هر گاه كه براى ميگسارى به سوى باغ مىرفت ، تنها چراغهايى از شماله‌هاى « 1 »  شاهبوى « 2 »  با خود مىبرد . هشتاد شماله بدين گونه از پس و هشتاد نيز در پيش او بود و ياران فريادرسش در پشت شماله‌ها بودند . سراسر تشتهاى زرّين گوهرآگين و سيمين بود و همهء شب را به خوردن مىپرداخت .\r\nسرانجام دل مهتران از او پر از كينه شد . شبهاى تيره را همواره به گردش در پاليز يا ميدان مىگذرانيد . ديگر دوستدارى در ايران برايش نماند و شكست بر آن روزگار بيآمد . بدين گونه فرآيين ، ناجوانمرد و بىداد و بىبخشش و خوردن شد . پيوسته چشم به زر دوخته بود و گيتى را به دينار مىفروخت و خون سر بىگناهان را مىريخت . پس سپاهيان از او برآشفته گشتند و لب به دشنام بر او بگشودند و همهء گيتى مرگ او را بخواستند . نهانى در جايى گرد آمدند و در بارهء كار او با يكديگر سخن بگفتند . در شبى تيره ، هرمزد شهران گراز ، سوار برگزيده‌اى از شهر استخر « 3 »  - كه مايهء\r\n\r\n","description":"","footnote":" ( 1 ) - شماله به پارسى به معناى شمع است .  ( 2 ) شاهبوى به پارسى به معناى عنبر است .  ( 3 ) - ثعالبى نام او را به صورت هرمزد استخرى آورده است . تاريخ غررالسير ، ص 408 - 407 . ليك اكثراً بر آن هستند كه شهربراز در اثر قيام پُسفرّخ ( فسفروخ ) پسر ماخرشيذان و برادرانش به طرفدارى از پوران - دختر خسرو پرويز - بر شهربراز حمله كرده و او را كشتند . ر . ك . طبرى ، تاريخ طبرى ، ج 2 ، ص 782 - 781 مسكويه ، تجارب الامم ، ج 1 ، ص 223 . ","page_name":" 774 ","page_number":774},
  {"content":"\r\n\r\nنازِش مهتران بود - سخنان بسيارى به راز براند و به ايرانيان گفت : اى مهتران ، ديگر اين روزگار فرآيين سخت گشته است . او پيوسته مهتران را سبك مىدارد . پس چرا دل و مغزتان اين چنين ترسو گشته است ؟ همه چشمان از براى او پر از اشك است .\r\nليك جگر يك تن نيز از رشك نمىجوشد . نه ساسانى است و نه از نژاد كيان مىباشد . پس چرا بايد در پيش او كمر ببنديم ؟ همانا كه گويى زَهره در شكمتان ناپديد گشته است . سپاهيان كه چنين شنيدند ، به دو گفتند : چون ديگر كسى سزاوار تخت شاهى نمانده است ، هيچكس را يادى از رشك بردن به اين بدنژاد نمىآيد .\r\nاكنون ما با انديشهء تو همداستان گشتيم . تو هر آنچه از راستان مىدانى ، بگوى كه آيا ما چگونه ايران زمين را از دست اين شاه ديوانهء تيز مغزى كه نه گفتار نيكو دارد و نه كردار نغز و هرگز بر او آفرين مباد ، برهانيم ؟ پس شهران گراز به ايشان گفت : اين كار ايرانيان ديگر به درازا كشيد . اگر بر من بد نسازيد و آنچه را كه سزاوار آزاد مردان است ، بكنيد ، من هم اكنون به نيروى يزدان پاك ، او را از تخت بر خاك مىآورم .\r\nايرانيان با شنيدن اين سخن به دو گفتند : مباد كه بر تو زيانى آيد . ما همهء سپاهيان ، امروز يار تو هستيم و اگر تو را از اين كار ، بد برسد ، پناهگاه تو مىباشيم . چون آن پهلوان خسروپرست چنين شنيد ، راهى بجست تا بر آن شاه بىمايه دست يابد .\r\nكشته شدن فرآيين به دست شهران گراز\r\nروزى شهريار كارها را بيآراست و از براى شكار از شهر به بيرون رفت . سپاهى از ايرانيان و كهتران و مهتران نيز به همراه او برفتند . در همان هنگام فرآيين اسپ خود را از جاى برانگيخت و همچون آذرگشسپ به هر سو بتاخت . سواران از براى شكار\r\n\r\n","description":"","footnote":"","page_name":" 775 ","page_number":775},
  {"content":"\r\n\r\nبا شهريار گرد آمده بودند . چون پس از آن به سوى شهر بازمىگشتند ، شهران گراز بىباك به آن شاه شوم نگاه بكرد و تيرى با پيكانى پولادين از تركش بجست . آنگاه اسپ سياه خود را از جاى برانگيخت . سپاهيان به او مىنگريستند . پس كمان را بيآورد و بكشيد و گاهى بر سينه و گاه بر سر كشانيد . آنگاه چنان كه گويى بازى مىكند ، تير را به زه كمان ببست و شست بگشود و ناگهان آن تير را به پشت شاه بزد .\r\nتازيانه از مشت شاه بيفتاد . همهء تير تا پَر آن در خون گذشت و سر تير از نافش بيرون شد . شاه از اسپ سرنگون گشت و از آن زخم ، جوى خونى روان شد . بدين سان فرآيين به زارى بر آن خاك تيره از درد بپيچيد و آه سردى بكشيد و درگذشت « 1 »  .\r\nسپاهيان كه چنين ديدند ، همگى تيغها را بيرون كشيدند و چون شب تيره از آن دشت برآمد ، سراسر آن شب را با دشنه به جان هم افتادند و يكى را از ديگرى باز نشناختند و يكى نفرين مىكرد و ديگرى آفرين . چون ديباى زرد رنگ خورشيد پديدار گشت و كوه از براى آن همچون پشت پلنگ شد ، بسيارى از سپاهيان كشته و كوفته و سواران و سپهبد نيز آشفته گشته بودند . آن سپاه بزرگ به مانند ميشهايى كه ناگاه گرگ ببينند ، پراكنده شدند ، روزگار فراوانى بىشهريار بماندند و هيچكسى آن تاج شاهى را نمىخواست . بسيار در جستجوى فرزند شاهان برآمدند ، ليك هيچيك از آن نامداران را نديدند .\r\nفصل ششم : پوران دخت\r\n\r\n","description":"","footnote":" ( 1 ) - طبرى ، تاريخ طبرى ، ج 2 ، ص 782 - 781 بلعمى ، تاريخ بلعمى ، ج 2 ، ص 1197 - 1195 مسكويه ، تجارب الامم ، ج 1 ، ص 223 تجارب الامم فى أخبار ملوك العرب و العجم ، ص 362 - 361 . طبرى مىنويسد كه پس از كشتن او ريسمانى به پايش بستند و او را به هر سو بكشيدند . همان ، ص 782 . طبرى در همانجا اين واقعه را روز 23 اسفند ماه دانسته است . با چنين احتسابى ، مدت شاهى وى حدود 33 روز بوده است . گفته شده در زمانى كه شهربراز به شاهى نشست ، به شكم روش شديدى دچار شد ، چنان كه تشتى در كنار تخت او نهاده بودند . مسكويه ، تجارب الامم ، ج 1 ، ص 222 ابن بلخى ، فارسنامه ، ص 109 . ","page_name":" 776 ","page_number":776},
  {"content":"\r\n\r\nفصل ششم\r\nپوران دخت\r\nپادشاهى پوران دخت شش ماه بود « 1 » \r\nدر آن هنگام دخترى به نام پوران بود كه بزرگان او را بر آن تخت شاهى بنشاندند و بر او گوهر بيافشاندند . همانا كه چون زن به شاهى رسيد ، ديگر همهء كارها خام شد « 2 »  .\r\nپوران دخت گفت : من نمىخواهم كه اين انجمن پراكنده گردند . تهيدستان را از گنج توانگر سازم تا در رنج نمانند . مبادا كه كسى در گيتى مستمند باشد چرا كه از درد او بر من گزند خواهد آمد . دشمنان را از كشور دور مىكنم و تخت را به آيين شاهان درمىآورم .\r\nآنگاه پوران دخت به جستجوى نشانى از پيروز خسرو برآمد ، ناگاه مردى از او نشانى بيآورد . چون از او به نزديك پوران آگهى رسيد ، يكى از سپاهيان نامور را برگزيد . پس پيروز را به پيش او بردند . پوران دخت به او گفت : اى بدتن كينه‌جوى ،\r\n\r\n","description":"","footnote":" ( 1 ) - روايت حكيم فردوسى متفاوت است . اكثراً مدت شاهى پوران را بين يك سال و 4 ماه تا يك سال و 6 ماه دانسته‌اند . ر . ك . طبرى ، تاريخ طبرى ، ج 2 ، ص 783 مجمل التواريخ و القصص ، ص 82 مسعودى ، التنبيه والاشراف ، ص 96 مسكويه ، تجارب الامم ، ج 1 ، ص 223 اصفهانى ، تاريخ پيامبران و شاهان ، ص 23 16 ابن بلخى ، فارسنامه ، ص 110 25 تجارب الامم فى أخبار ملوك العرب و العجم ، ص 363 .  ( 2 ) - گويند چون پيامبر ( ص ) شنيد كه ايرانيان ، پوران را به شاهى رسانده‌اند و ميان آنها اختلاف و فتنه افتاده ، فرمود : « مردمى كه تدبير كارشان را زنى كند رستگار نشوند . » مسعودى ، التنبيه والاشراف ، ص 96 ثعالبى ، تاريخ غررالسير ، ص 409 . ليك برخى بر آن هستند كه در زمانى كه پوران دخت به شاهى رسيد ، پيامبر ( ص ) در گذشته بود و اواخر زمان ابو بكر بود و پس از 3 ماه ، عمر به خلافت رسيد . مجمل التواريخ و القصص ، ص 97 . ","page_name":" 777 ","page_number":777},
  {"content":"\r\n\r\nبدان كه از براى كارى كه كردى ، كيفر آن را چنان كه در خور ناسزاوران است ، خواهى ديد . اكنون كيفر كارت را مىبينى و من از اندام تو جوى خون روان مىسازم . پس پوران دخت بىدرنگ كرّه اسپى كه هنوز زين بر آن ننهاده بودند را از آخور بخواست .\r\nآنگاه پيروز خسرو را به سختى سنگ بر آن اسپ ببست و پالهنگ بر گردنش افكند و بدين سان آن كينه‌ور ، چنان كرّهء تيزى را كه هنوز زين بر خود نديده بود ، به ميدان كشانيد . سپس چندين سوار را كه كمندهاى خود را به فتراك گرد كرده بودند ، به ميدان بفرستاد تا چون آن كرّه را در ميدان بتازانند ، آن كرّه پيوسته پيروز خسرو را بياندازد .\r\nاين چنين بود تا اين كه سرانجام پوست بر تن پيروز خسرو دريده گشت و جوى خون از تنش روان شد و به خوارى جان بداد « 1 »  .\r\nپس چرا از كار بيداد ، داد مىجويى ؟ از آن پس اين زن ، گيتى را چنان با مهربانى بداشت كه باد آسمان نيز بر خاك نوزيد « 2 »  .\r\nليك چون شش ماه از كار او بگذشت ، پرگار زندگانيش كژّ گشت . يك هفته بيمار بود و سرانجام بمرد « 3 »  و نام نيك را با خود ببرد .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 409 .  ( 2 ) - در بارهء نحوهء حكومت پوران دخت اكثراً روايت كرده‌اند كه وى به نحو بسيار مطلوبى به شاهى پرداخت . بقاياى خراج سالهاى گذشته و نصف يا ثلث خراج آن سال را از مردم برداشت . عدالت كرد . بگفت تا سكهء نو بزنند و پلها را آباد كنند . اموال را نزد سرداران و اسواران پراكنده كرد . گويند شاعرى در مورد او چنين سرود : « بانويى از دهگانان كه همهء شهرياران بر آستانش سر مىنهند و از هر سوى در ميان انبانها ، باژ و خراج برايش مىفرستند . » ر . ك . مقدسى ، آفرينش و تاريخ ، ج 3 ، ص 521 طبرى ، تاريخ طبرى ، ج 2 ، ص 782 مسكويه ، تجارب الامم ، ج 1 ، ص 223 بلعمى ، تاريخ بلعمى ، ج 2 ، ص 1200 - 1198 ابن بلخى ، فارسنامه ، ص 25 تجارب الامم فى أخبار ملوك العرب و العجم ، ص 363 - 362 .  ( 3 ) - ثعالبى ، تاريخ غررالسير ، ص 409 تجارب الامم فى أخبار ملوك العرب و العجم ، ص 363 .\r\nذكر چند نكته در مورد پوران دخت ، خالى از اهميت نيست : الف - گويند پوران چوب صليب را توسط جاثليقى به نام ايشوعهب به روم بازگردانيد و به اين دليل قيصر روم سخت دوستدار او شد و مناسبات بسيار دوستانه‌اى با او برقرار كرد . بلعمى ، تاريخ بلعمى ، ج 2 ، ص 1200 طبرى ، تاريخ طبرى ، ج 2 ، ص 783 - 782 گرديزى ، زين الأخبار ، ص 101 مسكويه ، تجارب الامم ، ج 1 ، ص 223 اصفهانى ، تاريخ پيامبران و شاهان ، ص 59 . ب - پوران دخت سپاهيانى را به جنگ اعراب - كه تاخت و تازهايى در مرز ايران مىكردند - فرستاد . مجمل التواريخ و القصص ، ص 82 . ج - حمزه اصفهانى ، پوران را دختر مريم ( دختر قيصر روم ) دانسته است . همان ، همان صفحه . ليك چنين روايتى در جاى ديگر ديده نشد . د - ابن بلخى در خبرى واحد مىنويسد كه چون شهربراز به قدرت رسيد ، پوران را به زنى خواست . پوران نيز براى فريب او بپذيرفت و سپس او را بكشت و پادشاهى را بگرفت . فارسنامه ، ص 25 . ه - پوران دخت بسيار زيبا و خردمند بوده است . تاريخ غررالسير ، ص 409 . و - خوارزمى لقب او را سعيده ذكر كرده است . مفاتيح العلوم ، ص 103 . ز - در كتاب صور ملوك بنى ساسان ، تصوير پوران دخت بدين گونه بوده : پيراهن سبز منقش ، شلوار آسمانى رنگ ، تاج آسمانى رنگ ، نشسته بر تخت با تبرزينى در دست . اصفهانى ، تاريخ پيامبران و شاهان ، ص 59 . ح - صاحب مجمل التواريخ و القصص مكان درگذشت او را مداين دانسته است . ص 82 . ","page_name":" 778 ","page_number":778},
  {"content":"\r\n\r\nچنين است آيين چرخ روان * توانا به هر كار و ما ناتوان\r\nفصل هفتم : آزرم دخت\r\n\r\n","description":"","footnote":"","page_name":" 779 ","page_number":779},
  {"content":"\r\n . \r\n","description":"","footnote":"","page_name":" 780 ","page_number":780},
  {"content":"\r\n\r\nفصل هفتم\r\nآزرم دخت « 1 » \r\nپادشاهى آزرم دخت چهار ماه بود « 2 » \r\nپس دختر ديگرى به نام آزرم - كه از تاج بزرگى به كام رسيده بود - بيآمد و بر تخت كيان بنشست و كار اين گيتى جهنده را در دست گرفت . در آغاز شاهى گفت :\r\nاى خردمندان كارآزموده ، ما همهء كارها را بر داد و آيين مىكنيم ، چرا كه سرانجام همه خواهيم مرد . بدانيد كه هر كسى كه دوستدار من باشد ، من بسان پروردگار او مىباشم . ليك هر كه از پيمان من بگذرد و از آيين و راه خِرد سر بپيچد ، خواه از دهگانان باشد و خواه از تازيان و روميان ، سر بريده‌اش را بر دار سازم « 3 »  .\r\nبزرگان كه چنين شنيدند ، همگى بر او آفرين بخواندند و بر آن تخت گوهر بيافشاندند . همهء مردم ايران از او شادمان بودند و هيچ بدگمانى در ايران نمانْد . از سرزمينهاى ترك و روم و هند و چين براى او پيشكش و آفرين مىفرستادند « 4 »  .\r\n\r\n","description":"","footnote":" ( 1 ) - نام آزرمىدخت از دو جزء تشكيل شده كه جزء اول آن يعنى  a - amraz  در اوستا ، صفت به معناى پير ناشدنى ، فرسوده ناگشتنى و روى هم به معناى دختر پير ناشدنى يا دختر هميشه جوان است . اين كه برخى آن را مخفف آزرمين دخت به معناى دختر شرمگين دانسته‌اند ، صحيح نمىباشد . برهان قاطع ، ماده آزرميدخت ، حواشى معين .  ( 2 ) - برخى روايتى همچون حكيم فردوسى ذكر كرده‌اند . ر . ك . مقدسى ، آفرينش و تاريخ ، ج 3 ، ص 521 اصفهانى ، تاريخ پيامبران و شاهان ، ص 16 . ليك اكثراً مدت شاهى آزرمىدخت را 6 ماه دانسته‌اند . طبرى ، تاريخ طبرى ، ج 2 ، ص 784 مسعودى ، التنبيه والاشراف ، ص 96 مسكويه ، تجارب الامم ، ج 1 ، ص 224 ابن بلخى ، فارسنامه ، ص 25 بلعمى ، تاريخ بلعمى ، ج 2 ، ص 1206 .  ( 3 ) - طبرى ، تاريخ طبرى ، ج 2 ، ص 784 .  ( 4 ) - دورهء حكومت آزرمىدخت را با عدل و داد دانسته‌اند . بلعمى ، تاريخ بلعمى ، ج 2 ، ص 1202 گرديزى ، زين الأخبار ، ص 102 . ","page_name":" 781 ","page_number":781},
  {"content":"\r\n\r\nآزرم دخت چهار ماه بر تخت شاهى بود . ليك در ماه پنجم بر آن شاهى شكست بيآمد . گيتى از آزرم دخت ، بىآزرم شد و بخت از او دور گشت . او نيز درگذشت و آن تخت ، بىشاه و به كام دل بدخواهان بمانْد « 1 »  .\r\nهمه كار گردنده چرخ اين بود * ز پروردهء خويش پر كين بود\r\nفصل هشتم : فرّخ‌زاد\r\n\r\n","description":"","footnote":" ( 1 ) - ذكر چند نكته در مورد آزرمىدخت ضرورى است : الف - گويند آزرمىدخت هيچكس را به وزارت برنگزيد و خودش با رأى و تدبير خود زمام همهء امور را بدست گرفت . بلعمى ، تاريخ بلعمى ، ج 2 ، ص 1202 . ب - در زمان وى نيز اعراب در مرزهاى ايران سرگرم تاخت و تاز بودند . از اين رو وى از به او - سر سلسلهء باونديه - كه در آن زمان حاكم طبرستان بود ، خواست تا منصب سپهسالارى را بر عهده بگيرد . ليك به او حاضر به تبعيت از يك زن نشد و به آتشكده رفت و سرگرم پرستش شد . اعتماد السلطنه ، تاريخ طبرستان ، ص 136 . با اين حال آزرمىدخت سپاهيانى را به جنگ با اعراب روانه داشت . تجارب الامم فى أخبار ملوك العرب و العجم ، ص 366 . ج - اكثراً روايت كرده‌اند كه آزرمىدخت بسيار زيبا بود و چون به قدرت رسيد ، فرخ هرمزد - اسپهبد خراسان و پدر رستم فرخزاد معروف - كسى را به نزد او فرستاد و او را به زنى خواست . آزرمىدخت پاسخ داد كه : شهبانو را روا نباشد كه شوهر كند . ليك چون خواهى كه با من باشى ، در فلان شب به پيش من آى . فرخ هرمزد نيز چنين كرد . از سوى ديگر آزرمىدخت به سر پاسداران خود فرمود تا پنهانى مراقب باشد و هر گاه كه فرخ هرمزد بيايد ، او را بكشد . و بدين گونه به محض آمدن فرخ هرمزد ، كشته شد . آنگاه آزرمىدخت دستور داد تا پاى او را بكشند و در ميدان پايتخت اندازند . صبحگاهان همهء مردم ، فرخ هرمزد را كشته در ميدان ديدند . از سوى ديگر ، رستم - پسر فرخ هرمزد - كه از آن جريان آگاه شد ، با سپاهى بزرگ به مداين آمد و با آزرمىدخت جنگيد و او را بگرفت و ( به روايتى كام خود را از او بگرفت ) سپس هر دو چشمش را ميل كشيد و او را بكشت . به يك روايت ديگر نيز او را زهر بداد . آن سالار فرماندهان را نيز كه پدرش را كشته بود ، بكشت . طبرى ، تاريخ طبرى ، ج 2 ، ص 784 بلعمى ، تاريخ بلعمى ، ج 2 ، ص 1206 - 1202 ابن اثير ، الكامل ، ج 5 قبل از اسلام ، ص 236 - 235 مسكويه ، تجارب الامم ، ج 1 ، ص 224 مقدسى ، آفرينش و تاريخ ، ج 3 ، ص 521 ابن بلخى ، فارسنامه ، ص 110 25 جوزجانى ، طبقات ناصرى ، ج 1 ، ص 171 - 170 . د - خوارزمى لقب آزرمىدخت را عادله آورده است . مفاتيح العلوم ، ص 103 . ه - از بناهايى كه به آزرمىدخت منسوب است ، مىتوان به موارد زير اشاره كرد : در ناحيه اسدآباد همدان قصرى به نام خود بنا كرد . مجمل التواريخ و القصص ، ص 83 . آتشكده‌اى نيز در ده قرطمان ابخاز بساخت . اصفهانى ، تاريخ پيامبران و شاهان ، ص 59 . و - در كتاب صور ملوك بنى ساسان ، تصوير آزرمىدخت بدين گونه بوده : پيراهن منقش سرخ ، شلوار آسمانى رنگ مرصع ، تاج سبز ، نشسته بر تخت با تبرزينى به دست راست و تكيه كرده به شمشيرى در دست چپ . اصفهانى ، همان ، همان صفحه . ز - اصفهانى در توصيف او ، آزرميدخت را زيرك و نيرومند و زيبا روى خوانده است . همان ، همان صفحه . ","page_name":" 782 ","page_number":782},
  {"content":"\r\n\r\nفصل هشتم\r\nفرّخ‌زاد « 1 » \r\nپادشاهى فرّخ‌زاد يك ماه بود « 2 » \r\nپس فرّخ‌زاد را از جهرم بخواندند « 3 »  و بر آن تخت شاهى بنشاندند . چون او بر تخت بنشست ، با نيكىروانى بر آفرينندهء گيتى آفرين بكرد و گفت : من فرزند شاهنشاهان هستم و هيچ بجز زينهار در گيتى نمىخواهم . هر كسى كه در گيتى جوياى گزند باشد ، چون من شاه باشم ، بلند نخواهد گشت . ليك هر كه در دل ، راستى بجويد و هيچ كاستى در كار نيآورَد ، او را همچون جان پاك خود ، ارجمند خواهم داشت و بر بىگزندان ، گزند نخواهم جست « 4 »  .\r\nسپاهيان كه چنين شنيدند ، همگى بر او آفرين بخواندند و گفتند : زمان و زمين بىتو مبادا .\r\nليك چون يك ماه از شاهى او بگذشت ، سر و بخت او بر خاك آمد . فرّخ‌زاد را بنده‌اى همچون سرو سهى و با خوبى و زيب و فرّهى بود . نام آن بىهنر - كه هرگز ديگر روزگار ، كسى چون او را نيآورَد - سياه‌چشم بود . روزى يكى از كنيزان از كنار او\r\n\r\n","description":"","footnote":" ( 1 ) - وى پسر خسرو پرويز و برادر آزرمىدخت بود . ثعالبى ، تاريخ غررالسير ، ص 410 ابن بلخى ، فارسنامه ، ص 26 مسكويه ، تجارب الامم ، ج 1 ، ص 225 .  ( 2 ) - اكثراً مدت شاهى فرّخ‌زاد را 6 ماه دانسته‌اند . ر . ك . مسكويه ، تجارب الامم ، ج 1 ، ص 225 ابن بلخى ، فارسنامه ، ص 111 26 . مسعودى اين مدت را يك سال دانسته است . التنبيه والاشراف ، ص 96 .  ( 3 ) - مسكويه مىنويسد كه وى در زمان شيرويه به جايى در نزديكى نصيبين به نام دژ سنگى پناه برده بود و در آنجا بود . تجارب الامم ، ج 1 ، ص 225 .  ( 4 ) - ابن بلخى مىنويسد كه فرّخ‌زاد عقل و تدبيرى نداشت . فارسنامه ، ص 26 . ","page_name":" 783 ","page_number":783},
  {"content":"\r\n\r\nبگذشت و سياه‌چشم در دل ، او را دوستدار گشت . پس به سوى آن كنيز پيام فرستاد كه : اگر به پيش من بيآيى ، خواسته‌هاى بيكرانى از من خواهى يافت و تاجت را به گوهر آراسته مىسازم . كنيز بشنيد و هيچ پاسخى نداد و اين كار را به نزد فرّخ‌زاد ياد بكرد . شاه كه چنين شنيد ، پر از خشم گشت و از اندوه ، خورد و خواب از او دور شد .\r\nپس بند بر پاى سياه‌چشم افكند و او را به زندان بيانداخت . چون چندى بر آن بىهنرى كه آن شاه دادگر او را بسته بود ، بگذشت ، خواهشگران بسيارى از براى آزادى او به پيش شاه رفتند . پس شاه نيز آن بند گران را از پاى او برداشت .\r\nسياه‌چشم نيز بار ديگر به پرستندگى شاه درآمد ، ليك زندگانى شاه از براى او كوتاه گشت . سياه‌چشم يك هفته با آرامى ، زهر را با مِى مىآميخت و به فرّخ‌زاد مىداد .\r\nشاه نيز از آن مىخورد و تنها يك هفته پس از آن زنده بود . هر كسى كه از درگذشت او آگه شد ، بگريست « 1 »  .\r\nديگر همهء آن پادشاهى به پايان رسيد و از هر سو دشمنانى پديد مىآمدند « 2 »  .\r\n\r\n","description":"","footnote":" ( 1 ) - در مورد سرانجام فرّخ‌زاد روايات متفاوتى ذكر شده است . ثعالبى مىنويسد كه يكى از بزرگان بر او خشم گرفت و او را بكشت . تاريخ غررالسير ، ص 410 . مسكويه سخن از شورش مردم بر او به ميان آورده است . تجارب الامم ، ج 1 ، ص 225 . ابن بلخى مىنويسد كه اين يزدگرد سوم بود كه با او جنگيد و او را بكشت . فارسنامه ، ص 111 26 . خوارزمى لقب فرّخ‌زاد را بختيار آورده است . مفاتيح العلوم ، ص 103 .  ( 2 ) - در همينجا بايد اين تذكر مهم داده شود كه در ترتيب ذكر شاهان پس از اردشير سوم ( اردشير پسر شيرويه ) در ميان كلّيهء مورخان و نيز حكيم فردوسى اختلافات و تفاوتهاى بسيارى ديده مىشود . در هم آميختگى وقايع اين دوران به حدّى است كه نمىتوان به طور مشخص ، ترتيبى از شاهان اين دوره را به دست داد مگر اين كه تنها به يك روايت خاص تكيه شود . در اينجا تنها به ذكر نام اشخاصى كه بر اساس روايات مورخان در فاصلهء مزبور تا پيش از شاهى يزدگرد سوم به قدرت رسيدند و حكيم فردوسى از ذكر آنها خوددارى كرده ، پرداخته مىشود . ليك اين ذكر اسامى ، فاقد ترتيب تاريخى مىباشد : 1 - فيروز گشنسپ بنده ( جشنسده ) . 2 - خسرو پسر كواذ ( كسرى قباد ) . 3 - فرهاد خسرو . 4 - خسرو مهرگشنسپ ( مهر جشنس ) . 5 - فيروز پسر مهران . بايد توجه داشت كه در هم ريختگى ضبط اسامى فوق در نزد مورخان به حدّى متفاوت و اشتباه است كه گاهى از يك شخص واحد ، چند شخص را مىتوان استنباط كرد . و اين در اثر تفاوتهاى فاحش ضبط اسامى است . براى آگاهى از اين موارد ر . ك . طبرى ، تاريخ طبرى ، ج 2 ، ص 785 - 783 بلعمى ، تاريخ بلعمى ، ج 2 ، ص 1209 - 1207 1201 مسكويه ، تجارب الامم ، ج 1 ، ص 274 225 - 224 اصفهانى ، تاريخ پيامبران و شاهان ، ص 23 17 - 16 13 ابن بلخى ، فارسنامه ، ص 110 - 109 25 - 24 مسعودى ، التنبيه والاشراف ، ص 96 مسعودى ، مروج الذهب ، ج 1 ، ص 275 - 274 مقدسى ، آفرينش و تاريخ ، ج 3 ، ص 521 ، دينورى ، الأخبار الطوال ، ص 151 142 مجمل التواريخ و القصص ، ص 83 - 82 يعقوبى ، تاريخ يعقوبى ، ج 1 ، ص 215 - 213 تجارب الامم فى أخبار ملوك العرب و العجم ، ص 362 . ","page_name":" 784 ","page_number":784},
  {"content":"\r\n\r\nچنين است كردار گردنده دهر * نگه كن كزو چند يا بى تو بهر\r\nبخور هر چه دارى به فردا مپاى * كه فردا مگر ديگر آيدش راى\r\nستاند ز تو ، ديگرى را دهد * دگر كس كلاه كئى بر نهد\r\nبخور هرچه دارى ، فزونى بده * تو رنجيده‌اى ، بهر دشمن منه\r\nهر آنگه كه روز تو اندر گذشت * نهاده همه باد گردد به دشت\r\nفصل نهم : يزدگرد\r\n\r\n","description":"","footnote":"","page_name":" 785 ","page_number":785},
  {"content":"\r\n . \r\n","description":"","footnote":"","page_name":" 786 ","page_number":786},
  {"content":"\r\n\r\nفصل نهم\r\nيزدگرد\r\nپادشاهى يزدگرد شانزده سال بود « 1 » \r\nچون فرّخ‌زاد درگذشت ، يزدگرد در روز بيست و پنجم از اسفند ماه به شاهى رسيد « 2 »  .\r\n\r\n","description":"","footnote":" ( 1 ) - غالباً مدت شاهى يزدگرد سوم را 20 سال دانسته‌اند يعنى از 632 م . تا 652 م . و اكثراً بر آن هستند كه يزدگرد حدود 4 سال شاهى كرد ، ليك اعراب به ايران تاختند و از آن پس يزدگرد مدت 16 سال در حال فرار به نقاط مختلف بود تا اين كه كشته شد . ر . ك . ثعالبى ، تاريخ غررالسير ، ص 416 اصفهانى ، تاريخ پيامبران و شاهان ، ص 23 17 يعقوبى ، تاريخ يعقوبى ، ج 1 ، ص 216 مسعودى ، التنبيه والاشراف ، ص 96 ابن بلخى ، فارسنامه ، ص 26 طبرى ، تاريخ طبرى ، ج 5 ، ص 2155 مستوفى ، تاريخ گزيده ، ص 127 . ابن بلخى در خبرى متفاوت آورده است كه مدت 8 سال از شاهى يزدگرد گذشته بود كه اعراب به ايران حمله كردند . همان ، ص 111 . در بندهش طى يك خبر واحد ، آمدن اعراب به ايران پس از 20 سال شاهى يزدگرد دانسته شده است . ص 141 . ابن خلدون در خبرى متفاوت مدت شاهى يزدگرد را بيست و چند سال دانسته است . العبر ، ج 1 ، ص 211 .  ( 2 ) - يزدگرد سوم پسر شهريار پسر بزرگ خسرو پرويز بود . او پسر خواندهء شيرين بود و منجمان به خسرو پرويز گفته بودند كه يكى از پسران تو پسرى خواهد آورد كه ويرانى و انقراض پادشاهى تو به دست او خواهد بود و نشان وى آن است كه نقصى در پيكر دارد . خسرو پرويز با شنيدن اين سخن ، همه پسرانش را در كاخى بازداشت كرد و به رغم فراهم آوردن همه گونه امكانات رفاهى براى ايشان ، آنها را از تماس با هر زنى مانع آمد . مدتى گذشت و شهريار به نزد شيرين از آن وضع شكايت برد و از او خواست كه هر زنى كه باشد ، به نزد او فرستد . شيرين نيز حجامتگر خود را - كه دختر يكى از اشراف بود و شيرين در موردى به دو خشم آورده و او را به صف حجامتگران برده بود - به نزد شهريار فرستاد . و بدين سان آن دختر از شهريار باردار شد و چون فرزندش را كه همان يزدگرد سوم باشد ، به دنيا آورد ، 5 سال آن فرزند را نهان داشتند . پس از چندى كه خسرو پرويز به هنگام پيرى با كودكان مهربان شده بود ، شيرين ماجرا را به وى گفت و يزدگرد را به نزد او برد . خسرو پرويز نيز با ديدن او ، وى را گرامى داشت . ليك روزى به ياد آن گفتار منجمان افتاد و يزدگرد را برهنه كرد و آن عيب را در تهيگاه وى بديد . پس سخت خشمگين شد و او را برداشت و خواست تا بر زمين زند ، كه شيرين دامنش را بگرفت و سوگند داد كه او را نكشد و گفت : اگر چيزى در بارهء اين پادشاهى مقدر باشد ، جلوگيرى از آن نتوان كرد . خسرو پرويز گفت : اين همان شوم است كه به من گفته‌اند . ببر كه نبينمش . طبرى ، تاريخ طبرى ، ج 2 ، ص 768 - 767 . طبرى روايت مىكند كه خسرو پرويز دستور داد تا يزدگرد را - كه كودك بود - به سيستان بردند . همان ، ص 769 . سپس روايت كرده‌اند كه به هنگامى كه شيرويه به كشتن برادرانش پرداخته بود و شهريار - پدر يزدگرد - را نيز بكشت ، دايه‌اش او را به استخر پارس گريزانيد و يزدگرد در همانجا پنهان بود . طبرى ، همان ، ص 785 مسكويه ، تجارب الامم ، ج 1 ، ص 225 ثعالبى ، تاريخ غررالسير ، ص 410 مستوفى ، تاريخ گزيده ، ص 126 . به يك روايت ديگر نيز يزدگرد در آن هنگام در دهكدهء خمانيهء سواد بود . طبرى ، همان ، ص 769 بلعمى ، تاريخ بلعمى ، ج 2 ، ص 1150 . در هنگامى كه بزرگان از يافتن كسى از دودمان شاهى براى رساندن به قدرت نااميد شدند ، از وجود يزدگرد سوم آگاه گشتند و او را به آتشكدهء اردشير بردند و تاج شاهى را بر سرش نهادند و به مداين آوردند . طبرى ، همان ، ص 785 مسكويه ، همان ، همان صفحه . سن ّ رسيدن يزدگرد سوم به شاهى را متفاوت ذكر كرده‌اند . برخى او را 15 ساله گفته‌اند . ابن بلخى ، فارسنامه ، ص 111 گرديزى ، زين الأخبار ، ص 103 . برخى 16 ساله آورده‌اند . بلعمى ، همان ، ص 1210 جوزجانى ، طبقات ناصرى ، ج 1 ، ص 172 . مسكويه او را 21 ساله دانسته است . همان ، ص 289 . در هر حال وى در سنين نوجوانى يا عنفوان جوانى بوده است . پس از اين كه بزرگان ، تاج بر سر يزدگرد سوم نهادند و او را به مداين آوردند ، فرّخ‌زاد را بكشتند . طبرى ، همان ، ص 785 مسكويه ، همان ، همان صفحه . ","page_name":" 787 ","page_number":787},
  {"content":"\r\n\r\nچه گفت آن سخنگوى مرد دلير * كه از گردش روز برگشت سير\r\nكه بارى نزادى مرا مادرم * نگشتى سپهر بلند از برم\r\nبه پرگار تنگ و ميان دو گوى * چه گويم كه جز خامشى نيست روى\r\nنه روز بزرگى نه روز نياز * بماند همى بر كسى بر دراز\r\nزمانه ز ما نيست چون بنگرى * بدين مايه با او مكن داورى\r\nبياراى خوان و بپيماى جام * ز تيمار گيتى مبر هيچ نام\r\nاگر چرخ گردان كشد زين تو * سرانجام خشت است بالين تو\r\nدلت را به تيمار چندين مبند * بس ايمن مشو از سپهر بلند\r\nچو با شير و با پيل بازى كند * چنان دان كه از بىنيازى كند\r\nتو بىجان شوى ، او بماند دراز * حديثى دراز است ، چندين مناز\r\nتو از آفريدون فزونتر نه‌اى * چو پرويز با تخت و افسر نه‌اى\r\nبه ژرفى نگه كن كه با يزدگرد * چه كرد آن برافراخته هفت گرد\r\n\r\n","description":"","footnote":"","page_name":" 788 ","page_number":788},
  {"content":"\r\n\r\nچون يزدگرد با شادى بر آن تخت شاهى بنشست و كلاه بزرگى را بر سر نهاد ، گفت : در اين روزگار ، من فرزند پاك انوشيروان هستم . پدر بر پدر ، پادشاهى از آن من است و خورشيد و بخش خوشه « 1 »  و ماهى « 2 »  از براى من مىباشد . همهء مهتران را بزرگى مىدهم و كهتران را نمىآزارم . از براى فرزانگىاى كه دارم ، بلندى و رزم و تندى و مردانگى نمىجويم . چرا كه بخت و گنج و تاج و تخت شاهى براى هيچكس نخواهد ماند .\r\nهمى نام جاويد بايد نه كام * بينداز كام و برافراز نام\r\nز نام است تا جاودان زنده مرد * كه مرده بود كالبد زير گرد\r\nبزرگان كه چنين شنيدند ، بر او آفرين بكردند و او را شهريار زمين بخواندند . بدين گونه تا شانزده سال بگذشت ، يزدگرد پيوسته گيتى را با آيين و داد نگاه بداشت و همهء مردم ايران به دو شاد بودند .\r\nتاختن سعد وقّاص به ايران و فرستادن يزدگرد ، رستم را به جنگ او\r\nسرانجام عمر ، سعد وقّاص را با سپاهيانى به جنگ شاه ايران بفرستاد . چون يزدگرد از آن كار آگاه شد ، از هر سو سپاهيانى را گرد آورد . پس به پسر هرمزد - كه نامش رستم و پهلوانى بيدار و خردمند بود - بفرمود تا آن سپاه را براند . رستم مردى ستاره‌شناس و بسيار هوشمند بود كه گوش به گفتار موبدان داشت . رستم پهلوان كه از آن كار آگاه شد ، به پيش آن شاه روشن روان بيآمد و زمين را ببوسيد و او را نماز برد .\r\n\r\n","description":"","footnote":" ( 1 ) - بخش خوشه به پارسى به معناى برج سنبله است .  ( 2 ) برج ماهى . ","page_name":" 789 ","page_number":789},
  {"content":"\r\n\r\nآنگاه زمان درازى در پيش او ببود . شهريار ايران بر او آفرين بسيار بخواند و گفت : اى كه يادگارى از كيان در گيتى هستى و تن پيل و چنگال شير را دارى و نهنگ دمان را نيز به زير مىآورى و چون به هنگام جنگ تيغ به دست گيرى ، ديگر سر سركشان را مىبُرى ، بدان كه شنيده‌ام كه سپاه بيشمارى از تازيان - كه همگى رخسارى به سياهى قار دارند - از براى رزمخواهى به اين سرزمين ما آمده‌اند - اگر چه شاه و گنجى ندارند . سپهدارشان مردى جوياى تخت و كام به نام سعد وقّاص است . اينك اى پهلوان نيكخواه ، درفش بزرگى و گنج و سپاهيان را به تو دادم . پس سپاه را بيآراى و جنگ را بساز و بدان كه هرگز در اين راه نبايد درنگ بدارى . چون از اينجا اين چنين جنگ جويانه برفتى و سپاهيان با يكديگر روياروى شدند ، تو خودت را از اين تازيان نگهدار باش و در هر كارى به سود و زيان بنگر .\r\nرستم كه چنين شنيد ، به دو گفت : من در پيش تو بنده‌اى هستم . بدان كه سر دشمن شاه را از تن جدا مىسازم و جان بدخواه را در بند مىآورم . آنگاه رستم زمين را ببوسيد و بيرون شد . رستم سراسر آن شب را انديشناك بود « 1 »  .\r\nچون خورشيد تابنده روى بنمود و روز فرا رسيد ، رستم كينه‌جوى شتابان بيآمد و همهء گرانمايگان و پهلوانان بيدار را با خود ببرد . بدين گونه تا سى ماه بگذشت ، در قادسى « 2 »  رزم بجستند .\r\n\r\n","description":"","footnote":" ( 1 ) - از قول ابن رفيل به نقل از پدرش روايت كرده‌اند كه كسى كه يزدگرد را به فرستادن رستم فرخزاد به جنگ اعراب واداشت ، غلام جاپان - منجم يزدگرد - بود . وى از مردم فرات بادقلى بود . يزدگرد با ديدن تاختن اعراب ، كسى را به طلب او فرستاد و از او پرسيد : « در بارهء رفتن رستم و جنگ با عربان چه نظرى دارى ؟ آن منجم كه از حقيقت و سرانجام كار آگاه بود ، بيم كرد كه سخن راست را بگويد ، پس به يزدگرد سوم دروغ گفت و باعث رفتن رستم به جنگ اعراب شد . ليك جالب اين كه همين منجّم به يكى از فرمانروايان نواحى به نام گشنسپ‌ماه ( جشنس‌ماه ) نوشت : « كار پارسيان به زوال افتاد و دشمنان بر آنها چيره شوند . ملك گبران برفت و ملك عربان پا گرفت و دينشان تسلط يابد . با آنها پيمان كن و فريب اوضاع را مخور . شتاب كن . شتاب كن ، پيش از آن كه به دست آنها افتى . » و چون نامه به گشنسپ ماه رسيد ، او به همراه يارانش به سوى عربان رفت و از سعد براى خود و خاندان و پيروانش پيمان گرفت . طبرى ، تاريخ طبرى ، ج 5 ، ص 1675 - 1674 .  ( 2 ) - قادسى يا قادسيه ناحيه‌اى نزديك كوفه مىباشد . شهيدى مازندرانى ، راهنماى نقشه جغرافيايى شاهنامه فردوسى ، ماده قادسى . ","page_name":" 790 ","page_number":790},
  {"content":"\r\n\r\nرستم كه شمار آسمان را مىدانست و مردى ستاره‌شناس و با داد و مِهر بود ، پيوسته مىگفت : نبايد اين رزم را بكرد و راه آب شاهان به اين جوى نمىباشد .\r\nسرانجام ستاره‌ياب را بيآورد و اختر را بگرفت . پس چون از آن روز رنج و سختى آگاه شد ، شگفت‌زده گشت و با درد نامه‌اى به سوى برادرش بنوشت و همهء آن سخنان را براى او ياد بكرد . در نامه نخست بر كردگارى آفرين بكرد كه نيك و بد روزگار را از او بديد . آنگاه گفت : همانا مردمى كه گردش آسمان را پژوهش مىكنند ، از آن بدگمان مىگردند . اينك من گناهكارترين كس در اين روزگار هستم چرا كه گرفتار اهريمن مىباشم - من بديدم كه اين خانه از پادشاهى تهى مىشود و ديگر هنگام پيروزى و فرّهى نيست . آفتاب از چرخ چهارم مىنگرد و شتاب كردن در اين جنگ براى ما بد خواهد آورد . گزند ما از ستارهء بهرام و ناهيد است و از كار آسمان نتوان گذشت . تير و كيوان برابر شده‌اند و تير به بخش دو پيكر « 1 »  رفته است . اين چنين است و كارى بزرگ در پيش مىباشد كه دل آدمى از جانش سير مىگردد . همهء سرنوشت را مىبينم و باز هم خاموشى برمىگزينم . [ چون از اين كار آگه شدم ، 
  ] بر ايرانيان به زارى ، گريان گشتم و از براى ساسانيان نيز بريان شدم . دريغ آن سر تاج و تخت و دادگرى ، دريغ آن بزرگى و فرّ و نژاد . چرا كه از اين پس از تازيان بر ما شكست خواهد آمد و ستاره تنها به زيان ما خواهد گشت . چهارسد سال بر اين بگذرد و هيچكس ديگر از اين دودمان در گيتى به شاهى نرسد .\r\nفرستاده‌اى از سوى ايشان به نزد من آمد و در پيش انجمن ، همه گونه سخن برفت . آن فرستاده گفت : زمينهاى از قادسى تا لب رودبار را به شهريار ايران مىبخشيم و از آن سو راهى به شهرى كه بازارگاه هست ، مىگشاييم تا به خريد و فروش بپردازيم . پس چون چنين شود ، ما نيز ديگر از آن پس فزونتر نخواهيم جست . باژ و ساو گران را مىپذيريم و ديهيم دلاوران را نمىجوييم . از شاهنشاه\r\n\r\n","description":"","footnote":" ( 1 ) - بخش دو پيكر به پارسى به معناى برج جوزاء است . ","page_name":" 791 ","page_number":791},
  {"content":"\r\n\r\nايران نيز فرمان مىبريم و اگر بخواهد ، كسانى را هم به گروگان مىفرستيم .\r\nليك من دانم كه اين تنها گفتار ايشان است و كردارشان جز اين خواهد بود و هيچ بجز آن گردش كژّ پرگار روزگار نخواهد شد . پس از اين نيز پيوسته جنگ خواهد بود و سد شير دمان در جنگ كشته خواهند شد . بزرگانى همچون ميروى طبرى و ارمنى - كه با كيش اهريمنى مىجنگند - و كلبوى سورى و مهترانى كه گوپال و گرز گران دارند و با من در اين جنگ هستند ، هيچ به گفتار ايشان نمىنگرند و همواره سر خود را مىافرازند و مىگويند : ايشان كه هستند و از براى چه به ايران و مازندران آمده‌اند ؟ « 1 »  بايد سرزمينمان را با گرز و شمشير از ايشان بگيريم و بكوشيم و با مردانگى خود ، گيتى را بر ايشان تنگ و تار سازيم .\r\nهيچكس راز آسمان را نمىداند كه ديگرگونه گشته و با ما از اين پس بر سر مِهر نيست . پس تو چون اين نامه را بخوانى ، خِرد را دور مساز و به همراه مهتران ، كارها را بساز و بپرداز . همهء خواسته‌ها و پرستندگان و جامه‌ها را گرد كن و به آذرآبادگان - آن جايگاه بزرگان و آزادگان - بتاز . هرچه گلهء اسپ نيز دارى ، به سوى گنجور آتشكدهء آذرگشسپ ببر . هر سپاهى كه از زابلستان و ايران به زينهار خواهى بيآيند ، تو ايشان را نگاه بدار و بپوشان و با آنها مهربان باش . به اين كار روزگار بنگر كه هم از او شادمان هستيم و هم با بيم گاهى فراز مىآورد و گاه نشيب . هر سخنى كه گفتم ، به مادرم بگوى . چرا كه ديگر هرگز روى مرا نخواهد ديد . او را از سوى ما درود و پند بسيار بده تا در گيتى ، نژند نباشد . اگر كسى از من آگهى بدى بيآورَد ، چندان از اين كار اندوهگين مباش . بدان كه هيچكس در اين سراى سپنجى با دست و رنج خود ، گنجى نمىنهد . هميشه به يزدان پرستى بگراى و دل خود را از اين سراى سپنجى تهى ساز . پايان روزگارم نزديك گشت و از اين پس شهريار ايران مرا نخواهد ديد .\r\nليك تو با هر كه از پير و جوان از دودمان ما هست ، در پيش يزدان نيايش كنيد و\r\n\r\n","description":"","footnote":" ( 1 ) - در باب آمدن سپاه اعراب به مازندران كه احتمالاً حسنين ( ع ) نيز با ايشان همراه بوده‌اند ، ر . ك . اعتماد السلطنه ، تاريخ طبرستان ، ص 109 - 107 حواشى مهرآبادى . ","page_name":" 792 ","page_number":792},
  {"content":"\r\n\r\nشبهاى تيره را به ستايش پروردگار بپردازيد . بكوشيد و ببخشيد و بخوريد و هيچ براى فردا مگذاريد . چرا كه من با سپاهيانى در سختى و رنج و اندوه و شوربختى بسر مىبرم و سرانجام از اين كار رهايى نخواهم يافت . خوشا بادِ نوشين ايران زمين .\r\nچون گيتى بر شهريار ايران تنگ گردد ، تو ديگر گنج و تن و جان خود را گرامى مدار . چرا كه از اين دودمان نامدار و ارجمند هيچكس بجز اين شهريار بلند نمانده است . كوشش بكن و هيچ در كار سستى مياور چرا كه هيچ پروردگارى در گيتى بجز او نيست . تنها او يادگار ساسانيان است و بس . و از اين پس هيچكس را از اين دودمان نخواهيد ديد . دريغ اين سر تاج و مِهر و دادگرى كه با دودمان شاهى بر باد خواهد رفت . ولى تو پيروز باش و از تن شاه نگاهدارى كن . اگر به او بد رسد ، تو به پيش او برو و با شمشير خود ، پرخاش جوى را پايمال بساز .\r\nبدان كه چون افراز « 1 »  با تخت برابر شود ، ديگر يك سره نام ابو بكر و عمر خواهد بود . اين رنجهاى دراز تباه مىگردد و شاه ناسزاوارى گردنفرازى خواهد كرد . ديگر نه تخت و تاج ببينى و نه شهر ، تنها تازيان از اختر برخوردار خواهند بود . چون روزگار درازى بگذرد ، ديگر در پيش اين فراز ، نشيب خواهد آمد . گروهى از ايشان جامه‌هاى سياه بپوشند و كلاهى از ديبا بر سر گذارند . ديگر نه تخت و تاج و موزهء زرّين خواهد بود و نه گوهر و افسر و درفش . يكى رنج بَرَد و ديگرى برخوردار شود و هيچكس به دادگرى و بخشش ننگرد . چون شب فرا رسد ، چشم خود را درخشان سازند و كسى را كه نهان گشته ، خروشان كنند . از پيمان و راستى بگردند و كژّى و كاستى گرامى شود . پيادگان ، سواران جنگ جويى گردند كه تنها لاف و گفتگوى بدانند . كشاورزان ، جنگاوران بىهنرى شوند و ديگر نژاد كمتر به بار مىآيد . پيوسته اين از آن و آن از اين بربايد و نفرين را از آفرين باز نشناسند . نهانشان از آشكارشان بدتر گردد و دل شاهشان بسان سنگ خارا شود . پسر بر پدرش بدانديش گردد و پدر\r\n\r\n","description":"","footnote":" ( 1 ) - افراز به پارسى به معناى منبر است . ","page_name":" 793 ","page_number":793},
  {"content":"\r\n\r\nنيز بر پسرش چاره‌گرى كند . بندهء بىهنر به شهريارى رسد و ديگر نژاد و بزرگى به كار نيآيد . در گيتى براى هيچكس راستكارى نمانَد و روان و زبانهايشان پر از ناراستكارى گردد . از ايرانى و ترك و تازى نژادى پديدار آيد كه ديگر نه دهگان باشد و نه ترك و نه تازى . سخنهايشان بسان بازى باشد . همهء گنجهاى خود را به زير دامان نهند و بميرند و كوشش خود را به دشمن دهند . تنها به نام ، دانشمند و پرهيز كار باشند و بكوشند تا از اين راه كسانى را به دام اندازند . اندوه و رنج و شور چنان در همه‌جا پراكنده گردد كه شادى به هنگام بهرام گور بود . ديگر هيچ جشن و رامش و كوشش و كام نباشد و يك سره چاره‌گرى و جادو دام باشد . پدر از براى سيم با پسرش كينه آورَد ، ليك خوراكش كشك و پوشش او گليم باشد . از براى سود خويش ، زيان ديگران را بجويند و كيش را بهانه سازند . بهار از زمستان پيدا نباشد و به هنگام رامش ، نبيذ نيآورند . چون بسيار از اين داستان بگذرد ، ديگر كسى به سوى ايرانيان ننگرد . از براى خواسته ، خون بريزند و روزگار بزرگان كاسته گردد .\r\nاينك دل من پر از خون و رويم زرد و دهانم خشك و لبهايم لاژوردين گشته است . چرا كه از آن هنگام كه من پهلوان گشتم ، بخت ساسانيان اين چنين تيره شد و آسمان اين گونه بىمِهر و دژم گشت و مِهر خود را از ما ببُريد . اكنون اين تير و پيكان من كه از آهن نيز مىگذرد ، بر تنهاى برهنهء ايشان كارگر نمىآيد . همان تيغى كه گردن پيل و شير را نيز در آوردگاه مىزد و سير نمىشد ، اينك پوست را بر اين تازيان نمىبُرد . براستى كه مرا از اين دانشم ، زيانهاى بسيار رسيد . اى كاش اين خِرد را نمىداشتم و مرا انديشهء دانستن نيك و بد نبود . ليك اين بزرگانى كه در قادسى به همراه من مىباشند ، تند هستند و دشمن تازيان مىباشند . با خود چنين گمان مىكنند كه از خون دشمن ، زمين همچون رود جيحون خواهد گشت . هيچكس از راز آسمان آگاه نيست و نمىدانند كه اين رنج ، كوتاه نمىباشد . چون روزگار دودمان به پايان رسد ، ديگر از رنج و كارزار ، چه سودى خواهد رسيد ؟ اى برادر ، تنت آباد و دل شاه ايران نيز به تو شاد بادا . چرا كه اين قادسى ، گورگاه من است و جوشنم برايم\r\n\r\n","description":"","footnote":"","page_name":" 794 ","page_number":794},
  {"content":"\r\n\r\nهمچون نساجامه مىباشد و كلاهى از خون بر سرم خواهد آمد . راز سپهر بلند اين چنين است . ليك تو دلت را به درد برادر مبند . چشم از شاه گيتى برمدار و تن خود را در كارزار ، برخى بساز . همانا كه چون آسمان دشمنى كند ، اين روز اهريمنى ، زود فرا خواهد رسيد .\r\nآنگاه چون رستم اين نامه را مُهر كرد ، گفت : آفرين بر آن كسى كه اين نامه را به نزد برادرم ببَرد و بجز اين هرچه سزاوار است ، به او بگويد « 1 »  .\r\nنامهء رستم به سعد وقّاص\r\nآنگاه رستم فرستاده‌اى را همچون آذرخش و تندر ، تازان به نزديك سعد فرستاد .\r\nنويسنده نامه‌اى را بر روى پرند سپيد و به تابندگى خورشيد بنوشت . سر آغاز نامه چنين بود : از پسر هرمزدشاه ، رستم گيهان پهلوان و نيكخواه به سوى سعد وقّاص جويندهء جنگ كه گيتى را بر خود تاريك و تنگ ساخته است . سپس در آن نامه گفت :\r\nبدان كه از يزدان گيهاندار پاك نبايد كه بىترس و باك باشيم . چرا كه آسمان از او برپاست و همهء پادشاهيش داد و مِهر است . و آفرين يزدان بر شهريار ايران باد ، كه زيبندهء تاج و تخت و نگين است و فرّ شاهنشاهى و بزرگى و پيروزى از او درخشان مىباشد . آن دارندهء شمشير و تاج بلند كه با فرّ خود ، اهريمن را در بند كرده است .\r\nهمانا كه اين كار ناپسنديده و اين رنج و كارزار ، بيهوده به پيش آمد . اينك به من بازگوى كه شاه تو كيست ؟ و تو كيستى و آيين و راه تو چه مىباشد ؟ سپهبد و سپاه ،\r\n\r\n","description":"","footnote":" ( 1 ) - طبرى ، تاريخ طبرى ، ج 5 ، ص 1674 . نيز ابن رفيل به نقل از پدرش روايت كرده است كه رستم فرخزاد در ناحيهء دير الاعور به خواب ديد كه فرشته‌اى به اردوى پارسيان آمد و همهء سلاحهاى آنها را مُهر زد . سپس چون رستم در نجف فرود آمد ، خوابش تجديد شد و همان فرشته را به خواب ديد كه پيامبر ( ص ) و عمر با وى بودند . فرشته سلاح پارسيان را بگرفت و مُهر زد و به پيامبر ( ص ) داد و ايشان نيز همه را به عمر دادند . طبرى ، همان ، ج 5 ، ص 1687 1679 - 1678 . نيز همان ، ص 1673 ثعالبى ، تاريخ غررالسير ، ص 413 . ","page_name":" 795 ","page_number":795},
  {"content":"\r\n\r\nهمگى برهنه‌اند . پس به نزد چه كسى دستگاه مىجويى ؟ سيرى و گرسنگى تو تنها به نانى است و تو را نه پيل و تخت است و نه بار و بنه . براى تو تنها همين بس كه در ايران زنده بمانى چرا كه تاج و نگين از براى كسى ديگر است كه با پيل و گنج و فرّ و تخت مىباشد و پدر بر پدرش ، همگى شاهانى نامبردار بوده‌اند . ماه نيز بر آسمان ، چهره‌اى چون او ندارد و هيچ شاهى به بالاى او بر روى زمين نيست . هر گاه كه در بزم ، خندان و گشاده‌لب و سيم دندان شود ، بهاى سر تازيان را مىبخشد . چرا كه از اين كار بر گنج او هيچ زيانى نخواهد آمد . دوازده هزار سگ و يوز و بازشكارى دارد كه همگى با زنگ زرّين و گوشواره هستند . همهء مردمان دشت نيزه‌وران سراسر سال را از كران تا كران خوراك نمىيابند چرا كه همهء يوزها و سگهاى شكارى او در آن دشت مىدوند و نخچير مىگيرند . اينك در چشمان شمايان هيچ شرمى نيست و از راه خِرد ، هيچ مِهر و آزرمى نداريد . تو را با چنان چهره و زاد و مِهر و خوى ، آرزوى تاج و تخت آمده است ؟ بدان كه اگر گيتى را به اندازه بجويى ، سخنى به گزافه نخواهى گفت . اكنون مرد سخنگوى كارآزموده و پهلوان و دانايى را به پيش ما بفرست تا به ما بگويد كه راه تو چيست و چه كسى راهنماى تو به اين تخت كيانى مىباشد ؟ آنگاه من نيز سوارى را از براى اين به نزد شاه ايران مىفرستم و هرچه بگويى كه بخواهم ، از شاه خواهم خواست . پس تو جنگ با چنان پادشاهى را مجوى كه نبيرهء انوشيروان شاه است و هر پيرى با دادگرى او جوان مىگردد . پدر بر پدرش شاه بوده‌اند و خودش نيز شهريارى است كه روزگار ، هيچكس را به مانند او به ياد ندارد . پس گيتى را پر از نفرين خود مساز و به آيين و كيش ، بدگمان مشو . زيرا كسى كه فرهنگ و داد هم داشته باشد ، باز چون نژاده نباشد ، تخت كيانى را نخواهد جست . به اين نامهء پند آميز من بنگر و چشم و گوش خِرد را در بند مياور .\r\nآنگاه چون آن نامه مُهر شد ، رستم آن را به پيروز شاپور فرّخ‌نژاد بداد . پيروز شاپور پهلوان نيز به همراه بزرگان روشن روان ايرانى - كه همگى فرو رفته در جوشن و سيم و زر و سپرها و كمرهاى زرّين بودند - به پيش سعد وقّاص رفت .\r\n\r\n","description":"","footnote":"","page_name":" 796 ","page_number":796},
  {"content":"\r\n\r\nپاسخ نامهء رستم از سعد وقّاص\r\nچون سعد - آن مرد گرانمايه - از آمدن ايشان آگه شد ، شتابان همچون گَرد به همراه سپاهى به پيشواز ايشان برفت و بىدرنگ او را از اسپ فرود آورد و ازو در بارهء سپاه و پهلوان و شاه و دستور و سالار بيدار و كشور ايران بپرسيد . سپس بالاپوشى را به زير پيروز بيافكند و به دو گفت : بدان كه ما با نيزه و تيغ يار هستيم . مردان راستين از ديبا و زر و سيم و خواب و خوراك سخن نگويند . آنگاه سعد سخنان او را بشنيد و نامه را بخواند و بسيار ستايش بكرد .\r\nسپس در پاسخ رستم نامه‌اى به تازى بنوشت و در آن خوب و زشت را پديدار ساخت . در نامه از جن ّ و آدمى و گفتار پيامبر هاشمى [ ص 
  ] و يكتا پرستى و قرآن و نويد و بيم و آيينهاى نوين و نيز از كَتران « 1 »  و آتش و زمهرير [ دوزخ 
  ] و از بهشت و جوى مِى و شير و كافور و مشك و آب روشن و پاك و درخت بهشت و مِى و انگبين سخن راند . آنگاه گفت : اگر شاه ايران اين كيش راست را بپذيرد ، هر دو گيتى با شاهى و شادى از آن او خواهد بود . تاج و گوشوار بيابد و همواره با رنگ و بوى و نگار باشد . محمد [ ص 
  ] وَرَّفان « 2 »  گناهش خواهد بود و تنش چون گلاب پاك خواهد شد . پس در كارى كه از براى آن پاداش بهشت را بيابى ، نبايد در باغ رنج و سختى ، كينه بكاشت . بدان كه تن يزدگرد و اين گيتى فراخ و چنين باغ و ايوان و ميدان و كاخها و تخت و تاج و گنج و جشن و سور ، به خرمى ديدن يك موى زيبا چشمى بهشتى نيستند . چشمان تو از براى تاج و گنج اين چنين در سراى سپنجى خيره گشته است . به اين تخت پيلسته و يوز و باز و بخت و تاج بسيار بىترس شده‌اى . ليك همهء\r\n\r\n","description":"","footnote":" ( 1 ) - كَتران همان قطران است . مايعى سياه رنگ با بوى تند و نامطبوع است . زنجانى ، فرهنگ جامع شاهنامه ، ماده قطران .  ( 2 ) - وَرَّفان به پارسى به معناى شفيع است . ","page_name":" 797 ","page_number":797},
  {"content":"\r\n\r\nگيتى در برابر آب سرد و گوارا [ يى از بهشت 
  ] نمىارزد . پس تو چرا دل خود را از براى آن پر از درد مى دارى ؟ آنگاه سعد مهر عرب را بر روى آن كاغذ نهاد و بر محمد [ ص 
  ] نيز درود بفرستاد .\r\nسپس مغيره شعبه از ميان پهلوانان ايشان برفت تا به پيش رستم پهلوان بيابد .\r\nپس يكى از نامداران ايرانى به پيش رستم - پهلوان سپاه - بيامد و به دو گفت : بدان كه فرستاده‌اى پير و سست و ناتندرست و بىاسپ و جنگ افزار بيامده كه تيغ باريكى بر گردن آويخته و پيراهنش پاره است . چون رستم اين سخن را بشنيد ، سراپرده‌اى از ديبا برافراشت و زيراندازهايى از زربافت چينى بيافكندند و سپاهى همچون مور و ملخ بيامد . آنگاه تخت زرينى بنهادند و رستم - آن پهلوان سپاه - بر روى آن بنشست . شست مرد از سواران ايرانى و شيران روز نبرد با جامه‌هاى بنفش زربافت بر تن و موزه‌هاى زرين به پا و با گردنبند و گوشواره نيز بيامدند و در سرا پردهء شاهوار و آراسته بايستادند چون شعبه به دهليز سراپرده رسيد ، بر روى آن زيراندازها پاى ننهاد و آهسته آهسته همچنان كه شمشير خود را بسان دستوارى كرده بود ، برفت و بر روى خاك بنشست . هيچكس را نديد و به سوى پهلوانان سپاه هم نگاه نكرد .\r\nرستم كه چنين ديد ، به دو گفت : جانت را شاد و روان و تنت را با دانش ، آباد بدار .\r\nشعبه « 1 »  به رستم گفت : اى نيكنام ، اگر پذيرندهء كيش هستى ، پس بر تو درود . رستم از گفتار او بر خود بپيچيد و ابروهايش پر از اخم و رويش زرد گشت . آنگاه نامه را از او بگرفت و به خواننده داد و مرد خواننده سخنان آن نامه را براى او ياد كرد . پس رستم به شعبه گفت : به سعد بگوى : همانا كه تو نه شهريار هستى و نه ديهيم جوى مىباشى . تنها چون بخت تيرهء مرا بديدى ، دلت آرزوى تخت مرا كرد . ليك بدان كه سخن در نزد دانايان ، خوار نمىباشد و تو را به اين كار ، راه نباشد . اگر سعد ، تاج\r\n\r\n","description":"","footnote":" ( 1 ) - در اينجا مغيره پسر شعبه بوده است . ","page_name":" 798 ","page_number":798},
  {"content":"\r\n\r\nشاهان را داشت ، رزم و بزم با وى براى من آسان بود . ولى چون اين بدى از اختر بىمِهر است ، ديگر چه گويم ؟ چرا كه امروز ، روز رنج و سختى است . بدان كه اگر محمّد [ ص 
  ] پيش رو من گردد و كيش كهن را رها سازم و اين كيش نو را بپذيرم ، باز هم كار اين روزگار گوژپشت ، كژّ خواهد بود و با ما درشتى خواهد كرد . اكنون تو با اين خرّمى باز گرد . چرا كه در روز نبرد ، جايى براى سخن گفتن نيست . به سعد بگوى كه :\r\nدر جنگ ، مردن با نام آورى بهتر از زنده بودنى است كه دشمن به آن شادكام باشد .\r\nآنگاه شعبه كه اين سخنان را بشنيد ، همچون باد از آنجا بازگشت « 1 »  .\r\n\r\n","description":"","footnote":" ( 1 ) - بايد در نظر داشت كه گفتگوهاى ميان رستم فرّخزاد و فرستادگان سعد به صورتهاى مختلفى ضبط شده است . دينورى در بارهء اين ملاقات رستم با مغيرة بن شعبه مىنويسد : رستم به مغيره گفت : « خداوند پادشاهى ما را بزرگ قرار داد و ما را بر امتها پيروزى داد و همهء اقليمها را به تواضع براى ما واداشت و مردم زمين را براى ما خوار و زبون فرمود و بر روى زمين ، هيچ ملتى در نظر ما پست‌تر از شما [ اعراب 
  ] نبوده است كه شما گروهى اندك و خوار و داراى سرزمين خشك و زندگى سخت و دشواريد . چه چيزى شما را واداشته است كه به سرزمين ما هجوم آوريد ؟ اگر اين به سبب قحطى و خشكسالى است كه شما را فرو گرفته است ، ما براى شما گشايش فراهم مىآوريم و نسبت به شما بخشش مىكنيم . و به شهرهاى خود بر گرديد . مغيره به او گفت : آنچه در بارهء بزرگى پادشاهى و راحتى زندگى و پيروزى بر ملتها و بلندى مرتبهء خودتان گفتى ، ما همه را مىدانيم و اكنون از حال خود ، تو را آگاه مىكنم . خداوند متعال كه سپاس خاص اوست ، ما را در سرزمينهاى دور افتاده و با آبى اندك و زندگى دشوار قرار داد . زورمندان ما ناتوانان را مىخوردند و ما پيوند خويشاوندى را قطع مىكرديم و از بيم تنگ دستى ، فرزندان خود را مىكشتيم . و بتها را پرستش مىكرديم . و در همين حال ، خداوند متعال پيامبرى از شريفتر و پاك تر خاندان ما ميان ما برانگيخت و به او فرمان داد تا مردم را به گواهى دادن به اين كه پروردگارى جز خداى يگانه نيست ، فرا خواند . و ما به دستورهاى كتابى كه براى ما نازل فرموده است ، عمل كنيم . ما به او ايمان آورديم و او را تصديق كرديم . و به ما فرمان داده است تا مردم را به آنچه خداوند فرمان داده است ، دعوت كنيم . هر كس بپذيرد ، با ما در سود و زيان برابر است و هر كس نپذيرد ، از او مىخواهيم جزيه بپردازد . و هر آن كس از پرداخت جزيه خوددارى كند ، با او پيكار مىكنيم . و من هم تو را با همين شرايط دعوت مىكنم و اگر نپذيرى شمشير در ميان خواهد بود . مغيره در اين هنگام با دست خود به دستهء شمشيرش اشاره كرد . رستم چون اين سخنان را شنيد ، آنچه را كه با آن روياروى شده بود ، بزرگ دانست و در عين حال از مغيره خشمگين شد و گفت : سوگند به خورشيد كه فردا هنوز آفتاب بر نيامده ، همه شما را خواهم كشت . » الأخبار الطوال ، ص 154 - 153 . نيز ر . ك . طبرى ، تاريخ طبرى ، ج 5 ، ص 1704 - 1689 ثعالبى ، تاريخ غررالسير ، ص 412 تجارب الامم فى أخبار ملوك العرب و العجم ، ص 376 - 373 . ","page_name":" 799 ","page_number":799},
  {"content":"\r\n\r\nرزم رستم با سعد وقّاص وكشته شدن رستم\r\nچون شعبه از نزديك رستم بازگشت ، رستم بفرمود تا سپاهيان آماده گردند . پس ناى بزدند و از هر سو به جاى خود بيآمدند . ابرى برآمد و چنان خروشى برخاست كه گوشها را كر ساخت .\r\nاز سوى ديگر ، چون شعبه با آن سخنان رستم كه بسان تندر درّنده بود ، به نزديك سعد بيآمد ، سعد دلير به سپاهيان بفرمود تا همچون شير ، رزم را بيآرايند . بدين سان آن دو سپاه با گامهايى فشرده با يكديگر درآويختند . سرنيزه‌هاى الماس در آن گَرد تيره بسان ستاره بر آسمان لاژوردين بود . پيوسته نيزه بر كلاهخودهاى آبدار مىخورد . سه روز در آن جايگاه جنگ بود و راه آب بر ايرانيان تنگ بود . ايرانيان زره گران بر تن داشتند و همآوردانشان نيزه‌ور بودند . سرانجام از تشنگى دست پهلوانان و نيز آن اسپان گرانمايه از كارزار فرو ماند . لب رستم از تشنگى چاك شد و دهانش خشك و زبان گويايش چاك چاك گشت . چنان روزگار نبردشان تنگ شد كه اسپان و مردان ، گِل تر مىخوردند . چون رستم به آن جنگ بنگريست و همهء نامداران را كشته ديد ، رستم از اينسوى و سعد از آن سوى بسان تندر خروشى برآوردند و هر دو از دل سپاه بيرون شدند و آوردگاه را به كنارى كشانيدند . چون هر دو از سپاه به كنارى آمدند ، به زير يك سراشيبى برفتند و آن دو سالار با دلهايى كينه‌خواه در آوردگاه بتاختند . خروشى بسان تندر از رستم برآمد و تيغى بر سر اسپ سعد بزد . چون اسپ نبرد سعد بر زمين افتاد ، سعد پرخاشخر از آن جدا گشت . پس رستم تيغ تيزى بيرون كشيد تا رستاخيزى به او بنمايد . مىخواست تا سر از تنش جدا سازد . ليك از آن همه گَرد سياه يكديگر را نديدند . پس از پشت آن زين پلنگ فرود آمد و پالهنگ بر\r\n\r\n","description":"","footnote":"","page_name":" 800 ","page_number":800},
  {"content":"\r\n\r\nكمر بزد . ولى در همان هنگام چشم رستم از گَرد پوشيده گشت و سعد در آن دشت نبرد بدويد و چنان تيغى بر كلاهخود او بزد كه خون از سرش به رخسارش دويد .\r\nچون چشم رستم از خون ، تيره شد ، سعد تازى بر او چيره گشته و تيغ ديگرى بر سر و گردن رستم بزد و تن جنگيش را بر خاك بيافكند .\r\nهر دو سپاه از اين كار آگاه نبودند و هيچكس را به سوى رستم پهلوان راه نبود .\r\nپس به جستجوى او برآمدند و تا پيش آوردگاه برفتند . ناگهان از دور رستم را بديدند كه پر از خون و خاك است و سراپايش با شمشير ، چاك گشته است « 1 »  .\r\nايرانيان كه چنين ديدند ، بگريختند و ناموران بسيارى نيز در آن ميان كشته شدند . چه بسيار كسانى كه از تشنگى بر روى زين بمردند . ديگر روزگار شاهان بسر آمد . همه‌جا بر دشت و راه پر از كشتگان سپاه ايران بود . سرانجام آن سپاه ايران شب و روز در راه بتاختند و به نزد يزدگرد شاه - كه در آن هنگام در بغداد بود - بيآمدند .\r\nسگالش يزدگرد با ايرانيان و رفتن سوى خراسان\r\nپس فرخزاد « 2 »  هرمزد با چشمانى پر از اشك و خشماگين از اروند رود به كرخ « 3 »  آمد و چنان بتاخت كه هيچ پهلوانى را از آن نيزه‌داران بر جاى نگذاشت . يكايك از بغداد بيرون شدند و از براى رزم جستن به دشت برفتند . ليك چون گَرد نبرد در آن ميانه برخاست ، بر ايرانيان شكست آمد . پس فرخزاد پر از گَرد و با آن جنگ افزار به\r\n\r\n","description":"","footnote":" ( 1 ) - طبرى ، تاريخ طبرى ، ج 5 ، ص 1752 .  ( 2 ) - نام وى در اصل خرّه‌زاد و برادر رستم فرخزاد بوده است . بايد توجه داشت كه هرمزد پدر ايشان بوده است كه پيشتر چنان كه ديده شد ، در زمان آزرميدخت كشته شد . ر . ك . مهرآبادى ، خاندانهاى حكومتگر ايران باستان ، ص 219 - 218 .  ( 3 ) جايى در نزديكى بغداد . ","page_name":" 801 ","page_number":801},
  {"content":"\r\n\r\nنزد شاه بازگشت و با ديدگانى پر از خون و دلى پر گداز در پيش او فرود آمد و او را نماز برد و گفت : تا به كِى اين چنين مىگريى كه تخت كيان را مىشويى ؟ هيچكس از نژاد كيان بجز تو نمانده كه شايستهء نشستن بر تخت شاهى باشد . تو نيز يك تن هستى و دشمنانت سد هزار مىباشند . پس چگونه در ميان گيتى كارزار مىكنى ؟ اينك به سوى بيشهء نارون برو تا در آنجا همهء مردمان بر تو انجمن گردند . سپس از آنجا همچون فريدون برو . چرا كه تو جوان هستى و مىتوانى كارهاى نويى بكنى .\r\nبدين سان فرخزاد اين سخنان را بگفت و يزدگرد سپهبد نيز بشنيد . پس انديشهء تازه‌اى پديد آمد . شاهنشاه با فرّ ايران بيآمد و بر تخت بنشست و آن كلاه كيانى را بر سر نهاد . آنگاه انجمنى از خردمندان و بزرگان و موبدان بيدار دل بكرد و به ايشان گفت : آيا اين كار را چگونه مىبينيد و از گاه باستان در اين باره چه در ياد داريد ؟ اينك فرخزاد به من مىگويد كه : با آن انجمن به بيشهء نارون برو چرا كه همگان در آمل و سارى بندگان و پرستندگان تو مىباشند . آنگاه چون سپاهيانت فراوان شدند ، بازگرد و در آن هنگام ديگر مىتوانى با آن مردمان بجنگى . سپس شاه به سپاهيان گفت : اى سران برگزيدهء سپاه ، آيا شمايان نيز گفتار او را مىپسنديد ؟ ايشان كه چنين شنيدند ، همگى به آواى بلند گفتند : چاره همين است . ليك شاهنشاه گفت : اين كارى سزاوار نيست و من انديشه‌اى ديگر در دل دارم . اگر من با بودن اين بزرگان ايران و اين همه سپاهى و سرزمين آباد و تخت و تاج ، سر خود گيرم و بر جاى نمانم ، اين كار ، بزرگى و مردانگى و خردمندى نباشد . براى من جنگ با دشمن بهتر از ننگ است . همانا كه پلنگ بر اين كار داستان زده است كه : چون تو را روزگار سخت پيش آيد ، با خيره‌سرى پشت به دشمن منماى . همچنان كه كهتر بايد به فرمان شاه ، نيك و بد كارها را نگاه بدارد ، شاه نيز نبايد كهتر را در رنج بگذارد و خودش به سوى گنج برود .\r\nبزرگان كه چنين شنيدند ، بر او آفرين بخواندند و گفتند : همانا كه اين آيين شاهان كيش است . اكنون ببين كه آيا چه فرمانى مىدهى و چه مىخواهى و بر ما چه\r\n\r\n","description":"","footnote":"","page_name":" 802 ","page_number":802},
  {"content":"\r\n\r\nپيمانى مىنهى ؟ پس شاه به آن بزرگان گفت : بدانيد كه از اين انديشه ، دل تباه خواهد شد . پس همان بهتر كه به سوى خراسان برويم و چندى از پيكار دشمن بيآساييم .\r\nچرا كه مرا در آن سو سپاهيان پهلوان و دلاور فراوانى هست . بزرگان و تركان و خاقان چنين نيز بيآيند و بر ما آفرين كنند . بر آن دوستى با ايشان نيز بيافزايم و دختر فغفور را به همسرى خود درآورم « 1 »  .\r\nآنگاه سپاهى گران از بزرگان و جنگاوران توران به يارى من بيآيند . ماهوى « 2 »  نيز كه با سپاه و پيل و همه گونه چيز است ، مردى كنارنگ « 3 »  مىباشد كه در آنجاست . او پيش كار شبانان ما است و برآوردهء دشتبانان ما مىباشد . ليك من از آن رو كه مردى گوينده و رزمجوى بود ، پايگاهش را بركشيدم .\r\nپس چون آن مرد بىارزش را ارزش و كنارنگى و پيل و سپاهى و سرزمين بداديم ، اگر چه او خودش پست است ، ليك برآوردهء بارگاه من مىباشد . من در اين باره داستانى از موبد شنيده‌ام كه از گفتهء باستان بخواند . او گفت : از كسى كه با او بد كرده‌اى و او را بيهوده بيآزرده‌اى ، بپرهيز و به كسى اميدوار باش كه سرش را با مهربانى از نيستى به آسمان برآورده‌اى . اينك چون من به هيچ روى ماهوى را نيآزرده‌ام ، او نيز از دشمن ما كينه خواهد خواست .\r\nدر همان هنگام فرخزاد كه چنين شنيد ، هر دو دست را بر هم زد و گفت : اى شاه يزدان پرست ، به بدنژادان بسيار بىترس مشو . چرا كه سخن نويى در اين باره است كه مىگويد : هر چند كه بخواهى نژاد را بپوشانى ، چون پروردگار كسى را آن چنان بيآفريده ، تو بر بند يزدان ، كليدى نخواهى يافت . و بدان كه از نژاد و رنگ اسپان نيز مىپرسند . پس تو را بجز بزرگى و شادى مباد . ليك شاه به دو گفت : اى شير ژيان ، من\r\n\r\n","description":"","footnote":" ( 1 ) - گويند يزدگرد سوم كه آمدن اعراب را بدانگونه ديد ، برخى از كسان و گنجينه‌هايش را به نزد فغفور چين بفرستاد . ثعالبى ، تاريخ غررالسير ، ص 411 . نيز روايت كرده‌اند كه وى تاج بزرگ انوشيروان را با جواهرات بسيار به وديعت به چين فرستاد . ليك با كشته شدن يزدگرد ، آن تاج در چين ماند و تاج شاهان چين شد . ابن بلخى ، فارسنامه ، ص 112 - 111 .  ( 2 ) - ر . ك . مهرآبادى ، خاندانهاى حكومتگر ايران باستان ، ص 160 - 156 .  ( 3 ) - مرزبان . ","page_name":" 803 ","page_number":803},
  {"content":"\r\n\r\nاز اين آزمايش زيانى نخواهم ديد .\r\nآن شب بگذشت و بامداد فردا آن گرانمايگان روانه گشتند . شاه ايران همهء رنجها را بر تنش آسان گرفت و از بغداد به راه خراسان برفت . همهء بزرگان ايران نيز پر از درد با آن شاه آزاد مرد برفتند و بر او آفرين بخواندند و گفتند : زمان و زمين بىتو مبادا . از براى اندوه و آن رفتن شهريار ايران ، خروشى به زارى از سپاهيان برخاست .\r\nهمهء دهگانان و كسانى كه از دودمان و نژاد بزرگان بودند ، خروشان و با ديدگانى اشكبار بسان جويبار به پيش شهريار ايران بيآمدند و گفتند : آيا بىروى شاه ، چگونه دل ما از اين سرزمين و آرامشگاه شاد خواهد بود ؟ ما نيز همهء اين سرزمين آباد و فرزند و گنج خود را مىگذاريم و با تو روان مىشويم و رنج را برمىگزينيم . روزگار را بىتخت تو نمىخواهيم . هرگز مباد كه بخت تو اين چنين پيچان شود . همه با تو مىآييم تا ببينيم كه روزگار به هنگام كارزار چه بازىاى خواهد كرد . سپس همهء ايرانيان چرب زبان روى خود را بر روى خاك سياه نهادند و گفتند : ما گيتى را در پناه تو داشتيم . ليك اكنون با داغ دل از ايران به سوى توران زمين و نزد خاقان مىرويم .\r\nشاهنشاه ايران كه چنين شنيد ، بگريست و با درد به آن نامداران گفت : همگى يزدان را نيايش كنيد و بر ستايش او بيافزاييد تا شايد بار ديگر شمايان را ببينم و نيروى تازيان كاسته شود . همهء شما پرورندگان من هستيد و يادگارى از پدر من مىباشيد . نمىخواهم كه به شما هيچ گزندى برسد . پس با من در اين بدى ، يار نباشيد . تا ببينيم كه روزگار از اين پس با چه كسى بر سر مِهر خواهد بود . ليك شمايان خود را با گردش روزگار ، سازگار گردانيد ، چرا كه از گردش و خواست آن نتوان گذشت . سپس شاه به بازرگانان چينى گفت : اكنون ديگر چندى در ايران زمين نباشيد زيرا از تازيان به اين سود جستن شما زيان خواهد رسيد . ايشان نيز با درد و جوش و اندوه و ناله و خروش از پيش او بازگشتند .\r\nبدين سان فرخزاد سپاهيان را براند و كارآزمودگان را از ايران بخواند . شاه نيز با ناله و درد روان شد . چون ايستگاه به ايستگاه بيآمدند و به رى رسيدند ، چندى با\r\n\r\n","description":"","footnote":"","page_name":" 804 ","page_number":804},
  {"content":"\r\n\r\nساز و مِى بيآسودند . سپس همچون باد از رى به سوى گرگان بيآمدند . شاه نيز گاهى شاد و گاه ، ناشاد بود . آنگاه از گرگان با رخسارى پر از چين و دلى نادرست به سوى راه بُست بيآمد .\r\nنامهء يزدگرد به ماهوى سورى و به مرزبانان خراسان\r\nچون شاه آهنگ رفتن به مرو كرد ، با درد و خشم و دلى پر از آرزو و چشمى پر از اشك ، نامه‌اى به ماهوى سورى - كنارنگ مرو - بفرستاد . پس دبير كارآزموده را پيش خود بخواند و دل آكنده‌اش را برافشاند . نخست بر كردگار و خداوند دانا و پروردگار آفرين بكرد ، آن خداوند بهرام و خورشيد گردنده ، خداوند پيل و مور . همو كه چون بخواهد ، چيز را از ناچيز مىآفريند و به هيچ آموزگارى نياز ندارد . سپس يزدگرد بگفت كه چه بر سرش آمد و رنگ و بوى از آن پادشاهى برفت و رستم نيز در جنگ بدست كسى به نام سعد وقّاص كه نه بوم و زادى دارد و نه دانش و كام ، كشته شد و گيتى از اندوه بر شاه تنگ گشت . آنگاه گفت : اكنون سپاهيان ايشان تا دروازهء تيسفون بيآمده‌اند . پس تو با سپاهيانت آهنگ رزم كن و ايشان را بر اين كار با خود همراه ساز .\r\nاى پاك زاد ، من نيز اينك از پس اين نامه ، همچون باد به نزد تو مىآيم .\r\nسپس شاه ايران فرستادهء بينا دل و سگالشگر ديگرى از آن انجمن برگزيد و با دلى پر از خون و رويى به زردى سندروس نامه‌اى به سوى توس بنوشت . نخست بر يزدان دادگرى آفرين بكرد كه نيرو و بخت و هنر را از او بديد . آن خداوند پيروزى و فرّهى و ديهيم شاهنشاهى . همو كه از پِى پشّه گرفته تا پَر دالمن پرّان و پيل خشكى و نهنگ دريا از فرمان و پيمان او نمىگذرند و بىخواست او دَم نمىزنند . آنگاه گفت :\r\nاز شاه گيتى ، يزدگرد بزرگ و شاه سترگى كه پدرش نامور بوده است ، سپهدار ايران ،\r\n\r\n","description":"","footnote":"","page_name":" 805 ","page_number":805},
  {"content":"\r\n\r\nپيروزگر و نگاهبان و جنبدهء بوم و بر ، از دودمان بزرگان يزدان شناس و تاج داران سپاسگزار اختر - كه روى زمين از ايشان آباد شد - ، آن فروزندهء تاج و تخت و نگين به سوى مرزبانان توانگر و با فرّ و برز و داد و راه شميران و رويين دژ و راده‌كوه و كلات و ديگران . پروردگار نگاهبان ما باد و شمايان نيز از بد روزگار ، بىگزند باشيد . همانا آن گردنكشان شنيده‌اند و آوازهء اين كار در گيتى پيچيده است كه دل ما بر جنگ جويان و مردان و نژادگان پر از آزرم و مِهر و داد است . بويژه بر نژاد شما كه رنجتان در نزد شاهان از گنج افزونتر است . در آن هنگام كه بهرام چوبينه پديد آمد و از فرمان و تاج شاه سر پيچيد ، سر شمايان را نيز از آن شهرهاى فراخ و باغ و ميدان و كاخ بپيچيد و شما بر آن مرغزار بىنشان و كوه بلند از بيم گزند او خانه‌هايى براى خود بساختيد .\r\nاينك اگر كردگار به من نيرو دهد و روزگار به كام دل ما شود ، من پاداش شمايان را بسيار مىدهم و از براى پيش دستى ، شما را ستايش خواهم كرد . همانا كه به شمايان آگهى رسيده است كه از اختر چه بر سر ما آمد . از اين اهريمن چهرگان مارخوارى كه از دانايى و شرم هيچ بهره‌اى ندارند ، نه گنج و تخت خواهد ماند و نه نام و نژاد . گيتى را بر باد خواهند داد . چه بسيار گنج و گوهرهايى كه پراكنده شد و چه فراوان سرها كه بر خاك آمد . پرگار آسمان اين چنين گشت كه از اين زاغساران بىآب و رنگ كه نه هوش و دانش دارند و نه نام و ننگ ، به اين پادشاهى گزند برسد . انوشيروان نيز اين را در خواب ديده بود كه رنگ و تاب از اين پادشاهى پراكنده خواهد شد . او در خواب ديد كه سد هزار تن از تازيان با شترانى مست و ماهار گسسته از اروند رود بگذشتند و دود تيره‌اى به چرخ كيوان برخاست . ديگر در ايران و بابل هيچ كشتزارى بر جاى نمانْد . آتش آتشكده نيز خاموش گشت و نوروز و جشن سده تيره شد . كنگره‌اى از ايوان شاه گيتى به ميدان او افتاد . اكنون پاسخ آن خواب پديدار گشت و بخت از ما دور خواهد شد . از اين پس هر كسى كه ارجمند بوده ، خوار مىگردد و بخت فرومايگان ، بلند مىشود . بدى در گيتى پراكنده مىگردد و گزند ، آشكار و خوبى ، نهان مىشود . در هر كشورى ستمكار و پتيارهء زشتى پديد مىآيد .\r\n\r\n","description":"","footnote":"","page_name":" 806 ","page_number":806},
  {"content":"\r\n\r\nاينك نشان آن شب تيره پديدار شد و اين روشنايى از ميان خواهد رفت . اكنون ما به دستورى رهنماى و پهلوانان پاكيزه انديش ، روى به سوى خراسان نهاديم تا به پيش آن مرزبانان پرخاش جوى بيآييم و ببينيم كه گردش روزگار به اين خواست نااستوار چه خواهد گفت . پيلان و كوس را نيز از براى كنارنگ توس به اينسو كشانيديم . در اين هنگام فرخزاد كه با ما از يك پوست و دوست ما مىباشد در التونيه ، رزمجويانه به سوى جنگ با دشمن روى نهاده است . كشمگان - پسر آن نيكخواه - نيز اكنون به پيش ما در اين رزمگاه بيآمد و هرچه از شايستگى و بندگى و بايستگى مىبايست بگويد ، بگفت . آن دلگسل همه چيز را به ما بگفت . چنين سپاه نيرومندى كه با ما هست ، شايسته نيست در دژهاى تنگ بنشينند . پس بايد دژ گنبدين كوه تا خربنه و نيز دژ لاژوردين از براى بنهء سپاه باشد . با پهلوانان در اين باره به سگالش نشستيم و همه گونه گفتيم و انديشيديم و سرانجام يك سره بر اين نهاديم كه از تاج و تخت و مُهر و نگين و جامه‌هاى روم و كشمير و چين و هر چيز پر مايه‌اى كه از روم و طايف بدست مىآيد و زرّينه و پارچه‌ها و هرچه كه آن را بشود كشيد و خوردنيها و هر گونه سازى كه در روز نياز به كار ما خواهد آمد و چهل هزار گاو گردونه‌كش برنج بيآورند ، كه آن به كار ما مىآيد . سپس دوازده هزار خروار گندمهاى درون خوشه بار كنند و بيآورند . يك موبد كاردان نيز ارزن و پسته و ناردان ، از هر يك بر دو هزار شتر بختى بار كند و بيآورد . هزار بار نمك نيز بر گاوان گردونه‌كش بيآورند تا ببينيم كه روزگار بر چه خواهد گشت . هزار بار خرما و هزار بار شكر و دوازده هزار انگبين كندره به دژها بكشانند . پيش كار بايد چهل هزار گوشت نمكسود را از هر سو به دژها بكشاند .\r\nسيسد بار شتر نيز نفت سياه تا دو ماه بيآورند . يك موبد نيز با آن گروه از شاهىِ شميران و راده‌كوه و فرهنگيان و پيران و بزرگان كنارنگى بيآيند . همهء آنها را در دو روزنامه بنويسيد و در دژها بنهيد و يك نامه نيز از آنها را به گنجور ما بدهيد و نامهء ديگر را به همراه خودتان - كه بزرگان آن انجمن هستيد - نگاه بداريد . همانا كه به آن مرغزار و كوه بلند از تركان و تازيان گزندى نخواهد رسيد . شمايان در اين روزگار\r\n\r\n","description":"","footnote":"","page_name":" 807 ","page_number":807},
  {"content":"\r\n\r\nسترگ ، يار بزرگى براى ما خواهيد بود . اكنون دستور هنرمند و گويندهء ما به گنجورمان مىفرمايد كه هر كسى كه رنج اين كار را بر خود هموار بسازد ، برايش پنج دست جامهء پارسى و يك سربند خوب زربافت بفرستد . بدانيد كه در اين روزگار تباه و دژم ، هر كسى كه با ما باشد ، ما نيز بر روزىِ آن زيردست مىافزاييم . درود پروردگار گيهانبان بر آن رادمردى كه از ديهيم ما ياد بكرد . آنگاه چون شاه بر روى آن نامه مُهر نهاد ، سوار بلند اختر و نامجويى را با آن نامه به سوى آن مهتران سپاه بفرستاد .\r\nرفتن يزدگرد به توس و پذيره شدن ماهوى سورى ، او را\r\nسپس كوس را از آن جايگاه بركشيدند و شاه به بُست و نيشاپور رفت و سرانجام به توس رسيد « 1 »  .\r\nدر همان هنگام ماهوى سورى آگه شد كه شاه به همراه سپاهيانش به سرزمين توس رسيد . پس به همراه سپاهى گران از نيزه‌وران و جوشن وران به پيشواز او برفت . چون آن فرّ و اورنگ شاه و آن درفش بزرگى و آن همه سپاه پديدار شد ، ماهوى زود از اسپ پياده شد و بر آن كهترى خود ، بندگيهايى بيافزود و به نرمى با ديدگانى كه از شرم پر از اشك كرده بود ، بر آن خاك گرم برفت و زمين را ببوسيد و او را نماز برد و زمانى دراز در پيشش ببود . سپاهيانش نيز همگى آفرين بخواندند و سر بر زمين نهادند .\r\nچون فرخزاد روى ماهوى را بديد ، سپاهيان را رده بركشيد . دلش از ماهوى سورى شاد گشت و بر او پندهاى بسيارى ياد بكرد . آنگاه در آن هنگام كه فرخزاد راز\r\n\r\n","description":"","footnote":" ( 1 ) - گفته شده در آن گريز يزدگرد ، 1000 آشپز ، 1000 رامشگر ، 1000 يوزبان ، 1000 بازيار و بسيارى جواهرات و ظروف زرين و سيمين و زنان و حشم با وى بودند . اصفهانى ، تاريخ پيامبران و شاهان ، ص 59 ثعالبى ، تاريخ غررالسير ، ص 413 . ","page_name":" 808 ","page_number":808},
  {"content":"\r\n\r\nاز نهفت بگشود ، به ماهوى سورى گفت : اين شاهى را كه از نژاد كيان است ، به تو سپردم تا در پيش او كمر ببندى . بدان كه نبايد بادى بر او بوزد و يا كسى سپاسى بر او بنهد . من اكنون بايد به سوى سرزمين رى بروم و نمىدانم كه آيا ديگر چه هنگامى اين تاج كيانى را خواهم ديد ؟ چرا كه بسيارى همچون من در آوردگاه از جنگ آن نيزه‌داران تباه گشتند . هيچ سوارى در گيتى همچون رستم نبود و گوش هيچ خردمندى هم نشنيده بود كه كسى به مانند او باشد . ليك سرانجام به دست يك زاغ سرگشته شد و روزگار ما اين چنين برگشت . يزدان ، رستم را جاى نيكان و آن زاغ سياه را درد پيكان دهاد . ماهوى كه چنين شنيد ، به دو گفت : اى پهلوان ، بدان كه شاه براى من همچون چشم و روان روشن من است . اين زينهار تو و سپهر و شهريارت را پذيرفتم .\r\nآنگاه فرخزاد به فرمان شاه از آن جايگاه به سوى رى بيآمد . روزگارى بر اين نيز بگذشت و مِهر از مغز بدانديش دور شد . شبان آرزوى تخت شاهى كرد و آيين و خويَش ديگرگونه‌تر گشت . بدين سان ماهوى چندى خود را بيمار نشان داد و پرستيدن پادشاه را به خوارى رها ساخت .\r\nبرانگيختن ماهوى سورى ، بيژن را به جنگ يزدگرد و گريختن شاه در آسياب\r\nدر آن هنگام پهلوانى گسترده‌كام از نژاد طرخان به نام بيژن بود كه نشستنگاهش در شهر سمرقند بود ، ليك خويشاوندانى در آن سرزمين داشت . چون آن ماهوى بدبخت ، خودكامه گشت ، نامه‌اى به سوى بيژن بفرستاد و در آن گفت : اى پهلوان زادهء بىگزند ، بدان كه رزم سودمندى برايت پيش آمده است . چرا كه شاه گيتى با تاج و\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nتخت و سپاهيانش در اينجا است . پس اگر به اينجا بيآيى ، سر و تاج و تخت و گنج و سايبان سياهش از آن تو خواهد شد . كينهء نياكانت را در دل ياد كن و به داد ، بر اين دودمان بيداد بيآور .\r\nچون بيژن نگاه بكرد و آن نامه را بديد و ماهوى را خودكام بيافت ، به دستور خود گفت : اى سر راستان ، آيا در اين باره چه به ياد دارى ؟ اگر من سپاه خود را به يارى ماهوى برانم ، كارم در اينجا تباه خواهد شد . دستور به دو گفت : اى مرد شيردل و پرخاش جوى ، بدان كه رفتن تو از اينجا به يارى ماهوى و بازگشتن برايت ننگ خواهد بود . چون به گفتار سورى به سوى جنگ به روى ، مردان هوشمند ، تو را سبكسر خواهند خواند . پس به برسام بفرماى تا با سپاهيانش براى يارى او به سوى اين رزمگاه برود . بيژن كه چنين شنيد ، گفت : چاره همين است . من نبايد از جاى خود بجنبم . پس بيژن به برسام بفرمود تا ده هزار سوار نبردهء دشنه گذار را به مرو ببرد و بجنگد تا شايد تخت ايران را به چنگ بيآورد .\r\nبدين سان آن سپاه همچون تذرو پرّان در يك هفته از بخارا به سوى شهر مرو بيآمد . در شب تيره به هنگام بانگ خروس ، آواى كوس از دشت برخاست . شاهنشاه ايران از آن آگاه نبود كه ماهوى سورى بدخواه اوست . ناگهان خروشى برآمد و سوارى شتابان به سوى شاه آمد و گفت : ماهوى مىگويد كه سپاهى از تركان بيآمده است . اكنون خواست شاه بر چيست ؟ او سپهدار خان و فغفور چين است كه زمين به زير سپاهش به ستوه آمده است . شاه كه چنين شنيد ، برآشفت و جوشن بپوشيد .\r\nاز دو سو سپاهيان به يكديگر نزديك گشتند . سوى راست و چپ سپاه را بيآراستند و همهء سپاهيان روى به جنگ آوردند . شاه با نيزه در دل سپاه بود . از گَرد آن سپاهيان همه‌جا سياه گشت . چون شاه آن نيروى پرخاش تركان را بديد ، دست بزد و تيغ از ميان بيرون كشيد و همچون پيلى به پيش سپاه آمد . زمين بسان درياى نيل گشت .\r\nچون شاه بر سپاه ترك بتاخت ، ديگر هيچ پهلوانى از ايرانيان در پشت سر او نماند .\r\nهمهء ايشان بر شاه پشت كردند و او را در ميان سواران رها ساختند . چون ماهوى نيز\r\n\r\n","description":"","footnote":"","page_name":" 810 ","page_number":810},
  {"content":"\r\n\r\nبرگشت ، شاه گيتى نيرنگ نهانى او را بدانست . خواست و راه ماهوى چنين بود كه شاه در ميان سپاه بماند . ليك شاهنشاه ايران در آن جنگ ، مردانگى و دليرى و تندى و پهلوانى نمود و بسيارى از آن نامداران را بكشت . سرانجام چون بيچاره‌تر شد ، ديگر به جنگ پشت بكرد . تركان بسيارى در پشت او بودند و شاه با تيغى كابلى در دست ، جوشان و بسان آذرخشى كه از ابر بجهد ، مىتاخت .\r\nناگهان در كنار آب زرق « 1 »  ، آسيابى ديد . شاه گيتى كه چنين ديد ، از اسپ فرود آمد و از دست بدخواه در آن آسياب نهان گشت . سواران به جستن او روى نهادند و همهء زرق پر از گفتگوى او شد . آن اسپ و ستام زرّين و گرز و شمشير زرّين نيام از او بر جاى ماند . تركان كه آن اسپ و ساز و برگ را بيافتند ، جوشان و خروشان به جستجوى او برآمدند . ليك شاه در آن آسياب نهان گشت و بر روى اندكى گياه خشك بنشست .\r\nچنين است رسم سراى فريب * فرازش بلندست و پستش نشيب\r\nبدانگه كه بيدار بد بخت اوى * به گردن كشيدى فلك تخت اوى\r\nكنون آسياى بيآمدش بهر * ز نوشش فراوان فزون بود زهر\r\nچه بندى دل اندر سراى فسوس * كه هزمان به گوش آيد آواى كوس\r\nخروشى برآيد كه بر بند رخت * نه يا بى جز از تختهء گور تخت\r\nيزدگرد شاه با دهانى خشك و ديدگانى پر اشك در آنجا بود تا اين كه آفتاب سركشيد . پس آسيابان كه اندكى گياه بر پشت خود بار كرده بود ، بيآمد و در آسياب را بگشود . مرد آسيابان ، فرومايه‌اى بىتخت و گنج و تاج و كام به نام خسرو بود كه خوراك خود را از آن آسياب فراهم مىآورد و به كارى جز اين نمىپرداخت . ناگهان\r\n\r\n","description":"","footnote":" ( 1 ) - آب زرق يا زريق ( رزيق ) همان رود مرغاب است كه در ناحيهء مرو و نزديكى ديه زرق مىباشد . حدود العالم ، ص 301 استخرى ، مسالك و ممالك ، ص 207 مستوفى ، نزهت القلوب ، ص 216 - 215 ترجمه آثار العباد و اخبار العباد ، ج 2 ، ص 116 . ","page_name":" 811 ","page_number":811},
  {"content":"\r\n\r\nپهلوانى بسان سرو بلند ديد كه اندوهگين بر آن خاك نشسته است و افسرى خسروانى بر سر و جامه‌اى از ديباى چينى بر تن دارد . چشمانش بسان گوزن است و بر و يالش به مانند شير مىباشد . چشمان آسيابان از ديدنش هيچ سير نشد . ديد كه موزه‌اى زرّين بر پاى دارد و آستين جامه‌اش از مرواريد خوشاب و زر است . خسرو به شاه خيره ماند و نام يزدان را بر زبان آورد و به دو گفت : اى شاه خورشيدروى ، برگوى كه چگونه به اين آسياب رسيدى ؟ كجا آسيابى پر از گندم و خاك و گياه ، جاى نشستن تو بود ؟ آيا تو با اين برز و فرّ و چهر كيستى كه آسمان نيز بسان تو نبيند ؟ شاه كه چنين شنيد ، به دو گفت : من از ايرانيان هستم كه از سپاه توران گريخته‌ام . آسيابان با شرمسارى به دو گفت : مرا هيچ يارى بجز تنگ دستى نيست . اينك اگر تو را نان كشكين و اين ترهء جويبار ناسزاوار به كار مىآيد ، برايت مىآورم . چرا كه مرا جز اين هيچ نيست و آنچه هست ، تنها خروشانى مردمان تنگ دست است . شاه گيتى كه سه روز را پيوسته بىهيچ آسايش به رزم پرداخته بود ، به دو گفت : آنچه دارى ، بيآور و بدان كه خوراك با برسم به كار مىآيد . آن مرد پست نيز زود چَپين « 1 »  خود را بنهاد و تره و نان كشكين را بر روى آن بگذاشت . سپس از براى آوردن برسم به جايى كه باژگاه در آن بود آمد و تيز به پيش مهتر زرق رفت تا از او برسم بگيرد .\r\nاز سوى ديگر ، ماهوى كسانى را به هر سوى بفرستاد و در سراسر گيتى به جستجوى شاه برآمد . مهتر زرق كه آسيابان را بديد ، از او پرسيد : اى روزبه ، برسم را از براى چه مىخواهى ؟ خسرو گفت : دلاورى در آسيابان من بر روى گياه نشسته است كه بالايش بسان سرو سهى و چهره‌اش همچون خورشيد با فرّهى است .\r\nابروانش كمان و چشمان نرگسش دژم ، ليك دهانش پر از آه و روانش پر از اندوه است . من چپين كهنه‌اى در پيش او نهادم و بر آن نان كشكينى را كه سزاوار خودم بود ، بگذاشتم . ولى او مىخواهد با برسم ، به باژ بپردازد . سزاوار باشد اگر از او در\r\n\r\n","description":"","footnote":" ( 1 ) - چَپّين ( چُپّين ) به معناى طبقى است كه از چوب بيد و امثال آن بافته شده باشد ، سبد . برهان قاطع ، ماده چپين و حواشى معين . ","page_name":" 812 ","page_number":812},
  {"content":"\r\n\r\nشگفت بمانى . مهتر كه چنين شنيد ، به دو گفت : از اينجا برو و اين سخن را به ماهوى سورى بگوى . نبايد كه آن بدنژاد پليد چون اين سخن را بشنود ، گوهر خود را پديدار سازد . پس مهتر ، آسيابان نكوخوى را زود به مردى بسپرد و آن مرد او را به نزد ماهوى ببرد . ماهوى از آن چاره‌جوى پرسيد : راست بگوى كه برسم را براى چه كسى مىخواستى ؟ آسيابان ترسو گفت : بدان كه چون من به آسياب خود رفتم و با خشم در آن را بگشودم ، گويى خورشيد را بديدم . چشمان نرگسش بسان آهوى نرّ هراسناك و گيسوانش به سياهى شبى كه دو پاس از آن گذشته بود . اكنون آسياب من از براى او همچون خورشيدى گشته است . ليك او بر روى گياه نشسته است و خوراكش نان كشكين مىباشد . هر كسى كه فرّ يزدان را نديده ، بايد از اين آسيابان بشنود . افسرش پر از گوهرهاى نابسوده است و تنش از ديباى چينى ، فروزان مىباشد . گويى همچون بهارى در بهشت است و هيچ دهگانى سروى به بالاى او نكاشته است .\r\nماهوى ديگر بدانست كه او كسى جز يزدگرد نيست . پس به دو گفت : در ميان اين انجمن بشتاب و هم اكنون سرش را از تن جدا ساز . و گرنه هم اينك سرت را مىبُرم و هيچكس از نژاد تو را زنده نخواهم گذاشت . چون مهتران و بزرگان بيدار و دلاوران اين سخن را از ماهوى بشنيدند ، همگى از او پر از خشم گشتند و زبانهايشان پر از گفتار و چشمانشان پر از اشك شد . در ميان ايشان موبدى به نام زاروى بود كه لگامى از خِرد بر جان خود نهاده بود . او به ماهوى گفت : اى مرد بدانديش ، چرا ديو چشم تو را خيره كرد ؟ بدان كه شاهى و پيامبرى همچون دو گوهر در يك انگشترى هستند . اگر بخواهى يكى از اين دو را بشكنى ، همانا كه با اين كار خود ، روان و خِرد را به زير پاى افكنده باشى . ببين تا چه مىخواهى و از اين كار بپرهيز و به پروردگار گيهان آفرين بدگمان مشو . آگاه باش كه نخستين گزند اين كار به خود تو خواهد رسيد .\r\nكشتزارى را براى فرزندت بر جاى خواهى گذاشت كه بار آن كَبَست و برگش خون باشد و به زودى سر خود را نگون خواهى ديد . اين كار زشتت در گيتى آشكار شود و\r\n\r\n","description":"","footnote":"","page_name":" 813 ","page_number":813},
  {"content":"\r\n\r\nبىگمان آنچه را كه كاشته‌اى ، پسرت درو خواهد كرد . كيش‌يزدان نيز از او تباه مىشود و تاج و تخت بر تو نفرين خواهد كرد .\r\nمردى ديگر به نام هرمزد خرّاد در ميان ايشان آرام نشسته بود كه يزدان پرست و كيش‌ور بود و هرگز دست به بيداد نمىيازيد . او به ماهوى گفت : اى مرد ستمكار ، اين چنين از درگاه يزدان پاك مگرد . دل و هوشت را تيره مىيابم و مىبينم كه بارى از خار در بر گرفته‌اى . تو مردى سخت بىمغز هستى و جانت نزار است و پيوسته دود را از آتش مىخواهى . در اين گيتى براى تو سرزنش مىبينم و در آن گيتى نيز رنج و سوز و گداز . در اين سراى ، زندگانيت ناخوش باشد و چون به سراى ديگر رفتى ، جايگاهت در آتش خواهد بود .\r\nچون او بنشست ، شهروى برخاست و به ماهوى گفت : اين دليرى از براى چيست ؟ تو به جنگ با شاهنشاه آمدى و يار خاقان و فغفور گشتى . ليك بدان كه بسيارى را از اين دودمان بيافتند كه بىكس بودند ، ليك هرگز به كشتن آنها نشتافتند .\r\nپس تو نيز اگر بنده هستى ، خون شاهان را مريز . چرا كه اگر چنين كنى ، تا رستاخيز بر تو نفرين خواهد بود . شهروى ، اين بگفت و گريان و دردمند و پر از خون بنشست .\r\nچون او بنشست ، مهرنوش گريان و پر از درد و نالان و خروشان برفت و به ماهوى گفت : اى بد بدنژادى كه نه به فرجام مىانديشى و نه به داد ، بدان كه نهنگ نيز از ريختن خون كيان شرم مىدارد و پلنگ نيز اگر شاهى را كشته بيابد ، او را نمىدرد . اينك اى كه در مِهر و خوى از ددان نيز بدترى ، تو همواره آرزوى جايگاه شاه را دارى . آگاه باش كه چون جم به دست ضحّاك كشته شد و روزگارى بگذشت و ضحّاك روى زمين را بگرفت ، آتبين در گيتى پديدار شد و آفريدون فرّخ نژاد زاده گشت و براى گيتى نهادى ديگر بيآمد . خودت شنيده‌اى كه ضحّاك بيدادگر از براى آن كار سرانجام چه بر سر خويشتن آورد . بيش از هزار سال بر او بگذشت ، ليك سرانجامش چنان گشت . و يا تور ، آن مرد سرافرازى كه از ايرج گَرد برآورد ، منوچهر سرانجام از آن دودمان پديد آمد و كليدى براى آن بند بد گشت . سديگر سياوش از\r\n\r\n","description":"","footnote":"","page_name":" 814 ","page_number":814},
  {"content":"\r\n\r\nنژاد كيان بود كه بىآرزو كمر بر ميان ببست ، ليك افراسياب از براى گفتار گرسيوز ، شرم و آب را از روان و خِرد خود بشست و چنان شاهزادهء جوانى را بكشت . ولى سرانجام از براى همان بود كه گيتى بر او درشت گشت و كى خسرو از پشت او بيآمد و گيتى را پر از گفتگوى ساخت و نياى خود را با دشنه به دو نيم كرد و سر كينه‌جويان را پر از بيم ساخت . چهارم سخن كينهء ارجاسپ بود كه خون لهراسپ را بريخت .\r\nليك چون اسفنديار به جنگ آمد ، از براى آن كينه ، هيچ درنگى به او نداد . پنجم سخن كينهء اسفنديار بود كه رستم به هنگام كارزار او را بكشت . ليك سرانجام روزگار آن پهلوان گيتىفروز نيز بسر آمد . بنگر كه سرانجام بهمن چه كرد و از پسر تهمتن گَرد برآورد . ششم كين پيروز شاه بلند بود كه آن گزند از خوشنواز بر او بيآمد . ليك سوفراى بر كين او كمر ببست و سرش بر خاك آمد . هفتم سخن كين هرمزد شاه بود كه چون پرويز نيرومند گشت ، با بندوى گستهم ، كرد آنچه كرد . پس بدان كه اين چرخ گردان از گردش نخواهد آسود . پرويز كه نيرو بگرفت ، جان ايشان را ببرد .\r\nچرا كه در كينه را خوار نمىتوان شمرد . براى تو نيز به زودى چنين روزگارى برسد و از انديشهء نابكار خود پيچان شوى . آگاه باش كه هرچه با اين كار بكارى ، پسرت آن را درو خواهد كرد و روزگار دَمى نيز نخواهد آرميد . پس ، از اين خواسته و گنج آراسته و تاج مُردَرى « 1 »  بپرهيز . تو پيوسته به گفتار ديو مىگروى و دلت را از راه پروردگار دور مىدارى . نمىدانى كه ديو تو را به چيزى فريب مىدهد كه زيبندهء تو نيست .\r\nپس تن و جان خود را در آتش مسوزان و اين تاج گيتىفروز را تيره مكن . سپاهيان پراكنده را گرد آور و ديگر در اين باره سخن مگوى و از اينجا به پوزش خواهى نزد شاه برو و چون او را ببينى ، برايش بار ديگر بندگى بكن . سپس از آنجا آهنگ جنگ دشمن كن و از خِرد و پوزش هرگز مياساى . بدان كه اگر گفتار دانايان را نشنوى ، از براى اين بدكردارى در دو گيتى ، نشان خواهى شد . چون كارى كه امروز بايد بكنى ،\r\n\r\n","description":"","footnote":" ( 1 ) - مردرى به پارسى به معناى ميراث است . ","page_name":" 815 ","page_number":815},
  {"content":"\r\n\r\nبه فردا بگذارى ، از او گَرد بر خواهند آورد . يزدگرد شاهنشاه به هنگام رزم ، همچون شير است و چون بر تخت بنشيند ، به درخشندگى ماه تابان مىباشد . يادگارى از ساسانيان است كه هيچ سوارى چون او كمر به ميان نبندد . پدر بر پدرش ، از انوشيروان گرفته تا گاه اردشير ، همگى راد و دانش‌پذير بوده‌اند . پس از اردشير از هشتمين پدر ، ساسان شاه بود و يزدان تاج كيانى را بر سرش نهاد . بدين سان همهء ايشان شهريارانى فرّخ‌نژاد بوده‌اند . ليك تو يزدگرد شاهنشاه را از تركان بدخواه نيز بدتر مىدانى مهتران بسيارى همچون تو در اين كشور بودند ، ليك هرگز كسى چنين انديشه‌اى نكرد . كسى چون بهرام رازى كه سيسد هزار سوار برگستوانور با يك تير او به دو پشت كردند و دشت پيكار را رها ساختند و برفتند ، چون سرش از دودمان شاهان سير شد ، بخت نيز از او برگشت . يا فرآيين كه تخت كيانى را بجست ، چون سزاوار نبود ، بدانگونه به خوارى و زارى كشته شد . پس بدان كه اين روزگار گزافه برنمىدارد . از خداى گيهان آفرينى كه تخت و تاج و نگين را بيآفريده ، بترس و با خيره‌سرى خودت را رسوا مساز چرا كه روزگار را زود بر تو بسر خواهند آورد .\r\nهر كسى كه با تو سخنى اين چنين درست نمىگويد ، بدان كه او دشمن جان تو است .\r\nتو اكنون همچون بيمارى هستى و من به مانند پزشكم . پزشكى كه خروشان ، خون مىگريد . آگاه باش كه تو از بندهء بندگان هم كمترى . پس در دل ، انديشهء مهترى مكن .\r\nكينه را به يزدان پاك بگذار و تخت بزرگى را از راه هنر بجوى .\r\nليك دل آن ماهوى شبانزاده پر از آرزوى تخت شاهى بود و از آن رو پند آن موبدان برايش سخت بود .\r\nچنين بود و تا بود اين تازه نيست * گزاف زمانه بر اندازه نيست\r\nيكى را برآرد به چرخ بلند * يكى را كند زار و خوار و نژند\r\nنه پيوند با آن ، نه با اينش كين * كه دانست راز جهان آفرين\r\n\r\n","description":"","footnote":"","page_name":" 816 ","page_number":816},
  {"content":"\r\n\r\nهمهء آن موبدان تا شب فرا رسيد و همه‌جا سياه گشت و ماه به آيين خورشيد بر آسمان بنشست ، پيوسته با آن كينه‌جوى ، پند بگفتند . ليك آن گفتگوى به اندازه مويى نيز سود نبخشيد . چون شب تيره شد ، ماهوى به آن موبدان گفت : اى خردمندان ، اكنون ديگر شمايان بايد برويد . من امشب در اين باره با پسرم مىانديشم و همه گونه دانش را به كار مىآورم . بيست تن از دانايان سپاه را نيز مىخوانيم تا به اين كار بد نگرييم . چون آن دانايان از پيش ماهوى برفتند ، سپاهيان به پيشش بيآمدند . ماهوى كه با آن راستان بنشست ، به ايشان گفت : اين كار را چگونه مىبينيد ؟ همانا كه اگر يزدگرد زنده بماند ، از هر سو سپاهيان بر او گرد مىآيند و راز من در گيتى آشكار مىگردد و همهء كهتران و مهتران خواهند دانست .\r\nپس ، از براى اين بدى ، روزگارم بسر خواهد آمد و ديگر در اينجا نه تن من مىماند و نه بوم و بَرَم . خردمندان سپاه كه چنين شنيدند ، به دو گفتند : تو از همان آغاز نبايد چنين مىكردى . ليك اگر شاه ايران دشمن تو بشود ، بىگمان از او بر تنت بد خواهد رسيد . اگر هم خون او را بريزى ، باز هم بد است . چرا كه ايزد در گيتى ، كينه‌خواه او خواهد بود . بدين گونه از چپ و راست براى تو رنج و اندوه و درد است . پس بنگر كه چه بايد بكنى .\r\nليك در همان هنگام پسر ماهوى به دو گفت : اى پدر فرخنده‌انديش ، بدان كه چون او را با خود دشمن ساخته‌اى ، اكنون ديگر بايد او را نابود بسازى . چرا كه اگر چنين نكنى از چين و ماچين سپاهى خواهد آورد و روى زمين را بر ما تنگ خواهد ساخت . پس تو اين كار را ناچيز مپندار و اينك كه بر او چيره گشته‌اى ، كام مردان را بران . آگاه باش كه اگر از دامن او درفشى بسازند ، تو و سپاهيانت را از گيتى برخواهند افكند .\r\n\r\n","description":"","footnote":"","page_name":" 817 ","page_number":817},
  {"content":"\r\n\r\nكشته شدن يزدگرد به دست خسرو آسيابان\r\nچون ماهوى بيدادگر سخنان پسرش را بشنيد ، به آن مرد آسيابان گفت : برخيز و سوارانى را با خود ببر و خون آن دشمن را بريز . چرا كه اگر چنين نكنى ، ديگر هرگز بدستم نخواهد آمد . آسيابان كه چنين شنيد ، آن سخن را بىسر و بُن يافت . شبانگاه سىام خرداد ماه بود كه به سوى آسياب و نزديك شاه برفت . چون آسيابان با ديدگانى پر از اشك و دلى پر از خون از درگاه ماهوى بيرون آمد ، ماهوى شتابان همچون دود ، سوارانى را از پس آن آسيابان بفرستاد و به او بفرمود كه : نبايد آن تاج و گوشواره و مُهر و جامهء شاهوار او را پر از خون كنند و بايد جامه‌هاى او را از تنش بيرون سازند .\r\nآسيابان با ديدگانى پر اشك و رخسارى به زردى آفتاب به سوى يزدگرد شاه رفت و پيوسته مىگفت : اى كردگار روشن ، همانا كه تو از گردش روزگار برترى ، هم اكنون دل و جان ماهوى را از اين فرمان ناپسنديده‌اش بپيچان . آنگاه با دلى پر از شرم و بيم و رخسارى پر از اشك و دهانى به خشكى خاك به پيش شاه رفت و چنان كه گويى مىخواهد رازى را در گوش او بگويد ، سخت به دو نزديك گشت و ناگاه دشنه‌اى بر تهيگاه شاه بزد . شاه از آن زخم ، آهى برآورد . اين گونه سر و افسرش در برابر آن نان كشكين بر خاك آمد « 1 »  .\r\n\r\n","description":"","footnote":" ( 1 ) - نحوهء قتل يزدگرد سوم را متفاوت بيان كرده‌اند . ثعالبى مىنويسد كه چون يزدگرد وارد آسياب شد ، از آسيابان خواست كه او را پناه دهد . آسيابان گفت كه درآمد روزانهء آسياب ، 4 درم است و اگر آن را بپردازد ، او نيز در آسياب را خواهد بست و او را پناه خواهد داد . يزدگرد گفت كه در آن هنگام درمى همراه ندارد و بجاى درم ، كمربند گوهرنشان خود را كه بيش از 000 50 دينار مىارزيد ، به دو داد . ليك آسيابان گفت كه چنين كمربندى به كار او نمىآيد و تنها 4 درم مىخواهد . يزدگرد از خستگى بسيار در همانجا به خواب رفت و سپاهيان ماهوى بيامدند و او را با زه كمان خفه كردند و تن بىجانش را در رودخانهء مرو انداختند . تاريخ غررالسير ، ص 416 - 415 . دينورى نيز روايتى نزديك به اين ذكر كرده ، ولى مىنويسد كه اين خود آسيابان بود كه چون يزدگرد خوابش برد ، برخاست و او را با ميلهء آسياب بكشت و جامه‌هايش را بيرون آورد و جسدش را در رودخانه افكند . الأخبار الطوال ، ص 175 . نيز ر . ك . طبرى ، تاريخ طبرى ، ج 5 ، ص 2155 - 2145 تجارب الامم فى أخبار ملوك العرب و العجم ، ص 380 - 379 گرديزى ، زين الأخبار ، ص 104 مقدسى ، آفرينش و تاريخ ، ج 3 ، ص 522 مجمل التواريخ و القصص ، ص 84 . اين واقعه در زمان خلافت عثمان رخ داد . دينورى ، همان ، ص 176 . يزدگرد سوم به هنگام مرگ حدود 35 سال داشت . مسعودى ، مروج الذهب ، ج 1 ، ص 278 . مسعودى مىنويسد كه از يزدگرد سوم 2 پسر به نامهاى بهرام و فيروز و 3 دختر به نامهاى ادرك ، شاهين و مرداوند بر جاى ماند . همان ، همان صفحه . يكى از پسران يزدگرد به هندوستان رفت و سپاهى به مقابلهء با اعراب بياورد . ليك پيش از آمدن به خراسان درگذشت و كار سپاهيانش نابسامان شد . بندهش ، ص 141 . حدود 60 سال بعد يعنى در سال 728 يا 729 م . يكى از اخلاف يزدگرد سوم به نام خسرو با تركان همدست شد تا سلطنت را بار ديگر بدست آورد ليك موفق نشد . كريستن سن ، ايران در زمان ساسانيان ، ص 532 . مسعودى مىنويسد كه از آن پس بيشتر اعقاب يزدگرد سوم در مرو بودند . همان ، همان صفحه . در كتاب صور ملوك بنى ساسان ، تصوير يزدگرد سوم بدين گونه بوده : پيراهن سبز منقش ، شلوار آسمانى رنگ ، تاج سرخ ، با نيزه‌اى در دست و تكيه كرده به شمشيرى . اصفهانى ، تاريخ پيامبران و شاهان ، ص 59 نيز مسعودى ، التنبيه والاشراف ، ص 100 - 99 .\r\nبدين سان با سرسختىهاى ناآگاهانه و غير مسئولانه خسرو پرويز كه دعوت پيامبر ( ص ) را به اسلام رد كرد و آشوبها و هرج و مرجهاى سياسى مآلى ، امپراطورى با شكوه ايران ساسانى كه مىتوانست با ايمان آوردن شاهانش به اسلام به مانند باذان در كشور يمن ، همچنان پر قدرت بر جاى بماند ، چنان با لجاجتهاى شاهان سنت گرايش بر دين نياكان ، ايرانيان را به دَم تيغ اعراب داد كه به تعبير ثعالبى « كشته شدگان پارسى براى تازيان از سرگين بىارزش‌تر مىنمود . » ( تاريخ غررالسير ، ص 412 ) . از آن پس ايران در كوران جريانات مختلف سياسى حاكم دچار تجزيه‌هايى گشت و اقوام گوناگون عرب و ترك و مغول بر آن فرمان راندند . ليك جداى از سياستهاى نادرست بسيارى از حكام بعدى آن ، اسلام چنان جايى در دل توده‌هاى مردم باز كرد كه تا ابد از ميان نخواهد رفت . ","page_name":" 818 ","page_number":818},
  {"content":"\r\n\r\nاگر راه يابد كسى زين جهان * بباشد ندارد خرد در نهان\r\nز پرورده سير آيد اين هفت گرد * شود بىگنه كشته چون يزدگرد\r\nبرين گونه بر تاج دارى نمرد * هم از لشگر او سوارى نمرد\r\nخرد نيست با گرد گردان سپهر * نه پيدا بود رنج و خشمش ز مهر\r\nهمان به كه گيتى نبينى به چشم * ندارى ز كردار او مهر و خشم\r\nدر همان هنگام چون سواران ماهوى شوريده‌بخت بديدند كه آن درخت خسروانى ديگر براى هميشه از تخت و آوردگاه بيآرميد ، هر كسى برفت و روى او را بديد . پس بند جامهء بنفش او را گشودند و آن افسر و گردنبند و موزهء زرّين را از او\r\n\r\n","description":"","footnote":"","page_name":" 819 ","page_number":819},
  {"content":"\r\n\r\nجدا ساختند . تن شاه ايران پر از خون و با پهلويى كه به شمشير چاك گشته بود ، بر روى خاك افكنده شد . آنگاه از پيش شاهنشاه برخاستند و زبان به نفرين بيآراستند و گفتند : تن ماهوى نيز همچنين پر از خون بر روى زمين افكنده بادا . سپس به پيش ماهوى رفتند و به دو گفتند : اى سرفراز ، بدان كه او ديگر از تخت و جنگ و نياز برآمد .\r\nپس ماهوى به ايشان بفرمود تا شب به هنگام خواب ، تن شاه را از آنجا ببرند و بر آب بيافكنند . بدين سان دو پيش كار بدمهر ، تيز برفتند و تن پر خون شهريار ايران را بكشانيدند و در گرداب زرق بيانداختند و ارج آن كشته را نشناختند .\r\nتن يزدگرد دلير در آب افكنده شده بود و سرش گاهى به زير آب مىرفت و گاه بر روى آب مىآمد . چون روز فرا رسيد و مردمان پديد آمدند ، دو مرد گرانمايه و سوگوار و پرهيز كار ترسا به آنجا رسيدند . يكى از ايشان به لب رودبار بيآمد كه ناگهان تن يزدگرد شاهنشاه را برهنه در آب ديد . برآشفت و شتابان به پيش سراى پارسايان ترسا دويد و آنچه را كه ديده بود ، به آن سوگواران بگفت كه : شاه زمانه برهنه در گرداب زرق افتاده است . پس بسيارى از آن سوگواران و سكوبا و ترسايان بدانجا برفتند . چون آن را بديدند ، خروشى دردناك از آن پارساى ترسا برآمد كه : اى شاه نامور و آزاد مرد ، همانا كه هيچكس تاج دارى بدين سان نديد و پيش از تو نيز هيچكس چنين سخنى نشنيده است كه از بنده‌اى بد و سگى بدنژاد و ناسپاس به شهريارى كه او را بپرورانيده ، بد برسد . همانا كه ماهوى سزاوار نفرين است . دريغ آن تن و شاخ و بالاى تو ، دريغ آن دل و دانش و خِرد تو ، دريغ آن سر دودمان اردشير ، دريغ آن جوان و سوار شير ، دريغ آن سر شاهىِ ساسانيان ، دريغ آن فرّ و برز و تاج كيان . بايد به انوشيروان آگهى برد كه : ماهروى تو و آن شاه ديهيم جويت را در آسيابى بكشتند و جگرگاهش را با دشنه بشكافتند و برهنه بر آب بيانداختند . آنگاه چهار تن از آن سكوباهاى سوگوار برهنه در آن جويبار رفتند و تن شهريار جوان ايران - آن نبيرهء انوشيروان شاه - را از آن آبگير به خشكى كشانيدند . چه بسيار پيران و جوانانى كه مويه مىكردند . سپس در آن باغ دخمه‌اى بساختند و سرش را تا به ابر برافراشتند .\r\n\r\n","description":"","footnote":"","page_name":" 820 ","page_number":820},
  {"content":"\r\n\r\nجاى زخم را بر تنش با دبق و كرف و كافور و مشك خشك بكردند و او را با ديباى زرد و پيراهنى كتانى در زير و جامه‌اى لاژوردين بر روى آن بيآراستند . آنگاه سكوبا آن جاى خواب را با مِى و مشك و كافور و گلاب چندى بياندود « 1 »  .\r\nآن دهگان گرانمايهء مرو كه بالاى آن سرو آزاد را در دخمه بنهفت ، گفت : همانا كه با كوشش نمىتوان از بخت و سرنوشت گذشت . چه كسى خشنود از اين گيتى بيرون مىشود ؟ ديگرى گفت : اگر چه شاه خندان است ، ليك بدان كه از دردمندان مىباشد . چرا كه چون روزگار ، فراز و نشيب را به او مىنمايانْد ، فريب آن را بخورد .\r\nديگرى گفت : براستى كسى را كه پرستندهء تن باشد ، نه راه روان ، دانا مخوان . چنين كسى پيوسته خواسته و نام بد مىخواهد و روانش از فرجام بد نمىترسد . ديگرى گفت : اگر لب شاه ديگر براى هميشه بسته شد و ديگر تاج و تخت و مُهر و پرستندهء بارگاه و افسر و كشور و فرّ و جاه را نمىبيند و اينها ديگر به كار نمىآيد ، پس اين رنج و روزگار از براى چيست ؟ ديگرى گفت : از براى آن گفتار خوب او هيچ ستايشى سزاوار او ندارم . او همواره با سخنانش در باغ بهشت سروى مىكاشت كه اكنون روانش آن درختى را كه كاشته مىبيند . ديگرى گفت : يزدان روانت را ببرد و تنت را به اين سوگواران بسپرد . اگر چه اين براى روان تو سودمند است ، ليك براى تن دشمنت ، گزند مىباشد . اينك شاه ايران در بهشت است و جان بدخواهش به\r\n\r\n","description":"","footnote":" ( 1 ) - طبرى در روايتى مىنويسد كه خبر قتل يزدگرد سوم به مطران مرو به نام ايليا - كه يكى از مردم اهواز بود - رسيد . او نصاراى اطراف خود را فراهم آورد و گفت : « شاه پارسيان كشته شده . او پسر شهريار پسر خسرو بود . شهريار پسر شيرين ديندار بود كه حقشناس او بوده‌ايد و نيكوكاريهاى گونه‌گون وى را با همكيشانش ديده‌ايد . اين شاه به نصرانيت حق دارد . بعلاوه نصارى در ايام شاهى جدّش - خسرو - حرمت يافتند . از جمله اسلافش شاهان نكوكار بودند تا آنجا كه بعضىشان براى نصارى كليساها ساختند و كار دينشان را به كمال بردند . جاى آن دارد كه براى قتل اين شاه به سبب بزرگوارى او و به اندازهء نيكىهايى كه اسلافش و مادر بزرگش - شيرين - با نصارى كرده‌اند ، غمگين باشيم . راى من اين است كه مقبره‌اى براى او بسازم و جثهء او را با احترام بياورم و به قبر بسپارم . » تاريخ طبرى ، ج 5 ، ص 2155 - 2154 . در همانجا طبرى مىنويسد كه اين دخمه در مرو ساخته شد . ليك طبرى در روايتى ديگر مىنويسد كه اسقف مرو ، پيكر يزدگرد را در تابوتى نهاد و به شهر استخر پارس برد و به گور كرد . همان ، ص 2147 . نيز ن . ك . ثعالبى ، تاريخ غررالسير ، ص 416 . ","page_name":" 821 ","page_number":821},
  {"content":"\r\n\r\nدوزخ خواهد رفت . ديگرى گفت : اى شاه رامش‌پذير و خردمند و از نژاد اردشير ، همان تخمى را كه در باغ بكاشتى ، درو كردى و آن چراغ خسروانى درخشان گشت .\r\nديگرى گفت : اى شهريار جوان ، بخفتى و روانت را بيدار ساختى . لبت خاموش است و جانت با چندين گله برفت و تنت در اينجا رها ماند . ليك اگر چه تنت بيكار است ، جانت چنين نيست و تن دشمنانت نيز بر دار خواهد رفت . اگر چه زبانت بسته شد ، ولى روانت گوياست و اگر چه تنت زخمى گشت ، ليك جانت بباليد .\r\nاگر چه دستت از رخ اسپ بيكار ماند ، ولى روانت سرنيزه را به چنگ آورَد . ديگرى گفت : اى پهلوان نامبردار ، تو رفتى و كردارت پيش رو گشت . تخت نشست تو در بهشت است و زمين رنج و سختى از براى آن كس ديگر است . ديگرى گفت : آن مردى كه كسى چون تو را بكشت ، اكنون روزگار سختى را ببيند . اسقف گفت : ما همگى بندگان تو هستيم و براى جان پاك تو نيايش مىكنيم كه اين دخمهء پر از لاله ، باغ تو و اين دشت شادى و مرغزار براى تو نساجامه‌ات بادا . آن پارسايان ترسا ، اين بگفتند و گاسونه را برداشتند و از دشت به آن دخمه ببردند و بگذاشتند . بدين سان آن شاه ناكام به آن خوابگاه برفت و ديگر تخت و تاج بر او بسر آمد .\r\nچنين داد خوانيم بر يزدگرد * و يا كينه خوانيم از هفت گرد\r\nوگر خود نداند همى كين و داد * مرا فيلسوف هيچ پاسخ نداد\r\nوگر گفت دينى ، همه بسته گفت * بماند همه پاسخ اندر نهفت\r\nاگر هيچ گنجى است اى نيكراى * بيآراى دل را ، به فردا مپاى\r\nكه گيتى همى بر تو بر بگذرد * زمانه دم ما همى بشمرد\r\nدر خوردنت چيره كن بر نهاد * اگر خود بمانى دهد آن كه داد\r\nاگر درآمد و هزينهء من برابر بود ، روزگار برايم همچون برادرى مىشد . ليك امسال چنان تگرگى بيآمد كه بسان مرگ بود . همانا كه براى من مرگ بهتر از اين تگرگ بود . روزگار با اين تگرگ ، در هيزم و گندم و گوسپند را ببست . پس مِى بيآور ،\r\n\r\n","description":"","footnote":"","page_name":" 822 ","page_number":822},
  {"content":"\r\n\r\nچرا كه ديگر چندان از روزگار ما نمانده و روزگار از آنگاه كه بوده ، همواره چنين بوده و بر هيچكس نخواهد ماند . از بندگان ، بيدادگرى سر زده است . پس سزاوار باشد كه بىهيچ گفتگويى مِى بخورم .\r\nبر تخت نشستن ماهوى سورى\r\nاز سوى ديگر ، كسى به پيش ماهوى سورى آمد و به دو بگفت كه : شاه گيتى در دخمه شد . سكوبا و كشيش و پارسايان رومى و همهء سوگواران آن سرزمين ، از پير و جوان ، مويه‌كنان برفتند و تن شاه را از آن آبگير ببردند و برايش در باغ ، دخمه‌اى بزرگ و بلندتر از مرغزار بساختند . ماهوى بدبخت و شوم كه چنين شنيد ، گفت : تا پيش از اين ايران با روم خويشاوند نبود . پس كسانى را بفرستاد تا هر كسى كه آن دخمه را بساخت و از براى آن كار اندوه بخورد ، را بكشتند و آن سرزمين را تاراج بكردند . آرى ، كام و ارزش ماهوى اين چنين بود .\r\nسپس در سراسر گيتى بنگريست ، ليك هيچكس را از نژاد بزرگان نديد . تاج و مُهر شاه با او بود . پس آن شبانزاده را آرزوى شاهى در سر افتاد . همهء رازدارانش را به پيش خود بخواند و با ايشان بسيار سخن براند و به دستورش گفت : اى مرد كارآزموده ، من نه گنج دارم و نه نام و نژاد . شايد كه با اين كار سر خود را به باد دهم .\r\nنام يزدگرد بر اين انگشترى است و مردمان با شمشير ، رام من نخواهند گشت . همهء مردم ايران ، چه خويش و چه پراكنده ، بندهء او بودند . نه دانايان ، مرا شاه بخوانند و نه سپاهيان بر مهر من آرام خواهند گرفت . مرا بجز اين باز هم چاره‌اى در گيتى بود .\r\nپس چرا خون آن شاه مهتران را بريختم ؟ سراسر شب را از انديشه پر از خون بودم و تنها پروردگار گيهاندار مىداند كه چگونه بودم .\r\nليك سگالشگر ماهوى به دو گفت : اكنون ديگر آن كار بگذشت و گيتى از براى آن پر از آوازه گشت . پس اينك كه اين رشتهء تار خود را بگسستى ، بايد كار خود را\r\n\r\n","description":"","footnote":"","page_name":" 823 ","page_number":823},
  {"content":"\r\n\r\nبازجويى . اكنون كه ديگر يزدگرد درون آن دخمه ، در خاك گشت و خاك براى روانش همچون ترياك شد ، تو همهء كارآزمودگان را انجمن گردان و با زبانى شيرين به ايشان بگوى كه : اين تاج و انگشترى را شاه از براى مهترى به من بداد . چون بدانست كه سپاهى از تركان بيآمد ، آنگاه كه شب تيره‌تر شد ، مرا به نزد خود بخواند و به من گفت : چون باد نبرد برخيزد ، ديگر چه كسى مىداند كه كدامين كس پيروز خواهد شد . پس تو اين تاج و انگشترى را نگاه بدار چرا كه روزى خواهد رسيد كه هر دوى اينها به كار آيد . من در گيتى بجز دخترى كه اكنون از تازيان نهان گشته ، كسى ديگرى را ندارم . پس تو از اين پس تخت مرا به دشمن مده و راه من را بدين گونه نگاهدار باش . اينك من اين تاج را به مردى از شاه يافته‌ام و به فرمان اوست كه بر تخت مىنشينم . بدين سان تو با اين چاره ، كار بد را فروغ ببخش و هيچكس نخواهد دانست كه اين راست است يا دروغ .\r\nماهوى كه چنين شنيد ، گفت : زه ، براستى كه تو دستورى و هيچ كسى بر تو مهتر نيست . آنگاه همهء مهتران سپاه را بخواند و در اين باره با ايشان سخنان بسيارى براند .\r\nليك سپاهيان بدانستند كه او راست نمىگويد و از بىشرمى سزاوار سر بريدن است .\r\nولى يكى از پهلوانان گفت : اين سخن چه درست باشد و چه نادرست ، شاهى تنها كار تو است .\r\nماهوى با شنيدن اين سخن ، بىدرنگ بر تخت شاهى نشست و با افسون ، سپاهى بدست آورد . سرزمينها را به بزرگان ببخشيد و به همگان گفت : مُهر شاه گيتى با من است . سراسر گيتى را ببخشيد و ستاره نيز به او در شگفتى مانده بود . بلخ و هرات را به پسر مهتر خود بداد و سپاهيانى را به هر سوى بفرستاد . همهء بدانديشان را - چنان كه سزاوار نژادش بود - پايگاهى بالا بداد . بَدان را در هرجا سالار كرد و سر خردمندان را نگونسار ساخت . سرانجام چون سر راستى به زير آمد ، از هر سو كاستى پديدار شد . چون سپاهيان و خواستهء ماهوى بسيار شد ، دل گمراهش آراسته گشت و به سپاهيان درم بداد و آنها را آباد بكرد و آهنگ آن ساخت تا به نبرد بيژن\r\n\r\n","description":"","footnote":"","page_name":" 824 ","page_number":824},
  {"content":"\r\n\r\nبرود . پس آن پهلوان با سپاه و جنگاورانى نو به آموى رفت . پيش رو سپاه ، مرد كارآزموده‌اى به نام گرسيون بود . بدين سان جنگجويانه به سوى شهر بخارا روى نهادند . ماهوى مىگفت : ما بايد با اين مُهر و تاج خود ، سمرقند و چاچ را نيز بگيريم .\r\nمن اينك به فرمان يزدگرد - آن شاه گيتى كه سالار آسمان نيز بود - با شمشير خود از بيژن - كه بخت شاه زمين از براى او تيره شد - كين بخواهم .\r\nسپاه كشيدن بيژن به جنگ ماهوى سورى\r\nدر همان هنگام به بيژن آگهى رسيد كه : ماهوى شاهنشاهى را در دست گرفت و مُهر و نگين را به هر سو بفرستاد و زمين به او رام مىگردد . اكنون نيز با سپاهى جنگجوى از براى پرخاش روى به سوى جيحون نهاده است . بيژن پرسيد : آيا چه كسى به او تاج بداد ؟ مرد گوينده آن كار را بر او ياد بكرد . برسام به دو گفت : اى شهريار ، چون من چندين سوار را از چاچ ببردم ، سپاهى از سواران گردنكش و نامجوى از اينجا به سوى او رفتند . او به تو گفت : من تخت زرّين و دستبند گوهرآگين و تاج و گنج او را به چاچ مىفرستم و براى تو در گيتى بايد تخت پيلسته باشد . من سه روز در مرو رزم بكردم و به روز چهارم چون خورشيد گيتىفروز ، فروزان شد ، سرانجام تنگ دل گشتم و رزم سختى بكردم . ماهوى ناراستكار نيز پشت كرد . چون سپهدار ايران تنها ماند ، اندوهگين گشت و ياران خود را فرا خواند . پس بسيارى از نامداران ما را بكشت . ليك چون ياران برفتند ، پشت كرد . ماهوى بدتن كه بدين سان گنج شاه خود را بىهيچ رنجى بيآورد و در پيش بنهاد و توانگر شد ، گويى هرگز مرا نديده است . سپاهش دو ماه در مرو بودند و او هرگز به خوبى بر ما نگاه نكرد . او شاه ايران - آن چنان چراغ پادشاهى گيتى - را نهانى بكشت . آن سوارى كه گويى در ميان سپاهيان سرش از چرخ ماه نيز مىگذشت . هيچيك از تركان نامدار را ياراى رفتن به پيش گرز او نبود . سرانجام چون ماهوى توانگر شد ، پادشاهى گرفت و بدين\r\n\r\n","description":"","footnote":"","page_name":" 825 ","page_number":825},
  {"content":"\r\n\r\nگونه ناپارسايى را پيشه ساخت . اكنون پيش رو سپاه مىگويد كه سپاه ايشان برسيده است . پس نبايد راه را بر ما بگيرند . اينك كه بدخواه جنگاور به بالين ما رسيده است ، تو نبايد با سپاهيانت بيآرامى . همانا كه گياه هرزه در پاليز شاهى مباد و چون باشد ، ديگر از پاليز يادى نيآيد .\r\nبيژن كه چنين شنيد ، سواران ترك نبرده را گرد آورد و شتابان از قجغارباشى بيآمد و هيچ در راه درنگ نكرد . چون به نزديكى شهر بخارا رسيد ، سپاهيان خود را بر سراسر دشت نخشب بگسترانيد و به يارانش گفت : اكنون ديگر شتاب نكنيد تا او به اينسوى آب بيآيد و سپاهيان را به پيكار ما پيش بيآورد ، تا شايد كين شاه ايران را از او بخواهم . آنگاه بيژن پرسيد : آيا از آن يزدگرد نامدار هيچ فرزندى برجاى نماند كه اكنون به كار آيد ؟ آيا آن شاه ، برادر نداشت ؟ اگر او را پسر نبود ، آيا هيچ دخترى هم نداشت تا او را بيآوريم و ياريش كنيم و بر ماهوى چيره بسازيم . برسام به دو گفت : اى شهريار ، روزگار آن دودمان بسر آمد . اكنون چنان آن شهرها در دست تازيان افتاد كه ديگر نه شاه برجاى ماند و نه آتش پرست . بيژن كه چنين شنيد ، از كار گيتى شگفت‌زده گشت و سپاهيان خود را برگرفت . در همان هنگام پيش رو سپاه بيآمد و گفت : سپاه ماهوى بيآمد و چندى ديگر رزمگاهى مىسازند . چنان سپاهى با كشتى از آب برآمد كه آفتاب نيز از گَرد ايشان پديدار نبود . سپهدار بيژن كه چنين شنيد ، از پيش سپاه بيآمد تا او نيز رزمگاهى بسازد . چون ماهوى سورى سپاه او را بديد ، گويى جان از تنش پريد . از ديدن آن همه جوشن و كلاهخود و سپر زرّين و نيزه و گرز و تبرهاى چاچى و بارهاى شتران اندوهگين گشت . پس در برابر او رده‌اى بركشيد .\r\nآسمان ، نيلگون و زمين ، ناپديد گشت .\r\nجنگ بيژن با ماهوى و كشته شدن ماهوى\r\nچون بيژن همهء سپاهيان را بيآراست ، آهنگ نخيز ساختن بر ايرانيان را كرد . ليك\r\n\r\n","description":"","footnote":"","page_name":" 826 ","page_number":826},
  {"content":"\r\n\r\nماهوى از دل سپاه ، آهنگ او را بدانست . پس خروشان از ميان سپاه برفت . بيژن نگاه كرد و درفش او را بديد و بدانست كه او آهنگ گريز دارد . پس به برسام بفرمود كه : از دل سپاه ، هر سپاهى را كه دارى به كنارى ببر . نبايد كه ماهوى سورى از جنگ بترسد و بىدرنگ سپاهيانش را به جيحون بكشاند . چشم از او برمدار تا كار را بر او ديگرگونه بسازيم . چون برسام چينى درفش او را بديد ، سپاهيانش را به كنارى كشانيد و با رخسارى پرچين و لبى پر از دشنام بتاخت تا به پيش شهر فرب « 1 »  رسيد و ماهوى را بر ريگزار فرب بيافت و بشتافت . چون به نزديكش رسيد و با او برابر شد ، باز هم دشنه نزد و دليرى نمود و كمربندش را بگرفت و او را از روى زين برآورد و به آسانى بر زمين بزد . سپس از اسپ فرود آمد و دستش را ببست و در پيش اسپ خود بيافكند و خودش بر اسپ سوار گشت . در همان هنگام يارانش برسيدند و همهء دشت از او پر از گفتگوى گشت . يارانش كه چنين ديدند ، به برسام گفتند : اين را مبر چرا كه بايد گردنش را با تبر بزنى . ليك برسام گفت : چاره اين نيست . چرا كه بيژن از يافتن او آگاه نمىباشد .\r\nپس در همان هنگام به بيژن نيز آگهى رسيد كه : بدان كه آن بندهء بد آيين ، ماهوى شوريده‌هوش ، آن شاهكُش پر آزار و بىكيش بدست آمد . بيژن كه چنين شنيد ، در دل شاد گشت و بخنديد و از انديشه آزاد شد . آنگاه بر روى آن ريگهاى گرم سراپرده بزدند و ماهوى چون باد گرم برفت . چون ماهوى گناهكار روى بيژن را بديد ، خِرد از مغز سرش ناپديد گشت . از ترس بسان تنى بىروان شد و ريگ روان را بر سر بريخت . بيژن كه چنين ديد ، به دو گفت : اى بدنژادى كه هيچ پرستارى به مانند تو براى كسى مباد ، چرا آن شاه دادگر ، آن خداوند پيروزى و تخت را بكشتى ؟ كسى كه پدر بر پدرش شاه بوده‌اند و خودش نيز شهريار و يادگار انوشيروان در گيتى بوده است . ماهوى گفت : بدان كه از مرد بدكنش تنها كشتن و سرزنش سر مىزند . اكنون از\r\n\r\n","description":"","footnote":" ( 1 ) - ر . ك . ج 4 از كتاب حاضر ، ص 204 . ","page_name":" 827 ","page_number":827},
  {"content":"\r\n\r\nبراى اين بدى ، گردن مرا بزن و در پيش اين انجمن بيانداز . ماهوى اين سخن را از براى اين بگفت كه بترسيد كه بيژن پوست از تن او بيرون بيآورد و از براى آن كينه تنش را در خون بكشاند . ليك بيژن دلير آنچه را كه ماهوى در نهان بيانديشيد ، بدانست . چندى در پاسخ دادن درنگ بكرد . آنگاه به دو گفت : چنين مىكنم و كينه را از دل خويش بيرون مىسازم . آيا تو با اين مردانگى و دانش و خِرد و خوى بود كه آرزوى تاج شاهى در سر آورده بودى ؟ آنگاه بيژن دست ماهوى را با شمشير ببُريد و گفت : اين دست هيچ همتايى در بدى ندارد . چون دستش را ببريد ، گفت : دو پايش را نيز ببُريد تا اين چنين بر جاى بمانَد . سپس بفرمود تا گوش و بينيش را نيز ببُريدند و او را بر اسپى بنشاندند . بيژن بفرمود كه : او را چندان بر روى ريگهاى گرم نگاه بداريد تا از شرم خوابش بيآيد . سرانجام سرش را نيز از تن جدا ساخت و در پيش خود بيافكند و در كنار آن به خوردن نشست « 1 »  .\r\nآنگاه جارچى به گرد سپاه بگشت و از پيش هر سراپرده‌اى بگذشت و گفت : اى بندگان شاهكُش « 2 »  ، در هرجا بيهوده مشوريد . كسى كه بر جان شاه نبخشيد ، همچون ماهوى باد و هرگز تخت شاهى را مبيناد . سه پسر جوان ماهوى - كه هر سه با تخت و افسر بودند - در آن سپاه بودند .\r\n\r\n","description":"","footnote":" ( 1 ) - ثعالبى ، تاريخ غررالسير ، ص 416 مستوفى ، تاريخ گزيده ، ص 126 .\r\nدر مورد سرانجام ماهويه روايات متفاوتى وجود دارد . برخى بر آن هستند كه ماهويه پس از حمله اعراب با ايشان صلح كرد و در واقع از همان زمان كه يزدگرد را بكشت ، در صدد تقرب به فاتحان عرب بود . چون عبدا . . . بن عامر ، هرات ، بادغيس و پوشنگ را بگشود ، ماهويه با ايشان پيمان نامه‌اى بست و به موجب آن متقبّل گشت كه دو ميليون و دويست هزار درم خراج بدهد . به موجب روايت ديگرى نيز مىبايست يك ميليون درم نقد و معادل دويست هزار درم غلّه و جو به اعراب بپردازد و مردمش از مسلمانان در خانه‌هايشان پذيرايى كنند . بعدها در زمان خلافت حضرت على ( ع ) ماهويه به كوفه يا بصره به نزد ايشان رفت و على ( ع ) تسليم نامهء او را تأييد فرمود و به دهقانان و اسواران فرمان داد كه همه جزيه و خراج خود را به دو بپردازند . و چنان كه يعقوبى نوشته است ، اين نوشته‌اى كه حضرت به ماهويه داد تا زمان يعقوبى نيز در مرو موجود بوده است . سرانجام ماهويه احتمالاً از ترس مخالفان به نيشابور گريخت و در آنجا درگذشت . مهرآبادى ، خاندانهاى حكومتگر ايران باستان ، ص 160 - 159 .  ( 2 ) - حمزه اصفهانى مىنويسد كه تا زمان او يعنى حدود سال 350 قمرى ، فرزندان ماهويه را در مرو و نواحى آن بنام خداهكشان ( شاهكُشان ) مىخوانده‌اند . تاريخ پيامبران و شاهان ، ص 60 . ","page_name":" 828 ","page_number":828},
  {"content":"\r\n\r\nپس بيژن در همانجا آتش بلندى برافروخت و پدر را با آن پسران در آتش بسوخت .\r\nاز آن دودمان ديگر هيچكس در روزگار نمانْد ، هر كه هم مانْد ، كسى كه او را بديد ، از پيش خود برانْد « 1 »  .\r\nاكنون بزرگان به آن دودمان نفرين مىكنند و سر خود را از براى كشتن شاه پر از كينه مىسازند . نفرين بر او باد و هرگز مباد كه او را به راه داد ، نفرين نفرستى . اكنون ديگر از اين پس روزگار عُمَر خواهد بود و چون كيش بيآورَد ، تخت ، افراز مىگردد .\r\nتاريخ انجام شاهنامه\r\nچون شست و پنج سال از زندگانيم بگذشت ، انديشهء درد و رنج خود را فزون ساختم . مرا به تاريخ شاهان نياز آمد و اختر ديرساز به پيشم بيآمد . همهء آن بزرگان و آزادگان دانشمند به رايگان بنوشتند . من نشسته بودم و از دور به آن نامداران و گردنكشانى كه در اين نامه ، نشان ايشان را بگفتم ، نگاه مىكردم . گويى در پيش ايشان همچون مزدورى بودم . از ايشان بهره‌ام تنها آفرين بود و در آفرينشان زَهره‌ام دريده گشت . سر هميانهاى كهن بسته شد و از آن بند روشن ، دلم خسته گشت . در ميان ناموران نامدار شهر ، على ديلمى را بهره است كه كه همواره آن مرد روشن روان كارم را به خوبى روان مىداشت . ابو نصر ورّاق نيز بسيار از براى اين نامه از مهتران بهره يافت . حسين قتيب نيز از آزادگانى است كه سخن را از من به رايگان نمىخواهد .\r\nخوراك و پوشش و سيم و زر من از اوست و جنبش و توانايى را از او يافته‌ام . من از شاخ و بنيان خراج آگه نيستم و پيوسته در ميان دواج « 2 »  مىغلتم . چون ساليان\r\n\r\n","description":"","footnote":" ( 1 ) - طبرى روايت مىكند كه جمعى از اهالى مرو بيامدند و آن آسيابان را نيز - كه قاتل يزدگرد سوم بود - بكشتند و آسيابش را ويران كردند . تاريخ طبرى ، ج 5 ، ص 2174 .  ( 2 ) - دَواج به پارسى به معناى لحاف است . ","page_name":" 829 ","page_number":829},
  {"content":"\r\n\r\nزندگانيم به هفتاد و يك رسيد ، آسمان به زير سرواد « 1 »  من آمد . سى و پنج سال از اين سراى سپنجى را به اميد گنج ، رنج بسيار بردم . ليك چون رنج مرا بر باد دادند ، هيچ بهره‌اى از آن سى و پنج سال برايم نمانْد . اكنون كه ساليان زندگانيم به هشتاد نزديك گشت ، ديگر اميدم يكباره بر باد شد . اينك در روز بيست و پنجم از اسفند ماه داستان يزدگرد بسر آمد « 2 »  .\r\nسال چهارسد هجرى است كه من اين نامهء شهريار را بگفتم . تخت شاهى محمود ، آباد و سرش سبز و دلش شاد بادا . همو كه او را خِرد و دانش و نژاد است و چراغ ايرانى و آفتاب عرب مىباشد . او را چنان ستودم كه در گيتى ، سخن از آشكار و نهان او بمانَد و بزرگان ، مرا بستايند و ستايش او نيز در فزايش باشد . آن مرد خردمند ، جاويد و همهء كارها به كام و دلش بادا . اين نامه را كه شمار بيتهاى آن به شست هزار رسيد ، براى او به يادگار نهادم . چون اين نامهء نامور به پايان رسيد ، ديگر سراسر كشور از من پر از سخن گردد . من از اين پس نخواهم مرد و زنده هستم چرا كه تخم سخن را پراكنده‌ام . پس هر كسى كه هوش و خِرد و كيش دارد ، پس از مرگ بر من آفرين خواهد كرد . هزاران درود و هزاران ستايش از ما بر [ محمّد 
  ] برگزيده باد و بر خاندانش نيز بدين گونه از براى كيش ، آفرين مىخوانم . به پايان رسيد شاهنامهء فردوسى توسى\r\n\r\n","description":"","footnote":" ( 1 ) - سَرواد به پارسى به معناى شعر و نظم است .  ( 2 ) - جالب توجه اين كه حكيم فردوسى داستان يزدگرد را در 25 اسفند ماه به پايان برد ، يعنى درست همان روزى كه يزدگرد سوم به شاهى رسيد . ر . ك . آغاز داستان يزدگرد . ","page_name":" 830 ","page_number":830},
  {"content":"\r\n\r\nكتابنامه شاهنامه‌ها\r\n1 - فردوسى ، ابو القاسم ، شاهنامه ، تصحيح ژول مول ، تهران : كتابهاى جيبى ، 1363 خورشيدى ، چاپ سوم ، تهران : سخن ، 1373 خورشيدى ، چاپ چهارم .\r\n2 - - ، شاهنامه ، بايسنقرى ، تهران : شوراى مركزى جشن شاهنشاهى ايران ، 1350 خورشيدى ، چاپ اول .\r\n3 - - ، شاهنامه ، تصحيح : ى . ا . برتلس ، مسكو : انستيتوى خاورشناسى فرهنگستان علوم شوروى ، 1963 ميلادى ، چاپ اول .\r\n4 - - ، شاهنامه ، تصحيح : وولّرس ، به اهتمام : عباس اقبال ، تهران : بروخيم ، 1313 خورشيدى ، چاپ اول .\r\nمنابع و تحقيقات\r\n5 - آثار البلاد و اخبار العباد ، ترجمه : محمد مراد بن عبد الرحمن ، تصحيح : سيد محمد شاهمرادى ، تهران : دانشگاه تهران ، 1371 خورشيدى ، چاپ اول ، ج 1 .\r\n6 - ابن اثير ، عز الدين على ، تاريخ كامل ، ترجمه : ابو القاسم حالت ، تهران : علمى ، بىتا ، چاپ اول ، ج 3 ( وقايع قبل از اسلام ) .\r\n7 - ابن بلخى ، فارسنامه ، به اهتمام : گاى لسترنج و آلن نيكلسون ، تهران : دنياى كتاب ، 1363 خورشيدى ، چاپ دوم .\r\n8 - ابن خردادبه ، ابو القاسم عبيدا . . . بن عبدا . . . ، المسالك و الممالك ، ترجمه : حسين قره‌چانلو ، تهران : مترجم ، 1370 خورشيدى ، چاپ اول .\r\n\r\n","description":"","footnote":"","page_name":" 831 ","page_number":831},
  {"content":"\r\n\r\n9 - ابن خلدون ، عبد الرحمن ، العبر ، ترجمه : عبد المحمد آيتى ، تهران : مؤسسه مطالعات و تحقيقات فرهنگى ، 1363 خورشيدى ، چاپ اول ، ج 1 .\r\n10 - اصطخرى ، ابو اسحاق ابراهيم ، مسالك و ممالك ، به اهتمام : ايرج افشار ، تهران : علمى و فرهنگى ، 1368 خورشيدى ، چاپ اول .\r\n11 - اصفهانى ، حمزة بن حسن ، تاريخ پيامبران و شاهان ، ترجمه : جعفر شعار ، تهران : اميركبير ، 1367 خورشيدى ، چاپ دوم .\r\n12 - اعتماد السلطنه ، محمد حسن ، تاريخ طبرستان ، تصحيح : ميترا مهرآبادى ، تهران : دنياى كتاب ، 1373 خورشيدى ، چاپ اول .\r\n13 - بلعمى ، ابو على محمد بن محمد ، تاريخ بلعمى ، تصحيح : ملك الشعراء بهار ، به كوشش : محمد پروين گنابادى ، تهران : زوار ، 1353 خورشيدى ، چاپ دوم ، ج 1 .\r\n14 - پروكوپيوس ، جنگهاى ايران و روم ، ترجمه : محمد سعيدى ، تهران : علمى و فرهنگى ، 1365 خورشيدى ، چاپ سوم .\r\n15 - تجارب الامم فى اخبار ملوك العرب و العجم ، تصحيح : رضا انزابىنژاد و يحيى كلانترى ، مشهد : دانشگاه فردوسى ، 1373 خورشيدى ، چاپ اول .\r\n16 - ثعالبى مرغنى ، حسين بن محمد ، تاريخ غررالسير ( شاهنامه كهن ) ، ترجمه : سيد محمد روحانى ، مشهد : دانشگاه فردوسى ، 1372 خورشيدى ، چاپ اول .\r\n17 - جوزجانى ، منهاج سراج ، طبقات ناصرى ، تصحيح : عبد الحى حبيبى ، تهران : دنياى كتاب ، 1363 خورشيدى ، چاپ اول ، ج 1 .\r\n18 - حدود العالم من المشرق الى المغرب ، ترجمه : ميرحسين شاه ، تعليقات : ولاديمير مينورسكى ، تصحيح : مريم ميراحمدى و غلامرضا ورهرام ، تهران : دانشگاه الزهرا ، 1372 خورشيدى ، چاپ اول .\r\n19 - خوارزمى ، ابو عبد الله محمد بن احمد ، مفاتيح العلوم ، ترجمه : حسين خديوجم ، تهران : بنياد فرهنگ ايران ، 1347 خورشيدى ، چاپ اول .\r\n20 - خواندمير ، غياث الدين بن همام الدين ، مآثر الملوك ، تصحيح : ميرهاشم محدث ، تهران : رسا ، 1372 خورشيدى ، چاپ اول .\r\n21 - دادگى ، فرنبغ ، بندهش ، گزارنده : مهرداد بهار ، تهران : توس ، 1369 خورشيدى ، چاپ اول .\r\n22 - دينورى ، ابو حنيفه احمد بن داوود ، الأخبار الطوال ، ترجمه : محمود مهدوى دامغانى ، تهران :\r\n\r\n","description":"","footnote":"","page_name":" 832 ","page_number":832},
  {"content":"\r\n\r\nنشر نى ، 1364 خورشيدى ، چاپ اول .\r\n23 - شهيدى مازندرانى ، حسين ، راهنماى نقشه جغرافيايى شاهنامه فردوسى ، تهران : مؤسسه جغرافيايى و كارتوگرافى سحاب ، 1371 خورشيدى ، چاپ اول .\r\n24 - طبرى ، محمد بن جرير ، تاريخ طبرى ( تاريخ الرسل و الملوك ) ، ترجمه : ابو القاسم پاينده ، تهران : اساطير ، 1362 خورشيدى ، چاپ دوم ، ج 1 و 2 .\r\n25 - كريستن سن ، آرتور ، ايران در زمان ساسانيان ، ترجمه : رشيد ياسمى ، تهران : اميركبير ، 1367 خورشيدى ، چاپ پنجم .\r\n26 - كليله و دمنه ، ترجمه : نصرا . . . منشى ، تصحيح : عبد العظيم قريب ، تهران : 1327 خورشيدى ، چاپ پنجم .\r\n27 - گرديزى ، عبد الحى بن ضحاك ، زين الأخبار ( تاريخ گرديزى ) ، تصحيح : عبد الحى حبيبى ، تهران ، دنياى كتاب ، 1363 خورشيدى ، چاپ اول .\r\n28 - لسترنج ، گاى ، جغرافياى تاريخى سرزمينهاى خلافت شرقى ، ترجمه : محمود عرفان ، تهران : علمى و فرهنگى ، 1364 خورشيدى ، چاپ دوم .\r\n29 - ماركوارت ، يوزف ، و هرود و ارنگ ، ترجمه : داود منشىزاده ، تهران : بنياد موقوفات افشار ، 1368 خورشيدى ، چاپ اول .\r\n30 - متون پهلوى ، گرد آورنده : جاماسب جى دستور منوچهر جى جاماسب آسانا ، گزارش : سعيد عريان ، تهران : كتابخانه ملى ، 1371 خورشيدى ، چاپ اول .\r\n31 - مجمل التواريخ و القصص ، تصحيح : ملك الشعراء بهار ، به اهتمام : محمد رمضانى ، تهران : خاور ، 1318 خورشيدى ، چاپ اول .\r\n32 - مرعشى ، سيد ظهير الدين ، تاريخ طبرستان و رويان و مازندران ، تصحيح : حسين تسبيحى ، تهران : شرق ، 1345 خورشيدى ، چاپ اول .\r\n33 - مستوفى ، حمدا . . . ، تاريخ گزيده ، به اهتمام : عبد الحسين نوائى ، تهران : اميركبير ، 1364 خورشيدى ، چاپ سوم .\r\n34 - - ، نزهت القلوب ، به اهتمام : گاى لسترنج ، ليدن : بريل ، 1913 ميلادى ، چاپ اول .\r\n35 - مسعودى ، على بن حسين ، التنبيه و الاشراف ، ترجمه : ابو القاسم پاينده ، تهران : بنگاه ترجمه و نشر كتاب ، 1349 خورشيدى ، چاپ اول .\r\n36 - - ، مروج الذهب ، ترجمه : ابو القاسم پاينده ، تهران : علمى و فرهنگى ، 1365 خورشيدى ،\r\n\r\n","description":"","footnote":"","page_name":" 833 ","page_number":833},
  {"content":"\r\n\r\nچاپ سوم ، ج 1 .\r\n37 - مسكويه ، ابو على ، تجارب الامم ، ترجمه : ابو القاسم امامى ، تهران : سروش ، 1369 خورشيدى ، چاپ اول ، ج 1 .\r\n38 - مشكور ، محمد جواد ، ايران در عهد باستان ، تهران : اشراقى ، 1363 خورشيدى ، چاپ چهارم .\r\n39 - مقدسى ، مطهر بن طاهر ، آفرينش و تاريخ ، ترجمه : محمد رضا شفيعى كدكنى ، تهران : بنياد فرهنگ ايران ، 1349 خورشيدى ، چاپ اول ، ج 3 .\r\n40 - مهرآبادى ، ميترا ، خاندانهاى حكومتگر ايران باستان ، تهران : فتحى ، 1372 خورشيدى ، چاپ اول .\r\n41 - ميرخواند ، مير محمد بن سيد برهان الدين ، تاريخ روضة الصفا ، تهران : مركزى ، 1338 خورشيدى ، چاپ اول ، ج 1 .\r\n42 - نظامى ، الياس يوسف ، كليات خمسه ، به اهتمام : م . درويش ، تهران : جاويدان ، 1370 خورشيدى ، چاپ دوم .\r\n43 - نويرى ، شهاب الدين احمد ، نهاية الإرب فى فنون الأدب ، ترجمه : محمود مهدوى دامغانى ، تهران : اميركبير ، 1367 خورشيدى ، چاپ اول ، ج 10 .\r\n44 - يعقوبى ، ابن واضح ، تاريخ يعقوبى ، ترجمه : محمد ابراهيم آيتى ، تهران : علمى و فرهنگى ، 1366 خورشيدى ، چاپ پنجم ، ج 1 .\r\n54 .  Justi , Ferdinand , Iranisches Namenbuch , Heildesheim : Georg Olms  1963 .\r\n46 - برهان قاطع .\r\n47 - فرهنگ جهانگيرى .\r\n48 - لغت‌نامه دهخدا .\r\n49 - لغت فرس .\r\n50 - فرهنگ رشيدى .\r\n51 - مجموعة الفرس .\r\n52 - صحاح الفرس .\r\n53 - فرهنگ پايه .\r\n54 - فرهنگ قواس .\r\n55 - فرهنگ آنندراج .\r\n56 - مخزن الادويه .\r\n57 - فرهنگ جامع شاهنامه . ( زنجانى ) 58 - فرهنگ شاهنامه . ( شفق ) 59 - فرهنگ شاهنامه فردوسى . ( نوشين ) 60 - فهرست شاهنامه . ( ولف )\r\n\r\n","description":"","footnote":"","page_name":" 834 ","page_number":834},
  {"content":"\r\n . \r\n","description":"","footnote":"","page_name":" 835 ","page_number":835},
  {"content":"\r\n . \r\n\r\n","description":"","footnote":"","page_name":" 836 ","page_number":836}
  ]