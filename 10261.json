[
  {"content":"\r\n\r\n\r\nجلد سوم\r\nتاريخ سياسى اسلام\r\nدوران دوم عباسى\r\n232 - 444 هجرى\r\nتأليف : دكتر حسن ابراهيم حسن\r\nترجمه : ابو القاسم پاينده\r\n\r\n","description":"","footnote":"","page_name":" 355 ","page_number":1},
  {"content":"\r\n\r\n\r\nمقدمه ها\r\n\r\nمقدمهء مؤلف\r\nبسيار خرسندم كه جلد سوم كتاب تاريخ سياسى اسلام را بخوانندگان تقديم ميكنم . اين جلد حوادث تاريخ اسلام را در مدت دويست و پانزده سال يعنى از 232 تا 447 هجرى از آغاز خلافت متوكل كه به حق بايد آن را آغاز سقوط عباسيان ناميد تا زوال قدرت بويهيان از بغداد شرح ميدهد . اين دوران ، امتيازات خاص دارد ، زيرا در اثناى آن دولت‌هاى بسيار پديد آمد كه در پيشرفت تمدن اسلام اثر فراوان داشت و بغداد كه مدتها مركز اين تمدن بود رقيبان ديگر چون قرطبه و قاهره و بخارا و غزنين و حلب پيدا كرد كه ببركت تشويقى كه خليفگان و شاهان و اميرانش از دانشوران و اديبان ميكردند از لحاظ پيشرفت تمدن و رواج علم و ادب با پايتخت عباسيان دعوى همسرى داشت ، از اينرو آفاق فكر اسلامى وسعت گرفت و فرهنگ مسلمانى بسط يافت و ثروت فزون شد و آبادى توسعه يافت و جامعه اسلامى راه كمال پيمود .\r\nاين جلد را به ده باب تقسيم كردم : در باب اول از نتيجهء تسلط و قدرت تركان از سال 232 تا 324 هجرى سخن گفتم كه عزل و نصب خليفگان بدست ايشان بود و همين قضيه از عوامل ضعف عباسيان بود كه بزوال ايشان بدست تاتاران منجر شد .\r\nدر باب دوم از دوران امير الأمرائى ( 324 تا 334 هجرى ) بحث كردم كه چگونه امير الامرا قدرت از كف خليفه ربود و همهء امور دولت را قبضه كرد و مقام وى از وزير بالا گرفت و از وزارت جز اسمى نماند .\r\nدر باب سوم از وضع دولت عباسيان در عراق و خوزستان و كرمان بدوران بويهيان بحث كردم كه شيعيان افراطى بودند و پيشوائى عالم اسلام را حق خليفه سنى نميدانستند و از تجاوز به شخص او و تضعيف قدرتش باك نداشتند .\r\nدر باب چهارم دربارهء ولايتهاى اسلام كه از دولت عباسيان جدا شد سخن آوردم كه در اين دوران در ايران و ماوراء النهر دولتك‌ها پديد آمد و احساسات ملى كه از دوران مأمون ظهور آغازيد در پيدايش آن مؤثر بود .\r\nباب پنجم را به شرح نهضتهاى سياسى و دينى و نفوذ آن در سياست و دين و ادب و اجتماع اختصاص دادم . در اين باب از اماميان اثنى عشرى و هم اسماعيليان هفت امامى و قرمطيان كوفه و شمال عراق و شام و ديار بحرين و هم\r\n\r\n","description":"","footnote":"","page_name":" 356 ","page_number":2},
  {"content":"\r\n\r\nاز نشر دعوت اسمعيليان در يمن و مغرب و از روابط فاطميان با حمدانيان و عقيليان و صليحيان و امويان اندلس و زيريان افريقا و هم از شيوهء دعوت فاطميان و دعوتگر بزرگشان و محاسن دعوتشان و هم از جماعت در زيان و خارجيان و زنگان معتزليان و مذهبشان و نفوذى كه فلسفهء يونان بر عقائدشان داشت و هم از سنيان و صوفيان معتدل و افراطى بتفصيل سخن كردم .\r\nدر باب ششم از روابط خارجى دولت عباسى و دولت فاطمى مصر و دولت اموى اندلس با روم شرقى و دولتهاى اروپاى غربى و دولت روس سخن آوردم .\r\nدر باب هفتم از شيوهء حكومت و آيين سياست و اداره و ماليه و جنگ و قضاى دولت عباسى بدوران نفوذ تركان و دوران امير الامرائى و ايام بويهيان و نيز از شيوهء حكومت مصر بدوران طولونى و اخشيدى و فاطمى و هم از حكومت اندلس بدوران اموى بحث كردم كه دولت‌هاى اسلام در اين روزگار چگونه راه - برده ميشد .\r\nدر باب هشتم از وضع اقتصادى و پيشرفتها كه مسلمانان در عرصهء كشاورزى و صناعت و تجارت كرده بودند سخن رفته است .\r\nدر باب نهم از فرهنگ و هنر گفتگوست . در اين باب از مراكز فرهنگى و علوم عقلى چون تفسير و حديث و فقه و كلام و لغت و نظم و نثر و از سخن‌سرايان بزرگ عرب و سخن‌سرايان بزرگ ايران و مصر و اندلس و بزرگان نثر عرب و از علوم عقلى و توجه خاص خليفگان و شاهان و اميران به فلسفه و طب و هيئت و نجوم و رياضيات و تاريخ و جغرافيا و نيز از هنر و بخصوص معمارى كه به حق مقياس تمدن ملل است سخن ميرود .\r\nباب دهم دربارهء وضع اجتماعى است و ضمن آن از طبقات جماعت بدوران عباسيان و فاطميان مصر و امويان اندلس و مجالس آواز و طرب و قصرهاى خليفگان و اميران و وزيران و ديگران و اقسام لباس و انواع غذا و رسوم عيدها و سرگرميهاى متداول آن عصر و مقامى كه زن داشت گفتگو مىشود .\r\nاميدوارم جلد چهارم كه ضمن آن سرگذشت دولت عباسى را از 447 كه سلجوقيان بر بغداد تسلط يافتند تا سال 656 كه دولت نيمه جان عباسيان بدست تاتار از صفحهء جهان برچيده شد شرح داده‌ام به زودى از چاپ درآيد .\r\nحسن ابراهيم حسن\r\n\r\n","description":"","footnote":"","page_name":" 357 ","page_number":3},
  {"content":"\r\n\r\n\r\nمقدمهء مترجم بر چاپ اول\r\nبه يارى خدا ترجمهء جلد سوم از تاريخ سياسى اسلام براى نشر آماده مىشود . در اين جلد سخن از دوران دوم عباسى است كه آغاز انحلال و سقوط كامل قدرت عرب بود و آن عوامل نهان كه از دوران امويان رشد و نمو آغاز كرده بود و مايهء سقوط ايشان شد و بدورهء اول عباسى قوت كافى نداشت در اينروزگار تجلى كرد و در امپراطورى وسيع عرب كه بنام اسلام پى افكنده بودند گردنكشان قدرت‌طلب سر برداشتند و بنام تجديد قدرت ديرين يا بنياد قدرت نو دولتها ساختند و رونق از بغداد ببردند و در اقصاى مغرب و در مصر و اندلس خلافتهاى تازه ايجاد كردند . در شرق نيز حكومتهاى ظاهرا تابع بغداد اما بمعنى مستقل كه خليفه را نيز در چنگال خود داشتند پديد آمد كه جوياى نام و قدرت و ثروت بودند و اينهمه را به حساب مردم كه هرگز در تاريخ مشرق به حساب نبوده‌اند بدست ميآوردند .\r\nقدرت‌هاى لرزان خلق الساعه كه اينجا و آن جا شهرى يا ولايتى را بچنگ ميآوردند و در تصادم دائم چون موج‌ها پس و پيش ميرفتند تاريخ اين دوران را چنان پرآشوب كرده‌اند كه بر نقشه‌هاى جغرافيا حدود متصرفات ايشان را به زحمت مىتوان يافت . نگفته پيداست كه از اين انقلابها و توالى قدرتها بر يك منطقه چه بليه‌ها ميزاد و اين فلسفه‌هاى شوم تسليم و رضا و قطعيت قضا كه اكنون چون خرچنگ در جان مشرقيان رخنه كرده از آن ايام زاد كه هيچكس حتى خليفه بجان و مال ايمن نبود و امير نورسيده‌اى چشم او را بميل كشيدن و جانش را گرفتن توانست و حال مردم كوچه و بازار معلوم است كه در اين غوغا چه ميكشيدند .\r\nالبته بعضى از اين اميران قدرت يافته اگر از جنگ و تاخت و تاز و تعيش و فساد فراغتى ميافتند بعنوان تزيين دربار نوبنياد خويش و اقناع غرور بدوى ، دريغ نداشتند كه دانشورى يا شاعرى يا نويسنده‌ايرا بصف تمجيدگران خود جلب كنند و از حاصل غارتها كه در خزانه داشتند چيزى بر ايشان بذل كنند و همين است كه عنوان ترويج علم و ادب گرفت و چيزى از آثار اين مردم محنت زده را كه بجبر زمانه يوسف فكرت خويش را به دونان دنيا عرضه ميكردند براى قرون بعد ذخيره نهاد و اى عجب كه توفيق اينان در رواج افكار خويش مربوط\r\n\r\n","description":"","footnote":"","page_name":" 358 ","page_number":4},
  {"content":"\r\n\r\nبه تقرب صاحبقدرتان بوده و به چشم دل ميتوان ديد چه لؤلؤهاى كمياب از معنويات انسانى كه صاحبانش هنر جلب حمايت اميران نداشتند در ظلمات فنا فرو رفته است .\r\nدورانى كه اين جلد از آن سخن مىكند يك امتياز ديگر نيز داشت و فاجعهء عظيم تاريخ شرق كه از ايلغار مغولان و تركان‌زاد در اينروزگار بدست خليفگان غافل كه از تعصب عربان و تطاول پارسيان برنج بودند مايه گرفت كه تركان را ببغداد جولان دادند و حوادث قرون بعد و كشتارهاى هول‌انگيز مغول و تاتار از اينجا آمد . بحقيقت اين خليفگان عرب‌نژاد كه بنام پيمبر مكى قدرت را از دمشق گرفته بودند و بغداد را كه چهار سوق شرق و غرب بود آشيان كرده بودند دور تر از بينى خود را نميديدند و از قصهء طولانى تاريخ شرق نزديك و ميانه خبر نداشتند كه بقرن‌هاى دراز نژاد سامى و آريائى و ترك كه آن از جزيره و اين از دشتهاى نامعلوم و آن از صحراهاى خشك آمده بود در اين عرصهء وسيع از چين تا مديترانه چه كشمكش‌ها داشته‌اند و چون موج‌ها بدرياى پر طوفان آمده‌اند و رفته‌اند و عقب نشسته‌اند و اين بيخبران خليفه نام ، ساميان را كه بروزگاران دراز همه شرق نزديك را جولانگاه داشتند و در سواحل مديترانه قدرتى چون كارتاژ ساخته بودند و روم را مىلرزانيدند و در فنيقيه الفباى مصرى را پيراسته بودند و بزرگترين ابزار تفاهم را به اين ناحيه داده بودند تحقير كردند و بجزيره راندند تا بروند در شهرهاى مقدس بتغزل و غنا و ميگسارى روز بگذرانند و ناخشنود از تسلط آريانژادان كه قرنهاى دراز وزنهء اين ناحيه بودند و از ايلغار تركان شرقى و تسلط روميان غربى و شرقى جلوگيرى ميكردند ، راه بغداد را بتركان نمودند تا اين نژاد سمج كم دقت پركار خطرناك رؤياى قرون را تعبير كند و با يك فوران عجيب چند قرن تاريخ مشرق را خونين كند چنان كه كرد ، بار اين مسئوليت بدوش بغداد است و آن روز كه معتصم خانه خويش را بنگهبانى غلامان ترك داد راه ايلغار مغولان و تسلط تاتاران را گشود .\r\nاين كتاب چون همه تاريخنامه‌ها از حوادث سياست و جنگ و تعاقب قدرتها سخن مىكند اما از فرهنگ و تجارت و زراعت و وضع زندگانى نيز فصول ممتاز دارد كه نمونهء براعت مؤلف است و همين فصول ، كتاب وى را قيمتى خاص ميدهد و مرا اميد هست كه دوستداران مطالعه از داشتن آن خرسند و از خواندنش مستفيد شوند .\r\nاينجلد كه اكنون ترجمهء آن بدست شماست چند سال پيش منتشر شده و مؤلف ، جلد چهارمى نيز به دست تأليف داشته شامل تاريخ اسلام تا سقوط بغداد كه گويا نشر آن بتأخير افتاده و اگر توفيق بود با ترجمهء جلد چهارم اين سلسله را تكميل ميكنم انشاء اللّه .\r\nتيرماه 1339 - ابو القاسم پاينده\r\n\r\n","description":"","footnote":"","page_name":" 359 ","page_number":5},
  {"content":"\r\n\r\n\r\nفهرست مندرجات جلد سوم\r\nعنوان صفحه دوران نفوذ تركان 363\r\nمتوكل 369\r\nمنتصر 372\r\nمستعين 373\r\nمعتز 374\r\nمهتدى 375\r\nمعتمد 377\r\nمعتضد 383\r\nمكتفى 384\r\nمقتدر 385\r\nقاهر 389\r\nدوران امير الامرائى 393\r\nابن رائق امير الامرا مىشود 395\r\nبريديان و حمدانيان 397\r\nنوزون و ابن شيرزاد 400\r\n* دوران بويهيان در عراق 403\r\nبويهيان پيش از تسلط بغداد 404\r\nمعز الدوله 411\r\nبختيار 412\r\nعضد الدوله 414\r\nعنوان صفحه\r\nصمصام الدوله 415\r\nشرف الدوله 416\r\nبهاء الدوله 417\r\nجلال الدوله 420\r\nابو كاليجار 423\r\nابو نصر الملك الرحيم 424\r\nدولتهاى مستقل 427\r\n* يعقوب ليث صفار 429\r\nسلطان الدوله و مشرف الدوله 432\r\nعمرو بن ليث صفار 433\r\n* اسماعيل بن احمد 438\r\nاحمد بن اسماعيل 439\r\nنصر بن احمد 440\r\nنوح بن نصر 442\r\nعبد الملك پسر نوح 443\r\nمنصور پسر نوح 443\r\nنوح پسر منصور 444\r\nانقراض سامانيان 445\r\n* سبكتكين 450\r\nمحمود غزنوى يمين الدوله 452\r\n\r\n","description":"","footnote":"","page_name":" 360 ","page_number":6},
  {"content":"\r\n\r\nعنوان صفحه\r\nفتوحات محمود غزنوى در هند 454\r\nمسعود اول 460\r\nمودود بن مسعود 462\r\nعبد الرشيد 463\r\nفرخ‌زاد 464\r\nعماد الدوله 465\r\nعضد الدوله 467\r\nشرف الدوله 467\r\nصمصام الدوله 468\r\nبهاء الدوله - سلطان الدوله 469\r\nعماد الدوله ابو كاليجار 469\r\nركن الدوله 471\r\nفرزندان ركن الدوله 472\r\n* ناصر الدوله 477\r\nابو تغلب پسر ناصر الدوله 479\r\nسيف الدوله 481\r\nسعد الدوله و سعيد الدوله 484\r\n* احمد بن طولون 487\r\nخمارويه 490\r\nزوال دولت طولونى 492\r\n* محمد بن طغج اخشيد 494\r\n* عبيد اللّه مهدى 501\r\nقائم و منصور 502\r\nمعز 506\r\nعزيز 508\r\nحاكم 509\r\nظاهر و مستنصر 510\r\n* ابو الغرانيق محمد دوم 514\r\nابراهيم دوم و زيادة اللّه سوم 515\r\n* على دوم 517\r\nيحياى چهارم 518\r\nحسن بن محمد 518\r\n* عبد اللّه 519\r\nعبد الرحمن فاصر 523\r\n* حكم دوم منتصر 529\r\nعنوان صفحه\r\nهشام دوم مؤيد 530\r\n* على بن حمود 537\r\nجانشينان على بن حمود 539\r\nنهضتهاى سياسى و دينى 543\r\nدوازده اماميان 544\r\nاسمعيليان در ايام خفا 546\r\nاسمعيليان در ايام قدرت 550\r\nروش دعوت اسمعيليان 554\r\nخوارج 556\r\nشورش زنگان 559\r\nمعتزليان 562\r\nنفوذ فلسفه در عقايد معتزله 565\r\nرونق سنت 567\r\nصوفيان معتزلى 568\r\nصوفيان افراطى 571\r\nشلمغانى 577\r\nروابط خارجى 579\r\nروابط عباسيان با روم شرقى 580\r\nروابط فاطميان با روم شرقى 586\r\nروابط امويان اندلس با روميان 587\r\nروابط مسلمانان با دول غرب اروپا 588\r\nروابط مسلمانان با روس 591\r\nسازمان دولت 593\r\nخلافت عباسيان 594\r\nخلافت فاطميان 600\r\nخلافت اموى در اندلس 601\r\nوزارت عباسيان 603\r\nوزارت در مصر 607\r\nوزارت در اندلس 609\r\nدبيرى 610\r\nحاجبى 612\r\nحكومت ولايات 614\r\nديوانها 616\r\nبريد 618\r\nنگهبانى 622\r\nسپاه 623\r\n\r\n","description":"","footnote":"","page_name":" 361 ","page_number":7},
  {"content":"\r\n\r\nعنوان صفحه\r\nنيروى دريائى 628\r\nسازمان دارائى 630\r\nقضا 640\r\nديوان مظالم 644\r\nوضع اقتصادى 647\r\nزراعت 648\r\nصناعت 650\r\nتجارت 652\r\nفرهنگ و هنر 657\r\nمراكز فرهنگى 658\r\nتفسير 664\r\nحديث 668\r\nفقه 670\r\nكلام 672\r\nلغت 675\r\nشاعران عباسى 678\r\nشاعران فارسى 682\r\nشاعران مصر و اندلس 683\r\nعنوان صفحه\r\nنثر و نويسندگى 684\r\nفلسفه 689\r\nطب 693\r\nهيئت و نجوم 698\r\nرياضيات 700\r\nتاريخ 700\r\nجغرافيا 704\r\nمعمارى 705\r\nاوضاع اجتماعى 713\r\nطبقات مردم 714\r\nغنا و طرب 718\r\nتزيين قصور 720\r\nخوراك 722\r\nلباس 723\r\nمقام زن 724\r\nعيدها و تشريفات 727\r\nعروسى قطر الندى 729\r\nسرگرميها 730\r\n\r\n","description":"","footnote":"","page_name":" 362 ","page_number":8},
  {"content":"\r\n\r\n\r\nدوران نفوذ تركان\r\n\r\n","description":"","footnote":"","page_name":" 363 ","page_number":9},
  {"content":"\r\n . \r\n","description":"","footnote":"","page_name":" 364 ","page_number":10},
  {"content":"\r\n\r\n\r\nمقدمه\r\nدوران متوكل عباسى را آغاز سقوط عباسيان ميتوان شمرد كه از آن ضعف و سستى كه در كار دولت رخ داد مقدمات زوال آن فراهم شد و اين وضع همچنان ببود تا بسال 656 كه دولت عباسى بدست تاتار برافتاد . علت سقوط عباسيان تنها نفوذ تركان نبود كه تكيهء اين خاندان را بر ايرانيان در شمار عوامل ضعفشان بايد آورد كه عربان بسبب نفوذ ايرانيان و تركان كينه‌توز شدند زيرا مناصب بزرگ دولت نخست خاص ايرانيان بود و بعد خاص تركان شد و مردم عرب كه مايه اسلام و قوام دولت بودند از كارهاى مهم دور ماندند و حميتشان سستى گرفت و از تأييد دولت دريغ كردند و بلكه بكارشكنى پرداختند .\r\nاز موجبات كينه عربان با عباسيان يكى كشتار هول‌انگيز امويان بود و هم آن ستمها كه نسبت بخاندان علوى روا ميداشتند و ناچار علويان بر ضد ايشان قيام كردند و از لوازم كوشش در تضعيف دولتشان دريغ نكردند كه خلافت را حق خويش ميدانستند و عباسيان را غاصب خلافت ميشمردند كه دولت عباسيان نخست بنام علويان پايه گرفته بود و در آن دعوتها كه در همه ديار اسلام بر ضد امويان ميشد كوشش و محبوبيت علويان در پيشرفت كار اثر فراوان داشت و بيشتر كسانى كه براى سقوط خاندان اموى كوشش داشتند پنداشتند كه اين كوشش را بسود علويان و بخاطر استقرار دولت ايشان ميكنند .\r\n\r\n","description":"","footnote":"","page_name":" 365 ","page_number":11},
  {"content":"\r\n\r\nاز طرف ديگر عباسيان گر چه بنام دين و خلافت پيغمبر حكومت داشتند اما دولتشان نشان استبداد شاهان قديم داشت و تظاهرشان بديندارى كسان را كمتر فريب ميداد .\r\nاين خاندان جبار كه مسلمانى را بازيچه مطامع خويش كرده بود از حميت و مروت عربى نيز بىبهره بود و بعهد و پيمان علاقه نداشت و هر پيمان‌نامه يا امان‌نامه را كه بر خلاف مصالح ايشان بود بيدريغ نقض ميكردند و گاه براى فريب كسان از فتواى فقيهان مزدور مجوزى ميساختند و اين كار چون لكه‌اى سياه دامان بيشتر خليفگان را آلوده كرد .\r\nو هم از علل ضعف عباسيان كه بسقوطشان انجاميد ، پيدايش فرقه‌هاى مختلف الحاد پيشه را نام بايد برد چون راونديان و خرميان و گروه متكلمان و معتزليان و جز آنها كه مايه تفرقهء مسلمانان شدند و بعضىشان آشكارا بر ضد دولت بودند و براى سقوط آن مىكوشيدند .\r\nبا وجود اين ، دوران دوم عباسى امتيازات خاص دارد كه تمدن اسلامى در اثناى آن راه كمال پيمود . در اين دوران خليفگان نيز بودند كه براى تجديد عظمت ديرين كوشش آغاز كردند و نيز دولتهاى كوچك چون دولت سامانيان و بويهيان و حمدانيان و غزنويان و سلجوقيان و جز آنها در قلمرو اسلام پديد آمد كه در پيشرفت و تكامل تمدن اسلام و رواج علم و بسط ادب و هنر سهمى شايسته داشتند و در عين حال مايه ضعف و مقدمهء سقوط نهائى دولت عباسى بودند .\r\nسرگذشت خليفگان اين دوران نشان ميدهد كه تركان تا چه حد بر دولت تسلط يافته بودند تا آنجا كه نصب و عزل خليفگان بدست ايشان ميشد .\r\nنفوذ تركان از دوران معتصم پديد شد و او نخستين خليفه بود كه بر مردم ترك اعتماد كرد و سپاه از ايشان گرفت و نگهبانان خاص از تركان داشت و مناصب معتبر را بديشان سپرد و ولايتهاى بزرگ داد و زمينه ضعف عرف و استيلاى ترك را كه مايه سستى كار خلافت و سقوط نهائى آن بود فراهم آورد .\r\n\r\n","description":"","footnote":"","page_name":" 366 ","page_number":12},
  {"content":"\r\n\r\nمعتصم از خطر تركان كه مايه رنج مردم بغداد نيز بودند بى خبر نماند و ميخواست آنها را بسامره پايتخت جديد خلافت منتقل كند ، نفوذ تركان عربان و ايرانيان را رنجيده‌خاطر كرد و براى جلوگيرى از آن بر ضد معتصم توطئه‌ها كردند .\r\n\r\nخليفگان دوران دوم عباسى 232 - 447 هجرى\r\n1 - متوكل 232\r\n2 - منتصر 247\r\n3 - مستعين 248\r\n4 - معتز 252\r\n5 - مهتدى 255\r\n6 - معتمد 256\r\n7 - معتضد 279\r\n8 - مكتفى 289\r\n9 - مقتدر 295\r\n10 قاهر 320\r\n11 راضى 322\r\n12 متقى 329\r\n13 مستكفى 333\r\n14 مطيع 334\r\n15 طائع 363\r\n16 قادر 381\r\n17 قائم 422\r\n18 مقتدى 467\r\n\r\n","description":"","footnote":"","page_name":" 367 ","page_number":13},
  {"content":"\r\n . \r\n","description":"","footnote":"","page_name":" 368 ","page_number":14},
  {"content":"\r\n\r\n\r\nمتوكل 232 - 247\r\nجعفر پسر معتصم ملقب به متوكل بسال 206 در فم الصلح كه شهرى بود بر كنار دجله بنزديك واسط تولد يافت ، كنيه وى ابو الفضل بود و مادرش كنيزى بود شجاع نام كه بگفته خطيب بغدادى زنى شريف و گشاده‌دست و بخشنده بود و نژاد ترك داشت . بقولى از خوارزم بود يا از روم كه از دوران كودكى به خانه معتصم راه يافته بود و در آنجا پرورش نكو يافته بود و در تربيت فرزند خود متوكل نيز دقت كافى كرده بود .\r\nواثق بسال 227 امارت حاج را ببرادر خود داد و چون از سفر بازآمد بر او خشم آورد و نفوذش را بكاست . مورخان درباره مناسبات دو برادر گفته‌اند كه مادر واثق كنيزى بود قراطيس نام و چون دو برادر از مادر جدا بودند ميانشان همدلى نبود .\r\nطبرى گويد : \" متوكل بخواب ديد كه پاره‌هاى شكر بر او هميباريد و نام جعفر متوكل بر آن مكتوب بود نزديكان وى گفتند به خدا اين خلافت است و چون اينسخن بواثق رسيد بزندانش كرد و بر وى سخت گرفت . \"\r\nوقتى واثق بمرد فرزند خود محمد را وليعهد نكرد . در بيمارى مرگ كه گفتند درباره خلافت پسر وصيت كند سخن عمر بن خطاب را كه سخت معروف است به زبان آورد كه \" مسئوليت خلافت را در زندگى و مرگ تحمل نميكنم \" محمد فرزند واثق بهنگام مرگ پدر صغير بود و صلاحيت خلافت نداشت و راغب خلافت نيز نبود كه بزرگان دولت از وى دلخوش نبودند و بيم داشتند اگر بخلافت رسد كينه‌جوئى كند و ناچار خلافت بمتوكل رسيد و خواب وى تعبير شد .\r\nمتوكل دل با سنيان داشت و به يارى ايشان و رواج مذهبشان ميكوشيد و يكى را كه ابو بكر و عمر و عايشه و حفصه را ناسزا گفته بود تازيانه زد و هم او مردم را از گفتگوى خلق قرآن كه بدوران مأمون و معتصم و واثق آنهمه گرفتارى پديد آورده بود بازداشت .\r\nمسعودى گويد : متوكل مردم را از بحث و مناظره و مجادله بازداشت و رسم ايام\r\n\r\n","description":"","footnote":"","page_name":" 369 ","page_number":15},
  {"content":"\r\n\r\nمعتصم و واثق را برداشت و محدثان بزرگ را بحديث گفتن و رسم سنت و جماعت آموختن واداشت و در اين باره بهر ديار نامه نوشت . اين كار در دلها اثر نيك داشت و در ستايش او مبالغه كردند و گفتند سه خليفه نامى بود ابو بكر كه شورش ردت را بر افكند عمر عبد العزيز كه مظالم را بداد و متوكل كه سنت را زنده كرد .\r\nاما سياست متوكل درباره علويان خشونت‌آميز بود و نتيجه بد داد . بسال 236 بگفت تا قبر حسين بن على ع و همه خانه‌هاى اطراف آن را ويران كنند و شخم بزنند و دانه بكارند و آبيارى كنند و كسان را از زيارت قبر بازدارند و ندا كنند كه پس از سه روز هر كه را بنزديك قبر حسين ديديم بزندان ميبريم و مردم بگريختند و از زيارت ببريدند و مقبره و اطراف آن كشت شد . اين روش ظالمانه نفرت مسلمانان را برانگيخت و مردم بغداد از اهانت علويان آشفته شدند و در كوچه و بازار آشكارا بخليفه ناسزا گفتند .\r\nاز حوادث مهم دوران متوكل يكى آن طوفان سخت بود كه بر بغداد و بصره و كوفه و ديگر شهرهاى عراق وزيد و كشت و چهارپايان را بسوخت و خواربار از بازار - هاى بغداد برافتاد و همه جا قحط آمد و مردم بسيار تلف شد .\r\nو هم بدوران وى روميان ضعف عباسيان را فرصت شمردند و دست‌اندازى به قلمروشان را آغاز كردند و شهر دمياط را بگرفتند و مردم بكشتند و خانه‌ها بسوختند و كيلكيه را در آسياى صغير بگرفتند و مردم آن را شكستى سخت دادند و پيكارهاى ديگر بود كه در باب روابط خارجى بيايد .\r\nگويند متوكل كه از نفوذ و فساد تركان سخت دلگير بود ميخواست پايتخت را از عراق بشام برد و عرب را تكيه‌گاه دولت كند اما بدينكار توفيق نيافت .\r\nدرباره بردبارى متوكل قصه‌ها گفته‌اند از جمله وقتى محمد بن مغيث را كه سر خلافت داشته بود دستگير بياوردند و نطع و جلاد حاضر بود متوكل به دو گفت چرا راه\r\n\r\n","description":"","footnote":"","page_name":" 370 ","page_number":16},
  {"content":"\r\n\r\nخلافت رفتى ؟ گفت : \" بدبختى مرا بدين راه برد ، اما مرا به تو دو گمان هست كه يكى را بدل نزديك‌تر دارم و پندارم كه مرا عفو خواهى كرد . \" متوكل گفت : \" درگذشتم و بر تو منت گذاشتم به منزل خويش بازگرد . \" و ابن مغيث گفت خدا داند رسالت خويش را كجا نهد .\r\nبسال 235 متوكل سه فرزند خويش را وليعهد كرد ، محمد را وليعهد نخست كرد و لقب وى را منتصر كرد و ابو عبد الله را از پس وى و لقب او را معتز كرد و ابراهيم را از پس هر دو و لقب وى را مؤيد كرد . براى هر يك از آنها دو پرچم بست يكى سياه كه پرچم وليعهدى بود و يكى سپيد كه پرچم خلافت بود . متوكل بعدها بفكر افتاد معتز را در كار وليعهدى بر مؤيد و منتصر مقدم كند كه با مادر او محبت بيشتر داشت شايد اسباب چينى درباريان نيز كه براى دور كردن منتصر و مؤيد از خلافت ميكوشيدند در اين كار بىاثر نبود . اما منتصر از قصد پدر خبردار شد و خشم آورد و بدستيارى تركان براى قتل او توطئه كرد و تنى چند از تركان كه خاصان وى بودند ميخواستند در دمشق ناگهان بر متوكل هجوم برند و خونش بريزند بغاى بزرگ سردار ترك و فتح بن خاقان توطئه را بىاثر كردند و كار انجام نشد اما بغاى كوچك ترك بهمدستى باغر كه او نيز از تركان بود توطئه ديگر كردند و متوكل را بشمشير از پاى درآوردند و منتصر بخلافت رسيد .\r\nاز اينجا نفوذ تركان در كار دولت عيان مىشود كه خليفه در چنگال ايشان اراده نداشت . بگفته مسعودى دوران متوكل ايام شكوه و رونق و رفاه بود امنيت مستقر بود و سخنورى رايج و عشق و جوانى باب بود . موير گويد : آن ستايشها كه مورخان از دوران پانزده ساله خلافت متوكل كرده‌اند كه مذهب سنى را رونق داد و سخنوران و دانشمندان را تشويق كرد بدنامى دوران وى را كه بستمگرى و عياشى و رواج افكار افراطى شهره است تا حدى تعديل مىكند .\r\n\r\n","description":"","footnote":"","page_name":" 371 ","page_number":17},
  {"content":"\r\n\r\n\r\nمنتصر 247 - 248\r\nمنتصر فرزند و قاتل متوكل از پس وى بخلافت رسيد و براى آنكه قباحت پدركشى را از خود دور كند شايع كرد كه قتل متوكل به دست فتح بن خاقان شده و منتصر او را بانتقام خون پدر كشته است . وقتى كار خلافت بر او راست شد و همه بيعت كردند تركان بترغيب وى برخاستند تا معتز و مؤيد برادران خويش را از خلافت خلع كند كه از انتقام‌جوئى ايشان بيم داشتند و عاقبت دو برادر به خط خويش نامه‌اى نوشتند و از حق خلافت چشم پوشيدند .\r\nمنتصر بخلاف پدر با علويان به راه ملايمت رفت و آن وحشت كه در ايام متوكل بود برفت و زيارت قبر حسين ع آزاد شد و يزيد مهلبى در اين باب شعرى گفت ، بدينمضمون :\r\n\" با طالبيان از پس آنكه مدتها مورد نكوهش بودند نيكى كردى و الفت را بخاندان هاشم باز آوردى و آنها را از پس دشمنيهاى مستمر ببرادرى كشانيدى . \"\r\nبگفته ابن اثير \" منتصر \" بردبار و خردمند و نيكوكار و بخشنده و منصف و نيك محضر بود . \" مسعودى از زبان على بن يحيى منجم گويد : \" كسى را چون منتصر نديدم كه نيكى بىتظاهر و منت و تكلف كند . \" وى قبل از خلافت با تركان روابط گرم داشت اما از آن پس كه بخلافت رسيد دل با ايشان بد داشت و پيوسته ميگفت اينان قاتل خليفگانند و تركان كينه‌اش را در دل گرفتند و ابن طيفور طبيب خاص خليفه را سى هزار دينار دادند تا با نشتر زهرآلود منتصر را رگ زد و او بمرد ( ربيع الاول 248 ) و در آنهنگام بيست و شش سال داشت .\r\nمؤلف الفخرى گويد : \" منتصر مردى شجاع و خونخوار بود و چون دست به خون پدر آلود مردم گفتند عمر وى دراز نخواهد بود و او را به شيرويه فرزند خسرو پرويز همانند كردند كه خون پدر بريخت و از پس وى ديرى در سلطنت نپاييد گويند روزى\r\n\r\n","description":"","footnote":"","page_name":" 372 ","page_number":18},
  {"content":"\r\n\r\nدر آغاز خلافت بر فرشى بود كه كس نظير آن را به ياد نداشت و نوشته‌اى به فارسى بر آن بود ، منتصر نوشته را بديد و از زيبائى آن بشگفت شد و معنى آن را از حاضران پرسيد ولى از توضيح آن سر باز زدند و گفتند ندانيم و او بفرمود تا يكى ناآشناى پارسى زبانرا بياوردند و او نيز از خواندن دريغ كرد منتصر گفت بخوان و باك مدار كه گناهى بر تو نيست . نوشته چنين بود : \" من شيرويه فرزند خسروم پدر خويش را بكشتم و از پس وى بيش از ششماه سلطنت نكردم . \" و منتصر فال بد زد و خشمگين برخاست و شش ماه نگذشت كه بمرد .\r\n\r\nمستعين 248 - 252\r\nاز پس مرگ منتصر سرداران وى كنكاش كردند كه خلافت را به كى دهند و بر احمد بن محمد بن معتصم همسخن شدند و لقب وى را مستعين كردند ، دقت و احتياط از دو سو بود عباسيان از تركان بيمناك بودند ، تركان نيز ميخواستند خلافت را بيكى از خاندان عباس دهند كه از كينه‌توزى وى در امان باشند از اينرو هيچكس از سرداران ترك بخلافت فرزندان متوكل رضا نداد كه بيم بود بانتقام پدر و برادر برخيزند .\r\nاما خيلى زود باغر سردار ترك كه در خون متوكل دست داشت با گروهى از تركان دل با بد كردند كه شنيده بودند وى سر خلاف تركان دارد و اختلاف در تركان افتاد گروهى از ايشان به پيشوائى وصيف و بغا با خليفه ببغداد رفتند و گروهى ديگر از او خواستند كه بسامره باز رود و از رفتار خويش پوزش خواستند اما مستعين تقاضاى ايشان را نپذيرفت .\r\nو چون مستعين از بازگشت سامره سر باز زد تركان وى را از خلافت برداشتند و با معتز پسر متوكل بيعت كردند و جنگ ميان دو خليفه درگرفت و ماهها ببود و اين قضيه در كشور اثر كرد و نرخها بالا رفت و بليه سخت شد . عاقبت مستعين شكست خورد و از محمد بن عبد الله بن طاهر كمك خواست و او دريغ كرد در همين ايام ابو احمد موفق\r\n\r\n","description":"","footnote":"","page_name":" 373 ","page_number":19},
  {"content":"\r\n\r\nپسر متوكل بهمدلى برادر با نيروى بسيار از بغداد بسامره شد و معتز مقدم وى را گرامى داشت و خلعت نيكو داد و سرداران وى را بنواخت و مخلع كرد و عبيد الله بن عبد الله ابن طاهر از بغداد بيامد و برد و عصا و شمشير و گوهر خلافت را بياورد ، خليفه معزول منكوب يعنى مستعين بدستور تركان رو سوى واسط كرد و احمد بن طولون را همراه وى كردند . احمد با خليفه معزول رفتارى نكو داشت و او را در كار سفر و شكار آزادى داده بود با همه پيروزيها كه تركان در خلع و شكست و تبعيد مستعين داشتند از جانب وى ايمن نبودند و معتز را به كشتنش برانگيختند و گفتند جز بكشتن مستعين خلافت وى مستقر نميشود . مادر مستعين نيز با رأى تركان همدل بود كه از كيد مستعين بر جان فرزند بيم داشت و ترديد از معتز برخاست و به ابن طولون نوشتند تا خون مستعين را بريزد و وعده حكومت واسط دادند اما وى رضا نداد به خون خليفه‌اى كه هنوز بقيد بيعت وى بود دست بيالايد و بناچار سعيد خادم يكى از حاجبان دربار خلافت با گروهى از سپاهيان بواسط رفت و خليفه معزول را بيجان كرد ، درباره مستعين و روابط او با تركان شعرى بدينمضمون سخت شهره بود : \" خليفه‌اى در قفس ميان وصيف و بغاست و هرچه به دو تلقين كنند چون طوطى تكرار مىكند . \"\r\nبگفته مؤلف الفخرى : \" مستعين به رأى و عقل و تدبير سست بود دوران وى پر فتنه و كار دولتش مشوش بود . از صفات نيك جز اين نداشت كه مردى بخشنده و گشاده‌دست بود . \"\r\n\r\nمعتز 252 - 255\r\nبگفته مؤلف الفخرى معتز پسر متوكل نكوروى بود و سيرت و رأى و عقل او بد نبود اما از هنگام قتل متوكل تركان بر امور كشور تسلط يافته بودند و خليفگان را تابع مقاصد خود داشتند . در حقيقت خليفه اسير تركان بود كه اگر مىخواستند ميداشتند و گرنه از ميان برميداشتند . مؤلف الفخرى گويد : \" چون معتز بخلافت نشست خاصان وى فراهم\r\n\r\n","description":"","footnote":"","page_name":" 374 ","page_number":20},
  {"content":"\r\n\r\nبودند و ستاره‌شناسان را بياوردند و گفتند : به‌بينيد تا كى خواهد زيست و خلافتش تا چند خواهد بود ؟ يكى از ظريفان مجلس گفت : من بهتر از ستاره‌شناسان از مدت عمر و خلافت وى خبر دارم گفتند : چند است ؟ گفت : هرچه تركان خواهند . و همه را خنده گرفت . \"\r\nمعتز از تركان بيمناك بود ، بديده او بغاى كوچك از همه آنها خطرناكتر مينمود و عاقبت خلافت و جانش بازيچه ايشان شد . ابن اثير گويد : \" گروهى از تركان بر وى درآمدند و پايش را گرفتند و تا در اطاق كشيدند و سر و تنش را بچماقها فرو كوفتند و پيرهنش را بدريدند و در صحن خانه در آفتاب بداشتند و گرما چنان بود كه پاى بر زمين نگهداشتن نتوانست پائى ميگذاشت و پائى برميداشت و تركان سيليش ميزدند و او چهره خويش را از سيلى بدست همى پوشيد آنگاه ابن ابى الشوارب و جمعى ديگر را بياوردند و همه را شاهد خلع وى گرفتند و صالح بن وصيف را نيز شاهد كردند كه جان معتز و مادر و فرزند و خواهرش در امانست . مادر معتز كه در خانه خويش بسردابى بود و راه را بر او بسته بودند و كس بنزد وى شدن نتوانست ، با خواهر خليفه از آنجا بدر آمد . آنگاه معتز را بيكى سپردند تا شكنجه كند و سه روز آب و غذا را از او باز گرفتند ، جرعه آبى خواست ندادند ، آنگاه وى را بسردابى كردند و در آن را با خشت و گچ بگرفتند يعنى زنده بگور كردند . \"\r\nاز پس مرگ خليفه مادر وى نهان شد و مالى را كه با خود داشت و 000 / 800 / 1 دينار بود مخفى كرد و اين بجز آن گوهر و ياقوت و مرواريد و زيور بود كه با خود داشت و كس قيمت آن ندانست . از عجايب آنكه تركان شورشى پنجاه هزار دينار خواستند تا پسرش را نكشند اما نداد .\r\n\r\nمهتدى 255 - 256\r\nمهتدى پسر واثق از پس مرگ برادر بسال 255 بخلافت رسيد .\r\nدر ايام وى مادر معتز كه نهان ميزيست آفتابى شد . و هم در\r\n\r\n","description":"","footnote":"","page_name":" 375 ","page_number":21},
  {"content":"\r\n\r\nآغاز خلافت وى بغداديان بشوريدند و از بيعت سر باز زدند ولى بكمك مال اين شورش را فرو نشاند و بيعت تازه شد پس از آن سپاهيان شورش كردند زيرا سليمان بن عبد الله طاهر فرمانرواى بغداد مقرريشانرا مرتب نميداد ، در اثناى شورش ، خراسانيان با مردم بغداد بدرفتارى كردند و بغداديان بر ضد فرمانده آنها قيام كردند و كار بطرد وى انجاميد علويان نيز در بسيارى ولايتهاى اسلام سر بشورش برداشتند . حسن بن زيد علوى در طبرستان بشوريد و شورش زنگ كه چهارده سال تمام از 255 تا 270 دولت عباسى را بخطر داشت آغاز شد ، خارجيان نيز در موصل به پيشوايى مساور شارى طغيان كردند .\r\nمهمتر از همه شورش احمد بن عيسى شيخ بود كه پدرش ولايت فلسطين و اردن داشت و چون بمرد احمد بر دمشق تسلط يافت و ماليات ببغداد نداد و ميخواست با استفاده از آن آشفتگيها كه در پايتخت خلافت بود بر همه شام مسلط شود و به مصر دست‌اندازى كند .\r\nمهتدى براى سركوبى شورش نيرنگ زد و او را ولايت ارمنستان داد و گفت يكى را از جانب خود در شام نايب كند كه از آنجا دور شود و از سوى ديگر احمد بن طولون را به پيكار او برانگيخت كه اگر شام را بگشود حكومت آنديار خاص وى باشد و چون ابن طولون آهنگ شام كرد نامه خليفه رسيد كه بمصر بازگردد .\r\nآنگاه ماجور سردار ترك از عراق بشام رفت و نيروى احمد را بشكست و دمشق را بگرفت و او را به ارمنستان راند و ولايت شام بر ماجور مسلم شد .\r\nمهتدى نيز مثل همه خليفگانى كه از پس متوكل بودند بازيچه تركان بود طبرى گويد : \" مهتدى دست به آسمان برداشت و گفت خدايا من از اعمال موسى بن بغا و آن خلل كه در مرز كرد بيزارم و اشكش فرو ريخت \" بدينسان خليفه عباسى اسير سپاهيان ترك بود كه از موسى بن بغا فرمان ميبردند ولى مهتدى در مقابل قوت تركان\r\n\r\n","description":"","footnote":"","page_name":" 376 ","page_number":22},
  {"content":"\r\n\r\nبه نيرنگ چنگ زد و باكياك سردار ترك را بسوى خويش جلب كرد و بتقتل موسى بن بغا برانگيخت به اين وعده كه فرماندهى سپاه را به دو ميدهد اما باكياك بوعده خليفه دلخوش نكرد و نامه خليفه را به موسى بنمود و دو حريف همسخن شدند كه باكياك باخلاصمندى خليفه تظاهر كند و او را از ميان بردارد خيلى زود تركان بر قتل خليفه همسخن شدند كه او بقتل كسانى از موالى كه مورد علاقه تركان بودند فرمان داده بود ، از اينرو بشوريدند و دستگيرش كردند و از خلافت بينداختند و بدين قانع نشدند بلكه او را شكنجه كردند تا در رجب 256 جان بداد\r\nمسعودى گويد : \" مهتدى امر بمعروف و نهى از منكر ميكرد شراب را منع كرده - بود . از فحشا جلوگيرى ميكرد . عدالت را بسط داد و هر جمعه به مسجد ميرفت و از پس خطبه امامت نماز ميكرد از اينرو خلافت وى بر عامه و خاصه ناگوار شد و دوران وى را دراز شمردند و در كار او حيله كردند تا كشته شد . \"\r\nمهتدى از همه خليفگان عباسى منزه‌تر و نيك سيرت‌تر بود و بعبادت دلبسته‌تر ، در روش خود به عمر بن عبد العزيز اقتدا داشت ميگفت : شرمم آيد كه از امويان يكى مثل او باشد و از عباسيان نباشد . شخصا برسيدگى مظالم مىنشست و ميان كسان به عدالت حكم ميكرد و در غذا و لباس خويش قناعت داشت .\r\nابن اثير گويد : در متروكات مهتدى بسته‌اى يافتند كه جبه‌اى و عبائى و كلاهى پشمين در آن بود كه بشب ميپوشيد و نماز ميكرد ميگفت چرا فرزندان عباس شرم نكنند كه از ايشان يكى چون عمر عبد العزيز نيست ، وى از لهو بدور بود غنا را منع كرد و قويدستان را از ظلم زيردستان بازداشت و چون روزه ميداشت بنان و زيتون و سركه و نمك افطار ميكرد .\r\n\r\nمعتمد 256 - 279\r\nاز پس مهتدى ، تركان معتمد را كه در قصر محبوس بود بخلافت\r\n\r\n","description":"","footnote":"","page_name":" 377 ","page_number":23},
  {"content":"\r\n\r\nبرداشتند . مؤلف الفخرى گويد : \" موفق برادرش چنان بر كارها تسلط يافت كه از خلافت جز نامى نداشت . \" و قصه چنان بود كه چون فتنه زنگ برخاست و كار پيشواى ايشان كه عنوان سالار - زنگان داشت و خود را وابسته خاندان علوى ميشمرد بزرگ شد و بر هجر و ديار بحرين تسلط يافت و ببصره آمد معتمد كس فرستاد و ابو احمد را كه مهتدى به مكه تبعيد كرده بود فراخواند و وليعهدى را به فرزند خود جعفر داد و لقب او را مفوض كرد و برادر را از پس او وليعهد كرد و موفق لقب داد و قلمرو دولت عباسى را ميان پسر و برادر تقسيم كرد ولايتهاى شرقى را بموفق داد و ولايتهاى غربى را به مفوض تسليم كرد و موسى بن بغا را به دو پيوست و ولايت مصر و افريقيه و شام و جزيره و موصل و ارمنستان و جز آن را خاص وى كرد كه بنام مفوض حكومت كند و موسى بن عبيد الله را دبير وى كرد و مقرر داشت تا موفق و مفوض هر يك بناحيه خويش پردازند و در كار هم دخالت نكنند و خرج قلمرو خويش را از خراج آن بدهند و بفرمود تا نامه بيعت را بنوشتند و در كعبه آويختند ولى موفق از اين كار خوشدل نشد كه ضميرش با برادر صاف نبود و او را لايق خلافت نميشمرد و چون وليعهدى را پيش از او به فرزند خويش داد كينه او بزرگ شد و چون نفوذش بيفزود دولت وضعى عجيب پيدا كرد ، معتمد و برادرش موفق خلافت را به شركت داشتند خطبه و سكه و عنوان امير مؤمنان از معتمد بود و امر و نهى و فرماندهى سپاه و حفظ حدود و تعيين وزيران را موفق ميكرد و معتمد بهوسهاى خود سرگرم بود سيوطى گويد : \" معتمد بلهو و هوس فرو رفته بود و از كار رعيت غافل بود ، مردم از او بيزار شدند و محبت موفق را بدل گرفتند . \"\r\nموسى بن بغا سردار ترك در دولت معتمد نفوذى عجيب داشت . وى فرزند بغاى بزرگ بود كه بدوران معتصم بصف فرماندهان سپاه درآمد و در پيكارها از خلافت دفاع كرد و شايستگى بسيار نمود و كارش بالا گرفت و با خاندان خلافت وصلت كرد و پسرش\r\n\r\n","description":"","footnote":"","page_name":" 378 ","page_number":24},
  {"content":"\r\n\r\nچنان كه طبرى گويد پسر خاله متوكل بود .\r\nموسى زندگانى را از سپاهيگرى آغاز كرد و پيش هميرفت تا بصف سرداران درآمد و در آن فتنه‌ها كه تركان بر ضد خليفگان ميكردند نقش عمده داشت گاه از خلافت دفاع ميكرد و زمانى با توطئه‌گران بر ضد خليفه همدست مىشد و گاه نيز از طرف خليفه به فرو نشاندن شورشها مامور ميشد . و چون معتمد بخلافت رسيد با تركان و بخصوص سردارشان ، موسى ، راه ملايمت پيش گرفت و او را بنواخت و اكرام كرد و بسال 259 - بجنگ سالار زنكان فرستاد و او را تا بيرون سامره بدرقه كرد و خلعت داد و چون وليعهدى را به فرزند خويش داد موسى را به دو پيوست و در حقيقت وى دست راست مفوض و موفق بود تا بسال 264 كه مرگش در رسيد .\r\nشورش سالار زنكان و غيبت امام دوازدهم شيعيان اثنى عشرى و ظهور اسمعيليان كه اسمعيل فرزند جعفر صادق را از پس وى امام مىدانستند از حوادث مهم دوران معتمد بود .\r\nشورش زنگ عواقب بسيار داشت كه از جمله استحكام دشمنى موفق و ابن طولون ولايتدار مصر بود . موفق در اين كار حسن تدبير نداشت اگر با ابن طولون كه او را بر ضد شورشيان زنگ كمك داده بود مماشات كرده بود ميتوانست همه همت و نيروى خود را بريشه‌كن كردن زنكان صرف كند و از آن پيش كه خطر بزرگ شود نابودشان كند . وقتى فتنه بزرگ شد تقريبا همه منابع كشور در آن پيكارهاى مستمر كه موفق بر ضد شورشيان زنگ ميكرد نابود شد و در آن آشفتگيها مردم از خراج دادن سر باز زدند و قوت خلافت سستى گرفت و ولايتداران خودسرى پيشه كردند .\r\nدر نتيجه ضعف ماليه دولت ، موفق كه عهده‌دار جنگ سالار زنگان بود از احمد ابن طولون كمك خواست و همراه نحرير خادم نامه‌اى به دو فرستاد و تقاضا كرد دربار خلافت را بمال مدد دهد تا پيكار شورشيان زنگ را ادامه تواند داد و چون معتمد از\r\n\r\n","description":"","footnote":"","page_name":" 379 ","page_number":25},
  {"content":"\r\n\r\nقضيه خبر يافت نامه‌اى بابن طولون نوشت و بفرمود تا خراج مصر را با آن بنده و اسب و شمع كه ميبايد داد بدار الخلافه گسيل دارد و هم نامه ديگر محرمانه از خليفه بابن طولون رسيد كه نوشته بود موفق فرستاده‌اى بمصر روان داشته تا از اخبار آن ديار آگاه شود و بابن طولون سفارش كرده بود احتياط خويش را بدارد كه موفق نامه‌ها بفرماندهان مصر نوشته تا همه را با وى بد دل كند .\r\nبا وجود اين ابن طولون بخلاف رضاى خليفه 000 / 100 / 2 دينار با قاصد موفق فرستاد و او را تا عريش بدرقه كرد كه از حقيقت كارها آگاه بود و ميدانست از شورش زنگ براى دولت عباسى چه خطرها است .\r\nاما موفق كار ابن طولون را سپاس نداشت و نامه‌اى خشونت‌آميز به دو نوشت و به موسى بن بغا اشاره كرد تا ولايت مصر را به ماجور ولايتدار شام دهد و ابن طولون را به شام آرد موسى فرمان ولايت مصر را پيش ماجور فرستاد ولى ماجور فرمان را بنزد ابن طولون نفرستاد كه ميان ايشان خويشى بود بعلاوه قوت مقابله با ابن طولون را نداشت . موسى بن بغا نيز از بسط نفوذ ابن طولون بيمناك شد كه ولايتدارى وى بر شام و مصر قدرت خليفه و تركان را بخطر داشت از اينرو با نيروئى سوى رقه رفت و پيكار ابن طولون را آماده شد و ده ماه در آنجا بود و فرصت ميجست اما كارش آشفته شد كه سپاهيان بطلب مقررى بشوريدند و موسى ناچار ببغداد رفت و بيمار شد و بسامره رفت و در آنجا بمرد .\r\nموفق چون نتوانست ابن طولون را از مصر دور كند وى را از مرزهاى شام عزل كرد ولى آن ديار بشوريد و ناچار بفرمان خليفه بار ديگر ولايت شام را به دو دادند و ابن طولون با سپاه سوى شام رفت و شهرهاى بزرگ باطاعتش درآمد و در رقه مقام گرفت اما اقامتش نپائيد كه عباس فرزند وى در مصر فتنه كرد و بناچار راه مصر پيش گرفت و در آنجا خبر آمد كه لؤلؤ ولايتدار رقه ياغى شده و بار ديگر بشام بازگشت و خمارويه فرزند خويش\r\n\r\n","description":"","footnote":"","page_name":" 380 ","page_number":26},
  {"content":"\r\n\r\nرا بحكومت مصر گذاشت در راه شام خبر رسيد كه مردم طرسوس بشوريده‌اند و حاكم وى را رانده‌اند و ابن طولون بطرسوس رفت .\r\nمستعين كه سرگرمى موفق را بجنگ سالار زنگان فرصتى ديد بسال 269 از سامره به عنوان شكار درآمد ابن طولون از فرماندهان خويش دو تن را بفرستاد تا در رقه منتظر وى باشند راه خليفه از موصل و جزيره بود . موفق صالح بن مخلد را بنزد اسحاق ابن كنداج ولايتدار آن ديار فرستاد تا خليفه را از راه بازگرداند و همراهان وى را توقيف كند و وعده‌اى بسيار به دو داد . و چون معتمد به حديثه رسيد ابن كنداج بديدار وى شد و باخلاص تظاهر كرد و او را به راه سامره باز برد اما نگذاشت بقصر خلافت درآيد كه موفق او را از دخالت در كارهاى دولت بازداشته بود گويند يك بار وى به سيصد دينار محتاج شد و بدست نياورد بگفتار سيوطى : \" معتمد نخستين خليفه بود كه مقهور و محجور شد و كس بر او گماشتند . \"\r\nبعد از مرگ احمد بن طولون دشمنى ميان موفق و طولونيان مصر برقرار بود و خمارويه پسر احمد بر منبرها موفق را لعن ميگفت و هم او واسطى دبير پدر را با سپاه فراوان بشام فرستاد و از دريا نيز ايشان را بكشتيها مدد داد ، موفق بمقابله از بغداد بيرون شد و هم ابن كنداج ولايتدار موصل و محمد بن ابى الساج ولايتدار ارمنستان را بكمك خواست و دمشق را بگرفتند خمارويه بناچار شخصا پيكار شام را آماده گشت و بسال 273 وارد دمشق شد و از آنجا عزم موصل كرد و عاقبت ميان ولايتدار مصر و دربار خلافت صلح شد و موفق و خليفه و مفوض صلحنامه را انشا و تحرير كردند . از جمله شرايط اين بود كه خمارويه و فرزندان وى سى سال امارت مصر و شام كنند و خمارويه فرمان داد تا ديگر موفق را بر منبرها لعن نگويند بلكه وى را با خليفه دعا گويند .\r\nدوران معتمد ايام حوادث و بليات بود . ابن اثير گويد در اوائل سال 278 ميان كسان وصيف خادم و بربران جنگ درگرفت و گروه بسيار كشته شد و هم در اين سال\r\n\r\n","description":"","footnote":"","page_name":" 381 ","page_number":27},
  {"content":"\r\n\r\nموفق از پس ابتلا بنقرس درگذشت . مرض چنان سخت بود كه قادر بسوارى نبود و تختى با قبه‌اى داشت كه بر آن مىنشست و خادمى پيوسته برف بر پاى وى مىنهاد از آن پس پايش داء الفيل گرفت و چهل كس بنوبت تخت وى را بر دوش ميبردند ، روزى بحاملان گفت : \" از برداشتن من تنگدل شده‌ايد به خدا آرزو دارم يكى از شما باشم كه بار بسر بردارم و تندرست باشم . \" و هم او گفته بود : \" صد هزار كس از ديوان من عطا ميخورند و در صف آنان بدبخت‌تر از من نيست . \"\r\nموفق در صفر 278 به خانه خويش بازگشت و از جهان درگذشت ياران وى معتمد و فرزندان او را از مدائن بياوردند و موفق را در رصافه به خاك كردند .\r\nموفق مردى عادل و نيك‌سيرت بود براى رسيدگى بمظالم مىنشست و بهنگام اين كار قاضيان بحضور داشت و داد كسان را ميداد از فنون ادب بهره داشت ، انساب را نيك ميدانست و در فقه و سياست دستى داشت . از سماحت و نيك محضرى او نكته‌ها آورده‌اند از ابن عباس نقل ميكرد كه اگر مگسى هم‌نشين مرا آزار دهد من نيز رنج ميبرم و ميگفت اين نهايت جوانمردى است . من نيز همنشينان خويش را به چشم برادرى مينگرم به خدا اگر بنا بود عنوان ايشان را عوض كنم جز برادر و دوست نامى بايشان نميدادم . موفق به ابهت و تجمل علاقه بسيار داشت و در اينراه خرج فراوان ميكرد .\r\nاز پس مرگ موفق ابو العباس پسرش به تعزيت نشست و فرماندهان سپاه گرد آمدند و با او بخلافت از پس مفوض فرزند خليفه بيعت كردند و لقب وى معتضد شد و قدرت پدر را به كف آورد و كار معتمد سستى گرفت و بناچار مفوض فرزند خويش را از ولايتعهد برداشت وليعهدى را به ابو العباس معتضد داد و از پس چند ماه كه بمرد گفتند وى را مسموم كرده‌اند . دوران خلافت معتمد بيست و سه سال بود كه همه فتنه و آشوب بود گروهى از معروفترين محدثان و دانشوران چون بخارى و مسلم و ابو داود و ترمذى و ابن ماجه و محمد بن عبد الحكم مورخ معروف مصر و قاضى به كار و جز آنها بدوران وى\r\n\r\n","description":"","footnote":"","page_name":" 382 ","page_number":28},
  {"content":"\r\n\r\nبودند\r\n\r\nمعتضد 279 - 289\r\nاز پس مرگ معتمد خلافت به ابو العباس معتضد پسر موفق رسيد وى با علويان ملايمت كرد و از فضايل على بن ابيطالب و مذمت امويان سخن گفتن آغاز كرد اما اطرافيانش گفتند از اين كار دست بدارد مبادا كسان بر علويان فراهم شوند و مهابت عباسيان برود و خلافتشان سقوط كند . و هم او فرمان داد تا ديوان مواريث را از ميان بردارند و محبوب كسان شد و هم وراقان يعنى كتابفروشان را از فروش كتاب‌هاى فلسفه مانع شد و قصه‌گويان و ستاره‌شناسان را از نشستن بر راهها جلوگيرى كرد ، شخصا به امامت جمعه ميرفت در ركعت اول شش تكبير ميگفت و در ركعت دوم يكى و كسى خطبه از او نشنيد .\r\nوزارت معتضد با عبيد الله بن سليمان وهب بود . بدوران وى كار عمرو بن ليث صفارى بزرگ شد و بر بسيارى ولايات ايران تسلط يافت و هم در آن دوران قرمطيان در كوفه به پيشوائى حمدان بن قرمط و در ديار بحرين به پيشوائى ابو سعيد جنايى سر برداشتند ، ابن حوشب نيز در يمن بنشر دعوت مهدى پرداخت و ابو عبد الله شيعى در افريقيه بنشر دعوت فاطميان قيام كرد و با سران بربر جنگهاى خونين كرد و زمينه سقوط دولت اغلبيان را فراهم آورد و هم در دوران معتضد نصر بن احمد سر سامانيان در ماوراء النهر پا گرفت كه در باب چهارم بيايد .\r\nمرگ موفق و ابن كنداج كه بسال 278 رخ داد مناسبات خمارويه را با بغداد بهبود داد كه وى با هداياى گرانبها رضاى معتضد را جلب كرد و خليفه همه ولايتهاى ما بين فرات تا برقه را سى ساله به دو داد و از پس وى خاص فرزندان او كرد . به گفتار ابو المحاسن : \" فرستاده خليفه با دوازده خلعت و تيغى و تاجى بنزد خمارويه شد \" در نتيجه تفاهم مصر و بغداد خمارويه از خليفه خواست تا قطر الندى دختر او را بپسر خويش دهد خليفه گفتار او را پذيرفت اما دختر را زن خويش كرد .\r\n\r\n","description":"","footnote":"","page_name":" 383 ","page_number":29},
  {"content":"\r\n\r\nمعتضد مردى خردپيشه و سختگير و سنگدل بود . بهنگام خشم ميگفت تا كسان را در گودالى نهند و خاك بريزند و زنده‌بگور كنند . و هم شجاع و جنگ آزموده بود كه از جنگهاى مكرر فيروز آمده بود . بدوران وى فتنه كمتر بود و سركشان از او حساب مى - بردند ، دوران وى ايام رفاه و امن بود ، عوارض اضافى را بخشود و عدالت را رواج داد و ستم از رعيت برداشت وى را سفاح دوم لقب دادند كه شوكت بنى عباس را نو كرده بود .\r\nبدوران معتضد بسيارى نويسندگان و مفكران و شاعران پا گرفتند كه از جمله ابن - ابى الدنيا مربى خليفه ( 281 ) و بحترى ( 284 ) شاعر بزرگ و مبرد ( 286 ) اديب معروف و ابن قتيبه ( 276 ) مورخ و نويسنده نامى و ابو حنيفه دينورى ( 276 ) و ابن - واضح يعقوبى ( 282 ) دو مورخ بزرگ آنعصر را نام ميبريم ثابت بن قره حرانى رياضيدان معروف و ابن فقيه همدانى جغرافيدان بزرگ بدوران او بودند كه بسال 287 درگذشتند ابن معتز و ابن رومى دو شاعر بزرگ عرب نيز در همين دوران بودند . معتضد شخصا شاعر بود و شعر نيكو مىسرود .\r\n\r\nمكتفى 289 - 295\r\nاز پس مرگ معتضد فرزند او محمد بخلافت رسيد و مكتفى لقب يافت . مادر وى كنيزى ترك بود جيجك نام كه به زيبائى شهره بود . مكتفى بهنگام مرگ پدر در رقه بود و قاسم وزير براى او بيعت گرفت و خليفه نو چون ببغداد رسيد قاسم را در وزارت بداشت و از پس وفات وى وزارت را بعباس پسرش داد .\r\nقاسم وزير از آن پس كه خلافت بمكتفى رسيد ، بدر فرمانده سپاه معتضد را كه بر دولت استيلا يافته بود از ميان برداشت . بگفته طبرى بد دلى قاسم با بدر از آنجا بود كه در حيات معتضد ميخواست خلافت را از خاندان او بگرداند و چون بدر همدلى نكرد اين كار نشد و بدوران مكتفى كه بدر بفارس بود غيبت او را غنيمت شمرد و توطئه\r\n\r\n","description":"","footnote":"","page_name":" 384 ","page_number":30},
  {"content":"\r\n\r\nكرد تا او را بكشتند كه بيم داشت راز نهان را آفتابى كند و چون مكتفى از دوران پدر دل با بدر صاف نداشت قاسم اين بد دلى را برانگيخت كه وى سر شورش داشته است .\r\nبدوران مكتفى سامانيان در ايران نفوذ يافتند و خطر قرمطيان در اطراف بصره و بغداد و هم در سوريه بزرگ شد و هراس بدلها افكند . بگفته مورخان اين گروه آشوبگر بر كاروان حج بهنگام بازگشت از مكه هجوم بردند و بيست هزار كس را بكشتند . بسال 290 يحيى بن زكرويه پيشواى قرمطيان عراق و صحراى سماوه و ديار شام كشته شد و جمع ايشان پريشان گشت آنگاه برادرش حسين رهبرى يافت و بسال 294 با قتل زكرويه نفوذ قرمطيان شمال از ميان برخاست و هم بدوران مكتفى بسال 292 دولت طولونى بدست محمد بن سليمان از ميان رفت .\r\nمكتفى مردى نيك سيرت و محبوب بود و بخشش او اسراف‌آميز بود . بگفته سيوطى وى زندانهاى زيرزمينى را كه بدوران معتضد ساخته بودند ويران كرد و بجاى آن مسجد ساخت و باغها و دكانها را كه پدرش براى ساختن قصر از مردم گرفته بود به صاحبانش پس داد .\r\nبدوران مكتفى عبد الله بن احمد بن حنبل محدث و ثعلب نحوى معروف و بزاز مؤلف مسند و محمد بن نصر امام مروروذى و ابو جعفر ترمذى پيشواى شافعيان عراق پا گرفتند دوران خلافت وى دراز نبود كه در ذى حجه 295 در جوانى بمرد .\r\n\r\nمقتدر 295 - 320\r\nاز پس مكتفى ابو الفضل جعفر بن معتضد بخلافت رسيد و مقتدر لقب يافت . در اينوقت سيزده ساله بود و نگفته پيداست كه بر اوضاع تسلط نداشت . از پس مكتفى عبد الله پسر معتز نيز در معرض خلافت بود اما عباس بن حسن ، وزير مكتفى ، مقتدر را بخلافت برداشت تا در كارها دخالت نتواند كرد و پند ابن فرات را كار بست كه گفته بود ترا به خدا كسى را كه خانه و دارائى و باغ و كنيز كسان را شناخته و مردم را ديده\r\n\r\n","description":"","footnote":"","page_name":" 385 ","page_number":31},
  {"content":"\r\n\r\nو تجربه آموخته و از كارها خبر دارد بخلافت برمدار . ابن فرات گويد وقتى اين سخن را با وزير گفتم چند بار خواست تا مكرر كنم و هر بار بدقت شنيد آنگاه پرسيد چه بايد كرد ؟\r\nگفتم چرا خلافت را به جعفر بن معتضد ندهى ؟\r\nگفت : او بچه است .\r\nگفتم : ولى پسر معتضد است اين كار را به مردى كه امر و نهى كند و اموال ما را شناسد و تدبير امور داند و مستقل باشد مسپار ! چرا خلافت را به كسى ندهى كه همه كار را بدست تو دهد !\r\nعباس وزير از آن پس كه خلافت را بمقتدر داد بفكر خلع وى و نصب ابن معتز افتاد و چون مقتدر خبر يافت مالى فراوان به وى داد كه از فكر خلافت بگشت اما ياران ابن معتز از هدف خويش چشم نپوشيدند و ناچار مقتدر كه در مقابل ايشان مقاومت نيارست كرد در ربيع الاول 296 متوارى شد و فرماندهان سپاه و قاضيان و بزرگان قوم با عبد الله بن معتز بيعت كردند و لقب او مرتضى شد و وزارت به محمد بن داود جراح داد و ديوانها را به على بن عيسى سپرد و قضا را به احمد بن يعقوب .\r\nبگفته سيوطى به روز خلع مقتدر و بيعت ابن معتز محمد بن جرير طبرى بكسان خود گفت چه خبر است ؟\r\nگفتند ابن معتز بخلافت رسيد .\r\nگفت : وزير او كيست ؟\r\nگفتند : محمد بن داود .\r\nگفت : قضا را بكه داد ؟\r\nگفتند : احمد بن يعقوب ،\r\nكمى بينديشيد و سر برداشت و گفت : اين كار سرانجام نگيرد .\r\n\r\n","description":"","footnote":"","page_name":" 386 ","page_number":32},
  {"content":"\r\n\r\nگفتند : چرا ؟\r\nگفت : اينان مردمى والامقامند و روزگار وارون شده و دنيا برگشته و كارشان به اضمحلال انجامد و مدتشان دراز نشود .\r\nابن معتز از پس بيعت به مقتدر پيغام داد بخانهء محمد بن طاهر نقل مكان كند تا او در خانه خلافت مقام گيرد ، پيروان مقتدر برهبرى مونس خادم و مونس خازن به اقامتگاه خليفه نو هجوم بردند و او با وزير و قاضى و حاجب خويش فرارى شد و آشوب در بغداد افتاد و كشتار بسيار شد و عاقبت مقتدر ابن معتز را با همه فقيهان و امرا و بزرگان كه با وى دستيارى كرده بودند بگرفت و بزندان كرد و بدينسان بار ديگر خلافت بر او راست شد و ابن معتز همچنان در زندان بود تا بمرد .\r\nبگفته مؤلف الفخرى : \" مقتدر مردى بخشنده بود و رسوم ديرين خلافت را تجديد كرد كه تجمل فراوان داشت و مستمرى و خلعت و صله بسيار داد . \"\r\nوقتى خلافت مقتدر بار ديگر پايه گرفت وزارت بعلى بن محمد فرات داد و او بيك روز فتنه را از بغداد برانداخت اما وزارتش نپاييد ، مقتدر با او بد دل شد و بزندانش كرد و وزارت را به محمد بن عبيد الله داد ، وى مردى بد سيرت بود كه با عزل و نصب پياپى كار دولت را آشفته كرد و مقتدر او را برداشت و على بن عيسى را گذاشت اما وزارت على نيز دوامى نيافت كه مقتدر مردى افراطگر بود و وزيران را بهر بهانه از كار دور و بزندان ميكرد زيرا سن او كم بود و كار دولت بدست زنان بود و او پيوسته بهوسهاى خويش سرگرم بود .\r\nبگفته مؤلف الفخرى : \" دولت مقتدر آشفته بود و مادر و زن و غلامانش بر او تسلط داشتند ، امور دولت بتدبير ايشان فيصل مييافت و خليفه به خود مشغول بود از اينرو جهان ويران شد و بيت المال تهى ماند و همه جا نفاق افتاد و او را خلع كردند و بازآوردند و آنگاه بكشتند . \"\r\n\r\n","description":"","footnote":"","page_name":" 387 ","page_number":33},
  {"content":"\r\n\r\nدر واقع بيشتر امور دولت به رأى مادر خليفه انجام ميشد و او يا نديمه‌اش به دلخواه خويش وزيرى را عزل يا نصب ميكردند . مادر خليفه ديوان مظالم را كه از معتبر - ترين ديوانهاى دولت بود به ثومال نديمه خويش سپرد و اين با توجه برسوم آنعصر كارى حيرت‌انگيز بود از مداخله زنان وقر دولت رفت و مهابت آن سست شد و مردم شايسته را از كار دولت بيزار كرد .\r\nبدوران مقتدر فتنه‌ها بود بسال 317 مونس خادم بشوريد كه خليفه ميخواست هارون بن غريب را بجاى او نصب كند ، آغاز مخالفت وى چنان بود كه به مقتدر پيغام داد سپاهيان از اسراف درباريان و دخالتشان به كار دولت برآشفته‌اند و باصرار از خليفه خواست تا اطرافيان ناباب را براند و اموالشان را مصادره كند .\r\nمقتدر نامه‌اى نوشت و همه تهمتها را از خود و اطرافيان دور كرد ، آنگاه فرماندهان سپاه بسردستگى ابو الهيجا حمدانى و نازوك ترك خليفه را وادار كردند تا هارون بن غريب را از بغداد دور كند و او بناچار ولايت شام و جزيره را به هارون داد و چون وى از بغداد رفت و در راه شورش سپاهيان مانعى نماند خليفه را از خانه‌اش براندند و از خلافت برداشتند و با محمد بن معتضد بيعت كردند و لقب او قاهر شد .\r\nاما خلافت قاهر و جشنها كه به پا كردند سپاهيان را خوشدل نكرد و بطلب مقررى آشوب كردند و حاجب خليفه را بكشتند و خليفه مخلوع را از خانه مونس بياوردند و از نو با او بيعت كردند و اوضاع آرام شد كه مقتدر مقررى سپاه را بداد و چيزى بيفزود و براى اين كار هرچه جواهر و نفايس داشت ببازار داد .\r\nبگفته موير خاورشناس معروف : \" دوران اين خليفه بدبخت دولت را بپرتگاه سقوط نزديك كرد . همه ولايتهاى دور از دست رفت افريقيه مستقل شد و مصر در كار رفتن بود ، اميران حمدانى در موصل استقلال يافتند و روميان شرقى بر حدود بى - دفاع دولت هجوم پياپى بردند ، معذلك هنوز چيزى از قدرت خلافت در ولايتهاى\r\n\r\n","description":"","footnote":"","page_name":" 388 ","page_number":34},
  {"content":"\r\n\r\nشرقى حتى ميان اميرانى كه دم از استقلال ميزدند بجا بود . نزديك پايتخت شورش قرمطيان موقته خاموش شده بود در خود بغداد خليفه بازيچه درباريان مفسد طماع و اسير نگهبانان ترك بود كه فقط از فرماندهان خويش اطاعت ميكردند كه آنها نيز بسرنوشت عباسيان علاقه نداشتند و پيوسته آماده آشوب بودند . مقتدر دو بار مغلوب و مخلوع شد و عاقبت در تصادم با يكى از فرماندهان سپاه جان داد و از اينجا توان دريافت كه مهابت دولت كه خليفگان سلف برنج مستقر كرده بودند چگونه از ميان رفته بود و قدرت عباسيان سستى گرفته بود و دشمنان از هر سو براى هجوم بدان مهيا بودند مردم نيز دگرگون شده بودند ، بغداد شهر سابق و مقر مردمان نيرومند و وفادار نبود .\r\nفرقه‌هاى مختلف بودند كه در هر فرصت كوچه‌ها را از خون رنگين ميكردند \"\r\nاين بار خلافت مقتدر سالى نكشيد و مونس بر او بشوريد و خليفه كشته شد ، جثه او روزها افتاده بود و عاقبت همانجا كه كشته شد بگور شد . رفتار مونس و آشوبهاى پياپى ، عمال دولت را جرى كرد و مهابت خلافت را يكسره بر باد داد .\r\nبدوران مقتدر دانشوران بسيار پا گرفتند كه از جمله محمد بن داود فقيه و ابن - شريح ، شيخ شافعيان ، و جنيد شيخ صوفيان و نسائى صاحب سنن و جبائى شيخ معتزله و ابن جرير طبرى مورخ و فقيه و زجاج نحوى و اخفش صغير و ابو عوانه مؤلف صحيح و قدامة بن جعفر نويسنده معروف و ابن زكرياى طبيب را نام ميبريم .\r\n\r\nقاهر 320 - 322\r\nاز پس مرگ مقتدر محمد بن معتضد بخلافت رسيد و لقبش قاهر شد . بدوران او فتنه‌ها بود . هنوز سال بسر نرفته بود كه سپاه بشوريد و بزرگان دولت و مونس فرمانده سپاه و ابن مقله وزير بخلع وى و نصب يكى از فرزندان مكتفى همسخن شدند اما خبر بقاهر رسيد كه همه را بگرفت و بكشت و نامزد خلافت را ميان دو ديوار به گل كرد .\r\nقاهر به سختى و سنگدلى شهره بود هميشه زوبينى با خود داشت و چون مىنشست\r\n\r\n","description":"","footnote":"","page_name":" 389 ","page_number":35},
  {"content":"\r\n\r\nآن را پيش رو مينهاد و با هر كه خشم ميكرد در دم او را بزوبين ميكشت . از اينرو آشوبهاى كه پيش از او بود فرو نشست و آنها كه بهر بهانه بجان خلفا دستبرد ميزدند به جاى خود نشستند بگفته سيوطى : \" منتقم را نيز به القاب وى افزوده بودند و بر سكه رقم ميزدند . \"\r\nبگفته صولى ، قاهر مردى جسور و خونخوار و بد سيرت و متلون و شرابخوار بود و اگر سلامت نفس حاجب وى سلامه نبود مردم بسيار را بكشتن داده بود .\r\nاز ميان توطئه‌گران بر ضد قاهر فقط ابن مقله جان از غائله بدر برد اما خانه‌اش را بسوختند و خانه كسانش غارت كردند و چون فتنه بخفت قاهر مستمرى سپاه را بداد كه دلخوش شدند و كار وى استقرار يافت . اما گروه ساجيان يعنى پيروان ابن ابى الساج كه از سرداران معتمد بود و هم جماعتى از نگهبانان كه از صولت قاهر بيمناك بودند و تحريك ابن مقله در ايشان كارگر افتاد ، بار ديگر بشوريدند و چون شنيدند قاهر در خانه مونس سردابها آماده مىكند هيجانشان فزون شد كه پنداشتند براى مجازات سران ايشان مهيا مىشود .\r\nابن اثير گويد : \" قاهر با ساجيان و نگهبانان خشونت آغازيد و مقاصد ايشان را انجام نداد و هم در خانه خويش پنجاه سرداب بساخت و درهاى آن را محكم كرد گفتند كه سردابها را براى ساجيان و نگهبانان كرده است و كينه و بيمشان را برانگيخت و هم در آن ايام گروهى قرمطى را از فارس ببغداد آوردند و خليفه بفرمود تا همه را در سردابهاى قصر بزندان كردند و نهانى با ايشان مواضعه كرد تا بكمكشان از خطر ساجيان و نگهبانان آسوده شود . \"\r\nاز معاريف دوران قاهر يكى ابن دريد بود كه بگفته مسعودى : \" در شعر مهارت داشت و در لغت ، تالى خليل بود . \"\r\n\r\n","description":"","footnote":"","page_name":" 390 ","page_number":36},
  {"content":"\r\n\r\nبگفته مؤلف الفخرى : \" قاهر از پس سقوط روزى بر جامع منصور ايستاد و صدقه خواست ، اين كار را به تقبيح مستكفى ميكرد كه بر او سخت گرفته بود . يكى از هاشميان وى را برد و پانصد درم به دو داد و چون مستكفى خبر يافت بگفت تا از خروج وى مانع شدند و همچنان محبوس ببود تا بسال 339 بدوران طائع در پنجاه و سه سالگى بمرد .\r\n\r\n","description":"","footnote":"","page_name":" 391 ","page_number":37},
  {"content":"\r\n . \r\n","description":"","footnote":"","page_name":" 392 ","page_number":38},
  {"content":"\r\n\r\n\r\nدوران امير الامرائى\r\n\r\n","description":"","footnote":"","page_name":" 393 ","page_number":39},
  {"content":"\r\n\r\n\r\nچرا امير الامرائى بوجود آمد ؟\r\nايران و مناطق مجاور آن عرصه ظهور عوامل ضد خلافت شد و در آنجا دولتهائى چون طاهريان و صفاريان و سامانيان پديد آمد و هم در ديلمستان دولتها بود كه مردانى چون ماكان و مرداويج زيار و برادرش وشمگير زيار علمداران آن بودند و هم دولت بويهيان بود كه بسال 334 بر بغداد تسلط يافت و پس از آنها سلجوقيان بودند كه به سال 447 بغداد زير تسلط آنها درآمد و قدرت را از خليفگان ربودند . از آن پس دولت خوارزمشاهيان بود كه از نفوذ سلجوقيان و خليفگان بيرون بود و آن مصيبت هولناك كه بسقوط بغداد و انقراض دولت عباسيان انجاميد از سوء تدبير و رفتار ايشان با مغولان زاد .\r\nبسال 322 كار مرداويج زيار ديلمى كه سردار اسفار امير قزوين بود بالا گرفت و اسفار را براند و بر قلمرو او تسلط يافت آنگاه رى و اصفهان را كه يوسف ابن ابى الساج ولايتدار آن بود بگرفت و هم طبرستان و گرگان و همدان را بقلمرو خود آورد و تا حدود حلوان پيش رفت گوئى مرداويج ميخواست بغداد را بگيرد و مجد ايران قديم را زنده كند مقتدر عباسى كه صولت وى را بديد بناچار همه آن ديار را كه گشوده بود با وى گذاشت به اين شرط كه سالانه خراجى بدربار خلافت فرستد و چون مرداويج بدست غلامان خويش كشته شد برادرش وشمگير بجايش نشست اما نفوذش سست بود و ركن -\r\n\r\n","description":"","footnote":"","page_name":" 394 ","page_number":40},
  {"content":"\r\n\r\nالدوله بويهى بسال 330 ولايت رى را از او بگرفت و هم محمد بن مظفر ولايتدار نصر بن سامانى بر خراسان و طبرستان و گرگان مسلط شد و وشمگير را بكوهستان راند كه در آنجا بناچار اطاعت نصر بن سامانى و پس از او اطاعت نوح را گردن نهاد و چون دولت سامانيان به منصور بن نوح رسيد وشمگير را با سپاهى بزرگ بجنگ ركن الدوله بويهى فرستاد و او در راه بمرد .\r\nاز سوى ديگر ضعف خلافت بغداد بمردم نالايق فرصت خودنمايى داد ، مناصب بزرگ خريد و فروش ميشد و هر كه پولش بيش مقامش به بود . راضى خليفه عباسى كار دولت را بوزيرانى داده بود كه منصب خويش را بمال خريده بودند ، ابن مقله وقتى براى بار سوم وزارت مىيافت 000 / 500 دينار به دو داد اما وزارتش نپاييد كه سپاه بشوريد و فتنه‌ها شد كه بعزل وى انجاميد و راضى وزارت را بعبد الرحمن عيسى داد و او نيز كارى از پيش نبرد و راضى وزارت را ببرادر وى داد و او نيز آشفتگى امور را بيفزود و وزارت به محمد بن قاسم كرخى رسيد كه او نيز چون اسلاف خويش ضعيف و نالايق بود و از بيم آزار سپاهيان بناچار متوارى شد .\r\nبگفته مؤلف الفخرى : \" كرخى قامتى كوتاه داشت و براى آنكه بتواند با خليفه مشورت كند چهار انگشت از پايه‌هاى تخت را ببريدند و مردم فال بد زند و گفتند :\r\nاين نقص دولت است . و كار چنان شد كه گفته بودند .\r\n\r\nابن رائق امير الامرا مىشود\r\nو چون از كرخى نيز كارى نساخت راضى وزارت بسليمان بن حسن مخلد داد اما او نيز بهتر از اسلاف خود نبود و كارى از پيش نبرد كه نفوذ سپاهيان بزرگ شده بود و در همه كار دخالت مى - كردند و خليفه بناچار ابن رائق را كه ولايتدار واسط و بصره بود استمالت كرد و كار دولت را به دو سپرد و عنوان امير الامرا داد و قدرت وى بزرگ شد كه عزل و نصب ولايتداران با او بود و مقامش از وزير بالاتر رفت كه تدبير مالياتها و همه\r\n\r\n","description":"","footnote":"","page_name":" 395 ","page_number":41},
  {"content":"\r\n\r\nامور مهم كشور ميكرد و خليفه بفرمود تا در هر ديار نام ابن رائق را بخطبه همنام خليفه كنند و خلعت و پرچم به دو داد .\r\nگوئى ابن رائق نخستين كس نبود كه امير الامرا عنوان يافت زيرا بگفته ابن مسكويه :\r\n\" وقتى ميان مقتدر و مونس بد دلى بود خليفه بسال 316 هارون بن غريب را امير الامرا كرد . \"\r\nبا وجود امير الامرا نفوذ وزارت از ميان برخاست كه كار كشور و ديوانها با او نبود و از وزارت جز اسمى نداشت و جز در روزهاى رسمى بحضور خليفه نميرفت و آنجا نيز خاموش ميماند . ابن رائق همه امور دولت را انجام ميداد و خراج به خانه وى ميرسيد و او بدلخواه خود كارها را ميبريد و هرچه مىخواست ميداد و مخارج خليفه را ميپرداخت و بيت المال عاطل ماند .\r\nاما دولت ابن رائق نيز پايدار نماند و بسال 326 نفوذش سست شد كه فرماندهان سپاه با وى رقابت كردند ، ابو عبد الله بريدى ولايتدار خوزستان با او بجنگيد و بجكم كه سردار سپاه بود بشوريد و بسال 327 ببغداد رفت و امير الامرائى از ابن رائق به دو رسيد . بگفته صولى وقتى بجكم امير الامرا شد تباهى همه جا را گرفت ، كسان بحمام - هاى عمومى هجوم ميبردند و لباس مردم را ميربودند ، مصادره اموال رواج يافت و خطر دزدان بزرگ شد كه شبانگاه با ابزار بشكستن در و ديوار ميرفتند مردم بيهوده شكايت اين بليات را كه از مردان بجكم‌زاده بود به دو ميبردند همه‌جا آشفتگى و نزاع بود وضع عراق نگفتنى بود . \"\r\nآشفتگى كار چنان شد كه راضى مقررى سپاه را نتوانست داد و ميخواست از ابو عبد الله بريدى كمك جويد اما دو دل بود تا بسال 329 از پس شش سال و ده ماه خلافت در سى و يك سالگى بمرد پيش از وفات در واسط بود و از آن محنت كه در حبس قاهر ديده بود پيوسته رنجور بود . راضى آخرين خليفه عباسى است كه مجموعه شعر او\r\n\r\n","description":"","footnote":"","page_name":" 396 ","page_number":42},
  {"content":"\r\n\r\nرا مزون كرده‌اند و آخرين خليفه بود كه خطبه جمعه خواند و آخرين خليفه بود كه با نديمان نشست .\r\nبگفته ابن اثير بدوران راضى براى خليفه بجز بغداد و حومه نمانده بود كه در آنجا نيز قدرت از ابن رائق بود و خليفه قدرتى نداشت . اما ولايتهاى ديگر ، بر بصره ابن رائق و بر خوزستان بريدى و بر فارس عماد الدوله و بر كرمان محمد بن الياس و بر رى و اصفهان ركن الدوله و بر موصل و ديار بكر و مضر و ربيعه بنى حمدان و بر مصر و شام محمد بن طغج و بر اندلس و افريقيه عبد الرحمن ناصر اموى و بر خراسان و ماوراء النهر نصر بن احمد سامانى و بر طبرستان و گرگان ديلميان و بر ديار بحرين و يمامه ابو طاهر قرمطى فرمانروائى داشتند .\r\nو چون راضى بمرد بجكم با سليمان بن حسن و ديگر كسان كه وزارت او كرده بودند و علويان و قاضيان و بزرگان خاندان عباسى و مردان دولت مشورت كرد و همه يكسخن شدند كه خلافت را بابراهيم پسر مقتدر بايد داد ، او را بدار الخلافه خواندند و در ربيع الاول 329 بخلافت برداشتند و لقبش متقى شد .\r\n\r\nبريديان و حمدانيان\r\nاز حوادث دوران بجكم يكى اين بود كه در ناحيه مذار ميان واسط و بصره بريديان را بشكست و گروهى بسيار از ايشان را اسير گرفت ولى خيلى زود اقبال از او برگشت و مصائب مكرر ديد ، قافله خراسان بغارت رفت و غم بر او چيره شد و چند روز چيزى نخورد آنگاه خبر قتل ماكان به دو رسيد و چند روز از ماتم وى روى نهان كرد آنگاه خبر آمد كه وشمگير از ولايتدار خراسان شكست خورده و پايان اينهمه رنج چنان بود كه بجكم به دست يكى از كردان كه ميخواست اموالشان را چپاول كند كشته شد .\r\nمرگ بجكم نفوذ سرداران را پايان نداد كه ابو حسين بريدى بواسط رفت و با سپاهى فراوان از ترك و ديلم ببغداد شد و ابن ميمون وزير را براند و وزارت را به ابو عبد الله\r\n\r\n","description":"","footnote":"","page_name":" 397 ","page_number":43},
  {"content":"\r\n\r\nبريدى داد اما كار بغداد همه بر وفق مراد نبود .\r\nمتقى كه پس از مرگ بجكم ببغداد آمده بود با پسر خويش و ابن رائق بموصل گريخت و بريديان از كسان و ياران خليفه هركه را بدست آوردند بكشتند و قصر خلافت را غارت كردند .\r\nاما كار بريديان بىثبات بود ، ديلميان ميخواستند ابو عبد الله بريدى را هنگام ورود بقصر خلافت بكشند و او را ناسزا گفتند و با بريديان بدرفتارى كردند ، مردم بغداد نيز با ديلميان هم‌آهنگ شدند و بر دو سوى دجله فراهم آمدند و بر ضد بريديان بانگ زدند و بيزارى كردند بدينسان وزارت بارى گران بود كه هيچكس رغبت تحمل آن نداشت ، چنان كه على بن عيسى و عبد الرحمن و برادرش وزارت را نپذيرفتند و عاقبت خليفه وزارت را به ابو اسحاق قراريطى داد و بگفت تا يكى را بسردارى سپاه برگزيند ، در شوال 329 كورتكين سردار شد و خلعت يافت و كمى بعد با سپاه فراوان بواسط رفت و بريديان را براند .\r\nمتقى كه سيزده ماه و چند هفته از بغداد دور بود در شوال 330 بدانجا بازگشت و نگهبانى بغداد را به توزون سپرد . آنگاه ستاره حمدانيان درخشيدن گرفت و خليفه على بن حسن حمدانى را خلعت داد و لقب ناصر الدوله و هم ابو الحسن برادر او را خلعت داد و لقب او سيف الدوله شد ناصر الدوله كار را از اصلاح سكه آغاز كرد و سكه‌گران و صرافان را از تغيير عيار آن جلوگيرى كرد و هم او بر عبارت محمد رسول الله سكه‌ها صلى الله عليه و آله را افزود ، در محرم 331 دينار تازه سكه زد و صرافان را گفت كه اگر از رباخوارى چشم نپوشند مجازاتشان مىكند .\r\nولى وضع بغداد بدوره تسلط حمدانيان كه اديبان و شاعران را تشويق ميكردند و صله ميدادند از دوران امير الامرايان بهتر نبود كه دزدان فراوان شدند و خانه اغنيا را ميزدند و با وجود بسته بودن راهها مردم از بغداد فرارى شدند و اگر راهها باز بود\r\n\r\n","description":"","footnote":"","page_name":" 398 ","page_number":44},
  {"content":"\r\n\r\nفراريان چند برابر ميشد . ناصر الدوله مالياتها مقرر داشت كه كس نشنيده بود ، در جمادى الاخر گرانى سخت شد و مردم از گرسنگى بمردند و و با در ايشان افتاد جسد مردگان روزها در كوچه‌ها بود و كس پرواى دفن آن نداشت . بعضى مردگان را سگ بخورد و ملخ بسيار آمد و مردم به شكار آن پرداختند و گرسنگان شكم سير كردند و ملخ را نعمت بزرگ خدا شمردند . گرانى سخت بود و خوراك و پوشاك كمياب شد و بر اين بليات بليه ديگر افزود كه ميان سيف الدوله و توزون اختلاف افتاد و بريديان جامده را بگرفتند و ميان ايشان و احمد بن بويه در بصره جنگى خونين شد و هم ميان خليفه و حمدانيان سوء تفاهمى بود كه مانع ازدواج ابو منصور فرزند خليفه با دختر ناصر الدوله شد .\r\nوزارت ناصر الدوله با ابو العباس اصفهانى بود ، اما از وزارت بجز اسمى نداشت بگفته صولى : \" ناصر الدوله بر متقى سخت گرفت و در مخارج او و كسانش امساك كرد و اموال او و مادرش را بمصادره برد و جز اندكى نگذاشت و مردم درباره رفتار او همه گونه سخن كردند و شكايت آغازيدند و نفرين گفتند و با همه ستم كه از بريديان ديده بودند آرزوى ايشان كردند . \"\r\nبگفته موير : \" مردم عرب با آن مردم نيم وحشى كه بغداد را به تصرف داشتند قدرت مقابله نداشتند . سپاهيان مزدور بيگانه از مدتها پيش اطاعت فرماندهان خويش نميكردند و در برابر تركان جنگ آزموده كه انضباطى دقيق و سخت داشتند كارى از پيش نميبردند از اينرو حمدانيان عرب نژاد بيشتر از يكسال در بغداد اقامت نتوانستند و توزون سردار ترك از آن پس كه در بصره و واسط بريديان را شكست داد ببغداد رفت و حمدانيان ، تركان سپاهى را مطيع كردن نتوانستند و بغداد از تركان آشفته شد و پيوسته اموال كسان چپاول ميشد . \"\r\n\r\n","description":"","footnote":"","page_name":" 399 ","page_number":45},
  {"content":"\r\n\r\n\r\nنوزون و ابن شيرزاد\r\nبدينسان ناصر الدوله در رمضان 331 زمينه را براى قدرت‌نمائى توزون خالى گذاشت و در شوال همانسال متقى بتوزون خلعت و عنوان امير الامراء داد . توزون ميخواست در واسط با بريديان صلح كند تا به پيكار حمدانيان يكدله شود اما بريديان واسط را بگرفتند و توزون آنجا را پس گرفت تكريت را نيز بگرفت و ابن شيرزاد را كه از بريديان گريخته بود بىرضاى خليفه دبير خويش كرد و ببغداد برد ( 332 ) . متقى كه از اين نافرمانى بخشم آمده بود بخلاف پند محمد بن عيسى كه منصب قضا داشت از پايتخت برون شد و با كسان خود راه تكريت گرفت و چون توزون از فرار خليفه خبر يافت با بريدى همسخن شد و دختر خويش را به دو داد و راه بغداد گرفت پس از آن سيف - الدوله حمدانى سوى تكريت رفت كه خليفه آنجا بود ، برادرش ناصر الدوله نيز به دو پيوست . نزديك تكريت ميان حمدانيان و توزون جنگ شد كه توزون بر آنها فيروزى يافت . پس از آن حمدانيان با خليفه بموصل رفتند .\r\nتوزون از آن فيروزيها كه در پيكار حمدانيان داشت تشجيع شد كه موصل را از ايشان بگيرد و نامه بخليفه و نوشت از وى استمالت كرد اما خليفه اعتنا نكرد كه به دو اعتماد نداشت . حمدانيان با خليفه به نصيبين رفتند ، توزون وارد موصل شد و متقى آهنگ رقه كرد و سيف الدوله به دو پيوست و خليفه از رقه نامه‌اى به توزون نوشت و نارضائى خويش را از همكارى او با بريدى اعلام كرد و باصرار او ميان توزون با ناصر - الدوله و سيف الدوله صلحى شد كه ناصر الدوله مدت سه سال ولايتهاى متصرفى را نگه دارد و هر ساله 000 / 600 / 3 درهم خراج دهد ، آنگاه توزون ببغداد رفت و متقى با حمدانيان بموصل رفت سپس از آنجا برقه رفتند و مقيم شدند .\r\nبسال 322 خليفه از محمد بن طغج اخشيد كه ولايت مصر داشت كمك خواست و او در رقه خليفه را كه دل به صلح توزون داشت ديدار كرد . توزون حمايت خليفه را به\r\n\r\n","description":"","footnote":"","page_name":" 400 ","page_number":46},
  {"content":"\r\n\r\nگردن گرفت و او ببغداد رفت و اخشيد بمصر بازگشت .\r\nاما اطرافيان خليفه او را با توزون بد دل داشتند ، توزون ميخواست با حمدانيان صلح كند . از آن پيش با بريديان نيز صلح كرده بود كه ميخواست براى مقابله با بويهيان كه خطرشان بزرگ ميشد يكدله باشد صلح انجام گرفت و توزون در آن روزها كه بويهيان بواسط رسيدند ببغداد رفت اما از جانب خليفه آسوده نبود كه وى نامه نوشته بود و بويهيانرا ببغداد خوانده بود از اينرو براى قتل توزون توطئه ميشد تا راه بويهيان هموار شود .\r\nصفا و سازش از ميان برخاسته بود و توزون توطئه قتل خويش را از جانب خليفه ميدانست از اينرو در صفر 333 او را دستگير كرد ، تركان بنه خليفه را غارت كردند و توزون خاتم را از او بربود و عبد الله بن مكتفى را بياورد و لباس خلافت پوشانيد و خاتم را به دو داد و متقى را از آن پس كه بخلع خويش رضا داد ميل كشيد و او از درد فرياد ميزد اما طبالان را بگفتند تا طبل بزنند تا كسى استغاثهء خليفه مخلوع را نشنود .\r\nگويند وقتى قاهر خليفه مخلوع ، ميل كشيدن متقى را بدانست شعرى بدينمضمون گفت : \" من و ابراهيم دو پير كور شديم و ناچار دو پير بايد همدرد باشند و مادام كه فرمان بدست توزون است ميل در مجمر آماده است . \"\r\nاز آن پس متقى بيست و پنج سال تمام در زندان بود تا بشعبان 357 بمرد .\r\nبهنگام خلع متقى آشفتگى بنهايت بود كه همه قدرت بدست توزون بود . ابن شيرزاد بريدى دبيرى داشت و وزارت با على پسر ابن مقله بود و قضا را احمد بن اسحاق داشت مصر و شام با اخشيد بود ، موصل و ديار ربيعه با حمدانيان بود و خراسان بدست نوح سامانى بود ، على بن بويه بر فارس و خوزستان و حسن بن بويه بر اصفهان فرمانروا بودند و از خلافت جز اسمى نبود .\r\nمستكفى بهنگام خلافت چهل و يك سال داشت ، مادر او كنيزى بود املح الناس نام . وى نيز مثل همه خليفگان سلف بازيچه تركان بود توزون كه همچنان امير الامرا\r\n\r\n","description":"","footnote":"","page_name":" 401 ","page_number":47},
  {"content":"\r\n\r\nبود يكى از غلامان خويش را به خدمت خليفه گماشت كه پيوسته در حضور بود تا مراقب رفت و آمد كسان باشد و او را از همه چيز آگاه كند . اما عمر توزون نپاييد و در اوائل خلافت مستكفى بمرد ( 334 ) و ابن شيرزاد امير الامرا شد كه مورخان را درباره او سخن گونه‌گون است .\r\nبه پندار صولى : \" روش وى از اميران ديگر بهتر بود اما بستمگرى از ديگران وا نميماند كه مقررى سپاه را بيفزود و برضاى خاطرشان اموال را مصادره كرد و بر دبيران و عاملان دولت و بازرگانان مال بسيار مقرر داشت و ماليات‌ها را چنان سنگين كرد كه بازرگانان از بغداد فرارى شدند . و از بس ستم بود مهابت دولت برفت و نگهبانى از حفظ امنيت عاجز ماند و دزدان بهر گوشه تباهى كردند . \"\r\nدوران مستكفى دراز نبود يكسال و چهار ماه خلافت كرد كه ماهى چند استبداد توزون بود و پس از آن نوبت ابن شيرزاد بود كه از پس سه ماه و چند هفته امير الامرائى متوارى شد و معز الدوله بويهى بغداد را گرفت .\r\nخلافت عباسى از امير الامرائى كه راضى پديد آورد شايد قدرت دولت را استقرار دهد طرفى نبست و وضع آشفته‌تر شد . از يك نظر به دوران راضى و متقى و مستكفى ( 322 - 334 ) معلوم توان داشت كه ضعف خلافت و آشفتگى امور تا كجا بود سران دولت و خاصه سرداران ترك پيوسته بجدال بودند كه همگى طمع امير الامرائى داشتند ، ابن رائق و ابو عبد الله بريدى ولايتدار اهواز دائم بنزاع بودند بجكم بر رائق بشوريد و امير الامرائى را گرفت ، از پس مرگ او ابن رائق ببغداد رفت و ابو عبد الله بريدى از دنبال وى . عاقبت ابن رائق ميدان را خالى كرد و با خليفه بموصل رفت و ناصر الدوله ابن رائق را بكشت تا مزاحم امير الامرائى خويش را از پيش بردارد بسال 330 امير الامرا شد و ببغداد رفت اما بسال 331 توزون ، سالار نگهبانان ، او را از بغداد بيرون كرد و سپاهش را تا موصل براند و خود امير الامرا شد و پس از او ابن شيرزاد اين منصب يافت و خدا داند از اين كشاكشها در كار دولت چه خلل‌ها بود .\r\n\r\n","description":"","footnote":"","page_name":" 402 ","page_number":48},
  {"content":"\r\n\r\n\r\nدوران بويهيان در عراق\r\n\r\n","description":"","footnote":"","page_name":" 403 ","page_number":49},
  {"content":"\r\n\r\n\r\nبويهيان پيش از تسلط بغداد\r\nظهور بويهيان بروشنائى تاريخ از آغاز قرن چهارم هجرى بود و از آن پيش سرگذشت اينخاندان آميخته بابهام است ، مورخان درباره اسلافشان سخن گونه‌گون دارند و سلسله نسبشان مانند بيشتر خاندانها كه ناگهان از گمنامى بيرون ميشوند مشكوك است .\r\nگويند نسب ايشان به بهرام گور پادشاه معروف ساسانى ميرسد . بعضى ديگر براى ايشان نسب الهى ساخته‌اند چنان كه روميان نسب قهرمانان خويش را بخدايان پيوند ميدادند بعضى ديگر پنداشته‌اند كه اين خاندان از اواسط الناس بود و پيش از وصول بقدرت اعتبار و سابقه‌اى چنان كه بايد نداشت ، به پندارز . ترشتين كه كلمه بويه را در دائرة - المعارف اسلامى او نوشته نسب بويهيان ببهرام گور نميرسد بلكه از دودمان نرسى وزير اعظم شاه ساسانيند . بعضى ديگر آنها را به عربان بنى ضبه منسوب داشته‌اند .\r\nبگفته مؤلف الفخرى : \" نسب بويهيان بيكى از شاهان ايران ميرسد و از آنجا بيهودا پسر يعقوب پيوسته است ! و اينخاندان گر چه ساكن ديلمستان بود اما ديلمى اصيل نبود \" .\r\nجد بويهيان ابو شجاع بويه و پدران او چون ديلمان عادى فقير و گمنام بودند ، بويه ماهيگير بود ، معز الدوله از پس آنكه بقدرت رسيد و ولايتها بگشود نعمت خدا را ياد ميكرد و ميگفت من بر سر خود هيزم ميبردم .\r\nتاريخ بويهيان پيش از قدرتشان خرافه‌آميز است ، نفوذ ستاره‌بينى و طلسمات كه\r\n\r\n","description":"","footnote":"","page_name":" 404 ","page_number":50},
  {"content":"\r\n\r\nبدوران ايشان بكمال بود در تحريك همتشان براى وصول به هدف سرنوشت اثر بسيار داشت ، بگفته مؤلف الفخرى \" آغاز دولت ايشان چنان بود كه شهريار پسر رستم ديلمى گفته بود : بويه دوست من بود يك روز بديدار وى رفتم ، همسرش كه هر سه فرزند از او داشت مرده بود و از مرگ وى سخت غمين بود . من او را تسليت گفتم و تسكين دادم و به منزل خويش بردم و غذائى فراهم كردم ، سه پسرش على و حسن و احمد نيز بودند ، در اينوقت رهگذرى بر در ميگفت : ستاره مىبينيم تعبير خواب مىكنيم طلسم و دعا مى - نويسيم ، بويه با او گفت ديشب خوابى ديده‌ام براى من تعبير كن و خواب را نقل كرد ، ستاره‌شناس گفت اين خوابى بزرگ است و تا اسب و خلعت نگيرم تعبير آن نكنم ، بويه گفت به خدا جز اين لباس كه بتن منست چيزى ندارم اگر آن را به تو دهم برهنه خواهم ماند ، ستاره‌شناس گفت پس ده دينار بده ، بويه گفت به خدا دو دينار هم ندارم چه رسد بده دينار آنگاه چيزى بستاره‌شناس داد و او گفت سه پسر تو فرمانرواى جهان شوند و نامشان در آفاق رود و از نژاد ايشان پادشاهان باشند ، بويه گفت شرم ندارى كه ما را مسخره مىكنى من مردى فقيرم و اينان پسران من همه بيچيزند ، اينان را با سلطنت چكار ؟ ستاره‌شناس گفت وقت ولادت ايشان را با من بازگوى بويه وقت تولد پسران را يكايك بگفت و ستاره‌شناس اصطرلاب و تقويمهاى خويش را بديد آنگاه برخاست و دست على را ببوسيد و گفت به خدا اين فرمانرواى ولايتها شود آنگاه دست حسن را ببوسيد و گفت پس از او فرمانروائى به اين ميرسد بويه از گفتار و رفتار ستاره‌شناس خشمگين شد و بفرزندان خويش گفت اينرا بزنيد كه در ريشخند ما افراط كرد و پسران ، ستاره‌شناس را مىزدند و ما مىخنديديم ستاره‌شناس گفت وقتى بحكومت رسيديد اين روز را به ياد آريد كتك خوردن اهميت ندارد ، آنگاه بويه ده درم به دو داد و برفت . \"\r\n\r\n","description":"","footnote":"","page_name":" 405 ","page_number":51},
  {"content":"\r\n\r\n\r\nاميران بويهى در فارس و عراق\r\n1 ) عماد الدوله ( ابو الحسن على ) 320\r\n2 ) عضد الدوله ( ابو شجاع خسرو ) 338\r\n3 ) شرف الدوله ( ابو الفوارس شيرزاد ) 372\r\n4 ) صمصام الدوله ( ابو كاليجار مرزبان ) 379\r\n5 ) بهاء الدوله ( عراق فقط ) 388\r\n6 ) سلطان الدوله ( ابو شجاع ) 403\r\n7 ) عماد الدوله ( ابو كاليجار مرزبان ) 415\r\n8 ) ابو نصر خسرو ( فيروز الرحيم ) 440 - 447\r\n\r\nاميران بويهى در عراق و خوزستان و كرمان\r\n1 ) معز الدوله ( ابو الحسين احمد ) 320\r\n2 ) عز الدوله ( بختيار ) 356\r\n3 ) عضد الدوله ( فارس فقط ) 368\r\n4 ) شرف الدوله ( فارس فقط ) 372\r\n5 ) بهاء الدوله ( ابو نصر فيروز ) 379\r\n6 ) سلطان الدوله ( فارس فقط ) 403\r\n\r\nاميران بويهى كه بر قسمتى از عراق فرمانروا بودند\r\n1 ) مشرف الدوله 411\r\n2 ) جلال الدوله 416\r\n3 ) عماد الدوله ( فارس فقط ) 435\r\n4 ) ابو نصر خسرو فيروز ( فارس فقط ) 440 - 447\r\n\r\n","description":"","footnote":"","page_name":" 406 ","page_number":52},
  {"content":"\r\n\r\n\r\nاميران بويهى در كرمان\r\n1 ) قوام الدوله ( ابو الفوارس ) 403\r\n2 ) عماد الدوله ( فارس فقط ) 419\r\n3 ) ابو منصور فلادستون 440 - 448\r\n\r\nاميران بويهى در رى و همدان و اصفهان\r\n1 ) ركن الدوله ابو على حسن 320\r\n2 ) مؤيد الدوله ابو منصور ( اصفهان فقط ) 366 - 373\r\n3 ) فخر الدوله ابو الحسن على 366\r\n4 ) مجد الدوله ابو طالب رستم ( محمود غزنوى او را برداشت ) 387 - 420\r\n5 ) شمس الدوله ابو طاهر ( همدان فقط ) 387\r\n6 ) سماء الدوله ابو الحسر ( ابن كاكويه او را برداشت ) 412 - 414\r\n\r\n","description":"","footnote":"","page_name":" 407 ","page_number":53},
  {"content":"\r\n\r\nنمودار پيوستگى نسب بويهيان\r\n\r\n","description":"","footnote":"","page_name":" 408 ","page_number":54},
  {"content":"\r\n\r\nپيشرفت پسران بويه از آنجا بود كه سپاهى شدند . و على پسر بويه و برادرش حسن در سپاه ماكان كاكى بصف اميران رسيدند و چون ميان ماكان و مرداويج زيار خلاف افتاد برادران كه ضعف ماكان و قوت مرداويج را بديدند از ارباب قديم ببريدند و جانب قدرت را نگه داشتند ، مرداويج مقدم ايشان گرامى داشت و على را ولايت كرج داد كه شهرى بود ميان همدان و اصفهان . اما چيزى نگذشت كه مرداويج از بويهيان بيمناك شد و اصفهان را كه احمد بن بويه بنام وى فتح كرده بود بخليفه باز پس داد و بويهيان را رنجيده‌خاطر كرد آنگاه ببرادر خود وشمگير كه ولايت رى داشت نوشت كه اگر برادران بويهى بدانجا رفتند برونشان كند وشمگير چنان كرد اما على بن بويه را كه مردى بخشنده و نيك رأى و مدبر بود بنواخت ابو عبد الله عميد پدر ابن عميد وزير معروف ركن الدوله نيز او را كمك داد تا دوباره به كرج رفت و حكومت يافت . اما در آنجا نيز بىمزاحم نماند كه مرداويج سپاهى فرستاد تا او را از كرج برانند ، على باصفهان رفت اما مظفر بن ياقوت فرمانرواى اصفهان مقدم وى را گرامى نداشت و على با او جنگ كرد و پيروز شد و اصفهان را بگرفت و مظفر فرارى بفارس نزد پدر رفت كه ولايت آنديار داشت ، در اصفهان چهارصد كس از ديلمان بعلى پيوستند و سپاه وى هفتصد تن شد ، آنگاه خبر رسيد كه وشمگير آهنگ اصفهان دارد و على به ارگان رفت كه شهرى بود ميان شيراز و اهواز و دو ميليون درم از خراج آنجا فراهم آورد و چون بيم داشت مرداويج و وشمگير با هم به او حمله كنند ، راه استخر گرفت و بار ديگر مظفر بن ياقوت را بشكست و بسال 322 وارد شيراز شد .\r\nاز آن پس على بجلب رضاى مرداويج كوشيد و نايب وى را خوشامد گفت و نام وى را در خطبه آورد و هداياى خوب به دو داد و حسن بن بويه برادر خويش را بنزد وى گروگان كرد و مرداويج ولايت ارگان را به دو داد و فارس مطيع وى شد و با بريدى صلح كرد و كس نزد راضى خليفه فرستاد و او را بحكومت خويش راضى كرد و لقب وى عماد -\r\n\r\n","description":"","footnote":"","page_name":" 409 ","page_number":55},
  {"content":"\r\n\r\nالدوله شد .\r\nحسن بن بويه كه بنزد مرداويج گروگان بود از پس قتل وى فرارى شد و اصفهان و رى و همدان و همه عراق عجم را بگرفت و لقب او ركن الدوله شد و ابن عميد را وزير خود كرد . احمد بن بويه كه لقب معز الدوله يافت با على بن عباس والى كرمان درافتاد و فيروز شد اما كرمان را رها كرد و بدعوت على برادر خويش بكمك بريدى رفت تا او را در مقابل ابن رائق تاييد كند و خوزستان را نيز بگرفت آنگاه خليفه متقى كه از توزون بيمناك بود وى را ببغداد خواند و او بسال 332 راه بغداد گرفت ولى توزون راه را بر او بست و نيرويش را بشكست .\r\nبدينسان على بن بويه از كرج تا اهواز را زير تسلط آورد ، و برادرش احمد همه نواحى جنوب ايران را گرفت و خليفه عباسى ايشان و برادرشان حسن را عزيز داشت و خلعت و لقب داد و نامشان را بر سكه‌ها زدند .\r\nبويهيان در عراق تسلط مطلق داشتند و از وهن خليفگان نيز باك نداشتند ، وقتى معز الدوله ببغداد رفت ميخواست خلافت را از عباسيان بگرداند و بعلويان دهد ولى انديشيد كه چون علويان بخلافت رسند سپاه از ايشان اطاعت كند و ديلمان كه محبت ايشان دارند بدولتشان وفادار مانند و بويهيان بازيچه خليفه شوند و چيزى از قدرت بدستشان نماند .\r\nبروايت ابن اثير معز الدوله مستكفى را بگرفت و ميل كشيد و مطيع را بخلافت برداشت و روزانه هزار درهم مقررى او كرد و چون بصره را بگشود مقررى خليفه را ببريد و تيولهاى كوچك داد كه از درآمد آن زندگى تواند كرد و نيز اميرى معين كرد كه كارهاى او را انجام دهد و بسال 344 پسر خود بختيار را امير الامرا كرد .\r\nنگفته پيدا است كه از خلافت عنوانى بيش نبود و همه قدرت بدست امير و امير الامرا بود كه مردان شمشيرزن اطاعت او ميكردند .\r\n\r\n","description":"","footnote":"","page_name":" 410 ","page_number":56},
  {"content":"\r\n\r\n\r\nمعز الدوله 334 - 356\r\nروش بويهيان در عراق نتايج نيكو داشت كه فتنه‌ها برخاست و نزاع شيعه و سنى بالا گرفت و سپاهيان به اين بهانه درهم افتادند و آشوب شد و وحشت آمد . بويهيان كه دل بتشيع داشتند سنيان را وادار ميكردند تا در اعياد شيعه شركت كنند و مراسم آن را بجا آرند .\r\nمعز الدوله به تضعيف خليفه قناعت نكرد بلكه كوشيد تا نفوذ خود را در همه قلمرو خلافت كه خليفگان از ديرباز جز بنام در آنجا قدرت نداشتند مستقر كند . از جمله براى تضعيف حمدانيان كه مركزشان موصل بود كوشش آغاز كرد و بسال 334 سپاهى به جنگ ناصر الدوله فرستاد كه وى در آن هنگام كه معز الدوله و مطيع خليفه از پايتخت ، رفته بودند بغداد را گرفته بود ، آنگاه معز الدوله شخصا با سپاهى به تكريت راند كه قلمرو حمدانيان بود و شهر را چپاول كرد و با خليفه ببغداد باز رفت و در شرق پايتخت اقامت گرفت . ناصر الدوله و ابن شيرزاد بغرب بغداد بودند و ميان دو حريف در كوچه‌ها پيكار بود ياران ناصر الدوله آذوقه از سپاه معز الدوله ببريدند و ناصر الدوله سكه مطيع را باطل كرد و سكه بنام متقى زد ، جنگ بغداد چهار ماه دوام داشت از آن پس ناصر الدوله به عكبره رفت .\r\nو هم معز الدوله بكوشيد تا بريديان را باطاعت آرد و همه عراق را قلمرو خود كند و با خليفه راه بصره گرفت تا آن ولايت را از ابو القاسم بريدى بگيرد اما وى پيش از وصول حريف به هجر نزد قرمطيان گريخته بود .\r\nبدينسان بيست و دو سال تمام ( 334 - 356 ) در بغداد قدرت با معز الدوله بود و خليفه عنوانى بدفتر بود . معز الدوله بر همه عراق حكومت ميكرد در عمان نيز خطبه بنام او بود و با دو برادر خويش عماد الدوله كه ولايت فارس داشت و ركن الدوله كه بر رى و همدان و اصفهان مسلط بود مناسبات نكو داشت و صفا و دوستى در ميانه\r\n\r\n","description":"","footnote":"","page_name":" 411 ","page_number":57},
  {"content":"\r\n\r\nبود .\r\nمعز الدوله بسال 356 در پنجاه و سه سالگى بمرد و پسرش ابو منصور بختيار از پس او قدرت يافت و لقب او عز الدوله شد .\r\n\r\nبختيار 356 - 367\r\nمعز الدوله از وضع دولت نيك آگاه بود و همه خطرها را از پيش برداشت و بريديان و حمدانيان را منكوب كرد و بهنگام مرگ به عز الدوله بختيار وصيت كرد از دشمنان و خاصه از تركان كه بيشتر سپاه از ايشان بود انديشناك باشد و مقرريشان را مرتب دهد و با ديلمان مدارا كند تا از خطرشان در امان تواند بود و مطيع ركن الدوله عموى خويش باشد و كارهاى بزرگ را بىرأى او نكند و پسر عموى خود عضد الدوله را پاس بدارد كه سالمندتر و محبوبتر و بدقايق سياست واردتر است و عباس و ابو الفرج دبير را كه وفا و لياقت خويش را نمودار كرده‌اند نگهدارد .\r\nاما بختيار بنصايح پدر كار نكرد بلكه بعياشى پرداخت و خشم دبيران خويش را برانگيخت و ميانشان جدائى انداخت و بمال اطرافيان طمع كرد حتى سبكتكين كه مورد اعتماد معز الدوله بود و مردى مدبر بود و در دل سپاهيان مقامى داشت و معز الدوله گفته بود بىرأى وى كار نكند از طمع بختيار مصون نماند از همه بدتر با عضد الدوله دشمنى آغاز كرد و از صوابديد ركن الدوله سر باز زد و بزرگان ديلم را تبعيد كرد تا اموالشان را مصادره تواند كرد .\r\nو چون سبكتكين بدانست كه بختيار با وى بد دل است و بمال و تيول او طمع دارد از او ببريد و كمتر بحضور رفت و بمكاتبه اقتصار كرد .\r\nسبكتكين در اردوگاه و هم در خانه بختيار از خواص و مقربان وى خبرچينان داشت و چيزى از دقايق احوال بختيار بر او پنهان نبود . بدوران بختيار فاطميان بر مصر مسلط شدند ( 358 ) و در خطبه بجاى خليفه عباسى نام خليفه فاطمى را گفتند .\r\n\r\n","description":"","footnote":"","page_name":" 412 ","page_number":58},
  {"content":"\r\n\r\nبختيار با مطيع نيز وفا نكرد و خلافت را از او گرفت و بطايع داد و آشفتگى دولت بنهايت رسيد كه شيعه و سنى پيوسته بنزاع بودند ، سپاهيان ترك و ديلم و جز آنها باصرار مقررى ميخواستند و همه كسانى كه بختيار تيول يا مالشان را برده بود كينه او داشتند و فرصت انتقام ميجستند و او بناچار از ركن الدوله و عضد الدوله و هم از ابو - تغلب حمدانى يارى جست . در اين اثنا روابط او با طايع بسردى گراييد و سبكتكين بصف خليفه پيوست و ميان آنها جنگ شد ( محرم 364 ) عضد الدوله كه از خونسردى بختيار رنجيده‌خاطر بود تقاضاى او را نپذيرفت و محرمانه با سران سپاه وى مربوط شد و تحريكشان كرد كه مقررى خويش را مطالبه كنند و بختيار را مقاومت در قبال سپاهيان تشويق كرد ، چون از روابط خليفه و بختيار خبر داشت ميخواست كار را آشفته‌تر كند تا قدرت خويش را بسط دهد و بر بغداد مسلط شود .\r\nبدينسان كار بختيار سستى گرفت و سپاهيان ترك بتحريك عضد الدوله بخلع او برخاستند و عضد الدوله كه در بغداد قدرت يافته بود وى را بگرفت ( 364 ) اما ركن الدوله رفتار او را نپسنديد و تهديد كرد كه اگر بختيار را بمقام خويش نگذارد راه بغداد خواهد گرفت و عضد الدوله بناچار مقام او را پس داد و بفارس بازگشت .\r\nاز پس اين حوادث طايع دختر خويش را به بختيار داد كه مهر او 000 / 200 دينار شد و چون بسال 366 ركن الدوله بمرد عضد الدوله قصد عراق كرد و در واسط بختيار را بشكست و به ترك بغداد وادار كرد و او بموصل رفت و از ابى تغلب حمدانى كمك خواست و باز به پيكار آمد و دو پسر عم در تكريت روبرو شدند كه شكست از بختيار بود و به اسارت ببغداد رفت و عضد الدوله خونش را بريخت .\r\nبگفته ابن عميد : \" بختيار مردى بود شجاع و تنومند و پر دل كه گاو نر را با دست ميگرفت و به زانو ميآورد ، با شير روبرو ميشد و آن را شكار ميكرد . مردى بخشنده بود .\r\nبا مرگ بختيار ميدان براى عضد الدوله خالى شد و اين بسال 367\r\n\r\n","description":"","footnote":"","page_name":" 413 ","page_number":59},
  {"content":"\r\n\r\n\r\nعضد الدوله 367 - 382\r\nبود . طايع به دو خلعت و دو پرچم داد و همه كارها را به دو سپرد اما مناسبات خليفه با عضد الدوله گرم نماند كه نام طايع را از خطبه بينداخت و بگفت تا بر در خانه‌اش سه نوبت صبح و مغرب و عشا نقاره زدند و بنامش خطبه خواندند و اين هر دو خاص خليفه بود .\r\nابن عميد ضمن حوادث سال 368 آورده كه عضد الدوله موصل و ديار ربيعه و آمد و ديار بكر و مضر را بگرفت . ابو تغلب حمدانى فرارى شد و سوى خليفه فاطمى رفت و طايع بفرمود تا نام عضد الدوله را در خطبه جمعه بيارند و پنجوقت بر در او نقاره زنند و عنوان او شاهنشاه شد . هيچيك از اميران بويهى بقدرت و شوكت و وسعت ملك چون عضد الدوله نبود و همه اميران بويهى مطيع وى شدند و بغداد و عراق و كرمان و فارس و عمان و خوزستان و موصل و ديار بكر و جز آن در قلمرو وى بود \" .\r\nبگفته امدروز خاورشناس معروف : \" قدرت بويهيان بدوران عضد الدوله بكمال رسيد . قصر وى مقصد بزرگان علم و ادب بود و كتابها بنام وى كردند از جمله كتاب ايضاح و تكمله كه ابو على فارسى تاليف كرد . و كتاب التاجى فى اخبار بنى بويه كه ابو اسحاق صابى نوشت و هم او بيمارستانها بساخت كه از همه معروفتر بيمارستان عضدى بغداد بود كه بگفته ابن خلكان نظير آن در همه جهان نبود و لوازم و اثاثى كه براى آن فراهم آورد ، از حد وصف برون بود . \"\r\nعضد الدوله با آنكه مردى مدبر بود بسنگدلى و خونخوارى راغب بود گويند بر بستر مرگ شعرى ميخواند بدينمضمون : \" بزرگان رجال را بكشتم و دشمنى بجاى نگذاشتم و خانه‌هاشان ويران كردم و بعضى را بشرق و جمعى را به غرب متوارى كردم . \"\r\nتنى چند از سخنوران آنعصر از پس مرگ عضد الدوله درباره او سخنانى جالب گفتند كه مايه تفكر تواند شد يكى گفت : اين مرد دنيا را بيش از حد اعتبار نهاد و بهاى آن را بيش از آنچه بود تعيين كرد سود دنيا مىجست و جان خود را در اين راه\r\n\r\n","description":"","footnote":"","page_name":" 414 ","page_number":60},
  {"content":"\r\n\r\nنهاد ، يكى ديگر گفت هر كه براى دنيا بيدار ماند خوابش چنين است و هر كه براى دنيا خسبد بيداريش جز اين نيست ، سومى گفت عاقلى بكمال عقل و غافلى بنهايت غفلت چون او نديدم . گرهى را ميگشود و پنداشت بسته است خسارت مىديد و پنداشت سود كرده است . چهارمى گفت : \" هر كه دنيا را سخت گيرد از او ريشخند بيند و هر كه آن را بازيچه گيرد از آن سختى نه‌بيند \" . پنجمى گفت جهان بيندوخت و بى توشه از جهان رفت . ششمى گفت بزرگ آبى بود كه اين آتش را خاموش كرد و نيرومند بادى بود كه اين ستون را بينداخت ، هفتمى گفت : كسى كه قدرت بيش از او داشت قدرت را از او گرفت . هشتمى گفت : اگر در زندگى عبرت گرفته بود در مرگ عبرت كسان نميشد ، نهمى گفت : هر كه در مراتب دنيا بالا رود نزول كرده و هر كه پائين رود بالا رفته است . دهمى گفت : \" راستى چگونه از مرگ غافل بودى ؟ چرا در قبال آن حصارى نجستى كه اين عبرت عبرتها است . \"\r\nمرگ عضد الدوله بسال 372 بود و در آنهنگام چهل و هفت سال داشت ، جثه او را به مشهد على بن ابيطالب بردند ، دوران امارت وى ببغداد پنجسال و نيم بود كه همه قدرت را به كف داشت و همه دشمنان را سركوب كرده بود .\r\n\r\nصمصام الدوله 383 - 386\r\nاز پس مرگ عضد الدوله پسرش ابو كاليجار مرزبان بجايش نشست و فرماندهان و اميران و بزرگان دولت با وى بيعت كردند و لقبش صمصام الدوله شد و خليفه لقب شمس المله و خلعت به دو داد و همه امور دولت عباسى را به دو سپرد .\r\nمناسبات خليفه و صمصام الدوله پيوسته دوستانه بود اما ميان وى و شرف الدوله برادرش كه بر اصفهان و رى و فارس تسلط داشت نزاعى رفت كه ميخواست عراق را بقلمرو خود ملحق كند ، سپاهيان صمصام الدوله بجانب شرف الدوله رفتند و به دو پيوستند و چون صمصام الدوله موقع را باريك ديد و مقاومت را بىثمر ديد از در صلح درآمد ولى\r\n\r\n","description":"","footnote":"","page_name":" 415 ","page_number":61},
  {"content":"\r\n\r\nصلح نشد و بسال 376 شرف الدوله از اهواز بواسط راند و آنجا را گرفت ، كسان صمصام - الدوله به دو گفتند بموصل رود و در آنجا مقاومت برادر را درهم بشكند و ميان سپاهيان او كه بيشتر ترك و ديلم بودند نفاق اندازد بعضى ديگر گفتند از عموى خود فخر الدوله كمك خواهد و باصفهان و فارس تاخت برد و در غياب شرف الدوله خزائن وى را تصرف كند تا ناچار بفارس بازگردد و به صلح تن دهد اما صمصام الدوله به رأى ايشان كار نكرد و با تنى چند از خاصان خود بنزد شرف الدوله رفت و او مقدم برادر را عزيز داشت ولى چيزى نگذشت كه او را گرفت و محبوس ببغداد برد و در قصر شفيعى بداشت .\r\nاما نزاع دو برادر پايان نپذيرفت كه در بغداد ميان تركان و ديلمان نفاق افتاد و كار بنزاع كشيد و چون غلبه با ديلمان شد بازگشت صمصام الدوله را خواستار شدند ولى شرف الدوله تهديد كرد كه اگر آرام نشوند برادر را خواهد كشت . و بار ديگر ميان ترك و ديلم يگانگى آورد و برادر را بفارس فرستاد و در قلعه‌اى محبوس بداشت .\r\n\r\nشرف الدوله 372 - 379\r\nو چون قدرت شرف الدوله استقرار يافت طائع مقدم وى را پذيرفت و فيروزى وى را تهنيت گفت و امور دولت را به دو سپرد و عنوان او شاهنشاه شد . شرف الدوله مردى ملايم بود ، وقتى شاعران فيروزى وى را تبريك گفتند و بتعريض از صمصام الدوله سخن آوردند به آنها تعرض كرد . گويند حبس صمصام الدوله بتحريك اطرافيان بود كه از تجديد قدرت او بيم داشتند .\r\nدوران شرف الدوله قرين عدالت بود . مصادره اموال را ممنوع داشت خبرچينان را دور كرد و امور دولت را بنظام آورد و آبادانى را تشويق كرد و چون از آشوبهاى پياپى قيمتها بالا رفته بود از راه دريا از ديار فارس غله فراوان آورد و در اين كار مراقبت تمام كرد .\r\nشرف الدوله يكى از بزرگان هور را امارت داد و لقب او را مهذب الدوله كرد هور\r\n\r\n","description":"","footnote":"","page_name":" 416 ","page_number":62},
  {"content":"\r\n\r\nمنطقه‌اى وسيع بود ميان واسط و بصره كه در زمان خسرو پرويز آب آنجا را گرفته بود در زمان اسلام نواحى مجاور را نيز آب گرفت و در آن كشتيرانى ميكردند در ارتفاعات اطراف آن قريه‌ها پديد آمده بود و در بعضى نقاط برنج ميكشتند . از آغاز دوران بنى بويه مردم اطراف هور طغيان كرده بودند و هنگام تعاقب سپاه با كشتى بدل آبها پناه مى - بردند ، شرف الدوله آنجا را بتدبير به قلمرو دولت بازآورد .\r\nبگفته ابن اثير مهذب الدوله مردى نيك سيرت و نيكوكار بود و مردم از هر ديار رو سوى او كردند و هور پناهگاه كسان شد و بزرگان در آنجا مقام گرفتند و خانه‌ها ساختند و شاهان اطراف با او مكاتبه كردند و بهاء الدوله دختر خويش را به دو داد و كارش بالا گرفت و قادر عباسى پيش از خلافت به دو پناه برد و در حمايت وى بود تا بخلافت رسيد .\r\nميان شرف الدوله و عمويش فخر الدوله رقابتى سخت بود و چون بدر بن حسنويه كه ولايتدار جبل بود دل با فخر الدوله داشت شرف الدوله فرمانده سپاه خويش قراتكين را بسركوب وى فرستاد با آنكه سپاه شرف الدوله بسيار بود و در آغاز كار فيروز بود بدر سپاه او را بشكست و بر همه ولايت جبل تسلط يافت و عراق را بخطر انداخت .\r\nدوران شرف الدوله دراز نبود و بسال 379 بمرد ، دوران قدرتش ببغداد دو سال و هشت ماه بود و بهنگام مرگ بيست و هشت سال داشت . وى پيش از مرگ برادر خود ابو نصر را جانشين كرد و او از پس ترديد بسيار پذيرفت كه كار بويهيان در عراق آشفته بود . ابو نصر از پس مرگ برادر به تعزيت نشست و طايع به تسليت آمد و ابو نصر باستقبال رفت و مقابل او زمين را ببوسيد و چون پنجروز بگذشت بحضور رفت و خلعت و لقب بهاء الدوله گرفت .\r\n\r\nبهاء الدوله 389 - 403\r\nبهاء الدوله مردى مدبر بود ابو منصور صالحان وزير شرف الدوله را با همه منصبداران دولت بجاى خود باقى گذاشت . ابو على پسر شرف الدوله را كه دل با او نداشت بحيله دستگير كرد و\r\n\r\n","description":"","footnote":"","page_name":" 417 ","page_number":63},
  {"content":"\r\n\r\nبكشت تا از اختلاف او ايمن شود . تركان را استمالت كرد و چون در اوائل دوران امارت وى ميان ترك و ديلم نزاع افتاد جانب تركان را گرفت تا از نفوذ ديلمان بكاهد .\r\nاما استمالت تركان و تضعيف ديلمان كارى نساخت ، خطر از برون بود و فخر الدوله كه ولايت رى و همدان و اصفهان داشت طمع در عراق بست . صاحب بن عباد وزيرش او را بدينكار تشويق ميكرد كه اميد داشت از بغداد همه قلمرو عباسيان را زير فرمان آرد ، مدتها اين آرزو در سر پرورانيده بود و از پس مرگ شرف الدوله فرصت را مناسب ديد و فخر الدوله را به سفر عراق و تصرف بغداد برانگيخت .\r\nوقتى خبر آمد كه فخر الدوله به اهواز رسيده بهاء الدوله مصمم شد سپاه او را پيش از وصول ببغداد تارومار كند . دو حريف در خوزستان روبرو شدند و بهاء الدوله فيروز شد و از آنجا راه واسط گرفت و سپاه به ارگان فرستاد و قلعه را بگشود و اموال آن را كه 000 / 000 / 1 دينار طلا و 000 / 000 / 8 درم بود به تصرف آورد .\r\nدر اين هنگام صمصام الدوله كه از مدتها در فارس محبوس بود از بند درآمد و با نيروئى كه فراهم آورده بود بنزديك شيراز با بهاء الدوله روبرو شد ( 380 ) و ميان دو حريف صلح افتاد كه فارس و ولايت ارگان از صمصام الدوله باشد و بهاء الدوله بر خوزستان و عراق حكومت كند و طرفين قسم ياد كردند و بهاء الدوله بخوزستان بازگشت ولى صلح نپاييد و بهاء الدوله بفكر تسلط فارس افتاد و صمصام الدوله نيز بتلافى پيمان - شكنى او بخوزستان تاخت و چون نايب بهاء الدوله در آنجا مرده بود و تركان دل به بازگشت بغداد داشتند تصرف خوزستان آسان بود ( 385 ) ، از آن پس صمصام الدوله بصره را نيز بگرفت ( 385 ) و بر دروازه بغداد بود كه مهذب الدوله فرمانرواى هور مانع فيروزى نهائى وى شد و از پس پيكارها ميان صمصمام الدوله و بهاء الدوله صلح شد و در بصره بنام آنها و مهذب الدوله خطبه خواندند اما نزاع دو بويهى پايان نيافت\r\n\r\n","description":"","footnote":"","page_name":" 418 ","page_number":64},
  {"content":"\r\n\r\nتا بسال 388 كه صمصام الدوله كشته شد و موضوع نزاع نماند .\r\nمناسبات بهاء الدوله و خليفه نيز گرم نماند . عباسيان از سياست بويهيان كه تظاهر باطاعت خليفه ميكردند طرفى نبستند ، بهاء الدوله طايع را خلع كرد و قادر را بخلافت برداشت ( 381 ) بگفته سيوطى خلع طايع از آنجا بود كه يكى از خاصان بهاء الدوله را بحبس انداخته بود اما حقيقت اين بود كه صاحب قدرت بويهى باموال خليفه طمع داشت و پيغام داد كه براى تجديد عهد بحضور ميرسد خليفه اجازه داد و بنشست .\r\nبهاء الدوله نيز با جمع فراوان بيامد و بنشست و يكى از ديلمان ببهانه دست بوسى خليفه وى را از تخت بكشيد و خليفه انا لله و انا اليه راجعون گفت و استغاثه كرد و كس اعتنا نكرد هرچه در خانه خليفه بود به تصرف بهاء الدوله درآمد از جمله كسانى كه شاهد حادثه بودند شريف رضى بود كه تسليم شد و جان سالم برد . در آن روز بيشتر بزرگان دولت اهانت ديدند و لباسشان بغارت رفت .\r\nبگفته ابن عميد : \" طايع مردى بخشنده بود اما بر بويهيان تسلط نداشت كه قدرت از ايشان بود و خليفه جز اسمى بود . \"\r\nقادر كه پس از طايع بخلافت رسيد احمد پسر اسحاق مقتدر بود و دوران خلافتش از همه خليفگان عباسى درازتر بود كه چهل و يكسال خلافت كرد . در آغاز خلافت او تركان و ديلمان بشوريدند كه مقررى بيعت ميخواستند ( رسم بود خليفه جديد هنگام بيعت سپاهيانرا مقررى خاص دهد ) و از اداى خطبه بنام قادر جلوگيرى كردند ميان بهاء الدوله و سپاهيان فرستادگان برفت و بيامد و عاقبت منظورشان را پذيرفت و هر يك را هشتصد درم داد و خطبه بنام قادر خوانده شد و شريف رضى در قصيده‌اى مفصل تهنيت او گفت . بگفته خطيب بغدادى قادر بديانت و شب‌زنده‌دارى و نيكوكارى معروف بود ، وى كتابى نوشته بود و فضائل اصحاب پيغمبر را بروش محدثان در آن شرح داده بود و از عمر عبد العزيز تمجيد كرده بود و معتزله را تكفير كرده بود . كتاب وى هر جمعه در\r\n\r\n","description":"","footnote":"","page_name":" 419 ","page_number":65},
  {"content":"\r\n\r\nجامع مهدى در حلقه اهل حديث خوانده ميشد و مردم باستماع آن ميآمدند . نفوذ بهاء الدوله بدوران قادر بزرگ شد و همه كارها كه برون خانه خليفه بود بدست او حل و فصل ميشد ، مناسبات بهاء الدوله با خليفه دوستانه بود و خليفه دختر وى سكينه را به زنى گرفت و 000 / 100 دينار صداق او كرد و در خطبه جمعه \" قوام الدين صفى الدوله عراق را ببرادر سپرد و باهواز رفت ، اما وفاق دو برادر نپاييد و باز پيكارى شد كه شكست از سلطان الدوله بود و از اهواز به ارگان گريخت ، كار مشرف الدوله بالا گرفت و در ذيحجه 412 لقب شاهنشاه يافت و جلال الدوله برادرش كه ولايت بصره داشت اطاعت او كرد و در محرم 412 در بغداد بنامش خطبه خواندند .\r\nاما شكست ، همت سلطان الدوله را نشكست و پيوسته براى تجديد قدرت خويش فرصت ميجست و هنگامى كه ديلمان شورشى وزير مشرف الدوله را بكشتند پسر خود ابو كاليجار را بفرستاد تا اهواز را بگرفت ( 412 ) آنگاه ميان او و مشرف الدوله صلح شد كه عراق از مشرف الدوله باشد و سلطان الدوله بر فارس و كرمان حكومت كند اما فقط بسال 415 كه سلطان الدوله بمرد مشرف الدوله از جانب او آسوده‌خاطر شد .\r\nبدوران مشرف الدوله نفوذ تركان بيفزود كه بويهيان ضعيف شده بودند و كودكان ايشان بامارت ميرسيدند . سلطان الدوله سيزده ساله بود كه قدرت يافت و مشرف الدوله در هيجده سالگى فرمانروا شد . ابن اثير ضمن حوادث سال 415 آورده كه مشرف الدوله با وزير خويش و تنى چند از بزرگان ديلم بسوى قراوش عقيلى گريخت و تا از تركان اطمينان نيافت بازنگشت .\r\nمشرف الدوله مردى نكوكار و عادل و نيك سيرت بود ، دوران قدرتش بيش از پنجسال نبود و چون بمرد بيست و سه ساله بود .\r\n\r\nجلال الدوله 416 453\r\nابو طاهر جلال الدوله از همه اميران بويهى بيشتر حكومت كرد ، بعد از مشرف الدوله در عراق خطبه بنام او شد ؛ در اين هنگام\r\n\r\n","description":"","footnote":"","page_name":" 420 ","page_number":66},
  {"content":"\r\n\r\nوى ببصره بود ، گفتند ببغداد رود اما بواسط رفت و باز ببصره بازگشت و نام او را از خطبه برداشتند و بنام برادرزاده‌اش ابو كاليجار فرزند سلطان - الدوله كردند كه در كرمان به پيكار ابو الفوارس عموى خويش بود و جلال الدوله در غيبت او ببغداد رفت و خطبه را بنام خويش كرد .\r\nبگفته ابو الفدا قادر ، جلال الدوله را كه ببصره بود ببغداد خواند . كه فتنه و غارت شده بود كه سلطان در آنجا نبود و او به رمضان سال 418 به بغداد رفت و خليفه به استقبال وى رفت و پيمان كردند و در بغداد مقام گرفت .\r\nنفوذ تركان در اين دوران بيشتر شده بود و در عزل و نصب اميران بويهى نيز دخالت ميكردند و از آنها مىخواستند تا بوفادارى و طاعت ايشان پيمان كنند . و خليفه جز انجام مقاصد ايشان كارى نمىتوانست كه در كف ايشان تيغ بود . از اينرو تركان بهر بهانه فتنه ميكردند و مال و مقررى بيشتر ميخواستند . بسال 419 در بغداد بر جلال الدوله بشوريدند و خانه او و كسانش را چپاول كردند و شمشهاى طلا و نقره كه براى سكه آماده بود بغارت رفت و جلال الدوله را در خانه‌اش حصارى كردند و آب و آذوقه از او ببريدند و اهل خانه‌اش با آب چاه و ميوه باغچه گذران كردند و چون كار سخت شد خليفه دخالت كرد و جلال الدوله را با سران سپاه وفاق داد اما اين وفاق روزى چند بيش نبود و باز آشوب كردند و جلال الدوله بناچار فرش و اثاث و خيمه خويش را بفروخت و بهاى آن را بر سپاهيان پخش كرد .\r\nمشكلات جلال الدوله منحصر بآشوب تركان نبود ابو كاليجار پسر سلطان الدوله نيز با او در افتاد و اميران عراق را استمالت كرد و بصره را بگرفت و سپس بر واسط استيلا يافت ، جلال الدوله نيز به اهواز تاخت و در غياب ابو كاليجار آنجا را چپاول كرد و سپاه دشمن را بشكست و واسط و سپس بصره را بازگرفت .\r\nقادر در ذيحجه 422 بمرد ، دوران خلافتش چهل و يكسال و سه ماه بود و با وجود\r\n\r\n","description":"","footnote":"","page_name":" 421 ","page_number":67},
  {"content":"\r\n\r\nخودسرى تركان و ديلمان مهابت خلافت را بهتر از گذشتگان محفوظ داشت ، از پس قادر پسرش قايم كه سى و دو ساله بود خليفه شد . مادر قايم كنيزكى رومى بود موسوم به بدر الدجى يا قطر الندى . وى بگفته ابو المحاسن مردى ديندار و زاهد و پرهيزگار و دانشمند بود و از بسيار شب‌زنده‌دارى ، رنگى زرد داشت و پيوسته روزه ميداشت .\r\nقايم در همه دورانى كه جلال الدوله و پس از او ابو كاليجار و ملك الرحيم به كار بودند چون خليفگان سلف قدرتى نداشت و كار كشور بدست بويهيان بود و خليفه با عنوان امير مؤمنان كه داشت به حساب نبود . سستى عباسيان و ضعف بويهيان بيشتر از آن اختلافها بود كه ميان خويش و با سپاهيان داشتند و پيوسته در گوشه‌اى آشوب بود . بسال 424 در بصره كشاكش جلال الدوله و برادرزاده‌اش عماد الدوله پسر سلطان الدوله بود كه خطبه را بنام خويش كرده بود اما جلال الدوله شهر را از او بگرفت و سال بعد رها كرد و هم در آن دوران سپاهيان بر جلال الدوله بشوريدند و او را از خانه‌اش براندند و اگر اختلاف سران سپاه نبود قدرت جلال الدوله يكسره نابود ميشد اما وى از اين اختلاف بهره گرفت و پس از كمى ببغداد بازگشت . بگفته هارولد پاون : \" كار جلال - الدوله در اداره كشور بسيار سست بود كه بغداد عرصه كشمكش فرقه‌ها بود و از رقابت سپاهيان عرب و ترك و ديلم كارها آشفته بود ، تركان با ابو كاليجار برادر بزرگ جلال الدوله رغبت داشتند و ميخواستند قدرت عراق را خاص او كنند و سه بار آشوب كردند و در سالهاى اول كار جلال الدوله پيوسته ميان ياران او و ابو كاليجار پيكار بود ، پس از 423 آشوب بغداد بنهايت رسيد و جلال الدوله از بيم جان سه بار متوارى شد و عاقبت بسال 428 ميان برادرزاده و عمو صلح افتاد \" .\r\nابن اثير ضمن حوادث سال 432 آورده كه ميان جلال الدوله و قراوش عقيلى فرمانرواى موصل نزاع افتاد كه اطاعت جلال الدوله نميكرد و تركان را بر ضد وى ميانگيخت و از پس پيكارها كه بود قراوش باطاعت درآمد . در سالهاى اخير خليفه نيز با جلال الدوله\r\n\r\n","description":"","footnote":"","page_name":" 422 ","page_number":68},
  {"content":"\r\n\r\nدل بد داشت كه حرمت او را نميداشت و در كارهاى خصوصى خليفه نيز دخالت ميكرد .\r\nجلال الدوله در شعبان 435 بمرد ، قدرت وى در بغداد نزديك هفده سال بود و بهنگام مرگ پنجاه و دو سال داشت . وى مردى ضعيف و بىتدبير بود ، بدوران او نفوذ تركان و ولايتداران بيفزود ، او نيز مانند همه اميران بويهى دل بتشيع داشت و در اين مذهب راسخ بود و پيوسته به زيارت امام اول و سوم شيعيان ميرفت و چون بيك فرسخى ميرسيد پياده ميشد و باقى راه را برهنه پا ميرفت .\r\n\r\nابو كاليجار 435 - 440\r\nجلال الدوله ميخواست مقام خود را بابو منصور فيروز پسرش واگذارد و حكومت بصره را به دو داده بود و چون بصره از دست او رفت حكومت واسط را به دو داد ، و از جانب خليفه لقب \" الملك العزيز \" يافت اما وى به كار دولت رغبت نداشت و سرگرم هوسهاى خويش بود و نيز به ادب و تاريخ و نحو و قصيده‌سرائى دلبستگى داشت . از اينرو مقام پدر را حفظ نتوانست كرد ، ابو كاليجار بزرگان دولت و سپاه را بمال استمالت كرده بود كه خطبه را بنام او كردند و كارش استقرار يافت و كسان \" الملك العزيز \" پراكنده شدند و بيهوده بهر سو رو كردند و او در سال 441 در ميافارقين بمرد و راه ابو كاليجار هموار شد و ببغداد رفت اما از خليفه چنان كه انتظار داشت توجه نديد كه باستقبال وى نيامد ، او نيز بىاعتنائى كرد و بگفت تا بر خانه‌اش پنجنوبت نقاره زنند و چون خليفه گفت سه نوبت بس است گوش نداد .\r\nهمه بزرگان عراق نفوذ ابو كاليجار را گردن نهادند ، يارانش بر همدان دست انداختند و نايب طغرل بك سلجوقى را براندند ، در آن اوان هبة الدين شيرازى ، دعوتگر فاطميان ، در شيراز نفوذى داشت . ابو كاليجار بفرمود تا حصار شيراز را بساختند كه از تسلط سلجوقيان بر آنشهر بيمناك بود كه در چهار سال اول زمامدارى وى قدرت سلجوقيان بزرگ شده بود .\r\n\r\n","description":"","footnote":"","page_name":" 423 ","page_number":69},
  {"content":"\r\n\r\nبسال 438 ميان ابو كاليجار و فرمانرواى اصفهان كه پيمان شكسته بود و به طغرل بيك سلجوقى پيوسته بود و بر كرمان دست‌اندازى كرده بود جنگى شد كه وى را از آن ولايت براند و باز استمالت كرد و در اصفهان نام ابو كاليجار از نو بخطبه آمد . دو سال پس از آن طغرل و ابو كاليجار صلح كردند و طغرل ببرادر خويش ابراهيم بن يغتال نوشت كه از قلمرو خويش تجاوز نكند و كار دو حريف بوفاق انجاميد . طغرل دختر ابو كاليجار را بگرفت و دختر ملك داود برادر وى را به ابو منصور پسر ابو كاليجار دادند و در نتيجه اين وصلت‌ها تسلط سلجوقيان بر بغداد كه قريب الوقوع مينمود مدتها عقب افتاد و خطر ايشان از قلمرو فاطميان در شام و مصر دور ماند . مناسبات بويهيان با فاطميان مصر گرم بود و اينرا دستاويز تهديد خليفه عباسى كرده بودند تا بدامن سلجوقيان سنى مذهب نيفتند و روش قديم معز الدوله را هنگام تصرف بغداد كه مىخواست خلافت را بعلويان دهد به ظاهر تعقيب مىكردند .\r\nبگفته هارولد پاون بنقل از فارسنامه : \" دعوت اسمعيليان كه عنوان هفت امامى يا باطنى نيز داشتند در ديلميان فارس نفوذ كرده بود و دعوتگر لايق فاطميان ابو - كاليجار را نيز به اين مذهب راغب كرده بود \" .\r\nبسال 440 والى كرمان از اطاعت برون شد و ابو كاليجار با سپاه قصد او كرد و در جمادى الاول همانسال در راه كرمان بچهل سالگى بمرد . دوران حكومتش بر بغداد چهار سال و چند ماه و بر فارس و خوزستان بيست و پنجسال بود بگفته ابو المحاسن \" وى مردى شجاع و خونريز و شرابخوار و عياش بود \" .\r\n\r\nابو نصر الملك الرحيم 4470440\r\nو چون ابو نصر خسرو فيروز از مرگ پدر آگاه شد از سپاهيان پيمان گرفت و كس فرستاد و از خليفه لقب \" الملك الرحيم \" خواست كه هنگام مرگ پدر در عراق عرب نيابت او داشت ، فرستادگان در ميانه رفت و خليفه همه تقاضاى او را پذيرفت اما لقب الملك الرحيم\r\n\r\n","description":"","footnote":"","page_name":" 424 ","page_number":70},
  {"content":"\r\n\r\nنداد و گفت كسى را به صفات خاص خدا نبايد ناميد و قدرت وى در عراق و خوزستان استقرار يافت .\r\nاين روايت ابن اثير است اما بگفته ابو المحاسن \" خليفه لقب الملك الرحيم را با خلعت سلطنت و تاج و طوق و بازوبند به او داد چنان كه از پيش به عضد الدوله داده بود \" .\r\nالملك الرحيم چند برادر داشت ابو منصور فلادستون و ابو طالب كامرو و ابو المظفر بهرام و ابو على فنا خسرو و ابو سعد خسروشاه و اسفنديار و بويه و يك برادر كوچك و دو خواهر كه يكى زن خليفه شد و بسال 440 بمرد و ديگرى زن طغرل بك بود .\r\nميان برادران وفاق نبود ، ابو منصور بخلاف برادر شيرار را بگرفت و الملك - الرحيم ابو سعد خسرو شاه را فرستاد كه آنجا را پس گرفت و باطاعت آورد ، و خطبه را بنام وى كرد . يك بار نيز الملك العزيز پسر جلال الدوله هواى تسلط بصره كرد و از سپاه الملك الرحيم شكست خورد و اميد تجديد قدرت ببريد و سال بعد ( 441 ) بمرد .\r\nو هم آنسال ابو منصور كه فرمانروايى فارس يافته بود از اطاعت برادر بدر رفت و اهواز را بگرفت اما سپاهيان آشوب كردند و او ناچار اهواز را بگذاشت و سال بعد الملك الرحيم آنشهر را بگشود و خطبه را بنام وى كردند و بسال 443 ابو سعد برادر ديگر را بفرستاد تا استخر و شيراز را بگرفت ، بدينسان شهرهاى عراق و فارس ميان الملك الرحيم و برادرانش و گاه ميان آنها و سلجوقيان دست بدست ميرفت .\r\nاين پيكارها كه ميان فرزندان ابو كاليجار بود ضعف بويهيان را بيفزود زيرا بجاى آنكه الملك الرحيم از برادران براى رفع خطر سلجوقيان نيرو گيرد نيرويشان صرف شكستن همديگر شد و راه بغداد بر سلجوقيان هموار شد و آن بد دلى كه ميان ابو حارث بساسيرى سردار بويهيان با خليفه بود زوال اين خاندانرا تسريع كرد .\r\nبندارى از چگونگى ورود طغرل به بغداد و اينكه چسان قدرت خويش را بر ويرانه\r\n\r\n","description":"","footnote":"","page_name":" 425 ","page_number":71},
  {"content":"\r\n\r\nحكومت بويهيان پى ريخت و الملك الرحيم آخرين بويهيانرا از پس يكقرن تمام كه فرمانرواى عراق بودند از ميان برداشت بتفصيل سخن دارد كه در جلد چهارم از آن ياد خواهيم كرد .\r\n\r\n","description":"","footnote":"","page_name":" 426 ","page_number":72},
  {"content":"\r\n\r\n\r\nدولتهاى مستقل\r\n\r\n","description":"","footnote":"","page_name":" 427 ","page_number":73},
  {"content":"\r\n\r\n\r\nمقدمه\r\nاز پيش گفتيم كه امير الامرا قدرت را از خليفه گرفت و همه كار دولت با او بود و از خلافت جز اسمى نماند و بيشتر ولايتهاى اسلام استقلال داشت در اندلس دولت اموى بود و در اقصاى افريقيه ادريسيان بودند و در تونس اغلبيان و در مصر طولونيان و اخشيديان و فاطميان .\r\nدر مشرق دولت طاهريان پا گرفته بود كه قدرت از ايشان بصفاريان رسيد كه مؤسس آن يعقوب ليث صفار بود و دولت سامانيان كه دولت غزنويان از ويرانه قدرت آن روييد زيرا البتكين بنيانگزار ايندولت از جمله غلامان ترك بود كه بدربار سامانيان راه يافته بودند .\r\nپيدايش ايندولتهاى مستقل و نيمه مستقل در سرنوشت دولت عباسى و تمدن اسلام و تاريخ عرب و ملل مسلمان نفوذ بسيار داشت كه مركزيت از بغداد برفت و پايتختهاى ديگر چون قرطبه و قاهره و بخارى مركز سياست علم و ادب و فرهنگ شد .\r\nاز اينجا توان دريافت كه ضعف و سقوط بغداد براى تمدن اسلام همه نكبت نبود كه در بعضى پايتختهاى ديگر فرهنگ و هنر اسلام ، اگر نه بيشتر ، چون بغداد رشد كرد و توسعه يافت و اين كاخ رفيع تمدن اسلامى كه حاصل آميزش مواريث اقوام ولايتهاى شرقى و غربى بود بتشويق اميران بخارى و خليفگان قاهره و قرطبه جلوه ديگر گرفت و مورخ دقيق به زحمت مىتواند معلوم كند كه سهم بغداد در اين رونق و اوج تا كجا بود\r\n\r\n","description":"","footnote":"","page_name":" 428 ","page_number":74},
  {"content":"\r\n\r\nو آيا پايتخت امويان و فاطميان و سامانيانرا از اين لحاظ همسنگ بغداد نمىتوان كرد ؟\r\nاكنون شمه‌اى از سرگذشت اين دولتها را كه برسم روزگار هر يك نوبتى داشتند و برفتند و منزل به ديگران پرداختند ، نقل مىكنيم .\r\n\r\nدولت صفاريان\r\n\r\nيعقوب ليث صفار 354 - 265\r\nدولت صفاريان بهمت يعقوب ليث صفارى پايه گرفت كه بر قلمرو طاهريان خراسان حمله برد و چيزى از متصرفات اين دولت را كه طاهر بن حسين بسال 205 بدوران مأمون بنياد كرده بود ، تصرف كرد و دولتى نو آورد . طاهريان در خراسان حكومتى نيمه مستقل داشتند در همه كار به رأى خويش بودند و به ظاهر از خليفه بغداد اطاعت ميكردند ، دولت ايشان بزرگ شد و حدودشان تا هندوستان رسيد و نيشابور را پايتخت خويش كردند و تا سال 259 در آنجا بودند .\r\nيعقوب و دو برادرش در آغاز كار رويگر بودند و بزهد و پرهيزكارى تظاهر مى - كردند ، يعقوب پيشواى گروه \" عياران \" بود كه بسال 237 بلند آوازه شد و نيز يكى از سرداران صالح بن نصر كنانى بود كه سيستان را بگرفت اما طاهر بن عبد الله امير خراسان آن ولايت را از او پس گرفت .\r\nپس از آن درهم پسر حسين پيشواى \" عياران \" بر سيستان تسلط يافت و چون عجز خويش را بدانست سپاه خود را به يعقوب سپرد و او كار عياران را عهده كرد و با خارجيان پيكار كرد و شكستى سخت به آنها داد و شوكتش فزونى گرفت و بر همه سيستان و هرات و پوشنگ و اطراف استيلا يافت و بسال 359 نيشابور پايتخت طاهريان را بگرفت و بفرمان خليفه كه وى را از اين كار بازميداشت اعتنا نكرد و ميگفت خراسانيان كس پيش وى فرستاده‌اند تا از شر طاهريان خلاصشان كند .\r\nيعقوب از پس طاهريان نفوذ خويش را بر فارس و خراسان بسط داد و در حدود سيستان با تركان پيكار كرد و شاهان از او بيمناك شدند و شاه ملتان و رخج و طبسين\r\n\r\n","description":"","footnote":"","page_name":" 429 ","page_number":75},
  {"content":"\r\n\r\nو زابلستان و سند و مكران و شاهان ديگر مطيع وى شدند و با حسن بن زيد بنيانگذار دولت علويان طبرستان جنگ كرد و او را بشكست .\r\nبسال 261 مقاصد يعقوب آشكار شد و معتمد عباسى خطرى را كه از نفوذ وى براى عباسيان در پيش بود بدانست و بدشمنى او برخاست . در بغداد حاجيان خراسان و رى و طبرستان و گرگان را فراهم آوردند و لعنت‌نامه خليفه را بر ايشان خواندند و ده‌ها نسخه از آن بهر ديار فرستادند تا بر مردم پخش شود .\r\nرفتار خليفه كينه يعقوب را برانگيخت و براى وصول بعراق نيرويى فراهم آورد و آهنگ اهواز كرد و نامه بخليفه نوشت و ولايت خراسان و فارس و همه ولايتهاى طاهر بن حسين خزاعى و سالارى نگهبانان بغداد و سامره را خواست و اينكه فرمان كرمان و سيستان و سند را بنام وى كنند و همه كسان را كه نامهء لعن را بر آنها خوانده‌اند فراهم آرند و نامه خلاف آن را بخوانند تا نامه اول بىاثر شود ، موفق برادر خليفه چنين كرد و آنچه را يعقوب ميخواست بر مردم بخواند و فرمان ولايتها بنام او شد .\r\nاما مقاصد يعقوب همين نبود كه فرمان ولايت از خليفه عباسى گيرد بلكه كوشيد تا بغداد را بگيرد و خليفه را مطيع خويش كند ، و اينهمه را باعتماد سپاه خويش ميكرد كه بگفته ابن خلگان : \" مساحت اردوگاه وى يك ميل در يك ميل بود و اسبان نكو داشتند اما اين سپاه نيرومند كارى نساخت كه وقتى خليفه را كه با سپاه بيرون شده بود بديدند بشوريدند و يعقوب هزيمت شد . \"\r\nاما هزيمت همت او را نشكست و به آن ولايتها كه داشت قانع نشد و براى تصرف ولايتهاى ديگر با ولايتداران خليفه درافتاد ، در اواخر سال 262 جندىشاپور را تصرف كرد و سپس اهواز را بدنبال پيكارهاى خونين از سالار زنگان بگرفت .\r\nبگفته ابن خلكان : \" معتمد دل باستمالت يعقوب داشت و كس فرستاد تا وى را خوشدل كند و ولايت فارس دهد فرستاده هنگامى رسيد كه يعقوب بيمار بود و بپذيرايى\r\n\r\n","description":"","footnote":"","page_name":" 430 ","page_number":76},
  {"content":"\r\n\r\nنشست . و شمشيرى و نانى و پيازى نزد وى بود و چون فرستاده بيامد و پيام خليفه را بگزاشت بپاسخ گفت بخليفه بگو اينك من بيمارم اگر مردم از دست من آسوده خواهى شد و اگر شفا جستم ميان من و تو جز شمشير نيست يا آنچه خواهم بشمشير بگيرم يا مرا بشكنى و ناچيز كنى و به اين نان و پياز بازگردم ، فرستاده بازگشت و چيزى نگذشت كه يعقوب بمرد ، مرگ وى در جنديشاپور بود بشوال سال 265 .\r\nيعقوب ليث مردى بيدار دل و مدبر بود و در انتخاب مردان رأى صواب داشت و سپاه نيك ميآراست و ساز و برگ خوب ميداد و خزاين وى از مال پر بود .\r\nامير المؤمنين \" را به القاب وى افزود .\r\nبا آنكه همه قدرت از بهاء الدوله بود قادر توانست وليعهدى را به فرزند خود دهد و خلافت را در خاندان خويش نگهدارد و گر چه خليفگان حقيقى بويهيان بودند .\r\nبهاء الدوله هميشه در انديشه بود پسران بختيار را كه صمصام الدوله را كشته بودند و بر فارس تسلط يافته بودند و دل بجنگ او داشتند از ميان بردارد ، چون بهاء الدوله همه تكيه بتركان داشت ديلمان با او كينه داشتند ، پسران بختيار ديلمان را استمالت ميكردند تا پيكار بهاء الدوله را آماده شوند اما او پيشواى ديلمان را بنواخت و متمايل خويش كرد و با دو پسر بختيار كه در فارس فرمانروا بودند پيكار كرد و ميانشان نفاق انداخت و نيرويشان را بشكست و بسال 389 بر فارس استيلا يافت يكى از پسران بختيار بجانب هور رفت و ديگرى بديلمستان گريخت و باز از آنجا بفارس برگشت و گروه بسيار از زط و ديلم و ترك بر او گرد آمد و بيشتر ولايت كرمان را بگرفت اما بهاء الدوله سپاهى فرستاد تا او را بشكستند و بكشتند ( 390 ) .\r\nدر اين اثنا اوضاع هور مشوش بود و ابو العباس و اصل بر آنجا استيلا يافته بود مهذب الدوله را رانده بود و بر بصره نيز تسلط يافته بود و جنوب عراق را تهديد مى - كرد و سپاه بهاء الدوله را كه بفرماندهى مهذب الدوله از بغداد بمقابله او آمده بود بشكست\r\n\r\n","description":"","footnote":"","page_name":" 431 ","page_number":77},
  {"content":"\r\n\r\nو مهذب الدوله از پس پيكارهاى طولانى هور را پس گرفت اما خطر ابن و اصل بزرگ بود كه بصره را به تصرف و خوزستان را بخطر داشت و در آنجا بار ديگر سپاه بهاء الدوله را بشكست اما با وجود فيروزى كه بدست آورده بود با بهاء الدوله صلح كرد و تيول او را بيفزود و ببصره بازگشت .\r\nبسال 401 در عراق فتنه‌اى بود كه قراوش امير بنى عقيل كه در موصل و انبار و مداين و كوفه حكومت داشت ، خطبه را بنام خليفه فاطمى كرد و قادر بوسيله ابو بكر باقلانى فقيه مشهور ببهاء الدوله پيغام داد ريشهء اين جنبش را برآرد و او سپاهى فرستاد و قراوش را مجبور كرد نام خليفه عباسى را بخطبه بازآرد ، پيداست كه امير بويهى اين كوشش را بحفظ خويش ميكرد كه نفوذ فاطميان براى او نيز خطر داشت .\r\nبويهيان دل بتشيع داشتند و بدوران ايشان ميان شيعه و سنى در بغداد و ديگر شهرهاى عراق تصادمها بود ، بسال 398 در بغداد ميان سنى و شيعه آشوبى شد كه نزديك بود ابو حامد اسفراينى در آنميان كشته شود و شيعيان بغداد بنام خليفه فاطمى بانگ زدند و شعار دادند .\r\nبگفته ابو المحاسن : \" بهاء الدوله مردى ستمگر و خونخوار و سنگدل بود تا آنجا كه خاصانش هميشه از او بجان بيمناك بودند مال بسيار اندوخت كه هيچكس از بويهيان نظير آن نيندوخته بود و در صف اميران بويهى ستمگرتر و بدسيرت‌تر از او نبود . \"\r\nبسال 403 بهاء الدوله بمرد . دوران امارتش بيست و چهار سال و چند ماه بود و بهنگام مرگ چهل و دو سال داشت ، مرگ وى در ارگان بود و جثه او را بمشهد على بردند و سلطان الدوله ابو شجاع پسرش بجايش نشست .\r\n\r\nسلطان الدوله و مشرف الدوله 403 - 416\r\nسلطان الدوله ولايت بصره را ببرادر خويش جلال الدوله داد و هم ولايت كرمان را به قوام الدوله ابو الفوارس برادر ديگر سپرد اما صفاى برادران نپاييد و ميان سلطان الدوله و ابو الفوارس\r\n\r\n","description":"","footnote":"","page_name":" 432 ","page_number":78},
  {"content":"\r\n\r\nنفاق افتاد . بگفته ابن اثير علت نفاق چنان بود كه ديلمان ، ابو الفوارس را به پيكار برادر و تصرف ولايتهاى او برانگيختند و او بر فارس هجوم برد و آنجا را به تصرف آورد و اين بسال 407 بود اما سپاه سلطان الدوله خيلى زود او را از شيراز برون راند و تا كرمان دنبال كرد و آنجا را نيز بگرفت و ابو الفوارس بجانب خراسان رفت و بمحمود غزنوى پناهنده شد و بكمك سپاه او كرمان را پس گرفت ( 408 ) ولى سپاه غزنوى با نيروى سلطان الدوله مقاومت نيارست و ابو الفوارس عقب نشست و در همدان به شمس الدوله پسر فخر الدوله پيوست و از آنجا به مهذب الدوله فرمانرواى هور پناه برد و عاقبت ولايت كرمان از او شد و تعهد كرد از اطاعت برادر سر نه‌پيچد .\r\nسلطان الدوله از زحمت ابو الفوارس نياسوده بود كه سپاهيان بشوريدند و ميخواستند مشرف الدوله را بجاى او بردارند ، اطرافيان سلطان الدوله گفتند برادر را بگيرد و محبوس كند اما اين كار ممكن نشد و آهنگ واسط كرد اما ميان دو برادر اتفاق شد و سلطان - گويند از پس مرگ 000 / 000 / 50 درم و 000 / 000 / 80 دينار از او ماند .\r\nبگفته برون : استقلال ايران ز اعمال درخشان يعقوب ليث صفار تجديد شد كه وى با آنكه از خاندانى قديم نبود دولتى پديد آورد كه با وجود كوتاهى مدت نفوذ خود را نه تنها بر سيستان كه از آنجا پا گرفته بود استقرار داد بلكه بر ولايتهاى ايران تا دروازه بغداد تسلط يافت . \"\r\n\r\nعمرو بن ليث صفار 265 - 287\r\nو چون يعقوب بمرد ابو احمد موفق برادر خليفه عمرو بن ليث را ولايتدار خراسان و فارس و اصفهان و سيستان و سند و كرمان كرد نگهبانى بغداد را به دو سپرد و براى وى خلعت فرستاد بدينسان عمرو بر همه ولايتهاى برادر حكومت يافت و عبيد إله بن عبد الله طاهر را از جانب خويش سالار نگهبانى بغداد و سامره كرد و ستونى از طلا هديه موفق كرد .\r\n\r\n","description":"","footnote":"","page_name":" 433 ","page_number":79},
  {"content":"\r\n\r\nبگفته ابن خلكان : \" عمرو ليث سياست و تدبير نكو داشت تا آنجا كه گفتند از روزگاران قديم كسى كه سياست ملك و تدبير سپاه چون او تواند كرد نبوده است . \"\r\nروابط خليفه عباسى با دولت صفارى قرين صفا نماند ، معتمد عمرو ليث را از همه ولايتها كه داده بود برداشت و خلع او را بحاجيان خراسان اعلام كرد و وى را در حضور آنها لعن كرد و گفت كه محمد بن طاهر را ولايتدار خراسان كرده است و بگفت تا لعن عمرو را بر منبرها گويند .\r\nاما محمد بن طاهر در بغداد بماند و رافع بن هرثمه را از جانب خويش بخراسان فرستاد . سپاه معتمد بر عمرو بن ليث فيروزى يافت بسال 274 ابو احمد موفق به پيكار وى بيرون شد اما بر كرمان و سيستان تسلط نيافت و از همان راه كه رفته بود بازگشت .\r\nو چون معتقد رافع بن هرثمه را برداشت و خراسان معتقد بخلافت رسيد به عمروليث داد اما رافع فرمان خليفه را نخواند و با عمرو پيكار كرد و شكست خورد و كشته شد ( 383 ) كه سر او را پيش معتضد فرستاد كه شادى بسيار كرد و عمرو را خلعت و پرچم داد اما پرچم را نپذيرفت و ماوراء النهر را كه اسماعيل سامانى داشت باصرار خواست و خليفه بناچار تسليم شد .\r\nاسماعيل به عمرو نوشت : \" ترا جهانى پهناور داده‌اند و مرا فقط ماوراء النهر است .\r\nمن مرز دارم . به آنچه دارى قناعت كن و مرا در اين مرز واگذار \" اما وى گوش شنوا نداشت و بپاسخ سخنانى كه در مشكلات عبور از نهر بلخ شنيد گفت : \" اگر خواهم از كيسه‌هاى زر بر آن بندى كشم و بگذرم . \"\r\nاما عمرو مشكلات تصرف ماوراء النهر را ندانسته بود و با آنكه سردارى ورزيده بود شكست خورد و اسير اسمعيل بن احمد سامانى شد و سپاه هفتاد هزار نفرى او پراكنده شد و اين را از عوامل سقوط صفاريان و استقرار سامانيان بشمار آورده‌اند .\r\nو چون خليفه از شكست عمرو خبر يافت شادمان شد و از اسماعيل سامانى به نيكى\r\n\r\n","description":"","footnote":"","page_name":" 434 ","page_number":80},
  {"content":"\r\n\r\nياد كرد كه عمرو را نزد وى فرستاده بود عمرو را بر شترى دو كوهانه از خيابان بزرگ بغداد گذرانيدند و بقصر بردند و ساعتى در حضور ايستاد و ميان او و خليفه پنجاه ذراع فاصله بود . خليفه به دو گفت نتيجه تمرد تو همين بود ! آنگاه وى را باطاقى كه برايش آماده بود بردند و فرداى آن روز بمرد و بقولى مسموم شد .\r\nبگفته ابن اثير : \" عمرو مردى مدبر بود ، بياران خود دستور داده بود كه هيچكس غلامى را جز بفرمان او نزند و مجازات غلام بدست نايب وى يا يكى از حاجيانش باشد بندگان ميخريد و تربيت ميكرد و به سرداران خويش ميداد و مقررى گزاف داشتند تا از سرداران براى وى خبر آرند و چيزى از كارشان پوشيده نبود و بحيرت بودند كه خبرها بچه وسيله به عمرو ميرسد و در خلوت نيز از او بيمناك بودند . \"\r\nاز پس عمرو حكومت صفاريان به نواده او طاهر بن محمد رسيد و اين در صفر 288 بود اما حكومت وى عنوانى بيش نبود و همه قدرت بدست سبك سبكرى غلام عمروليث بود كه بسال 296 طاهر و برادرش يعقوب را گرفت ببغداد فرستاد و بر متصرفات صفاريان حكومت راند تا ليث بن على بن ليث او را براند و سبكرى از مقتدر كمك خواست و او سپاهى با مونس خادم بفرستاد تا ليث صفارى را شكست دادند و اين بسال 297 بود اما سبكرى نسبت بخليفه وفادار نماند و خراج ببغداد نفرستاد و سپاه از پس سپاه از بغداد بسركوبى وى رفت اما كارى از پيش نرفت تا احمد سامانى به سيستان راند و آنديار را بگرفت و محمد بن على ليث را با سبكرى دستگير كرد و ببغداد فرستاد و اين بشوال 298 بود بدينسان دفتر صفاريان برچيده شد . صفاريان نه تنها بر قسمتى از قلمرو خلافت تسلط يافتند بلكه ببغداد نيز چشم داشتند يعقوب ليث در اين راه كوشش بسيار كرد و عمروليث به راه برادر رفت اما به مقصود نرسيدند .\r\n\r\n","description":"","footnote":"","page_name":" 435 ","page_number":81},
  {"content":"\r\n\r\nدولت سامانيان 261 - 389\r\n( 1 ) نصر اول پسر احمد 261\r\n( 2 ) اسماعيل پسر احمد 279\r\n( 3 ) احمد پسر اسماعيل 295\r\n( 4 ) نصر دوم پسر احمد 301\r\n( 5 ) نوح اول پسر نصر 331\r\n( 6 ) عبد الملك اول پسر نوح 343\r\n( 7 ) منصور اول پسر نوح 350\r\n( 8 ) نوح دوم پسر منصور 366\r\n( 9 ) منصور دوم پسر نوح دوم 387\r\n( 10 ) عبد الملك دوم پسر نوح دوم 381\r\n\r\n","description":"","footnote":"","page_name":" 436 ","page_number":82},
  {"content":"\r\n . \r\n","description":"","footnote":"","page_name":" 437 ","page_number":83},
  {"content":"\r\n\r\n\r\nدولت سامانيان\r\n\r\nاسماعيل بن احمد 279 - 295\r\nسامانيان نسب بيكى از خاندانهاى قديم ايران ميبردند كه ريشه آن ببهرام گور ميرسيد ، و اوجشان از آنجا شد كه بمأمون خليفه تقرب جستند و ولايت ماوراء النهر يافتند . سامان جد خاندان از مذهب زردشت بگشت و مسلمان شد و فرزند خويش را بنام اسد بن عبد الله قسرى كه از جانب امويان ولايت خراسان داشت اسد ناميد و فرزندان اسد بودند كه به زمان مأمون حكومت يافتند نوح بن اسد بسال 204 ولايتدار سمرقند شد و احمد بن اسد بولايتدارى فرغانه رفت و يحيى بن اسد ولايتدار شاش و اشروسنه شد و الياس بن اسد ولايتدار هرات . و چون طاهر بن حسين ولايتدار خراسان شد هر چهار تن را در كارشان باقى گذاشت .\r\nاحمد بن اسد هفت پسر داشت كه از آن جمله اسماعيل و نصر بلند آوازه شدند ، نصر پس از پدر حكومت سمرقند و اطراف ميكرد و اين حكومت را از طاهريان داشت تا خليفه ماوراء النهر را به دو داد و اين بسال 261 بود و آغاز دولت سامانيان از اينجا شد . نصر بن احمد شوكتى بزرگ يافت و برادر خويش اسماعيل را حكومت بخارى داد ( 261 ) ولى وفاق دو برادر دوامى نداشت و خبرچينان در ميانه كدورت انداختند تا آنجا كه نصر بسال 272 سر پيكار برادر داشت اما صلحى در ميان رفت كه مدتى ببود و باز از نو كدورتها شد و بسال 275 ميان دو برادر پيكار بود و اسماعيل بر نصر فيروز شد و چون نصر را پيش وى بردند پياده شد و دستش را ببوسيد و او را بسمرقند باز فرستاد و خود ولايتدارى بخارا را به نيابت او مىكرد و چون بسال 279 نصر بمرد اسماعيل بزرگ خاندان شد و بدوران وى دولت سامانيان شوكت يافت و صفاريان را از ميان برداشت چنان كه از پيش گفتيم .\r\nاسماعيل بن احمد طبرستان را از محمد بن زيد امير آن ديار كه با سامانيان بر خراسان رقابت داشت بگرفت اما سردارى كه اين فتح را كرده بود خيلى زود از طاعت\r\n\r\n","description":"","footnote":"","page_name":" 438 ","page_number":84},
  {"content":"\r\n\r\nبدر شد و رنگ سپيد را شعار خويش كرد كه دل بخلاف عباسيان نيز داشت ، اسماعيل به پيكار رفت و سردار نافرمان را شكست و فرارى كرد و رى و قزوين را بقلمرو خويش برد و بدينسان از ناحيه مغرب آسوده‌خاطر شد و اين بسال 289 بود .\r\nبسال 291 اسماعيل تركان را كه از شرق به قلمرو او تاخته بودند براند و بسال 295 بمرد هنوز گور وى در بخارا كه بدوران او بزرگ شد و از پايتخت‌هاى معتبر اسلام بقلم رفت ، بجاست .\r\nبگفته ابن اثير : \" اسماعيل نيكوكار بود و اهل علم و دين را دوست داشت و عزت ميكرد \" جاى ديگر گويد : \" وى خردمند و دادگر و نيك‌سيرت و بردبار بود فرزند وى احمد معلمى داشت ، روزى بر معلم گذر كرد و شنيد كه با احمد ميگفت خدا ترا با پدرت از بركت محروم دارد ، بر او درآمد و گفت فلانى ما كه خطائى نكرده‌ايم كه بدمان ميگوئى ، اگر صلاح بدانى ما را از ناسزا معاف دار و ناسزاى خويش را خاص كسى كن كه خطا كرده است . معلم سخت بترسيد و اسماعيل بيرون شد و بفرمود تا بتلافى آن وحشت كه كرده بود صله‌اى به دو دهند \" .\r\n\r\nاحمد بن اسماعيل 295 - 301\r\nو چون اسماعيل بمرد ( 295 ) مكتفى ولايت او را بپسرش احمد داد و براى وى خلعت فرستاد و زوال صفاريان در ايام او شد كه غلامش سيمجور ، سبك سبكرى و ليث بن على را باسيرى گرفت و در محرم 295 سامانيان سيستان را از معدل بن على بن ليث بگرفتند و برادرش محمد بن ليث را اسير كردند و ببغداد فرستادند ولى سيستان رام احمد بن اسماعيل نشد و مردم آن ولايت بشوريدند و دعوت عمرو بن يعقوب صفارى را آشكار كردند . سامانيان سپاهى به سيستان فرستادند ، نزديك يكسال پيكار بود و فيروزى از سامانيان شد و عمرو بن يعقوب را بگرفتند و سيمجور از جانب ايشان ولايتدار سيستان شد .\r\n\r\n","description":"","footnote":"","page_name":" 439 ","page_number":85},
  {"content":"\r\n\r\nدوران احمد دراز نبود و بسال 301 كشته شد بگفته ابن اثير : \" وى به شكار دلبسته بود ، در اثناى شكار نامه‌اى از نايب طبرستان رسيد كه حسن بن على اطروش بر آن ولايت تسلط يافته و نايب را رانده است احمد سخت غمين شد و شكار نكرده باردوگاه باز رفت و چون پيش از شكار اردوگاه را آتش زده بود كسان فال بد زدند . شيرى داشت كه هر شب بر در مىبست و هيچكس جرئت نزديك شدن نداشت آنشب از آوردن شير غفلت شد و تنى چند از غلامان بر او تاختند در بستر خواب سرش را بريدند و گريختند جثه او را به بخارا بردند و بگور كردند و لقب شهيد دادند \"\r\n\r\nنصر بن احمد 301 - 331\r\nابو الحسن نصر بن احمد سامانى هشت ساله بود كه پدرش كشته شد و كسان كه كمسالى وى را بديدند پنداشتند ضعيف است و يا وجود عمويش اسحاق بن اسد والى سمرقند كار او قوام نميگيرد كه اسحاق همه مردم ماوراء النهر را بجز بخارا استمالت كرده بود و دل با او داشتند . اسحاق نيز چون نصر بن احمد نامه به مقتدر فرستاد و هر يك امارت ناحيه‌اى از خراسان خواستند اما خليفه همه ولايت پدر را بنصر داد و لقب وى را كه سعيد بود تأييد كرد و ابو عبد الله محمد جيهانى به ضبط ولايت وى پرداخت .\r\nابن اثير ضمن حوادث سال 301 آورده كه اسحاق بن احمد سامانى و پسرش الياس بر نصر بشوريدند و آهنگ بخارا كردند ولى چند بار شكست ديدند ، سپاه نصر سمرقند را نيز گرفت و اسحاق رو نهان كرد ، سپس اسير شد ، الياس بفرغانه گريخت ، سال بعد پسر ديگرش ابو صالح منصور بشوريد و بعضى سرداران نصر به دو پيوستند و كوشيدند تا سيستان را بگيرند و به نيابت منصور حكومت كنند و بمنبر نيشابور خطبه بنام او كردند و چهار سال تمام ميان نصر و پسر عم وى منصور پيكار بود ( 302 - 306 ) و عاقبت نيشابور و ولايتهاى ديگر به تصرف نصر باز رفت .\r\nاما الياس هنوز سر مقاومت داشت سى هزار مرد فراهم آورد و آهنگ سمرقند كرد\r\n\r\n","description":"","footnote":"","page_name":" 440 ","page_number":86},
  {"content":"\r\n\r\nو باز از احمد شكست خورد و بفرغانه گريخت و بار ديگر بكمك امير چاچ نيرويى فراهم كرد و به پيكار رفت و باز شكست خورد و امير چاچ اسير شد و بمرد .\r\nرابطه عباسيان و سامانيان بصفا بود كه عباسيان اين خاندان را وسيله ابقاى نفوذ خود بر ولايتهاى شرقى ميشمردند . هنگامى كه مقتدر يوسف بن ابى الساج را بواسط خواند تا بجنگ قرمطيان فرستد فرمان ولايت رى را بنام نصر سامانى كرد و بفرمود تا آن ولايت را از فاتك غلام يوسف بن ابى الساج بگيرد و نصر چنان كرد كه خليفه فرموده بود و سيمجور را امارت رى داد و خود به بخارا بازگشت .\r\nبسال 332 محمد بن الياس بر نصر بشوريد و كرمان را بگرفت و نصر ماكان كاكى را با سپاه فراوان بفرستاد تا محمد را بشكست و كرمان را بگرفت و بنام سامانيان ولايتدارى كرد اما وفاى وى نپائيد و در سال 338 در گرگان طغيان كرد و نصر سپاهى فرستاد تا او را بگرفتند و همه ولايت را باطاعت سامانيان پس آوردند و هم در اين اوان سامانيان رى را از وشمگير بگرفتند و او بطبرستان گريخت و ناچار مطيع شد و همدان و نهاوند و دينور را بگرفتند و تا حلوان تاختند . نصر بن احمد مردى نكوخوى بود و بگفته ابن اثير : \" بردبار و بخشنده و خردمند بود وقتى برادرش ابو زكريا بشوريد و اموال و خزائن وى را غارت كرد چون نصر بپايتخت باز رفت و بدانست كه مال وى را غارت كرده‌اند متعرض كسى نشد . روزى خبر آمد كه كاردى گرانبها از اموال غارتى را به دويست درم فروخته‌اند خريدار را پيش خواند و دويست درم بداد و كارد را بخواست اما او دريغ كرد و گفت به كمتر از هزار ندهم نصر گفت حيرت از اين نميكنيد مالم را پيش او پيدا كردم و مجازاتش نكردم و حقش را بدادم و او باز طمع ميورزد آنگاه فرمود تا وى را خشنود كنند . نصر در پايان كار بيمار شد و سيزده ماه همچنان ببود و نماز و عبادت ميكرد و در قصر خويش خانه‌اى بساخت و آن را عبادتگاه نام كرد و هر روز لباس پاكيزه بتن ميكرد و پابرهنه بعبادتگاه ميشد و نماز و تضرع ميكرد و چنين بود تا مرگش\r\n\r\n","description":"","footnote":"","page_name":" 441 ","page_number":87},
  {"content":"\r\n\r\nدر رسيد . \"\r\nدوران امارتش سى سال و يك ماه بود و هنگام مرگ سى و هشت سال داشت بگفته نظام الملك و بخلاف روايت ابن اثير : \" نصر در آخر عمر به عقايد اسمعيليان دل بست و سردارانش آهنگ كشتن او كردند و چون خطر را نزديك ديد بنفع پسرش نوح از امارت كناره گرفت و او ريشه اسمعيليان را از آن ولايت برانداخت . \" مقريزى نيز آورده كه نصر بن احمد سامانى امير خراسان نامه به عبيد الله مهدى فرستاد و وعده داد كه او را بمرد مدد دهد . \"\r\n\r\nنوح بن نصر 331 - 341\r\nنوح بن نصر در شعبان 331 امارت ماوراء النهر يافت در آغاز كار تنى چند از اميران را كه بدوران پدر با ايشان كينه داشت ببخشود و ولايت داد تا بيارامند و آشوب نكنند كشاكش سامانيان و بويهيان بدوران نوح آغاز شد كه ميخواست رى را از ركن الدوله بگيرد و پيكارى سخت شد و سپاه نوح بشكست از آنرو كه بسيارى سپاهيانش به بويهيان پيوستند ولى از نو سپاهى به پيكار ركن الدوله فراهم كرد و در رمضان 333 رى و بلاد جبل را بگرفت .\r\nرخدادى كه قدرت نوح را بخطر انداخت طغيان ابو على محتاج سردار وى بود كه ساليان دراز با او و پدرش اخلاص كرده بود و چنان شد كه سپاهيان به ابراهيم بن احمد عموى نوح كه بناصر الدوله حمدانى پيوسته بود نامه نوشتند كه وى را امير كنند ابراهيم دعوت سپاه را پذيرفت و ميان وى كه ابو على محتاج را نيز داشت با نوح پيكار شد و نيشابور و مرو و بخارا را بگرفت ( 335 ) و همه جا خطبه بنام او كردند اما ابراهيم دل امارت نداشت و ميخواست امارت را خاص نوح كند و سردار سپاه او شود اما ابو على بشوريد و محمد بن نصر برادر نوح را به امارت برداشت و با او بيعت كرد و در بيشتر ديار خراسان و ماوراء النهر خطبه بنام او خواندند و سه سال پياپى ( 334 - 337 )\r\n\r\n","description":"","footnote":"","page_name":" 442 ","page_number":88},
  {"content":"\r\n\r\nميان بو على و نوح پيكار بود كه عاقبت صلح شد و نوح رى و بلاد جبل را از ركن الدوله كه وى را محرك آشوب بو على ميدانست بگرفت .\r\nآنگاه نوح فرماندهى سپاه خراسان را ببو على داد و او بدستيارى وشمگير ركن - الدوله را بپرداخت 000 / 200 دينار باج سالانه وادار كرد ولى چندى نگذشت كه نوح از وفاى بو على بدگمان شد و او را از سردارى خراسان برداشت . بو على برى رفت و ركن الدوله وى را حرمت كرد و بنزد خليفه مطيع وساطت كرد و با كمك معز الدوله خليفه او را به سردارى خراسان باقى نهاد و اينحادثه بسال 343 بود همانسال كه نوح بن نصر بمرد .\r\n\r\nعبد الملك پسر نوح 343 - 350\r\nاز پس نوح پسرش عبد الملك بامارت رسيد و بكر بن مالك را سردارى سپاه خراسان داد و از بخارا بفرستاد تا ابو على محتاج را از خراسان براند ، اما پيكار نشد و عمده سپاه ابو على به عبد الملك پيوست و او با دويست كس بگريخت و برى نزد ركن الدوله رفت و اكرام ديد .\r\nدوران عبد الملك دراز نبود و در شوال 350 از اسب بيفتاد و بمرد .\r\n\r\nمنصور پسر نوح 350 - 366\r\nاز پس عبد الملك برادرش منصور امارت يافت بدوران وى خراسان پر آشوب بود و ضعف بر دولت سامانيان چيره شد از جمله مردم سيستان بر امير خويش خلف بن احمد بشوريدند منصور سپاهى فرستاد و سيستانرا مطيع كرد و به خلف پس داد اما چيزى نگذشت كه بار ديگر خلف را از آنجا براندند كه بكمك سامانيان بازگشت اما حق‌شناسى نكرد و آن مال و خادم و خلعت كه ببخارا ميبايست داد نداد منصور سپاهى به سيستان فرستاد . هفت سال پيكار بود عاقبت صلح شد و خطبه سيستان بنام منصور شد و از اينجا ضعف سامانيان را توان دانست ، بگفته ابن اثير : \" اين نخستين\r\n\r\n","description":"","footnote":"","page_name":" 443 ","page_number":89},
  {"content":"\r\n\r\nوهن دولت سامانيان بود و كسان كه ديدند ياران دولت اطاعت آن نمىكنند ، طمع آوردند . \"\r\nبسال 356 در اطراف رى ميان منصور و ركن الدوله پيكار شد و دشمنى سامانيان و بويهيان همچنان ببود تا بسال 361 كه منصور با عضد الدوله صلح كرد كه ركن الدوله هر سال 000 / 100 دينار و عضد الدوله 000 / 50 دينار به دو دهند و نوح دختر عضد - الدوله را بزنى گرفت كه براى وى هديه و تحفه فرستاد و نامه صلح بنوشتند و بزرگان خراسان و فارس و عراق شاهد شدند . مرگ منصور در شوال 366 بود .\r\n\r\nنوح پسر منصور 366 - 378\r\nاز پس منصور پسرش نوح امارت يافت . در آغاز كار وى وزارت دولت با ابو الحسين عتبى بود اما محمد بن ابراهيم سيمجور كه از جانب سامانيان سالارى سپاه خراسان داشت خود سرى كرد و چون امير سامانى را كمسال ديد بدلخواه خويش عتبى را از وزارت برداشت و ابو العباس تاش را امير سپاه كرد ، و هم در اين سال ميان نوح و عضد الدوله پيكار شد و او گرگان را بگرفت كه در همان اثنا خبر قتل عتبى رسيد و وهن سامانيان عيان گشت كه كار جنگ را عتبى سامان ميداد . از پس اين شكست يكى از اميران سامانى بر ضد نوح بشوريد .\r\nوزير تازه سامانيان عبد الله بن عزيز كه كينه عتبى را بدل داشت ميخواست ابو العباس تاش را از سپاه خراسان بردارد و ابو الحسن نى سيمجور را بگذارد اما ابو العباس اطاعت نكرد و از فخر الدوله كمك خواست و او سپاهى فرستاد كه ابن سيمجور را بشكست و نيشابور را بگرفت آنگاه به نوح نامه نوشت ملايمت كرد و خواستار مرحمت شد اما ابن - عزيز بعزل وى اصرار داشت و مادر نوح كه بيشتر امر و نهى دولت با او بود جانب وزير را گرفت .\r\nبدوران نوح دولت سامانيان بسراشيب افتاد بسال 383 دو سردار بزرگشان ابو الحسن\r\n\r\n","description":"","footnote":"","page_name":" 444 ","page_number":90},
  {"content":"\r\n\r\nسيمجور و فايق خواجه بشوريدند و بغراخان ترك را كه قلمرو وى از حدود شرقى سامانيان تا چين گسترده بود برانگيختند تا ماوراء النهر را بقلمرو خويش ملحق كند . همانسال بغراخان سپاه نوح را بشكست و بخارا را بگرفت ولى مردم بشوريدند و نوح پايتخت خود را پس گرفت .\r\nبسال 384 نوح از سبكتكين امير غزنه بر ضد سرداران شورشى كمك خواست و بكمك او در نزديكى هرات ايشان را كه از بويهيان كمك خواسته بودند بشكست كه بگرگان فرارى شدند و نوح نيشابور را پس گرفت و محمود پسر سبكتكين را ولايتدارى آنجا و سالارى سپاه خراسان و لقب سيف الدوله داد و سبكتكين را ناصر الدوله لقب كرد ، نوح به بخارا رفت و سبكتكين به غزنه و محمود به نيشابور بماند اما چيزى نگذشت كه شورشيان با محمود درافتادند و بر او ظفر يافتند .\r\nدوران نوح بيست و يكسال بود اما چون از آغاز خردسال و كم تجربه بود ايام وى همه فتنه و پيكارهاى داخلى بود و زنان در كارها دخالت داشتند و وزيران خودسر بودند و اميران ولايتها هوس قدرت كردند و بويهيان و تركان به قلمرو سامانيان چشم دوختند و بيشتر بليه از آنجا بود كه اميران خاندان سامانى با يكديگر به پيكار بودند .\r\nمرگ نوح بسال 387 بود .\r\n\r\nانقراض سامانيان\r\nاز پس نوح پسرش منصور بامارت رسيد و باستمالت كسان پرداخت و عطاهاى فراوان داد اما بغراخان كه بسال 383 بخارا را گرفته بود آهنگ سمرقند كرد . فايق خواجه نيز سر برداشت و بخارا را بگرفت و همه جا گفت كه اين كوشش را به خدمت امير منصور ميكنم كه اسلاف او را بر من حق خدمت است كه غلام ايشان بوده‌ام و مشايخ بخارا را سوى امير فرستاد كه بملك خويش بازگردد و وى را اطمينان داد ، امير بيامد و فائق عهده‌دار امور او شد و بكتوزون را سالار سپاه خراسان كرد .\r\n\r\n","description":"","footnote":"","page_name":" 445 ","page_number":91},
  {"content":"\r\n\r\nسال بعد ميان منصور و محمود غزنوى دشمنى آغاز شد كه وى از سالارى بكتوزون رنجيده بود و اين منصب را ميخواست اما منصور تقاضاى او را نپذيرفت و كدورتها رفت ، در همين اثنا بكتوزون و فائق ، منصور را بگرفتند و ميل كشيدند و برادر كوچكش عبد الملك را به امارت برداشتند . دوران منصور نوزده ماه بود .\r\nمحمود غزنوى كه آشفتگى كار سامانيان را بديد نيشابور و بخارا را بگرفت و بر خراسان مسلط شد و نفوذ سامانيان را از آنجا برانداخت و خطبه را بنام قادر عباسى كرد .\r\nدر اينهنگام همه ماوراء النهر بچنگ بغراخان افتاد كه رو به بخارا نهاد و با عبد الملك دوستى نمود اما به زودى همه سرداران سامانى و نيز عبد الملك را با منصور بن نوح و دو برادرش و عموهايش بحبس انداخت . كسانى كه بتاريخ سامانيان نگرند دانند كه انقراضشان از نفاق خاندان بود و اختلافى كه ميان سردارانشان ميرفت افراد خاندان را به پيكار يكديگر ميكشيد و گاه ميشد كه بلجاج از بويهيان بر ضد اميران خويش كمك ميجستند و پاى ايشان را به قلمرو دولت ميگشودند بىگفتگو خردسالى بعضى اميران سامانى كه تدبير امور ملك نميدانستند و كارشان بدست وزيران و زنان افتاده بود در اين قضيه بىاثر نبود .\r\nبدينسان دولت سامانيان بدست خان تركستان و امير غزنوى از روزگار برافتاد چنان كه گويى از اصل نبود چون همه دولتها كه روزى چند ببودند و نابود شدند و سزاست كه اين نكته مايه عبرت بينايان شود . سامانيان در تشويق ادب سهمى بسزا داشتند بخصوص ادبيات فارسى كه از قرن سوم جانى گرفته بود و ايرانيان از پس آن حيرت كه نتيجه سقوط ناگهانى بود ، به خود آمدند و به زبان خويش كتابها نوشتند و روح ايران در ادبيات آنعصر جلوه‌گر شد كه نمونه آن شاهنامه بزرگ فردوسى و مختصر طبرى بلعمى وزير منصور اول است . طب و هيئت و فلسفه را ايرانيان به زبان عربى مى -\r\n\r\n","description":"","footnote":"","page_name":" 446 ","page_number":92},
  {"content":"\r\n\r\nنوشتند كه اين علوم با ادب ارتباط نداشت از جمله معروفترين كتابهاى آن دوران طب منصورى است كه محمد زكريا رازى نوشت و به ابو صالح منصور سامانى ولايتدار سيستان هديه كرد .\r\nابن سينا فيلسوف بزرگ كه از يارى بخت بهفده سالگى نوح بن منصور را علاج كرد و مناسبات وى با سامانيان پيوسته گرم و محكم بود در كتابخانه بخارا پايتخت دولت سامانى كتابهاى نفيس و كمياب ديده بود كه قبلا اسم آن را نيز نشنيده بود .\r\n\r\n","description":"","footnote":"","page_name":" 447 ","page_number":93},
  {"content":"\r\n\r\n\r\nدولت غزنويان در افغانستان و پنجاب ( 1351 - 582 )\r\n1 ) البتكين 351\r\n2 ) اسحاق 352\r\n3 ) پلاتكين ژ 355\r\n4 ) پيرى 362\r\n5 ) سبكتكين 366\r\n6 ) اسماعيل 387\r\n7 ) محمود ( يمين الدوله ) 388\r\n8 ) محمد ( جلال الدوله ) 421\r\n9 ) مسعود اول ( ناصر دين الله ) 421\r\n10 ) مودود ( شهاب الدوله ) 432\r\n11 ) مسعود دوم 441\r\n12 ) على ابو الحسن بهاء الدوله 441\r\n13 ) عبد الرشيد عز الدوله 441\r\n14 ) طغرل 444\r\n15 ) فرخ‌زاد ( جمال الدوله ) 444\r\n16 ) ابراهيم ( ظهير الدوله ) 451\r\n17 ) مسعود سوم ( علاء الدوله ) 492\r\n18 ) شيرزاد ( كمال الدوله ) 508\r\n19 ) ارسلان ( سلطان الدوله ) 509\r\n20 ) بهرامشاه ( يمين الدوله ) 512\r\n21 ) خسروشاه ( معز الدوله ) 547\r\n22 ) خسرو ملك ( تاج الدوله ) 555 - 582\r\n\r\n","description":"","footnote":"","page_name":" 448 ","page_number":94},
  {"content":"\r\n . \r\n","description":"","footnote":"","page_name":" 449 ","page_number":95},
  {"content":"\r\n\r\nدولت غزنويان\r\n\r\nسبكتكين 466 - 387\r\nالبتكين از جمله غلامان ترك بود كه نزد سامانيان تقرب يافتند و مقامات معتبر گرفتند . عبد الملك بن نوح سامانى البتكين را حاجب خويش كرد و بسال 344 حكومت هرات داد و چون عبد الملك بمرد هرات را از او بگرفتند و او بغزنه رفت كه پدرش از جانب سامانيان حكومت آنجا داشت و بعد از مرگ پدر بسال 352 بجاى او نشست و اطاعت منصور اول نكرد . اما پس از يكسال بمرد و قلمرو خويش را بسط دادن نتوانست اسحاق فرزند سبكتكين نيز كارى از پيش نبرد .\r\nاسحاق دو غلام داشت پلاتكين و سبكتكين و حكومت وى به پلاتكين رسيد و بسال 359 در غزنين سكه بنام وى زدند و از پس وى حكومت غزنين به پيرى رسيد كه از مردم آنجا بود . سبكتكين غلام ديگر كه دختر البتكين را بزنى داشت بنيانگزار دولت غزنويان است .\r\nابن اثير گويد : \" وقتى اسحاق بمرد از خويشان وى كسى لياقت حكومت نداشت ، سپاهش كنكاش كردند كار را به كه سپارند و از پس اختلافها بر سبكتكين كه عقل و دين و جوانمردى و خيرخواهى وى را آزموده بودند همسخن شدند و حكومت را به دو دادند و پيمان كردند و مطيع شدند و او نيز روش نيكو گرفت و كارها را بتدبير كرد . \"\r\nسبكتكين نفوذ خويش را از جانب شرق بسط داد و دولتى پديد آورد كه پايتخت آن پيشاور بود . در ايران نيز خراسان را داشت و اين ولايت را بسال 384 از نوح سامانى پاداش گرفت كه شورشيان ماوراء النهر را سركوب كرده بود .\r\nابن اثير ضمن حوادث سال 366 و 369 آورده كه سبكتكين ناحيه قزدار را كه نزديك غزنين بود بگرفت و هم بست را كه ما بين سيستان و هرات بود تصرف كرد . قضيه چنان بود كه امير بست از او بر ضد شورشيان آن ولايت كمك گرفت اما در انجام تعهد خويش امروز و فردا كرد و سبكتكين وى را بشكست و بست را بگرفت و آهنگ قزدار كرد\r\n\r\n","description":"","footnote":"","page_name":" 450 ","page_number":96},
  {"content":"\r\n\r\nكه حاكم آنجا طغيان كرده بود كه راهى دشوار و شهرى استوار بود و شهر را بگشود و حاكم را باطاعت آورد .\r\nدر اينسفر سبكتكين بر ناحيه كوهستانى حدود هندوستان و از جمله بر كابل كه اكنون پايتخت افغانستان است مسلط شد و فيروز بديار خويش آمد اما چيپال يكى از شاهان هند كه در شمال غربى هندوستان حكومت داشت تسلط سبكتكين را بر حدود بلاد خويش خطرى ديد . از اينرو ميان شاهان هند و غزنويان پيكارها شد كه سرانجام سبكتكين قسمتى از هند را بگرفت .\r\nبسال 369 چيپال بشكست و از سبكتكين صلح خواست كه مالى دهد و ولايتى تسليم كند و پنجاه فيل فرستد كه صلح شد و از كسان خود گروگانها داد تا ولايتى را كه بايد داد بدهد . اما وفا نكرد و مسلمانانى را كه همراه داشت بعوض گروگانها بگرفت سبكتكين خشمگين آهنگ هند كرد و بر هر شهر گذشت آن را ويران كرد و تا لمغان كه نكوترين قلعه هندوان بود برفت و آن را بگشود و خانه بتان را برانداخت و رسم اسلام را به پا كرد و راه غزنه گرفت ، آنگاه چيپال با صد هزار كس بيامد و با سپاه سبكتكين پيكار كرد و شكست خورد و اموال و احشام بسيار بغنيمت داد و در نتيجه اين فيروزى افغان و خلج به قلمرو غزنويان درآمد .\r\nسبكتكين عملا مستقل بود و قدرت از سامانيان بيشتر داشت و كه بگفته لينپول باز هم مطيع ايشان بود و پيكار و فتح بلاد بنام اميران سامانى ميكرد تا قلمرو او بزرگ شد و شوكتش بيفزود و خزينه‌ها بيندوخت و مهابت او بدلها نفوذ يافت .\r\nسبكتكين بسال 387 از پس بيست سال حكومت كه در اثناى آن با فيروزيهاى پياپى و همت بزرگ و ارادهء قوى دولت غزنويان را بنيان نهاد ، بمرد . وى مردى عادل و نكوكار بود ، جهاد بسيار ميكرد و اعتقاد نكو داشت . جوانمرد و درست پيمان بود . ابو الفتح بستى شاعر معروف كه دبير سبكتكين بود در رثاى او شعرى گفت ،\r\n\r\n","description":"","footnote":"","page_name":" 451 ","page_number":97},
  {"content":"\r\n\r\nبدينمضمون : \" وقتى ناصر دين و دولت بمرد گفتم خدايش بكرامت فرو برد و جماعت وى پراكنده گشت ، قيامت همين است همين است \" .\r\n\r\nمحمود غزنوى يمين الدوله 388 - 421\r\nسبكتكين پسر خود اسمعيل را جانشين كرده بود . وى سست‌رأى و كم تدبير بود و در اندك زمان خزائن را بباد داد و محمود كه بزرگتر بود پيغام فرستاد كه حق وى بجانشينى پدر بيشتر است .\r\nسرداران اسمعيل ، نهانى به او پيوستند و دو برادر بيرون غزنين روبرو شدند كه محمود فيروز شد و اسماعيل را بگرفت . وى هفت ماه حكومت كرده بود .\r\nبگفته برون : \" نيروى شكست‌ناپذير محمود ناگهان ظاهر شد و نخست كشور كوچكى را كه از سبكتكين بجا مانده بود بدست آورد و از آن پس دوازده بار بهند هجوم برد و پنجاب و سرزمين غور و ماوراء النهر را بقلمرو خويش آورد و بكمك بويهيان تا اصفهان راند . \"\r\nمحمود آرزو داشت وارث ملك سامانيان شود ، وقتى منصور سامانى سردارى خراسان و حكومت نيشابور از او گرفت به بكتوزون داد سخت بياشفت و ضعف سامانيان و توطئه بكتوزون و فائق و ميل كشيدن منصور و حكومت عبد الملك خردسال فرصتى بوى داد و در جمادى الاول 389 در مرو نيروى سامانيان را هزيمت كرد و عبد الملك به ماوراء النهر گريخت و خراسان به قلمرو محمود درآمد و برادر خويش را سالار سپاه آنجا كرد و او به نيشابور مقام گرفت و خطبه بنام قادر عباسى كرد و دولت سامانى از خراسان برافتاد .\r\nمحمود نخستين كس از غزنويان بود كه عنوان سلطان يافت . از آن پيش مدتى عنوان وى امير بود . قادر لقب يمين الدوله و امين المله به دو داد و اين دو لقب بر سكه‌هايى كه بنام وى ميزدند نقش شد .\r\nمحمود بولايتها كه داشت قانع نشد و بكوشيد تا قلمرو خويش را وسيعتر كند . با\r\n\r\n","description":"","footnote":"","page_name":" 452 ","page_number":98},
  {"content":"\r\n\r\nخلف بن احمد امير سيستان پيكار كرد و آن ولايت را بگرفت ( 393 ) اندكى پس از آن سيستان بشوريد و باز آنجا را بگرفت و ببرادر خويش سپرد .\r\nبسال 401 محمود به پيكار غوريان رفت كه مسلمانان نبودند و ديار كوهستانى و بد راهشان ميان هرات و غزنه بود و راه ميزدند و كاروان‌ها را به زحمت داشتند ، محمود سركوبشان كرد و باطاعت آورد و مسلمانشان كرد و گروهى از مسلمانان را بفرستاد تا دين را بايشان ياد دهند .\r\nاز كارهاى بزرگ محمود اين بود كه نفوذ بويهيان را از رى و ديار جبل برانداخت و چون مجد الدوله پسر فخر الدوله فرمانرواى رى كه دولتش آشفته بود از او كمك خواست بسال 420 سپاهى فرستاد و رى را بگرفت و مجد الدوله را با ابو دلف پسرش دستگير كرد . از آن پس محمود به رى مجد الدوله را بحضور آورد و گفت : \" مگر شاهنامه نخوانده‌اى و تاريخ شاهان قديم را ندانى مگر تاريخ طبرى نخوانده‌اى و تاريخ مسلمانان را ندانى ؟ \"\r\nگفت : چرا\r\nگفت : \" كار تو بتاريخ خوانده نميماند مگر شطرنج بازى نكرده‌اى \"\r\nگفت : چرا .\r\nگفت : \" ديده‌اى شاهى در خانه شاهى نشيند ؟ \"\r\nگفت : نه .\r\nگفت : \" پس چرا اختيار خويش را به نيرومندتر از خود سپردى ؟ \" سپس او را بخراسان فرستاد و قزوين را بگرفت و گروهى از باطنيان آن ديار را بر دار كرد و معتزليان را از خراسان راند و كتابهاى فلسفه و نجوم و كتابهاى معتزله را بسوخت و جز آن چند بار كتاب همراه برد .\r\nو نيز محمود با تركان غز ، ياران ارسلان بن سلجوق پيكار كرد . غزان در بيابانهاى بخارا بودند . محمود ، ارسلان پيشواى ايشانرا در ماوراء النهر ببند كرد و بهند فرستاد\r\n\r\n","description":"","footnote":"","page_name":" 453 ","page_number":99},
  {"content":"\r\n\r\nو بسيار كس از يارانش را بكشت و بسال 420 جمعى فراوان از ايشان فرارى بخراسان شدند و در آنجا تباهى كردند و باصفهان گريختند و نيروى محمود از دنبالشان بود .\r\nآنگاه شخصا بخراسان رفت كه زحمت غزان بزرگ شده بود و پيوسته با ايشان بجنگ بود تا بمرد و مسعود از پس وى جنگ غزان را دنبال كرد .\r\nهمت محمود همه گشودن بلاد نبود كه تعقيب و كشتار فرقه‌هاى مذهبى نيز ميكرد .\r\nبسال 408 دست از آستين برآورد و بنابودى ايشان كوشيد و چنان كه عتبى گويد :\r\n\" فرمان خليفه را كار بست و دستور وى را به همه عمال خويش در خراسان و همه جا فرستاد كه معتزليان و رافضيان و اسماعيليان و قرمطيان و جهميان و تشبيه‌كنان را بكشند و همه را بر دار كرد يا براند و بگفت تا آنها را بمنبرها لعن كنند و تارومارشان كرد . \" و چون فاطميان مصر محنت ياران خويش را در ديار مشرق بدست محمود بديدند به استمالت وى برخاستند اما به مقصود نرسيدند .\r\n\r\nفتوحات محمود غزنوى در هند\r\nآن حمله‌ها كه محمود از سال 392 تا 415 بهند ميكرد رنگ جهاد مذهبى گرفت كه ميخواست اسلام را در آن ديار رواج دهد و بدينوسيله كشتارى را كه از فرقه‌هاى مسلمان كرده بود كفاره كند از اينرو بگفته ابن خلكان : \" جنگ هر ساله هند را ملتزم شده بود . \" بعلاوه چيپال پادشاه پنجاب كه با سبكتكين پيكارهاى سخت داشت بدوران محمود هنوز نيرومند بود و غزنه كه بنزديك هند شمالى بر فلات مشرف بدشتهاى هندوستان بود و بر درهء كابل و قورم و رود جمال معبر بزرگ هند مسلط بود براى لشگركشىهاى پياپى موقعيتى مناسب داشت و نيز تسلط محمود بر سيستان و ديار غور و بر ماوراء النهر كه از سامانيان بايلك خان ترك و از او بفاتح غزنوى رسيده بود وضعى اطمينان‌بخش به او داده بود و براى حمله‌هاى مستمر هند فراغ خاطر داشت .\r\nبسال 392 محمود بهند شمالى حمله برد و چيپال را اسير كرد و غنائم فراوان\r\n\r\n","description":"","footnote":"","page_name":" 454 ","page_number":100},
  {"content":"\r\n\r\nگرفت ، گويند شمار اسيران جنگ نيم مليون بود . مالى از چيپال گرفت و او را رها كرد . رسم هندوان بود كه هر كه اسير مسلمانان شده بود رياست نميتوانست كرد بدينجهت چيپال سر بتراشيد و خويش را به آتش افكند و بسوخت و پسرش انندپال به جايش نشست . در نتيجه پيروزى هند شمالى عنوان غازى را بر نام محمود افزودند و وى را محمود غازى گفتند .\r\nاز پس شكست چيپال محمود آهنگ ويهند كرد و بر آنجا تسلط يافت . آنگاه رو به ملتان كرد كه در جنوب پنجاب بود و زيارتگاه بزرگ هندوان بود و شهر بهاتيه را بگرفت و بهيرا فرمانرواى آنجا را اسير كرد ( 395 ) و اسلام را در آن ولايت رواج داد و يكى از مسلمانان را ولايتدار آنجا كرد تا مردم را مسلمانى آموزد .\r\nبسال 396 محمود بار ديگر قصد ملتان كرد و با انندپال كه راه عبور از قلمرو خويش به وى نميداد پيكار كرد و فيروز شد و چون ابو الفتوح داود حاكم ملتان از قدوم محمود خبر يافت بسرانديب گريخت . مردم ملتان بمذهب قرمطيان رفته بودند و از فاتح غزنوى بيم داشتند محمود مقاومتشان را بشكست و شهر را بگرفت و خراج بر ايشان نهاد .\r\nبسال 397 محمود با پسر انندپال پيكار كرد و او مسلمان شد و بنام نواسه شاه به نيابت از فاتح غزنوى حكومت پنجاب يافت . اما خيلى زود از اسلام رخ تافت و اطاعت ببريد و محمود بار ديگر بجنگ او رفت و فيروز شد و ولايت وى را به قلمرو خويش پيوست .\r\nدر آنهنگام كه محمود بماوراء النهر با ايلك خان و بنزديك بلخ با سامانيان و بغور با غوريان پيكار داشت و از پيش گفتيم ، شاهان و اميران هند بمقاومت وى و دفاع از ديار و دين خود پيمان كردند . بسال 388 فاتح غزنوى از سند گذشت و در ويهند كه از اقليم پنجاب بود با سپاهى بزرگ از همه نيروهاى ابرهمن‌پال و راجه‌هاى ادحين و\r\n\r\n","description":"","footnote":"","page_name":" 455 ","page_number":101},
  {"content":"\r\n\r\nجواليار و دلها و ديگران روبرو شد و چيزى نمانده بود كه هندوان بر مسلمانان فيروز شوند .\r\nاز آن پس محمود از پى ابرهمن پال تا قلعه بهيم نغر كه خزينه بت بزرگ هندوان بود و ذخاير و جواهر فراوان بدانجا برده بودند ، پيش راند و جنگ انداخت و حصار افكند و هندوان را به امان آورد تا در را بگشودند و مسلمانان قلعه را بگرفتند و محمود با ياران خاص و معتمدان خويش بالا رفت و جواهر بيشمار بدست آورد با نود ميليون درم شاهى و هفتصد هزار و چهارصد من ظروف طلا . در آنجا خانه‌اى پر از طلا بود به طول سى و عرض بيست و پنج ذراع . كالاهاى ديگر جزو غنائم بود و اينهمه را بغزنين برد و صحن خانه خويش را بجواهر فرش كرد و فرستادگان و شاهانرا كه فراهم آمده بودند بخواند تا آنچه را نديده و نشنيده بودند بديدند .\r\nدر نتيجه اين فيروزى پيمان هندوان بگسست و بيم بر راجگان غالب شد و انندپال غرامت بسيار داد با تعهد باج سالانه و اينكه مانع عبور محمود از پنجاب نشود .\r\nدر اين اثنا داود حاكم ملتان بمذهب قرمطيان بازگشته بود ، محمود بسال 400 به ولايت وى راند و پايتخت آن را بگرفت و مردم بسيار بكشت و داود را دستگير كرد و به غور فرستاد كه همه عمر در آنجا بود و هم بسال 404 محمود ناردين را بگشود و بت معروف آنجا را بشكست و غنايم بسيار گرفت .\r\nاز آن پس محمود عزم كشمير كرد اما در آن پيكارها كه بسال 404 و 405 و 406 بود توفيق نيافت و از طغيان رودها بسيار كس از سپاه وى مفقود يا مغروق شد و با آنكه ملتزم جنگ هر ساله هند بود بسال 407 به كار خوارزم مشغول بود كه مأمون خوارزمشاه كه خواهر محمود را بزنى گرفته و مطيع او شده بود و ميخواست در ولايت خود نام وى را بخطبه ياد كند از طرف سرداران خويش كشته شد و پسرش را بجايش برداشتند .\r\n\r\n","description":"","footnote":"","page_name":" 456 ","page_number":102},
  {"content":"\r\n\r\nمحمود آهنگ آن ولايت كرد و بر آن تسلط يافت و شورشيان را تنبيه كرد و نايبى از جانب خويش بر آنجا گماشت و فتح كشمير را آماده شد .\r\nبسال بعد از غزنه راهى شد و سه ماه برفت و از سيحون و چيلوم گذشت و شاهان آن نواحى را باطاعت آورد و آنگاه بكشمير رسيد كه فرمانرواى آنديار مطيع وى شد و اسلام آورد . راجه باران كه هودب يا هروتا نام داشت چون خبر محمود را بشنيد از عقوبت خداى بر حيات خويش بيمناك شد و بدانست كه از اطاعت اسلام چاره نيست كه هاله‌اى از نيروى خدايى را در اطراف اين دين ميديد و با ده هزار كس بيامد كه رغبت باسلام و دشمنى كافران را اعلام داشتند آنگاه محمود رو بقلعه كلجند كرد كه راجه مهبان در آنجا بود و پيكارى سخت افتاد و اموال وى غنيمت مسلمانان شد و قلعه‌ها بگشودند آنگاه رو به شهر مثورا آورد كه عبادتگاه هندوان بود و بتهاى بزرگ و از جمله پنج بت از زر سرخ جواهرنشان و 690000 مثقال طلا و 200 بت نقره در آنجا بود كه همگى غنيمت محمود شد ، آنگاه آهنگ كنوج كرد كه بر ساحل گنگ بود و هفت قلعه استوار داشت ، راچپال فرمانرواى آنجا بگريخت و محمود از گنگ گذشته و همه قلعه‌ها را بگشود در آنجا 000 / 10 بتخانه بود . آنگاه سوى قلعه بر همنان رفت كه مجهاوان نام داشت ، برهمنان جنگى سخت كردند و شكسته شدند و جز معدودى از ايشان زنده نماند ، آنگاه سوى قلعه آسى رفت كه بر ساحل گنگ بود و چند پال حاكم قلعه بگريخت و آسان گشوده شد از آن پس بسوى قلعه شروه رفت و چندراى حاكم آنجا اموال خويش را با فيلها بكوهستانها برد و قلعه و غنايم از آن محمود شد و از پى چندى راى رفت و اسير فراوان گرفت و همه مال و فيل را كه با آنها بود بچنگ آورد ، در اينجنگ چندان اسير بچنگ وى افتاد كه يكى را به كمتر از ده درم فروختند .\r\nشاهان و اميران هند از فيروزيهاى محمود و سستىاى كه در مقابله او كرده بودند بهيجان آمدند و ننداراجه كالنجار باتفاق راجه گراليار بر راچپال راجه كوج تاختند و\r\n\r\n","description":"","footnote":"","page_name":" 457 ","page_number":103},
  {"content":"\r\n\r\nخونش را بريختند كه چرا پايتخت ولايت خويش را بدست مهاجمان رها كرده است بسيارى شاهان هند كه مطيع محمود شده بودند به نندا پيوستند و فاتح غزنوى از آن پيش كه خطر ريشه‌دار شود بهند راند و در راه مردم افغانرا كه در مناطق كوهستان ميان غزنه و هند مقيم بودند و ارتباط با هندوستان را مختل داشتند سركوب كرد از آن پس به پيكار نندا و دستياران او رفت . مقابله در پنجاب بود كه محمود ظفر يافت و غنايم بسيار گرفت ( 409 )\r\nبدينسان پيكارهاى محمود در هند پياپى بود تا فتح بزرگ و ويرانى سومنات كه سرگل فيروزيها بود ، هندوان بت سومنات را پناهگاه خويش ميدانستند كه از هجوم غزنويان حمايتشان توانست كرد و هرجا محمود فتحى كرد و بتى شكست هندوان گفتند سومنات بر اين بتان خشمگين بود و گرنه بدكنانشانرا كشته بود و چون محمود اين نكته را بدانست بويرانى سومنات كمر بست كه پنداشت هندوان چون سستى ادعاى خويش را بدانند و فناى بت بزرگ را به‌بينند دل بمسلمانى دهند و سفر را آماده شد و از صحراى هند بگذشت و شهر اجمر و آنهلواره را بگرفت و در ذيقعده 416 بسومنات رسيد و قلعه‌اى ديد استوار كه هندوان بجان از آن دفاع كردند ، در آن اثنا خبر آمد كه راجگان گجرات براى دفاع از خداى خويش همدل شده‌اند و رو سوى او دارند و بناچار كار محاصره را بكسان خود گذاشت و بمقابله راجگان شتافت و در پيكارى سخت كه شكست او نزديك مينمود ، ظفر يافت و راجگان بگريختند و محمود بازگشت و سومنات را بگرفت و از اين فيروزى شادمانيها كرد و كس فرستاد و خليفه را از اين فتح كه خدا در هند مسلمانانرا داده بود آگاه كرد .\r\nمحمود از زيبائى و خوش آب و هوائى گجرات بشگفت شد و ميخواست آنهلوارا را پايتخت كند و غزنين را به مسعود پسر خويش سپارد اما سردارانش او را از اين انديشه بگردانيدند و با غنايم بيشمار بغزنين بازگشت .\r\n\r\n","description":"","footnote":"","page_name":" 458 ","page_number":104},
  {"content":"\r\n\r\nآخرين پيكار محمود در هند بسال 418 بود در اينسفر مردم شورشى را كه هنگام بازگشت از سومنات مزاحم عبور او شده بودند بشدت تنبيه كرد براى اين كار چند كشتى نيز آماده كرده بود .\r\nدلبستگى محمود به پيكار هند چنان بود كه بسال وفات اوينال تكين نايب وى در هندوستان نرسى را كه از شهرهاى بزرگ هند بود بنام وى بگرفت .\r\nبگفته ولسلى هيج خاورشناس معروف : \" توانيم گفت كه محمود غزنوى يكى از شاهان هند بود كه بدوران كهولت اقليم پنجاب را بگشود و اسلام را بهند برد و راهى را هموار كرد كه پس از او بسيار كسان رفتند و جانشينانش از آن پس كه متصرفات خويش را در ايران و افغانستان و ماوراء النهر از دست دادند بحكومت پنجاب قناعت كردند و يك سلسله هندى تشكيل دادند . \"\r\nبگفته استانلى لينپول : \" پيكارهاى غزنويان را در هندوستان آغاز تسلط واقعى مسلمانان بر اين سرزمين توان دانست كه دولت غزنوى لاهور راه را براى محمد بن سام غورى و جانشينان او كه سلطنت دهلى داشتند و نفوذ مسلمانانرا در همه هند شمالى بسط دادند هموار كرده بود . \"\r\nمحمود غزنوى در فتوحات خويش بجاهايى رسيد كه اسلام نرسيده بود و پيش از او در آنجا سوره و آيه‌اى خوانده نشده بود و شرك را از آنجا برداشت و مسجدها بساخت و بجاى بتخانه‌ها خانه‌هاى توحيد پى افكند و آوازه او چنان بلند شد كه هندوان كودكان خود را بهنگام سبكسرى از آمدن محمود بيم ميدادند .\r\nبگفته ابن اثير : \" محمود مردى عاقل و ديندار و نكوكار و دانش‌دوست بود و كتاب از هر فن بسيار داشت و دانشوران از همه جا رو سوى او كردند كه عزيزشان ميداشت و با آنها نيكى ميكرد . عادل بود و با رعيت نكوئى و مدارا ميكرد به پيكار دلبسته بوده و جهاد بسيار ميكرد ، عيبى نداشت جز آنكه مال را بهر طريق ميشد\r\n\r\n","description":"","footnote":"","page_name":" 459 ","page_number":105},
  {"content":"\r\n\r\nميگرفت ، مردى چهارشانه و خوشرنگ و نكوروى و كوچكديده و سرخموى بود . \"\r\n\r\nمسعود اول 421 - 423\r\nو چون مرگ محمود دررسيد پسر خويش محمد را جانشين كرد كه از جانب او حكومت بلخ داشت و لقب او را جلال الدوله كرد مسعود بزرگتر بود اما او را جانشين نكرد كه بدگويان پدر را از او بددل كرده بودند . محمد چهل روز پس از مرگ پدر بغزنه رسيد و فرماندهان و سربازان را خلعت و عطا داد و همه اطاعتش كردند .\r\nرفتار مسعود با برادر چنان بود كه محمود با اسماعيل كرده بود كه چون خبر مرگ پدر را شنيد و باصفهان بود آهنگ خراسان كرد و نامه نوشت و از برادر خواست تا همه ولايتها را كه گشوده بود يعنى قسمتى از طبرستان و همه ديار جبل و اصفهان از او باشد و نام برادر را بخطبه مقدم كند اما محمد اين تقاضا را نپذيرفت و بعضى سپاهيان وى به مسعود پيوستند كه سالدارتر و شجاعتر و كارآزموده‌تر بود و بعضى ديگر بشوريدند و او را بگرفتند و حبس كردند و ميل كشيدند كه از امور دولت به شراب و تفريح سرگرم بود و مسعود را بسلطنت برداشتند و اين به ذيقعده سال 421 بود و دوران قدرت محمد بيش از پنجماه نبود .\r\nخليفه بغداد مسعود را ناصر دين الله و حافظ عباد الله و ظهير خليفة الله و سيد السلاطين لقب داد . مسعود بدوران پدر بسال 406 ولايتعهد يافت و حاكم هرات شد و بسال 411 بجنگ غور رفت و نيك بكوشيد و سرزمين شمال غربى غور را باطاعت آورد اما چيزى نگذشت كه پدر بر او خشم كرد و در ملتان بزندان كرد آنگاه ببخشيد و از نو ولايت هرات داد . بسال 413 كه رى را بگشود و قدرت پسران ركن الدوله را از آنجا برانداخت آن ولايت را به مسعود داد و او همدان و اصفهان را نيز گشود و بحكومت خويش پيوست و دولت بويهيان را از آنجا برافكند .\r\nبسال 422 مسعود مكران را بگرفت از آن پس كرمان را بگشود اما باطاعت او نماند .\r\n\r\n","description":"","footnote":"","page_name":" 460 ","page_number":106},
  {"content":"\r\n\r\nسپس آهنگ خراسان كرد تا فتح عراق را كارسازى كند در اين اثنا احمد ينال تكين كه از جانب او حكومت لاهور داشت دعوى استقلال كرد و ناچار مسعود بغزنين بازگشت . در اين هنگام علاء الدوله كاكويه را كه حكومت اصفهان را از بويهيان داشته بود و بقاى حكومت خويش مىخواست و باج سالانه تعهد كرد حكومت اصفهان داد و هم دارا پسر منوچهر قابوس را گرگان و طبرستان داد و ابو سهل حمدونى را بنظم امور رى فرستاد و خود رو بهند نهاد و قلعه كوهستانى سرستى را در جنوب كشمير كه محمود گشودن نتوانسته بود بگشود و احمد ينال‌تكين را فرارى كرد كه بهنگام عبور از سند غرق شد .\r\nسال بعد باز مسعود سفر هند كرد و قلعه هانسى و سونيپات را بگرفت و پسر خود مجدود را ولايت پنجاب داد .\r\nهنوز گره اين مشكلات را نگشوده بود كه مشكل خراسان رخ نمود و غزان و سلجوقيان ولايت را پر آشوب كردند كه غزان را از پس دو سال پيكار ( 429 - 431 ) از آنجا براند . سلجوقيان كه از پس مرگ محمود خطرشان بزرگ شده بود و بسال 422 هرات را غارت كرده بودند از سال 425 پيوسته به خراسان هجوم ميبردند بسال 426 مسعود با آنها پيكار كرد و سخت هزيمتشان كرد اما فراغت نيافت كارشان را يكسره كند كه به پيكار هند سرگرم شد و آنها قوت گرفتند و بقلمرو غزنويان چشم دوختند و مرو و نيشابور و سرخس را گرفتند ( 429 ) سپس بر همه خراسان بجز بلخ تسلط يافتند . كه مسعود بخويشتن كمر به پيكارشان بست و از غزنه بازگشت و در شعبان 430 طغرل را بشكست و سلجوقيان را از خراسان براند اما در رمضان 431 از آنها شكستى سخت خورد و به زحمت از خطر اسارت جست . اين شكست در او بسيار مؤثر افتاد و به هند رفت تا نيروئى براى پيكار سلجوقيان فراهم كند و چون از سند بگذشت غلامانش بشوريدند و او را بگرفتند و خزائنش را چپاول كردند و بهمدستى سپاهيان ، محمد را كه نابينا بود به سلطنت برداشتند و مسعود با سپاهى اندك بماند و در آن پيكارها كه ميان سپاه وى و ياران\r\n\r\n","description":"","footnote":"","page_name":" 461 ","page_number":107},
  {"content":"\r\n\r\nمحمد رخ داد كشته شد . ابن اثير از مناقب مسعود بسيار ميگويد كه مردى شجاع و بخشنده بود و فضائل بسيار داشت دوستدار علما بود كه كتابهاى بسيار بنام وى تأليف كردند .\r\nصدقه و احسان فراوان ميكرد . يك بار به ماه رمضان يك مليون درم بداد . مساجد بسيار ساخت و شاعران را صله فراوان داد صله شاعرى را براى يك قصيده هزار دينار داد و شاعر ديگر را بهر بيت هزار درم داد . نفوذ وى از اصفهان و رى و طبرستان و گرگان و خراسان و كرمان و سيستان تا خوارزم و سند و رخج و غزنه و ديار غور و هند بود .\r\n\r\nمودود بن مسعود 432 - 441\r\nاز پس قتل مسعود محمد بغزنين شد و كس بخراسان نزد مودود فرستاد تا گناه قتل مسعود را از خويش دور كند مودود بپاسخ گفت : \" خدا امير محمد را عمر دراز و فرزند ديوانه او احمد را عقل دهاد كه كارى هول‌انگيز كرد و خون پادشاهى چون پدر مرا كه خليفه سيد الملوك و السلاطينش ناميده بود بريخت زود باشد كه بدانيد در چه ورطه‌اى افتاده‌ايد و در چه شرى انگشت داشته‌ايد ، و ستمگران خواهند دانست كه چه عاقبتى خواهند داشت . \"\r\nآنگاه مودود از خراسان آهنگ غزنه كرد و با محمد كه از هند باز آمده بود بنزديك دينور بر راه كابل و نيشابور بجنگيد و فيروز شد و در آنجا قريه و رباطى بساخت و نام آن را فتح آباد كرد و بغزنين رفت و همه فرزندان محمد را بجز عبد الرحيم كه از قتل مسعود خشم آورده بود با همه كسانى كه در قتل وى دستى داشتند از دم تيغ گذرانيد ( شعبان 432 ) فيروزى مودود غزان و سلجوقيان را بيمناك كرد و مردم ولايتها كه مطيع آنها شده بود بشوريدند و مطيع مودود شدند و كار وى در غزنين استقرار گرفت اما مجدود كه مسعود بسال 426 ولايت پنجاب را به دو داده بود اطاعت برادر نكرد و سپاهى فراهم آورد و آهنگ غزنين كرد و در ذى حجه 432 در لاهور بمرد .\r\nخطر سلجوقيان پيوسته بزرگ ميشد ، بسال 435 الب ارسلان سپاه مودود را\r\n\r\n","description":"","footnote":"","page_name":" 462 ","page_number":108},
  {"content":"\r\n\r\nبشكست اما در همان اوان مودود گروهى از غزان را در اطراف بست تارومار كرد . مودود به گرفتاريهاى هند نيز مشغول بود . بگفته ابن اثير سه تن از شاهان هند با بعضى راجگان هم پيمان شدند و لاهور پايتخت هندى غزنويان را محاصره كردند و مودود سپاهى بزرگ فرستاد و هندوان را تارومار كرد و مهابت غزنويان در هند شمالى تا مدتى زنده شد آنگاه براى دفع خطر سلجوقيان از ولايتداران كمك خواست و گفت تا هر ولايتى را كه از سلجوقيان پس گرفتند ولايتدار آن باشند . فرمانرواى اصفهان بكمك او سخت بجنبيد اما بسيارى از سپاه او در راه صحرا نابود شد . شاه ترك به ترمذ تاخت و سلجوقيان را از آنجا براند و نيز گروهى از تركان بتأييد وى بخوارزم شدند . مودود بسال 441 به پيكار سلجوقيان از غزنين درآمد اما بيمار شد و بپايتخت بازگشت و در رجب همانسال بمرد در اينهنگام وى بيست و نه سال داشت و دوران سلطنتش نه سال و ده ماه بود . مرگ ناگهانى مودود نگذاشت كار سلجوقيان را يكسره كند كه مردى شجاع و ثابت قدم بود و شوكت دولت را بيفزود و ايام محمود غزنوى را زنده كرد .\r\n\r\nعبد الرشيد 441 - 444\r\nاز پس مودود ، مسعود دوم فرزند او فقط پنجروز سلطنت كرد آنگاه عموى وى على پسر مسعود اول را بسلطنت برداشتند و عبد الرشيد پسر محمود كه آشفتگى كارها را بديد سر برداشت و سپاه را مطيع خويش كرد و راه غزنين گرفت و على بن مسعود بگريخت و كار او پايه گرفت و لقب عز الدوله و شمس دين الله و سيف الدوله و بقولى جمال الدوله يافت .\r\nعبد الرشيد براى بيرون راندن سلجوقيان از خراسان كوشش آغاز كرد و براى اين كار از طغرل شوهر خواهر مودود كمك گرفت و چون طغرل قوتى يافت راه غزنين گرفت و تا شش فرسخى راند و بفريب بعبد الرشيد پيغام داد كه سپاهيان او را بطلب اضافه مقررى ببازگشت وادار كرده‌اند عبد الرشيد به قلعه غزنين پناه برد اما طغرل\r\n\r\n","description":"","footnote":"","page_name":" 463 ","page_number":109},
  {"content":"\r\n\r\nبر او دست يافت و خونش را بريخت ( 444 ) و بر قلمرو او استيلا يافت و دختر مسعود اول را بزنى گرفت ولى رفتار طغرل فرماندهان سپاه و نيز نايب غزنويان را در هند برآشفت و همه كوششى كه در استمالت وى كرد سود نداد . نايب هندوستان سپاه و هم زن طغرل را برانگيخت و ملامت كرد كه چرا از خون عبد الرشيد چشم پوشيده‌اند و كسانى از سران سپاه به خانه طغرل ريختند و او را بكشتند و فرخ‌زاد را به سلطنت بر - داشتند .\r\n\r\nفرخ‌زاد 444 - 451\r\nفرخ‌زاد هفت سال سلطنت كرد كه همه را با دشمنان و خاصه سلجوقيان به پيكار بود و از جانب سرداران و غلامان نيز امان نداشت . ابن اثير ضمن حوادث سال 450 آورده كه سرداران و غلامان بشوريدند و ميخواستند او را در حمام بكشند ولى بكمك بعضى ياران خود از خطر جست گوئى اينحادثه در او اثر بسيار داشت كه از آن پس پيوسته ياد مرگ ميكرد و از زندگى بيزار بود و چندان نزيست و در صفر 451 بمرد و برادرش ابراهيم بن مسعود ( 451 - 492 ) بجايش نشست كه سلطنتى دراز داشت و با سلجوقيان صلح كرد و در هند قلعه‌هاى بسيار گشود كه مسعود و محمود گشودن نتوانسته بودند .\r\nو چون در اين جلد از دوران دوم عباسى از متوكل تا تسلط سلجوقيان بر بغداد بسال 447 سخن ميكنيم باقى سرگذشت غزنويان را به جلد چهارم محول ميداريم انشاء الله .\r\nولى بايد در اين ختم گفتار سخنى چند درباره خصايص دوران غزنوى بگوئيم كه همه سلاطين غزنوى سنيان متعصب بودند و همه فرقه‌هاى غير سنى را چون معتزليان و جهميان و قرمطيان تعقيب و كشتار ميكردند . برواج فرهنگ و هنر كوشش داشتند و شاعران و نويسندگان و دانشوران را عزيز ميداشتند . ابو الفتح عتبى ( 428 ) و ابو ريحان\r\n\r\n","description":"","footnote":"","page_name":" 464 ","page_number":110},
  {"content":"\r\n\r\nبيرونى ( 441 ) و فردوسى صاحب شاهنامه بدوران ايشان بودند . بعضى غزنويان چون محمود به حديث و علوم دين رغبتى داشتند و برواج اسلام ميكوشيدند و بگشودن ديار غور و هند پرداختند و بتها را بشكستند و بت‌خانه‌ها را ويران كردند و فيروزى - هايشان در هندوستان نتايج بسيار داشت كه راه نفوذ آن ناحيه را بر مسلمانان بگشود و پنجاب را بقلمرو اسلام پيوست .\r\nو هم غزنويان ولايت كجرات را بگشودند و چون به پيكار سلجوقيان خراسان و غوران افغانستان و تركان ماوراء النهر ميبايدشان پرداخت ، قدرت را براجگان سپردند و خوارزم و طبرستان و ديار جبل و بيشتر متصرفات بويهيان را بقلمرو خويش آوردند و نفوذشان چنان كه ديديم از سمرقند تا لاهور و اصفهان بود .\r\nبگفته فيليپ حتى دولت غزنويان نخستين فيروزى نژاد ترك در كشاكش با نژاد ايرانى براى كسب قدرت بدوران اسلام بود با وجود اين دولت غزنوى در اساس با دولت سامانى و صفارى تفاوت نداشت و بقاى آن بشمشير بود و همين كه دست شمشيردار سستى گرفت بناچار آن ولايتها كه امپراطورى بزرگ غزنويان از آن پديد آمده بود پراكنده شد چنان كه از پس مرگ محمود چنين شد .\r\nدولت غزنوى بسال 582 بدست شهاب الدين غورى منقرض شد و در قلمرو هندى غزنويان خاندانهاى اسلامى مستقل پديد آمد .\r\n\r\n[ دولت ابويهيان 
  ]\r\n\r\nبويهيان در فارس\r\n\r\nعماد الدوله 320 - 338\r\nاز پيش گفتيم كه على بن بويه از جانب مرداويج ولايت كرج يافت و بعد مرداويج بوشمگير گفت تا بويهيان را از آنجا دور كند و وشمگير چنان كرد اما على را نگهداشت كه حسن تدبير وى را پسنديده بود ، و ابو عبد الله عميد بكمك على برخاست و هنگامى كه وشمگير در انديشه بود او را از كرج فراخواند گفت : \" او باطاعت بازنمييايد و اگر\r\n\r\n","description":"","footnote":"","page_name":" 465 ","page_number":111},
  {"content":"\r\n\r\nكس فرستيم باشد كه جنگ كند و از اطاعت بدر رود \" و وشمگير از اين انديشه بگشت .\r\nعلى مردم كرج را استمالت كرد و نكو داشت و بسيار قلعه‌ها از خرميان بگرفت و اموال و ذخائر ايشان را بچنگ آورد و بر مردم پخش كرد و زبانها به ثناى او باز شد كه دوستيش را بدل گرفتند و از همه جا رو سوى او كردند ، اما از بددلى مرداويج و كينه توزى بعضى علاملانش كار او روشن نبود و چون اصفهان را بگرفت كارش نيك شد و در ديده‌ها بزرگ نمود كه با دويست تن از كسان خود سپاه چند هزارى سلطان را شكسته بود .\r\nو چون مرداويج نفوذ على را بديد حيله كرد و وعده داد نيروئى بفرستد تا او همه ولايتهاى اطراف را بنام مرداويج بگشايد و بر آن حكومت كند اما خطبه بنام مرداويج كند و در همانحال وشمگير را با سپاه فراوان فرستاد تا على را غافلگير كند اما على به موقع از نيت مرداويج خبر يافت و از اصفهان بسوى شيراز رفت و آنجا را گرفت و نامه به راضى و هم به ابن مقله وزير نوشت و اطاعت نمود و خواست تا او را به حكومت آن ولايت‌ها كه داشت واگذارند و ساليانه يك ميليون درم خراج دهد . تقاضاى او پذيرفته شد و بحكومت فارس ماند و خلعت گرفت .\r\nو چون بسال 333 مرداويج كشته شد على براى جنگ ياقوت كه اهواز را گرفته بود فراغت يافت و بنزديك ارگان با او پيكار كرد و ظفر يافت و كارش بزرگ شد و بگفته ابن خلكان : \" نيكبختى و بلندآوازگى بويهيان از آنجا بود كه از آن پس عراقين و اهواز را گرفتند و ملك بزرگ يافتند . \"\r\nبسال 334 مستكفى على را عماد الدوله و برادرش حسن را ركن الدوله و احمد را معز الدوله لقب داد و قطع و فصل امور بغداد بدست بويهيان افتاد .\r\nروابط عماد الدوله در فارس با معز الدوله كه عراق را داشت و ركن الدوله كه رى و همدان و اصفهان را داشت بصفا بود كه معز الدوله فرمانرواى بغداد عماد الدوله را دوست\r\n\r\n","description":"","footnote":"","page_name":" 466 ","page_number":112},
  {"content":"\r\n\r\nداشت و احترام ميكرد . از نشانه‌هاى صفاى برادران بويهى آن بود كه وقتى عماد - الدوله را مرگ نزديك شد كس بنزد ركن الدوله فرستاد تا پسر او عضد الدوله را بياورند تا او را جانشين كند كه خود او پسر نداشت .\r\n\r\nعضد الدوله 338 - 372\r\nاز اينقرار پس از عماد الدوله فارس بعضد الدوله رسيد اما نفوذش مستقر نبود كه بعضى سرداران بويهى كينه او داشتند ولى معز - الدوله و ركن الدوله مراقب كار وى بودند . مناسبات عضد الدوله با معز الدوله بصفا بود تا در بغداد قدرت به بختيار رسيد و دست‌اندازى بقلمرو وى آغاز كرد و بسال 357 كرمان آشوب شد و عضد الدوله آنجا را بگرفت و به ابو الفوارس پسر خويش داد و هم بولايت عمان دست انداخت و آن را بقلمرو خويش آورد و چون زنگان بشوريدند و عامل وى را بكشتند سپاهى از كرمان فرستاد و شورش را آرام كرد ( 362 ) و بسال بعد ريشه شورشيان را برآورد . پس از مرگ ركن الدوله بسال 366 دل بتسخير عراق نهاد و در واسط با بختيار پيكار كرد و او را بگرفت و ببغداد فرستاد كه كشته شد و از طائع خلعت گرفت چنان كه از پيش ديديم .\r\nبدينسان نفوذ عضد الدوله بر عراق و خوزستان و كرمان و فارس مستقر شد و نيز بر همه ولايتهاى ما بين همدان و رى كه بسال 369 از برادر خويش فخر الدوله گرفت و حكومت آن را بمؤيد الدوله برادر ديگر سپرد .\r\n\r\nشرف الدوله 372 - 379\r\nگفتيم كه عضد الدوله بسال 357 كرمان را گرفت و به فرزند خويش ابو الفوارس شرف الدوله داد . ابو الفوارس از پس مرگ پدر بسال 372 از كرمان بفارس رفت و نصر بن هارون مسيحى وزير پدر را كه با او بددلى كرده بود بگرفت و بكشت و ابو الحسين محمد علوى و ابو احمد موسوى نقيب پدر شريف رضى و قاضى ابو محمد معروف و ابو نصر خواشاذه را كه عضد الدوله ببند كرده بود آزاد كرد و با صمصام الدوله درافتاد و نام\r\n\r\n","description":"","footnote":"","page_name":" 467 ","page_number":113},
  {"content":"\r\n\r\nوى را از خطبه برداشت و بنام خويش كرد و عنوان تاج الدوله يافت و به بصره تاخت و آنجا را بگرفت و به ابو الحسن احمد برادر خويش داد و همچنان ببود تا پس از سه سال كه شرف الدوله او را بگرفت .\r\nصمصام الدوله از رقابت برادر بيم داشت به همين جهت وقتى دولت عراق يافت دو برادر خويش ابو الحسين احمد و ابو طاهر فيروز شاه را خلعت و ولايت فارس داد و بفرمود تا شرف الدوله را از آنجا دور كنند اما شرف الدوله پيشدستى كرده و بر فارس تسلط يافته بود و به اهواز رفت و در آنجا با صمصام الدوله جنگيد و ظفر يافت و اهواز را به قلمرو خويش برد ( 373 ) .\r\nبسال 375 ابو الحسين احمد بر اهواز دست انداخت و شرف الدوله وى را از آنجا براند و سپس ببصره رفت و ابو طاهر فيروز شاه را بگرفت و صمصام الدوله از او بيمناك شد و در ميانه صلح رفت كه نام شرف الدوله بخطبه پيش از صمصام الدوله ياد شود و حكومت عراق از او باشد و صمصام الدوله نيابت او كند و ابو نصر بهاء الدوله برادرش را از بند آزاد كند و طائع به دو خلعت داد كه رسم بود هر كه در عراق قدرت را بدست آرد از خليفه خلعت گيرد .\r\nاما صلح نپائيد و شرف الدوله آهنگ بغداد كرد و ولايت را بگرفت ( 376 ) و صمصام الدوله را بفارس فرستاد و ببند كرد و محبوس داشت و ميل كشيد .\r\n\r\nصمصام الدوله 379 - 388\r\nو چون بسال 379 شرف الدوله بمرد صمصام الدوله از بند گريخت و گروهى از ديلمان بر او فراهم شدند و با بهاء الدوله كه از پس شرف الدوله حكومت عراق يافته بود پيكار كرد و هم با ابو على پسر شرف الدوله كه از جانب پدر ولايت فارس داشت درافتاد و بسال 380 بنزديك شيراز بر سپاه بهاء الدوله فيروز شد و صلح شد كه فارس از صمصام الدوله باشد و از آن پس بسال 385 اهواز و بسال 386 بصره را گرفت و اگر مهذب الدوله\r\n\r\n","description":"","footnote":"","page_name":" 468 ","page_number":114},
  {"content":"\r\n\r\nفرمانرواى هور دخالت نميكرد بغداد را نيز گرفته بود .\r\nبسال 388 ابو نصر پسر بختيار بخونخواهى پدر كه عضد الدوله او را كشته بود ، صمصام الدوله را بكشت . و كشاكش از ميان برخاست . در اين هنگام صمصام الدوله 35 سال داشت .\r\n\r\nبهاء الدوله سلطان الدوله 388 - 415\r\nاز پس قتل صمصام الدوله پسران بختيار بر فارس مسلط شدند و نور الدوله و حسام الدوله لقب يافتند اما بهاء الدوله بسال 389 ايشان را بشكست و فارس را گرفت و در شيراز طرفداران پسران بختيار را از ميان برداشت و جثه صمصام الدوله را از گور برآورد و در مقبره بويهيان خاك كرد .\r\nبسال 390 ابو نصر پسر بختيار كه از پس هزيمت فارس بديلمستان رفته بود بازگشت و بسيار كس از ديلم و ترك و زط همراه داشت و از فارس بكرمان رفت و با عامل بهاء - الدوله پيكار كرد و بيشتر آن ولايت را بگرفت . بهاء الدوله سپاهى فرستاد كه او را بشكستند و بكشتند و سرش را بنزد او فرستادند و قدرت بهاء الدوله بر فارس و كرمان مستقر بود تا بسال 403 بمرد و ابو شجاع سلطان الدوله جانشين او شد كه شمه‌اى از كار او و اختلافى را كه با قوام الدوله و مشرف الدوله داشت از پيش گفته‌ايم ، وفات وى بسال 415 بود .\r\n\r\nعماد الدوله ابو كاليجار 415 - 440\r\nاز پس مرگ سلطان الدوله ، ابو كاليجار پسرش در فارس بىمنازع نماند و پيوسته با ابو الفوارس عم خويش بر سر اين ولايت پيكار داشت تا بسال 447 بر آنجا تسلط يافت . ابن اثير ضمن حوادث سال 417 آورده كه نفوذ ابو كاليجار تا جنوب عراق بسط و يافت و مردم هور را كه شوريده بودند سركوب كرد و با ابو الفوارس فرمانرواى كرمان پيكار كرد و صلح شد كه كرمان از ابو الفوارس باشد و فارس را به ابو كاليجار واگذارد\r\n\r\n","description":"","footnote":"","page_name":" 469 ","page_number":115},
  {"content":"\r\n\r\nو هر سال بيست هزار دينار بگيرد .\r\nبسال 419 ابو كاليجار بر بصره مسلط شد و الملك العزيز پسر جلال الدوله را از آنجا براند و در همين سال از پس مرگ ابو الفوارس كرمان را بىجنگ تصرف كرد و بسال 420 بر واسط استيلا يافت اما خيلى زود جلال الدوله آنجا و نيز بصره را پس گرفت ( 421 ) و پيكار در ميانه بود تا بسال 424 كه خطبه بصره بنام ابو كاليجار شد .\r\nقدرت ابو كاليجار در عراق ( 435 - 440 ) وى را از توجه بفارس بازنداشت و بسال 440 كه مرگش دررسيد در راه كرمان بود كه نايب آنجا از اطاعت برفته بود و بسركوب او ميرفت .\r\nبدوران ابو نصر فيروز ، الملك الرحيم ، پسر ابو كاليجار ( 440 - 447 ) دولت يويهيان از فارس و عراق برافتاد كه مشكل و خطر از داخل و خارج فراوان بود و بويهيان در داخل خاندان اختلاف داشتند ، الملك العزيز پسر جلال الدوله بر سر بصره با الملك الرحيم به پيكار بود و ابو منصور پسر ابو كاليجار به اهواز چشم داشت كه يك بار شورش سپاه وى را از تصرف آنديار بازداشت و بار ديگر توفيق يافت و اهواز را بگرفت و نيروى برادر را تا واسط براند ، برادر ديگر الملك الرحيم ابو على فناخسرو نيز طمع بصره داشت اما كارى از پيش نبرد بدينسان شهرهاى معتبر فارس و عراق ميان الملك الرحيم و برادران و خويشاوندانش دست بدست ميرفت . از خارج نيز خطر سلجوقيان بزرگ شده بود و در فارس و عراق بلكه در شام و مصر نيز طمع بسته بودند و ضعف بويهيان و اختلاف ايشان قدرت نورسيده را اميد توفيق ميداد . عباسيان نيز در نهان دل با سلجوقيان داشتند كه ميخواستند بوسيله ايشان از استبداد بويهيان خلاص شوند و عاقبت همه ولايت فارس و عراق از بويهيان بسلجوقيان رسيد و اختلافى كه ابو حارث بساسيرى با مطيع داشت زوال دولت بويهيان را كه بيشتر از يك قرن بر ولايتهاى معتبر اسلام مسلط بودند تسريع كرد .\r\n\r\n","description":"","footnote":"","page_name":" 470 ","page_number":116},
  {"content":"\r\n\r\n\r\nبويهيان در رى و همدان و اصفهان\r\n\r\nركن الدوله 330 - 366\r\nشمه‌اى از آغاز كار بويهيان را از پيش بگفتيم ، ابو على حسن بن بويه نخست بنزد مرداويج ديلمى گروگان بود و با ضعف مرداويج كارش بالا گرفت و اصفهان و رى و همدان و همه عراق عجم را گرفت و بسال 334 كه مستكفى احمد بن بويه را به بغداد خواند به على نيز لقب ركن الدوله داد .\r\nبسال 327 ركن الدوله با وشمگير ديلمى كشاكش آغاز كرد كه وشمگير استيلاى بويهى نو رسيده را بر ولايت مرداويج نميتوانست ديد و سپاهى فرستاد او را از اصفهان بيرون راند . ركن الدوله بفارس رفت و بسال بعد آهنگ واسط كرد اما بريديان و خليفه و بجكم از آمدنش راضى نبودند و مقاومت كردند و ناچار به اهواز بازگشت و همان سال به اصفهان رفت و كسان وشمگير را از آنجا براند و بهمدستى عماد الدوله ، ابو على محتاج را كه از جانب سامانيان سالارى سپاه خراسان داشت بر ضد ماكان و وشمگير برانگيختند تا بكمك او قدرت پسران زيار را براندازند و همه ولايت را از ايشان بگيرند . بسال 329 ركن الدوله برى رفت و سپاه وشمگير را بشكست و بسيارى از آنها را بصف خويش برد و قدرت او و عماد الدوله بر رى و ديار جبل و فارس و اهواز و عراق بسط يافت و خراج موصل و ديار بكر و مضر را ايشان گرفتند ( 335 )\r\nركن الدوله از دشمنى وشمگير و توسعه‌طلبى سامانيان پيوسته بخطر بود اما خيلى زود مرگ ، خطر وشمگير را از او دور كرد . ركن الدوله عقل بويهيان بود و ميخواست همه افراد خاندان در قبال حوادث يكدل باشند و اختلاف در ميانه نباشد ، مناسبات وى با برادران بصفا بود و همه برادر بزرگتر را احترام ميداشتند ، بعلاوه او با همه جوانمردى ميكرد و حرمت پيمان ميداشت ، از پيش گفتيم كه وقتى عضد الدوله در قلمرو بختيار طمع بست ركن الدوله پسر را از اين كار بازداشت و تهديد كرد كه اگر\r\n\r\n","description":"","footnote":"","page_name":" 471 ","page_number":117},
  {"content":"\r\n\r\nحكومت بختيار را باز ندهد بجنگ او خواهد رفت .\r\nاز سه برادر بويهى عماد الدوله بزرگتر و ركن الدوله ميانه و معز الدوله كوچكتر بود اما ركن الدوله بفضائل از دو برادر ممتاز بود و بگفته ابن خلكان : \" پادشاهى جليل القدر و بلند همت بود . \"\r\nنكوخوئى و ادب و بخشش ركن الدوله زبانزد تاريخ است . ابن اثير آورده كه وشمگير در نامه‌اى بركن الدوله تهديدها نوشته بود كه به خدا اگر بچنگم افتادى فلان و به همان ميكنم و كلمات زشت نوشته بود كه دبير جرئت خواندن نكرد . ركن الدوله نامه را برگرفت و بخواند و گفت : \" بنويس اما درباره نيروى فراوانت ، هيچوقت مانند حال بديده من حقير نبوده‌اى اما تهديد و بدگوئيت به خدا اگر بچنگ من افتى با تو رفتار ديگر ميكنم ، يعنى نكوئى و اكرام . \"\r\nو هم در نامه‌اى كه به عضد الدوله نوشته بود و او را از رفتار با بختيار ملامت كرده بود شمه‌اى از نيكرفتارى خويش را با دوست و دشمن و علاقه بانجام پيمان آورده بود و نوشته بود \" مگر نديدى كه من حسن بن فيروزان را كه بيگانه بود بارها يارى كردم و حكومت و جان خويش را بخطر دادم و چون ظفر يافتم ولايتش را بدادم و حتى يك درم از او نپذيرفتم ، و هم ابراهيم بن مرزبان را كمك دادم و به آذربايجان بازبردم و وزير و سپاه خويش را به يارى او فرستادم و يكدرم نخواستم همه اينكارها را بطلب نام نيك و از سر جوانمردى كردم . \"\r\nركن الدوله بسال 366 بسن 82 سالگى بمرد ، زندگى او سراسر فيروزى و نيكى و نيكنامى و جوانمردى بود .\r\n\r\nفرزندان ركن الدوله 366 - 420\r\nركن الدوله پسر خويش عضد الدوله را جانشين كرد و همدان و ديار جبل را به فخر الدوله داد و مؤيد الدوله را اصفهان داد كه با نظر برادر حكومت كند اما عضد الدوله از فخر الدوله بيم\r\n\r\n","description":"","footnote":"","page_name":" 472 ","page_number":118},
  {"content":"\r\n\r\nداشت كه با بختيار بر ضد او همسخن شود و ولايت او را بگرفت و بمؤيد إله داد :\r\nاز پس مرگ عضد الدوله ( 372 ) و مؤيد الدوله سران سپاه او فخر الدوله را جانشين كردند و اين به اشاره صاحب بن عباد شد كه فخر الدوله سن و مهابتى داشت ، او نيز صاحب را وزارت داد و از خليفه خلعت گرفت و مناسبات او با برادرانش صمصام الدوله و شرف الدوله گرم بود اما بروزگار بهاء الدوله در عراق طمع بست كه از پيش گفتيم و چون از سامانيان بيمناك بود پيوسته دشمنانشان را تاييد ميكرد چنان كه ديديم ابو على محتاج وفايق خواجه را كه بر نوح سامانى شوريده بودند كمك كرد .\r\nفخر الدوله بسال 387 بمرد و ابو طالب رستم مجد الدوله ( 387 - 420 ) كه بيش از چهار سال نداشت جانشين او شد و شمس الدوله برادرش بر همدان و كرمانشاهان تا حدود عراق ولايت يافت . امور دولت فرمانرواى صغير ، بدست مادرش افتاد و قابوس وشمگير در قلمرو وى طمع بست و گرگان را بگرفت و سپاه مجد الدوله را شكستى سخت داد .\r\nدوران حكومت مجد الدوله 33 سال بود اما هيچوقت قدرت او مستقر نشد كه بزرگان دولت خودسر بودند و مادرش بكارها تسلط داشت و با او چون محجور رفتار ميكرد و بناچار مجد الدوله براى رهائى از او چاره ميجست و چون مادرش بدانست از رى بگريخت و از پسر ديگر خويش شمس الدوله فرمانرواى همدان و هم از بدر بن حسنويه كرد كه از جانب مجد الدوله حكومت جبل داشت كمك خواست و برى بازگشت و مجد الدوله را ببند كرد و ولايت را به شمس الدوله داد ( 390 ) و كار دولت را بدست گرفت و سالى تمام فرمان ميراند و نامه‌هاى شاهان را ميگرفت و جواب ميداد و شمس الدوله كه چون محجور ميزيست كينه مادر را بدل گرفت و او بار ديگر ولايت را به مجد الدوله داد كه نرمخوتر بود اما شمس الدوله سر مقاومت داشت و ميخواست مادر و برادر از رى دور كند و به حركت\r\n\r\n","description":"","footnote":"","page_name":" 473 ","page_number":119},
  {"content":"\r\n\r\nوادارشان كرد اما سپاه بشوريد و او ناچار بهمدان رفت .\r\nدوران پسران ركن الدوله در همدان و كرمانشاهان دراز نبود . شمس الدوله از علاء - الدوله جعفر كاكويه كه از جانب مجد الدوله ولايت اصفهان داشت بر ضد تركان كه پيوسته بشورش بودند كمك خواست و با آنكه بسال 412 از شر تركان رست كارش رو بسستى بود و علاء الدوله كاكويه بسال 414 سماء الدوله پسر او را از ميان برداشت و قدرت بويهيان از آن ولايت برافتاد .\r\nدر رى نيز ايام بويهيان نپاييد و مجد الدوله كه از استبداد مادر بمطالعه و كتاب پرداخته بود از پس مرگ او تدبير ملك نتوانست كرد و كارها خلل يافت و ناچار بسال 420 از محمود غزنوى كمك خواست كه غزنويان بيامدند و رى را بگرفتند و آشوب و مجد الدوله را با هم برداشتند و طومار دولت بويهيان پيچيده شد .\r\n\r\n","description":"","footnote":"","page_name":" 474 ","page_number":120},
  {"content":"\r\n\r\n\r\nدولت حمدانيان در موصل و حلب ( 317 - 394 )\r\n1 - در موصل\r\n1 - ناصر الدوله ابو محمد حسن 317\r\n2 - عدة الدوله ابو تغلب غضنفر 358\r\n3 - ابو طاهر ابراهيم 371\r\n4 - ابو عبد الله حسين 380\r\n2 - در حلب\r\n1 - سيف الدوله ابو المحاسن على 333\r\n2 - سعيد الدوله ابو المعالى شريف 351\r\n3 - سعيد الدوله ابو الفضائل سعد 381\r\n4 - ابو الحسن على 392\r\n5 - ابو المعالى شريف 394\r\n\r\n","description":"","footnote":"","page_name":" 475 ","page_number":121},
  {"content":"\r\n . \r\n","description":"","footnote":"","page_name":" 476 ","page_number":122},
  {"content":"\r\n\r\n\r\nحمدانيان در موصل\r\n\r\nناصر الدوله 317 - 358\r\nنسب حمدانيان به حمدان بن حمدون تغلبى ميرسد كه نژاد عرب داشتند و در اطراف موصل مقيم بودند ، حمدان در حوادث سياسى موصل از سال 260 نقشى معتبر داشت ، بسال 272 با هارون خارجى هم‌پيمان شد و كمى پس از آن قلعه ماردين را بگرفت ، بسال 281 معتضد با او پيكار كرد و حمدان بگريخت و حسين پسر خويش را بر قلعه گماشت ، خليفه ماردين را بگرفت و حمدان را تعاقب كرد و بچنگ آورد و ببند كرد و همچنان ببود تا حسين پسرش هارون خارجى را بشكست ، و خليفه به دو خلعت و طوق داد و برادرانش را نيز خلعت داد و بفرمود تا بند از حمدان بردارند و او را آسوده بدارند و وعده رهائى داد .\r\nاز آنهنگام شهرت حمدانيان آغاز شد . حسين بن حمدان در آن پيكارها كه با قرمطيان داشت و نيز بسبب كمكى كه با ابن معتز در ربودن خلافت از مقتدر كرد بلند آوازه شد . از اينرو مقتدر دل با او بد داشت و دورش كرد سپس با وساطت ابراهيم برادرش از او درگذشت و ولايتدار قم و كاشان كرد اما چيزى نگذشت كه با مقتدر به منازعه برخاست و خليفه او را محبوس كرد تا بسال 306 بمرد .\r\nبسال 292 مقتدر موصل و اطراف آن را به ابى الهيجا عبد الله بن حمدان داد .\r\nبسال 307 ديار ربيعه را ببرادرش ابراهيم سپرد و بسال 309 داود برادرش را جانشين وى كرد و نيز بسال 312 نهاوند را به سعيد حمدانى برادرشان داد و بعضى حمدانيان در دولت او منصبهاى ديگر يافتند . عبد الله بن حمدان بسال 308 حسن فرزند خويش را نيابت ولايتدارى موصل داد و نفوذ وى در اين ناحيه مستقر بود تا بسال 385 بمرد فقط در مدتى كوتاه از 317 تا 319 نفوذ وى در آنجا سستى گرفت و هم او قدرت خويش را بر ديار بكر و ديار ربيعه بسط داد و متقى بسال 330 وى را لقب ناصر الدوله و برادرش\r\n\r\n","description":"","footnote":"","page_name":" 477 ","page_number":123},
  {"content":"\r\n\r\nرا لقب سيف الدوله داد .\r\nدر همين سال ستاره اقبال ناصر الدوله اوج گرفت و از پس قتل ابن رائق عنوان امير الامرا يافت و كار سكه را سامان داد اما در وضع مالياتها ستم كرد و قيمت‌ها بالا رفت و خوراك و لوشاك كمياب شد و در مخارج خليفه امساك كرد و املاك وى را بگرفت و كينه او و نفرت مردم را تحريك كرد .\r\nميان ناصر الدوله و بريديان و بويهيان پيكارها بود و خليفه كه دل با او بد داشت وقتى ناصر الدوله از بغداد بموصل رفته بود توزون را ببغداد خواند ( 331 ) حمدانيان بيشتر از يكسال در بغداد قدرت نداشتند و ناچار بموصل بازگشتند .\r\nاما روابط توزون و خليفه خيلى زود تيره شد و او بناصر الدوله پناه برد و در عكبره ده فرسخى بغداد ميان توزون و حمدانيان جنگ شد و ناصر الدوله هزيمت يافت و با خليفه بموصل و از آنجا به نصيبين گريخت و شكست وى توزون را دل داد و موصل از چنگ حمدانيان بدر رفت و در ميانه صلحى رفت كه ناصر الدوله مدت سه سال همه ولايتهاى خويش را داشته باشد و هر سال سه مليون و ششصد هزار درم بپردازد توزون با بريديان و نيز با حمدانيان كه خليفه را با خود داشتند پيوسته بجنگ بود تا خليفه از حمدانيان بتنگ آمد و با توزون از در صلح درآمد اما محمد بن طغج اخشيد كه خليفه را در رقه ديدار كرد ميخواست او را بمصر ببرد اما نرفت و ببغداد بازگشت . متقى كه از خودسرى توزون برنج بود بر ضد وى گاه از ناصر الدوله و گاه از بويهيان كه كارشان بالا ميگرفت كمك مىجست اما كوشش بىثمر بود و توزون بسال 333 او را بگرفت و ميل كشيد و خلافت را بمستكفى داد خود او بسال 334 بمرد و ابن شيرزاد امير الامرا شد ، گويند خليفه ميخواست امير الامرائى را بناصر الدوله دهد اما سپاهيان رضايت ندادند و خليفه بناچار تسليم اراده آنها شد .\r\nاز آن پس بويهيان وارد بغداد شدند ( 334 ) و براى محو نفوذ حمدانيان كوشش\r\n\r\n","description":"","footnote":"","page_name":" 478 ","page_number":124},
  {"content":"\r\n\r\nآغاز كردند ، چنان كه ديديم معز الدوله با مطيع بجنگ حمدانيان رفت پس از آن ناصر - الدوله به بغداد درآمد و خطبه بنام متقى كرد و سكه بنام خود زد و معز الدوله از پس چهار ماه بغداد را پس گرفت و ناصر الدوله را به موصل راند . بسال 335 صلحى در ميانه شد اما مناسبات بويهيان و حمدانيان هيچوقت استقرار نيافت و گاه و بيگاه پيكارى در ميانشان بود .\r\nبسال 345 كه معز الدوله از بغداد بسركوبى شورشيان اهواز رفته بود ناصر الدوله به بغداد درآمد و چون معز الدوله از اهواز بازآمد ناصر الدوله ترك بغداد گفت اما مال ببغداد نفرستاد و معز الدوله موصل و نصيبين را بگرفت و سپاه به رحبه فرستاد و ناصر - الدوله را به ميافارقين و از آنجا بحلب راند كه حكومت آن با سيف الدوله بود و با دخالت وى صلحى در ميانه رفت و سيف الدوله تعهد كرد ماليرا كه ناصر الدوله به عهده داشت به بغداد فرستد .\r\nگوئى حوادثى كه بر ناصر الدوله گذشت در وضع روحى او اثر بسيار داشت ضمانت سيف الدوله براى فرستادن مال ببغداد و اصرار بويهيان در افزودن ماليات و پيشرفتها كه سپاهشان در قلمرو ناصر الدوله كرد و عاقبت معز الدوله موصل و ديار ربيعه و رحبه را به ابو تغلب فرزند ناصر الدوله سپرد ( 353 ) و نيز مرگ سيف الدوله كه ناصر الدوله به دو دلبستگى فوق العاده داشت ( 356 ) او را سخت دلشكسته كرد و حالش بگرديد و خويش دگرگون شد و عقلش بسستى گرائيد و فرزندانش كه ميان خويش اختلاف داشتند حرمت پدر نداشتند و ابو تغلب او را بگرفت و در موصل حبس كرد و همچنان ببود تا بسال 358 بمرد .\r\n\r\nابو تغلب پسر ناصر الدوله 358 - 369\r\nاز پس مرگ ناصر الدوله دولت حمدانى موصل بضعف افتاد كه پسران ناصر الدوله بخلاف يكديگر برخاستند و بويهيان ابو تغلب را از موصل براندند ( 367 ) و استرداد آن بوسيله ابو طاهر و ابو عبد الله پسران ناصر الدوله جز مدت كوتاهى نبود . فرزندان ناصر الدوله\r\n\r\n","description":"","footnote":"","page_name":" 479 ","page_number":125},
  {"content":"\r\n\r\nدو دسته شدند يكى همه قدرت را خاص حمدان ميخواست و ديگرى تاييد ابو تغلب ميكرد و در تصادمها كه بود حمدان پسر ناصر الدوله هزيمت يافت و در بغداد به بختيار بويهى پناه برد كه بختيار مقدمش را گرامى داشت و بكوشيد تا ميان برادران وفاق آرد و ابو احمد موسوى پدر شريف رضى را كه حمدانيان و بويهيان هر دو دل با او داشتند بفرستاد و ميانشان صلح شد و حمدان به رحبه رفت كه ابو تغلب بر آن تسلط يافته بود اما صلح نپائيد و باز تصادم شد و حمدان ابو البركات برادر خويش را بكشت و جنگ ابو تغلب و حمدان سخت شد و حمدان شكست خورد و باز ببغداد رفت و با برادرش ابراهيم به بختيار پناهنده شد و دو دستگى حمدانيان شدت يافت .\r\nاز پس هزيمت حمدان كار ابو تغلب استقرار يافت و حران را بگرفت ( 359 ) اما با روميان كه بررها هجوم آورده بودند و تا نصيبين و ديار بكر پيش رانده بودند مقاومت نيارست و عقب نشست .\r\nبا وجود ضعف حمدانيان ، ابو تغلب قدرت بويهيان را به چشم رقابت ميديد و از كوشش براى تضعيف آنها غافل نبود و هنگامى كه بختيار بتاييد حمدان راه موصل گرفت ، ابو تغلب از فرصت استفاده كرد و ببغداد راند و چيزى نمانده بود كه پايتخت را بگيرد و بختيار از اين رقيب جسور بيمناك شد . از شرائط صلحى كه ميان برادران شده بود يكى اين بود كه ابو تغلب همه املاك و تيول حمدان را بجز ماردين پس دهد و عنوان سلطان گيرد و دختر بختيار را كه حمدان بزنى گرفته بود به دو تسليم كند و از پس اختلافها كه بود عاقبت بسال 363 صلح پا گرفت .\r\nبسال 367 و 368 عضد الدوله موصل و ديار ربيعه و ميافارقين و آمد و ديار مضر را از ابو تغلب حمدانى گرفت و او آهنگ دمشق كرد تا آنجا را مركز حكومت خود كند اما به شهر راه نيافت و از خليفه فاطمى مدد خواست و او گفت كه بقاهره رود تا وى را بمال و مرد مدد دهد اما ابو تغلب بيم كرد كه خدعه‌اى در كار باشد و به طبريه رفت و با خليفه\r\n\r\n","description":"","footnote":"","page_name":" 480 ","page_number":126},
  {"content":"\r\n\r\nمصر نامه‌ها در ميان رفت . در همين اثنا دغفل طايى كه از جانب خليفه فاطمى حكومت رمله داشت به تعاقب عقيليان پرداخت و آنها از ابو تغلب كمك خواستند اما وى برعايت خليفه فاطمى تقاضايشان را نپذيرفت و دغفل كه از جانب خليفه فاطمى مأمور آرام كردن فتنه دمشق بود از خطر ابو تغلب بيمناك شد و باتفاق عقيليان با وى بجنگيد و نيرويش را بشكست و ابو تغلب كشته شد و اين بسال 359 بود .\r\nحمدانيان بسال 379 موصل و اطراف را بدست ابو طاهر پسر ناصر الدوله و برادرش ابو عبد الله بگرفتند ولى بيش از يكسال در آنجا نتوانستند ماند كه كردان بزوال دولتشان برخاستند و مروان كرد ابو عبد الله حمدانى را بشكست و در نتيجه شفاعت خليفه فاطمى او را بمصر فرستاد .\r\nو هم در آنسال ابو الزواد امير عقيليان ابو طاهر حمدانى را بكشت و نصيبين و بلد را بگرفت و سال بعد موصل را نيز بدان پيوست اما بدست بويهيان از آنجا رانده شد ، بسال 386 برادر وى مقلد عقيلى موصل را بگرفت و از جانب بويهيان حكومت آنجا يافت .\r\n\r\nحمدانيان در حلب\r\n\r\nسيف الدوله 333 - 356\r\nسيف الدوله در آن جنگها كه ميان ناصر الدوله و بريديان و تركان بود دست راست برادر بود ضمنا براى بسط قلمرو خود ميكوشيد ، شهر واسط را از بريديان بگرفت و آهنگ گرفتن بصره نيز داشت اما وضع مالى او مشوش بود و باينكار توفيق نيافت . از سوى ديگر مناسبات دوستانه كه ميان حمدانيان و تركان و سرشان توزون بود نپائيد و تركان در واسط بر سيف الدوله بشوريدند و او ناچار از لشگرگاه گريخت در بغداد ببرادر خود ناصر الدوله پيوست كه منصب امير الامرائى داشت و از آنجا براى آرام كردن شورش تركان بموصل رفت و از آن نزاعها كه در واسط ميان تركان بود بفكر تسلط بغداد افتاد ،\r\n\r\n","description":"","footnote":"","page_name":" 481 ","page_number":127},
  {"content":"\r\n\r\nمتقى خليفه نيز نهانى با او همدل بود اما در اين كار توفيق نيافت كه توزون پيشدستى كرد و بغداد را بگرفت .\r\nاز آن پس سيف الدوله بحلب رفت و آنشهر را بگرفت ( 333 ) و يانس مونسى كه از جانب اخشيد ولايتدار حلب بود بگريخت و اخشيد از مصر سپاهى بفرماندهى كافور بهمراهى يانس بمقابله سيف الدوله فرستاد كه بر كنار رود عاصى نزديك شهر حماه با حمدانيان روبرو شدند و شكست از مصريان بود كه چهار هزار كس از آنها باسارت افتادند بجوانها كه كشته و غريق شدند .\r\nآنگاه سيف الدوله آهنگ دمشق كرد و اخشيد براى مقابله وى برون شد و در قنسرين شكست خورد اما چون حمدانيان فاتح را بجمع و تقسيم غنايم سرگرم ديد گروهى از نخبه قواى خود را فرستاد تا دشمن را بشكستند و حلب پايتخت حمدانيان را تصرف كرد و دمشق را پس گرفت اما با وجود اين پيروزى نمايان با حمدانيان صلح كرد كه حلب و همه ولايتهاى شمال شام را بديشان واگذارد و دمشق را نگهدارد و بعوض هر ساله مبلغى كارسازى كند .\r\nشايد اخشيد ميخواست با اين طريقه حمدانيان را ميان قلمرو خود و روم شرقى حايل كند و از پيكارشان بياسايد كه روميان پيوسته بقلمرو اسلام حمله ميبردند و غارت و كشتار ميكردند . بسال 331 بر ارزن و ميافارقين و نصيبين هجوم بردند و بسيار كس از مسلمانان را بكشتند و اسير گرفتند و سال بعد با هشتاد هزار سپاه شهر بزرگ رأس العين را در سرزمين جزيره كه ميان حران و نصيبين بود بگشودند و گروهى انبوه از مسلمانان را قتل عام كردند .\r\nاما اين صلح نپائيد كه اخشيد بسال 334 بمرد و كافور به نيابت از فرزند وى ابو الحسن على حكومت يافت و متعاقب مرگ وى سيف الدوله دمشق را بگرفت و بآهنگ گشودن مصر رو سوى رمله كرد و كافور بهمدستى حسن بن طغج بمقابله وى شتافت و در\r\n\r\n","description":"","footnote":"","page_name":" 482 ","page_number":128},
  {"content":"\r\n\r\nسرزمين لردن در محلى نزديك طبريه نيروى وى را بشكست و از آن پس در مقابله‌اى كه نزديك دمشق بود فيروزى كافور قطعى شد و مصريان حلب را بگرفتند و از نو ميان دو گروه صلح شد با همان شرايط كه با اخشيد شده بود بجز باج كه از ميان رفت .\r\nبدينسان كار نفوذ سيف الدوله بالا گرفت تا آنجا كه ديديم معز الدوله بويهى وساطت او را درباره ناصر الدوله پذيرفت و با او صلح كرد و مالى را كه ناصر الدوله بايد ببغداد فرستد سيف الدوله ضمانت كرد .\r\nبدوران سيف الدوله با روم شرقى جنگ بسيار بود گويند او چهل بار بر قلمرو روميان هجوم برد كه گاهى شكست خورد و گاهى فيروز شد . بسيارى جنگهاى حمدانيان با روم شرقى در قلمرو مسلمانان بود يك بار نيز سيف الدوله بر زبطره و عرقه و ملطيه و اطراف آن هجوم برد و كشتارها و غارتها كرد . آنگاه راه دربند موزار گرفت و قسطنطنين ابن فردس را كه حاكم شهر بود فرارى كرد و بسيار كس از مردان وى را بكشت و از فرات گذشت و در سرزمين روم شرقى پيش رفت تا بمرعش رسيد كه عمده قواى قسطنطنين در آنجا بود و همه را تارومار كرد و قسطنطنين را اسير گرفت و اين حادثه سخت بزرگ بود و شاعران در وصف آن سخنها گفتند .\r\nاز آن پس سيف الدوله ميخواست در سر حد روم قلعه‌اى بزرگ بسازد كه روميان اين كار را ناخوش داشتند و سپاهى بزرگ به سالارى فردس دمستق بفرستادند و سپاه سيف الدوله را در ميان گرفتند ، امير حمدانى خطوط دشمن را شكافت و بطلب سردار رومى همى بود ، فردس فرارى شد و مسلمانان داماد و نوه او را باسيرى گرفتند و بسيار كس از روميان را بكشتند .\r\nبدوران سيف الدوله عالمان و شاعران نامى چون ابو الفتح عثمان بن جنى نحوى و ابو الطيب متنبى بودند از حمدانيان نيز كسانى بسخنورى و شاعرى شهره شدند چون ابو فراس حمدانى پسرعموى سيف الدوله و برادرزاده وى حسين پسر ناصر الدوله ،\r\n\r\n","description":"","footnote":"","page_name":" 483 ","page_number":129},
  {"content":"\r\n\r\nسيف الدوله نيز شاعر بود و شعر نيكو ميسرود .\r\nبگفته ثعالبى : \" حمدانيان اميرانى نكوروى و زبان‌آور و بخشنده و خردمند بودند و سيف الدوله از ايشان شهره بود . \"\r\n\r\nسعد الدوله و سعيد الدوله 356 - 392\r\nبدوران سعد الدوله پسر سيف الدوله كار حمدانيان سستى گرفت ، ابو فراس حمدانى شاعر مشهور كه پسر ابو العلا سعيد بن حمدان بود بسال 357 كشته شد و نيز قرعويه كه غلام سيف الدوله بود بر سعد الدوله بشوريد و حلب را بگرفت و او را به شهر راه نداد و شش سال همچنان بود سعد الدوله از فرات گذشت و به شهر حماه رفت و از آنجا به حمص رفت و به آبادى و استحكام آنشهر پرداخت كه روميان از آن پيش بسال 358 آنجا را غارت و ويران كرده بودند آنگاه بسال 359 با قرعويه صلح كرد و در حلب خطبه بنام وى كردند اما او اقامت حمص را خوشتر داشت و با فاطميان مصر همدل شد و خطبه را بنام المعز لدين الله فاطمى كرد .\r\nبسال 365 سعد الدوله بكجور را از ولايت حمص برداشت و او نامه به العزيز بالله خليفه فاطمى مصر نوشت و ولايتدارى دمشق را خواست با سپاهى از جانب خليفه تا حلب را بگيرد و شوكت حمدانيان را بشكند .\r\nبكجور بسال 373 دمشق را بگرفت اما روابط او با يعقوب بن كلس وزير خليفه فاطمى تيره شد كه بكجور ناظر املاك وزير را در دمشق كشته بود و وزير بكشتن وى همى كوشيد و چون بكجور توطئه‌اى را كه براى كشتن او كرده بودند بدانست خشمگين شد و همه كسان وزير را بكشت و بر دار كرد ( 377 ) و از سعد الدوله خواست تا ولايتدارى حمص را به دو باز دهد و او نيز پذيرفت ( 379 ) اما كار وى استقرار نيافت كه روابطش با فاطميان مصر و نيز با سعد الدوله تيره بود و ناچار به بهاء الدوله بويهى پناه برد اما سودى نبرد .\r\n\r\n","description":"","footnote":"","page_name":" 484 ","page_number":130},
  {"content":"\r\n\r\nو چون يعقوب بن كلس بمرد و عيسى بن نسطور كه از قبطيان مصر بود وزارت فاطميان يافت روابط بكجور با او خوب نبود از اينرو وقتى بكجور از خليفه فاطمى كمك خواست تا حلب را بگيرد خليفه تقاضاى وى را پذيرفت و به ولايتدار طرابلس نوشت تا او را كمك كند ولى وزير بگفت تا در كار او تعلل كنند ، از سوى ديگر سعد الدوله كه قصد بكجور را بدانست از امپراطور روم شرقى باسيل دوم كمك خواست و با نيروئى مركب از ارمن و ديلم و ترك و عرب بجنگ بكجور رفت كه نيروى وى عربان و مصريان بودند .\r\nبدينگونه امير حمدانى با سردار خويش بنزاع برخاست و جنگ داخلى مايه ضعف او شد و از دشمن خويش كمك خواست و از اين اختلاف سعد الدوله و بكجور همه خسارت ديدند و سود آن نصيب روميان و فاطميان شد .\r\nسعد الدوله پيش از تصادم نيروها كوشيد تا صف حمدانيان را متحد كند و اختلاف را از ميان بردارد ، راه مسالمت پيش گرفت و نامه به بكجور نوشت و حق آقايى قديم را به ياد آورد و از او خواست تا از جنگ چشم بپوشد و همه سرزمين ميان حمص و رقه را تيول گيرد اما بكجور سخت مغرور بود و جز جنگ نميخواست اما در جنگ شكست از او بود . بگفته ابن قلانسى شكست بكجور از آنرو شد كه سخت بخيل بود و فيروزى سعد - الدوله بسبب گشاده‌دستى بود و هم از آنرو كه عربان سخت به دو دلبستگى داشتند .\r\nچون كار سعد الدوله استقرار يافت و از شر بكجور بياسود آهنگ رقه كرد كه فرزندان بكجور در آنجا بودند و اموالشان را مصادره كرد و آنها به خليفه فاطمى نامه نوشتند تا در قضيه دخالت كند و سعد الدوله را از سختى بازدارد خليفه فاطمى نامه به سعد الدوله نوشت تا فرزندان بكجور را بمصر فرستد اما او با فرستاده خليفه خشونت كرد و جنگ مصر را آماده شد اما بيمار شد و بسال 381 بمرد و تابوت او را به رقه بردند و در آنجا خاك كردند .\r\nاز پس سعد الدوله ، پسرش سعيد الدوله امارت يافت كه سعد الدوله در مرض مرگ\r\n\r\n","description":"","footnote":"","page_name":" 485 ","page_number":131},
  {"content":"\r\n\r\nوليعهدى را به دو داده بود و به لؤلؤ خادم سفارش كرده بود از رعايت او و فرزند ديگرش ابو الهيجا و خواهرش ست الناس دريغ نكند . لؤلؤ از مردم براى سعيد الدوله بيعت گرفت كه بدوران وى ميان حمدانيان و فاطميان جنگى سخت شد و منجوتكين سالار نيروى فاطميان به علت قحط از گرفتن حلب بازماند و سوى دمشق بازگشت و خليفه فاطمى بخويشتن برون شد تا حلب را از حمدانيان بگيرد اما اجلش دررسيد و بسال 386 در بلبيس بمرد .\r\nسعيد الدوله از لؤلؤ خادم همان ديد كه پدرش از بكجور ديده بود كه لؤلؤ در قدرت طمع بست و سعيد الدوله را بكشت و بنام دو فرزند او ابو الحسن و ابو المعالى امارت حمدانيان را بدست آورد و چيزى نگذشت كه هر دو را با بقيه اميران حمدانى بمصر فرستاد و به خليفه فاطمى تسليم كرد و امارت حمدانيان را به فرزند خود منصور سپرد ( 394 ) لؤلؤ كه پير و فرسوده شده بود بسال 399 بمرد و از پس وى منصور اطاعت فاطميان كرد و نام خليفه فاطمى را بخطبه آورد و عنوان مرتضى الدوله يافت و همه سرزمين شام تا حلب بقلمرو نفوذ فاطميان درآمد و چندى بعد كه فتح ، غلام سعيد الدوله بر مرتضى الدوله بشوريد و بكمك خليفه فاطمى صيدا و صور و بيروت را بگرفت و بر حلب استيلا يافت نفوذ حمدانيان يكسره از حلب برافتاد .\r\n\r\nدولت طولونى در مصر و شام ( 254 - 292 ه )\r\n1 - احمد بن طولون 254\r\n2 - خمارويه پسر احمد 270\r\n3 - ابو العساكر جيش بن خمارويه 282\r\n4 - هارون پسر خمارويه 283\r\n5 - شيبان پسر احمد 292\r\n\r\n","description":"","footnote":"","page_name":" 486 ","page_number":132},
  {"content":"\r\n\r\n\r\nاحمد بن طولون 254 - 270\r\nبعد از قيام دولت اموى ، مصر به حال ضعف افتاده بود و تنها در فرصتهاى كوتاه كه ولايتداران كوششى در راه پيشرفت آن ميكردند وضع بهتر ميشد ، از جمله ولايتدارانى كه دورانشان در كار مصر بهبود آورد مسلمة بن مخلد ( 47 - 62 ) و عبد العزيز بن مروان ( 65 - 86 ) و موسى بن عيسى را كه از 171 تا 179 سه بار حكومت مصر داشت نام توان برد .\r\nاز آن هنگام كه دولت طولونى در مصر استقرار يافت كارها بهتر شد . دوره طولونى بيش از 38 سال نبود اما در همين مدت كوتاه پيشرفت‌هاى بسيار در اوضاع رخ نمود .\r\nاحمد بن طولون بنيانگزار دولت طولونى ترك‌نژاد بود . طولون پدر احمد از جمله غلامان ترك بود كه ولايتداران ماورءالنهر جزو هداياى خويش براى خليفه بغداد فرستاده بودند . از هنگام خلافت معتصم ( 218 ) شمار تركان فزونى گرفت و منصبهاى بزرگ يافتند ، معتصم اشناس ترك را ولايتدار مصر كرد ( 219 - 229 ) و واثق ايتاخ را كه او نيز ترك بود همين منصب داد ( 234 - 235 ) و اينان برسم زمان مقيم پايتخت بودند و يكى را از جانب خويش بحكومت مصر ميفرستادند و بر منبرها و هم به سكه نامشان قرين نام خليفه ميشد و چنان شد كه از پس دوران معتصم ديار مصر بجز عنبسة ابن اسحاق ( 238 - 342 ) ولايتدار عرب نداشت .\r\nوقتى با كباك ترك از جانب خليفه بغداد ولايتدار مصر شد احمد بن طولون را نايب خويش كرد و او بسال 253 با سپاهى فراوان بمقر حكومت رسيد . در اين دوران رسم چنان بود كه ولايتدار از جانب خويش تنها يكى را نميفرستاد بلكه منصبهاى مختلف را به چند كس ميداد كه در كارها مراقب همديگر باشند و هوس استقلال و تمرد نكنند و هنگامى كه ابن طولون نيابت مصر يافت اسحاق بن دينار حكومت اسكندريه و احمد بن عيسى صعيدى فرمانروائى برقه داشت و قضاى مصر با به كار بن قتيبه بود شفير خادم\r\n\r\n","description":"","footnote":"","page_name":" 487 ","page_number":133},
  {"content":"\r\n\r\nمنصب بريد داشت و احمد بن مدبر عهده‌دار خراج بود و طبعا كار ابن طولون در ميان اين كسان استقرار نداشت كه وى تنها بر پايتخت حكومت ميكرد و اين حكومت را نيز به نيابت باكباك داشت كه هر وقت ميخواست او را عزل توانست كرد . ابن مدبر عامل خراج نيز رقيب وى بود و پيوسته ميكوشيد تا او را از نظر خليفه بيندازد و هم در آن ايام در مصر از جانب خوارج شورشها بود و ابو احمد موفق كه بيشتر قدرت دولت بدست او بود با ابن طولون دل صاف نداشت و فرصت ميجست تا او را از مصر بردارد از اينرو ابن طولون براى هموار كردن راه قدرت خويش مشكلها داشت و زحمتها برد تا جاى پاى فرزندان خويش را در مصر محكم كرد .\r\nوقتى باكياك كشته شد يارجوخ كه داماد احمد بن طولون بود ولايتدار مصر شد و نامه باحمد نوشت كه ولايت از خويش بگير و بخويش ده و او را در مقام خويش بجا گذاشت و قدرتش را بيفزود و همه ولايت مصر را به دو سپرد و ابن مدبر كه در كار خراج سختگير بود و فزون‌طلبى او مصريان را سخت خشمگين داشت از قدرت ابن طولون بهراسيد و در عزل وى بكوشيد و چون كارى از پيش نبرد از عاقبت خويش بيمناك شد و خواست تا او را از خراج مصر برداشتند و خراج دمشق و فلسطين و اردن دادند ( 357 ) و از پس وى خراج مصر را به احمد بن خالد سپردند .\r\nبسال 359 يارجوخ بمرد و ابن طولون از جانب خليفه ولايتدار مصر شد بسال 363 كه خليفه نامه نوشت و از او خواست كه در فرستادن مال خراج تسريع كند پاسخ داد كه اين كار از من ساخته نيست كه خراج بدست من نيست و خليفه خراج مصر را نيز به دو سپرد و مرزهاى شام را نيز به دو داد و بدينسان همه كارهاى ادارى و قضائى و سپاهى و مالى مصر بدست وى افتاد .\r\nتا اينجا قسمتى از مشكلات از راه ابن طولون برخاست اما مشكلى بزرگ بجا بود كه ابو احمد موفق با او يكدل نبود و قدرت موفق چنان بود كه از خلافت همه بجز اسم\r\n\r\n","description":"","footnote":"","page_name":" 488 ","page_number":134},
  {"content":"\r\n\r\nبا او بود در شورش زنگان كه موفق از ابن طولون كمك خواست وى مال بسيار فرستاد اما موفق پاس او را نداشت و نامه‌اى خشن به دو نوشت و جوابى سخت دريافت ، از اينرو با آنكه خليفه به ابن طولون توجه داشت باصرار موفق ناچار شد مرزهاى شام را از او بازستاند اما چيزى نگذشت كه آن ناحيه آشفته شد و ناچار بار ديگر حكومت آنجا را به ابن طولون دادند در اين اثنا ماجور ولايتدار شام بمرد و ابن طولون كه موفق را بجنگ زنگان سرگرم ديد فرصت را براى اشغال آن ولايت مناسب ديد و با سپاهى آهنگ شام كرد و شهرهاى بزرگ را بگرفت و خطبه بنام او شد ( 264 - 265 ) اما چون پسرش عباس در مصر آشوب كرد بناچار بازگشت و بار ديگر بسال 269 آهنگ شام كرد كه لؤلؤ والى رقه بر او شوريده و بصف موفق پيوسته بود . در اين سفر ابن طولون پسر خود خمارويه را در مصر به نيابت برگزيد و چون در راه خبر يافت كه مردم طرسوس شوريده‌اند آهنگ آنجا كرد اما چون بدمشق رسيد از خليفه نامه رسيد كه راه سوى وى دارد و به دو پناه ميبرد و ابن طولون سخت خرسند شد كه اين كار شوكت او را فزون ميكرد اما عامل موصل به اشاره موفق خليفه را بسامره بازبرد و فرمان حكومت مصر را بپاداش گرفت .\r\nضديت موفق با ابن طولون مؤثر افتاد كه خليفه را بلعن او واداشت و هم از رقابت لؤلؤ و ابن كنداج عامل موصل كه فرمان حكومت مصر و شام گرفته بود كار وى چنان سستى گرفت كه سپاهش در مكه بشكست و در مسجد الحرام لعن او گفتند و متعاقب آن براى نخستين بار در طرسوس از دشمنان شكست خورد و بيشتر سپاهش از سرما بمرد و از آنجا به مصيصه رفت و در آنجا بيمار شد و از همان بيمارى جان داد .\r\nكندى گويد : \" بيمارى احمد بن طولون سخت شد و فرمان داد تا مردم براى او دعا كنند ، كسان در مسجد محمود بدامنه كوه المقطم دعاى او گفتند و شب را بدعا سر كردند و يهودان و مسيحيان نيز جداگانه دعا ميگفتند و مراسم دعا روزها ببود و عاقبت از بيمارى بمرد و اين بسال 270 بود . \"\r\n\r\n","description":"","footnote":"","page_name":" 489 ","page_number":135},
  {"content":"\r\n\r\nابن طولون مردى دور انديش و بلند همت و شجاع بود و ملكى وسيع يافت كه قلمرو او از عراق تا برقه و از نوبه تا آسياى صغير بود و امپراطور روم از قدرتش هراس داشت و مصحفها هديه او كرد و اسيران مسلمان را نزد او فرستاد .\r\nابن طولون سياستمدارى ماهر و سردارى ورزيده بود و از رموز جنگ و سپاهيگرى نيك آگاه بود . در اداره ملك هنرى داشت و ميدانست چگونه از منابع ثروت بنفع دولت خويش بهره گيرد و بار ماليات را بر مردم سنگين نكند و براى رفاه عامه و بسط عدل ميكوشيد . بدوران وى آرامش و فراوانى بود و قيمت گندم بسيار ارزان شد . وى مراقب حدود كشور بود و سپاه فراوان آماده داشت و به كار زراعت نيز توجه داشت ، پلها ساخت و كانالها پديد آورد . به بخشش و نيكى و پردلى و عدالت و تواضع ضرب المثل بود . عالمان را احترام ميكرد و عطا ميداد و فقيران را نوازش ميكرد و صدقه ميداد . هر ماه هزار دينار صدقه ميكرد و هر روز هزار دينار در كار خير صرف مىكرد .\r\nمسعودى گويد : \" هر روز مطبخ وى به كار بود و غذاى فراوان آماده ميشد و يكى ندا ميداد هر كه خواهد بخانهء امير آيد بيايد ، درها را ميگشودند و مردم ميآمدند و ابن طولون شادمانى كسان را ميديد و شاد ميشد و خدا را سپاس ميداشت . \"\r\nابن طولون حافظ قرآن بود و حافظان را احترام بسيار ميكرد .\r\n\r\nخمارويه 270 - 282\r\nاز پس مرگ ابن طولون سپاهيان چنان كه رسم بود فراهم آمدند و بر امارت خمارويه پسرش همسخن شدند . خليفه عباسى نيز بناچار با ولايتدار تازه ، كه بيست سال داشت موافقت كرد .\r\nبا وجود كوششها كه احمد بن طولون در رفع مشكلات كرده بود هنوز راه خمارويه چنان كه بايد هموار نبود و مشكلات بسيار بود كه خمارويه ميبايست با تدبير با به زور از پيش بردارد كه هنوز سرداران ترك بولايت مصر چشم داشتند و\r\n\r\n","description":"","footnote":"","page_name":" 490 ","page_number":136},
  {"content":"\r\n\r\nابو احمد موفق از كارشكنى درباره جانشين ابن طولون نياسوده بود . خمارويه نيز بگفت تا موفق را بر منبرها لعن كردند و واسطى پيشكار پدر را با سپاهى بسيار راهى كرد و از دريا نيز وى را به نيروى دريائى مدد داد ، موفق نيز از بغداد برون شد و كار جنگ راست كرد . ابن كنداج ولايتدار موصل و ابن ابى الساج ولايتدار ارمنستان و جبال نيز با وى برون شدند و دمشق را بگرفتند و خمارويه بناچار بخويشتن برون شد و جنگ ايشان را آماده شد و بسال 273 دمشق را از آنها پس گرفت آنگاه بقلمرو ابن كنداج حمله برد و ميان ولايتدار مصر و دربار خلافت صلح افتاد و موفق و معتمد خليفه نامه صلح را بدست خويش نوشتند كه ولايتدارى مصر و شام براى مدت سى سال خاص خمارويه و اعقاب او باشد ، خمارويه نيز بگفت تا لعن موفق را متروك كردند و نام وى را بخطبه قرين خليفه آوردند .\r\nدر نتيجهء اين فيروزى ، خمارويه بر رقه تسلط يافت و موصل و جزيره را نيز به قلمرو خويش برد و نام وى را به منبرها گفتند ، ابن ابى الساج را نيز مطيع كرد و سپاه ويرا تا دجله براند و بفرمود تا بر كنار دجله تختى از طلا بساختند تا بيادگار فيروزيهاى خويش بر آن نشيند . والى طرسوس نيز كه از سال 270 از اطاعت طولونيان برون رفته بود باطاعت آمد ( 276 ) موفقيتهاى خمارويه به همين جا محدود نماند ، بروزگار وى نفوذ دولت طولونى از ولايت طرسوس نيز گذشت و در سالهاى 278 و 279 سپاه وى بارها بر قلمرو روم شرقى حمله برد .\r\nمرگ موفق و ابن كنداج بسال 278 و مرگ خليفه معتمد بسال 279 قدرت خمارويه را بيفزود و توانست با هداياى خويش توجه معتضد خليفه را جلب كند و بفرمان وى همه ولايتهاى ما بين برقه و فرات براى مدت سى سال به خمارويه و اعقاب او واگذار شد و در نتيجه آن حسن تفاهم كه ميان دولت طولونى و دربار خلافت پديد آمده بود خمارويه ميخواست دختر خويش قطر الندى را به زنى پسر خليفه دهد اما خليفه او را براى خويش\r\n\r\n","description":"","footnote":"","page_name":" 491 ","page_number":137},
  {"content":"\r\n\r\nگرفت .\r\nخمارويه بسال 282 بمرد . وى مردى جلال‌دوست بود و براى افزودن ابهت دربار و ايجاد بناهاى مجلل و بستانهاى مصفا مالهاى فراوان خرج ميكرد . مقررى سپاه وى هر ساله نهصد هزار دينار بود و جيره سپاه را مرتب ميداد . مصارف مطبخ وى نيز بسيار سنگين بود و هر ماهه سى و دو هزار دينار بر مطبخ خود خرج ميكرد . وى نيز چون پدر بخشنده و گشاده‌دست بود و كسانرا عطاى فراوان ميداد .\r\n\r\nزوال دولت طولونى 282 - 293\r\nاز پس خمارويه سه تن از خاندان طولون بر مصر حكومت كردند كه دوران ده ساله ايشان همه هرج و آشوب بود و سپاه بشوريد و منازعان دولت از هر گوشه سر برداشتند و هر يك گروهى از سپاهيان را با خود هم‌آهنگ كردند . تفصيل چنان بود كه از پس مرگ خمارويه پسرش ابو العساكر جيش سوى مصر بازگشت و سپاهيان ببهانه‌اى چند بر او بشوريدند ، ابو العساكر با سران سپاه بد دل شد آنها نيز توطئه كردند تا وى را از ميان بردارند و بعضيشان ببغداد گريختند و طغج بن جف پدر اخشيد بنيانگزار دولت اخشيدى كه ولايت دمشق داشت از طاعت وى بدر شد .\r\nابو العساكر مصمم شد با اعمال قدرت آشوبها را بخواباند و عموى خويش مضر بن احمد بن طولون را بكشت كه سپاهيان برآشفتند و او را خلع كردند و فقيهان و قاضيان را نيز فراهم آوردند تا از بيعت او بيزارى جستند و در كار خلع ابو العساكر با سپاهيان همدلى كردند ( 283 ) و اين پس از ششماه و چند روز از امارت وى بود و او به زندان بود تا چند روز بعد بمرد .\r\nاز پس خلع ابو العساكر سپاهيان پسر وى ابو موسى هارون را به امارت برداشتند ، وى صغير بود و بيش از چهار سال نداشت و امارت و حكومت نميتوانست كرد از اينرو بعضى سپاهيان از امارتش خشنود نبودند و به يكى ديگر از طولونيان ربيعة بن احمد بن\r\n\r\n","description":"","footnote":"","page_name":" 492 ","page_number":138},
  {"content":"\r\n\r\nطولون كه در اسكندريه بود نامه نوشتند كه سوى مصر رود و وعده دادند كه از يارى او دريغ نخواهند كرد ربيعه نيز دعوت ايشان را پذيرفت و سپاهى فراهم آورد و بيامد تا نزديك فسطاط رسيد اما دعوتگران وى رفتار ناجوانمردانه كردند و ياريش نكردند و سپاه هارون وى را بگرفتند و تازيانه زدند تا جان داد ( 284 )\r\nبدوران هارون قرمطيان در شام قيام كردند ( 290 ) و ولايتدار مصر سپاهى بجنگشان فرستاد اما در مقابله قرمطيان توفيق نيافت و خلافت بغداد شكست سپاه طولونى را فرصتى براى تجديد نفوذ خود بر ولايت مصر شمرد و مكتفى خليفه ، محمد بن سليمان دبير را بفرستاد تا مصر را از هارون بگيرد . محمد در حمص فرود آمد و كشتيها بسواحل مصر فرستاد آنگاه تا فلسطين پيش رفت هارون بمقابله برون شد تا محمد را از ورود مصر مانع شود و كشتيها بمقابله كشتيهاى او فرستاد و در تنيس ميان نيروى دريائى بغداد و مصر جنگى شد كه شكست از مصر بود و تنيس و دمياط به تصرف محمد بن سليمان درآمد .\r\nو چون هارون ضعف خويش و قوت عباسيان را بديد دل بفرار نهاد و تا عباسه برفت كه دهكده‌اى بود در سر حد شام و مصر و در آنجا بدست عموهاى خود شيبان وعدى پسران احمد بن طولون در حال مستى كشته شد ( صفر 292 ) در اينوقت بيست و دو ساله بود .\r\nبدينسان عمر و حكومت هارون بپايان رسيد و طبيعى بود كه از پس وى حكومت بيكى از قاتلانش رسيد و شيبان آهنگ فسطاط كرد تا كارها را قبضه كند اما سپاهيان كه از قتل هارون آشفته بودند اطاعت وى نكردند و نامه‌ها به محمد بن سليمان نوشتند و او را سوى مصر خواندند و محمد تا عباسه پيش رفت و طغج بن جف با گروهى از سرداران باستقبال وى شتافت و همگى به فسطاط شدند و در آنجا ياران شيبان كه بناچار از محمد بن سليمان امان خواسته بود بديشان پيوستند بدينسان در ربيع الاول 292 شيبان از پس\r\n\r\n","description":"","footnote":"","page_name":" 493 ","page_number":139},
  {"content":"\r\n\r\nده روز حكومت از فسطاط برون شد و سردار عباسى كارها را قبضه كرد و كسان وى فسطاط را غارت كردند و زندانها را بگشودند و طولونيان و ياران ايشان را براندند . بدينسان روزگار دولت طولونى كه سى و هشت سال بر مصر تسلط داشت بسر آمد .\r\nاما ضعف عباسيان باز مصر را عرصه آشوب كرد كه تركان قدرت‌طلب بودند و خليفگان سست‌رأى و ولايتداران و عاملان خراج رقابت داشتند . از سوى ديگر فاطميان كه از سال 296 دولت خويش را در افريقا پى افكنده بودند پياپى بر مصر هجوم ميبردند تا آنجا را مركز دعوت و مقر خلافت فاطمى كنند ، وضع چنين بود تا محمد بن طغج اخشيد ولايتدار مصر شد و بدوران وى اين ديار سر و سامان ديگر گرفت و كارها بهبود يافت .\r\n\r\nدولت اخشيدى در مصر و شام ( 323 - 358 )\r\n1 - محمد بن طغج اخشيد 323\r\n2 - ابو القاسم انوجور بن اخشيد 334\r\n3 - ابو الحسن على بن اخشيد 349\r\n4 - ابو المسك كافور 355\r\n5 - ابو الفوارس احمد بن على 357\r\n\r\nمحمد بن طعج اخشيد 323 - 334\r\nابو بكر محمد بن طغج بن جف از اعقاب شاهان فرغانه بود كه همگى لقب اخشيد داشتند چنان كه پادشاهان ايران خسرو و پادشاهان روم قيصر و شاهان حبشه نجاشى عنوان داشتند .\r\nجف جد اخشيد بدربار معتصم خليفه رفت و احترام ديد و از پس مرگ معتصم به خدمت واثق و از پس او به خدمت متوكل بود هنگامى كه جف بهمراه باقيمانده طولونيان ببغداد رفت طغج فرزند وى احترامى چنان كه\r\n\r\n","description":"","footnote":"","page_name":" 494 ","page_number":140},
  {"content":"\r\n\r\nبايد به عباس بن حسن وزير نكرد . وزير نيز نزد خليفه سعايت كرد تا طغج و دو فرزند وى را بزندان كرد و همچنان ببودند تا بسال 294 طغج در زندان بمرد و وزير دو فرزند وى را آزاد كرد كه بخدمتش كمر بستند و پيوسته با او بودند تا آن روز كه حسين بن حمدان ، عباس بن حسن وزير را بشمشير زد و او از اسب بيفتاد پسران طغج كه كينه قديم را فراموش نكرده بودند وزير را بشمشير زدند ابن حمدان از پس اين واقعه بديار ربيعه گريخت و عبيد الله بن طغج بشيراز رفت و به خدمت امير آنجا درآمد و محمد بن طغج ملازمت ابن بسطام ولايتدار شام اختيار كرد و چون او ولايتدار مصر شد با وى به آن ولايت رفت و همچنان ببود تا بسال 297 كه ابن بسطام بمرد محمد در آن جنگها كه ميان تكين سردار ترك با نيروى عبيد الله مهدى فاطمى رخ داد همراه تكين بود و شجاعت و كفايت بسيار نمود و بصف خاصان تكين درآمد و بسال 306 به نيابت او ولايتدار عمان و طبريه و كوهستان شراة شد و بسال 307 كه تكين بار ديگر ولايتدار مصر شد ، حكومت اسكندريه داشت و در جنگهاى سردار ترك بر ضد فاطميان كه دل بفتح مصر داشتند شركت مؤثر داشت .\r\nستاره محمد بن طغج از سال 306 درخشيدن گرفت كه در ولايت طبريه گروهى از قبيله لخم و جذام را كه بر كاروان حج هجوم برده بودند به سختى سركوب كرد و كاروانيان را كه جاريه ما در مقتدر خليفه نيز در آنميان بود سالم بدمشق رسانيد و تكين از اين كار بسيار خشنود شد و عراقيان كه در كاروان بودند نامه‌ها نوشتند و خلاصى خويش را از شر راهزنان بدست محمد بن طغج بازگفتند و آوازه او بلند شد و مردمان از هر ديار نامه‌ها نوشتند و جوانمردى وى را ستودند ، از آن پس كه بسال 307 در جنگهاى مصر بر ضد فاطميان شركت كرد خليفه عباسى او را لقب اخشيد داد و نام وى بر منبرهاى مصر و شام ياد شد .\r\nبدينسان كار اخشيد در مصر و شام بالا گرفت و در مقابل فاطميان كه از سال 321\r\n\r\n","description":"","footnote":"","page_name":" 495 ","page_number":141},
  {"content":"\r\n\r\nتا 324 پيوسته در كار حمله بمصر بودند به سختى مقاومت كرد و عاقبت صلحى در ميان آمد .\r\nكندى نقل مىكند كه بدوران ولايتدارى دوم اخشيد بر مصر كه بسال 324 بود با فاطميان جنگها شد كه در آنميانه گروهى از بزرگان مصر بسپاه افريقيه كه تا اسكندريه پيش رانده بود پيوستند و اخشيد سپاهى بزرگ فرستاد تا فاطميان را بشكست و ببازگشت وادار كرد .\r\nخليفه قائم فاطمى كه صولت و قدرت اخشيد را بديد از در ملايمت درآمد و به خط خويش نامه‌اى به دو فرستاد شايد از راه ملايمت كارى را كه با جنگ از پيش نبرده بود انجام دهد اما اخشيد روى وفاق نشان نداد و مناسبات وى با خلافت بغداد همچنان خوب بود تا بسال 328 كه محمد بن رائق خزرى كه از جانب خليفه فرمان ولايتدارى مصر داشت آهنگ آن ولايت كرد و اخشيد طغيان كرد و نام خليفه را از خطبه برداشت و نام خليفه فاطمى را افزود و در عريش ميان ابن رائق و اخشيد جنگى شد كه شكست از اين رائق بود و سوى رمله فرارى شد و با وجود آنكه عبيد الله طغج در جنگ كشته شده بود ، صلحى بنفع ابن رائق شد كه همه ولايت شام تا رمله از او باشد و اخشيد هر ساله يكصد و چهل هزار دينار به دو بپردازد . مورخان پنداشته‌اند صلحى چنين از پس آن فيروزى كه اخشيد يافته بود دليل ضعف سياست اوست اما اخشيد اين صلح را از آنرو ميكرد كه از نيروى خلافت بغداد بيم داشت و از جانب خليفه فاطمى نيز هراسناك بود . مرگ ابن رائق كه دو سال بعد بود ولايت شام را بىجنگ بقلمرو اخشيد برد و مكه و مدينه نيز بحكومت وى پيوست و قدرت او بالا گرفت و بفكر افتاد كار جانشينى فرزند خويش انوجور را محكم كند .\r\nاز آن پس در قلمرو اخشيد آشوبها شد . علويان مصر بر ضد او قيام كردند .\r\nحمدانيان بسال 332 قنسرين را از او بگرفتند و اخشيد بدفع ايشان بشام رفت و ابن سراج\r\n\r\n","description":"","footnote":"","page_name":" 496 ","page_number":142},
  {"content":"\r\n\r\nعلوى فرصت را غنيمت شمرد و سوى صعيد تاخت و بغارت پرداخت و چون با اخشيد مقاومت نمييارست سوى برقه گريخت و بخليفه عباسى پناه برد .\r\nاخشيد بهنگام مرگ كافور خادم را به نيابت فرزند خويش ابو القاسم انوجور برگزيد از آنرو كه انوجور بيش از چهار سال نداشت و مناسبات وى با كافور همچنان مناسبات شاگرد و استاد بود نام امارت خاص انوجور بود اما همه قدرت بدست كافور بود .\r\nكافور موافقت خليفه را با ولايتدارى امير خردسال اخشيدى بر مصر و شام و دو شهر مقدس مكه و مدينه جلب كرد و بدينسان كار او بالا گرفت و نام كافور را بخطبه‌ها گفتند و علاقه سران سپاه و بزرگان دولت را جلب كرد كار چنين بود تا انوجور بزرگ شد و ميان او و كافور خلاف افتاد و سپاه دو دسته شد : اخشيديان كه كسان و وابستگان خاندان اخشيد بودند و كافوريان يعنى همه كسانى كه كافور بمقامات بلندشان رسانيده بود ، با وجود اختلاف و دو دستگى سپاه ، كافور همچنان امور را در قبضه داشت و هر چه ميخواست ميكرد و انوجور در كارها دخالتى نداشت جز بنام و هر ساله چهارصد هزار دينار از كافور مقررى ميگرفت .\r\nبىگفتگو كافور بقدرت دلبستگى فراوان داشت زيرا از پس انوجور كه ابو الحسن على بن اخشيد ولايت يافت ، با آنكه ولايتدار جديد بيست و سه ساله بود كافور فرصت خودنمائى به دو نداد و مردم را از ديدار وى منع كرد در حقيقت ابو الحسن در قصر خويش اسير كافور بود و كارى جز عياشى و عبادت نداشت ، او نيز از كافور مقررى سالانه ميگرفت و جز باسم ولايت نداشت و همچنان بود تا به همان علت كه انوجور مرده بود او نيز بمرد ( سال 355 ) از پس ابو الحسن فرزندش احمد وارث مقام او بود اما كافور نگذاشت او را بولايت بردارند به اين بهانه كه وى خردسال است و صلاحيت حكومت ندارد و ماهى گذشت و اميرى تعيين نشد آنگاه كافور نامه‌اى از خليفه عباسى نشان\r\n\r\n","description":"","footnote":"","page_name":" 497 ","page_number":143},
  {"content":"\r\n\r\nداد كه ولايت مصر را به دو داده بود و همراه آن خلعت‌ها بود و بر منبرها نام او گفتند و عنوان او همچنانكه از پيش بود استاد بود .\r\nبدينسان كافور دو سال و چند ماه بر مصر حكومت كرد دوران وى حوادث بسيار داشت قرمطيان در شام آشوب كردند و شهرها را چپاول كردند و يك كاروان مصرى را كه به مكه ميرفت و بيست هزار شتر داشت زدند ، در مصر نيز زلزله‌هاى سخت شد و حريقى بزرگ رخ داد كه هزار و هفتصد خانه را در فسطاط بسوخت ، پادشاه نوبه نيز بر مصر هجومى سخت برد و چند شهر را بسوخت و مردم آن را با شمشير بكشت و مالشانرا بغارت برد از همه بدتر كمبود آب نيل بود كه بليه بليه‌ها بود .\r\nو نيز بدوران كافور المعز لدين الله خليفه چهارم فاطمى آهنگ حمله بمصر كرد و با سپاه خويش بحدود غربى ولايت رسيد و بر واحه‌ها دست يافت ، كافور نيروئى به مقابله او فرستاد و خليفه فاطمى را از قلمرو خود براند اما دعوت‌گران فاطمى را كه به حضور وى آمدند به نيكى پذيرفت و بسيار كسان از اطرافيان و بزرگان دولت وى بخليفه فاطمى وعده ارادت دادند .\r\nابو المحاس بنقل از ذهبى گويد : \" كافور شاعران را تقرب ميداد و جايزه‌هاى بزرگ مىبخشيد . هر شب بحضور وى سرگذشت و اخبار دولت اموى و عباسى را مى - خواندند . نديمان بسيار داشت ، حرمت و شوكت او بزرگ بود ، حاجيان فراوان داشت و كنيزان آوازه‌خوانش بيشمار بودند ، غلامان سياه و سپيد چندان داشت كه به وصف نميگنجد . قدرتش از اخشيد درگذشت ، خلعت و بخشش بسيار ميداد ، رموز سياست را نيك ميدانست ، مدبر و باهوش بود ، با معز فاطمى مدارا ميكرد و چنان مينمود كه دل با او دارد و از سوى ديگر اطاعت عباسيان ميكرد و با ملايمت و فريب كار خويش را از پيش ميبرد و حكومت ميكرد . \"\r\nبدوران كافور فقيهان و اديبان و مورخان بودند كه از جمله ايشان قاضى ابو بكر\r\n\r\n","description":"","footnote":"","page_name":" 498 ","page_number":144},
  {"content":"\r\n\r\nحداد و محمد بن موسى كه سيبويه مصر لقب داشت و ابو عمر كندى و حسن بن زولاق را نام ميتوان برد .\r\nكافور بسال 357 در شصت و چند سالگى بمرد . دوران امارت وى سيزده سال بود كه از جمله دو سال و چند ماه بخويشتن عنوان امارت داشت .\r\nاز پس مرگ كافور رجال دولت ابو الفوارس احمد نواده اخشيد را كه طفلى يازده ساله بود بولايت برداشتند و حسن بن عبيد الله بن طغج را كه ولايتدار شام بود پيشكار او كردند اما حسن رفتار نكو نداشت و مردم را بيازرد و مصريان بياشوبيدند و او بناچار آهنگ شام كرد و المعز لدين الله فاطمى آشفتگى مصر را كه بغداد نيز فرصت دفاع از آن نداشت غنيمت شمرد و بسال 358 سپاهى بفرماندهى جوهر صقلى به تصرف آن ولايت فرستاد .\r\n\r\nدولت فاطمى در افريقا و مصر ( 298 - 567 )\r\n1 - مهدى ، ابو محمد عبيد الله 297\r\n2 - قائم ، ابو القاسم محمد 322\r\n3 - منصور ، ابو طاهر اسماعيل 334\r\n4 - معز ابو تميم معد 341\r\n5 - عزيز ، ابو منصور نزار 375\r\n6 - حاكم ، ابو على منصور 386\r\n7 - طاهر ، ابو الحسن على 411\r\n8 - مستنصر ، ابو تميم معد 427\r\n9 - مستعلى ، ابو القاسم احمد 487\r\n\r\n","description":"","footnote":"","page_name":" 499 ","page_number":145},
  {"content":"\r\n\r\n10 - آمر ، ابو على منصور 495\r\n11 - حافظ ، ابو ميمون عبد المجيد 524\r\n12 - ظافر ، ابو منصور اسماعيل 544\r\n13 - فائز ، ابو القاسم عيسى 549\r\n14 - عاضد ، ابو محمد عبد الله 555 - 567\r\n\r\nنمودار پيوستگى نسب فاطميان\r\n\r\n","description":"","footnote":"","page_name":" 500 ","page_number":146},
  {"content":"\r\n\r\n\r\nعبيد اللّه مهدى 296 - 322\r\nمورخان در نسب خليفگان فاطمى اختلاف كرده‌اند . بعضى گويند كه ايشان نژاد از اسماعيل بن جعفر صادق دارند و به همين مناسبت آنها را اسماعيليان نيز گويند ، بعضى ديگر انتساب ايشانرا با جعفر صادق انكار كنند و گويند نسب از عبد الله بن ميمون قداح اهوازى دارند كه مذهب گبران داشت و بخداى نور و ظلمت معتقد بود .\r\nعبيد الله مهدى بسال 259 در سلميه كه مركز دعوت اسماعيليان بود تولد يافت بسال 270 پدر وى يكى از طرفداران خود را كه رستم بن حوشب كوفى نام داشت بيمن فرستاد تا دعوت فاطميان را در آنجا رواج دهد و مردم يمن در نتيجه تبليغات ابن - حوشب بانتظار ظهور قريب الوقوع مهدى موعود بودند ، وى در يمن در كوهستان لاعه قلعه‌اى بساخت و بيشتر آنولايت را زير نفوذ آورد و دعوتگران به يمامه و بحرين و سند و هند و مصر و افريقيه فرستاد و چون خبر يافت كه حلوانى و ابن سفيان دعوتگران فاطمى در افريقيه مرده‌اند ابو عبد الله شيعى را كه از اهل صنعا بود و سخت باكفايت بود مأمور بسط دعوت فاطمى در آن ولايت كرد و خيلى زود كار ابو عبد الله در افريقيه بالا گرفت و كس به سلميه فرستاد و عبيد الله مهدى را به آنجا خواند و او نيز دل برفتن داد .\r\nاما مقتدر خليفهء عباسى از قضيه آگاه شد و بگفت تا عبيد الله را بگيرند و او در راه وصول بافريقيه مشكلات بسيار تحمل كرد ، در مصر زى تاجران گرفت و مالى را كه از سليمه همراه برده بود به عاملان ولايات كه در صدد گرفتار كردن او بودند به رشوه داد تا از چنگشان سالم بدر رفت . زيادة الله بن اغلب امير افريقيه نيز در راه وى نگهبانان گماشته بود كه گريز از ايشان به آسانى ميسر نبود . عاقبت در شهر سلجماسه به چنگ اليسع بن مدرار افتاد كه امير مدرارى به رشوه نرم نشد و عبيد الله را بحبس افكند .\r\nاما ابو عبد الله شيعى كه علمدار دعوت فاطميان بود با وجود دستگيرى عبيد الله همچنان در كار پيشرفت بود و نفوذ خويش را در افريقيه بسط ميداد و بسال 296 شهر\r\n\r\n","description":"","footnote":"","page_name":" 501 ","page_number":147},
  {"content":"\r\n\r\nرفاده را كه مقر ابراهيم دوم اغلبى بود بگرفت و نفوذ اغلبيان را برانداخت و نام خليفه عباسى را از خطبه برداشت .\r\nعبيد الله همچنان در حبس بود تا كار ابو عبد الله قوت گرفت و با سپاه فراوان رو به شهر سلجماسه كرد و چون اليسع از قضيه خبر يافت شبانه فرارى شد و همه كسان خود را همراه برد و عبيد الله مهدى را رها كرد آنگاه مهدى بقيروان رفت و مردم سلام خلافت به دو گفتند و نام وى بخطبه آمد و عنوان امير المؤمنين يافت و كار وى مستقر شد .\r\nاما عبيد الله به اين بس نكرد كه بفتح مصر چشم داشت و بسال 301 سپاهى بسوى آن ولايت فرستاد كه تا اسكندريه پيش رفت ولى مقتدر عباسى مونس خادم را با سپاهى فرستاد تا فاطميانرا از اسكندريه بجانب افريقيه راند . بسال 307 بار ديگر سپاهى به فرماندهى ابو القاسم پسر عبيد الله بجانب مصر راند و اسكندريه را بگرفت و بار ديگر مونس آنها را براند و بسيارى كشتيهايشان را بسوخت .\r\nكندى گويد حمله دوم فاطميان بر مصر سه سال ( 331 - 333 ) طول كشيد و به سال 333 ميان دو طرف صلح شد اما اين صلح نپاييد و بعضى بزرگان مصر مقدم سپاه افريقيه را كه به اسكندريه دست يافته بود پذيره شدند اما اخشيد فاطميانرا برون راند و اسكندريه را پس گرفت .\r\nعبيد الله مهدى تا سال 303 در قيروان بود ، آنگاه شهر مهديه را در دو منزلى جنوب قيروان بنا نهاد و اين شهر تا بسال 543 همچنان معمور بود و روجرنر ماند امير سيسيل نيروئى فرستاد شهر را بگرفت و از پس آن مهديه بدست فرنگان بود تا به سال 555 كه عبد المؤمن آن را پس گرفت ، عبيد الله مهدى بسال 322 درگذشت .\r\n\r\nقائم و منصور 322 - 341\r\nاز پس عبيد الله خلافت بپسرش ابو القاسم رسيد و قائم لقب يافت .\r\nوى نيز چون همه خليفگان فاطمى كينه سنيان داشت و بگفت تا\r\n\r\n","description":"","footnote":"","page_name":" 502 ","page_number":148},
  {"content":"\r\n\r\nصحابه را بر منبر لعن گويند و خشم مردم افريقيه را برانگيخت و خارجيان سر بشورش برداشتند خطرناكتر از همه شورش ابو يزيد مخلد بن كيداد بود كه بدوران قائم دوام داشت و بدوران پسرش منصور خاتمه يافت .\r\nقائم بسال 334 بمرد و ابو طاهر اسماعيل پسرش بجايش نشست و لقب منصور يافت . وى هنگام مرگ پدر بيست و دو ساله بود و از شجاعت و تدبير و بلاغت بهره كافى داشت . هنگام مرگ قائم شورش ابن كيداد خارجى مشتعل بود و منصور مرگ پدر را نهان داشت تا سپاهيان فاطمى در كار جنگ سست نشوند .\r\nدر همه دوران منصور روابط افريقيه و مصر بىحادثه بود كه وى همه كوشش خود را صرف خاموش كردن فتنه خارجيان ميكرد كه همه قلمرو فاطميانرا گرفته بود و عاقبت نيروى ابن كيداد را بشكست و بصحرا راند و او را بگرفت و به مهديه برد و او از زخمها كه در معركه ديده بود جان بداد .\r\nمنصور پس از فراغت از شورش خارجيان اوقات خود را به نظم امور صرف كرد ، نيروى دريائى پديد آورد و بنزديك قيروان شهر منصوريه را بنيان نهاد و پايتخت خويش كرد و اين شهر همچنان پايتخت فاطميان بود تا سال 362 كه المعز لدين الله مصر را بگرفت و قاهره را كه جوهر صقلى بنيان نهاد پايتخت كرد .\r\nدوران خلافت منصور هفت سال بود . علت وفات وى چنان بود كه از منصوريه به شكار و تفنن برون شد و بارانهاى شديد بباريد و طوفانى سخت شد و بيشتر كسان كه همراه وى بودند از رنج و خستگى بمردند و او نيز بيمار بازگشت و ميخواست به حمام رود اما طبيب خاص او اسحاق بن سليمان يهودى نگذاشت و بيماريش سخت شد و بيخواب شد ، طبيب داروى خواب‌آور به دو داد كه بخفت و بمرد .\r\n\r\n","description":"","footnote":"","page_name":" 503 ","page_number":149},
  {"content":"\r\n . \r\n","description":"","footnote":"","page_name":" 504 ","page_number":150},
  {"content":"\r\n . \r\n","description":"","footnote":"","page_name":" 505 ","page_number":151},
  {"content":"\r\n\r\n\r\nمعز 341 - 364\r\nمعز مردى دانشور بود و چند زبان ميدانست ، از تدبير و دقت نظر بهره كافى داشت . بدوران وى همه قبايل بربر مطيع دولت فاطمى شدند ، جوهر صقلى وزيرى پسر منهاد صنهاجى دو سردار بزرگ و لايق ، قدرت وى را بسط دادند ، معز جوهر را با سپاهى فراوان فرستاد تا در اقصاى افريقيه مناطقى را كه در قلمرو فاطميان نبود به اطاعت آورد و او تا سواحل اقيانوس اطلس پيش رفت و هديه‌اى از ماهى اقيانوس براى معز فرستاد يعنى نفوذ دولت فاطمى بدانجا رسيده است . وقتى معز از كار افريقيه بياسود آهنگ فتح مصر كرد كه آنسرزمين از لحاظ ثروت و ثبات وضع و موقع جغرافيائى مورد توجه دولت فاطمى بود كه از آنجا بر شام و فلسطين و شهر مقدس مكه و مدينه تسلط توانستند يافت و اعتبار دولتشان فزونى ميگرفت .\r\nچيزى كه معز را بفتح مصر تشويق كرد اين بود كه فتنه خارجيان آرام شده بود و قدرت وى بر همه جا بسط يافته بود و نيز اوضاع مصر پس از وفات كافور آشفته بود كه حاكم لايق نداشت و عباسيان بجنگ روم شرقى سرگرم بودند و پرواى مصر نداشتند .\r\nدر مصر نيز بسيار كسان بدعوت فاطميان گرويده بودند و توفيق و تسلط ايشان را به آرزو ميخواستند و نامه‌ها مينوشتند و خليفه فاطمى را بفتح آن ولايت ترغيب ميكردند ، يعقوب بن كلس كه چندى وزير كافور بود و به افريقيه گريخته بود ملازمت معز اختيار كرد و ضعف و آشفتگى مصر را از پس مرگ كافور باز نمود و خليفه را بفتح آن ولايت كه بسيار آسان مينمود ترغيب كرد .\r\nبسال 358 جوهر آهنگ مصر كرد و از برقه گذشت و باسكندريه رسيد و بىجنگ و مقاومت وارد شهر شد و سپاه خويش را از تعرض به كسان منع كرد و مقررى بسيارشان داد تا مزاحم مردم نشوند .\r\nو چون خبر وصول جوهر به فسطاط رسيد جعفر بن فرات وزير را بفرستادند تا با\r\n\r\n","description":"","footnote":"","page_name":" 506 ","page_number":152},
  {"content":"\r\n\r\nجوهر صلح كند و نامه‌اى در ميانه نوشتند و جوهر تعهد كرد با عقيده و دين مصريان كارى نداشته باشد و در اصلاح ولايت بكوشد و عدل و آرامش را بسط دهد و مصر را از هجوم ديگران حفظ كند .\r\nوقتى معز از فتح مصر خبر يافت سخت خرسند شد و شاعران وى در اين باب قصيده‌ها گفتند ، بدينسان نفوذ عباسيان و اخشيديان از مصر برافتاد و اينسرزمين به قلمرو فاطميان پيوست و رؤياى معز و خليفگان پيش از او كه پيوسته آرزوى تسلط مصر داشتند تعبير شد و مصر را پايتخت امپراطورى وسيع خويش كردند .\r\nاز آن پس جوهر بصدد بود تا نفوذ فاطميانرا بر شام و فلسطين و حجاز بسط دهد كه از دوران طولونيان اين ولايتها پيوسته تابع مصر بود ، از اينرو جعفر بن فلاح را كه سردارى لايق و شجاع بود مأمور فتح شام كرد شايد ميخواست بدين وسيله او را از مصر دور كند و از مزاحمتش بياسايد ، وقتى جعفر به رمله رسيد با سپاه حسن بن - عبيد الله طغج ولايتدار رمله و دمشق روبرو شد ، حسن شكست خورد و او را با بسيار كس از سپاهيانش به اسيرى سوى فسطاط و از آنجا به افريقيه فرستادند و همچنان ببود تا بسال 371 بمرد .\r\nاز آن پس جعفر راه طبريه گرفت و شهر را از فاتك ولايتدار اخشيديان بگرفت ، پس از آن وارد دمشق شد و بازارها را بسوخت و مردم شهر را كه از آن پيش بر منبرها لعن فاطميان ميگفتند آزار كرد و خطبه را بنام خليفه فاطمى كرد .\r\nاما مردم شام دل با جعفر صاف نداشتند و پيوسته آشوب و فتنه ميكردند تا از اطاعت فاطميان رها شوند و از قرمطيان و تركان كمك خواستند ، بدوران معز كار فتنه شام بالا گرفت و بدوران پسرش عزيز خاموش شد .\r\nآنگاه جوهر ببناى قاهره پرداخت و جامع ازهر را بنيان ريخت و به معز نامه نوشت كه كار استقرار يافته بود و دعوت فاطمى در فلسطين و شام و حجاز رواج گرفته بود ،\r\n\r\n","description":"","footnote":"","page_name":" 507 ","page_number":153},
  {"content":"\r\n\r\nخليفه فاطمى سخت خرسند شد و از منصوريه بجانب مصر رفت و بلكين صنهاجى را به نيابت خويش حكومت افريقيه داد و جثه پدران خويش را كه پيش از او خلافت فاطميان داشتند همراه برد و بسال 362 بقاهره رسيد و در قصر خلافت مقام گرفت و از آن تاريخ مصر كه ولايت عباسيان بود مركز خلافت فاطميان شد . انتقال پايتخت فاطمى از افريقيه بمصر نفوذ ايشانرا بر آنسرزمين سست كرد ، بلكين دم از استقلال زد و بسال 362 دولت زيريان را بنياد كرد و چندى نگذشت كه نفوذ فاطميان يكسره از افريقيه برافتاد .\r\nاز آن پس كه معز در قاهره استقرار يافت جوهر كه چهار سال با قدرت در مصر امارت كرده بود از كارها گوشه گرفت . تنها بسال 364 كه خطر تركان و قرمطيان بزرگ شد و معز از جلوگيريشان ناتوان ماند بار ديگر از جوهر كمك خواست و سالارى سپاه را به دو داد .\r\nدوران اقامت معز در قاهره بيش از دو سال نبود و بسال 365 بمرد . دوران خلافت وى در افريقيه و مصر بيست و چهار سال بود .\r\n\r\nعزيز 265 - 386\r\nدوران عزيز ايام رفاه و ملايمت بود و دولت فاطمى با معتقدان مذاهب مختلف مدارا ميكرد ، جامع از هر كه در آغاز براى تعليم فقه شيعه بوجود آمده بود به صورت يك مدرسه بزرگ درآمد كه همه علوم اسلامى در آن تدريس ميشد .\r\nدولت فاطمى بدوران عزيز سخت بزرگ شد و قلمرو آن از شرق بعربستان و از غرب بسواحل اقيانوس اطلس و از شمال بآسياى صغير و از جنوب به نوبه رسيد . و هم در ايام او خطر قرمطيان و تركان در شام بزرگ شد و چون جوهر در نبردشان كارى از پيش نبرد خليفه فاطمى بخويشتن برون شد و فتنه بزرگ را از پيش برداشت و نيروى دشمن را بشكست و افتكين سردار تركان فرارى شد و خليفه براى دستگيرى وى صد هزار دينار جايزه مقرر كرد اما چون او را بياوردند از خونش درگذشت و به دو جايزه داد .\r\n\r\n","description":"","footnote":"","page_name":" 508 ","page_number":154},
  {"content":"\r\n\r\nدر خلافت عزيز همه كوشش فاطميان برواج مذهب شيعه صرف ميشد و كارها بدست شيعيان افتاد ، ابو طاهر قاضى القضاة كه سنى بود معزول شد و عبد العزيز نعمان بجايش نشست ، يعقوب بن كلس وزارت فاطميان يافت و بهمت و تدبير او كار دولت رونق گرفت ، در ايام عزيز ساختمانهاى بزرگ شد كه ثروت و رفاه مصر فزون شده بود از جمله سالن طلا بود كه مركز كار دولت بود .\r\nاز شاعران آن دوران ابو حامد انطاكى را نام ميتوان برد كه ساليان دراز در مصر اقامت داشت و در مدح معز و عزيز قصيده‌هاى دراز گفت و هم در وصف جوهر و يعقوب وزير سخن داشت . على بن رضوان نيز در طب و فلسفه و منطق شهره بود و در اين سه رشته كتابهاى بسيار نوشت . حسن بن ابراهيم زولاق نيز در رشته تاريخ شهرتى يافت و در تاريخ دوران فاطمى مرجعى معتبر است ، ابو الحسن شابشتى نيز از فضلاى آن دوران بود كه عزيز كتابخانه خويش را به دو سپرده بود و نديم و جليس خليفه بود .\r\nعزيز مردى ابهت دوست بود . جواهر نيك ميشناخت ، يك قسم عمامه ابداع كرده بود كه رشته‌هاى طلا در آن به كار ميرفت ، به شكار حيوانات درنده دلبستگى داشت .\r\nدانشور و ادب‌دوست بود و چند زبان ميدانست . از كينه‌جوئى بدور بود و رفتارى كه با افتكين ترك كرد بهترين شاهد اينمدعاست ، با مردم مذاهب مختلف مدارا ميكرد ، زنى مسيحى گرفت ، نسبت به معبد قبطيان توجه خاص داشت وزارت به عيسى - ابن نسطور مسيحى داد ، ولايت شام را به منشا پسر ابراهيم يهودى سپرد ، مرگ وى بسال 368 بود در آنوقت چهل و چهار سال داشت .\r\n\r\nحاكم 386 - 411\r\nحاكم بهنگام مرگ پدر يازده سال و نيم داشت كه براى او بيعت گرفتند و بر جوان خادم به نيابت او امور را قبضه كرد . تا سال 390 وضع چنين بود و خليفه در كارى دخالت نداشت از آن پس اختيار بدست وى افتاد و در كار مذهب تعصبى سخت به كار برد\r\n\r\n","description":"","footnote":"","page_name":" 509 ","page_number":155},
  {"content":"\r\n\r\nو يهودان و مسيحيان و مسلمانان و غير شيعه را آزار كرد . آنگاه از سال 396 تا 410 روش ملايم پيش گرفت زيرا در اين سالها مصر در خطر هجوم بود و شخصى ابو زكوه نام به دعوى نسب امويان اندلس با سپاهى از مردم افريقيه سوى مصر تاخت كه ميگفت ولايت مصر حق امويان است و حاكم در دفع وى زحمتها داشت كه عاقبت شكست خورد و بر دروازه قاهره آويخته شد . و هم در اين سالها كمبود آب نيل مردم را به زحمت داشت و حاكم كه رنج و فاقه مردم را ميديد ناچار بود رفتار خشن خود را تعديل كند .\r\nاز سال 401 تا آخر خلافت رفتار حاكم نمونه تلون و آشفتگى بود . بدوران وى مذهب در زيان پديد آمد كه حاكم را خدا ميگفتند و اين قضيه ميان خليفه فاطمى و سنيان نزاعى پديد آورد كه بقتل وى منجر شد ( 411 )\r\nبدوران حاكم دار الحكمه تأسيس شد كه بسيار كس از قاريان و فقيهان و منجمان و نحويان و لغويان در آنجا بدرس و بحث اشتغال يافتند ، كتابخانه بزرگى ضميمه آن بود كه دار العلم نام داشت و كتابهاى بسيار از مؤلفات مصريان و ديگر كشورهاى اسلامى در آنجا فراهم آمده بود .\r\n\r\nظاهر و مستنصر 411 - 487\r\nابو هاشم ملقب به ظاهر چند روز پس از قتل پدر عنوان خلافت يافت و عمه وى ست الملك به نيابت او كار خلافت را بدست گرفت و در اداره امور لياقت و كفايتى فوق العاده نشان داد مقررى سپاهيان را مرتب داد و امور ملك را انتظام داد تا بسال 415 بمرد .\r\nظاهر مردى ملايم و خردمند بود با ذميان مدارا ميكرد ، بدوران وى آزادى مذهب بكمال بود و نيز در كار زراعت بهبود رخ داد . وى بسال 427 به بيمارى استسقا درگذشت . از پس وى پسرش ابو تميم ملقب به مستنصر كه هفت ساله بود عنوان خلافت يافت و شصت سال در اينمقام باقى بود . از اينقرار دوران وى از همه خليفگان درازتر\r\n\r\n","description":"","footnote":"","page_name":" 510 ","page_number":156},
  {"content":"\r\n\r\nبود و در اين مدت دراز ، مصر بجز مدتى كوتاه آرامش و رفاه نداشت از آن پس حوادث بزرگ بود كه مايه ضعف خلافت فاطمى شد .\r\nبدوران اول خلافت مستنصر نفوذ فاطميان بر شام و فلسطين و حجاز و سيسيل و شمال افريقا مستقر بود و نام خليفه فاطمى در همه ولايتها از اقيانوس اطلس تا بحر احمر بمنبر گفته ميشد و نيز يمن و حجاز و موصل و حتى بغداد در مدتى كوتاه زير نفوذ فاطميان بود ولى بتدريج نفوذشان سستى گرفت ، دولت زيريان و حماديان كه از سالها پيش در افريقيه پايه گرفته بود بتدريج قوت گرفت و بسال 443 ننفوذ فاطميان را در افريقيه بخطر افتاد تا سال 475 كه در آن ولايت اثرى از آن نماند . و هم در اين سال جزيره سيسيل كه از اواخر قرن سوم تابع نفوذ فاطميان بود از تصرف ايشان بدر رفت و بدست فرنگان افتاد .\r\nبا وجود ضعف دولت و حوادث سخت ، در نيمه آخر دوران مستنصر مصر رفاه و امنى داشت ، ناصر خسرو كه بسال 439 بمصر رفته بود از ثروت و ابهت دربار فاطمى و رفاه مردم قاهره وصفى دقيق آورده است .\r\nاما اين رفاه نماند و قحط آمد و آب نيل كم شد و زراعت نقصان يافت و وبائى سخت كه طولانىترين وباى قرون وسطى بود و هشت سال دوام داشت ( 446 - 454 ) در همه نواحى اسلام از مصر تا سمرقند كشتارى عجيب كرد و قصه‌هاى هول‌انگيز از آن بجا ماند .\r\nدر اينجا سخن را درباره خلافت مستنصر بسر ميبريم كه دوران وى شصت سال دوام داشت و ما اين جلد از كتاب را خاص حوادث تا سال 448 كرده‌ايم كه خلافت وى چهل سال پس از آن نيز بود بدينجهت دنباله سخن را در جلد چهارم خواهيم ديد انشاء الله .\r\n\r\n","description":"","footnote":"","page_name":" 511 ","page_number":157},
  {"content":"\r\n\r\n\r\nدولت اغلبيان در تونس ( 184 - 296 )\r\n1 - ابراهيم اول 184\r\n2 - عبد الله اول 196\r\n3 - زيادة الله اول 201\r\n4 - ابو عقال اغلب 223\r\n5 - محمد اول ابو العباس 226\r\n6 - احمد 242\r\n7 - زيادة الله دوم 249\r\n8 - محمد دوم 250\r\n9 - ابراهيم دوم 261\r\n10 - عبد الله دوم 289\r\n11 - زيادة الله سوم 290 - 296\r\n\r\n","description":"","footnote":"","page_name":" 512 ","page_number":158},
  {"content":"\r\n . \r\n","description":"","footnote":"","page_name":" 513 ","page_number":159},
  {"content":"\r\n\r\n\r\nابو الغرانيق محمد دوم 250 - 261\r\nدر جلد دوم كتاب سرگذشت اغلبيان را گفتيم تا آنجا كه محمد ابن اغلب بسال 242 بمرد و از پس وى پسرش ابو ابراهيم احمد ولايت يافت و تا سال 249 ببود . وى مردى نيك سيرت بود و با وجود خردسالى روش عدل و انصاف داشت و شبان شعبان و رمضان شمع بدست از قصر قديم برون ميشد و چهارپايان با بار - هاى درهم همراه داشت و به مستمندان ميداد تا به مسجد جامع قيروان ميرسيد و مردمان بر او انبوه ميشدند دعايش ميگفتند .\r\nاز پس احمد برادرش زيادة الله دوم امارت يافت اما دوران وى يكسال بيش نبود ، از پس او بسال 250 محمد امارت يافت ، وى را ابو الغرانيق لقب دادند كه به شكار غرانيق دلبستگى فراوان داشت تا آنجا كه با خرج سى هزار مثقال طلا قصرى باشكوه ساخته بود و آنجا را شكارگاه خويش كرده بود . غرانيق مرغى است سياه و سپيد كه در نواحى گرمسيرى فراوان يافت مىشود و به احتمال قوى همان درناست كه شكارچيان به شكار آن رغبتى بسيار دارند .\r\nبدوران ابو الغرانيق حوادث مهم نبود تنها كوشش اغلبيان را در كار فتح سيسيل دنبال كرد و چند كس را بولايت جزيره فرستاد كه بعضىشان در نتيجه تصادمها كه ميان عربان و روميان بود و بعضى ديگر در نتيجه تعصب مذهبى كه آتش آن را دامن مى - زدند كشته شدند . ابن عذارى مورخ معروف گويد كه ميان مسلمانان و روميان از سال 255 تا 259 جنگ بود كه مسلمانان كوشش داشتند شهر سيراكوز را بگيرند و به جنوب ايتاليا دست‌اندازى كنند .\r\nابو الغرانيق بسال 261 بمرد ، دوران وى قرين مستعين و معتز و مهتدى و معتمد عباسى بود و همگان او را در ولايت خويش باقى گذاشتند كه رسم چنين بود و خليفگان عباسى در افريقيه جز بنام نفوذى نداشتند .\r\n\r\n","description":"","footnote":"","page_name":" 514 ","page_number":160},
  {"content":"\r\n\r\n\r\nابراهيم دوم و زيادة اللّه سوم 261 - 296\r\nدوران ابراهيم دوم از همه اغلبيان درازتر بود . در ايام وى شهر رقاده بنا شد ( 263 ) و سيراكوز بدست مسلمانان افتاد ( 274 ) و هم در آن جنگ كه عباس بن طولون بافريقيه درانداخت مغلوب بازگشت .\r\nابن عذارى تفصيل جنگ را نقل مىكند كه عباس طولونى كه جوياى نام بود بفكر افتاد از اطاعت پدر برون رود و افريقيه را بگشايد ، ياران وى ابراهيم دوم اغلبى را سخت ضعيف وانمودند و عباس نامه به دو نوشت كه خليفه بغداد فرمان افريقيه به من داده بايد فرمان‌بردار شوى و نام خليفه را بر منبر ياد كنى و به استقبال من آئى و به نيابت من امارت كنى آنگاه با سپاه راهى شد و تا شهر لبده رفت ، عامل شهر به پيشواز وى آمد و احترام كرد ، عباس مغرور شد و او را بگرفت و بگفت تا شهر را چپاول كنند و مردم را بكشند و زنان را باسارت گيرند ، مردم از الياس بن منصور پيشواى خارجيان اباضى كه به شهر نفوسه مقام داشت كمك خواستند و چون فرستاده عباس بنزد الياس رفت و او را باطاعت خواند الياس پاسخ داد : \" به اين پسرك بگو اكنون تو از ديگر كفار به من نزديكترى و جهاد تو واجب است كه از اعمال قبيح تو چيزها شنيده‌ام \" و دوازده هزار كس بجلوگيرى عباس فرستاد ، ابراهيم اغلبى نيز سپاهى فرستاد كه عباس را بشكستند و او سوى برقه فرارى شد .\r\nابراهيم مردى عادل و دورانديش بود ، امنيت را مستقر كرد و اهل فساد را بكشت هر هفته دو روز در مسجد قيروان باستماع شكايتها مىنشست و داد مردم ميداد بنيكوكارى دلبسته بود هرچه داشت صدقه ميداد و همه املاك خويش را وقف كرد ، در سكه‌شناسى دقت نظرى عجيب داشت ، مرگ وى بسال 289 بود .\r\nاز پس او عبد الله پسرش امارت يافت اما بيش از نه ماه نماند و بدست غلامان خويش كشته شد . گويند اين كار به تلقين زيادة الله پسرش انجام شد كه در حبس پدر\r\n\r\n","description":"","footnote":"","page_name":" 515 ","page_number":161},
  {"content":"\r\n\r\nبود زيرا به دو گفته بودند كه زيادة الله سر قيام دارد .\r\nزيادة الله آخرين امير اغلبى است كه در تونس حكومت كرد ، بدوران وى كوشش ابو عبد الله شيعى براى بسط نفوذ فاطميان آغاز شد و بسيار شهرها را بگرفت ، زيادة - الله ايام را بعياشى ميسپرد و اطرافيان وى دلبسته رواج مذهب شيعه بودند و در نهان براى سقوط اغلبيان و توفيق فاطميان كار كردند ، بسال 281 فاطميان بر سراسر مناطق غربى قيروان كه بزرگترين شهر افريقيه بود تسلط داشتند .\r\nابن عذارى گويد : \" وقتى زيادة الله بدانست كه ابو عبد الله شيعى به شهر رقادة رسيده ( 296 ) و مردم گريخته‌اند آنچه سبك‌وزن و سنگين قيمت داشت برداشت و زن و فرزند بگذاشت و بگريخت و بدينسان دولت اغلبيان برافتاد و جز نامى از آن در متون نماند . \"\r\n\r\nدولت ادريسيان در مراكش ( 172 - 375 )\r\n1 ) ادريس 172\r\n2 ) ادريس دوم 177\r\n3 ) محمد بن ادريس دوم 213\r\n4 ) على بن محمد 221\r\n5 ) يحياى اول 234\r\n6 ) يحياى دوم\r\n7 ) على سوم\r\n8 ) يحياى سوم 292\r\n9 ) يحياى چهارم 310\r\n10 ) حسن بن محمد\r\n\r\n","description":"","footnote":"","page_name":" 516 ","page_number":162},
  {"content":"\r\n\r\n\r\nعلى دوم\r\nدر جلد دوم شمه‌اى از كار ادريسيان را تا امارت يحيى بن محمد گفتيم ، از آن پس تاريخ ادريسيان آشفته است ، از پس على ابن محمد و يحيى برادرش ، يحياى دوم بامارت رسيد اما روش بد داشت و مردم بشوريدند و او فرارى شد و باندلس رفت و همانجا بمرد و عبد الرحمن ابن ابى سهل فرمانده شورشيان شهر فاس را بگرفت و همسر يحيى نامه‌اى به پدر خود على بن عمر ادريس كه در سرزمين ريف بود نوشت كه بفاس آيد و شورش را بخواباند وى بيامد و فاس را بگرفت و امارت از اعقاب محمد بن ادريس برفت كه گاه بدست اعقاب عمر بن ادريس بود و گاه بدست قاسم بن ادريس .\r\nبه زودى كار على بن عمر بن ادريس كه على دوم عنوان داشت استقرار يافت و خطبه بنام او كردند اما دوران وى طولانى نشد و عبد الرزاق فهرى خارجى بر او بشوريد و على فرارى شد و بديار فرنگ رفت .\r\nآنگاه مردم فاس كس بنزد يحياى سوم فرستادند و او را به شهر خواندند و چون بيامد با او بيعت كردند و او براى مقابله عبد الرزاق فهرى آماده شد و در چند جنگ خارجيانرا بشكست و فرارى كرد و بسال 292 كشته شد .\r\nمؤلف الاستقصا گويد : \" از مرگ يحياى اول كه بسال 233 بود تا قتل يحياى سوم كه بسال 292 رخ داد در نتيجه آن جنگها كه ميان ادريسيان و خارجيان رخ نمود وضع ديار آشفته بود و قحط شد و گرانى آمد و مرگ و مير رواجى فوق العاده يافت كه از آن پيش كس نظير آن را به ياد نداشت . بسال 253 در ناحيه عدوه قحطى هول‌انگيز بود و مردم هفت سال پياپى ببلاى خشكسالى مبتلا بودند و بسال 267 زلزله‌اى سخت شد كه قصرها را بيفكند و سنگ از كوهها فرو ريخت و مردم را از شهرها فرارى كرد و سقفها را بريخت و پرندگان از آشيانه‌ها بگريختند و اين بلاى صعب همه اندلس و ديار عدوه را از تلمسان تا طنجه و از درياى روم تا اقصاى افريقيه بگرفت . بسال 276 در اقصاى مغرب\r\n\r\n","description":"","footnote":"","page_name":" 517 ","page_number":163},
  {"content":"\r\n\r\nفتنه‌ها بود و قحط شد چنان كه مردم يكديگر را بخوردند و بسيار كس از و با بمرد و تاريخ ادريسيان نيز از اين آشوب مصون نماند تا آنجا كه ابن خلدون پيشواى مورخان افريقيه آغاز و انجام حكومت اميران ادريسى اين دوران را تعيين كردن نتوانسته است .\r\n\r\nيحياى چهارم 292 - 310\r\nاز پس قتل يحياى سوم يحياى چهارم امارت يافت ، وى معتبرترين اميران ادريسى بود و بعدل و نصفت مشهور بود . مردى فقيه و محدث بود . شجاعت و فصاحت و زهد و ورع با هم داشت و هيچيك از اميران ادريسى دورانى بآرامش او و قلمروى بوسعت او نداشتند .\r\nدر اواخر قرن سوم كه نفوذ فاطميان در افريقيه بالا گرفت كار ادريسيان نيز سستى گرفت . بسال 300 سپاه مهدى فاطمى بفرماندهى مصالة بن عبوس بقلمرو يحيى تاخت و به نزديكى مكناسه ويرا بشكست و شهر فاس را محاصره كرد و يحيى بناچار از در صلح درآمد و مالى بداد و خلافت مهدى فاطمى را گردن نهاد و از جانب او ولايتدار فاس شد و خليفه فاطمى بقيه قلمرو وى را به موسى بن ابى العافيه سپرد كه در جنگ افريقيه از او دستيارى مؤثر ديده بود بدينسان نفوذ فاطميان بر ادريسيان مستقر شد و بسال 309 كه مصاله بفارس رفت موسى ويرا بر ضد يحياى چهارم تحريك كرد و او يحيى را بگرفت و اموالش را مصادره كرد و از آنديار تبعبد كرد و او سالى چند در ناحيه ريف پيش اقوام خويش بود و بار ديگر موسى وى را بحبس انداخت و از پس بيست سال آزاد كرد كه بتونس رفت و بسال 332 در شهر مهديه بمرد .\r\n\r\nحسن بن محمد 310 - 312\r\nوقتى مصاله يحيى را بگرفت ريحان كتانى را ولايتدار فاس كرد اما ولايت او نپاييد و حسن بن محمد ادريسى بر او بشوريد و فاس را بگرفت و ريحان را بكشت و مردم اطاعت او كردند و نفوذش بر اطراف استقرار يافت و جنگ موسى بن ابى العافيه را آماده شد و بسال 312 در يكى از جنگها كشته شد و طومار ادريسيان پيچيده شد و موسى همه قلمرو ايشان را بگرفت و اطاعت فاطميان كرد .\r\n\r\n","description":"","footnote":"","page_name":" 518 ","page_number":164},
  {"content":"\r\n\r\n\r\nعبيد اللّه 270 - 300\r\nدر جلد دوم كتاب سرگذشت امويان اندلس را تا خلافت عبد الرحمن دوم كه او را عبد الرحمن اوسط نيز مىگفتند ياد كرديم ، از پس وى سه تن از خاندان اموى بخلافت رسيدند محمد اول و منذر و عبد الله كه دوران خلافتشان جمعا هفتاد و دو سال بود اما هيچيك در صف خليفگان اندلس اعتبار و رونقى نداشتند و بدوران آنها حوادث مهم نبود بجز آن فتنه‌ها كه حاكمان ميكردند و شورشها كه مسيحيان شمال داشتند .\r\nجانشين عبد الرحمن دوم پسرش محمد بود ( 238 - 273 ) وى در آغاز خلافت براى سركوبى شورشيان شمال سپاهها ببارسلون و تولدو فرستاد و آرامش رفته را بازآورد محمد بسال 273 بمرد و پسرش منذر بجايش نشست كه دورانش بيش از دو سال نبود .\r\nاز پس او عبد الله بود كه با قتل برادر بخلافت رسيد و دوران وى با شورشهاى سخت مسيحيان در قرطبه و طغيان ولايتها آغاز شد . وى مردى سست‌رأى و سختگير و بىتدبير بود و هنوز سه سال از خلافتش نگذشته بود كه بيشتر ولايتهاى اندلس دم از استقلال زدند و بزرگان عرب و بربر و اسپانيول ضعف و بىتدبيرى خليفه را فرصتى براى دعوى استقلال شمردند ، عربان كه اقليتى بودند ولايتهاى مهم را چون سويل بگرفتند و برقابت قرطبه برخاستند حاكم لورقه و سزقسطه رشته اطاعت ببريدند و عبد الله با گروهى سپاهيان مزدور فقط قرطبه را به ظاهر در اطاعت خويش داشت . بربران نيز بسنت ديرين بازگشتند و هر قبيله سر خويش گرفت و بعضى ولايتهاى غربى چون استراما دور و جنوب پرتقال را مستقل كردند . در ولايت اندلس نيز شهرهاى مهم چون جيان را به تصرف آوردند . بخصوص خاندان ذو النون بربر كه سراسر كشور را پر آشوب كرد ، اسپانيوليها نيز كه مسلمان شده بودند و از اميران خويش خوشدل نبودند ولايت جرف را در جنوب غربى شبه جزيره با بسيارى شهرهاى ديگر به تصرف آوردند .\r\nبدينسان همه قبايل و گروهها كه نفرت عبد الله داشتند قدرت او را بازيچه كردند ،\r\n\r\n","description":"","footnote":"","page_name":" 519 ","page_number":165},
  {"content":"\r\n . \r\n","description":"","footnote":"","page_name":" 520 ","page_number":166},
  {"content":"\r\n . \r\n","description":"","footnote":"","page_name":" 521 ","page_number":167},
  {"content":"\r\n\r\nخطرناك‌تر از همه كسانى كه بر ضد خلافت سر برداشته بودند عمر بن حفصون بود كه نخست اسلام آورده بود ، سپس مسيحى شد و نام صموئيل گرفت و در ناحيه ويرا در ولايت غرناطه مردم كوهستانى را بشورانيد و چند بار سپاه عبد الله را كه بسركوبى وى رفته بود شكست داد و اين كشاكش بيست و چند سال دوام داشت و عاقبت عبد الله با وى از در صلح درآمد ، حاكم مرسيه كه مردى شاعر و ادب‌دوست بود مستقل شد ، مسيحيان شمال ، تولدو را بگرفتند ، ولايتهاى دور از دادن ماليات دريغ كردند و محصول خويش را بپايتخت نفرستادند ، در نتيجه خزانه خالى ماند و قيمتها گران شد و پيشوايان مذهبى مسلمان اين حوادث را نتيجه قهر خدا شمردند و پيشگوئىهاى شوم كردند .\r\nوضع اندلس چنين بود و ضعف دولت بنهايت رسيد ، فقط بعضى ولايات چون مرسيه و كاستلون كه حاكمان لايق داشت روى رونق و رفاه ميديد ابن حجاج حاكم اشبيليه ( سويل ) نيز قدرت و لياقتى داشت و نام وى بلند آوازه شد و پادشاهان هديه‌ها براى او فرستادند و عالمان و فقيهان از هر سو به دو رو آوردند و نغمه‌گران و كنيزكان از بغداد آورد و شاعران رو بدربار وى كردند . گويند يكى از شعرا روزى بحضور وى از رقيبانش بد گفت و شعرى در مذمت ايشان بخواند و عبد الله گفت اگر پنداشتى من از اين سخنان سفله دلخوش ميشوم خطا كرده‌اى .\r\nعبد الله همه دوران خويش را بكشاكش با مشكلات سر كرد و بسال 300 هجرى در شصت و هشت سالگى بمرد ، دوران خلافتش بيست و چهار سال بود و چيزى نمانده بود در نتيجه ضعف تدبير وى دولت اموى اندلس انقراض يابد اما عبد الرحمن سوم معروف بناصر كه مردى باكفايت و لايق بود ، بموقع بخلافت رسيد و از سقوط حتمى امويان جلوگيرى كرد .\r\n\r\n","description":"","footnote":"","page_name":" 522 ","page_number":168},
  {"content":"\r\n\r\n\r\nعبد الرحمن فاصر 300 - 350\r\nعبد الرحمن نوهء عبد الله بود ، پدرش محمد بدست عبد الله كشته شده بود كه مطرف برادرش بسعايت پيش پدر گفته بود كه محمد سر قيام دارد و در خلافت طمع بسته است ، عبد الله نيز بىتحقيق پسر را بكشت در آن وقت عبد الرحمن بيست روزه بود و چون عبد الله از غفلت بازآمد از قتل پسر سخت پشيمان شد و عبد الرحمن را عزيز داشت و بقصر برد و در تربيت وى بكوشيد و او را بر فرزندان خويش مقدم داشت .\r\nعبد الرحمن در قصر خلافت تربيت نكو يافت و از علوم زمان بهره گرفت و فلسفه آموخت ، عبد الله مهر خلافت را به دو سپرد و مردم اينرا دليل احترام او شمردند و بدانستند كه از پس عبد الله خلافت از او خواهد بود ، بعلاوه در ايام عيد و در مجالس تشريفاتى و سان سپاه غالبا عبد الرحمن به نيابت عبد الله ميرفت و عملا بعضى كارها بدست او بود و چون بسال 300 عبد الله بمرد بزرگان دولت و سران سپاه عبد الرحمن را بخلافت برداشتند و با او بيعت كردند و لقب ناصر دادند و هيچكس از خاندان اموى با خلافت وى مخالفت نكرد . در اين هنگام عبد الرحمن بيست و دو سال داشت و چون مردم قصر و اهل قرطبه از پيش ، بزرگوارى و هوشمندى وى را آزموده بودند از خلافتش سخت خرسند شدند .\r\nعبد الرحمن كشورى آشفته داشت و بيست و چند سال در راه امن و انتظام آن بكوشيد تا سركشان را از پيش برداشت و قوت خلافت را بازآورد . از همان آغاز كار خليفه جديد سركشان را باطاعت دعوت كرد ، گروههاى راهزن را كه نظم راهها را مختل كرده بودند از ميان برداشت و امنيت را بازآورد و مردم كه ديدند خليفه پيشاپيش سپاه بهر سو روان است از جان مطيع وى شدند و همه ولايتها بقدرت او گردن نهادند ، روش عبد الرحمن بسيار مدبرانه بود هر يك از شورشيان كه از قلعه خويش فرود ميآمد پاداش نيكو مييافت و كرم و احترام ميديد بدينسان بسيارى شورشيان كه قدرت خليفه\r\n\r\n","description":"","footnote":"","page_name":" 523 ","page_number":169},
  {"content":"\r\n\r\nجديد را بديدند بىزد و خورد تسليم شدند و آنها نيز كه از طغيان بازنيامدند به زور سپاه مطيع شدند . سرسخت‌تر از همه شورشيان عمر بن حفصون بود كه عبد الرحمن چند سال پياپى با او و پسرانش جنگ داشت و عاقبت بسال 305 عمر بمرد و پسرانش از پس جنگ‌هاى طولانى از در صلح درآمدند و عبد الرحمن چون قلعه‌هاى بلندشان را بديد خدا را سپاس داشت و همه مدتى كه در آنجا بود روزه شكر داشت .\r\nتولدو ( طليطله ) آخرين منطقه‌اى بود كه تسليم شد و اين بسال 320 بود كه كشور از طغيان پاك شد ، اسلاف عبد الرحمن به اين ولايت خودمختارى داده بودند از پس بيست سال كشاكش قلمرو خلافت امويان كه هرجا اميرى مستقل داشت مطيع خلافت شد و در حقيقت عبد الرحمن ناصر بنيانگزار دوم خلافت اموى اندلس است .\r\nروش آميخته بخشونت عبد الرحمن نسبت به مسيحيان اندلس مربوط بسرسختى اينگروه در جنگ‌هاى ضد دولت بود كه مورخان مسيحى عنوان آن را \" جنگ مقدس \" داده‌اند ، عبد الرحمن در آن جنگها كه بر ضد مسيحيان شمال و نيز بر ضد فاطميان درانداخت از غلامان سقلابى كمك گرفت كه در آن روزگار تجارت غلامان سقلابى رواجى داشت و تاجران يونانى و ونيزى كودكان را ميخريدند و بديار اندلس ميبردند و ميفروختند و خريداران كه ميتوانستند اين كودكان را بميل خود مطابق آداب مسلمانى تربيت كنند بخريدشان رغبتى داشتند ، بدوران عبد الرحمن اندلس از جنوب در خطر فاطميان و از شمال در خطر مسيحيان و خاصه مردم استوريش بود . مسيحيانى كه با خلافت اندلس سر طغيان داشتند در ولايت ليون مقيم بودند و قلعه‌هاى محكم ساخته بودند و در چند جنگ عربان را بشكستند و به قلمرو خلافت حمله بردند و سانكو پادشاه ناوار كه پيشواى مسيحيان شمال بود بمرد و مال مددشان ميداد .\r\nاستانلى لينپول در وصف مسلمانان و نيكرفتاريشان با دشمنان جنگ و بدخوئى مسيحيان كه مردمى خشن و سختدل و بىتربيت بودند گويد : \" اخلاق مسيحيان\r\n\r\n","description":"","footnote":"","page_name":" 524 ","page_number":170},
  {"content":"\r\n\r\nنمونه‌اى از بيسواديشان بود . از اينمردم خشن نيم‌وحشى بجز تعصب و سنگدلى انتظارى نبود كه پناهنده را امان نميدادند و فرارى را بجان نمىبخشودند و زخمى را زنده نميگذاشتند و اين رفتار نامناسب با كمال تأسف جوانمردى و ملامت و گذشت عربان را به ياد ما ميآورد كه بارها ميشد با كمال بزرگوارى دشمنان خونى را مىبخشيدند . ولى مردان ابله ليون و كاستلون همه مدافعان را سر مىبرند و شهرها را قتل عام ميكردند و اگر كسى از شمشيرشان رهائى مييافت از اسارتشان خلاصى نداشت . \"\r\nبدوران عبد الرحمن اردون دوم پادشاه ليون نيز به اندلس حمله بر دو سپاه وى تا مارده پيش رفت . خليفه اموى سپاهى بمقابله او فرستاد و به كشور مسيحيان حمله برد ( 304 ) و سال بعد سپاه ديگر فرستاد اما اردون بنزديك قلعه سن استپان سپاه خليفه را بشكست و غنائم بسيار گرفت و اين فيروزى ليون و ناوار را بهيجان آورد و سپاهشان راه تولدو گرفت و قتل و غارت آغاز كرد و سپاهى كه از قرطبه آمده بود در دو جنگ پياپى آنها را شكست داد .\r\nعبد الرحمن كه از دشمنى و سرسختى مسيحيان خبر داشت براى جنگ نهائى آماده شد و به سال 308 بخويشتن برون شد و قلعه اوسما و سن استپان را كه در ولايت ليون بود ويران كرد و از آنجا بجانب ناوار رفت و شانگه پادشاه آنجا را شكست داد . با وجود شكستهاى پياپى كه مسيحيان ديده بودند باز هم بسال 311 اردون دوم باتفاق شانگه به قلمرو مسلمانان تاخت بردند و قلعه‌ها بگرفتند و عبد الرحمن بار ديگر بخويشتن برون شد و در شمال اندلس بسيارى شهرهاى مسيحيان را بگرفت و سپاه شانگه را تارو مار كرد و پمپلون پايتخت او را ويران كرد .\r\nپس از شكست قطعى شانگه اتفاقا اردون دوم نيز بمرد و ميان فرزندانش جنگ شد و عبد الرحمن كه از جنگ و غارت مسيحيان آسوده شد باصلاح امور كشور پرداخت و از آن پس كه از مشكلات داخلى و خارجى فراغتى يافت بسال 347 رسما عنوان\r\n\r\n","description":"","footnote":"","page_name":" 525 ","page_number":171},
  {"content":"\r\n\r\nخلافت گرفت .\r\nاز آن پس عبد الرحمن با رقيب تازه‌اى در شمال روبرو شد زيرا پس از اردون پادشاه ليون ، رامبروى دوم بجايش نشست كه مردى سخت‌سر و مدبر بود و با مسيحيان شمال اتحاد كرد و با محمد بن هاشم تجيبى كه ولايت سرقسطه داشت و از اطاعت خليفه اموى بدر رفته بود پيمان صلح بست ، عبد الرحمن با سرعت به سرقسطه تاخت و آنجا را مطيع كرد و آهنگ ناوار كرد و در چند جنگ مسيحيان را شكست داد اما در جنگى كه به جنگ خندق معروف است از رامبرو شكست خورد و سپاه وى كه پنجاه هزار و بقولى صد هزار بود تارومار و مقتول شد و عبد الرحمن با پنجاه كس از آنميانه جان بدر برد و مسلمانان هرگز اين شكست بزرگ را از ياد نبردند و آن سال را سال خندق خواندند .\r\nدر همه دوران عبد الرحمن اندلس از هر سو در خطر دشمنان بزرگ بود فرنگان شمال ميخواستند به حساب اندلس قلمرو خود را توسعه دهند ، ولايتهاى مسيحىنشين در كوهستانهاى شمال امنيت كشور را تهديد ميكرد ، از سوى ديگر از افريقيه فاطميان و از بغداد عباسيان پيوسته بر ضد اندلس تحريك ميكردند با همه اين مشكلات عبد الرحمن با اراده‌اى راسخ دولت خويش را از لحاظ معنوى و مادى بزرگ كرد و نيروى دريائىاى فراهم آورد كه دويست كشتى داشت و به حق عنوان خلافت يافت . در آن هنگام در قلمرو اسلام سه خلافت بود : عباسيان ببغداد و فاطميان به افريقيه و امويان باندلس .\r\nبدوران عبد الرحمن خلافت عباسيان بضعف افتاده بود و تركان در مقدرات دولت دخالت داشتند و چون بسال 317 خبر يافت كه مونس خادم مقتدر خليفه را كشته عنوان امير المؤمنين را نيز بر القاب خود بيفزود .\r\nمورخان عرب و فرنگ در ستايش عبد الرحمن و قدرت او سخن بسيار دارند . مقرى گويد : \" دولت او بزرگ بود و بدوران وى اسلام عزت يافت . آورده‌اند كه به خط وى شمار روزهائى را كه بخوشدلى گذرانيده بود نوشته يافتند و مجموع آن از چهارده بيشتر\r\n\r\n","description":"","footnote":"","page_name":" 526 ","page_number":172},
  {"content":"\r\n\r\n\r\nدولت اموى در اندلس ( 138 - 422 )\r\n1 ) عبد الرحمن اول 138\r\n2 ) هشام اول 172\r\n3 ) حكم اول 180\r\n4 ) عبد الرحمن دوم 206\r\n5 ) محمد اول 238\r\n6 ) منذر 273\r\n7 ) عبد الله 275\r\n8 ) عبد الرحمن سوم ( ناصر ) 300\r\n9 ) حكم دوم ( مستنصر ) 350\r\n10 ) هشام دوم ( مؤيد ) 366\r\n11 ) محمد سوم ( مؤيد ) 399\r\n12 ) سليمان ( مستعين ) 400\r\n13 ) محمد بن ثانى ( بار دوم ) 400\r\n14 ) هشام دوم ( بار دوم ) 400\r\n15 ) سليمان ( بار دوم ) 403\r\n16 ) على بن حمود 407\r\n17 ) عبد الرحمن چهارم ( مرتضى ) 408\r\n18 ) قاسم بن حمود 408\r\n19 ) يحيى بن على 411\r\n20 ) قاسم ( بار دوم ) 413\r\n21 ) عبد الرحمن پنجم ( مستظهر ) 414\r\n22 ) محمد سوم ( مستكفى ) 414\r\n23 ) يحيى ( بار سوم ) 416\r\n24 ) هشام سوم معتمد ) 418 - 422\r\n\r\n","description":"","footnote":"","page_name":" 527 ","page_number":173},
  {"content":"\r\n . \r\n","description":"","footnote":"","page_name":" 528 ","page_number":174},
  {"content":"\r\n\r\nنبود و اين عبرت خردمندان تواند شد كه خليفه‌اى بقدرت عبد الرحمن كه كشورها گشود و جنگ‌ها فتح كرد و پنجاه سال با اقتدار حكومت راند از همه ايام بجز چهارده روز دلخوش نبود حقا كه عزت و عظمت بخداى يگانه ميبرازد و بس . \"\r\nاستانلى لينپول گويد : \" حقا \" كه عبد الرحمن اندلس را از نفاق داخلى و دشمن خارجى خلاص كرد و نه تنها از سقوط رهانيد بلكه آن را دولتى بزرگ كرد كه قرطبه در هيچ دورانى به مال و ثروت مانند ايام ناصر نبود و اندلس در همه تاريخ خويش چون آن روزگار آباد نشده بود . قدرت دولت در ايام او بكمال بود و نفوذ قانون در دلها راسخ شد . آبروى دولت در جهان بزرگ بود و فرستادگان از فرانسه و ايتاليا ميآمدند تا شكوه و جلال او را بستايند ، قدرت و تدبير وى و ثروت كشورش در اروپا و افريقيه ضرب المثل بود . همه اين تغييرات نتيجه وجود يك مرد مقتدر بود كه حوادث سر مخالفت او داشت اما همه چيز را مغلوب كرد و مشكلات را از پيش برداشت ، همه اين موفقيتها نتيجه همت و اراده عبد الرحمن ناصر بود .\r\n\r\nحكم دوم منتصر 350 - 366\r\nعبد الرحمن آخرين خليفه بنام اموى بود كه در اندلس پا گرفت ، حكم پسر وى در نتيجه فتوحات پدر و زهرچشمى كه از دشمنان گرفته بود چند سالى به آرامش حكومت كرد . مسيحيان شمال آرام شده بودند و دولت اموى را قوى ميديدند بعلاوه عبد الرحمن ناصر دولتى منظم پديد آورده بود كه حكمرانى آن تدبير و دهاى فوق العاده نميخواست .\r\nحكم نيز برسم پدر رفت و تغييراتى در سازمان دولت نداد جز اينكه جعفر سقلابى را حاجب خويش كرد .\r\nاز خاندان اموى هيچكس با خلافت حكم مخالفت نكرد و مايه دردسر او نشد ، حكم طبعا بملايمت و مسالمت راغب بود اما ضعيف و ترسو نبود و هنگاميكه مسيحيان ليون پيمان شكستند و به راه مخالفت رفتند بخويشتن با سپاهى بسركوبشان رفت و هم\r\n\r\n","description":"","footnote":"","page_name":" 529 ","page_number":175},
  {"content":"\r\n\r\nدر آن دوران اردن پادشاه جليقيه به حكم پناه برد و احترام ديد و حكم او را تأييد كرد و با وى پيمان بست و وعده داد تا او را بر ضد دشمنش يارى كند ، يك بار نيز سپاهى به مغرب اقصى فرستاد و مراكش را بگرفت و نام فاطميان را از خطبه برداشت و هم ناحيه ريف را بگرفت و نفوذ ادريسيان را از آنجا برانداخت .\r\nحكم مردى مطالعه‌دوست بود ، كتابهاى بسيار فراهم آورده بود و كسان ميفرستاد تا از دمشق و قاهره و بغداد نسخه‌هاى كمياب را بخرند و بيارند ، چهارصد هزار كتاب در كتابخانه او جمع بود و او بسيارى از اين كتابها را خوانده بود و بر آن حاشيه نوشته بود كه مردى دانا و مطلع بود و دانشوران حواشى او را بسيار سودمند و گرانبها شمردند . دلبستگى او بكتاب چنان بود كه وقتى كتاب تازه‌اى در كار تأليف بود كس ميفرستاد و نسخه آن را از مؤلف ميخريد ، چنان كه وقتى از تأليف اغانى خبر يافت از ابو الفرج اصفهانى خواست تا كتاب را به دو بفروشد و يكصد هزار دينار طلا براى او فرستاد و او نيز نسخه اغانى را پيش از آنكه بعراق فرستد براى خليفه اموى فرستاد .\r\nحكم بسال 366 بمرد ، دوران حكومتش شانزده سال بود .\r\n\r\nهشام دوم مؤيد 366 - 399\r\nهشام از پس پدر حكومت يافت و لقب او مؤيد شد . بهنگام خلافت ده ساله بود و مادرش كه كنيزكى صبح نام بود امور را قبضه كرد و كار مملكت بدست ابو عامر محمد افتاد . وى در دهكده‌اى بجنوب اندلس تولد يافته بود و براى تعليم به جامع قرطبه رفته بود هوشى فراوان و همتى بلند داشت و بسيار جاه‌طلب بود وقتى خلافت بهشام رسيد ابو عامر به صبح مادر وى تقرب جست ، نخست كار او دبيرى قصر بود و به زودى با حاجب بزرگ كه منصبى مانند نخست‌وزير داشت نزديك شد و توجه صبح مادر خليفه را جلب كرد و مناصب معتبر يافت از جمله قضاى بعضى شهرها و مراقبت زكات و مواريث و اداره املاك وليعهد به دو سپرده شد و چون مردى مؤدب و متواضع بود\r\n\r\n","description":"","footnote":"","page_name":" 530 ","page_number":176},
  {"content":"\r\n\r\nبه زودى محبت بزرگان و رجال دولت را جلب كرد . بتدريج كار ابو عامر بالا گرفت و دست راست مادر خليفه بشمار رفت و وقتى توطئه غلامان سقلابى را كه بر ضد خليفه بود درهم شكست قدرتش اوج گرفت ، آنگاه جعفر مصحفى را كه حاجب بزرگ دربار بود بزندان افكند و راه قدرت او هموار شد ، براى اين كار مقدمه‌ها چيد ، در نتيجه جنگى كه در ليون كرد و فتح كرد و غنائم بسيار آورد سپاهيان دل در او بستند و با تدبير و دها مناسبات مصحفى را با غالب كه سردار سپاه بود تيره كرد و مصحفى را بخيانت دولت و اختلاس اموال عمومى متهم كرد و بزندان كرد و بجايش نشست و حكومت را قبضه كرد و نام او بمنبرها گفته شد و از پى خليفه خردسال بنام وى سكه زدند و پارچه - هاى زربفت پوشيد كه نامش بر آن نقش بود چنان كه براى خليفگان ميكردند .\r\nمصحفى از پس پنج سال در زندان بمرد ، وى را در عباى پاره‌اى مرده يافتند گفتند ابو عامر او را مسموم كرده است ، از آن پس ابو عامر با سوختن كتابهاى فلسفه دوستى پيشوايان مذهبى را جلب كرد ، اين كار با سر و صداى زياد در ميدانهاى قرطبه انجام گرفت و ابو عامر بعضى كتابها را بدست خويش بسوخت و پيشوايان دين را كه در كار خويش سخت متعصب بودند و از فلسفه تنفر داشتند خشنود كرد كه وى را حامى اسلام لقب دادند ، وى مردى دانا بود و به فلسفه دلبستگى داشت اما همه چيز را در راه مقاصد سياسى خود فدا ميكرد .\r\nابو عامر مردى مدبر و حيله‌گر بود براى آنكه از كيد سپاهيان عرب و سقلاب و اسپانيول ايمن باشد سپاهى از مردم افريقيه و مسيحيان شمال خاص خود تشكيل داد و مقررى فراوانشان داد تا محبت او را در دل گرفتند و بكمك آنها بيش از پنجاه جنگ كرد ، ليون را بگرفت و قلعه‌هاى آن را بكوفت و بارسلون را به تصرف آورد و كليساى سن ژاكوب را كه زيارتگاه مسيحيان بود با خاك يكسان كرد .\r\nابو عامر براى آنكه از رقابت غالب سردار سپاه بياسايد دختر او را بزنى گرفت ،\r\n\r\n","description":"","footnote":"","page_name":" 531 ","page_number":177},
  {"content":"\r\n\r\nكمى پس از آن غالب در يكى از جنگها كشته شد ، پس از مرگ وى ابو عامر از مردم ليون كه رقيب او غالب را تأييد كرده بودند به سختى انتقام گرفت و شهر زاموره را بگرفت و بسوخت و چهار هزار مسيحى را بكشت ، آنگاه بسوى ليون راند و هنگام جنگ كه شكست سپاه خود را نزديك ديد عمامه بسر نهاد و بجانب دشمن راند و سپاهيان از ديدن سردار خويش بهيجان آمدند و مردانه كوشيدند و دشمن را تا پاى قلعه براندند و چيزى نمانده بود كه شهر را بگيرند اما برفى سخت باريد و فتح شهر ميسر نشد و ابو عامر با غنائم فراوان بازگشت و لقب المنصور بالله گرفت .\r\nاستانلى لينپول گويد : \" ليون و ولايتهاى تابع آن مطيع ابو عامر شد و به قرطبه خراج داد زيرا شكست كاستيل و بارسلون و ناواروسن ژاكوب مكرر شد و ابو عامر ليون و پمپلونه و بارسلن و سن‌ژاكب را بگرفت و يك بار پادشاه ناوار را وادار كرد در مقابل او زانو بزند و تواضع كند زيرا دانسته بود كه يك زن مسلمان در ولايت ناوار در اسارت بسر ميبرد و پادشاه ناوار با عذرخواهى آزادى وى را تعهد كرد . \"\r\nابو عامر دانشور و دانش‌دوست بود و عالمان را احترام ميكرد . بدوران حاجبى وى در اندلس دانشوران و اديبان و شاعران بنام بودند كه از جمله صاعد بن حسن را نام ميبريم ، وى بسال 380 به اندلس رفت و ابو عامر مقدم وى را گرامى داشت كه در لغت و نحو و ادب و شعر و سيرت تبحر داشت و مردى ظريف و شيرين سخن بود و براى ابو - عامر كتابها تأليف كرد و هم براى مظفر پسر او كه از پس پدر حاجبى يافت قصائد غرا انشا كرد ، ابن عامر هر هفته بمجلس مينشست و دانشوران براى مناظره و بحث بحضور او ميشدند ، گويند وى بدست خود قرآنى نوشته بود كه هميشه آن را در سفرها و جنگها همراه ميبرد و بدان تبرك ميجست ، ابو مروان بن حيان كتابى بنام \" المآثر العامريه \" نوشته و جنگهاى ابو عامر را شرح داده كه شمار آن به پنجاه ميرسد .\r\nاز جمله آثار ابو عامر شهر زهرا است كه بر ساحل رود وادى الكبير در مشرق قرطبه\r\n\r\n","description":"","footnote":"","page_name":" 532 ","page_number":178},
  {"content":"\r\n\r\nبنا نهاد و دو سال در اين كار بسر كرد ، شهر به زودى بزرگ شد و باغستان‌هاى آن به قرطبه پيوست و نيز پل بزرگ قرطبه را بساخت و در بناى آن يكصد و چهل هزار دينار صرف كرد .\r\nابو عامر به هوش و بخشندگى و دوربينى و صبر و ثبات شهره بود و به حق يكى از بزرگترين مردان اندلس بشمار ميرفت . در ايام حاجبى همه قدرت دولت بدست او بود و كارى بىرأى او انجام نميشد . خليفه هشام در قصر خود منزوى بود و ايام را بخوشى ميسپرد و اين كار با مقاصد ابو عامر سازگار بود كه او نيز مردم را از ديدار خليفه بازميداشت و هر كس مانع مقاصد او بود بىدريغ خونش را ميريخت ميگفت اين كار را براى حمايت خليفه و حفظ قدرت دولت مىكند ، دوران حاجبى او بيست و هفت سال بود كه در اثناى آن كارهاى بزرگ و جنگهاى سخت بود و در آخرين جنگى كه با مسيحيان شمال درانداخت بمرد ( 393 ) و جنازه او بر دوش بزرگان دولت به شهر سالم حمل شد و مسيحيان كه قدرت و سطوت او را دانسته بودند از مرگش سخت خرسند شدند .\r\nاز پس مرگ ابو عامر ، پسرش مروان منصب حاجبى يافت و لقب او مظفر شد .\r\nهفت سال در اين مقام بود و دوران وى همه آرامش و امن و رفاه بود ، از پس مرگ او منصب حاجبى ببرادرش عبد الرحمن رسيد و ناصر لقب يافت اما كار وى سامان نيافت و فتنه‌ها شد و امور آشفته بود و چهار ماه بدينسان گذشت و ناصر حاجب ، عنوان وليعهد گرفت و محمد بن هشام اموى بشوريد و هشام مؤيد را خلع كرد و عبد الرحمن حاجب را بگرفت و بكشت و بر دار كرد .\r\nمحمد بن هشام لقب مهدى يافت و كار قرطبه بدست وى بود و هشام بن سليمان اموى بهمدستى برادرش ابو بكر به يارى بربران بر او بشوريد و مهدى هر دو را گرفت و گردن زد و سليمان پسر حكم اموى ، از سپاهيان شورشى بربر كه در بيرون قرطبه فراهم آمده بودند بيعت گرفت و لقب وى المستعين بالله شد و همگى رو به شهر تولدو آوردند .\r\n\r\n","description":"","footnote":"","page_name":" 533 ","page_number":179},
  {"content":"\r\n\r\nسليمان مستعين از مسيحيان كمك خواست و بهمراه مسيحيان و بربران رو بقرطبه آورد و نيروى محمد بن هشام را بشكست و قرطبه را بگرفت و بسال 400 در قرطبه استقرار يافت .\r\nمحمد بن هشام نيز از مسيحيان كمك خواست و به يارى ايشان قرطبه را از مستعين بگرفت و او را با سپاهيان بربر از شهر براند كه در اندلس پراكنده شدند و رو بجانب جزيره خضرا نهادند و مهدى بتعاقب ايشان شتافت اما شكست در سپاه او افتاد و بار ديگر مستعين او را تا قرطبه تعاقب كرد ، در اينجا مهدى حيله كرد و هشام مؤيد را از زندان برآورد و بخلافت برداشت و حاجب او شد اما مردم بشوريدند و او را بكشتند .\r\nمستعين بار ديگر بسال 403 بقرطبه رفت و هشام مؤيد را بكشت و چهار سال ديگر بر تخت لرزان امويان نشست اما در همه نواحى اميران در كار خويش مستقل بودند و كس از او اطاعت نداشت . ابن عباد در سويل ، ابن افطس در بطليوس ، ابن ذى - النون در تولدو ، ابن ابى عامر در والانس ، ابن هود در سرقسطه و مجاهد عامرى در ناحيه جزاير هر يك حكومتى داشتند و ملوك الطوايف به تمام معنى بود .\r\n\r\n","description":"","footnote":"","page_name":" 534 ","page_number":180},
  {"content":"\r\n\r\n\r\nبنى حمود در مالقه ( 407 - 449 )\r\n1 - على ناصر بن حمود 407\r\n2 - قاسم مأمون 408\r\n3 - يحيى معتلى 412\r\n4 - قاسم ( بار دوم ) 413\r\n5 - يحيى ( بار دوم ) 416\r\n6 - ادريس متأيد 427\r\n7 - حسن منتصر 431\r\n8 - ادريس دوم ( عالى ) 434\r\n9 - محمد اول مهدى 438\r\n10 - ادريس سوم موفق 444\r\n11 - ادريس دوم ( بار دوم ) 445\r\n12 - محمد دوم مستعلى 446\r\n\r\n","description":"","footnote":"","page_name":" 535 ","page_number":181},
  {"content":"\r\n . \r\n","description":"","footnote":"","page_name":" 536 ","page_number":182},
  {"content":"\r\n\r\n\r\nعلى بن حمود\r\nبنى حمود به سال 407 قرطبه را گرفتند و سليمان مستعين را كشتند و چهل سال بر اين ولايت حكومت كردند كه در فواصل آن فترت‌ها بود كه بعضى افراد خاندان اموى خودنمائى ميكردند اما نميتوانستند قدرت ديرين را تجديد كنند كه رقابت بربر و سقلاب و عرب و اسپانيول و فتنه‌هاى پياپى فرصت استقرار و قدرت‌نمائى نميداد .\r\nبسال 407 على بن حمود كه نسب بادريس علوى بنيانگزار دولت ادريسيان مى - برد در اندلس قدرت يافت ، وى پيش از آن ولايت سبته داشت و برادرش قاسم بن حمود در جنوب اندلس حكومت جزيره خضرا داشت و چون سليمان مستعين قوت يافت خيران يكى از سرداران بربر كه دل با هشام مؤيد داشت مردم را بضد سليمان خواند و على بن حمود را تحريك كرد كه بشورد و قرطبه را بگيرد و قدرت را از چنگ سليمان درآورد ، خيلى زود كار خيران بالا گرفت و مردم بسيار بر او فراهم شد و على بن - حمود بدستيارى وى راه قرطبه گرفت و بسال 407 آنجا را متصرف شد و مردم كه پنداشتند هشام مؤيد زنده است با او به اطاعت هشام بيعت كردند و سليمان مستعين با پدر و برادر گرفتار شد و نام على را بر منبرهاى قرطبه در خطبه گفتند و لقب او المتوكل على الله شد .\r\nدوزى درباره سرنوشت هشام مؤيد گويد : \" وقتى على بن حمود به شهر قرطبه در آمد خيران و همه سقلابيان سپاه بجستجوى هشام برخاستند و چون نتيجه نگرفتند على آسوده‌خاطر شد و در مجلسى كه همه رجال دولت بودند سليمان مستعين را از سرگذشت هشام پرسيد . سليمان گفت كه او را كشته‌اند ، على گفت تا قبر او را نشان دهد و چون سليمان جاى قبر را بنمود كه آن را بشكافتند و على يكى از خادمان هشام را پرسيد آيا اين جثه از اوست و خادم كه ميدانست هشام زنده است از ترس ابن حمود مرگ وى را تأييد كرد و دندان سياهى را كه در فك جثه بود بنمود و گفت بنشانه اين دندان\r\n\r\n","description":"","footnote":"","page_name":" 537 ","page_number":183},
  {"content":"\r\n\r\nقطعا جثه هشام همين است و بعضى از حاضران باميد تقرب ابن حمود يا از ترس وى قضيه را تأييد كردند بدينسان سقلابيان فرو ماندند كه هشام نبود و بناچار خلافت ابن حمود را گردن نهادند آنگاه ابن حمود فرمان داد تا سليمان را با برادر و پدرش بكشتند و چون دژخيمان پدر سليمان را بكشتن‌گاه ميبردند ابن حمود گفت هشام را كشتيد ؟ و اين مرد گوشه‌گير كه همه عمر خويش را بعبادت سر كرده بود و در حوادث سياسى دخالت نداشت گفت به خدا سوگند كه ما او را نكشتيم و هنوز زنده است و پيش از آنكه سخن وى تمام شود ابن حمود كه از رسوائى بيم داشت به شمشيردار اشاره كرد تا ويرا به شمشير بزد و بكشت آنگاه جثه‌اى را كه پنداشتند متعلق بهشام است از نو با تشريفات لازم به خاك سپردند . \"\r\nدوزى گويد : \" از آن پس هيچكس هشام را نديد در اشبيليه يكى كه شباهت كامل به دو داشت پديد آمد و محمد بن عباد امير ولايت كه ميخواست بدستيارى او كار خويش را استوار كند بصف او پيوست و عاقبت معلوم نشد هشام بدست سليمان مستعين كشته شد يا بمرگ خدائى مرد ، دوستداران بنى اميه كه هشام را مىشناختند بطور قطع مى - گفتند جثه‌اى كه از قبر درآمد و دوباره به خاك شد از هشام نبود . شايد پدر سليمان كه گفته بود هشام هنوز زنده است ميخواست با اينسخن از كشته شدن فرار كند ، شايد هم ابن حمود به دو وعده داده بود كه اگر اعتراف كند از خونش ميگذرد ، نكته اينجاست كه سليمان مردى خونخوار نبود و اگر هشام بدوران او درگذشته بود مردم جثه او را ديده بودند و مصلحت او نيز چنين بود زيرا سقلابيان كه طرفدار هشام بودند وقتى از مرگ او اطمينان مييافتند از كوشش و تلاش مىنشستند شهادت پدر سليمان نيز قابل دقت است كه او بر خلاف گفته پسر ، به خدا سوگند ياد كرد كه هشام زنده است . آيا اين مرد كه در همه عمر بزهد و ورع معروف بود در آخر عمر دروغى چنين ناروا گفت ؟ \"\r\nدوزى گفتار زنان و غلامان قصر را ترجيح ميدهد كه هشام بدوران سليمان از قصر\r\n\r\n","description":"","footnote":"","page_name":" 538 ","page_number":184},
  {"content":"\r\n\r\nخويش بگريخت و چندى در قرطبه نهان چون مردم عادى ميزيست آنگاه بسوى آسياى صغير گريخت ، آيا اين كار با موافقت سليمان شده بود و آيا هشام سوگند خورده بود هرگز براى خليفه جديد دردسرى پديد نيآورد آيا خليفه مخلوع و خليفه مشغول بوسيله نامه با يكديگر ارتباط داشتند ؟ اين سؤالاتى است كه جواب پدر سليمان بهنگام قتل ، موجب طرح آن مىشود ولى احتمالاتيست كه درباره آن بجواب قطعى نميتوان رسيد ، بعيد نيست كه هشام نميخواسته نام وى دستاويز مقاصد اين و آن شود و بمكانى دور در سرزمينهاى نامعلوم آسيا پناه برده تا آنجا بقيه زندگانى را به آرامش بگذراند ، شايد ترجيح داده ايام خويش را دور از كشمكش‌هاى سياست بر كنار از مطامع و فتنه‌ها بعبادت سر كند . همه چيز ممكن است .\r\nعبد الرحمن نواده عبد الرحمن ناصر از فتنه‌هاى قرطبه جان بدر برد و به كوهستان جيان گريخت و خيران بربر با او بيعت كرد و لقب مرتضى يافت ، خيران بر ابن حمود شوريده بود و اميران سرقسطه و شاطبه و والانس نيز بهمدلى او راه غرناطه گرفتند .\r\nدوران ابن حمود نپائيد و هنگامى كه بجنگ ياران مرتضى ميرفت كشته شد سه تن از غلامان سقلاب كه از وى مهربانى بسيار ديده بودند خونش را بريختند و گفتند از او كينه‌اى نداشتيم اما چون به مردم ستم ميكرد او را كشتيم و تأييد كردند كه بتحريك خيران يا ديگران نبوده است .\r\n\r\nجانشينان على بن حمود\r\nاز پس على ، قاسم بن حمود حكومت قرطبه يافت و لقبش مأمون شد اما ايام او كوتاه بود و بسال 413 برادرزاده‌اش يحيى بن على بن حمود ولايتدار سبته بر ضد وى بشوريد و لقب معتلى يافت . قاسم به سويل گريخت و نيرويى از بربران فراهم كرد و بقرطبه بازگشت و سال بعد آنجا را گرفت و شش سال حكومت داشت . بار ديگر يحيى قرطبه را بگرفت و قاسم را بزندان كرد و چون يحيى بمرد و برادرش ادريس حكومت يافت قاسم را كه\r\n\r\n","description":"","footnote":"","page_name":" 539 ","page_number":185},
  {"content":"\r\n\r\nهشتاد سال داشت بكشت ( 431 )\r\nبهنگام هزيمت قاسم بن حمود و بربران ، مردم قرطبه خواستند حكومت بنى اميه را تجديد كنند و با عبد الرحمن بن هشام اموى بيعت كردند و لقب او المستظهر بالله شد ( 414 ) ولى خلافتش بيش از چند هفته نبود و كشته شد آنگاه مردم محمد بن - عبد الرحمن ناصر را بخلافت برداشتند ( 414 ) و لقب او مستكفى شد . وى جز شكم - بارگى و شهوت‌پرستى هنرى نداشت ، دورانش بيش از شانزده ماه نبود و عاقبت مردم قرطبه بشوريدند و او را از خلافت برداشتند ( 416 )\r\nاز پس مستكفى قرطبيان بجانب حموديان متمايل شدند و با يحيى بن حمود كه لقب معتلى داشت بيعت كردند اما او در مالقه بماند و قرطبه را به عبد الرحمن بن عطاف يفرنى سپرد و همچنان عنوان خلافت داشت تا بسال 417 كه بار ديگر كار حموديان سستى گرفت و مردم بجانب امويان متمايل شدند و با ابو بكر هشام نواده عبد الرحمن ناصر بيعت كردند كه لقب او معتمد شد ( 418 ) و بسال 420 بقرطبه رفت دوران وى پر از فتنه بود و بسال 422 از خلافت افتاد ، ابن اثير گويد : \" سبب آن بود كه با بربران دل صاف داشت و با آنها نيكى ميكرد و قرطبيان از وى بيزار شدند و او را بينداختند . \"\r\nو هم او گويد : \" از پس آنكه نام يحيى بن حمود را از خطبه برداشتند و با معتمد بيعت كردند يحيى نيرويى فراهم آورد و سويل را محاصره كرد و در محاصره كشته شد .\r\n( 417 )\r\nاز پس يحيى با برادرش ادريس بن على كه ولايت سبته و طنجه داشت بيعت كردند ( 417 - 431 ) ادريس مالقه را پايتخت كرد و ولايت سبته را ببرادرزاده خويش سپرد ، لقب ادريس المتأيد بالله بود و دوران حكومتش تا 431 دوام داشت .\r\nاز پس ادريس ، پسرش محمد اول حكومت يافت و ايام او دوامى نداشت و پس از\r\n\r\n","description":"","footnote":"","page_name":" 540 ","page_number":186},
  {"content":"\r\n\r\nاو حسن بن يحيى حمودى حكومت يافت و بسال 434 بمرد آنگاه بربران ادريس دوم را خليفه كردند و لقب او عالى شد ، وى مردى نيك‌نفس بود و صدقه فراوان ميداد همه تبعيديان را به وطن آورد و املاكشان را باز داد . مردى ادب‌دوست بود و شعر نيكو ميسرود ، اما سياست ملكدارى نداشت و با مردم شرور ملايمت كرد و قلعه‌ها را بايشان سپرد و هم وزير خويش موسى بن عفان را به آنها تسليم كرد كه خونش را بريختند و يارانش از اينهمه بىتدبيرى بشوريدند و او را از خلافت برداشتند و با محمد اول بيعت كردند ( 438 - 444 ) و لقبش مهدى شد وى مردى شجاع بود و بربران از او بيمناك بودند از اينرو وى را از خلافت برداشتند و ادريس بن يحيى را گذاشتند ( 444 - 445 ) و لقبش موفق شد .\r\nابن اثير گويد : \" در آخر دوران بنى حمود كارها آشفته شد تا آنجا كه در يك وقت چهار كس از خاندان حمودى در منطقه‌اى كه وسعت آن بيش از سى فرسخ نبود عنوان خلافت داشتند . \"\r\nبسال 446 محمد بن ادريس ثانى بخلافت رسيد و لقبش مستعلى شد اما قدرتى نداشت و سه سال دوران وى همه فتنه بود وى آخرين كس از حموديان بود كه حكومت يافت بسال 449 باديس بن حبوس مالقه را بگرفت و محمد را برداشت و او به افريقيه رفت و بسال 460 در آنجا بمرد .\r\nمقرى گويد : \" دولت حموديان كه دعوى خلافت داشتند از آندلس برافتاد و دولت امويان نيز از زمين منقرض شد و اميران بربر و عرب و غلامان هر يك در ناحيه - اى فرمانروا شدند \"\r\nآشفتگى كار آندلس و حكومت ملوك الطوائف راه نفوذ مسيحيان شمال را بگشود كار رقابت اميران مسلمان بدانجا رسيده بود كه بر ضد يكديگر از مسيحيان كمك مىخواستند و الفونس چهارم حاكم كاستيل چنان نيرومند شد كه از اميران مسلمان باج ميگرفت اما\r\n\r\n","description":"","footnote":"","page_name":" 541 ","page_number":187},
  {"content":"\r\n\r\nملوك الطوايف اندلس با همه معايبى كه داشت علوم و فنون و ادبيات را رونق داد كه سويل و تولدو و مالقه و والانس و ديگر پايتخت‌هاى ولايت در رواج علم و هنر با قرطبه كه مدتها مركز بلا منازع علم و ادب و هنر بود رقابت داشت و پيشرفتهاى بسيار حاصل آمد .\r\n\r\n","description":"","footnote":"","page_name":" 542 ","page_number":188},
  {"content":"\r\n\r\n\r\nنهضت‌هاى سياسى و دينى\r\n\r\n","description":"","footnote":"","page_name":" 543 ","page_number":189},
  {"content":"\r\n\r\n\r\nدوازده اماميان\r\nبدوران عباسى نهضتهاى سياسى و دينى بسيار بود كه در تاريخ آنعصر نفوذ فراوان داشت . شيعيان شورشهاى مكرر كردند كه در نتيجه آن ولايتهاى بسيار از قلمرو عباسيان جدا شد و مذهب شيعه و خاصه مذهب اسمعيليان ميان قرمطيان كوفه و بحرين و شمال عراق و ديار يمن بدست ابن حوشب و اخلاف وى صليحيان رواج يافت . در ايران نيز دعوتگران اسمعيلى به كار بودند و حاصل كوشش اسمعيليان دولت فاطميان بود كه در افريقيه پا گرفت ، سپس در مصر استقرار يافت و فلسطين و شام و حجاز و ولايتهاى ديگر بدان پيوست و مدتى در موصل و بغداد نيز نام خليفه فاطمى را بخطبه گفتند .\r\nو نيز بدوران عباسيان خوارج و زنگان شورشها كردند و گرچه عباسيان همه اين شورشها را بكوفتند اما بيشتر وقت دولت بدان مشغول بود و مال و جان فراوان تلف شد نهضت معتزليان نيز كه مذهبشان رواجى گرفته بود دورانى داشت . معتزليان نفوذ از فلسفه يونان ميگرفتند چنان كه جمع اخوان الصفا مؤلفان رسائل مشهور نيز از يونانيان مايه مى - گرفتند . در مقابل معتزليان مذهب سنت بود كه از ابو الحسن اشعرى و حجة الاسلام غزالى قوت گرفت ، عقايد صوفيان نيز تكامل يافت و معتدلان و افراطگران شدند ، كه تفصيل آن بيايد .\r\nدر اواخر دوران اموى گروهى از زيديان كه از زيد بن على زين العابدين بريده بودند به اماميان يعنى شيعيان جعفر صادق پيوستند . بعقيده شيعيان اماميه امام امامت خويش\r\n\r\n","description":"","footnote":"","page_name":" 544 ","page_number":190},
  {"content":"\r\n\r\nرا به ارث از على بن ابيطالب ميگيرد كه وى جانشين به حق پيغمبر بود بدينسان امام از طريق فاطمه وارث پيغمبر است و غالب اينست كه امام بايد فرزند ارشد باشد اما بسال 148 بعض اماميان از اين شرط چشم پوشيدند و شيعه اماميه به دو فرقه شد : اماميان موسوى كه بعدا عنوان دوازده امامى يافتند و اينان از پس جعفر صادق موساى كاظم را امام هفتم دانستند و ديگر اماميان اسمعيلى كه اسمعيل پسر جعفر صادق را امام گفتند كه ارشد بود اما پيش از پدر بسال 145 مرده بود و امامت وى را بپسرش محمد مستور دادند و او را امام هفتم گفتند ، و اين فرقه را هفت امامى گفته‌اند تا از دوازده اماميان جدا باشند .\r\nامامت از موساى كاظم بفرزندش على رضا و از او به محمد تقى و از او به على نقى رسيد و از پى ايشان حسن عسگرى بود كه در شعبان 255 از كنيزى صيقل نام فرزندى يافت و نام او را محمد كرد و چون بسال 260 حسن عسكرى درگذشت محمد پنج ساله بود و امام دوازدهم بود . و شيعيان وى را دوازده امامى گفتند و بعقيده آنها امام دوازدهم در سامره مقابل چشم مادر خويش بسردابى رفت و بازنگشت و از آن هنگام غايب بوده است .\r\nبعقيده شيعيان ، امام محمد بن حسن دو غيبت داشت غيبت صغرى كه از ولادت وى بسال 255 آغاز و بمرگ پدرش بسال 260 ختم مىشود . و غيبت كبرى كه از سال 265 آغاز شده و تا كنون دوام دارد .\r\nمترجم سطور گويد : \" مؤلف در اينجا خلط كرده كه غيبت صغراى امام طبق متون شيعه اماميه پس از مرگ امام يازدهم بود كه از خوف دشمنان از نظرها غايب شد اما تا سال 329 يعنى هفتاد سال بعد بعضى خواص اصحاب شرف زيارت وى داشتند و توقيع امام بوسيله ايشان بشيعيان ميرسيد و آنگاه غيبت كامل شد و نواب خاص نيز از زيارت امام محروم شدند و توقيع نيامد و اين غيبت كبرى است كه هنوز هست . \"\r\n\r\n","description":"","footnote":"","page_name":" 545 ","page_number":191},
  {"content":"\r\n\r\nشيعيان اماميه منتظر امامند كه ظهور مىكند و زمين را كه از ستم پر شده از عدالت پر مىكند و محمد بن حسن را امام منتظر و صاحب الزمان و قائم عصر و حجة عصر لقب داده‌اند .\r\nمورخان گويند حسن عسكرى سر دعوت را به بزرگان شيعه سپرد و ايشانرا نواب ناميد ، ابو سعيد عمرى رئيس دوازده اماميان نايب اول بود ، نميرى كه او را پى افكن طايفه نميرى دانند نايب دوم بود ، حسن بن جعفر نوبختى كه تنى چند از خاندانش دعوتگران آل على بودند نايب سوم بود .\r\nبسيارى دعوتگران مشهور كه پيشرفت مذهب اسماعيليان از ايشان بود ، از دوازده اماميان بودند چون ابن حوشب و ابن فضل يمنى كه دعوت اسمعيلى بكمك ايشان بسط يافت و ابو عبد الله شيعى كه مذهب اسمعيليان را در افريقيه رواج داد و دولت فاطميان را پى افكند .\r\nگويى اين دعوتگران جسور كه نخست عقيده دوازده امامى داشتند از طول ايام غيبت ملالت يافتند و به امام اسمعيليان كه در پرده فعاليت داشت پيوستند .\r\n\r\nاسمعيليان در ايام خفا\r\nاماميان موسوى يعنى شيعيان موساى كاظم و اسمعيليان يعنى طرفداران اسمعيل و محمد پسرش اختلاف كردند ، اسمعيليان گفتند جعفر صادق امامت را باسمعيل داد و جز يك امام نباشد و موسى را امامت نيست و بعضى اسمعيليان كه معتدلتر بودند گفتند : موسى امام بود اما چون حسن بن على امامت خويش را به فرزند نداد كه حق برادر وى بود و اسمعيل كه امام بود چون حسين بن على امامت را به پسر داد و در خاندان وى بود . بعضى اسماعيليان گفتند امام جعفر صادق امامت موسى را به تقيه گفت تا اسمعيل و فرزندان وى كه امامان درست ايشان بودند از سطوت حكام جور زحمت نه‌بينند .\r\n\r\n","description":"","footnote":"","page_name":" 546 ","page_number":192},
  {"content":"\r\n\r\nمورخان گفته‌اند كه اسمعيل پسر امام صادق رفتارى نكوهيده داشت و شرابخوار بود و امام از او خوشدل نبود اما اسمعيليان گويند شايد شرابخوارى اسمعيل از روى حكمتى بود كه ما فهم آن نتوانيم .\r\nو چون در ايام عباسيان شيعيان پيوسته به تنگنا بودند ، اسمعيليان دعوت نهانى آغاز كردند و ببسط آن كوشيدند ، و ولايتهاى دور را كه نفوذ عباسى در آنجا سست بود عرصه دعوت كردند .\r\nپيشوايان اسمعيلى در آغاز كار شهر سلميه را بسرزمين شام مركز خويش كردند و از آنجا دعوتگران بولايتهاى اسلام ميفرستادند ، بدوران خفاى اسمعيليان كار دعوت به دعوتگران بزرگ كه عنوان حجت يا نايب امام داشتند سپرده بود و ايشان دعوتگران را بهر ناحيه مأمور ميكردند .\r\nمعروفترين حجت اسمعيلى ميمون قداح بود كه كار دعوت از او قوام يافت و بعضىها پنداشته‌اند كه او محمد بن اسماعيل امام بود .\r\nبعضى ديگر گفته‌اند تمايلات شعويى داشت و مخالف اسلام بود و ميخواست نفوذ ايرانيان را زنده كند و مقصد خويش را پوشيده مىداشت . از پس وى فرزندش عبد الله كه مقيم سلميه بود كار دعوت را بنظام آورد و دعوتگران را هفت مرتبه كرد كه در ايام فاطميان دو مرتبه افزوده شد .\r\nبدوران عبد الله دعوت اسمعيلى رواج يافت و زمينه قدرت آن فراهم آمد .\r\nو چون عبد الله بن ميمون بمرد كار دعوت با پسرش احمد شد . ابن نديم نام وى را محمد گفته و لقب او ابو شلعلع بود ، عبد الله مادام كه زنده بود كار سلميه را به حسين پسر خود داده بود و پسر ديگر را كار دعوت ايران داده بود و چون حسين بسال 260 بمرد كار سلميه با احمد ابو شلعلع شد و چون عبد الله بسال 270 بمرد رياست دعوت از احمد شد و وصايت برادرزاده خويش سعيد را كه خيلىها پنداشته‌اند عبيد الله مهدى خليفه اول فاطمى همو بود به عهده گرفت .\r\nاحمد ابو شلعلع بدعوت اسمعيلى جانى تازه داد . ابن حوشب را به يمن فرستاد و\r\n\r\n","description":"","footnote":"","page_name":" 547 ","page_number":193},
  {"content":"\r\n\r\nابو عبد الله شيعى را كه بنيانگزار دولت فاطميان بود مأمور افريقيه كرد و گفت تا به يمن رود و اصول دعوت را از ابن حوشب فراگيرد .\r\nعبد الله بن ميمون ، حسين اهوازى را نيز بدعوت جانب كوفه فرستاده بود و او حمدان بن اشعث را كه بنام قرمط شهره بود بحوزه دعوت آورد و چون حسين اهوازى كار دعوت را به دو سپرد قرمط بكوشيد و بهمت وى مذهب اسمعيلى ميان عربان رواج يافت .\r\nاز جمله دعوتگران حمدان داماد وى عبدان بود كه دعوت اسمعيلى از او قوت بسيار گرفت و ابو سعيد جنابى مؤسس قرمطيان بحرين و زكرويه پيشواى قرمطيان شمال عراق و صحراى سماوه به تلقين وى بمذهب اسمعيلى آمده بودند .\r\nاما چون قرمط و عبدان بخلاف فرزندان قداح رفتند قرمط متوارى شد و عبدان بقتل رسيد و كار دعوت عراق و ديار نزديك آن به زكرويه و ابو سعيد جنايى رسيد .\r\nزكرويه در كار دعوت نشاطى عجيب داشت و صحراى سماوه و بعض ولايتهاى شام را بقلمرو خويش آورد ، پسرانش نيز در اين راه كوشش بسيار كردند ، پسرش يحيى بسال 289 دمشق را محاصره كرد و در جنگ كشته شد و برادرش حسين بجايش نشست و فتنه در شام افكند و محمد بن سليمان كه از جانب مكتفى سالار سپاه بود بسال 361 او را بكشت و زكرويه بخونخواهى دو فرزند برخاست و با عباسيان جنگهاى بسيار كرد و بسال 294 كشته شد .\r\nابو سعيد جنايى نامش حسين بن بهرام بود و جنايى از آن رو لقب يافت كه از جنابه بود كه شهركى بود بر ساحل خليج فارس . وى دعوت اسمعيليان را در قطيف بسط داد و نفوذش به همه ولايت بحرين رسيد و عباسيان كه بجنگ زكرويه مشغول بودند بسركوب او نتوانستند پرداخت .\r\n( مترجم سطور گويد نام بحرين كه در ايام ما خاص جزيره‌اى در خليج است\r\n\r\n","description":"","footnote":"","page_name":" 548 ","page_number":194},
  {"content":"\r\n\r\nناحيه‌اى بسيار وسيع بر ساحل خليج و داخل جزيره عربستان بوده و هنوز هم بسيارى نويسندگان عرب بحرين را بمعنى قديم به كار مىبرند و از اين دوگانكى اختلافها و سوء - تفاهمها آمده و بسيارى كسان كه عنوان محقق را نيز بنام خود پيوسته دارند روايات و اخبار و متون مربوط ببحرين بزرگ را با بحرين جزيره بهم آميخته فضاحت‌ها كرده‌اند كه مايه تفريح مادران داغديده تواند شد ) .\r\nدر يمن نيز دعوت اسمعيلى بدست ابن حوشب و ابن فضل جدنى رواج يافت . جدن بيابانى است بيمن و ابن فضل را منسوب بدانجا جدنى گفتند . از پيش گفتيم كه احمد بن عبد الله ميمون ، ابن حوشب را بيمن فرستاد و او در قلعه لاعه بجنوب صنعا مقام گرفت و بسيار كس از مردم يمن بدست وى اسمعيلى شدند و قلعه‌ها استوار كرد و بر ولايتدار عباسيان و اميران يمن چيره شده و دعوتگران به همه يمن و بحرين و يمامه و سند و هند و مصر و افريقيه فرستاد .\r\nاتفاقا در همان ايام حلوانى و ابو سفيان كه دعوت مغرب به ايشان محول بود بمردند و ابن حوشب ابو عبد الله شيعى را به سفر آن ناحيه ترغيب كرد . وى به مكه رفت و با حاجيان كتامه آشنا شد و با ايشان تا مصر رفت و همه را مجذوب كرد و از او خواستند تا به ولايت آنها رود و او پذيرفت و در آنجا در كوهستان ايكجان نزديك قسنطنيه مقام گرفت و بكمك مردم كتامه و قبايل مجاور بنشر دعوت پرداخت . ابراهيم اغلبى ميخواست ابو عبد الله را بصف خويش برد و چون نشد نيروئى بگرفتن او فرستاد ( 287 ) كه كارى نساخت و نيروى ديگر فرستاد كه شكست خورده پس آمد .\r\nبسال 291 بسيارى شهرهاى تونس بدست ابو عبد الله افتاد ، مرگ ابراهيم كه مردى قوى بود و نيز مرگ ابو العباس كه حكومت از او بزيادة الله اغلبى رسيد كه مردى عياش بود و وزيرانش دل بخلاف او و مذهب تشيع داشتند توفيق عبد الله را سريع كرد و بسال 296 قيروان را كه تا رقاده مقر زيادة الله چهار ميل بيشتر نبود بگرفت و زيادة الله\r\n\r\n","description":"","footnote":"","page_name":" 549 ","page_number":195},
  {"content":"\r\n\r\nبگريخت و دولت اغلبيان برافتاد و عبيد الله مهدى از زندان سلجماسه درآمد و ابو - عبد الله كه بنام على و فاطمه دعوت ميكرد بگفت تا بمنبرها درود رسول و حسين و فاطمه گفتند و دعوت اسمعيليان كه سالها در خفا بود به نتيجه رسيد و دولت فاطميان كه بعضى آن را بانتساب عبيد الله مهدى دولت عبيديان گويند پا گرفت كه مدتى دراز ببود .\r\n\r\nاسمعيليان در ايام قدرت\r\nدولت فاطمى كار دعوت را در همه ولايتهاى اسلام بنظام آورد كار يمن آشفته بود كه ابن حوشب با على بن فضل كه بخلاف اسمعيليه بود پيكار داشت و او عدن و لاعه را گرفته بود به سال 303 مسموم بمرد . ابن حوشب نيز پيش از او بسال 302 درگذشته بود و دعوت اسمعيلى در يمن سست شده بود و سنيان بقلع اسمعيليان برخاستند كه ناچار دعوت خويش را نهان كردند تا به نيمه قرن پنجم بدوران مستنصر فاطمى بدست على بن محمد صليحى بار ديگر در يمن شوكت يافتند .\r\nكار بحرين نيز نابسامان بود ، ابو سعيد جنابى و پسرش سعيد تقرب عباسيان ميجستند ، قرمطيان كه مخلص فاطميان بودند بشوريدند و سعيد را برداشتند و امارت را به ابو طاهر برادرش دادند و عبيد الله مهدى رفتارشان را تأييد كرد ( 305 ) ابو طاهر جنگها انداخت كه عباسيان را مشغول دارد و فاطميان مصر را بگيرند و چون ابو طاهر بمرد قائم مقام فاطمى برادرش احمد را برياست بحرين گذاشت اما طرفداران ابو طاهر و ياران احمد اختلاف كردند و ميانشان جنگها شد و نيز ميان قرمطيان بحرين و فاطميان مدتها جنگ و اختلاف بود .\r\n\r\n","description":"","footnote":"","page_name":" 550 ","page_number":196},
  {"content":"\r\n\r\nدر ايران دعوت اسمعيليان با خلف بود . وى تنى چند از علما را با خويش داشت كه غياث الدين دعوتگر معروف از آن جمله بود كه در ايام احمد بن خلف نيابت دعوت اسمعيليان يا چنان كه در ايران ميگفتند ، خلفيان با او شد . دعوت اسمعيليان در ايران رنگ علم و فلسفه گرفت . از جمله بزرگان دعوت اين ناحيه ابو حاتم رازى بود كه بسال 322 بمرد . وى در بزرگان عصر خويش نفوذ بسيار داشت تا آنجا كه يوسف بن ابى الساج امير رى بتلقين وى ميخواست از اطاعت خليفه عباسى ببرد و بطاعت فاطميان رود ، اسفار پسر شيرويه امير قزوين و فرمانده سپاهش مرداويج زيار را نيز دوستدار مذهب اسمعيلى كرده بود .\r\nدر مصر كار دعوت با حمله سپاه همراه بود فاطميان كه دل بفتح مصر داشتند پيوسته دعوتگران ميفرستادند تا مصريان را عقايد اسمعيلى آموزند . بدوران معز اسمعيليان در مصر فراوان شدند و وى بكافور كه ولايت مصر داشت و سران سپاه وى نامه فرستاد و آنها را به اطاعت خويش خواند .\r\nاما اختلاف قرمطيان بحرين دردسرها پديد آورد كه گروهى بسر رى ابو طاهر بو سعيد دل با فاطميان داشتند و گروهى ديگر كه پيروان احمد بو سعيد بودند و از فاطميان بريده بودند تقرب عباسيان ميجستند و بسال 358 كه فاطميان دمشق را گرفتند و خراجى را كه هر سال بقرمطيان بايد داد ندادند حسن عصم آهنگ شام كرد و دمشق را بگرفت و تا رمله و فرما پيش رفت و در عين شمس اردو زد در بهار 361 بر دروازه قاهره ميان قرمطيان و فاطميان پيكار شد كه شكست از قرمطيان بود و معز فاطمى كه همچنان در افريقيه بود جوهر را كه ولايت مصر داشت مدد داد تا اعصم را بدمشق راند اما وى آماده ميشد كه باز آهنگ مصر كند ، و چون خبر يافت كه ياران ابو طاهر شوريده‌اند ناچار سوى احسا رفت .\r\nو چون بسال 362 معز بمصر رفت نامه به اعصم فرستاد و وى را تهديد كرد و او پاسخى مختصر داد كه از متن آن معلوم مىشود تهديد خليفه را وقعى ننهاده و پيكار\r\n\r\n","description":"","footnote":"","page_name":" 551 ","page_number":197},
  {"content":"\r\n\r\nوى را آماده بوده است جواب چنين بود : \" نامه‌ات كه تفصيل بسيار و نتيجه اندك داشت رسيد و ما از پى اين نامه سوى تو روانيم و السلام . \" به زودى قرمطيان در عين شمس اردو زدند ( 363 ) و جنگى سخت شد كه نيروى قرمطيان پراكنده شد و فاطميان دمشق را بگرفتند .\r\nدر آخر ايام معز دمشقيان بشوريدند و افتكين ترك غلام معز الدوله بويهى شهر را بگرفت و خطبه بنام عباسيان كرد . معزبه استمالت افتكين كوشيد كه نپذيرفت و او از قرمطيان كمك گرفت و بر رمله استيلا يافت و آهنگ عسقلان كرد و جوهر صقلى را محاصره كرد و بتقاضاى صلح واداشت و عزيز فاطمى بخويشتن برون شد و دو گروه بر كنار رود طواحين بنزديك رمله جنگى سخت كردند كه قرمطيان و افتكين بگريختند و دمشق از فاطميان شد .\r\nاين جنگها چنان نيروى قرمطيان را ببرد كه باستمالت عزيز فاطمى تن دادند و اطاعت او كردند عباسيان نيز از مخالفت فاطميان آسوده نبودند و پيوسته بر ضد ايشان كار ميكردند بويهيان نيز كه شيعه بودند و در اصول مذهب با اسمعيليان نزديك بودند با بنى عباس بمخالفت ايشان همدلى ميكردند كه بيم داشتند نفوذ شيعيان اسمعيلى قدرت ايشان را بخطر افكند ، از همين رو بويهيان پيوسته قرمطيان را در آن پيكارها كه بر ضد فاطميان داشتند كمك ميكردند ، عزيز فاطمى بويهيان را استمالت كرد و بسال 369 فرستاده‌اى بنزد عضد الدوله فرستاد و از آن پس نامه‌هاى پياپى فرستاد و عضد الدوله جوابى ملايم داد .\r\nدر آخر ايام عضد الدوله كه خطر فاطميان بيشتر شد اين ملايمت نماند و از علويان انجمنى كرد كه نسب فاطميان را باطل شناختند و اين نخستين محضرنامه‌اى بود كه بدوران عباسيان ببطلان نسب فاطميان نوشتند و از آن پس بقرن پنجم محضرنامه‌هاى بسيار شد كه انتساب ايشان را بعلى و فاطمه انكار ميكرد كه عباسيان از خطبه‌اى كه در موصل بنام حاكم فاطمى خوانده ميشد سخت برآشفته بودند .\r\n\r\n","description":"","footnote":"","page_name":" 552 ","page_number":198},
  {"content":"\r\n\r\nاما بدوران ابو كاليجار ( 435 - 440 ) رفتار بويهيان با فاطميان دگرگون شد كه او تقرب خليفگان مصر ميجست تا عباسيان را بترساند و اين كار را بتلقين هبة الله شيرازى ميكرد كه در فارس دعوتگر مستنصر فاطمى بود و هم او بود كه وقتى بساسيرى بر قائم عباسى بشوريد و در بغداد خطبه بنام خليفه مصر كرد بتأييد او پرداخت .\r\nحمدانيان نيز با آنكه دل بعقايد اسمعيلى داشتند چون بويهيان از نفوذ فاطميان بيمناك بودند از اين رو در ايام معز و پسرش عزيز قرمطيان را بجنگ شام ترغيب ميكردند عزيز نيز بنوبه خود كوشيد تا حلب را از سعيد بن سيف الدوله بگيرد و اگر باسيل دوم امپراطور روم شرقى دخالت نكرده بود و عزيز كه آهنگ حلب داشت در بلبيس نمرده بود سقوط آنجا قطعى بود . عاقبت حلب در ايام حاكم بقلمرو فاطميان درآمد .\r\nموصل نيز از آن پس كه مقلد عقيلى آنجا را از حمدانيان بگرفت و دولت عقيليان را پى افكند قلمرو دعوت اسمعيليان شد و قرواش پسر مقلد در محرم سال 401 در موصل و انبار و كوفه و مداين خطبه بنام ايشان كرد و خشم عباسيان و بويهيان را برانگيخت كه بطعن نسب فاطميان محضرنامه‌ها كردند .\r\nدر يمن نيز دعوت اسمعيليان بدست على صليحى جان گرفت و مستنصر فاطمى او را تأييد كرد تا نفوذ عباسيان را از حجاز بردارد و مذهب اسمعيلى را رواج دهد از پس صليحى پسرش الملك المكرم كار پدر را دنبال كرد .\r\nرابطه فاطميان با امويان اندلس نيز بد بود كه از دوران جاهليت خاندان هاشم و اميه اختلاف داشتند و ميان قاهره و قرطبه نامه‌هاى تند رفت . ابن خلكان آورده كه عزيز فاطمى نامه‌اى به حكم اموى نوشت و به دو ناسزا گفت و هجا كرد و او پاسخ داد : \" تو ما را بشناختى و بد گفتى اگر ما نيز ترا ميشناختيم پا سخت ميداديم . \" مؤلف كشف - اسرار الفاطميه گويد : \" حكم نامه‌اى بعزيز فرستاد و هجاى او كرد كه نسبش مجعول است و پدرش زنديق بوده است و افزود هرچه باشد ما فرزندان مروانيم \" عزيز بپاسخ نوشت :\r\n\r\n","description":"","footnote":"","page_name":" 553 ","page_number":199},
  {"content":"\r\n\r\n\" وقتى مولودى از ما بيايد زمين طرب كند و منبرها بفرح آيد تو ما را شناختى و بد گفتى ما نيز اگر ترا ميشناختيم هجوت ميكرديم و السلام . \"\r\nدر افريقيه نيز نفوذ فاطميان آفتها داشت و مردمى كه نخست ياران اين خاندان بودند و دولت فاطمى بكمك ايشان پا گرفت با آن وفادار نماندند . بلكين صنهاجى كه معز فاطمى هنگام عزيمت مصر ولايت تونس را به دو داده بود در دعوت اسمعيليان سستى كرد پسرانش نيز به راه پدر رفتند ، ميان معز صنهاجى و مستنصر فاطمى جنگ شد و خليفه فاطمى بسال 449 بكمك قبائل بنى هلال قيروان را بگرفت و معز صنهاجى بمهديه گريخت و پسرش تميم خطبه را از نام مستنصر بگردانيد و بنام خليفه بغداد كرد و همچنان ببود تا دولت موحدان بدست عبد الله تومرت كه لقب مهدى داشت پا گرفت .\r\n\r\nروش دعوت اسمعيليان\r\nاسمعيليان بنزد مردم بچيزها تظاهر ميكردند كه مذهب خويش را محبوب ايشان كنند دعوتگران اسمعيلى وقتى ميخواستند سر دعوت را بمريد بسپارند از او پيمان ميگرفتند كه اين سر را فاش نكند و در راه دفاع آن هر رنجى را آسان شمارد ، مراتب دعوتگران و پيروان با دقت معين شده بود و فاطميان بحفظ آن سخت توجه داشتند و براى تعليم دعوت در قصر خويش و مكتبها و مسجدها انجمن‌ها داشتند كار دعوت به عهده \" سر دعوتگر \" بود كه او را داعى الدعاة نيز مىگفتند كه همسنگ قاضى القضاة بود و گاه هر دو منصب را بيكى ميدادند ، داعى الدعاة دوازده كمك داشت كه عنوان نقيب داشتند و نايب‌ها داشت كه پيوسته به سفر بودند و در ولايتهاى نزديك و دور مريدان و پيروان مذهب را تعليم ميدادند .\r\nرياست دعوت بداعى الدعاة محول بود كه از مريدان مستقيما يا بوسيله نايبان پيمان ميگرفت و بر مباحثات مذهبى كه در انجمنها ميشد نظارت داشت و خلاصه آن را بتصويب و امضاى خليفه ميرسانيد . معروفترين آنها ابو حنيفه نعمان مغربى و هبة الله شيرازى بودند .\r\n\r\n","description":"","footnote":"","page_name":" 554 ","page_number":200},
  {"content":"\r\n\r\nداعى الدعاة در قصر خليفه محلى داشت كه آن را دار العلم ميگفتند انجمنهاى بحث در آنجا فراهم ميشد و داعى الدعاة از مؤلفات خود ميخواند و دربارهء آن سخن ميكرد .\r\nبراى زنان انجمنها بود بنام انجمن دعوت كه اصول مذهب را ، ميآموختند .\r\nداعى الدعاة كتابهاى دعوت را كه بايد تعليم دهد از سلف خود ميگرفت و بىگفتگو همان كتابها بود كه داعى الدعاة معروف ابو حنيفه نعمان مغربى و يعقوب كلس و هبة الله شيرازى و ديگران نوشته بودند .\r\nبدوران حاكم دعوتگران افراطى بودند كه او را خدا شمردند و بر ضد نمايندگان مكتب قديم برخاستند معروفترين اينان حمزة بن على زوزنى و حسن بن حيدرهء فرغانى و محمد انوشتكين بخارى درزى بودند .\r\nبسال 408 حمزة بن على از خدائى حاكم سخن كرد . وى كتابى نوشته بود و در آن گفته بود كه روح خداى سبحان در آدم رفت آنگاه بعلى بن ابيطالب درآمد . روح على بعزيز و از پس او به حاكم رسيده و او خداست كه روح خدا در اوست . حمزة بن على بنيانگزار مذهب در زيانست كه حلوليند و او حسن بن حيدرهء فرغانى و انوشتكين بخارى را بنشر اين مذهب واداشت و فرغانى را تشجيع كرد تا خدائى حاكم را علنى كرد و كشته شد ( 409 ) .\r\nحاكم اين اعتقاد را در مصر و شام رواج ميداد كه با هوس او سازگار بود و پنداشت خدا در او تجلى كرده است اگر چه اين سخن را فاش نميكرد ولى با سخن كسانى چون حمزه و درزى كه صفات خدائى به دو ميدادند همآهنگ بود . بدربار نيز شاعران بودند كه اين اعتقاد را تأييد مىكردند و صفات خاص خدا را درباره حاكم ميگفتند و كار به آنجا رسيد كه هر كه خدائى حاكم را انكار مىكرد چون ذميان سرانه ميبايدش داد .\r\nپيروان مذهب درزى تقويم تازه‌اى بنياد كردند كه از سال 408 يعنى سالى كه عقيده خدائى حاكم علنى شده بود آغاز ميشد . در زيان دو گروه بودند يكى روحانيان كه روشنان\r\n\r\n","description":"","footnote":"","page_name":" 555 ","page_number":201},
  {"content":"\r\n\r\nبودند و اصول مذهب را نيك مىدانستند و ديگر جسمانيان كه آنها نيز دو گروه ميشدند جسمانيان خاصه و جسمانيان عامه ، جسمانيان خاصه كار جنگ و سالارى داشتند و جسمانيان عامه ، عوام بودند كه از مذهب جز نام نمىدانستند از گروه جسمانيان كسى بگروه روحانيان نميتوانست رفت مگر آزمايشهاى بسيار دهد و آشكار شود كه اصول مذهب را درك تواند كرد و اطمينان حاصل آيد كه در جمع درزيان عضوى مفيد و واقف برموز دين مىشود .\r\nحمزه و ديگر دعوتگران درزى مؤلفات بسيار دارند كه بسيارى غوامض مذهبشان را روشن مىكند و از آن معلوم توان داشت كه اينان افراطيان اسمعيلى بوده‌اند و مايه كارشان از اسمعيليان دور نيست . بناى رسالات ايشان بر نظريات فلسفى است كه از عقايد باطنيان و معتزليان گرفته‌اند زيرا فلسفه كه به پندار فاطميان اساس شريعت بود بدوران حاكم جاى قرآن و سنت را گرفت . از رسائل درزيان معلوم مىشود كه داعى الدعاة صد و پنجاه و يك دستيار داشته كه هر يك دعوتگر ديگر بوده‌اند و اينان بجز مؤذنان و خطيبان مسجدها بودند كه تبليغ مذهب ميكردند .\r\n\r\nخوارج\r\nخوارج كه در سقوط دولت اموى سهم مؤثر داشتند ، بدوران اول عباسى براى خليفگان دردسرها فراهم آوردند خاصه در افريقيه كه مردمانش بمذهب خارجيان اباضى و صفرى بودند و در آنجا جنگاوران خارجى كه يكصد هزار و بيشتر بودند از اطاعت ابى جعفر منصور بدر شدند و سپاهش را بشكستند و بارها شهر قيروان را بگرفتند خطر منحصر بدوران اول نبود از شورش خارجيان بدوران بعد نيز خبرها هست . بسال 252 در ايام مستعين مساور خارجى بر ولايتدار موصل بشوريد و بيشتر ولايت را بگرفت . و بارها نيروى عباسيان را بشكست اما كارش استقرار نيافت و سوى حديثه رفت و آنجا را هجرتگاه خويش خواند .\r\nوضع مساور از اختلافى كه با بعضى خارجيان در قضيه توبه گنهكار داشت بخطر\r\n\r\n","description":"","footnote":"","page_name":" 556 ","page_number":202},
  {"content":"\r\n\r\nافتاد . مساور چون بيشتر خارجيان معتدل كه در اواخر عصر اموى بودند ميگفت گنهكار را كافر نبايد شمرد و توبه او مقبول است ، اما مخالفانش كه پيشوايى بنام عبيده داشتند چون خارجيان قديم ميگفتند گنهكار كافر است و جهنمى و توبه او مقبول نيست .\r\nكار اختلاف بالا گرفت و بسال 257 بنزديك موصل ميان دو گروه جنگى شد كه مساور بر حريف غالب آمد و او را بشكست اما خليفه عباسى فرصت يافت و نيروئى فرستاد كه به چند پيكار شوكت مساور را ببرد و او را از موصل و حديثه برون راند اما مساور مغلوب نشد و بجنگ و گريز نيروى خليفه را خسته كرد و بناچار تعاقب او مسكوت ماند و سپاه بپايتخت بازگشت و مساور بار ديگر بر موصل تسلط يافت و خراج آنجا را بگرفت و قوت يافت .\r\nابن اثير ضمن حوادث سال 257 آورده كه على بن مساور و طوقاى خارجى با چهار هزار كس در موصل فتنه و فساد كردند . طبرى نيز ضمن حوادث سال 260 آورده كه كردان بمساور خارجى پيوستند و يكى از بزرگان ربيعه را كشتند و ميانشان جنگ شد .\r\nبسال 263 مساور بمرد و ايوب بجلى پيشواى خارجيان شد و ميان او و محمد خرزاد كه ميگفت مساور جانشينى را به دو داده است جنگ شد و ايوب كشته شد و پيشوائى به محمد وراقى رسيد كه معروف بغلام بود و او نيز كشته شد و با هارون بجلى بيعت كردند پيروانش فزون شدند و بر محمد خرزاد فيروز شد و همه ولايت موصل از او شد و خراج آن را گرفت . بدينسان خارجيان در موصل استقرار يافتند و بسال 272 كه بنى - شيبان بر آن ولايت حمله بردند ، ايشانرا دفع كردند و هم سپاه يوسف ابى الساج را كه سال بعد بفتح موصل آمده بود تارومار كردند و بسال 276 كه بار ديگر شيبانيان بفتح نينوى رفتند نيروى ايشان را شكستند .\r\nاما كار خارجيان از اختلافها كه ميان خود داشتند سستى گرفت ، محمد بن عباده معروف به ابى جوزه بخلاف هارون برخاست و بسيار كسان تابع وى شدند و بعضى\r\n\r\n","description":"","footnote":"","page_name":" 557 ","page_number":203},
  {"content":"\r\n\r\nولايت‌ها را بگرفت و قلعه‌ها به پا كرد و نيروى دو حريف بنزديك سنجار روبرو شد و گر چه هارون فيروز شد ، اما نيروى خارجيان ضعيف شد و عباسيان بر آنها ظفر يافتند و عامل معتضد بر شهر آمد ، به محمد بن عباده خارجى دست يافت و او را ببغداد فرستاد . حاكم موصل نيز هارون را بشكست ( 282 ) و سال بعد حسين بن حمدان بر او ظفر يافت و وى را ببغداد برد و معتضد خرسند شد و حسين را خلعت و طوق داد و برادرانش را نيز مخلع كرد . هارون را بر فيل بپايتخت بردند و خليفه بفرمود تا بند از حمدان پدر حسين كه در حبس بود بردارند و با وى نيكى كنند و وعده آزادى به دو داد و چون هارون را بر فيل ميبردند خواستند جامه ديباى رنگين بر او پوشند و نگذاشت گفت حرام است و به اجبار پوشاندند و چون او را بر دار ميكردند فرياد كرد :\r\n\" حكميت خاص خداست و گر چه كافران نخواهند . \" وى از خارجيان صفرى بود .\r\nبا مرگ هارون كار خارجيان موصل سست شد اما خارجيان افريقيه پيوسته مايه اضطراب فاطميان بودند در يمن و عمان نيز عباسيانرا نگران داشتند . در ايام عبيد الله مهدى نفوذ خارجيان افريقيه كه ابو يزيد مخلد پيشوايشان بود فزون شد ، بدوران پسرش قائم خطر ابو يزيد بيشتر شد و بسال 333 سپاهش در قلمرو فاطميان پراكنده شد و نزديك بود مهديه پايتخت ايشان را بگيرد و خطر همچنان بود تا بدوران منصور كه فاطميان سپاه ابو يزيد را بشكستند و او را گرفتند و بمهديه بردند و از آن زخم كه در جنگ خورده بود بمرد .\r\nدر يمن و عمان نيز خارجيان كر و فرى داشتند ، بسال 442 بر عمان مركز ولايت استيلا يافتند و عامل بويهيان را از آنجا براندند و آرامش و امن آوردند . ابن راشد پيشواشان عدالت كرد و مالياتها را برداشت و خطبه را بنام خويش كرد و پشمينه پوشيد و جائى به شكل مسجد ساخت .\r\n\r\n","description":"","footnote":"","page_name":" 558 ","page_number":204},
  {"content":"\r\n\r\n\r\nشورش زنگان\r\nزنگان از غلامان افريقائى بودند كه با شورش خود مدتها پايتخت خلافت را نگران داشتند و اين شورش كه چهارده سال دوام يافت در مردابهاى ميان بصره و واسط بود و گروهى بندگان فرارى از دهات و شهرهاى اطراف بدان پيوسته بودند .\r\nسالار زنگان يكى پارسىنژاد بود بنام على از مردم طالقان كه ميگفت از نژاد على زين العابدينم و عنايت الهى مرا فرستاده تا غلامانرا از بدبختى برهانم و دعوى غيب و پيغمبرى ميكرد و با آنكه دعوى نسب از على و فاطمه داشت عقايد شيعى نداشت و بمذهب خارجيان متمايل بود .\r\nنلدكه گويد : \" اين پيشواى انقلابى دلخواه پيروان خود را شناخته بود و چون مذهب خارجيان با افكار مساوات طلبى آنها مناسبتر بود به اين مذهب تظاهر ميكرد بنژاد على و فاطمه تفاخر داشت اما چون در مذهب شيعه امامت موروثى است و اين بخلاف دلخواه غلامان بود از آن چيزى نميگفت . از اينجا معلوم مىشود كه چرا قرمط بنيانگزار مذهب قرمطيان كه شيعيان افراطى بودند و سالها بيم و اضطراب در بيشتر ولايت‌هاى اسلام افكندند ، نخواست با سالار غلامان رابطه برقرار كند و از فايده‌ها كه همكارى او داشت چشم پوشيد ، بهر حال خيلى زود كار سالار زنگان فاش شد و دشمنانش او را دروغزن و خبيث خواندند . \"\r\nسالار زنگان در آغاز كار ببغداد بود و با اطرافيان مستنصر رابطه داشت و بسال 249 به بحرين رفت و در بصره و اطراف سخن از آزادى بندگان گفت و قلوب غلامان را جلب كرد كه از مالكان خود بريدند و به دو پيوستند و كارش بالا گرفت و دعوتش در مردم هجر و بحرين و عراق نفوذ يافت ، آنگاه بسال 254 ببغداد رفت و سالى آنجا ببود و ميگفت از ضمير كسان خويش خبر دارد .\r\nمايه توفيق سالار زنگان بدبختى غلامان بود كه بوعده آزادى بهيجان آمده بودند\r\n\r\n","description":"","footnote":"","page_name":" 559 ","page_number":205},
  {"content":"\r\n\r\nبر پرچم او آيه 111 از سورهء توبه نقش بود كه گويد : \" خدا از مؤمنان جانهايشان را خريد . \" و اين را چنين تأويل ميكرد كه مؤمنان جانهاى خويش را فروخته‌اند و بنده كردنشان روا نيست .\r\nوقتى سالار زنگان ببصره رفت بسيارى غلامان از شوق آزادى به دو پيوستند و چون مالكان بيامدند و خواستند بعوض هر غلام پنج دينار بدهند و ببرند بگفت تا غلامان مالك يا نماينده او را پانصد تازيانه زدند و رهاشان كرد .\r\nاز آن پس غلامان بر پيشواى خود فراهم ميشدند تا بروز فطر سالار زنگان با ايشان نماز كرد و از آن ستم و سختى كه ميبردند سخن گفت و نويد داد كه آزاد ميشوند و از غنائم جنگ كه بچنگ آرند بهره مىبرند ، وى به شهر مختاره كه ساخته بود منبرى داشت كه بر آن عثمان و طلحه و زبير و عايشه و نيز على را كه ميگفت از نژاد اوست لعن ميكرد .\r\nبه زودى سپاه سالار زنگان در عراق و خوزستان و بحرين پراكنده شد و قادسيه را غارت كرد و بصريان را شكست داد و هزار و هفتصد كشتى را كه حج‌گزار به مكه ميبرد بگرفت و همه جا را پر آشوب كرد و مردم كه از اضطراب مقاومت ايشان نيارستند شكايت ببغداد بردند و حال را بخليفه بازنمودند و او يكى از سرداران ترك را بمقابله زنگان فرستاد .\r\nو چون معتمد بخلافت رسيد ، جعلان را كه از جمله سرداران ترك بود به جنگ سالار زنگان سوى بصره فرستاد و در جنگى كه ميان دو گروه بود سالار زنگان ظفر يافت و جعلان را بكشت و بوشهر ابله كه نزديك خليج فارس و شط العرب بود تسلط يافت و اهواز را بگرفت و ويران كرد و بسيار كس از مردم بصره و نواحى مجاور ، ديار خويش را رها كردند و بجاهايى كه دور از فتنه بود پناهى شدند .\r\nشورش زنگان به همه جا اضطراب افكنده بود ، بسال 257 بصره را بگرفتند و شهر را آتش زدند و پايتخت خلافت را بخطر انداختند . از آن پس آهنگ واسط و رامهرمز كردند\r\n\r\n","description":"","footnote":"","page_name":" 560 ","page_number":206},
  {"content":"\r\n\r\nو معتمد كسافى از معروفترين سرداران خويش را بدفع ايشان فرستاد چون موسى بن بغا كه بسيار كس از ايشان بكشت ، اما از صولت زنگان نكاست كه خطر بزرگ ميشد و پيوسته بر سپاه عراق فيروزى مييافتند و معتمد برادر خويش ابو احمد موفق را كه مهتدى بحجاز تبعيد كرده بود خواست و او را مأمور جنگ زنگان كرد و با وجود توفيقها كه موفق و موسى در پيكارها داشتند سپاه زنگ همچنان بدسته‌هاى منظم در عراق و خوزستان و بحرين بچپاول بود و بيم و وحشت ميپراكند .\r\nو چون موفق از دشمنان ديگر بپرداخت بجنگ زنگ رفت و سالارى سپاه را به خويشتن عهده كرد و در صفر 267 از بغداد بواسط رفت و گروهى از ايشان را هزيمت كرد و اسير گرفت و همچنان تعاقبشان كرد و فيروز شد تا از اهواز بيرونشان كرد بايد به ياد داشته باشيد كه بدوران قديم اهواز هم نام شهر بوده و هم ولايت خوزستان را سراسر اهواز ميگفته‌اند ) و مختاره را محاصره كرد و بنزديك آن شهرى ساخت و آن را موفقيه نام داد و عباس بن موفق آب و خوردنى از زنگان بازگرفت و موفق به مغرب شهر نفوذ كرد كه سران قوم به امان آمدند و امان يافتند و رفتار نكو ديدند عاقبت قلعه گشوده شد و مردم از وحشت آسوده شدند و بشهرهاى خويش بازگشتند و خبيث كشته شد .\r\nجنگ عباسيان و زنگان چهارده سال ببود كه بدست موفق ريشه فتنه برآمد . بهبود كه يكى از سرداران زنگ بود در جنگ كشته شد سر او را پيش موفق بردند كه سخت خرسند شد و سجده شكر كرد و هم در آن اثنا يكى از زنگان تيرى به سينه موفق زد و برامهرمز گريخت و حاكم آنجا وى را گرفت پس فرستاد كه بدست عباس بن موفق كشته شد .\r\nمورخان درباره كشتگان جنگ ارقام هول‌انگيز دارند سيوطى گويد : \" هزار و پانصد هزار كس كشته شد \" مؤلف الفخرى گويد : \" دو هزار هزار و پانصد هزار كس\r\n\r\n","description":"","footnote":"","page_name":" 561 ","page_number":207},
  {"content":"\r\n\r\nكشته شد \" ابن اثير گويد : \" سر سالار زنگان را به نيزه كردند و بغداد چراغان شد و سر را همه جا گرداندند و شاعران از اين فيروزى ستايشها گفتند \" .\r\n\r\nمعتزليان\r\nاز پيش گفتيم كه تعليمات معتزله در دوران نخستين عباسى به اوج رواج رسيد بخصوص در ايام مأمون كه با معتزليان در اعتقاد خلق قرآن موافق بود و قدرت خويش را بقبولانيدن آن به كار ميبرد و معتصم نيز بروش او بود .\r\nابو الحسن اشعرى متوفى بسال 324 چنين گويد : \" معتزليان متفقند كه خدا يكى است و چيزى چون او نيست . شنوا و بيناست ، جسم نيست و شبح و جثه و صورت و گوشت و خون و شخص و جوهر و عرض نيست رنگ و مزه و بو و گرمى و خشگى و ترى و درازى و پهنى و ژرفى و اجتماع و افتراق ندارد ، حركت و سكون نميپذيرد ، اجزا و اعضا ندارد ، جهت و مكان و زمان ندارد تماس و عزلت و حلول بر او روا نيست ، از صفات خلق در او هيچ نيست ، نه متناهى است نه محدود ، نه والد است نه مولود ، اندازه بر او راه ندارد و حواس درك او نكند و بمخلوق قياس نشود . آفت به دو نرسد و بيمار نشود ، از هرچه بوهم آيد جداست ، پيش از همه بوده و پيوسته عالم و توانا و زنده بوده و هميشه چنين خواهد بود ، چشم نه‌بيندش و گوش نشنودش و وهم در نيابدش ، چيزى است نه مانند چيزهاى ديگر ، دانا و توانا و زنده است نه چون دانايان و توانايان ديگر . ازلى فقط اوست و جز او كس ازلى نيست ، خدائى جز او نيست ، شريك و وزير ندارد ، در خلقت كمك نداشته و خلقت را از الگو نكرده . خلقت چيزى براى وى آسانتر يا سختتر از چيز ديگر نيست ، جلب نفع و دفع ضرر بر او روا نيست .\r\nغم و لذت ندارد و آزار و رنج به دو نرسد . جهت ندارد كه متناهى شود ، فنا و ناتوانى نيابد ، زن و يار و فرزند ندارد . اين خلاصه گفتارشان در توحيد است كه خارجيان و بعضى طوايف شيعه نيز موافق آنند . \"\r\n\r\n","description":"","footnote":"","page_name":" 562 ","page_number":208},
  {"content":"\r\n\r\nمذهب معتزله بدوران عباسى تكامل يافت ، دوزى گويد : \" شكل تازه يافت و از فلسفه ارسطو مايه گرفت و بسط يافت و فرقه‌ها شد كه همگى در مسائل خاص اتفاق داشتند كه همه معتزليان در نفى صفات متفق بودند و با هر فكرى كه مخالف وحدانيت بود به شدت مخالفت داشتند براى آنكه خدا را از ستم مبرا كنند ، گفتند انسان در افعال خويش آزادى مطلق دارد . از جمله تعليماتشان اين بود كه كشف راه نجات بوسيله عقل ميسر است و همه اين مسائل را بپرتو عقل روشن مىتوان كرد ، چه پيش از وحى و چه پس از وحى ، يعنى همه كس در هر زمان و مكان بايد براى تشخيص اين مسائل بعقل بازگردد ، فرقه‌هاى مختلف بر آراى مشترك نظريات ديگر افزودند كه خاص ايشان بود . \"\r\nبيشتر معتزليان در توحيد بحث مفصل كردند و از دقايق آن سخن آوردند و بعضى ديگر از پى مناظرة رفتند و به جدل دل باختند و از روح اسلام دور و از تعليمات آن مهجور شدند تا آنجا كه بعضيشان معتقد تناسخ شدند . مؤلف الفرق بين الفرق گويد :\r\n\" معتزليان حائطى يعنى پيروان احمد بن حائط كه از شاگردان نظام معتزلى بود معتقد تناسخ بودند احمد و فضل جدنى پنداشتند خلقت را دو خدا و دو خالق هست . يكى قديم كه او خداى تعالى است و ديگر مخلوق و او عيسى پسر مريم است ، پنداشتند كه مسيح پسر خداست و اوست كه روز جزا خلق را به حساب ميكشد و اوست كه خداوند در آيه 22 سوره حجر به دو اشاره فرموده گويد : \" و خدايت با فرشتگان صف در صف آيد . \" و هم اوست كه در آيه 210 سوره حجر به دو اشاره شده كه : خدا در سايه‌هاى ابر بيايد \" و هم اوست كه آدم را به صورت خويش آفريد و تأويل اين روايت كه خداوند خدايى به صورت خويش آفريد همين است . پنداشتند از اين حديث پيغمبر كه خدا را خواهيد ديد چنان كه ماهتاب را در شب بدر ، او منظور بود و هم مقصود از اين خبر كه گويد :\r\n\" خدا عقل را آفريد و گفت بيا كه بيامد و گفت برو كه برفت و گفت بهتر از تو نيافريده‌ام\r\n\r\n","description":"","footnote":"","page_name":" 563 ","page_number":209},
  {"content":"\r\n\r\nبوسيله تو دهم و گيرم . \" مسيح بود و عقل او بود كه بجسد آمد .\r\nابن حائط و فضل جدنى گفته بودند همه افعال خير از عيسى است . حقا عجيبست كه ايشان پنداشته بودند عيسى جد خويش آدم را آفريده است و نيز بعضى فرق معتزله پنداشته بودند كه هر گروه از حيوانات را پيغمبرى هست كه حيوانى همانند آنهاست و اين اعتقاد را از تأويل آيه 38 سوره انعام آورده بودند كه گويد : \" هر جنبنده و هر مرغ كه ببال خويش پرواز مىكند امت‌هايى چون شمايند . \"\r\nالبته روا نيست كه ضلالت اين گروه را به همه معتزليان نسبت دهيم ، با توجه به عقايد معتزله درباره اوامر و نواهى دين ، ايشان را منطقيان اسلام نام بايد داد كه بقدرت عقل در فهم طبيعت اشيا اعتقاد داشتند از اينرو قرآنرا مخلوق شمردند و به صحت گفتار خويش استدلال كردند كه اگر قرآن مخلوق نباشد بايد دو موجود ازلى و ابدى فرض كنيم و اگر قرآن را مخلوق دانيم نتوانيم آن را از صفات خدا و منسوب به دو شماريم كه صفات الهى ثابت و تغييرناپذير است و اگر جز اين بود ميبايد حادث به قديم پيوسته باشد و اين نارواست كه مستلزم قلب حقايق است كه اگر پيوند حادث بقديم صحيح بود يكى از دو قضيه لازم بود يا حادثى كه بقديم پيوسته بود قديم ميشد و يا قديمى كه بحادث پيوسته بود حادث ميشد و هر دو نارواست .\r\nاز گفتگوهاى معتزليان عقيده بوحى سستى گرفت و بسيارى از آنها پنداشتند محال نيست كسى قرآنى چون اين يا بهتر از اين بيارد و در اين عقيده با صريح آيه 88 سوره اسرا كه گويد : \" اگر همه انس و جن فراهم شوند كه همانند اين قرآن بيارند هرگز نظير آن نيارند و گر چه پشتيبان همديگر شوند . \" مخالفت كردند .\r\nمعنى وحى اينست كه قرآن كلام خداست و محمد از او گرفته . معتزليان گفتند از اعتقاد بقديم بودن قرآن شرك ميزايد كه قديمى جز خدا نيست . بدينسان معتزليان ازليت قرآن را منكر شدند درباره وحى نيز گفتگوها داشتند ، وحى يعنى خدا با انسان\r\n\r\n","description":"","footnote":"","page_name":" 564 ","page_number":210},
  {"content":"\r\n\r\nمربوط شود و اراده خويش را به او القا كند چنان كه در آيه 51 سوره شورى آمده كه هيچ بشرى را نسزد كه خدا با او سخن كند مگر بوحى از پس پرده‌اى يا پيغمبرى فرستد كه باذن خويش هرچه خواهد وحى كند كه او و الا و نكته‌دان است . و نيز با هرچه شائبه تجسم خدا داشت بشدت مخالف بودند و پيروان چنين افكار را تشبيهيان يا تجسميان مى - گفتند و از روايت‌ها كه اشاره برويت خدا داشت و اهل سنت همه را به ظاهر ميگرفتند اشكالات بسيار زاد و بناچار سنيان روايت رؤيت خدا را تأويل كردند كه بندگان از پس مرگ ، خدا را به چشم بصيرت مىبينند .\r\nو نيز معتزليان بشدت منكر اين سخن بودند كه كافر را خدا آفريد البته منظور اين بود كه خدا هيچكس را بقيد كفر نيافريده و همه قابل ايمانند . و هم اين گفته را كه ضرر را خدا بكسان مىزند نميپذيرفتند كه پنداشتند اين با عدل الهى سازگار نيست كه اگر خدا مردم را بكفر مجبور كند مؤاخذه ايشان نشايد كه بنده از اراده خدا تخلف نميتوانست كرد از اين رو به آزادى انسان معتقد بودند و بر خلاف جبريان كه پنداشتند همه اعمال را بجبر ميكنند ، ميگفتند همه كارها به اختيار و اراده ماست ، انكار معجزات كردند و شكاف دريا را براى موسى باور نداشتند بخلاف آيه 63 سوره شعرى كه گويد :\r\nبموسى وحى كرديم كه عصاى خود را به دريا بزن و بشكافت . . . \" و هم اژدها شدن عصا را منكر بودند احياى مرده را نميپذيرفتند و معجزات نيز از انكار ايشان مصون نماند .\r\n\r\nنفوذ فلسفه در عقايد معتزله\r\nمعتزليان از آغاز زير نفوذ فلسفه يونان بودند ، براون بنقل از شتينر گويد : \" معتزله ترجمه آثار طبيعىدانان و فيلسوفان يونان را كه بحمايت ابو جعفر منصور و مأمون انجام ميشد خواندند و از آن بهره گرفتند و كوشيدند كه حاصل فلسفه يونان را بر مسائل اسلامى كه قرآن آورده بود بيفزايند و اسلام را با فلسفه سازش دهند .\r\nاز جمله فيلسوفان اسلام ابو نصر فارابى بود ( 339 ) كه بگفته ابن خلگان بزرگتر\r\n\r\n","description":"","footnote":"","page_name":" 565 ","page_number":211},
  {"content":"\r\n\r\nفيلسوف اسلام بود و ابو على سينا ( 428 ) بود كه از كتب وى فائده‌ها برد و ابن رشد ( 595 ) و پيش از آنها كندى ( 260 ) بود كه همه همت خويش را صرف بحث در عقايد معتزليان كرد ولى پيروان او حتى المقدور از بحث مسائل دين دريغ داشتند كه به نظر ايشان توحيد و علوم طبيعى و فلسفه از هم جدا بود و حدود مشخص داشت و توافق آن مشكل بود . و هم شتينر گويد فيلسوفان عرب كه شاگردان مكتب ارسطو بودند بحقيقت بيشتر طبيعىدان بودند تا فيلسوف و كارشان منحصر بمشاهده اتفاقات طبيعى و بحث از طب و نجوم بود . \"\r\n( مترجم سطور گويد اين خلط و آشفتگى كه در گفتار شتينر هست نمونه تحقيقات خاورشناسان است كه در مسائل نقلى بعمد و در قضاياى نظرى بسهو خبطها كرده‌اند .\r\nاستقلال فلسفه از توحيد ابداع خاطر گوينده است كه همه كوشش فلاسفه اسلام آن بود كه توحيد را از فلسفه بيارند و مسائل فلسفه اولى را با منقولات مذهب توافق دهند و در اين راه توفيقها يافتند كه تحرير مسائل فلسفه در قرون اخير اسلام بحقيقت مزج فلسفه يونان و آيات قرآن بود كه نمونه آن را در اسفار ملا صدرا توان يافت و اين توغل فيلسوفان اسلام تا آنجا بود كه در تقرير فلسفه يونان وسعت نظر يافتند ، رسائل قديم يونان اكنون بدست است و آن تقرير مرتب كه از مسائل فلسفى در اشارات شيخ هست در آن نيست و اين بحثى است وسيع و دامنه‌دار است كه تقرير آن بسالها بايد و مرا پندار هست كه مترجمان فلسفه يونان از قضاياى آن هرچه را با مسلمانى سازگار نبود نياوردند و هرچه را ميسر بود تقرير ديگر كردند و از ابداع خاطر نكته‌ها بر آن افزودند و قضاياى محدود و مشوش فلسفه را كه مايه از يونان داشت جان ديگر دادند و بقالب نو ريختند و فلسفه‌اى ساختند كه رنگ و بوى مسلمانى داشت ) .\r\nاختلاف ميان اعتزال و فلسفه از يك سو و با دين از سوى ديگر بود و معتزليان قواى خويش در اين بحث مستمر كه مدرسه بصره و بغداد علمدار آن بود صرف كردند\r\n\r\n","description":"","footnote":"","page_name":" 566 ","page_number":212},
  {"content":"\r\n\r\nابو الحسين بصرى معاصر ابن سينا آخرين كسى بود كه از تعليمات معتزله با استقلال رأى و وسعت نظر گفتگو كرد و بسيارى نواقص آن را ببرد و معتزليان همچنان قوى بودند تا ابو الحسن اشعرى بر ضد ايشان برخاست و حجة الاسلام غزالى با آنها مخالفت كرد .\r\n\r\nرونق سنت\r\nمنصب اعتزال از دوران دوم عباسى سستى گرفت و متوكل نخستين خليفه ايندوران مردم را از اعتقاد به خلق قرآن منع كرد و جمعى از علماى كلام مخالفت با معتزله آغاز كردند از اين جمله پيروان مذهب كرميه بودند كه تا پس از قرن سوم هجرى ببودند .\r\nرونق مذهب سنى از ابو الحسن اشعرى بود ، وى بسال 260 بزاد و در پناه معتزليان پرورش يافت و تعليم از ايشان گرفت و در چهل سالگى كه بمنطق معتزلى مسلح شده بود به راه مخالفت ايشان رفت و باقيمانده عمر را با معتزليان بجنگ سخن بود و در اين راه توفيقها يافت .\r\nابو الحسن اشعرى از آن پس كه از ابو على جبائى معتزلى استاد خود جدا شد در توحيد تأليف‌ها كرد كه شماره آن به دويست يا سيصد رسيد و برد ملحدان و فرق ديگر از معتزليان و جهميان و خارجيان و ديگر اهل بدعت كتابها داشت ، و در بيشتر قضايا با معتزليان اختلاف داشت و بمذهب اهل سنت ميرفت شهرستانى گويد : \" مذهب وى در وعده و وعيد و اسماء و احكام و سمع و عقل خلاف معتزله است . گويد ايمان فقط تصديق قلب است و گفتار زبان و عمل اركان فروع آنست و هر كه بدل مقر وحدانيت باشد و پيغمبران را با آنچه از پيش خدا آورده‌اند تصديق كند ايمانش درست است و اگر بر اين حال بميرد مؤمن است و نجات يافته تنها وقتى از ايمان برون مىشود كه چيزى از اين باب را انكار كند ، و هر كه گناه كبيره كند و بىتوبه بميرد حكم وى با خداست يا برحمت بيامرزدش و يا پيغمبر شفاعت او كند كه فرمود شفاعت من خاص مرتكبان كبيره است و يا به اندازه گناه عذابش كند آنگاه ببهشت برد و روا نيست كه با\r\n\r\n","description":"","footnote":"","page_name":" 567 ","page_number":213},
  {"content":"\r\n\r\nكافران جاودانه در جهنم بماند . حديث هست كه هر كه ذره‌اى ايمان در قلب دارد از جهنم برون آورده شود . اگر مرتكب كبيره توبه كند من نگويم قبول توبه او بر خدا واجب است كه الزام‌كننده خداست و او را الزام نتوان كرد اما حديث هست كه توبه تائبان پذيرفته مىشود و خدا مختار خلق خويش است هرچه خواهد كند و آنچه اراده كند فرمان كند و اگر همه مردم را ببهشت برد زشت نباشد و اگر بجهنم برد ستم نباشد زيرا ستم آنست كه كسى در آنچه حق او نيست دخالت كند يا چيزى را آنجا نهد كه نبايد اما خدا مختار مطلق است و ظلم از او متصور نيست و نسبت تعدى به دو نتوان داد . \"\r\nكوشش ابو الحسن اشعرى در مذهب سنت اثر بسيار داشت و بيم آن بود كه مذهب اعتزال را براندازد . ابن خلكان بنقل از ابو بكر صيرفى گويد : \" معتزليان سر بلند داشتند تا خداوند اشعرى را پديد آورد و ايشان را تارومار كرد . \"\r\nاز پس اشعرى رونق سنت بحجة الاسلام غزالى كامل شد كه همه همت خويش را برواج سنت و تخطئه اعتزال و فلسفه و فرق ديگر صرف كرد .\r\n\r\nصوفيان معتزلى\r\nاز مسايلى كه در آن عصر مسلمانان را سرگرم داشت تصوف بود بسيارى كسان كه بزهد و پرهيزكارى شهره بودند در مباحث خشك كلام گمشده خود را نمييافتند كه دلهاشان بمحبت الهى راغب بود اما جذبه شوق از بحث منطقى نميايد و ناچار براى تقرب به خدا راه زهد و پرهيز و فنا گرفتند و صوفى لقب يافتند . برون گويد : ميان صوفى و كلمه سوفيس يونانى يعنى فيلسوف يا سوفيست كه معرب آن سوفسطائى است يا صفاى عربى يا صفه كه در صدر اسلام جماعتى در آن مينشستند رابطه نيست كه صوفى از صوفست و قرينه‌هاى ديگر بر اين هست كه نام صوفيان در فارسى پشمينه‌پوش است و مسلمانان نخستين كه مردمى ساده بودند پشمينه بتن ميكردند . مسعودى گويد : \" عمر جبه پشمين داشت\r\n\r\n","description":"","footnote":"","page_name":" 568 ","page_number":214},
  {"content":"\r\n\r\nكه وصله‌هاى چرمين بر آن زده بود . سلمان فارسى نيز پشمينه بتن ميكرد ابو عبيده جراح نيز لباس از پشمينه خشن داشت . \" و چون بمرور زمان ماده‌جوئى و تن‌آسائى رواج يافت بعضى مسلمانان رسم پشمينه‌پوشى را نگهداشتند و بدين وسيله اعتراض خاموش خود را بر اسرافكارى اهل زمانه اعلام داشتند و صوفى لقب يافتند و ايشان گروه محافظه‌كاران بودند . \" قشيرى متوفى بسال 569 گويد : \" چون بدعتها پديد آمد و فرقه‌ها پديد شد و ياران هر بدعت و پيروان هر فرقه گفتند كه زاهدان دارند ، خواص اهل سنت كه دل با خدا داشتند و دل از غفلت باز گرفته بودند عنوان صوفى گرفتند و اين نام كمى پيش از پايان قرن دوم هجرى خاص ايشان شد . \"\r\nعبد الرحمن جامى شاعر معروف فارسى در نفحات الانس گويد : \" نخستين كسى كه عنوان صوفى يافت ابو هاشم بود كه در كوفه زاد و بيشتر بشام بود و بسال 160 بمرد و نخستين كسى كه اصول تصروف را شرح داد ذو النون مصرى ( متوفى 256 ) بود كه شاگرد امام مالك بود . جنيد بغدادى ( متوفى 398 ) اين اصول را توضيح كرد و مرتب كرد و رواج داد و شبلى ( متوفى 334 ) از منبر مردم را بتصوف خواند و خوبتر نمونه تصوف رابعه عدويه دختر اسمعيل بود كه بصلاح و پرهيزكارى شهره شد و زنان بمجلس او بشنيدن وعظش مينشستند .\r\nشاعر فارسى در فضل رابعه بسخن ابو الطيب متنبى استشهاد مىكند كه گويد :\r\n\" اگر همه زنان چون اين باشند كه ياد كرديم ، حقا كه زنان از مردان برترند كه نه مؤنث بودن نام خورشيد عيب است و نه مذكر بودن براى ماه افتخار است . \"\r\nرابعه بمناجات ميگفت : \" خدايا قلبى را كه ترا دوست دارد چگونه به آتش ميبرى ؟ \" از مواعظ وى اينست : \" اعمال خوب خويش را نهان داريد همچنانكه اعمال بد خويش را نهان ميداريد . \" و از سخنان وى درباره وجد و حال و محبت خدا اينست : \" ترا بدل همدم خويش كرده‌ام و تن خويش را بمصاحبان واگذاشته‌ام . تنم مونس مصاحبانست\r\n\r\n","description":"","footnote":"","page_name":" 569 ","page_number":215},
  {"content":"\r\n\r\nاما محبوب قلبم در خاطرم مونس منست . \" وى همه شب تا بسحر نماز كردى و چون سحر شدى در نمازگاه خويش نرمك بخفتى تا صبح درآيد و چون بمرد او را در جبه‌اش كفن كردند ، وفاتش بسال 135 بود و قبر وى در بيرون قدس بناحيه شرقى مزار اهل دل است .\r\nبقرون بعد تصوف مسلمانان و خاصه ايرانيان تكامل يافت و فلسفه تصوف - اگر اين تعبير درست باشد - بر اساس افلاطونى جديد و مايه‌هاى فارسى و هندى استوار شد ، اهل تصوف در محبت خدا پيرو مكتب افلاطونى جديدند و خدا را خالى از ميل و هوس ، يعنى بعشق افلاطونى دوست دارند و بىگفتگو اين شيوه و طرق تعبير آن را از فلسفه افلاطونى جديد اقتباس كرده‌اند و اين تشابه از خواندن اشعار متصوفان روشن مىشود .\r\nالبته صوفيانى نيز بودند كه اين مسلك را وسيله اغراض كردند كه محمود وراق درباره ايشان گويد : \" صوفى شده كه گويند امين است اما تصوف را با امانت چه كار ؟\r\nاز تصوف خدا را منظور ندارد كه آن را طريق خيانت كرده است \" ابن سماك نيز بصوفيان گفته بود . \" به خدا اگر لباستان چون باطنتان باشد بايد دوست بداريد كه مردم از آن مطلع شوند و اگر مخالف آن باشد هلاك شده‌ايد . \"\r\nفن كريمر گويد : \" مسلم است كه تصوف دو مايه را با هم دارد زهد مسيحيگرى كه حتى در صدر اسلام بحوزه آن راه يافت آنگاه مايه ديگر بر آن افزود كه تفكر تأمل بودايى است و اين از نفوذ پارسيان بقلمرو اسلام درآمد و تصوف خالص اسلامى بدست ايشان پايه گرفت . \"\r\nگوئى نفوذ هندى در تصوف اسلام بدان پايه كه وى پنداشته نبوده و اين مسلك زير نفوذ افلاطونى جديد و مايه‌هاى اسلامى پديد آمده است .\r\nمؤلف تاريخ فلسفه در اسلام گويد : \" وقتى درباره تصوف گفتگو ميكنيم از يك روش عملى كه اساس آن دينى و روحى است سخن آورده‌ايم ، روشهاى عملى هميشه در\r\n\r\n","description":"","footnote":"","page_name":" 570 ","page_number":216},
  {"content":"\r\n\r\nفكر اثر دارد و جنبه نظرى پيدا مىكند ، و خواه نخواه اعمالى مرموز بايد و مرشدانى كه ميان انسان و پروردگار واسطه شوند و بكوشند تا از اسرار آن اعمال مطلع شوند و مريدان خاص را واقف كنند و در سلسله وجود مقامى بيابند كه ميان خدا و بندگان وى رابطه پديد آرند . بىگفتگو نظريات افلاطونى جديد در اين مذهب اثر داشته . در قديم مذهب يوگاى هندى در ايران نفوذ داشته اما تصوف بطور كلى در چهار ديوار مذهب سنت پديد آمده و اينان چندان معتدل بودند كه از شطحات شاعران و اهل وجد چشم بپوشند . متكلمان و اهل تصوف بر اين نكته اتفاق دارند كه هيچكس جز خدا در كائنات اثر ندارد . \"\r\n\r\nصوفيان افراطى\r\nصوفيان افراطى نيز بودند كه گفتند در همه چيز بجز خدا هيچ نيست و از وحدت وجود دم زدند كه با اسلام سازگار نبود .\r\nوحدت وجود دنيا را خيال ميشمارد نه حقيقت : اندر پس پرده گفتگوى من و تو است چون پرده برافتد نه تو مانى و نه من ، و پندارد كه ذات انسان و ذات خدا يكيست متكلمان درباره وحدت الهى نكته‌ها داشتند اما متصوفان بوحدت كامل قائل شدند ، متكلمان ميگفتند خدا در همه چيز مؤثر است اما متصوفان گفتند خدا در همه چيز هست و همه جا در تجلى است .\r\nسنيان اين صوفيان افراطى را همرديف تشبيهيان و تجسميان و حلوليان مىشمردند كه خدا را به انسان مانند ميكردند و براى او جسم و جهت قرار دادند و ميگفتند خدا در همه چيز حلول كرده است .\r\nاز صوفيان افراطى حسين بن منصور حلاج بود كه بدوران مقتدر ( 295 - 320 ) دعوى خدائى كرد ، حلاج كه ابن مغيث كنيه داشت مجوس‌زاده‌اى بود از بيضاى فارس كه در واسط بزرگ شد و ببغداد رفت با ابو القاسم جنيد و صوفيان ديگر آميزش يافت .\r\nگويند نام وى حلاج شد كه از سر قلوب واقف بود و مايه كلام را استخراج ميكرد چنان كه\r\n\r\n","description":"","footnote":"","page_name":" 571 ","page_number":217},
  {"content":"\r\n\r\nحلاج هسته را از پنبه بيرون ميكشد و هم گفته‌اند كه در واسط بر دكان حلاجى مىنشست .\r\nدكاندار بحاجتى رفت و باز آمد و پنبه‌هاى خود را كه بسيار بود حلاجى شده يافت از آن روز وى را حلاج گفتند .\r\nحلاج در آغاز كار بتصوف مشغول بود و شطحات بسيار ميگفت يعنى سخنان دو پهلو كه معنى نيك و بد ميتوانست داشت ، و مردم در كار او اختلاف كردند بعضى بتعظيم وى مبالغه داشتند و گروهى ديگر كافرش دانستند ، ظاهرش زهد و تصوف بود ، اگر مردمى را بعقيده اعتزال ميديد معتزلى ميشد و اگر امامى بودند امامى ميشد و از اماميان سخن ميكرد و اگر سنى بودند سنى ميشد .\r\nحلاج روشى عجيب داشت گاه پشمينه پوشيدى و گاه لباس رنگين بتن كردى با عمامه بزرگ و گاه قبا پوشيدى و به صورت سربازان درآمدى . سفر بسيار كرد و هند و خراسان و ماوراء النهر و تركستان و ولايتهاى ديگر را بديد . يكى از يارانش گويد :\r\n\" سالى با وى به مكه شدم و از آن پس كه حاجيان عراق بازآمدند او همچنان مقيم بود و مرا گفت اگر خواهى بازگرد من سر آن دارم كه از اينجا سوى هند شوم ، و به دريا نشست و به راه هند رفت من نيز بهمراه وى بودم چون بهند رسيديم سراغ زنى را گرفت و بنزد وى شد و با وى گفتگو كرد و روز بعد با وى وعده داشت كه با هم بجانب دريا شدند و همراه زن گوى نخى بود و گره‌ها داشت چون نردبان . آن زن كلماتى بگفت و بر آن رشته بالا رفت تا از ديدگان ما نهان شد و حلاج بازگشت گفت براى ديدن اين زن بهند آمدم . \"\r\nآن شعبده و نيرنگها كه حلاج از هند آموخته بود در عقل عامه نفوذ كرد كه بر او گرد آمدند و به طريقتش مايل شدند ، بعضى گفته‌اند وى دعوتگر مذهب قرمطى بود كه در آن ايام بدست ابو طاهر جنابى رواجى داشت و هم گفته‌اند حلاج در آغاز كار كسان را به شخص مورد رضايت از خاندان محمد دعوت ميكرد . بهر حال وى با مهارتى كه داشت عامه را مجذوب خود كرد ، گاه در راهى حفره‌اى ميكرد و ظرف\r\n\r\n","description":"","footnote":"","page_name":" 572 ","page_number":218},
  {"content":"\r\n\r\nآبى در آن مينهاد و خوردنى در حفره ديگر مينهاد و با ياران خود بر آن راه ميگذشت و بنزد حفره اول كه محتاج آب ميشدند زمين را با عصا ميشكافت و آب جارى ميشد تا بياشامند و وضو گيرند از آن پس بحفره ديگر ميرسيد و خوردنى مييافت و يارانش پنداشتند اين از كرامت‌هاى اولياست ، براى جذب مردم روشهاى ديگر نيز داشت ميوه‌ها را بوسايلى كه ميدانست نگه ميداشت و در غير موسم بكسان ميداد و اين را كرامت وى ميشمردند .\r\nوقتى نيز شايع شد كه حلاج پرنده مرده‌اى را زنده كرده است . گفتند مقتدر خادم خويش را با پرنده مرده نزد حلاج فرستاد كه اين طوطى از پسرم ابو العباس است كه آن را سخت دوست داشت و اكنون مرده اگر ادعايت درست است اين را زنده كن . حلاج برخاست و بكنار خانه ايستاد و زهراب كرد و گفت هر كه چنين باشد مرده زنده نتواند كرد سوى خليفه بازگرد و آنچه را ديدى و شنيدى بازگوى ، آنگاه گفت بله من كسى را دارم كه اگر به او اشاره كنم مرغك را به حالت اول بازميبرد ، خادم بنزد خليفه رفت و ديده و شنيده را بگفت مقتدر گفت بازگرد و بگو مقصود اينست كه مرغ زنده شود بهر كه خواهى بگو ، حلاج طوطى را بگرفت و بر ران خود نهاد و به آستين بپوشانيد و كلماتى بر زبان راند و آستين برداشت و مرغ زنده شده بود . خادم آن را نزد خليفه برد و آنچه را ديده بود با وى بگفت .\r\nحلاج كتابها نوشته بود كه مطالب خلاف اسلام در آن بود از جمله پنداشته بود كه هر كه در خانه خود بناى چهارگوشى بسازد و در ايام حج بر آن طواف برد و مناسك را انجام دهد و سى يتيم را بدست خود غذا دهد و بپوشاند و بهر كدام هفت درهم بدهد چنان باشد كه حج كرده است و هم گفته بود هر كس برمضان سه روز پياپى بىافطار روزه بدارد و روز چهارم افطار كند ، تواند بقيه رمضان را روزه ندارد . و هم گفته بود كه هر كه دو ركعت نماز طولانى كند كه از شب تا سحر طول كشد ، همه عمر نماز از او\r\n\r\n","description":"","footnote":"","page_name":" 573 ","page_number":219},
  {"content":"\r\n\r\nبرخيزد و نيز هر كه يك روز هرچه دارد بزكات دهد ديگر زكات بر او واجب نباشد .\r\nو نيز پنداشته بود هر كه شهيدان را در مقابر قريش زيارت كند و ده روز در آنجا به نماز و روزه سر كند و بنان جو و نمك افطار كند تكليف از او برخيزد و هيچ عبادت ديگر بر او نباشد .\r\nحلاج مردى سبك‌دست و شعبده‌باز بود ، وقتى بطب پرداخته بود و از كيميا تجربه - ها داشت ، نيرنگ و حيل نيك ميدانست و عوام را بدان ميفريفت ، آنگاه دعوى خدائى كرد و از حلول سخن گفت و بخداى متعال افترائى بزرگ زد و نوشته‌ها از او يافتند كه حماقت و كلام واژگون و كفر بسيار داشت و نوشته بود : \" منم كه قوم نوح را غرق كردم منم كه قوم عاد و ثمود را نابود كردم . \" و سخن از اين گونه داشت كه بياران خود ميگفت تو نوحى و تو موسائى و تو محمدى كه ارواح ايشان به تن شما درآمده است .\r\nپيروان نادان وى پنداشتند كه گاه حلاج از نظر نهان مىشود و از هوا بسوى ايشان باز ميگردد .\r\nبه زودى دعوت حلاج رواج گرفت و ببغداد و طالقان و خراسان پيروان بسيار يافت .\r\nاهل سنت بيم كردند كه خطر بزرگ شود و او را بكفر و حلوليگرى منتسب داشتند . از او نقل كرده بودند كه هر كه خويش را بطاعت مهذب كند و از لذت و شهوت دور ماند بمقام مقربان درآيد ، آنگاه پيوسته صافى شود و از اينمقام بالاتر رود تا از شائبه انسانيت صفا يابد و چون در او شاپبه بشرى نماند روح خدائى كه در عيسى بن مريم بود در او حلول كند و هرچه اراده كند انجام شود و همه كار او كار خدا باشد . پنداشتند كه وى مدعى اين مقام است . و هم نامه‌ها از او يافتند كه به پيروان خود نوشته بود :\r\n\" از هوهو خداى خدايان كه بهر صورت جلوه‌گر مىشود بسوى بنده او فلان \" و هم از پيروانش نامه‌ها بعنوان او يافتند كه نوشته بود : \" اى ذات ذات و نهايت همه مقاصد ، شهادت ميدهيم كه تو در هر زمان به صورتى جلوه ميكنى و بروزگار ما به صورت حسين بن\r\n\r\n","description":"","footnote":"","page_name":" 574 ","page_number":220},
  {"content":"\r\n\r\nمنصورى و ما اى داناى غيب به تو پناه ميبريم و رحمت تو ميجوئيم . \"\r\nنفوذ حلاج بعوام منحصر نماند ، از مردم دربارى و دبيران و بزرگان خاندان هاشمى نيز بسيار كس دل با وى داشتند و نصر حاجب مقتدر و يارانش ، به پيروى حلاج منتسب شدند كه پنداشتند وى مرده زنده مىكند و جنيان بخدمتش درند و هرچه بخواهد برايش آماده مىكنند و همه معجزات پيمبران از او ساخته است و بالاخره معتقد خدائى او بودند و از پيروانش يكى را بمقام پيغمبرى بردند .\r\nدعوتگران حلاج در بيشتر ولايتهاى اسلام پراكنده بودند و نسق دعوتش چون اسمعيليان بود . ابن مسكويه آورده كه ضمن نوشته‌هاى وى نامه‌ها بود كه بياران خود در ولايت‌ها دستور ميداد مردم را چگونه دعوت كنند و بتدريج از مرحله‌اى بمرحله - اى برند تا بنهايت مقصد رسند و با هر گروه به اندازه عقلشان سخن كنند و نيز جوابها بود كه كسان فرستاده بودند و همه برمز بود و جز نويسنده و گيرنده كس معنى آن ندانست .\r\nحلاج دعوى خدائى داشت ميگفت : لاهوت در انسان نفوذ مىكند و در نامه‌ها كه بياران خود ميفرستاد چنين مينوشت : \" از جانب نور شعشعانى . \" و هم از او آورده‌اند كه گفته بود : \" در اين جبه جز خدا نيست \" و منظورش جبه خويش بود و هم از او شنيده بودند كه گفته بود : \" حق منم \" و پيوسته شعرى بدين معنى زمزمه ميكرد : من معشوقم و معشوقم من است ما دو روحيم كه بيك بدن آمده‌ايم و چون مرا بينى او را ديده‌اى و چون او را بينى ما را ديده‌اى . \" و پيروانش معتقد بودند كه او راز و راز سر را ميداند و بمقام كشف رسيده است و شعرى بدين معنى گفته بود : \" وجد اهل وجد از وجد من مايه دارد و اسرار اهل راز بنزد من فاش است . \"\r\nاز آغاز قرن چهارم خطر حلاج بالا گرفت ، بسال 301 ببغداد دستگير و بدعوى خدائى و حلول متهم شد و با آنكه على بن عيسى وزير جهل او را به قرآن و علوم دين\r\n\r\n","description":"","footnote":"","page_name":" 575 ","page_number":221},
  {"content":"\r\n\r\nبدانست نصر حاجب از او دفاع كرد و گفت اين رافضيانند كه حلاج را به كفر و خروج از دين متهم كرده‌اند . على بن عيسى پنداشت كه حلاج نيروئى خارق العاده دارد كه آزارش تواند كرد و از كشتنش بيمناك شد و آزادش كرد .\r\nمدتى پس از آن حامد بن عباس وزير كه كراهت حلاج را بدل داشت بصدد محو وى برآمد و زن پسر او را بجاسوسى گماشت و از او بر ضد حلاج شهادت گرفت و هم كتابهاى او را بگرفت و بخواند و از كفر و اباطيل آن خبر يافت آنگاه مجلسى از بزرگان قضات بياراست كه با وى مناظره كردند و بطلان مذهبش را بنمودند و بكفرش فتوى دادند و خونش را هدر كردند و خليفه بگفت تا ويرا هزار تازيانه زدند و بر دار كردند و جثه‌اش را بسوختند و خاكسترش را بدجله ريختند .\r\nاما يارانش پنداشتند او را نكشته‌اند و بر دار نكرده‌اند بلكه اشتباهى كرده‌اند و آنكه بر دار شد دشمن حلاج بود كه او را مانند خود كرد و نيز گفتند از پس واقعه ، حلاج را ديده‌اند و با او سخن كرده‌اند و پنداشتند او را بر خرى ديده‌اند كه گفته من چنان كه اين گاوان پندارند كشته نشده‌ام . و چون در همان ايام دجله طغيان كرد پنداشتند طغيان دجله از خاكستر حلاج است كه در آب ريخته‌اند . ابو عمرو بن حيويه گويد : \" وقتى حلاج را بكشتن ميبردند من نيز با مردم برفتم و بهر زحمت بود نزديك او شدم بياران خود ميگفت : بيم مداريد كه سى روز ديگر بنزد شما خواهم بود . \"\r\nبا مرگ حلاج خطر وى برنخاست و بسيار كس از عوام كه جذبه و حال او را ديده بودند مفتون وى شدند و بخداييش گردن نهادند ، حجة الاسلام غزالى از او دفاع كرد و سخنانش را بمعنى نيكو برد . بهر حال مبادى حلاج مايه نگرانى دولت بود و وراقان را بياوردند و ملتزم كردند كه از كتابهاى حلاج چيزى نخرند و نفروشند . دستگيرى و قتل حلاج بسال 309 بود .\r\n\r\n","description":"","footnote":"","page_name":" 576 ","page_number":222},
  {"content":"\r\n\r\n\r\nشلمغانى\r\nفكر خدايى انسان خاص صوفيان افراطى نبود ، ديديم كه سبائيان على بن ابيطالب و راونديان ابو جعفر منصور و خطابيان جعفر صادق را خدا ميشمردند ، از پس حلاج نيز گروهى كه بنام عذافره مشهور شدند ابو جعفر شلمغانى را خدا ميشمردند وى از شلمغان بود از دهات واسط ميگفت روح خدا در او دميده . براى پيروان خود كتابى نوشته بود كه بخلاف اسلام بود .\r\nابن اثير گويد : \" مذهب وى آن بود كه او خداى خدايان است و ازلى و قديم و ظاهر و باطن و رازق كامل است كه هدف هر معنى اوست . ميگفت خدا در هر چيز به اندازه توانش تجلى مىكند و ضد را آفريده تا ضد آن را نيكتر توان شناخت از اينرو چون آدم را آفريد در او حلول كرد . در ابليس نيز حلول كرد كه اين دو ضد يكديگرند و دليل حق از حق افضل است و ضد چيز از مانند همان چيز بدان نزديكتر است و خداى و الا وقتى بجسد ناسوتى حلول كند قدرت و معجزه‌اى آشكار كند و وجود خويش را بنمايد . اين افكار بعقايد اسمعيليان درباره حلول و قانون ضد كه در مبحث امامت دارند ، شباهت دارد . بعضى بزرگان دولت دل بعقايد شلمغانى دادند از جمله محسن پسر فرات بود كه در وزارت سوم پدر پيرو شلمغانى شد . ناصر الدوله حمدانى نيز با وى مدارا كرد و مقدمش را گرامى شمرد و كار او را در آن دوران كه بموصل بود نهان داشت و چون ببغداد رفت از رجال معتبر پيروايى يافت چون حسين بن قاسم كه زمانى وزارت مقتدر داشته بود و ابو على بن بسطام و ابراهيم بن ابى عون و ابى شبيب زيات و ديگران كه چون در ايام وزارت اين مقله كارشان فاش شد همگى پنهان شدند .\r\nدر ايام راضى ( 322 - 329 ) خطر شلمغانى بزرگ شد كه دستگيرش كردند و نزد وى نوشته‌ها يافتند كه معلوم ميداشت دعوى خدائى دارد و پيروانش او را خدا ميدانند از نوشته‌ها يكى به خط حسين بن قاسم بود و چون خطها را بكسان بنمودند همه\r\n\r\n","description":"","footnote":"","page_name":" 577 ","page_number":223},
  {"content":"\r\n\r\nآن را بشناختند ، شلمغانى نيز اعتراف كرد كه خط از ياران اوست . آنگاه ابن ابى عون و ابن عبدوس را بگرفتند و با شلمغانى نزد خليفه بردند و دستورشان دادند شلمغانى را سيلى بزنند و آنها ابا كردند و چون باينكار وادارشان كردند ابن عبدوس دست برد و او را سيلى زد اما ابن ابى عون وقتى دست سوى شلمغانى برد دستش بلرزيد و سر و ريش وى را ببوسيد و گفت : \" خدا و آقا و روزى رسان من \" راضى به شلمغانى گفت :\r\n\" ميگفتى دعوى خدائى ندارى پس اين چيست ؟ \" گفت : \" اين سخن را ابن ابى عون ميگويد نه من خدا داند هرگز به او نگفته‌ام من خدايم \" ابن عبدوس گفت : \" او دعوى خدائى نداشت ميگفت باب امام منتظر است و من پنداشتم اين سخن را از تقيه ميگويد \" از آن پس چند بار ايشان را بنزد خليفه بردند و هر بار فقيهان و قاضيان و دبيران و سران سپاه حاضر بودند . بروزهاى آخر فقيهان فتوى دادند كه خونش هدر است و شلمغانى و ابن ابى عون را بر دار كردند و جسدشان را به آتش بسوختند و اين بسال 322 بود .\r\n\r\n","description":"","footnote":"","page_name":" 578 ","page_number":224},
  {"content":"\r\n\r\n\r\nروابط خارجى\r\n\r\n","description":"","footnote":"","page_name":" 579 ","page_number":225},
  {"content":"\r\n\r\n\r\nروابط عباسيان با روم شرقى\r\nروم شرقى از آن آشفتگى كه بدوره دوم در كار خلافت بود و تركان و بويهيان و ديگران قدرت را از خليفگان ربوده بودند استفاده كرد و پياپى بقلمرو خلافت حمله ميبرد . بسال 238 سپاه روم شرقى بر سواحل مصر هجوم برد و دمياط و تنيس را بگرفت و كشتار و چپاول كرد و عنبسة بن اسحاق كه از جانب متوكل ولايتدار مصر بود بجلوگيرى ايشان توفيق نيافت و از غارت ولايت و اسيرى زنان و كودكان و روميان مانع نتوانست شد و نيز بدوران متوكل روميان بنزديك مصيصه به شهر عين زربا هجوم بردند ( 241 ) و همه زطها را كه معتصم از پس شورش ايشان در هورها ، در آنجا اقامت داده بود به اسارت بردند . در همين سال ميان بغداد و روم مبادله اسيران شد ، امپراطور روم ميشل سوم بود كه مادرش تئودو را به نيابت او سلطنت داشت ، شماره اسيران مسلمان بيست هزار بود كه از روميان آزار بسيار ديده بودند و بعضيشان بناچار از مسلمانى بگشته بودند و مسيحى شده ، ميگفتند تيودورا اسيران را به ترك مسلمانى ترغيب ميكرد كه هفت هزار كس از ايشان پذيرفتند و دوازده هزار كس كه ابا كردند كشته شدند و بيش از نهصد مسلمان نماند .\r\nبار ديگر روميان بر شمال عراق هجوم كردند و تا آمد رسيدند و بيش از ده هزار مسلمان را باسيرى بردند و متوكل به قصد انتقام چيزى از ولايت ايشان را در جنوب\r\n\r\n","description":"","footnote":"","page_name":" 580 ","page_number":226},
  {"content":"\r\n\r\nآسياى صغير بگرفت ( 244 ) و نيز بسال 245 مسلمانان بسردارى على بن يحيى ارمنى يكى از سرداران بزرگ رومى را اسير گرفتند و شهر لؤلؤه بكوفتند سردار رومى لغشيط نام داشت . گويند وى را ببغداد بردند و متوكل او را به فتح بر خاقان سپرد كه اسلام را بر او عرضه كرد و نپذيرفت . گفتند ترا ميكشيم ، گفت اختيار با شماست و پادشاه روم نامه نوشت كه بجاى وى هزار اسير مسلمان خواهد داد .\r\nجنگهاى روم وسيله تبعيد سرداران نامطلوب بود . احمد بن خصيب وزير منتصر دل با وصيف ترك بد داشت خليفه را تحريص كرد تا او را نامزد جنگ روميان كند .\r\nوصيف بقلمرو روميان حمله برد و شهرها بگرفت . در اين اثنا منتصر بمرد و خلافت به مستعين رسيد و بدوران او جعفر بن دينار بجنگ روميان رفت و قلعه‌ها بگرفت و در اين جنگ‌ها دو تن از معروفترين سرداران اسلام يعنى عمر بن عبيد الله اقطع و على بن يحيى ارمنى كه بگفته طبرى دو شمشير بران بودند كشته شدند .\r\nقتل دو سردار مسلمان در بغداد و سامره هيجانى پديد آورد ، موير گويد : \" در پنجاه سال اخير كفه جنگ پيوسته به ضرر روم بود اما بسال 249 هجوم مسلمانان به قلمرو روميان با شكستى سخت روبرو شد و دو سپاه مسلمانان در ارمنستان و آسياى صغير تارومار شد و اينخبر هيجان بغداديان را بيفزود و فريادهاى هميشگى در كوچه‌ها بجهاد برخاست كه در عامه اثر كرد و زندانها را بگشودند و پلها را بسوختند بغداد اگر نميتوانست ولايتداران خويش را مطيع كند شورش را ميتوانست . اما فكر جهاد چنان قوى بود كه گروههاى بسيار از شهرهاى نزديك دسته دسته و تك تك براى جانبازى و جهاد با مسيحيان راه بغداد گرفتند . \" بدوران معتمد ( 256 - 279 ) دولت عباسى بحدود عراق و جزيره واپس رفت و روميان به قلمرو عباسيان هجوم آوردند و در ميانه جنگها شد كه در اين دوران قوت روم شرقى افزوده بود و از كفايت باسيل اول كار دولت بنظام بود و از ضعف خليفگان و خودسرى سرداران و شورش بعضى سرداران مسلمان شكست\r\n\r\n","description":"","footnote":"","page_name":" 581 ","page_number":227},
  {"content":"\r\n\r\nخوردند .\r\nاحمد بن طولون كه ولايت شام داشت به نظر روميان اعتبارى داشت و از او حساب ميبردند از اينرو بسال 265 با او صلح كردند طبرى گويد : \" شاه روم عبد الله بن رشيد را كه سرحددار مسلمانان بود و اسير روميان شده بود ، با چند اسير مسلمان و چند قرآن هديه احمد بن طولون كرد . \" اما روميان به صلح نپاييدند و سال بعد بر ديار ربيعه هجوم بردند و مردم موصل و نصيبين ايشانرا از آن پس كه قتل و غارت كرده بودند عقب راندند و نايب احمد بن طولون در ولايت شام حمله روميان را با هجوم بسرزمينهاى نزديك هر قله و كشتار مردم آنجا تلافى كرد .\r\nدر آن ايام كه عباسيان بجنگ زنگان سرگرم بودند روميان بقلمرو اسلام حمله‌ها بردند يك بار قلميه را كه شهرى بود بنزديك طرسوس با سپاهى بزرگ كه ميگفتند از صد هزار بيشتر بود محاصره كردند اما مسلمانان سپاه ايشانرا تارومار كردند و غنايم بسيار گرفتند .\r\nو نيز بدوران جنگ عباسيان با قرمطيان عراق و صحراى شام باز روميان فرصت حمله يافتند و بسال 292 با صد هزار سپاه بحدود شام آمدند و در بسيارى شهرها و از جمله حدث كشتار و چپاول آغاز كردند و مردم بكشتند و هيجان به طرسوس افتاد كه مردم بيرون شدند و انطاكيه را كه شهر محكم روميان و بگفته ابن اثير چون قسطنطنيه بود بگشودند و پنجهزار از مردم آنجا را بكشتند و مانند آن اسير گرفتند و اسيران مسلمان را كه در آنجا بود برهانيدند و به شصت كشتى دست يافتند و همه مال و كالا و بنده كه در آن بود غنيمت مسلمانان شد ، در اين جنگ چندان غنيمت بود كه سهم هر سپاهى هزار دينار شد و نيز بسال 294 مسلمانان بتاخت و تاز در اراضى روم تا قونيه رسيدند و آنجا را ويران كردند و امپراطور روم تقاضاى صلح كرد و اسيران مبادله شدند .\r\n\r\n","description":"","footnote":"","page_name":" 582 ","page_number":228},
  {"content":"\r\n\r\nدر آن ايام كه حسين بن حمدان بر ضد بويهيان شوريده بود باز روميان به جزيره حمله بردند و بسال 303 حصن منصور را بگرفتند و مردمش را باسيرى بردند و در طرسوس سپاه مسلمانان را بشكستند و مرعش را غارت كردند و سال بعد سپاهى بسردارى مونس تا ملطيه رفت و قلعه‌ها بگشود و از فيروزىها كه داشت خليفه لقب مظفر به دو داد و روميان تقاضاى صلح كردند ( 305 ) و چنان كه ابن اثير گويد : \" امپراطور روم دو كس فرستاد كه صلح شود و اسيران را مبادله كنند \" .\r\nاما روميان از ضعف دولت عباسى بدوران مقتدر كه مال و مرد بشهرهاى مرز نمى - داد واقف بودند ، قسطنطنين هفتم كس بشهرهاى مرز فرستاد كه خراج به دو دهند و گفت : \" اگر ندهيد سپاه ميفرستم كه از ضعف شما خبر دارم . \" و بدنبال آن روميان تا ملطيه آمدند و مردم آنجا بطلب كمك خليفه گريزان به بغداد شدند ( 313 ) .\r\nوضع دولت عباسى در ايام امير الامرائى بهتر از اين نبود كه اميران پيوسته كشمكش داشتند و روميان كه از قضايا بىخبر نبودند آهنگ حمله بسرزمينهاى مجاور خويش كردند و بسال 330 تا حلب پيش آمدند و شهر را غارت كردند و مسلمانان طرسوس بتلافى بر روميان آسياى صغير حمله بردند و از سرداران ايشان اسيران آوردند . بسال بعد روميان ارزن و ميافارقين و نصيبين را بگرفتند و غارت كردند و به شهر دارا رسيدند كه ما بين نصيبين و ماردين بود . در كليساى رها دستمالى بود كه پنداشتند مسيح صورت خود بدان پاك كرده و تصوير وى بر آن افتاده و گفتند كه در قبال دريافت آن ، همه اسيران مسلمان را آزاد ميكنند . دستمال را فرستادند و اسيران آزاد شدند . باز بسال بعد روميان به شهر رأس عين تاختند و هرچه بود ببردند و شهر را آتش زدند .\r\nولايتداران مصر در اين حوادث كه ميان بغداد و روم ميرفت نقشى داشتند .\r\nاحمد بن طولون و پسرش خمارويه خار راه روميان بودند . محمد بن طغج اخشيد نيز به نظر روميان بزرگ مينمود و خطر وى كم از طولونيان نبود . تا آنجا كه امپراطور\r\n\r\n","description":"","footnote":"","page_name":" 583 ","page_number":229},
  {"content":"\r\n\r\nرومانوس بصدد استمالت وى بود بخلاف معهود كه امپراطوران با ولايتداران مكاتبه نميكردند نامه به دو نوشت با دو فرستاده و تقاضاى مبادله اسيران كرد . اخشيد نامه‌اى مفصل بپاسخ وى فرستاد و تأييد كرد كه تابع خليفه عباسى است و از وسعت قلمرو خود سخن گفت .\r\nقلمرو حمدانيان نيز عرصه كشاكش روميان و مسلمانان بود ، سيف الدوله با روميان جنگها داشت كه شمار آن بچهل رسيد كه گاه شكست مىخورد و گاه فيروز ميشد . بسال 339 در قلمرو روم تا قيساريه راند و آهنگ سمندو كرد كه شهرى در دل آسياى صغير بود و دمستق سردار رومى را فرارى كرد ، از آن پس آهنگ صارخه كرد كه تا قسطنطنيه هفت روز راه بود و در آنجا سپاه دمستق را تارومار كرد و اين جنگ از معروفترين جنگهاى وى با روم بود .\r\nبسال 342 جنگ سيف الدوله و روميان از سر گرفته شد و قسطنطين پسر دمستق اسير شد و سيف الدوله او را بحلب برد كه در آنجا بمرد و روميان بتلافى بقلمرو اسلام تاختند و بسال 348 تا طرسوس آمدند و قلعه هارونيه را كه هارون الرشيد به نزديكى مرعش بنا كرده بود ويران كردند آنگاه آهنگ ديار بكر كردند و به ميافارقين آمدند و در قلمرو حمدانيان و عباسيان قتل و غارت كردند و وحشت همه جا را گرفت و ابن نباته خطيب معروف خطبه‌هاى هيجان‌انگيز خود را كه بنام خطبه‌هاى جهاديه معروف است در اين روزگار انشا ميكرد تا مردم را بجهاد روميان ترغيب كند .\r\nوضع دولت عباسى بدوران بويهيان بهتر از اين نبود كه قدرت از خليفه برده بودند و ميان خود نيز اختلاف داشتند . روميان ضعف خلافت را غنيمت شمردند و بسال 350 نقفور فوكاس سردار رومى جزيره كريت را بگرفت ، پس از آن بر سيف الدوله حمدانى فيروز شد و بسيارى شهرهاى آسياى صغير چون مرعش و ديبق را بگشود و به نزديك منبج ابو فراس حمدانى شاعر مشهور را كه امير شهر بود اسير كرد و بر حلب\r\n\r\n","description":"","footnote":"","page_name":" 584 ","page_number":230},
  {"content":"\r\n\r\nپايتخت حمدانيان نيز تسلط يافت ، ميگفتند سپاه روم در اين جنگ دويست هزار بوده است ، سقوط حلب در چنگال روم هيجان مسلمانان و خاصه بغداديان را بيفزود كه فراهم آمدند و خليفه را سرزنش كردند و از او خواستند بخويشتن برون شود و انتقام مردم حلب را از روميان بگيرد .\r\nاز پس مرگ رومانوس چهارمين امپراطور مقتدر روم شرقى كه از خاندان باسيل بود بيوه او تيوفونيا به نقفور فوكاس ( 963 - 769 م ) و پس از او بقاتلش جون زيمسكيس ( 969 - 996 م ) كه مورخان عرب او را ابن شمشقيق ناميده‌اند شوهر كرد ، اين دو امپراطور تپه‌هاى كاپادوكيه را تا صحراى بغداد ميدان پيكار و كشاكش كردند .\r\nبسال 354 روميان تا حدود سوريه پيش آمدند و شهر مصيصه و طرسوس را گرفتند ، پس از آن كيلكيه كه در شمال خليج اسكندرون بود سقوط كرد و قسمتى از قلمرو شامى عباسيان تابع روم شرقى شد . فيروزى روميان از آن فتنه‌ها زاد كه در شام پياپى بود ، فاطميان از پس فتح مصر بسال 358 دمشق را گرفته بودند و ميان ايشان و قرمطيان كه بويهيان نيز تأييدشان ميكردند جنگ شد ، آنگاه بدوران عزيز ، فاطميان با قرمطيان و افتكين ترك بجنگ بودند و اين حوادث زمينه هجوم و توفيق روم را فراهم كرده بود .\r\nعبور از فرات در نواحى جنوبى كوهستانهاى طوروس از روزگار هرقل ( 610 - 642 م ) بنزد يونانيان محال مينمود اما زيمسكيس بسيارى شهرهاى قديمى چون رها و ديار بكر و ميافارقين و نصيبين را كه دىموز امپراطورى قديم و نزديك دجله بود تصرف كرد و نزديك بود بيت المقدس را نيز بگيرد اما بدانست كه باقيمانده سپاهش براى اين كار كفايت ندارد كه بناچار راه شمال گرفت و شهرهاى ساحلى چون بيروت و صيدا و جبيل را بگرفت اما در طرابلس شكست خورد و سپاه روم بانطاكيه بازگشت و امپراطور به پايتخت رفت و در آنجا بمرد ( 366 ) .\r\n\r\n","description":"","footnote":"","page_name":" 585 ","page_number":231},
  {"content":"\r\n\r\nحملات زيمسكيس وحشتى عجيب آورده بود و ترس و بيم همنام او شده بود . اما عقب‌نشينى روميان كه توان جنگ صحرا نداشتند اين وحشت را ببرد از آن پس برداس سقلاروس در مشرق امپراطورى بمخالفت پايتخت برخاست و چون توفيق نيافت ببغداد آمد و از خليفه كمك خواست و فرستادگان باسيل دوم امپراطور روم بتقاضاى تسليم وى ببغداد آمدند .\r\nبسال 384 كه فاطميان بحلب تاختند حمدانيان از باسيل دوم كمك خواستند و او كه با بلغارها بجنگ بود بهمدلى ايشان بخويشتن آهنگ مشرق كرد كه انطاكيه نيز در خطر محاصره فاطميان بود و حلب را از خطر رهانيد و حمص را بگشود اما چون در محاصره طرابلس توفيق نيافت بكشور خويش بازگشت كه جنگ بلغار را آماده شود و چيزى نگذشت كه سپاه روم بنزديك فاميه از مسلمانان شكست خورد .\r\nبار ديگر باسيل دوم بسال 390 بسوريه آمد و شيزر و حمص را بگرفت اما در مقابل ديوارهاى طرابلس بماند و ناچار بسال 392 بقسطنطنيه بازگشت .\r\n\r\nروابط فاطميان با روم شرقى\r\nعزيز فاطمى بسال 377 نيرويى از دريا بجنگ روم فرستاد اما كارى نساخت كه كشتيها آتش گرفت پس از آن فرستادگان روم بيامدند و هديه آوردند كه پيمان صلح ببندند و او به چند شرط پذيرفت كه مهمتر از همه تسليم اسيران مسلمان و دعاى خليفه فاطمى در جامع بزرگ قسطنطنيه به روز جمعه و تسليم مقدارى كالاى روم بود و مدت صلح هفت سال بود .\r\nاز آن پس ديار شام كه در آن روزگار قلمرو فاطميان بود عرصه كشاكش ايشان و روميان شد . حاكم فاطمى كوشش بسيار كرد تا از پيشرفت روميان در شام جلوگيرى كند و دو جنگ كرد يكى دريائى به نزديكى طبريه و ديگر بخشگى به نزديكى فاميه كه در هر دو جنگ ظفر از خليفه فاطمى بود و امپراطور روم از پس دو شكست كس فرستاد و گفتگوى\r\n\r\n","description":"","footnote":"","page_name":" 586 ","page_number":232},
  {"content":"\r\n\r\nصلح انداخت و صلحى در ميانه رفت كه دو حريف دهسال از جنگ خوددارى كنند .\r\nظاهر فاطمى بكوشيد تا با روميان شرقى دوستى كند و بسال 418 با قسطنطين صلحى كرد كه بموجب آن بايد در معابد روم خليفه فاطمى را دعا گويند و مسجد قسطنطنيه از نو بنا شود و بعوض آن كليساى قيامت قدس كه بدست حاكم فاطمى ويران شده بود ساخته شود و همه كسانى كه بدوران حاكم باسلام آمده بودند آزاد باشند كه اگر خواستند بدين خويش بازگردند .\r\nدر آغاز دوران مستنصر روابط فاطميان با روميان بصفا بود . بسال 429 ميان خليفه فاطمى و ميكائيل چهارم امپراطور روم قرارى رفت كه روم پنجهزار اسير مسلمان را رها كند و تعمير كليساى قيامت انجام شود . مستنصر نيز بسال 446 با قسطنطين نهم قرارى بست كه روم غله بمصر فرستد كه در آنولايت قحطى سخت بود . اما پيش از آنكه قرار انجام شود قسطنطين بمرد و تيودورا بجايش نشست و براى انجام آن شرطها نهاد ، مهمتر از همه اين بود كه مصر بايد بهنگام تجاوز دشمن بكمك روم آيد اما مستنصر اين شرط را نپذيرفت و باز جنگها شد كه همه جا در خشگى ظفر از فاطميان بود اما به دريا در آبهاى شام نيروى روميان فاطميان را بشكست و تنى چند از سرداران ايشان را باسيرى گرفت و مستنصر تقاضاى صلح كرد و بسال 447 ابو عبد الله قضاعى قاضى معروف را براى مذاكرات فرستاد اما سياست روم شرقى جانب سلجوقيان را گرفت .\r\n\r\nروابط امويان اندلس با روميان\r\nاز پيش گفتيم كه عباسيان بدوران نخستين با روميان و نيز با امويان اندلس دشمنى داشتند و بدشمنان اروپائى ايشان نزديك شدند ، شارلمانى با هارون الرشيد دوستى كرد و هيئتى را ببغداد فرستاد كه راه زيارت بيت المقدس را بگشايند و تجارت دو كشور را رواج دهند و از علوم مشرق اقتباس كنند ، هارون الرشيد فرستادگان را گرامى داشت و كليد كليساى بيت المقدس را به نزد شارلمانى فرستاد و هديه‌ها مبادله شد .\r\n\r\n","description":"","footnote":"","page_name":" 587 ","page_number":233},
  {"content":"\r\n\r\nبدوران دوم عباسى روميان با امويان اندلس كه قدرتشان بزرگ شده بود دوستى كردند تا بكمك ايشان بر ضد عباسيان قيام كنند ، قسطنطنين پور فيروچنيتس امپراطور روم ( 911 - 959 م ) ميخواست با عبد الرحمن ناصر هم‌پيمان شود . بسال 336 سفارتى بدربار اندلس فرستاد كه نامه‌اى از امپراطور در صندوق نقره مطلا همراه داشت عبد الرحمن ناصر از فرستاده روم استقبالى مجلل كرد كه ميخواست باينمناسبت خطيبان و شاعران بحضور وى از قدرت و قوت خلافت و بسط ملكش سخن گويند مناسبات امويان با روميان به همين بس نشد ، قسطنطين هفتم بگفت تا نمائى از خاتم مطلا و الوان براى محراب قرطبه بساختند و ادريسى كه آن را ديده گويد : \" چنان زيباست كه به وصف نيايد و عقل از دقت ساخت آن حيران شود \" و نيز بسيارى ستونها را كه در ساختمان شهر الزهرا به كار رفت امپراطور روم فرستاد و نيز نيكلاى كشيش را مأمور كرد تا كتاب طبى را كه مورد علاقه خليفه اموى بود از يونانى به لاتينى ترجمه كند تا ابن شبروط ترجمه لاتينى را به عربى برگرداند .\r\n\r\nروابط مسلمانان با دول غرب اروپا\r\nاز آن پس كه مسلمانان در اسپانيا و سيسيل و ديگر جزاير مديترانه استقرار يافتند طبعا بفكر دست‌اندازى بسواحل مديترانه و سرزمينهاى ايتاليا و فرانسه بودند و اميرنشين مستقلى در سواحل پرونس سفلى پديد آوردند و از كمكها كه از اندلس و تونس و سيسيل ميرسيد نيرو گرفتند و بر ارتفاعات خليج گريمو به جنوب پرونس و هم در جنگل فراكسينيت قلعه‌هاى استوار پديد آوردند و عنوانشان عربان و فراكسينيت شد و زمان بسيار نرفت كه بسكونت كوهستان و جنگل و پيشرفت در مناطق سخت و جنگلهاى انبوه مانوس شدند و در نتيجه اختلافها كه اميران مجاور ميان خود داشتند و از عربان بر ضد همديگر كمك مىخواستند قوت ايشان بيفزود .\r\nعربان فراكسينيت به قدرت و ثروتى كه حاصل كرده بودند قانع نماندند كه خود\r\n\r\n","description":"","footnote":"","page_name":" 588 ","page_number":234},
  {"content":"\r\n\r\nرا فرمانرواى بلامنازع آن نواحى مىشمردند و در خلال قرن دهم ميلادى تورن را به خطر انداختند و در آنجا چند دير را ويران كردند و بناحيه مونت فرات و پيه مونت نفوذ كردند در جلگه‌هاى نهرپو استقرار يافتند . آنگاه بسال 325 ه به حدود ليگوريا رسيدند و به شهر ونيز درآمدند و معابر كوهستان آلب و معبر سن‌برنار را به تصرف آوردند كه از مسافران حق عبور ميگرفتند .\r\nنشاط عربان باينحد بس نماند كه از كوههاى الب شمالى گذشتند و بسويس راه يافتند و نفوذشان از شمال بدرياى كنستانس و از جنوب تا مارسى و نيس و ژنو رسيد و اسلام را در اين نواحى رواج دادند كه هنوز بيادگار آن روزگار در شهر نيس محله‌اى بنام محله عرب هست .\r\nاما در حدود نيمه قرن چهارم هجرى قدرت عربان اروپائى از پس آنكه هفتاد سال در اين نواحى تسلط داشتند ، سستى گرفت و مقدمات زوال آن فراهم آمد .\r\nاز جمله قلاع معروف عربان كه آثار آن محفوظ مانده قلعه فراكسينتوم بدهكده گارد فره‌نت بود كه هم اكنون در دامنه كوهستان بناحيه شرقى ولايت پرونس در جنوب فرانسه بجاست و كوه قلال كه اصطخرى جغرافيدان معروف از آن نام ميبرد همين است آنجا كه گويد : \" و كوه قلال كوهستانى ويران بود و آب و زمينى داشت و گروهى از مسلمانان بر آن دست يافتند و آن را آباد كردند و با فرنگان مقاومت آغازيدند كه موقعى منيع داشتند و سرزمينشان دو روز راه بود . \"\r\nپادشاه پرونس ميخواست عربان فراكسينيت را از ديار خود برون كند و از اتوى بزرگ امپراطور آلمان كه بسال 962 م امپراطور روم مقدس شده بود كمك خواست و نزديك بود نفوذ عربان را از آنديار براندازد ، اما در آن اثنا يكى از دشمنان وى در ايتاليا بشوريد و او بيم كرد كه دشمن از معابر الب كه بدست عربان بود بر او هجوم آرد بدينجهت با عربان صلح كرد به شرط آنكه راه الب را بر دشمن وى ببندند .\r\n\r\n","description":"","footnote":"","page_name":" 589 ","page_number":235},
  {"content":"\r\n\r\nاوتوى بزرگ پنداشت عبد الرحمن ناصر عربان را كمك مىكند و همه پيشرفت‌ها را به پشتيبانى او ميكنند و سفارتى به اندلس فرستاد كه از هجوم عربان جلوگيرى كند .\r\nمورخان گفته‌اند عبد الرحمن سفيرانى سوى اوتو فرستاده بود تا ميان دو دولت رابطه برقرار كند و هديه‌ها نيز همراه كرده بود ، سفيران به رياست يكى از كشيشان اندلسى كه با علوم و آداب عرب آشنا بود راهى شدند نامه عبد الرحمن به عربى بود و از تثليث گفتگوئى در آن بود كشيش در راه درگذشت گويند اوتو آنقسمت نامه را كه سخن از تثليث بود وهن دين خويش شمرد و فرستادگان را گرامى نداشت و با آنها رفتار نيكو نكرد و سه سال در كشور خويش نگهداشت .\r\nمدتى بعد اوتو سفيران به قرطبه فرستاد كه از پيشرفت عربان فراكسينيت جلوگيرى كند . و نيز اهانتى را كه از نامه عبد الرحمن ديده بود پاسخ دهد فرستادگان اوتو بسال 345 به رياست جان دگرزا به قرطبه رسيدند و خليفه اموى از نامه اوتو كه گوشه‌اى به پيغمبر اسلام داشت آگاه شد و مطران قرطبه را نزد جان دگرزا فرستاد كه از ناسزاى پيغمبر عدول كند اما عناد او بيفزود و مطران را از آن تساهل كه مسيحيان اندلس با مسلمانان داشتند و در كار ختنه و نخوردن گوشت خوك با ايشان همدلى ميكردند ، ملامت كرد و عبد الرحمن ناصر مصمم شد هيئت سفارت را بجاى سه سال كه اوتو نگهداشته بود نه سال نگهدارد و همراه يكنفر مسيحى نامه‌اى به امپراطور آلمان فرستاد كه نامه اول خود را تغيير دهد ، فرستاده عبد الرحمن در كار خود توفيق يافت و اوتو بجاى نامه اول نامه ديگر فرستاد كه هيجده ماه پس از آن رسيد و فرستاده خليفه اموى به پاداش اين خدمت بمقام اسقفى رسيد . آنگاه دگرزا بار يافت ، و سپاهيان بر دو طرف راهى كه هيئت سفارت از آن ميگذشت صف كشيدند سقلابيان با سلاح برهنه ايستاده بودند ، راهروهاى قصر قرطبه به قالى و ديبافرش بود خليفه در سالن بزرگ بنشست ، دگرزا بيامد و دست وى را ببوسيد و پهلويش ننشست و عبد الرحمن از كفايت و خردمندى اوتو سخن كرد اما اشاره\r\n\r\n","description":"","footnote":"","page_name":" 590 ","page_number":236},
  {"content":"\r\n\r\nكرد كه در حكومت او يك نقص هست كه نفوذ ملوك الطوائف را محفوظ داشته و آنها را در حكومت كشور شركت داده كه ناچار مغرور شوند و نافرمانى كنند .\r\nمورخان از نتايج اين سفارت چيزى نگفته‌اند بهرحال دربار عبد الرحمن ناصر محل رفت و آمد سفيران بود . سفارت اوتو پادشاه سقلاب بسال 334 ه آمد . اميران فرانسه نيز سفيرانى فرستادند و عبد الرحمن با پادشاه ايتاليا پيمانى بست كه وى از ويرانى و نيز بدست فاطميان سخت غمين بود و نيز عبد الرحمن با روم شرقى كه ميخواست جزيره سيسيل را از خليفه فاطمى پس گيرد هم پيمان شد .\r\n\r\nروابط مسلمانان با روس\r\nقلمرو اسلام از ناحيه شرق بمعرض حمله روس بود ، بسال 332 گروهى روسيان كه بشمال ديار خزر اقامت داشتند به آذربايجان حمله بردند و پايتخت آنجا بردنه را تصرف كردند ، روسان به نيرومندى و شجاعت و جنگجوئى شهره بودند ابن مسكويه گويد :\r\n\" جماعتى بزرگند و جنگجو كه هزيمت ندانند و هيچكس از ايشان پشت نكند تا بكشد يا كشته شود و عادت دارند كه سلاح برگيرند با تبر و اره و چكش ، و با زوبين و سپر جنگ كنند و شمشير نيز دارند با سلاحى دشنه مانند ، و پياده جنگ كنند بخصوص اين مهاجمان . \"\r\nروسان خزر امير آذربايجان را هزيمت كردند و خواستند مردم را مايل خويش كنند و چون توفيق نيافتند كشتار و چپاول كردند و مردم برذعه را يكسر بكشتند ، ابن اثير گويد : \" روسان به برذعه آمدند و نداى امان دادند و رفتار نيك كردند اما سپاههاى مسلمان از هر سو بيامد ، روسان بجنگ ايشان ميشدند و مسلمانان مقاومت نيارستند ، مردم شهر برون ميشدند و روسان را به سنگ ميزدند و فرياد ميكردند ، روسان مردم را منع كردند اما فقط خردمندان بس كردند و ديگر كسان خوددارى نتوانستند و چون اين كار بدرازا كشيد منادى روسان ندا داد كه مردم شهر برون شوند و سه روز مهلت دادند ،\r\n\r\n","description":"","footnote":"","page_name":" 591 ","page_number":237},
  {"content":"\r\n\r\nهر كه رفتن توانست برفت بيشتر كسان پس از مهلت بماندند و روسان سلاح در ايشان نهادند و بسيار مردم بكشتند و پس از كشتارى مهيب چند ده هزار كس را اسير كردند و باقى كسان را به مسجد شهر فراهم آوردند گفتند يا جان خود را بخريد يا شما را ميكشيم مردى مسيحى ميانه را بگرفت و بنا شد يكى بيست درم بدهند اما جز خردمندان نپذيرفتند و چون روسان بديدند كه چيزى بدست نميايد همه را بكشتند و هرچه بود ببردند و اسيران را بند كردند و از زنان هر كه را خوش داشتند نگه داشتند . \"\r\nاز آن پس روسان سوى مراغه رفتند و كشتار و چپاول كردند . مسلمانان بوحشت افتادند و نداى جهاد دادند ، مرزبان بن محمد سپاهى فراهم آورد و روسان را عقب راند بدينسان از ديرباز رابطه مسلمانان با روسان چون روميان و فرنگان بر دشمنى بود .\r\n\r\n","description":"","footnote":"","page_name":" 592 ","page_number":238},
  {"content":"\r\n\r\n\r\nسازمان دولت\r\n\r\n","description":"","footnote":"","page_name":" 593 ","page_number":239},
  {"content":"\r\n\r\n\r\nخلافت عباسيان\r\nدر اين دوران خلافت عباسى بسستى افتاده بود و خليفگان اختيارى نداشتند كه همه قدرت از تركان بود و هر كه را مىخواستند عزل و يا نصب ميكردند يا ميكشتند يا ميل مىكشيدند و هم در ايندوران راى زنان در كار دولت نفوذ كرده بود و تعاقب سريع وزيران و آن رسم كه وليعهدى را براى دو يا سه كس مقرر ميداشتند و ميان بزرگان خاندان رقابت ميشد از عوامل ضعف خلافت بود .\r\nمتوكل ( 332 - 237 ) كه وى را \" سايه منبسط خدا ميان او و خلق او \" لقب داده بودند سه پسر خويش منتصر و معتز و مؤيد را وليعهد كرد و چون ميخواست معتز را در وليعهدى بر منتصر مقدم كند بتحريك او و بدست تركان كشته شد و چون منتصر بخلافت رسيد بكمك تركان برادران را از وليعهدى برداشت كه اينان بيم داشتند پسران متوكل بخونخواهى پدر برخيزند .\r\nدوران منتصر ( 247 - 268 ) كوتاه بود و تركان از نگرانى و بيم پس از او خلافت را به احمد بن محمد معتصم دادند كه لقبش مستعين بود . بدوران او نفوذ تركان فزونى گرفت و سران ترك چون بغاى بزرگ و بغاى كوچك و اتامش و باغر خودسرى كردند و همانها كه وى را به خلافت برداشته بودند بشوريدند كه شنيده بودند خليفه قصد دارد نابودشان كند و جنگ خانگى آغاز شد .\r\n\r\n","description":"","footnote":"","page_name":" 594 ","page_number":240},
  {"content":"\r\n\r\nنفوذ تركان و بيم خليفگان از صولت ايشان چنان بود كه معتز خواب آرام نداشت و شب و روز سلاح از خود دور نميكرد . از اينرو كوشيد تا بربران و فرغانيان را در كار دولت نفوذ دهد و از قدرت تركان بكاهد و از شرشان خلاص شود . آنها نيز پيشدستى كردند و ببهانه مقررى بشوريدند و او را بگرفتند و مثله كردند و بكشتند .\r\nمهتدى نيز ( 255 - 256 ) بازيچه تركان بود كه او را گرفتند و از خلافت بينداختند و شكنجه كردند كه عاقبت بمرد و معتمد بدست تركان خلافت يافت كه او را از محبس درآوردند و خليفه كردند كه بناچار با تركان و خاصه سردارشان موسى بن بغا مدارا ميكرد و نيمى از قلمرو خلافت را به فرزند خود مفوض داد و بغا را پيشكار وى كرد كه بنام فرزند خليفه حكومت كند و نيم ديگر را ببرادر خود موفق سپرد و از رقابت وى و تركان ضعف خلافت بيفزود .\r\nاز پس مرگ موفق سرداران ترك با پسرش ابو العباس بيعت كردند كه پس از مفوض خلافت از او باشد خليفه نيز با ابو العباس بيعت كرد و او را معتضد لقب داد معتضد پس از عم خود خلافت يافت و بدوران وى رونق و اعتبار و قوت خلافت بيفزود .\r\nمعتضد و معتمد بخلاف خليفگان سلف كه بدست تركان كشته مىشدند بمرگ طبيعى درگذشتند . از پس آنها مكتفى با آنكه مردى اسرافكار بود قوت و تدبيرى داشت ، از پس وى مقتدر كه سيزده ساله بود خليفه شد تا در كارها دخالت جدى نكند اما به زودى خلع شد و ابن معتز بجايش نشست و باز مقتدر آمد .\r\nاز آغاز قرن چهارم ضعف عباسيان فزون شد كه قدرت تركان بالا گرفته بود و نيز دولت‌هاى مستقل در قلمرو خلافت پديد آمده بود كه هر يك ولايتى را بدست داشتند بويهيان فارس و رى و اصفهان و ديار جبل را داشتند ، حمدانيان در موصل و ديار بكر و ربيعه و مضر حكومت ميكردند در مصر اخشيديان و در خراسان سامانيان بودند .\r\nدر ولايتهاى غربى خلافت كار بهتر از اين نبود كه عبد الرحمن اموى در اندلس ( 300 -\r\n\r\n","description":"","footnote":"","page_name":" 595 ","page_number":241},
  {"content":"\r\n\r\n350 ) خويشتن را خليفه ناميد و عنوان امير المؤمنين الناصر لدين الله يافت از اينقرار قلمرو اسلام ميان سه خليفه تقسيم شده بود : عباسيان و امويان و فاطميان .\r\nسرنوشت قاهر بهتر از اسلاف نبود كه او را گرفتند و ميل كشيدند و حبس كردند و در مسجد منصور بطلب صدقه برخاست و مستكفى او را بزندان كرد تا بدوران مطيع ( 339 ) بمرد .\r\nراضى ( 332 - 339 ) كه از ضعف وزيران و قدرت سرداران بجان بود ناچار شد كار دولت را به يكى سپارد و ابن رائق را امير الامرا ناميد و مايه اختلاف فزون شد كه از آن پيش همه كشاكش خليفگان با سرداران بود و در اين دوران كه سرداران از نفوذ امير الامرا بيمناك بودند با او نيز اختلاف داشتند و همه با خليفه بكشاكش بودند .\r\nمستكفى از استبداد سرداران به معز الدوله احمد بن بويه پناه برد و او را ببغداد خواند ، امير ديلمى بمحض استقرار در بغداد خليفه را بگرفت و ميل كشيد و مطيع ( 334 - 363 ) را بخلافت برداشت بويهيان شيعه بودند و خليفه را غاصب ميشمردند و طبعا بدوران ايشان خليفه عباسى نفوذى نداشت ، بىگفتگو اگر بويهيان از زوال قدرت خويش بيمناك نبودند خلافت را از خاندان عباس به علويان داده بودند .\r\nبيرونى گويد : \" دولت و ملك در آخر ايام متقى و اول ايام مستكفى از خاندان عباسى به بويهيان رسيده بود و آنچه بدست عباسيان مانده بود رياست دين بود نه حكومت دنيا . قائم كه اكنون هست ( يعنى بدوران بيرونى ) و از فرزندان عباس است سر مسلمانانست نه پادشاه . \"\r\nنفوذ بويهيان پيوسته بالا گرفت و مستكفى لقب‌هاى بسيارشان داد و بگفت تا نامشان را بخطبه بگويند و بسكه نقش كنند و معز الدوله را لقب امير الامرا داد و بويهيان پس از او اينلقب را حفظ كردند ، لينپول گويد : \" خطاست اگر بگوئيم بويهيان عنوان سلطنت گرفتند كه اين عنوان را هرگز بسكه نزدند ، بلكه لقب امير و شاه داشتند\r\n\r\n","description":"","footnote":"","page_name":" 596 ","page_number":242},
  {"content":"\r\n\r\nمعذلك نفوذشان در بغداد همسنگ سلطان بود . \"\r\nالمؤيد فى الدين شيرازى كه معاصر جلال الدوله و ابو كاليجار و الملك الرحيم آخرين اميران بويهى عراق بوده در كتاب السيره المؤيديه آورده كه بويهيان عنوانهاى گوناگون داشتند و از جمله شاهنشاه معظم ، ملك الملوك محى دين الله و غياث عباد الله ، سلطان الدوله ، معز امير المؤمنين و يمين خليفة الله بود و گاهى نيز بلقب امير الامرا ملقب مىشدند . \"\r\nمطيع عباسى عضد الدوله را خلعت سلطنت داد و طوق و بازوبند داد و دو پرچم براى او بست يكى نقره‌نشان به رسم وليعهد و لقب شاهنشاه اعظم ملك الملوك به دو بخشيد و بگفت كه بوقت پنج نماز بر در او نقاره زنند و طائع پسر عضد الدوله را لقب شمس الدوله داد و خلعت و عمامه سياه به دو بخشيد و بازوبند و طوق و تاج داد و دو پرچم براى وى بست و اسب خاص داد و بگفت تا فرمان او را كه همه امور دولت بدست اوست و نامش را بسكه زنند با شرف الدوله نيز چنين كرد و او را عنوان شاهنشاه داد و نيز ابو نصر پسر عضد الدوله را خلعت داد و فرمان او خوانده شد معذلك بسال 381 خليفه ناچار شد از خلافت چشم بپوشد كه يكى از خاصان بهاء الدوله را به زندان كرده بود .\r\nتوماس ارنلد گويد : \" خليفگان بدوران بويهيان اعتبارى نداشتند ، نفوذ بدست ديگران بود كه دولت اسلام را به راه ميبردند و به كسى كه امير المؤمنين نام داشت اعتنا نميكردند كه خليفگان بازيچه شاهان بويهى بودند ، اميران بويهى هر وقت ميخواستند و يا هوسشان اقتضا داشت آنها را مينهادند يا برميداشتند .\r\nيا با آنكه خليفه قدرت و اختيارى نداشت . بويهيان در مجالس رسمى حرمت وى را ميداشتند و رئيس و الا مقام جماعت اسلام ميدانستند خليفه براى پذيرائى سفيران مىنشست برد پيغمبر صلى الله عليه و سلم را بتن ميكرد و قرآنى پيش رو مينهاد و اين رمز مقام روحانى او بود . \"\r\n\r\n","description":"","footnote":"","page_name":" 597 ","page_number":243},
  {"content":"\r\n\r\nبدوران عضد الدوله نفوذ بويهيان در همه ولايتهاى ميان خليج فارس و درياى قزوين از اصفهان تا سوريه بسط يافت و همه جا نام او را بخطبه گفتند و بسكه زدند بعضى بويهيان براى تأييد قدرت خود دختر بخليفگان دادند . طائع دختر عضد الدوله بختيار را گرفت و هم او دختر عضد الدوله را گرفت و چنان كه ابن اثير گويد : \" عضد - الدوله مىخواست دخترش پسرى آرد و او را وليعهد كند و خلافت به او منتقل شود . \"\r\nضعف خلافت عباسى همه از سستى خليفگان و كشاكش با بويهيان نبود بلكه لقب‌هاى بزرگ ، چون تاج المله و ضياء الملك و غياث الامه و شاهنشاه كه بايشان دادند مقامشان را بيفزود و ابهت خليفگان را كم كرد ، عباسيان در لقب بخشيدن افراط ميكردند القادر ( 422 - 676 ) محمود غزنوى را سلطان و يمين الدوله و امين المله و پسرش مسعود را سيد الملوك و السلاطين لقب داد و نيز جلال الدوله بسال 423 خويشتن را \" السلطان الاعظم مالك الامم \" لقب داد و چون فرستاده خليفه اعتراض كرد كه اين لقبها خاص خليفه است از آن چشم پوشيد و خويش را مالك الدوله ناميد ، اختلافى كه بويهيان با همديگر داشتند در ضعف دولت اثر داشت .\r\n( به پندار مترجم سطور مؤلف در اينجا خلط كرده كه لقب‌هاى مطنطن بخشيدن را مايه ضعف خلافت شمرده ، اينها كلماتى بود كه اهل قدرت بدان خوشدل بودند و خليفه بىقدرت كم اعتبار كه بحقيقت مردى به حال احتضار بود ، با بخشيدن آن طمع صاحبقدرتى را تسكين ميداد كه روزى چند از خلع وى چشم بپوشد و چشمش را ميل نكشد . قدرت به لقب و عنوان نيست و آنقدرت كه بويهيان و پيش از آنها تركان و پيشتر از هر دو پارسيان داشتند حاصل مردان شمشيرزن بود كه داشتند و بكمك آنها در بغداد و همه جا حكومت ميكردند و خليفه پر مدعا را بازيچه داشتند حقا مضحكه است اگر باور كنيم كه لقب شمس الدوله يا كشگ الدوله را به مردى دادن قدرت خلافت\r\n\r\n","description":"","footnote":"","page_name":" 598 ","page_number":244},
  {"content":"\r\n\r\nرا خلل ميداد و مهابت آن را ميبرد ، مهابت خلافت رفته بود و قدرت خليفه خلل يافته بود كه چنين القاب عظيم ميداد در واقع مؤلف محترم معلولى را بجاى علت نهاده و از اين گونه خلط در قضاوت او مكرر هست كه خواننده هشيار بدان توجه مىكند . )\r\nخليفگان عباسى در اين دوران لقب امير المؤمنين داشتند كه از روزگار عمر خاص خليفه بود و نيز مردم خليفه را \" سايه خدا ميان وى و خلق \" ميشمردند . مستكفى خويشتن را \" امام حق \" ناميد و آن را بسكه زد و اين كار را به رقابت فاطميان كرد كه خويش را امام ناميدند ، صولى آورده كه ابو العباس احمد بن مقتدر پيش از آنكه لقب راضى را برگزيند از او خواسته بود فهرستى از آن لقبها كه خليفگان توانستند داشت براى او بفرستد و او رقعه‌اى فرستاد كه سى لقب بر آن ثبت بود تا هر كدام را خواهد انتخاب كند و يادآورى كرد كه عنوان المرتضى بالله را اختيار كند ولى او الراضى بالله را برگزيد و بصولى گفت : \" به من گفته بودى كه وقتى در ايام فتنه با ابراهيم بن مهدى بيعت خلافت كردند منصور بن مهدى را وليعهد كرد و لقب المرتضى به دو داد . نخواستم لقبى داشته باشم كه ديگرى داشته و كارش انجام نگرفته بدينجهت راضى را انتخاب كردم . \"\r\nبدوران خليفگان اول انتخاب وليعهد بشورى بود . بدوران امويان و عباسيان ارثى شد و وليعهد را خليفه معين ميكرد و براى او از بزرگان قوم و سرداران سپاه بيعت ميگرفت گاهى وليعهد بيش از يكى بود كه به ترتيب از پى هم باشند و اين طريقه خطرها داشت كه فرزندان خليفه را دشمن همديگر ميكرد و رقابت را بخاندان ميآورد ، ديديم كه متوكل سه فرزند را وليعهد كرد و جان بر سر اين كار نهاد .\r\nبا اينكه بدوران بويهيان و امير الامرائى خلافت بضعف افتاده بود خليفگان وليعهدى را بفرزندان خويش ميدادند ، اما تركان و بويهيان اگر نميخواستند رعايت آن نمى - كردند . هميشه خليفگان مصر بودند كه نصب وليعهد با تشريفات مفصل انجام شود .\r\n\r\n","description":"","footnote":"","page_name":" 599 ","page_number":245},
  {"content":"\r\n\r\n\r\nخلافت فاطميان\r\nخلافت فاطمى كه اواخر قرن سوم در افريقيه پا گرفت از كشاكش سنى و شيعه زاد ، علويان هميشه ميگفتند پيشوائى مسلمانان از ايشان است كه فرزندان على پسر عم و داماد پيغمبرند گاه به شمشير و زمانى به تبليغ يا تدبير براى تحصيل حق خود مى - كوشيدند تا خلافت فاطمى در ولايتهاى غربى پا گرفت و رقيب عباسيان شد . خلافت فاطميان بر تقديس و عصمت امام استوار بود و شيعيان براى امامان خويش صفتها ميگفتند كه خليفگان عباسى نداشتند ، خارجيان تونس كه با بعضى عقايد افراطى شيعيان موافق نبودند بدوران قايم و منتصر به پيشوائى ابو يزيد مخلد بر فاطميان بشوريدند .\r\nفاطميان براى آنكه هاله‌اى از تقدس بدور خويش برآرند مدرسه‌ها پديد آوردند كه در آنجا عقايد مذهب بر اساس تقديس امام تعليم ميشد و از كوشش ايشان فكر تقديس امام در بيشتر ولايتهاى اسلام چون يمن و ايران و هند و نيز اندلس كه خليفگان سنى در آنجا حكومت داشتند رواج يافت .\r\nاعتقاد به حق الهى سلطنت كه از دوران ساسانيان در ايران رواج داشت و خليفگان عباسى نيز آن را اقتباس كرده بودند بنزد فاطميان مقبول افتاده بود و بتعليم ايشان امام سايه خدا در زمين بود و شخص او مقدس بود تا آنجا كه هر كه از خليفه فاطمى گله يا شكايتى داشت يا از فرمان او سر ميزد سزايش مرگ بود كه فرمان امام فرمان خدا بود .\r\nاعتقاد تقدس خليفگان فاطمى در مصر رواج كامل داشت ، معز دعوى صفات قدوسى داشت ، حاكم دعوى خدائى ميكرد .\r\nفاطميان القاب بسيار داشتند كه از جمله خليفه فاطمى يا علوى و امير المؤمنين بود ، عنوان امام و صاحب الزمان و سلطان و شريف و قاضى را دوست داشتند ، قاضى القضاة بروز جمعه عنوان خليفه را چنين ميگفت : \" درود و رحمت و بركت خدا بر امير المؤمنين شريف قاضى خطيب باد . \"\r\n\r\n","description":"","footnote":"","page_name":" 600 ","page_number":246},
  {"content":"\r\n\r\nسنيان ، فاطميان را عبيديان خواندند كه نسب ايشان به عبيد الله مهدى خليفه اول فاطمى ميرسيد . و هم علويان ناميدند كه دعوى نسب از على داشتند و \" فاطميان \" كه منسوب بفاطمه زهرا بودند و نيز عنوان \" شاهان \" بايشان داده ميشد . فاطميان نيز چون عباسيان نام خدا را بلقب خويش ميافزودند چون المعزلدين الله ، العزيز بالله الحاكم بالله ، الظاهر لدين الله ، المستنصر بالله .\r\nدر انتخاب وليعهد نيز فاطميان بروش عباسيان رفتند خليفه در اواخر عمر وليعهدى را بيكى از فرزندان خويش ميداد آنگاه از پس وفات وى بيعت وليعهد تجديد ميشد ، بدوران مستنصر كه خلافت فاطمى بضعف افتاده بود . انتخاب وليعهد با سرداران سپاه و بزرگان دولت بود و رأى خليفه رعايت نميشد چنان كه بدر جمالى از پس المستنصر پسر وى مستعلى را كه كوچكتر بود بخلافت برداشت و نزار را كه بزرگتر بود و بتعيين پدر وليعهد بود بگذاشت كه طرفداران خاندان فاطمى اختلاف كردند و نزاريه و مستعليه شدند آقا خان و پيروانش كه در هند بسيارند از نزاريه‌اند و بهاريان اسماعيلى كه در هند بسر مىبرند از مستعليه‌اند .\r\n\r\nخلافت اموى در اندلس\r\nاميران اموى اندلس لقب متعدد داشتند كه از جمله امير و سلطان و خليفه‌زاده بود . و چون عبد الرحمن ناصر بحكومت رسيد و كارش استقرار يافت و ضعف بغداد را بدانست كه قدرت خليفه بيرون بغداد نبود و زنان و غلامان و تركان در كارها دخالت داشتند و نيز از آن خطر كه از جانب خلافت فاطمى شيعه قدرت وى را تهديد ميكرد آگهى يافت و خويشتن را در دفاع از قلمرو اسلام در قبال مسيحيان و هجوم بقلمرو ايشان كم از عباسيان و فاطميان نديد ، عنوان خلافت و لقب امير المؤمنين گرفت و بسال 317 بگفت تا بمنبرهاى قرطبه عنوان وى را امير المؤمنين گويند و بولايت‌ها نامه نوشت كه چنين كنند و خلافت سوم بر خلافت عباسى و فاطمى افزوده شد . در واقع عبد -\r\n\r\n","description":"","footnote":"","page_name":" 601 ","page_number":247},
  {"content":"\r\n\r\nالرحمن ناصر اين رسم قديم را كه مدعى خلافت بايد بر حرم مكه و مدينه تسلط داشته باشد از پيش برداشت كه از آن پيش نيز نقض شده بود و فاطميان مدتها بىتسلط حرمين دعوى خلافت داشتند و چون حرمين بقلمرو ايشان آمد حال عباسيان چنين بود .\r\nعبد الرحمن از اين تغيير عنوان فايده‌ها برد و به نظر پيروانش اعتبار او كمتر از خليفگان عباسى و فاطمى نبود ، در خارج اندلس نيز از آن فيروزيها كه در جنگهاى اروپائى داشت ميان اميران مسلمان و غير مسلمان اعتبارى كسب كرده بود .\r\nعبد الرحمن نيز بتقليد عباسيان و فاطميان عنوان خويش را الناصر لدين الله نهاد فرزندانش نيز روش او گرفتند ، پسرش المستنصر بالله شد و نوه‌اش المؤيد بالله لقب گرفت .\r\nبدوران المستنصر خلافت اموى اندلس قوتى داشت و مسيحيان شمال از آن حساب ميبردند و در قسمتى از افريقيه خطبه بنام وى ميخواندند و هم او نفوذ ادريسيان را از سرزمين ريف برانداخت . ولى بدوران مؤيد كار دگرگون شد و قدرت بچنگ مادر وى افتاد و ابن ابى عامر حاجب اختيار دولت را به كف آورد و خليفه از كارها دور ماند و از خلافت جز اسمى نداشت .\r\nبسال 393 كه ابن ابى عامر بمرد پسرش عبد الملك مظفر تقليد پدر كرد و از پس وى برادرش عبد الرحمن كه لقب ناصر داشت حاجب شد اما به زودى مخلوع و مصلوب شد و محمد عبد الجبار ( 399 ) كه لقب مهدى داشت بقدرت رسيد و هشام بن سليمان ملقب به مستعين بقرطبه رفت و بدست مهدى رانده شد مهدى نيز رانده و مقتول شد و مستعين بار ديگر وارد قرطبه شد و چهار سال قدرتى لرزان داشت كه در اثناى آن بيشتر اميران اطراف استقلال يافتند . پس از آن قرطبه بچنگ حموديان افتاد و قدرت امويان از اندلس برافتاد .\r\n\r\n","description":"","footnote":"","page_name":" 602 ","page_number":248},
  {"content":"\r\n\r\n\r\nوزارت عباسيان\r\nدولت عباسيان بكمك پارسيان پا گرفته بود و بدوران اول عباسى وزيران بيشتر از ايشان بودند چون برمكيان و خاندان سهل . از پس ايشان نيز خاندان فرات و بنى جراح كه على بن عيسى وزير مقتدر و عبد الرحمن بن عيسى وزير راضى از ايشان بودند شهره شدند . بدوران دوم عباسى از ضعف خلافت قوت وزيران بيفزود و رقابت بر وزارت بيشتر شد و دسيسه و رشوه براى وصول بدينمقام رواج گرفت\r\nمتوكل ( 232 - 247 ) كه چون ديگر خليفگان در كار دولت از وزيران كمك ميگرفت و محمد بن عبد الملك زيات را وزير كرد و وى چنان كه مؤلف الفخرى گويد :\r\n\" بخرد و فهم و هوش و دبيرى و شعر و ادب و آشنائى برسوم رياست و آداب ملوك بدوران خويش همتا نداشت ولى مغرور و خودپسند و خشن بود و مردم‌دارى نداشت و از پس چندى وزارت بفرمان متوكل كشته شد . \" گوئى ابن زيات ميخواست يكى از فرزندان واثق وليعهد باشد و با انتخاب متوكل موافق نبود و متوكل كينه او را بدل داشت .\r\nگويند بدستور ابن زيات تنورى از آهن ساخته بودند و در آن ميخها نهاده بودند تا هر كه را خواهد در آن شكنجه كند و نخست وى را در آن نهادند و گفتند آنچه را براى مردم فراهم كرده بودى تحمل كن . از جمله وزيران متوكل عبد الله يحيى بود كه به عفت و جوانمردى شهره بود .\r\nبدوران منتصر وزيران اعتبارى نيافتند كه مدتش كوتاه بود و همه كارها بدست تركان بود و چون مستعين بيامد احمد بن خطيب وزير منتصر را وزارت داد اما بيش از دو ماه نبود آنگاه ابو صالح يزداد وزير شد . وى معروفتر دبير عصر خويش بود و در اداره امور قدرتى داشت دارائى دولت را بضبط آورد و بر اميران سخت گرفت كه وى را تهديد بكشتن كردند كه فرارى شد و مستعين پس از او وزير نگرفت دبيرانى ميگرفت كه كار وزيران ميكردند\r\n\r\n","description":"","footnote":"","page_name":" 603 ","page_number":249},
  {"content":"\r\n\r\nمهتدى ابو الفضل اسكافى را وزير كرد كه وزير معتز نيز شده بود و خيلى زود او را برداشت سليمان بن وهب را بجايش نهاد بنى وهب بگفته مؤلف الفخرى : \" چون برمكيان و بنى سهل از بزرگان و دقيقه‌يابان و دانشوران و جوانمردان زمان بودند . دولتشان درخشان بود و برواج ادب كوشش داشتند . \"\r\nبدوران معتمد كار وزارت سست بود كه همه كارها با موفق برادر خليفه بود و براى وزير جا و عنوانى نماند ، وى عبيد الله بن يحيى را كه از او خوشدل نبود وزير كرد و چون بمرد حسن بن مخلد ، دبير موفق ، را وزارت داد و او وزارت خليفه و دبيرى برادرش را با هم داشت .\r\nابن مخلد از منشيان معروف عصر بود و كار دولت را نيك ميدانست عبد الله بن سليمان نيز از وزيران معتمد بود و چون بمرد معتضد ميخواست اموالش را مصادره كند و خاندانش را براندازد اما پسرش ابو القاسم 000 / 2000 دينار بداد و وزارت يافت و اعتبار اين خاندان قديم پارسىنژاد محفوظ ماند .\r\nمقتدر على بن فرات را وزارت داد وى سه بار وزير شده بود و بسال 312 دستگير شد بنى فرات بصف خاندانهاى مشهور بود چون برمكيان و بنى سهل و بنى وهب .\r\nمعروفترين وزير مقتدر عباس بن عيسى بود كه بحسن تدبير ، عباسيان را با قرمطيان بحرين بوفاق آورد . وى بزهد و ورع شهره بود . صولى گويد : \" از وزيران بنى عباس هيچكس بزهد و عفت و حفظ قرآن و تفسير و دبيرى و نسب و نيكوكارى چون على بن عيسى نبود . \"\r\nعلى بن عيسى كار دولت را بنظام آورد و امنيت را برقرار كرد و شخصا براى رسيدگى بشكايتها مىنشست اما خليفه بعزل سريع وزيران رغبتى داشت و زنان در كار دولت نفوذ داشتند و ايام وزارتش نپائيد . گويند موجب عزلش آن بود كه مادر خليفه براى مصارف عيد قربان پولى گزاف خواسته و او نداده بود و بكوشيد تا بسقوطش كشيد\r\n\r\n","description":"","footnote":"","page_name":" 604 ","page_number":250},
  {"content":"\r\n\r\nو در ذى حجه 304 دستگير شد .\r\nاز پس او حامد بن عباس وزارت يافت كه قتل حلاج در ايام او بود . حامد كار وزارت را نيك نميدانست . مقتدر على بن عيسى را پيشكار او كرد و او همه امور را قبضه كرد و براى حامد جز نامى از وزارت نبود اما لباس سياه كه شعار عباسيان بود ميپوشيد و بكرسى وزارت مىنشست و على بحضور وى فيصل امور ميكرد و شعرى در اين باب گفته بودند بدينمضمون :\r\n\" عجبتر از همه چيزها كه ديده‌ايم اينكه دو وزير در ولايت هست يكى لباس بىوزير و يكى وزير بىلباس . \"\r\nبدينسان از تعاقب وزيران كار دولت آشفته شد كه در ايام مقتدر دوازده كس وزارت كردند و بعضيشان چون على بن فرات و على بن عيسى مكرر عزل و نصب شدند . مقتدر وزيران ضعيف را خوش داشت چون ابو على محمد بن مقله كه وزير وى بود و بدوران راضى معزول شد و دستش را بريدند و بزندان كردند و وى كه خطى خوش مينوشت از مصيبت خويش گريان بود و ميگفت : \" با اين دست سه خليفه را خدمت كردم و عاقبت چون دست دزدان ببريدن رفت \"\r\nبا وجود اين بدوران مقتدر كار وزيران بهتر از ايام راضى بود كه سپاهيان نفوذ بسيار يافته بودند و بناچار خليفه ابن رايق را امير الامرا كرد شايد از نفوذ بيحساب آنها جلوگيرى كند و با وجود وى اعتبار وزارت برفت و وزيران كارى نداشتند جز اينكه در ايام تشريفات با لباس رسمى و شمشير و كمر به خانه خلافت روند و عزل و نصب ايشان بدست امير الامرا بود .\r\nو چون بويهيان بر بغداد استيلا يافتند ( 334 ) نفوذ خليفگان را كم كردند و نفوذ وزيران هيچ شد كه بويهيان كار وزيران دولت را نيز عهده كردند . و براى خود وزيران ميگرفتند ، از معروفترين وزيران بويهى ابو الفضل بن عميد وزير ركن الدوله بود\r\n\r\n","description":"","footnote":"","page_name":" 605 ","page_number":251},
  {"content":"\r\n\r\nكه پدرش عماد الدوله بويهى را برهائى از چنگال مرداويج زيار كمك كرده بود و از پيش گفتيم . ابن عميد مدتها به خدمت ركن الدوله بود و قلمرو او را بسامان داشت تا بسال 338 عنوان وزارت يافت . هم او در بهبود كار عضد الدوله اثر فراوان داشت و تدبير ملك را به دو آموخت و امير بويهى پيوسته با حقشناسى از او ياد ميكرد و عنوان استاد رئيس به دو ميداد . ابن عميد چنان كه ابن خلكان گويد : \" در فلسفه و نجوم دست داشت .\r\nدر ادب و انشا كسى بپاى او نميرسيد و جاحظ دوم لقب داشت ، مردى موقر و بزرگقدر بود و صاحب بن عباد از اتباع وى بود . \" درباره ابن عميد و هنر انشاى وى گفته‌اند كه \" دبيرى از عبد الحميد آغاز شد و به ابن عميد ختم شد \" و هم او سردارى ماهر بود و در رى و اصفهان بر ابن ماكان فيروزى يافت و او را گرفت ( 344 ) و هنگاميكه به پيكار حسنويه كرد ميرفت مرگش دررسيد ( 306 )\r\nابو الفتح پسر ابن عميد مواهب پدر را به ارث برده بود و در ركاب پدر بجنگ حسنويه ميرفت ، ركن الدوله مقام پدر را به دو داد و همچنان بود تا ركن الدوله بمرد ابو الفتح ابن عميد در آن كشاكش كه ركن الدوله با عضد الدوله داشت كه عضد الدوله ميخواست عراق را از بختيار ابن عم خود بگيرد و اجمال آن را از پيش گفتيم كوشش بسيار كرد تا اختلاف پدر و پسر را از ميان برداشت و بختيار حق خدمتش بگزاشت و او را در بغداد نگهداشت و خلعت داد و لقب ذو الكفايتين كه در جنگ ماهر بود و در علم و تدبير نظير نداشت ابو الفتح با ابن بقيه وزير بختيار سوار ميشد و نهانى با بختيار اتفاق كرده بود كه پس از مرگ عضد الدوله وزارت عراق را عهده كند و چون عضد الدوله اينرا بدانست دل با او بد كرد و چون ركن الدوله بمرد ( 366 ) مؤيد الدوله وزارت به دو داد اما ميان صاحب بن عباد و ابو الفتح بن عميد اختلافى رفت و عضد الدوله او را بزندان كرد و مالش را بگرفت و او را شكنجه داد تا در همانسال بمرد .\r\nاسماعيل صاحب بن عباد نيز از وزراى معروف بويهيان بود كه مؤيد الدوله از پس\r\n\r\n","description":"","footnote":"","page_name":" 606 ","page_number":252},
  {"content":"\r\n\r\nابو الفتح بن عميد وزارت به دو داد و فخر الدوله نيز ( 373 ) او را بوزارت واگذاشت ، پدرش عباد نيز بدوران ركن الدوله وزارت او داشته بود ، ابن خلكان گويد : \" صاحب در دامن وزارت پرورش يافته بود چنان كه ابو سعيد رستمى درباره او گفته بود وزارت را پدر در پدر به ارث برد كه اسناد آن متصل است . \"\r\nعنوان صاحب از آنجا يافت كه در صحبت ابو الفضل ابن عميد بود و گفتند صاحب ابن عميد و چون بوزارت رسيد كلمه صاحب بر او بماند بقولى اين لقب را از مصاحبت ركن الدوله يافت و از پس او وزيران ديگر را نيز صاحب گفتند .\r\nصاحب بن عباد سردار سپاه نيز بود و بسال 377 با سپاهى بجنگ طبرستان رفت و قلعه‌ها بگشود و كارها را نظم داد ، شاعرى و الا مقام نيز بود و شاعران بسيار بدور وى فراهم آمده بودند كه قصايد غرا در ستايش او گفتند ، مرگش بسال 385 بود و در اصفهان بمرد .\r\nدر مرض مرگ كه فخر الدوله بعيادت او رفته بود به دو گفت : \" من به قدر امكان به خدمت تو كوشيدم و در اين دولت روشى داشتم كه ترا نيكنام كردم اگر از پس من كارها را بقرار خود واگذارى ، نيكرفتارى سابق را به تو منسوب دارند و ثناى تو گويند و من از ياد بروم و نام نيك به تو ماند و اگر رسم نيك را بگردانى بر رفتار پيش مرا ستايش كنند و رسم نو را به تو منسوب دارند و هرچه پيش آيد عيب دولت تو كنند . \" و فخر الدوله گفتار او را بپسنديد .\r\n\r\nوزارت در مصر\r\nبدوران خليفگان اول و امويان در مصر وزير نبود كه هنوز رسم وزارت نبود و خليفه عاملى بولايت ميفرستاد كه بنام او حكومت كند ، بدوران عباسى احمد بن طولون احمد واسطى را دبير خويش كرد كه كار وزارت ميكرد اما عنوان وزير نداشت خمارويه محمد ابن رستم را وزير خود كرد .\r\n\r\n","description":"","footnote":"","page_name":" 607 ","page_number":253},
  {"content":"\r\n\r\nبدوران اخشيديان فضل بن جعفر معروف به ابن حنزا به وزارت يافت و اين منصب از راضى خليفه به دو محول شد . پس از آن فضل با اخشيد منسوب شد و دختر او را به زنى جعفر پسر خود گرفت و مناسبات وزير و امير گرم شد كه پيوسته در حضر و سفر با هم بودند . فضل در دولت عباسى نيز مقام شايسته داشت و بسال 326 وزارت بغداد يافت اما از استبداد امير الامرا رنجه شد و بمصر بازگشت و در راه بمرد ( 327 ) و راضى خليفه ، پسرش ابو الفضل را وزارت مصر داد و همچنان بود تا معز فاطمى بيامد و او كه سنى بود از كار بر كنار شد .\r\nبدوران اول فاطميان ( 358 - 365 ) وزيرانشان فقط رأى خليفه را اجرا ميكردند كه خليفه همه كار دولت را قبضه داشت . معروفترين وزير اينعصر يعقوب بن كلس بود .\r\nاز پس يعقوب كار وزارت سست شد و عنوان كسى كه امور دولت را انجام ميداد \" وساطت \" شد يعنى آنكه ميان كسان و خليفه واسطه بود كه خليفگان فاطمى از بسط نفوذ وزيران بيمناك بودند . در اوائل ايام حاكم ( 386 - 411 ) عيسى بن نسطورس مسيحى معزول شد و حسن بن عمار پيشواى كتاميان به \" وساطت \" رسيد و لقب امين الدوله يافت .\r\nوى طرف كتاميان را گرفت و مستمرى تركان را ببريد و بر خزانه نظارت كرد .\r\nاز پس ابن عمار \" برجوان \" كه استاد و مشاور خليفه بود وساطت يافت . وى در كار دولت از دبير خويش ابو العلاى مسيحى كمك ميگرفت و همچنان كارها را فيصله ميداد تا حاكم از استاد خود بتنك آمد و خونش را بريخت و حسين بن جوهر را بجايش نهاد و لقب رئيس به دو داد .\r\nوزيران يا واسطگان حاكم ، بيشتر مسيحى بودند و هيچيك مدت درازى نبودند گوئى از آنرو كه در كارها از همكيشان خود طرفگيرى ميكردند ، معروفتر وزير عصر اول فاطمى على بن حفص بود كه وزير الوزراء ، ذو الرياستين ، المظفر و قطب الدوله لقب يافته بود .\r\n\r\n","description":"","footnote":"","page_name":" 608 ","page_number":254},
  {"content":"\r\n\r\nاز جمله كسانى كه بوزارت و وساطت رسيدند على بن احمد جرجرائى بود . وى به دوران حاكم منصبهاى معتبر داشت و در اوائل خلافت ظاهر ( 411 - 427 ) با جليل الدوله عداس بوساطت رسيد و هفت ماه با هم بودند بسال 418 جرجرائى مستقلا به وزارت رسيد و ببود تا ظاهر بمرد و مستنصر نيز او را بمقام خويش واگذاشت تا بسال 436 كه بمرد .\r\nكسانى كه پس از دوران معز بوزارت يا وساطت رسيدند غالبا لقبى مييافتند كه عاليا منسوب بدولت بود ابن عمار امين الدوله شد و حسن ابن صالح عميد الدوله ، و زرعه برادر عيسى بن نسطور الشافى ، و حسين بن طاهر امين الامنا ، و على بن جعفر وزير الوزراء و جرجرائى الوزير الاجل ، و منصور فلاحى تاج المله و فخر الملك .\r\nاز اين پس خواهيم ديد كه پس از دوران مستنصر كار وزارت صورت ديگر گرفت و وزيران اختيارات بيشتر داشتند كه در اين دوران وزيران از سرداران بودند و بخلاف پيش كه وزير فقط رأى خليفه را به كار مىبست يا عنوان وساطت داشت در كارها استقلال بيشتر يافتند .\r\n\r\nوزارت در اندلس\r\nعنوان وزارت در اندلس همانند دولت عباسى و فاطمى نبود و عهده‌دار امور دولت را غالبا حاجب و گاه وزير يا ذو الوزارتين ميگفتند ، از اينقرار حاجب در دولت اندلس چون بغداد نبود كه تشريفات ديدار خليفه را انجام دهد بلكه در آنجا حاجب بمعنى وزير بود .\r\nمؤلف نفح الطيب گويد : \" بدوران بنى اميه رسم وزارت در اندلس در ميان گروهى بود كه صاحب دولت ايشانرا براى معاونت و شركت در امور داشت و خاص صحبت خويش ميكرد و از ايشان يكى را بمنصب وزير برميگزيد و عنوان حاجب ميداد و اين مراتب در خاندانهاى معين موروثى بود تا بدوران ملوك طوايف كه شاهان از ايشان\r\n\r\n","description":"","footnote":"","page_name":" 609 ","page_number":255},
  {"content":"\r\n\r\nشدند كه نام حاجب در دولت اندلس سخت بزرگ بود و در واقع حاجب نايب خليفه بود و حاجبى منصبى بزرگ بود كه بالاتر از آن نبود و همه كسانى كه با شاهان مى - نشستند عنوان وزارت داشتند و آنكه نايب شاه بود عنوان ذو الوزارتين داشت و غالبا در علم و ادب دستى داشت و گاه چنين نبود و فقط از فن ملكدارى باخبر بود .\r\nابن خلدون نيز اين نكته را آورده كه \" در اندلس حاجب چون وزير عباسيان بود و بر همه كار دولت نظارت ميكرد و آنها كه كار ديوانهاى دولتى را داشتند وزير بودند و در واقع حاجب چيزى مانند نخست‌وزير دوران ما بود كه بر گروه وزيران رياست و نظارت داشت . \"\r\nعبد الرحمن ناصر اول كس بود كه وزير خويش را ذو الوزارتين ناميد از اينرو كه وزير كار شمشير و قلم را با هم داشت . بسال 327 احمد بن عبد الملك را اين عنوان داد و مقررى وى را بيفزود . امويان اندلس گاه منصبهاى معتبر را بذميان ميدادند .\r\nچنان كه عبد الرحمن ناصر حسداى بن شبروط را بسفارت بدربار امپراطور روم فرستاد .\r\nبدوران ضعف خلافت نفوذ حاجب فزونى گرفت و خليفه بر كارها تسلط نداشت ، بدوران مؤيد ابن ابى عامر قدرت مطلق داشت و نام او بخطبه بود و همنام خليفه بر سكه بود و نيز نام او را برسم خليفگان بر پارچه‌هاى زربفت نقش ميزدند .\r\n\r\nدبيرى\r\nعنوان دبيرى از زمان عباسيان بود ، ابن خلدون درباره صفات دبير گويد : \" بدان كه صاحب اين فن را از طبقات محترم و اهل مروت و حشمت و علم و بلاغت انتخاب بايد كرد كه وى از آنچه بمجلس شاهان مىگذرد واقف مىشود و هم مصاحبت ايشان مستلزم ادب و فضيلت است و در انشاى رسائل و تطبيق سخن با اقتضاى مقام بدقايق بلاغت محتاج است . \"\r\nاز معروفترين دبيران بنى عباس ابن زيات بود كه بدوران واثق ، ديوان رسائل را داشت و فرمان وليعهدى متوكل را او نوشت گاهى خليفگان بجاى وزير تنها دبير\r\n\r\n","description":"","footnote":"","page_name":" 610 ","page_number":256},
  {"content":"\r\n\r\nداشتند گاه ميشد كه دبيرى مقدمه وزارت بود . متوكل از پس ابن زيات ، ابو الوزير را دبير خود كرد اما عنوان وزارت نداد ، مقتدر ابن فرات را كه دبير بود وزير كرد .\r\nگاه ميشد كه دبيران سردار سپاه ميشدند چون محمد بن سليمان دبير كه حسين بن زكرويه قرمطى را سركوب كرد و خطر را از شام دور كرد ( 291 ) و سال بعد بجنگ طولونيان مصر رفت .\r\nدبير گرفتن خاص خليفگان نبود امير الامرايان و شاهان بويهى و ولايتداران نيز دبيرانى داشتند كه در كارها معاونت ايشان ميكردند . بجكم كه امير الامراى راضى و متقى بود دبيرى بنام كوفى داشت و او در خليفه شدن متقى مؤثر بود . توزون كه در ايام متقى امير الامرا شد شيرزاد را دبير خويش كرد . ابن عميد وزير ركن الدوله ، اسمعيل بن عباد را دبير خويش داشت و تربيت مؤيد الدوله پسر ركن الدوله را به دو محول كرده بود . احمد بن طولون نخست احمد بن واسطى را دبير داشت و از پس او جعفر مصرى را دبير كرد كه گوئى لياقت كافى نداشت و احمد بن خاقان به ابن طولون گفت كه او را بر كنار كند و او گفت : \" نگهش ميدارم براى آنكه مصرى است \" و ابن - خاقان گفت : \" گوئى امير دبير مصرى را بر دبير بغدادى ترجيح ميدهد \" گفت : \" چنين نيست اما هر كه بر ولايتى حكومت كند بهتر است دبير وى از آنجا باشد كه ياران و كسان دبير با او باشند و بهره برند و هم در آنجا مستغلات اندوزد و ضمان گناه احتمالى وى باشد . كسانش نيز به خدمت حكومت باشند اما دبير عراقى چنين نباشد كه مستغل بولايت خود كند و با كسانى دمساز شود كه گويند ولايت خويش را آباد كند و پيوسته نگران آنجا باشد از اينرو از دبيران سامره با آنكه دانم كه در كار دبيرى استادترند چشم پوشيدم . \" و ابن خاقان اين رأى را بپسنديد .\r\nدر دولت فاطميان دبيرى تالى وزارت بود و خليفگان اين منصب را جز به كسانى كه لياقتشان را آزموده بودند و توانائى و تدبير كافى داشتند نميدادند و دبير اگر\r\n\r\n","description":"","footnote":"","page_name":" 611 ","page_number":257},
  {"content":"\r\n\r\nبرضاى خليفه كار ميكرد نامزد وزارت ميشد .\r\n\r\nحاجبى\r\nنخستين خليفه‌اى كه حاجب گرفت معاويه بود و اين از پس توطئه خارجيان بود كه ميخواستند او و عمرو بن عاص را بكشند چنان كه على بن ابيطالب را كشتند و حاجب از بيم جان گرفت و هم از اينرو كه مردم مزاحم رسيدگى به كار دولت نشوند . و اين رسم در امويان بماند كه دولت از سادگى قديم گشته بود و دورى خليفه از دسترس همه لازم مينمود عباسيان نيز به رسم امويان رفتند و مردم را از ديدار خليفه جز در موارد مهم مانع شدند و بتدريج منصب حاجب بزرگ شد و كار او منحصر بتشريفات ديدار خليفه نماند ، بعضى حاجبان در كار دولت ، دخالت كردند و وزيران را زير نفوذ گرفتند و آنها كه بر ديوانها رياست داشتند جز بصوابديدشان كارى را بسر نميبردند و اگر نفوذ حاجب فزونى ميگرفت وزير با وى برقابت برميخاست و در كار وى دسيسه ميكرد كه نمونه آن را در تدبير ابن مقله وزير براى دستگيرى ابن ياقوت حاجب ميتوان ديد .\r\nحاجب فاطميان مانند عباسيان معتبر نبود ابن خلدون گويد . \" در دولتهاى افريقيه عنوان حاجب نبود كه ايشان مردمى بدوى بودند ، دولت عبيديان نيز هنگام رونق اين مقام را پديد آورد اما هميشه نبود . \" حاجب خاص خليفه نبود ، قاضى - القضاة و وزير نيز حاجب داشتند كه ميان ايشان و كسان حايل بود .\r\nحاجب اندلس چنان كه گفتيم مقامى معتبر داشت بلافاصله پس از خليفه كه در دولت اموى مقامى از آن معتبرتر نبود .\r\n\r\n","description":"","footnote":"","page_name":" 612 ","page_number":258},
  {"content":"\r\n . \r\n","description":"","footnote":"","page_name":" 613 ","page_number":259},
  {"content":"\r\n\r\n\r\nحكومت ولايات\r\nدر اوائل قرن چهارم هجرى دولت عباسى چند ولايت داشت از اينقرار : مصر ، فارس ، بصره ، اهواز ، رى ، شام ، اصفهان ، و سرحدات . ولايتدار يا امير ولايت كه از جانب خليفه ميرفت يكى را بنام عامل يا خراجگير همراه داشت كه خراج ميگرفت و مخارج را ميداد و آنچه ميماند بپايتخت ميفرستاد و بحقيقت مانند پيشكار دارائى اينروزگار بود و منزلت وى كمتر از ولايتدار يا امير نبود و در مكاتبات عنوان او را همانند ولايتدار مينوشتند و منشورات دولتى را چون ولايتدار براى او نيز ميفرستادند امتياز ولايتدار اين بود كه امامت نماز داشت و خراجگير نداشت .\r\nهرجا ولايتدار و خراجگير وفاق داشتند كار ولايت بسامان بود و آنجا كه اختلاف ميكردند مشگلها ميزاد . همدستى ايشان بر ضد دولت خطرناك بود . بسال 319 ولايتدار فارس و كرمان بهمدستى عامل خراج مال ببغداد ندادند و مايه نگرانيها شدند ، اگر ولايتدار و عامل يكى بود خطر بيشتر ميشد ، بجكم ترك وقتى ولايتدار اهواز شد از قبول آن با وجود عامل خراج ابا ورزيد تا هر دو مقام را به دو دادند و خودسرى پيشه كرد .\r\nوقتى دولت عباسى بضعف افتاد پيشتر ولايتداران اقامت پايتخت را ترجيح مىدادند و يكى را ميفرستادند تا بنام ايشان حكومت كند و نائبان و گاه ولايتداران كه كارها را آشفته ميديدند دم از استقلال ميزدند . احمد بن طولون ولايتدار و خراجگير بود كه مصر را به راه استقلال برد ، اخشيد نيز برسم او رفت يعقوب ليث صفار كه بسيارى ولايتهاى دولت را بگرفت و خليفه را بنفوذ خود تسليم كرد و دولت صفاريان ( 254 - 290 ) را پى افكند كه گاه اسما تابع بغداد بود\r\n\r\n","description":"","footnote":"","page_name":" 614 ","page_number":260},
  {"content":"\r\n\r\nچنين بود . سامانيان ماوراء النهر نيز به همين روش رفتند و قلمرو صفاريان را گرفتند و دولت سامانى ( 261 - 389 ) را پديد آوردند .\r\nولايتدار و خراجگير منصب‌داران ديگر داشتند كه داشتند كه مهمتر از همه قاضى بود و بندار كه دادوستد مال با او بود و سپهدار كه كار سپاه را به عهده داشت و صاحب بريد و سرپرست املاك خاصه و صاحب معونت كه دستيار سپهدار بود و اينان از جانب وزير منصوب و با عزل او معزول ميشدند و با وزير نو تجديد ميشدند و از تعاقبشان آشفتگيها ميزاد و كارها معطل ميماند .\r\nولايتدارى از مناصب معتبر بود . ولايتداريهاى بزرگ از وزارت مهمتر مينمود .\r\nانتخاب و نصب ولايتدار تشريفات خاص داشت كه قلقشندى دربارهء آن گويد : \" اگر ولايتدارى كه خليفه نصب ميفرمود از اميران نواحى دور چون مصر و مانند آن بود خلعت و تشريف ولايتدارى از بغداد با فرستاده خاص براى او ميرفت كه جبه اطلس سياه حاشيه طلائى بود و طوقى زرين كه به گردن مينهاد با دو بازوبند طلا و شمشيرى با غلاف زر و اسبى با زين زرين و پرچمى سياه كه نام خليفه را سپيد بر آن رقم زده بودند و بالاى سر ولايتدار نصب ميشد و چون تشريف به ولايتدار ميرسيد خلعت و عمامه مى - پوشيد و شمشير بكمر مىبست و بر اسب مىنشست و با دسته همراهان تا قصر حكومت ميرفت گاه ميشد همراه خلعت امير خلعتهاى ديگر بود خاص فرزند يا وزير با خويشان وى . \"\r\nاز گزارشى كه ابن اثير از وضع دولت عباسى بدوران راضى ( 322 - 329 ه ) آورده نام ولايتهاى اين دولت لرزان را ميتوان دانست كه بيشتر ولايتداران آن استقلال داشتند و براى خليفه جز بغداد و توابع نمانده بود كه زير سلطه ابن رايق بود و خليفه را بر آن تسلطى نبود . بقيه ولايتها نيز چنين بود بصره بدست ابن رايق بود .\r\nخوزستان بدست بريدى بود ، فارس بدست عماد الدوله بويهى بود . كرمان بدست\r\n\r\n","description":"","footnote":"","page_name":" 615 ","page_number":261},
  {"content":"\r\n\r\nابو على محمد بن الياس بود ، رى و اصفهان و جبل بدست ركن الدوله بويهى بود و وشمگير برادر مرداويج كه بر آن كشاكش داشتند ، موصل و ديار بكر و مضر و ربيعه به دست بنى حمدان بود ، مصر و شام بدست محمد بن طغج بود . مغرب و افريقيه بدست ابو القاسم القايم بامر الله پسر مهدى علوى بود كه دومين خليفه فاطميان بود و لقب امير مؤمنان داشت . اندلس بدست عبد الرحمن ناصر اموى بود . خراسان و ماوراء النهر بدست احمد سامانى بود . طبرستان و گرگان بدست ديلمان بود ، بحرين و يمامه بدست ابو طاهر قرمطى بود .\r\nابن اثير درباره صفات ولايتدار گويد : \" براى اين كار مردى بايد كه به اين صفتها آراسته باشد . دورانديشى كه در كارهاى سخت حقايق را كشف كند و دانش كه از تهور و غرور بازماند و فرصت را از دست ندهد و شجاعت كه از مشكلات مكرر نهراسد و بخشش كه بهنگام لزوم از بذل مال دريغ نكند و حقشناسى كه ياران وفادار را نگهدارد و خشونت كه دشمن و بدكار را تنبيه كند و آمادگى كه هيچكس از حوادث بد در امان نيست . \"\r\nبدوران اسلام كه مصر بقلمرو عرب درآمد سازمان ادارى آن تغيير بسيار نيافت تا ايام فاطميان كه همه رسوم قديم را برداشتند ، جوهر صقلى بيشتر منصبهاى مصر را بمردم تونس داد كه شيعه بودند و مصريان سنى را بر كنار كرد و هرجا بناچار بايد مصرىاى به كار باشد ، يك همدست تونسى با او گماشت . در اين دوران همه منصبهاى مهم چون وزارت و خراجگيرى و قضا و محتسبى با شيعيان بود . سازمان ادارى ولايتهاى فاطميان در مصر و امويان در اندلس با عباسيان تفاوت چندان نداشت .\r\n\r\nديوانها\r\nدولت عباسى در آغاز چنان اداره ميشد كه هر ولايتى در بغداد ديوانى خاص داشت كه امور آن را راه ميبرد تا ايام معتضد كه ديوانها را بهم پيوست و عنوان \" ديوان‌خانه \" يا \" ديوانخانه\r\n\r\n","description":"","footnote":"","page_name":" 616 ","page_number":262},
  {"content":"\r\n\r\nبزرگ \" بر آن نهاد . هلال صابى درباره نظم دولت عباسى در ايام معتضد گويد :\r\n\" از دبيران بزرگ شنيدم كه به هيچ دوران خليفه و وزير و صاحبديوان و سپهدارى چون معتضد و عبيد الله سليمان و ابن فرات و بدر نبود . \" معتضد همه ديوانها را سه قسمت كرد : ديوان مشرق كه به كار ولايتهاى شرقى ميرسيد و ديوان مغرب كه امور ولايتهاى مغرب با آن بود و ديوان سواد يعنى ولايت عراق .\r\nدر ديوان بزرگ براى كارهاى مختلف ديوانها بود و گوئى هيچوقت حدود اين ديوانها بدقت تعيين نشده بود ، از جمله ديوان سپاه بود و ديوان مخارج بغداد كه بامور مالى دار الخلافه ميرسيد و ديوان بيت المال كه به وارد و صادر اموال دولت مى - رسيد و ديوان مصادرات و ديوان رسائل كه بدوران فاطميان مصر ديوان انشا و مراسلات نام يافت و ديوان توقيع كه نامه ارباب حاجت را ميگرفت و ديوان خاتم و ديوان افتتاح كه نامه‌ها را باز ميكرد و ديوان جهبذه كه جمع و خرج دولت بدان محول بود و گوئى چون ديوان محاسبات ايام ما بود و ديوان صدقات . \" صابى نقل مىكند كه موظفان ديوانها سه طبقه بودند .\r\nبدوران فاطميان در مصر ديوانهاى ديگر نيز بود از جمله ديوان كسوت و طراز و ديوان احباس كه نظير وزارت اوقاف عصر ما بود و ديوان مقرريها كه هر ساله گزارش مقرريها را بعرض خليفه ميرسانيد . دولت فاطميان بجز صاحبان ديوان موظفان بزرگ داشت از جمله در دار و سايبان‌دار و نامه‌دار كه نامه خليفه را بنزد وزير ميبرد و صاحب بيت المال كه چون وزير ماليه عصر ما بود و قاضى القضاة كه بامور شرعى ميرسيد و بر سكه نظارت داشت و داعى الدعاة كه دعوت فاطمى را در مسجدها و مدرسه‌ها رواج ميداد و محتسب كه بر بازار و پيمانه و وزن و داد و ستد و آداب عامه نظارت داشت . از موظفان معتبر دوران فاطمى وكيل بيت المال بود و نيز نايب در دار كه سفيران بيگانه را استقبال ميكرد و بجاى مناسب مقام ميداد و قاريان را كه بايد به\r\n\r\n","description":"","footnote":"","page_name":" 617 ","page_number":263},
  {"content":"\r\n\r\nحضور خليفه قرائت قرآن كنند و عنوان قارى حضور داشتند انتخاب ميكرد .\r\n\r\nبريد\r\nبريد سازمان خاص دولت بود . متصدى بريد مراقب خراجگيران بود يعنى كار اداره دوم ستاد اينعصر را انجام ميداد وظيفه مهم وى آن بود كه خليفه را از كار ولايتداران و خراجگيران خبردار كند ، سپس اعتبار بيشتر يافت و متصدى بريد چشم بيناى خليفه شد كه دستور وى را به ولايتداران و خراجگيران مىرساند و اخبار ايشان را بخليفه ميداد و نگهبان امور بود .\r\nقدامة بن جعفر درباره شرايط متصدى بريد گويد : \" بايد بخويش اعتماد داشته باشد و نيز معتمد خليفه باشد كه اين ديوان حاجت بموظف عادى ندارد ، بلكه مردى معتمد و دقيق بايد كه پيوسته آماده همه چيز باشد و محتاج مراجعه به كسان نباشد و هر موقع خليفه براى كارى يا فرستادن سپاهى از او خبرى جويد از پيش مهيا يابد و محتاج بوقت و تكلف و تحقيق نباشد \"\r\nخليفگان براى متصدى بريد فرمانى مينوشتند و ضمن آن وظايف وى را شرح مى - دادند . قدامة بن جعفر گويد : \" متصدى بريد بايد حال خراجگير و مأمور املاك را بداند و بدقت مراقب آن باشد و به حق و راست گزارش كند و آبادى ولايت و بهبود و خلل آن را بشناسد و وضع رعيت را و انصاف و ستم كه با وى ميكنند نيك بپرسد و مشروح بنويسد و خبر دار الضرب و مقدار طلا و نقره كه در آن سكه ميزنند و خرجى كه بر كسان مينهند بنگرد و به حق و راست بنويسد بر دفتر نظارت ولايتداران بر سپاه و مقرريها كه ميدهند كس گمارد كه مراقب باشد و هرچه دانست بىدرنگ بنويسد و كسانى را كه خريطه‌ها را مىبرند نيك بنگرد و شمار و نام و مقرريشان را ثبت كند توقفگاه‌هاى قلمرو خويش را با محل و فاصله آن ثبت كند بحاملان خريطه اشارت كند كه آن را به شتاب ببرند و مراقبان را گويد وقتها را به دقت ثبت كنند تا قاصدان از وقتى كه بايد بايستگاه رسند تأخير نكنند و براى هر نوع خبر كه مىفرستد نامه‌اى خاص كند براى اخبار قضا و عامل و حوادث و\r\n\r\n","description":"","footnote":"","page_name":" 618 ","page_number":264},
  {"content":"\r\n\r\nخراج و املاك و مقررى ولايتدار و امثال آن نامه‌ها جدا كند كه هر يك بجاى خود باشد . \"\r\nوضع بريد در ايام بويهيان بكمال دقت و سرعت رسيد تا آنجا كه نوبر ميوه‌ها تازه و سالم بقصر اميران ميرسيد و از موظفان بريد هر كه در وظايف خود تعلل ميكرد مجازات سخت ميديد . مرسوله بريد را بحضور سلطان ميگشودند و او نامه‌هاى مهم را ميگرفت و نامه‌هاى ديگر را بديوان بريد ميفرستاد تا بمتصديانش دهند . مؤلف ذيل تجارب الامم گويد : \" بارها ميشد نامه‌هاى بريد را بر عضد الدوله ميخواندند و او بخويشتن جواب مينوشت يا به دبيران ميگفت بنويسند و به نظر او برسانند كه چيزى مىكاست يا ميافزود آنگاه كامل و ممهور ميشد و در فهرست مرسولات ثبت ميشد و به ديوان بريد ميرفت كه بموقع حمل شود . \"\r\nدقت عضد الدوله در كار بريد چنان بود كه هنگام روز از نوبتيانى كه مىبايد نامه‌ها را آورده باشند ميپرسيد كه هر نوبت وقت دقيق و معين داشت و اگر تأخير بود غوغا ميشد و از علت تأخير جويا مىشدند اگر عذر موجه بود پذيرفته ميشد و اگر مانعى بود بر طرف ميشد و اگر گناه از نوبتچيان بود مجازات ميشدند . يكى از مراقبان بريد گفته بود نوبتچىاى را زنش گفت برنج پخته‌ايم بمان و بخور و برو و او به مقدار خوردن بماند و نوبتش تأخير شد و مراقبان و توبتچيان را كه از شيراز تا بغداد بودند سه هزار چوب زدند ، از اينرو نوبت از شيراز ببغداد هفت روزه ميرسيد و نوبتچيان نوبر ميوه و گل از فارس و خوزستان همراه داشتند كه تازه و سالم ميرسيد .\r\nعباسيان در ديلمستان براى حمل بريد قاطر به كار ميبردند . در ولايتهاى غرب فرات مسافتها را بميل و در ولايتهاى شرقى آن بفرسخ تعيين ميكردند بريد در طول راه توقف‌گاهها داشت و در هر توقفگاه اسب و سوار آماده بود ، توقفگاهها سه يا شش ميل از هم دور بود ، راههاى بريد از پايتخت بجانب شرق و غرب ميرفت و از همه مهمتر چند راه بود :\r\n\r\n","description":"","footnote":"","page_name":" 619 ","page_number":265},
  {"content":"\r\n\r\nيكى راه بغداد بقيروان كه به موازات دجله تا موصل و سنجار ميرفت و از سرزمين جزيره به نصيبين و رقه و منبج و حلب و حماه و حمص و بعلبك و دمشق و طبريه و رمله و قاهره و اسكندريه گذر ميكرد و بقيروان ميرسيد و ديگر راه شام كه از ساحل غربى فرات و انبار و هيت ميگذشت تا دمشق ميرسيد و ديگر راه بغداد بشرق كه از حلوان و همدان و رى و نيشابور و مرو و بخارى و سمرقند ميگذشت و بچين ميرسيد . از مرو راه ديگر بود كه از قلب خراسان بمرو روذ و طالقان ميرسيد و بنزديك ترمذ از جيحون ميگذشت تا فرغانه ميرفت .\r\nعباسيان هنگام جنگ بريد را با ارابه ميفرستادند كه باسبهاى تندرو بسته بود .\r\nوقتى به سال 301 فاطميان آهنگ فتح مصر داشتند على بن عيسى ارابه‌ها از بغداد بمصر مىفرستاد تا از وضع روزانه آن ولايت آگاه باشد ، مؤلف صله تاريخ الطبرى گويد :\r\n\" در ربيع الاول 302 مونس خلعت گرفت و آهنگ مصر كرد . على بن عيسى از مصر تا بغداد ارابه‌ها مرتب كرد تا هر روز براى وى خبر آرند و خبر آمد كه سپاه عبيد الله كه پسر و سردار وى را همراه داشت بشكست و على بمقتدر مژده داد و او صد هزار درم صدقه داد و مال بسيار به وزير بخشيد . \"\r\nبويهيان براى منظم كردن بريد بسيار كوشيدند ، معز الدوله گروه تندروان را پديد آورد كه مرسولات را با شتاب بيشتر ميبردند . معز الدوله تندروان را با مقررى خوب ميگرفت و جوانان بدين كار راغب شدند و مردم فقير فرزندان خويش را بمعز الدوله ميدادند تا براى بريد تندرو تربيت شوند .\r\nبمرور زمان اسب از بريد برافتاد و همه جا ارابه معمول شد بسال 364 كه ابن - عميد ميخواست بفارس بنزد ركن الدوله رود با ارابه رفت .\r\nبه كار گرفتن اشارات براى مخابره از دور كه با آتش انجام ميشد بجز در ولايتهاى سابق تابع روم كه از ديرباز اين طريقه را ميشناختند در ديگر ولايتهاى اسلام معمول\r\n\r\n","description":"","footnote":"","page_name":" 620 ","page_number":266},
  {"content":"\r\n\r\nنبود . بقرن سوم هجرى در سواحل افريقاى شمالى از اين روش استفاده شد و خبر از اسكندريه تا سبته بيكشب و تا طرابلس بسه ساعت ميرسيد و اين روش تا سال 440 كه معز بن باديس تونس را بر فاطميان بشورانيد برقرار بود .\r\nعباسيان براى نامه‌رسانى از كبوتر نيز استفاده ميكردند . و اين كار بنزد فاطميان و اسمعيليان نيز رواج داشت عبد الله ميمون اخبار را بوسيله پرندگان به ياران خود مىرساند ، حمدان قرمط بنيانگزار مذهب قرمطيان در عراق و ابن حوشب در يمن و ابو عبد الله شيعى در مغرب و همه دعوتگران اسمعيلى در ايران اين رسم را داشتند .\r\nمؤلف صله تاريخ الطبرى گويد : \" و چون قرمطيان ببصره رسيدند چهار روز پيش از آنكه خبر به آنجا رسد كسان را از وزارت ابن فرات و عزل حامد بن عباس خبر دادند كه پيش از وقت كبوتر براى ايشان نامه آورده بود . \" مسكويه ضمن حوادث سال 318 آورده كه بريديان كبوتر نامه‌بر داشتند ، بجكم نيز داشت ، روزى پرنده‌اى بيفتاد و غلامان بجكم آن را گرفتند و بنزد وى بردند ، بدم پرنده نامه‌اى بود كه بخواندند نامه از دبير بجكم بود كه خط او را شناختند و ببرادر خويش خبر حركت بجكم را با سپاهيانى كه بر اسب فرستاده بود و همه اسرار و مقاصد او را نوشته بود و چون بجكم اين را بدانست حيرت كرد و در خشم شد و دبير را بخواند و نامه را به دو افكند و او سخن گفتن نيارست و انكار نتوانست كه خط وى را شناخته بود . بناچار معترف شد و بجكم بگفت تا در حضور وى او را بزوبين بزدند تا بمرد و جثه‌اش را به آب افكندند .\r\nتصدى بريد از مشاغل معتبر بود و هر كس اين سمت را داشت چون از همه چيز آگاه مىتوانست شد اهميت بسيار مييافت . احمد بن طولون در حكومت مصر بكوشيد تا يكى از خاصان خود را متصدى بريد بغداد كرد و او همه مقاصد و اعمال مخالفان ابن طولون را كه در بغداد بر ضد وى كار ميكردند كشف كرد و ابن طولون بكمك او مخالفان خويش را كه در مصر بودند و براى خليفه بغداد درباره او خبر ميفرستادند شناخت\r\n\r\n","description":"","footnote":"","page_name":" 621 ","page_number":267},
  {"content":"\r\n\r\nو همه را از ميان برداشت و كارش استقرار گرفت و اين از كمك متصدى بريد بغداد بود .\r\nهنگامى كه ميان احمد بن طولون و موفق برادر خليفه اختلاف شد و او ميخواست ابن - طولون را از مصر بردارد و سرداران سپاه را بر ضد وى برانگيخت متصدى بريد به وى خبر داد و او احتياط خويش را بداشت و توطئه بىاثر شد .\r\nراه بريد در وصول قطر الندى دختر خمارويه طولونى بعراق كه او را بزنى خليفه داده بودند مؤثر افتاد . خنارويه بفرمود تا عاملان بريد مصر راه را براى عبور وى آماده كنند و در هر منزل قصرى بسازند كه در آنجا از رنج سفر بياسايد .\r\nاز كار بريد بدوره اخشيديان و فاطميان چيزى نمىدانيم جز اينكه كبوتر نامه‌بر داشتند ، قلقشندى گويد : \" فاطميان نامه را با كبوتر ميفرستادند و بكبوتران نامه - رسان توجه داشتند و ديوانى خاص آن كرده بودند كه فهرست نسب كبوتران در آن محفوظ بود . \"\r\n\r\nنگهبانى\r\nعباسيان بهر شهر گروهى سپاه داشتند كه تابع رئيسى بود و او از سالار نگهبانى كه در بغداد يا مركز ولايت بود فرمان ميبرد و اين گروه مراقب امنيت و نظم بودند و حكم قاضى و محتسب را اجرا ميكردند و شبانگاه بفرماندهى سران خود داروغگى ميكردند . دولت به نگهبانان مقررى بسيار و رتبه‌هاى خوب ميداد تا آنجا كه سالار نگهبانى بغداد بمقام از ولايتدار كمتر نبود كه دولت حفظ امن و نگهبانى نظم را در پايتخت و مركز هر ولايت از نگهبانى ميخواست در آغاز كار نگهبانى تابع سازمان قضائى بود و سالار نگهبانان به كار اقامه حدود و دستگيرى مجرمان و اجراى حكم قاضى ميپرداخت . اما بتدريج از آن جدا شد و سالار نگهبانى مستقلا به كار جرايم ميرسيد و در پايتخت مستقيما از طرف خليفه و در مركز ولايت از جانب ولايتدار منصوب ميشد .\r\n\r\n","description":"","footnote":"","page_name":" 622 ","page_number":268},
  {"content":"\r\n\r\n\r\nسپاه\r\nبدوران پيغمبر و خليفگان اول و امويان ، سپاه از عرب بود عباسيان به پارسيان تكيه داشتند معتصم بتركان تكيه كرد كه مادرش ترك بود و نگهبانان خاص از ايشان گرفت و آنها را بر عربان و پارسيان برترى داد و نام عرب را از دفتر عطا محو كرد بدوران او شمار تركان به هفتاد هزار رسيد و نفوذشان بسيار شد و خطرناك شدند كه بدلخواه خود خليفه را نصب ميكردند يا عزل ميكردند و ميل مىكشيدند و مىكشتند . بتدريج از مردم غير ترك نيز گروهى سربازان مزدور بسپاه راه يافتند كه جز مال هدفى نداشتند و بهر بهانه آشوب مى - كردند و اگر از سردارى بزرگ مقررى كافى ميگرفتند به دو مىپيوستند و دولتى نمى - شناختند .\r\nبدوران مستعين ( 248 - 252 ) سپاه از تركان و بربران و فرغانيان بود احمد - بن حارث تمامى به وصف شورش سپاهيان بر ضد مستعين شعرى گفته بدين مضمون :\r\n\" تركان و بربران بيامدند با فرغانيان زره‌پوش كه گروههاى مسلح پياده و سوار بودند \" .\r\nبعضى خليفگان براى رهائى از شر تركان از سربازان مزدور كمك جستند معتز ( 252 - 255 ) بربران و فرغانيان را تشويق كرد و از مقام تركان بكاست ، به همين سبب او را كشتند ، گاه ميشد خليفه و سرداران وى از دشمن نيز كمك مىگرفتند . راضى ( 329 422 ) از قرمطيان يارى جست و آنها را به سپاه خويش آورد اما از شرشان مصون نماند كه قرمطيان بشوريدند و به ابن رائق پيوستند كه راه خودسرى ميرفت و شگفتا كه با او نيز وفا نكردند كه روزى چند با ابن رائق بر ضد ابو عبد الله بريدى و روز ديگر بصف ابو عبد الله بريدى بودند . ابو طاهر قرمطى سپاهى فرستاد كه بريدى بكمك آن بر بصره استيلا يافت و هم او را بر ضد متقى مدد داد اما سپاه بريدى همه قرمطيان نبودند كه كرد و ديلم نيز داشت و چون بويهيان در بغداد قدرت يافتند ( 334 ) ميان تركان كه بيشتر سپاه از آنها بود با ديلمان رقابت افتاد . معز الدوله اين را بدانست و به فرزند\r\n\r\n","description":"","footnote":"","page_name":" 623 ","page_number":269},
  {"content":"\r\n\r\nخود بختيار سفارش كرد با ديلمان مدارا و با تركان دوستى كند ، بويهيان گاه بتركان و گاه بديلمان نزديك ميشدند ، بختيار از تركان بيم داشت به آنها نزديك شد و كينه ديلمان برانگيخت تا بسال 364 تركان بتلقين عضد الدوله وى را معزول كردند و اگر دخالت ركن الدوله نبود حكومت عراق بعضد الدوله رسيده بود .\r\nبدوران بويهيان سپاه از ديلم و ترك و عرب و كرد و فرغانى و بربر و نژادهاى ديگر بود كه اجير ميشدند . مؤلف ذيل تجارب الامم گويد : \" به دوران عضد الدوله سپاه دو ناظر و سردار داشت يكى سردار ديلم و ديگرى سردار ترك و عرب و كرد . . . \" از اينجا توان دريافت كه بربران و فرغانيان و ديگر مزدوران بفرمان سردار دوم بوده‌اند .\r\nسپاه ديوان خاص داشت كه دو انجمن داشت يكى انجمن مقررى كه به كار مقررى و وقت پرداخت آن ميرسيد و انجمن مقابله كه فهرست سپاه را ميديد و نامهايشان را مراجعه ميكرد و هر انجمن براى سپاه خاص و سپاه خدمت و سپاه ولايات قسمت‌هاى جدا داشت سپاه از مزدوران و داوطلبان تشكيل ميشد ، مزدوران پيادگان بودند و نيزه و شمشير و زوبين و سپر داشتند و تيراندازان بودند كه شمشير و كمان و سپر و تيردان داشتند . و خود بسر و زره بتن ميكردند تا از آسيب دشمن مصون مانند . زره همه بالاتنه را مىپوشيد بعلاوه قسمتى از آن بران‌ها و بازوها ميرسيد ، هر گروه يك دسته نفت‌انداز داشت كه افراد آن را نفتيان ميگفتند و پوشش آنها از پارچه‌هائى بود كه آتش در آن اثر نداشت تا بقلعه‌هاى مشتعل راه توانند يافت و نيز هر گروه يكدسته معمار داشت كه با شمشير و سپر ، كلنگ نيز داشتند .\r\nفرمانده ده هزار كس \" امير \" بود و فرمانده هزار كس \" قائد \" و فرمانده صد كس \" نقيب \" و فرمانده ده كس \" عريف \" . لباس سپاهيان باختلاف دسته و اسلحه تفاوت داشت در ايام متوكل لباس سپاهيان تغيير يافت و رنگ آن خاكسترى شد و بگفت تا شمشير به گردن نياويزند و آن را چون پارسيان بكمر بندند .\r\n\r\n","description":"","footnote":"","page_name":" 624 ","page_number":270},
  {"content":"\r\n\r\nنگهبانان خاص و سپاه منزل از ديگر سپاهيان امتياز داشتند . هر دو گروه مستقيما بخليفه وابسته بودند اما سپاه منزل معتبرتر بود و وظايف آن از نگهبانان خاص آسان‌تر بود و بعدها عنوان \" جاندار \" يافت و هم گروهى از جوانان منتخب وابسته بخليفه بودند كه با نظارت دربار تعليم ميگرفتند و فنون جنگ ميآموختند و در حجره‌هاى جدا از سربازخانه‌ها ميزيستند و حجره‌داران نام داشتند ، تا از گروه‌هاى ديگر چون \" ساحيان \" يعنى پيروان ابن ابى الساج ممتاز باشند .\r\nعباسيان گروه مهندس نيز داشتند كه نامشان منجنيقدار بود و سالارشان را امير منجنيقداران مىگفتند كه معروفترشان يعقوب بن صابر بود كه كتابى بنام عمدة المسالك فى سياسة الممالك داشت و هندسه جنگ را در آن باز نموده بود و از ساختن و گشودن و استوار كردن قلعه‌ها و فنون محاصره و اسلحه‌شناسى و مسائل مربوط به اسب و سوار سخن رانده بود ، سپاه بيمارستانهاى جنگى نيز داشت و زخميان و بيماران را از ميدان جنگ بر ارابه‌ها كه بشتر بسته بود به عقب ميرسانيدند .\r\nعباسيان بجاسوسى نظامى نيز توجه داشتند و در اين كار مردان و زنان را به كار مى - بردند و آنها را در لباس بازرگان و طبيب و امثال آن بكشورهاى مجاور مىفرستادند تا خبر فراهم كنند و بيارند يا بفرستند . دستگاه جاسوسى عرب بيشتر از همه در روم فعال بود كه روميان رقيبان خطرناك دولت عرب بودند و بدوران قديم مردم عرب فنون جنگ را از آنها آموخته بودند و در جنگها پيوسته از ايشان به زحمت بودند .\r\nعربان براى آنكه از هجوم ناگهانى روميان در امان باشند در مرزها قلعه‌ها ساخته بودند . آن قسمت از شام كه مجاور آسياى صغير بود پيوسته منطقه خطر بود و دو نيروى رقيب در اين نواحى پيوسته بجنگ بودند كه هر چند روز ظفر از يكى بود و طبعا قلعه‌هاى سرحدى نيز با شكست و فتح حريفان دست بدست ميشد .\r\nلياقت سربازى بامتحان دقيق معين ميشد و بزرگان سپاه بر اين كار نظارت داشتند .\r\n\r\n","description":"","footnote":"","page_name":" 625 ","page_number":271},
  {"content":"\r\n\r\nهلال صابى درباره روش امتحان و مراتب توفيق ورد گويد : \" سرداران و جوانان در حضور خليفه بميدان مىايستادند و دبيران عطا دور تر جا ميگرفتند كه ديده نشوند .\r\nسردار ميامد و فهرست سربازان خويش را با ميزان مقرريشان همراه داشت غلامى فهرست را ميگرفت بخليفه ميداد و عبيد الله وزير نامها را ميخواند و سربازان به ترتيب نام به ميدان ميشدند . هدفى منصوب بود و امتحان تير مىدادند ، هر كه نكو تير ميانداخت و بر خويش تسلط داشت و بر زين راست بود و بهدف يا نزديك هدف ميزد بعلامت نكو مقابل نام او \" ن \" مينوشتند و هر كه از اينمرحله فروتر بود \" ط \" يعنى متوسط داشت و هر كه سوارى نيك ندانست و هدف زدن نتوانست \" د \" يعنى بد ميگرفت آنگاه نتيجه امتحان را بنزد منشيان ميفرستادند تا علائم سربازان را ببينند و با نشانه‌هايى كه مضبوط داشتند تطبيق كنند تا كسى بجاى ديگرى نيامده باشد . بهنگام جنگ سپاه پنج قسمت بود : قلب كه محل فرمانده بود و ميمنه و ميسره و طليعه و ساقه ، طليعه پيشاپيش ميرفت و گروهى سربازان نخبه كه زره براق و خود فولاد داشتند و سلاحشان نيزه بود وابسته آن بودند . سيد امير على گويد : \" بىگفتگو منظره سپاه عرب كه راه خود را بصفهاى دراز در ولايت دشمن ميسپرد عظمت و شكوهى داشت ، سواران در مقدمه بودند و تيراندازان از دو سويشان از آن پس پيادگان بودند كه بصفهاى فشرده و نظمى جالب ميامدند و از پى آنها شتران باربر و ذخيره و خيمه و لوازم بود ، از آن پس بهدارى و وسايل حمل بيماران بود سپس ابزارهاى جنگى بود چون منجنيق‌ها و ارابه‌ها . اگر خليفه يا يكى از خاندان وى در سپاه بود ، منظرهء آن جلال ديگر داشت كه نگهبابان خلافت لباسهاى الوان بتن داشتند و پرچمها كه شعار خلافت بحروف طلائى بر آن نقش بود به دست سرداران و اميران لباسهاى مجلل پوشيده بودند ، حقا مناظرى باشكوه بود ، وقتى طليعه سپاه باردوگاه ميرسيد خندق كنى آغاز ميشد كه آيين سپاه ميگفت بىاحتياط لازم در قبال هجوم ناگهانى دشمن به جائى مقام نكنند و چون سپاه عمده ميرسيد خيمه‌ها\r\n\r\n","description":"","footnote":"","page_name":" 626 ","page_number":272},
  {"content":"\r\n\r\nرا از روى نظم به پا ميكردند و خيابان‌ها و بازارها و ميدان‌ها مينهادند ، گوئى اردوگاه شهرى آباد بود و جيره‌ها تقسيم ميشد و اجاق‌ها روشن ميشد و ديگها مينهادند و از پس شام خليفه يا قاضى القضاة به نماز ميايستاد و همگان اقتدا ميكردند ، آنگاه بحلقه‌ها مينشستند و به قصه‌هاى جنگ و خطر يا قصائد حماسى كه با نواى نى همراه بود گوش فرا مىداشتند و پيش از آنكه پاس اول شب بگذرد خواب نبود . \"\r\nاحمد بن طولون سپاه از مردم سودان و نوبه و روم داشت و در قصر وى جائى بود كه روز سان سپاه آنجا مينشست . گويند سپاه مصر در ايام وى بيكصد هزار رسيد سپاه طولونى وسيله حفظ ولايت بود و در تشريفات و اعياد ابهت امير را ميافزود . خمارويه هنگام شكار و سفر و ايام عيد موكبى مجلل داشت ، گروهى از مردان درشت استخوان را كه در ايام پيش قاطعان طريق بودند و شجاعت و صولت فراوان داشتند به خدمت گرفت مقررى خوب داد و نگهبان خويش كرد و زحمت ايشان را از مردم برداشت . اينان قباهاى حرير و ديبا بتن داشتند و كمرهاى پهن مىبستند و شمشيرهاى مزين بكمر داشتند و از پى ايشان دستجات سپاه بود و پس از همه يك هزار سودانى بودند كه سپرهاى آهنين داشتند ، با قباها و عمامه‌هاى سياه كه از سياهى چهره و لباسشان ناظران توانستند پنداشت كه دريايى سياه بتلاطم است و برق سپرها و جلوه شمشيرها و خودها كه عمامه روى آن پيچيده بودند ، جلوه‌شان را ميافزود و چون سودانيان مى - گذشتند خمارويه عيان ميشد كه يك تيررس پيشاپيش موكب مىرفت و نگهبانان خاص اطراف وى بود ، بر اسبى بود با مهابت تمام و ظاهرش از شجاعت و قوت حكايت داشت و چون ميرفت مردم و سپاهيان نيز با سكوت كامل كه گوئى پرنده بر سرهاشان نشسته مىرفتند .\r\nبدوران اخشيد مصر با سپاهى فراوان كه شمار آن چهارصد هزار بود در امان ميزيست و اين شمار بجز نگهبانان خاص و غلامان و مماليك بود كه در قصر بودند\r\n\r\n","description":"","footnote":"","page_name":" 627 ","page_number":273},
  {"content":"\r\n\r\nو شمارشان از هشت هزار فزون بود . قدرت اخشيد چنان بود كه كس در برابر او رأى نداشت و وقتى انوجور فرزند خود را وليعهد كرد همه اميران و سرداران اطاعت كردند ، وقتى كافور بقدرت رسيد سودانيان در سپاه مصر فراوان شدند و بيشتر سپاه از آنها بود .\r\nفاطميان نيز سپاهى نيرومند داشتند در سپاه آنها مراتب اميران و سربازان به دقت جدا بود و از مرتبه‌اى بمرتبه ديگر رفتن آسان نبود . بعضى اميران سپاه طوق طلا به گردن داشتند و بعضى ديگر در ايام رسمى چماقى از نقره برميگرفتند ، سربازان ، بربر و ترك و كرد و غز ديلم و سودانى بودند ، بعضى گروه‌هاى سپاه بنام خليفگان منسوب بودند چون گروه حافظى و آمرى و بعض ديگر به وزيران انتساب داشتند چون جيوشى و افضلى .\r\n\r\nنيروى دريائى\r\nمسلمانان پس از فتح شام و مصر بانديشه افتادند نيروى دريائى بوجود آورند تا سواحل اين نواحى را از هجوم روميان حفظ توانند كرد و بقسطنطنيه حمله توانند برد ، اين كوشش از ايام عثمان بود و بدوران امويان دوام داشت و بدوران عباسيان كه عراق مقر خلافت شد دفاع از مصر و شام به عهده ولايتداران افتاد و نيروى دريائى تابع ايشان شد . توجه مسلمانان بنيروى دريائى نتايج خوب داد و كشتيهاى ايشان به قوت و شمار از روميان فزون شد و سازمان معتبرى براى اداره آن پديد آمد . در هر بندر براى رهبرى كشتيها چراغى بود كه آن را \" خشب \" ميگفتند و هر كشتى جنگى فرمانده‌اى داشت كه او را \" مقدم \" مىگفتند و همه مردم كشتى بفرمان وى بودند و تعليمات سربازان كشتى و فراهم كردن لوازم جنگ به عهده او بود . با فرمانده كشتى يكى ديگر بود كه عنوان رئيس داشت كه بر دريانوردى و پاروزنى نظارت داشت ، فرمانده كل نيروى دريائى \" امير الماء \" يا \" امير البحر \" ناميده ميشد يعنى امير آب يا امير دريا و گوئى فرنگان\r\n\r\n","description":"","footnote":"","page_name":" 628 ","page_number":274},
  {"content":"\r\n\r\nادميرال را از تحريف امير الماء آورده‌اند .\r\nبدوران اسلام صنعت كشتىسازى در مصر رواج داشت و كشتىهائى ميساختند خاص رفت و آمد نيل كه بوسيله آن محصول مصر از جائى بجاى ديگر حمل مىشد و نيز كشتيهاى جنگى كه نيروى دريائى مصر از آن بود و از راه اسكندريه و دمياط و تنيس و فرما به روم حمله ميبرد .\r\nرواج كشتىسازى مصر از آنجا بود كه روميان در حمله به اين ولايت توفيقها يافتند بسال 101 تنيس را بگرفتند و بسال 238 بر دمياط استيلا يافتند و خسارت‌ها زدند و عنبسة بن اسحاق ولايتدار مصر باستحكام سواحل و تشويق كشتىسازى پرداخت و اين صنعت همچنان بمعرض تشويق ولايتداران بود تا بدوران احمد بن طولون كه نيروى دريائى بزرگ فراهم كرد .\r\nفاطميان بنيروى دريائى توجه داشتند كه روميان پيوسته سواحل شام را بخطر داشتند و به شهرهاى بزرگ چون انطاكيه و حلب دست‌اندازى ميكردند و براى مقابله ايشان نيروى دريائى مىبايست داشت . معز و خليفگان پس از او در اسكندريه و دمياط مراكز كشتىسازى پديد آوردند و از آنجا واحدهاى نيروى دريائى را بنگهبانى شهر - هاى ساحلى شام چون عكا و صور و عسقلان ميفرستادند . مركز كشتىسازى مقس در ايام معز ششصد كشتى ساخت . قلقشندى گويد :\r\n\" نيروى دريائى مصر ده فرمانده داشت و سالار آن را قائد القواد ميگفتند و در ايام فاطميان امير سپاه خوانده مىشد .\r\nدر ايام مماليك عنوان او \" ناظر سپاه \" شد . مقرى فرماندهان هر ماهه به بيست دينار ميرسيد ، مخارج نيروى دريائى از درآمد مستغلاتى كه وقف آن شده بود پرداخت مى - شد . نيروى دريائى فاطميان همچنان پر رونق بود تا كشاكش ايشان با صليبيان پيش آمد و شاور وزير عاضد آخرين خليفه فاطمى بگفت تا شهر فسطاط را بسوختند كه از\r\n\r\n","description":"","footnote":"","page_name":" 629 ","page_number":275},
  {"content":"\r\n\r\nپيشروى دشمن جلوگيرى كنند و نيروى دريائى را نيز آتش زدند .\r\n\r\nسازمان دارائى\r\nاز پيش گفته‌ايم كه عباسيان به توازن دخل و خرج دولت عنايت خاص داشتند بدين جهت در سازمان دارائى قسمت دريافت كه درآمد دولت را جمع ميكرد از پرداخت جدا بود . هر ولايت ديوان خراج خاص داشت كه تابع ديوان بغداد يا سامره بود ، ديوان ولايت دو قسمت داشت كه يكى درآمد را مىگرفت و ديگرى بر مخارج نظارت ميكرد و مازاد درآمد را ببغداد مىداد . بيت المال بغداد بر همه ديوانها نظارت داشت و ناحيه شرقى پايتخت نيز تحت نظر آن بود زيرا در سازمان ادارى ناحيه شرقى جزء دار الخلافه بود و ناحيه غربى شهر جزء ولايت بادرايا بود .\r\nمجموع مالى كه در اواخر قرن سوم هر ساله به بيت المال ميرسيد مطابق فهرستى كه قدامة بن جعفر آورده 000 / 920 / 4 دينار طلا بود و چون هر دينار به پانزده درم تقويم ميشد مجموع درآمد دولت 000 / 800 / 73 درم بود كه فهرست آن بتفصيل ولايتها چنين است :\r\nنام ولايت مبلغ ماليات سواد ( عراق ) 000 / 000 / 8 درم\r\nاهواز ( خوزستان ) 000 / 000 / 9 درم\r\nفارس 000 / 000 / 4 درم\r\nكرمان 000 / 000 / 6 درم\r\nمكران 000 / 000 / 1 درم\r\nاصفهان 000 / 500 / 30 درم\r\nماسبذان 000 / 200 / 1 درم\r\nمهرگان كدك 000 / 100 / 1 درم\r\n\r\n","description":"","footnote":"","page_name":" 630 ","page_number":276},
  {"content":"\r\n\r\nايغارين 000 / 800 / 3 درم\r\nقم و كاشان 000 / 000 / 3 درم\r\nآذربايجان 000 / 500 / 4 درم\r\nرى و دماوند 000 / 080 / 2 درم\r\nقزوين و زنجان و ابهر 000 / 820 / 1 درم\r\nقومس 000 / 150 / 1 درم\r\nگرگان 000 / 000 / 4 درم\r\nطبرستان 000 / 280 / 4 درم\r\nتكريت و طرهان 000 / 900 درم\r\nشهر زور و صامغان 000 / 750 / 2 درم\r\nولايت موصل 000 / 300 / 6 درم\r\nفردى و بزبدى 000 / 200 / 3 درم\r\nديار ربيعه 000 / 635 / 9 درم\r\nسيستان 000 / 000 / 1 درم\r\nخراسان 000 / 000 / 7 درم\r\nحلوان 000 / 000 / 1 درم\r\nكوفه 000 / 000 / 5 درم\r\nبصره 000 / 800 / 4 درم\r\nهمدان 000 / 700 / 1 درم\r\nارزن و ميافارقين 000 / 20 / 4 درم\r\nولايت طرون 000 / 100 درم\r\nارمنستان 000 / 000 / 4 درم\r\n\r\n","description":"","footnote":"","page_name":" 631 ","page_number":277},
  {"content":"\r\n\r\nآمد 000 / 000 / 2 درم\r\nديار مضر 000 / 000 / 1 درم\r\nناحيه فرات 000 / 900 / 2 درم\r\nقنسرين و عواصم 000 / 360 دينار\r\nحمص 000 / 218 دينار\r\nدمشق 000 / 110 دينار\r\nاردن 000 / 109 دينار\r\nفلسطين 000 / 259 دينار\r\nمصر و اسكندريه 000 / 500 / 1 دينار\r\nحرمين ( مكه و مدينه ) 000 / 100 دينار\r\nيمن 000 / 600 دينار\r\nيمامه و بحرين 000 / 510 دينار\r\nعمان 000 / 300 دينار\r\nهمه درآمد از طريق خراج نبود بلكه بعضى زمينها را كه خاص دولت بود به تيول ميدادند اين رسم از آغاز فتوح اسلام پديد آمد كه همه زمينهاى خسروان و خاندان سلطنت و مرزبانان يعنى صاحبان املاك بزرگ ملك دولت شد و بهر كه ميخواست به تيول ميداد ماوردى گويد : \" تيول دو گونه است تيول انتفاع و تيول تمليك و اين بر دو گونه است يا بر زمين موات يا بر زمين آباد و زمين آباد نيز دو گونه است يا در قلمرو اسلام است كه دولت به تيول دهد و حقى براى خزانه بگيرد و يا قلمرو كفار است و امام به تيول دهد تا سردار فاتح چون بدان دست يابد مالك شود و اين روا است . \"\r\nماليات زمين‌هاى تيول بتوافق دولت و تيول‌گير معين ميشد و معمولا عشر محصول بود ، تيول تمليكى اگر باير ميماند بدولت بازميگشت . گاهى اراضى تيول بدلائل\r\n\r\n","description":"","footnote":"","page_name":" 632 ","page_number":278},
  {"content":"\r\n\r\nديگر مصادره مىشد ، خراج اراضى كوچك سنگين بود و گاه ميشد مالكان كوچك زمين خويش را بمالكان بزرگ مىپيوستند تا از خراج سنگين مصون مانند و به تبعيت ايشان فقط عشر ميدادند و اين روش را \" پناه‌برى \" عنوان ميدادند ، يعنى مالك ناتوان زمين خويش را به قويتر منسوب دارد تا از آن حمايت كند .\r\nروش تيول عيوبى نيز داشت و تيول‌گير كه كوشش داشت زودتر ثروتمند شود به طرق گونه‌گون جيب زراعت پيشگان را خالى ميكرد تا خراج را بپردازد و سهمى براى خود نگهدارد و مردم نيز از تحمل اين وضع چاره نداشتند بندرت شكايتشان به گوش كسى ميرسيد و اگر هم مىرسيد اثر نداشت بدتر از همه ، آنها كه عهده‌دار فراهم آوردن مال بودند از زجر و شكنجه مردم دريغ نداشتند .\r\nتيول منحصر به يك يا چند قطعه زمين نبود كه گاه ولايتى به تيول بود و اين روش در دولت عباسى در ايام نفوذ تركان پديد آمد و سرداران ترك ولايتى را به تيول مى - گرفتند كه مال معين و هدايائى چند بپايتخت دهند و هرچه بيشتر گرفتند از ايشان باشد و اين همان روشى است كه بقرنهاى نهم و دهم ميلادى در اروپا متداول بود و در واقع ولايتى در احاره استثمار صاحب قدرتى بود .\r\nموعد خراج نوروز بود امويان خواستند آن را يك ماه زودتر كنند . مالكان اراضى راضى نبودند اما هشام بن عبد الملك اعتنا نكرد و وقت خراج يك ماه پيش از نوروز شد و اين ببود تا بدوران هارون الرشيد مالكان از يحياى برمكى خواستند تا آن را دو ماه ديرتر كند ، ميخواست تقاضايشان را بپذيرد اما گفته شد كه وى تعصب گبرى دارد و از اين كار چشم پوشيد و مشكل همچنان ببود تا بدوران منتصر كه وقت خراج را مانند ايام سلف بنوروز كرد ، معتضد نيز آن را نزديك دو هفته جلوتر برد .\r\nجزيه كه از ذميان ميگرفتند از منابع دولت بود ، در آغاز كار جزيه را از يهودى و مسيحى در قبال حمايت و دفاع ايشان ميگرفتند كه اينان سرباز نميشدند و بحقيقت\r\n\r\n","description":"","footnote":"","page_name":" 633 ","page_number":279},
  {"content":"\r\n\r\nجزيه يكقسم ماليات دفاع عمومى يا بازخريد خدمت سربازى بود و تنها از مردان توانا كه سلاح توانستند برد گرفته ميشد و در اين كار مكنت شخص رعايت مىشد ، ذميان سه طبقه بودند : پايين كه ساليانه دوازده درم ميداد و متوسط كه بيست و چهار درم مىپرداخت و بالا كه چهل و هشت درم ميداد و در هر ولايت كه سكه طلا رواج داشت جزيه يكدينار و دو دينار و چهار دينار بود كه به شش و پنج و احيانا چهار قسط و كمتر مىگرفتند ، در عراق در آغاز كار هر ماه يك قسط مىگرفتند كه دوازده قسط ميشد و به سال 366 خليفه فرمان داد تا همه ساله جزيه را به ماه محرم بگيرند و از زنان و نابالغان و واماندگان و معلولان و تنگ‌دستان و راهبان نگيرند و هر كه جزيه داد ، \" برائت \" به دو دهند كه ديگر مطالبه نكنند .\r\nدر اواخر قرن سوم حاصل جزيه ببغداد 000 / 200 درم بود .\r\nاز جمله منابع درآمد ، تركهء مردم بلاوارث بود كه به بيت المال ميرسيد و اين خاص مسلمانان بود . مقتدر بسال 311 فرمان داد تا تركه ذميان بلاوارث را به همكيشان ايشان دهند و اين به حكم حديث بود كه فرموده بود : \" مسلمان از كافر ميراث نبرد و كافر از مسلمان ميراث نبرد و پيروان دو كيش از هم ميراث نبرند . \" و رسم شد كه مردم هر كيش ارث بلاوارثان خويش را ميبردند . و چون تركه بىوارث از منابع قابل ملاحظه بود ديوانى خاص براى جمع و نظارت آن بنام \" ديوان مواريث \" پديد آمد كه بعدها زحمت و مشكلات و شكايت پديد آورد زيرا بخلاف رسم ، تركه كسان را ميگرفت .\r\nو هم از منابع درآمد ، خمس معادن و گنج‌ها و مقذوفات يا مستخرجات دريا چون لؤلؤ و عنبر ، و قيمت بندگان فرارى بود مالى كه از دزدان پس ميگرفتند و صاحب آن را نمييافتند به بيت المال ميرسيد ، حاصل گمرك نيز بدولت ميرسيد .\r\nاموال اميران و وزيران و بزرگان دولت كه مصادره ميشد از بيت المال ميشد و اين در آن روزگار معمول بود . قاهر دارائى مادر مقتدر و ياران او را مصادره كرد و جامه -\r\n\r\n","description":"","footnote":"","page_name":" 634 ","page_number":280},
  {"content":"\r\n\r\nهاى نشان‌دار و ديباى رومى و ششترى زربفت و فرش چرمين و خز و ديبا و صندوقهاى پر از پارچه فاخر و طلاى ساخته و نقره ساخته و بوى خوش فراوان چون عود هندى و عنبر و مشك و كافور و مجسمه‌هاى كافورى گرفت كه بهاى آن 000 / 130 دينار بود و بهاى مجسمه‌ها 000 / 300 درم بود و بيشتر اين چيزها را بمونس مظفر سپرد تا بفروشد و چيزى از آن را براى استفاده قاهر نهادند .\r\nو چون بجكم كشته شد اموالش مصادره شد ، مال وى در چند جاى باغش مدفون بود ، ميگفتند متقى 000 / 000 / 2 دينار طلا و نقره از او بدست آورده است . از اين شيرزاد نيز كه از ياران بجكم بود 000 / 200 دينار گرفتند ، بختيار پسر معز الدوله بزرگان ديلم را تبعيد كرد و تيولشان را پس گرفت و اموال خويشان و كسانشان را مصادره كرد .\r\nبويهيان روشهاى نو ابداع كردند تا مال بيشتر توانند گرفت ، عضد الدوله مساحت زمينها را بقلم يكدهم افزود و خراج آن را نيز گرفت و اين رسم تا مدتها در عراق بماند و سنتها پديد آورد كه نبود و رسم‌ها كه كس نشنيد و به همه جا دست انداخت و حاصل را ببرد و اندكى به صاحبان آن داد ، در آخر ايام وى ستم بسيار شد و از پس وى صمصام الدوله آن رسوم را برداشت و حاصل را بمالكان سپرد و مراتع و حاصل زكات را ديوانى كرد و عاملان و دبيران و حسابگران بر آن گماشت و 000 / 000 / 1 درم از ماليات سواد بكاست و در اوقاف دخالت كرد و ناظران و متصرفان معين كرد و بذينفعان چيزى داد و مازاد بسيار بود و اراضى ديگر را به تيول داد و بر بازار دواب و خر و شتر بمأخذ فروش چيزى مقرر كرد و از كالاى وارد و صادر بيش از رسم قديم گرفت و كار برف و ابريشم را خاص دولت كرد كه از آن پيش مقيد نبود و هر كه خواست عمل آن توانست كرد .\r\nبا وجود ضعف خلافت منابع درآمد آن بسيار بود هلال صابى فهرستى از مخارج دولت در ايام معتضد ( 279 - 289 ) آورده كه روزانه 7000 دينار بوده كه سالانه\r\n\r\n","description":"","footnote":"","page_name":" 635 ","page_number":281},
  {"content":"\r\n\r\n000 / 500 / 2 دينار ميشده و گفته‌ايم كه سالانه 000 / 920 / 4 دينار به بيت المال ميرسيد بنا بر اين بيش از 000 / 400 / 2 بجا ميماند .\r\nدر اواخر ايام معتضد ذخيره دولت 000 / 000 / 9 دينار بود كه ميخواست آن را به 000 / 000 / 10 برساند و ذوب كند و يكنواخت سكه زند و بعامه نشان دهد تا در ولايتها همه بدانند بيت المال 000 / 000 / 10 دينار ذخيره دارد و از درآمد عادى بىنياز است اما مرگش رسيد و به اين آرزو نرسيد .\r\nتفصيل آن 7000 دينار خرج روزانه كه در فهرست صابى آمده و بسيارى نكات تاريخ آنعصر را روشن مىكند چنين است . ببايد دانست كه فهرست اين خرج كه شامل مقررى خدمتگزاران دولت نيز هست ماهيانه 000 / 210 دينار بوده و بروزها تقسيم شده و كسور از اينجا است .\r\nمقررى كشيكچيان از سوار بصرى و ديلم و طبرى و بربر و سودانى و دربانان و غيره 000 / 1 دينار\r\nمقررى غلامان خاصه كه بيست و پنج تن حاجبان و نايبانشان از آن جمله بودند و پيوسته در حضر و سفر ملازم خليفه بودند . 000 / 1 دينار\r\nمقررى سواران نخبه كه ايام ماهشان پنجاه روز به حساب بود و بعدها كه ماهشان نود روز شد نودى ناميده شدند بعلاوه عليق اسبان كه براى هر يك به سى و پنج روز چهار دينار مقرر بود و براى استر سه دينار و نيم و خر دو دينار . 500 / 1 دينار\r\nمقررى سربازان منتخب از گروههاى غلامان ناصرى و بغائى و مسرورى و بكجورى و يانسى و مفلحى و از كوتكينى و كيغلغى و كنداجى كه بشجاعت و لياقت شهره بودند . 600 دينار\r\nمقررى سواران مخصوص كه ايام ماهشان 120 روز\r\n\r\n","description":"","footnote":"","page_name":" 636 ","page_number":282},
  {"content":"\r\n\r\nبه حساب بود . 500 دينار\r\nمقررى هفده صنف خدمه قصر خلافت از قاريان و خبرچيان و مؤذنان و پرچمداران و شعبده‌بازان و دلقكان و طبالان و غيره . 110 دينار\r\nمقررى نگهبانى بغداد و سران آن و مراقبان محلات و زندانبانان و دروازه‌بانان . 50 دينار\r\nمخارج غلامانى كه به خدمت سرداران مأمور بودند . 300 دينار\r\nمخارج مطبخ خاص و مطبخ عام و نانواخانه و پذيرائى اهل حرم و نانواخانه سودانيها . 3 / 1 333 دينار\r\nمخارج آبدارخانه خاص و آبدارخانه عام و جامه‌دارخانه و خلعت و عطر و لوازم وضو و حمام و جباخانه و تعمير زره و تهيه تير و پرچم و زين و برگ و غيره . 100 دينار\r\nمقررى سقايان قصر و انبارها و مطبخ‌ها و نانواخانه‌ها و منزل خدمتگزاران و حاملان آب براى وضوى خليفه و كسانى كه با مشك آب بحرم ميبردند . 4 دينار\r\nمقررى ملازمان خاص از غلامان و مماليك و ملازمان قديم 167 دينار\r\nمقررى خدمتگزاران آبدارخانه عام و جامه‌دارخانه و صنعتگران قصر از زرگر و خياط و كفاش و آهنگر و رفوگر و پوستدوز و علاف و يراق‌ساز و نساج و دلال و نجار و خراط و غيره و انبارداران و كارگران جباخانه و زين و برگ خانه 100 دينار\r\nمقررى اهل حرم 100 دينار\r\nعليق دواب اصطبلهاى پنجگانه خلافت 400 دينار\r\nبراى خريد اسب و شتر و تعويض دواب 3 / 2 66 دينار\r\n\r\n","description":"","footnote":"","page_name":" 637 ","page_number":283},
  {"content":"\r\n\r\nمقررى خدمتگران مطبخ 30 دينار\r\nمخارج فرشخانه و شمع‌خانه و خدمتگزاران 30 دينار\r\nمقررى ركابداران و تيمارگران اسبان بريد 5 دينار\r\nخريد شمع و روغن 3 / 2 6\r\nمقررى نديمان و دلقكان خاص 3 / 1 44 دينار\r\nمقررى طبيبان و دستياران ملازم ايشان بعلاوه سى دينار بهاى دارو براى داروخانه قصر 3 / 1 23\r\nمقررى عمله شكار از بازدار و شكارچى و عقابدار و يوز دار و سگبان و مخارج خوراك و نگهدارى حيوانات شكارى و غيره . 70 دينار\r\nمقررى ملاحان و كشتىبانان و زورقچيان 3 / 2 16 دينار\r\nخريد نفت براى نفتسوزها و مشعلها و دستمزد مشعلبانان 4 دينار\r\nصدقه و انفاق بر محتاجان رصافه 15 دينار\r\nمستمرى باقيماندگان متوكل 3 / 1 33\r\nمستمرى باقيمانده‌گان واثق و مهتدى و مستعين و 3 / 2 16 دينار\r\nديگر خليفگان . 3 / 2 36\r\nفرزندان ناصر و بزرگان خاندان هاشمى و خطيبان بغداد 3 / 2 33 دينار\r\nمستمرى عباسيان و طالبيان 3 / 1 33\r\nمستمرى عبيد الله بن سليمان و فرزندش قاسم 3 / 1 33 دينار\r\n\r\n","description":"","footnote":"","page_name":" 638 ","page_number":284},
  {"content":"\r\n\r\nمقررى دبيران و ديوانداران و خدمتگزاران ديوانها و مخارج خريد دفتر و كاغذ . 3 / 1 156\r\n( بجز نويسندگان جزء ديوان عطا كه مقررى خويش را از تفاوت مقررى اخراج‌شدگان و غرامت كسانى كه در نگهدارى دواب خود قصور ورزيده بودند دريافت ميداشتند ) .\r\nمقررى اسحاق بن ابراهيم قاضى و دستيار او يوسفين بن 3 / 2 16 دينار يعقوب و ده نفر فقيه .\r\nمقررى مؤذنان ده مسجد جامع و تكبيرگويان و امامان و دربانان و خرج روشنائى مسجد و حصير و آب و پرده و غيره . 3 / 1 3 دينار\r\nمخارج زندان و آب و غذاى زندانيان 50 دينار\r\nمخارج نگهدارى و تعمير دو پل و مقررى پلداران 10 دينار\r\nمخارج بيمارستان صاعدى و مقررى طبيبان و چشم‌پزشگان و پرستار ديوانگان و دربانان و خريد نان و دوا و نوشيدنى . 15 دينار\r\nثروت دولت را از آن سخن كه ابن مسكويه از اسرافكارى مقتدر آورده توان دريافت كه وى هفتاد و چند مليون دينار طلا را بمخارج بيهوده تلف كرد و اين جز مليونها بود كه مصرف عاقلانه داشت . مبالغ گزافى كه مقتدر بباد اسراف داد خيلى بيشتر از ذخائر هارون الرشيد بود با آنكه از ميان فرزندان عباس هيچكس چون رشيد ذخيره ننهاد كه وى 000 / 000 / 84 دينار طلا بجا نهاده بود .\r\nمهمترين مخارج دولت مصارف كاروان حج و لشكركشى براى پيكار قرمطيان و\r\n\r\n","description":"","footnote":"","page_name":" 639 ","page_number":285},
  {"content":"\r\n\r\nفاطميان و روميان و جز آنها بود و نيز مخارجى كه براى آزادى اسيران ميكرد با مصارف استقبال سفيران و فرستادگان شاهان و اميران و آن هدايا كه بايشان ميبايست داد .\r\nنگفته پيداست كه در كار دريافت خراج و فراهم آوردن مالى كه ببغداد ميرسيد بىاعتدالىها ميشد . احمد بن مدبر كه در ايام متوكل خراجگير مصر بود بر مراتع ، خراج بست و آن را \" ماليات چرا \" نام داد و هم از شكار نيل و دريا خراج گرفت كه \" ماليات شكار \" نام يافت . و اين خراجهاى تازه كه بيرون از مرسوم قديم نهاد بنام \" مرافق و معاون \" شهره شد .\r\nابن مدبر از مجموع خراج چيزى ببغداد ميداد و باقى را در مصر مصرف ميكرد و از رفتار بد او درآمد ولايت كه بدوران عمرو بن عاص 000 / 200 / 1 و بدوران عبد الله سعدابى سرح عامل عثمان 000 / 400 / 1 دينار بود و بدوران ابن طولون به 000 / 300 / 4 رسيد تنها 000 / 800 دينار بود .\r\nبگفته مقريزى بدوران اخشيد خراج مصر 000 / 000 / 2 دينار بود و اين بجز درآمد املاك خاص بود . اخشيد نخستين كس بود كه براى مستحقان مستمرى معين كرد كه مجموع آن سالانه 5000 دينار بود . بدوران كافور خراج ولايت به 000 / 000 / 4 دينار رسيد و او با همه كوششى كه در آبادى مصر كرد نام خود را بسكه نزد و بر همه سكه‌ها نام خليفهء بغداد بود .\r\nبسال 362 معز فاطمى بفرمود تا خراج ولايت را بنسق نو درآرند و همه را يكنواخت و يك جا كنند و از مراقبت‌ها كه ميشد درآمد فرونى گرفت و رونقى در كار دارايى پديد آمد .\r\n\r\nقضا\r\nبدوران دوم عباسى كه ايام ضعف بود ، سياست در قضا بيشتر دخالت ميكرد و غالبا مردم پرهيزكار از بيم دخالت نارواى خليفگان از قبول آن سر باز ميزدند . از\r\n\r\n","description":"","footnote":"","page_name":" 640 ","page_number":286},
  {"content":"\r\n\r\nجمله ابو بكر رازى متوفى بسال 370 بارها از قاضى القضاة شدن كه به دو تكليف ميشد ابا ورزيد . ابن اثير ضمن حوادث سال 399 آورده كه عبد الواحد هاشمى را از قضاى بصره برداشتند و ابو الحسن ابى الشوارب را نهادند و درباره آنها شعرى بدينمضمون بدهانها افتاد : \" مرا دربارهء دو قاضى سخنى عجيب است كه بايد همگان بخوانند ، يكى را تسليت و ديگرى را مباركباد ميگويند ، اين گويد مجبورم كردند و آن گويد راحت شدم ، آنها دروغ ميگويند و ما هذيان ميگوئيم و معلوم نيست سخن كدام را باور ميتوان كرد . \"\r\nبدوران دوم عباسى چهار مذهب فقه رواج داشت و روح اجتهاد سستى گرفته بود كه قاضى بايد بيكى از چهار مذهب حكم دهد در عراق مذهب ابو حنيفه رايج بود و در شام و افريقا و اندلس مذهب مالك و در مصر مذهب شافعى رواج داشت و احكام قضا مطابق آن صادر ميشد مذهب حنبلى نيز بود كه در بغداد و ولايتهاى ديگر پيروانى داشت اگر اهل دعوى بمذهبى ديگر بجز مذهب رايج ولايت بودند قاضى يكى را نيابت ميداد تا باقتضاى مذهبشان حكم دهد .\r\nغير از چهار مذهب رسمى مذهبهاى ديگر نيز بود چون مذهب زيديان يمن كه پيروان زيد بن على زين العابدين بودند و ميگفتند امامان مذهب بايد شرايط اجتهاد داشته باشند و اماميان اثنى عشرى كه در فارس و عراق بودند و هفت اماميان يا اسمعيليان كه ميگفتند اجتهاد خاص امام است و فقه خويش را از كتاب و سنت و فتواى امامان ميگرفتند ، و مذهب خارجيان و مرجئه و اعتزال كه منقرض شده و مذهب طبرى كه مايه از شافعى داشت و رأى را بفقه آورده بود و حنبليها دشمنش ميداشتند .\r\nظهور ابو الحسن اشعرى در قوت مذهب سنت اثر فوق العاده داشت . مذاهب چهار گانه فقه اساس قضا بود و جز سنى را به قضا نميگماشتند . سيوطى گويد : \" بهاء الدوله\r\n\r\n","description":"","footnote":"","page_name":" 641 ","page_number":287},
  {"content":"\r\n\r\nبويهى ( 379 - 403 ) قضا و حج و مظالم را به ابو الحسين موسى علوى سپرد اما قادر از تصويب آن ابا ورزيد كه ابو الحسين شيعه دوازده امامى بود .\r\nقاضى القضاة چيزى نظير وزير عدليه عصر ما بود كه در بغداد مىنشست و قاضيان ولايتها را او ميفرستاد . ابو يوسف صاحب كتاب \" الخراج \" نخستين كس بود كه بدوران هارون الرشيد عنوان \" قاضى القضاة \" يافت . بدوران‌هاى بعد نيز اين عنوان بود . سيوطى گويد : \" اختيارات قاضى وسعت يافت و بدعاوى حقوقى و اوقاف و نصب وصى ميرسيد و غالبا كار نگهبانى و مظالم و احتساب و ضرب سكه و بيت المال نيز با او بود . \"\r\nدر آغاز كار قاضى به مسجد مىنشست . بعدها متوجه شدند كه اين با حرمت خانه خدا سازگار نيست و معتضد ( 279 - 289 ) قاضيان را از نشستن در مسجدها منع كرد و بعضى از آنها در خانه خويش قضاوت ميكردند .\r\nقاضى القضاة بغداد ديوانى داشت كه به همين عنوان معروف بود . دبير ديوان قضا ماهانه 300 درم ميگرفت ، حاجب 150 درم و منشى احكام 100 درم و خزانه‌دار كه همه اوراق بنزد او بود با دستيارانش 600 درم ميگرفتند . تأمل در حال شهود از اين دوران معمول شد اگر شاهد به امانت شهره بود و دليلى بر رد او نبود قاضى شهادتش را ميپذيرفت و اگر شهرت امانت نداشت شهادتش مقبول نبود اگر شناخته نبود از همسايگانش ميپرسيدند و گروه شاهدان دائم و مقبول از اينجا پديد شد ، قاضى در رأى خود مستقل بود و وساطت و شفاعت كمتر ميپذيرفت .\r\nقاضى عسكر عضد الدوله از او خواست تا بقاضى بگويد يكى را كه بشهادت پيش او ميرفت عادل شناسد و شهادتش را بشنود عضد الدوله گفت : \" اين به تو مربوط نيست ، كار تو اينست كه از افزايش مستمرى درجه‌دارى يا تغيير مقام سربازى سخن كنى . قبول شهادت مربوط بقاضى است و من و تو حق سخن درباره آن نداريم . \"\r\nقاضى بهنگام قضا لباس سياه بتن ميكرد كه شعار عباسيان بود و عمامه سياه بر كلاهى\r\n\r\n","description":"","footnote":"","page_name":" 642 ","page_number":288},
  {"content":"\r\n\r\nنسبه دراز بسر ميگذاشت و عبا ميپوشيد . سيوطى دربارهء ابن ابى الشوارب كه قضاى عباسيان داشت گويد : \" با خلعت از خانه معز الدوله سوار شد و پيشاپيش او شيپور و نقاره ميزدند و سپاه همراه او بود . \"\r\nكار قضا نيز بىشائبه فساد نبود ، ابن ابى الشوارب تعهد كرده بود در قبال تصدى قضا هر ساله 000 / 200 درم بخزانه معز الدوله بپردازد و سجلى بدينمضمون نوشته بود اما خليفه با نصب وى موافقت نكرد و گفت قضا را به دو ندهند . ابن اثير در باره وى گويد : وى نخستين كس از فاطميان بود كه تعهد پرداخت كرد و اين بدوران معز الدوله بود و از آن پيش كس نشنيده بود اما خليفه او را نپذيرفت و گفت تا بتشريفات رسمى نيايد كه تعهد پرداخت مال كرده بود . از آن پس احتساب و نگهبانى بغداد نيز بپرداخت مال مقيد شد . \"\r\nاما اين عيب عام نبود كه بسيارى قاضيان از اين گفتگوها برى بودند و منصب قضا را بترديد پذيرفتند و شرط ميكردند ابهت و استقلالشان محفوظ ماند . سيوطى آورده كه معتضد به قاضى ابى حازم نامه نوشت كه من از فلانى طلبى دارم ، غرما را ثبت كرده‌اى كه مال وى را بر ايشان تقسيم كنى مرا نيز بشمار ايشان ثبت كن . ابى حازم به فرستاده گفت بايشان بگوئيد امير المؤمنين به ياد دارد كه وقتى اين مقام را به من ميداد گفت كه كار را از كردن خويش برداشته و به گردن من نهاده و مرا نشايد كه جز بدليل در مال كسى بنفع مدعى حكم دهم فرستاده بازآمد و گفت فلان و فلان - كه دو مرد جليل القدر بودند شهادت ميدهند . قاضى گفت بيايند و من تحقيق ميكنم اگر حس شهرت داشتند شهادتشان را ميپذيرم و گرنه به نتيجه تحقيق عمل ميكنم ، آن دو كس از بيم ، شهادت ندادند و قاضى چيزى به معتضد نداد \"\r\nو نيز سيوطى گويد : \" مطيع ( 334 - 363 ) قضا را به محمد شيبان هاشمى داد و او از پس تعلل پذيرفت به شرط آنكه مقررى قضا را نگيرد و خلعت نپوشد و خلاف شرع پيش او شفاعت نكنند . \" بدوران طولونيان قضاى مصر با به كار بن قتيبه بود كه فقه اسلام را\r\n\r\n","description":"","footnote":"","page_name":" 643 ","page_number":289},
  {"content":"\r\n\r\nنيك ميدانست . هنگام فتح فتح فاطميان قضا با ابو طاهر بود كه از سال 348 اين مقام را داشت و جوهر كه گمان داشت عزل وى و نصب قاضى شيعى مايه خشم مردم مىشود بناچار او را نگهداشت اما از نفوذش بكاست . بسال 362 معز ، على بن ابو حنيفه نعمان مغربى را كه شيعه بود به دو پيوست ، ابن نعمان در جامع عمرو عاص مىنشست و ابو طاهر در جامع ازهر ، تا سال 366 كه ابو طاهر از ضعف پيرى از كار كناره گرفت و ابن نعمان به تنهائى عهده‌دار قضا شد .\r\nبدوران فاطميان همه كار قضا با شيعيان نبود كه حاكم ، قضا را به ابو العباس عوام حنبلى داد . وى اينمقام را داشت تا بروزگار طاهر بمرد ، عيار سكه‌ها و امامت جماعت و مواريث و نظارت مساجد نيز با او بود .\r\nمقررى قاضيان گزاف بود كه بىنياز باشند و رشوه نگيرند . قلقشندى گويد : \" مقررى قاضى القضاة ماهانه يكصد دينار بود ، عيسى بن منكدر كه بسال 212 قضاى مصر داشت روزانه هفت دينار ميگرفت ، به كار بن قتيبه قاضى طولونيان ماهانه هزار دينار مقررى داشت . حاكم فاطمى مقررى حسن نعمان را دو برابر كرد و صله و تيول بسيار به دو داد كه چشم بمال كس نداشته باشد . على تنوخى كه بسال 447 قضاى مصر داشت با درآمدى كه از نظارت دار الضرب داشت ماهانه بيش از سيصد دينار ميگرفت .\r\n\r\nديوان مظالم\r\nديوان مظالم خاص رسيدگى بشكايتها بود كه كسان از عمال دولت داشتند و حدود اختيارات آن از قاضى بيشتر بود . ابن خلدون درباره مظالم گويد : \" وظيفه‌اى مركب از قدرت سلطنت و انصاف قضاست و محتاج قدرت و ابهت است كه ظالم را سركوب كند و آنچه را كه قاضى نتواند كرد او بتواند و هدف وى از دلائل و تحقيقات و امارات و قرائن و تأخير حكم ، كشف حق و سازش دو حريف باشد و اين از حدود كار قاضى بيشتر است . \"\r\n\r\n","description":"","footnote":"","page_name":" 644 ","page_number":290},
  {"content":"\r\n\r\nبعضى خليفگان بخويشتن برسيدگى مظالم مىنشستند . مسعودى گويد : \" براى مهتدى قبه‌اى چهار در ساختند كه قبه مظالم نام داشت ، در آنجا مىنشست و خاص و عام را ميپذيرفت . \" و هم او از صالح هاشمى آورده كه روزى مهدى را هنگام رسيدگى مظالم ديدم وصول به دو آسان بود و درباره مظالم نامه‌ها بهر سو مىنوشت .\r\nبعدها وزيران براى رسيدگى مظالم مىنشستند تا بتدريج كار مظالم بزنان رسيد و گفته‌ايم كه مادر مقتدر ديوان مظالم را به ثومال نديمه خود داد و او هر هفته بمظالم مىنشست و نامه‌هاى مردم را ميديد و قاضيان و بزرگان بنزد او ميشدند و احكام به خط و امضاى او بود .\r\n\r\n","description":"","footnote":"","page_name":" 645 ","page_number":291},
  {"content":"\r\n . \r\n","description":"","footnote":"","page_name":" 646 ","page_number":292},
  {"content":"\r\n\r\n\r\nوضع اقتصادى\r\n\r\n","description":"","footnote":"","page_name":" 647 ","page_number":293},
  {"content":"\r\n\r\n\r\nزراعت\r\nپيش از اين درباره زراعت شمه‌اى بگفتم ، بدوران عباسيان در كار زراعت و آبيارى بهبودها بود و در مصر و عراق و يمن و شمال شرقى ايران و ماوراء النهر و هند كار آبيارى نسق يافت و چنان دقيق بود كه فرنگان از آن تقليد كردند ، دولت عباسى به نگهدارى سدها و حفر ترعه‌ها علاقه بسيار داشت ، و اين كار موظفان خاص داشت كه رخنه كوچكى در يك سد ميتوانست ويرانى بسيار پديد آرد .\r\nدر مرو براى نسق آب ديوانى خاص بود بنام \" ديوان آب \" و براى نظارت رئيسى عاليمقام داشت كه چند هزار كس دستيار وى بودند . در سجلات ديوان آب خراج زمينها را بتفاوت روش آبيارى ثبت كرده بودند كه اگر از آب باران سيراب ميشد نيم عشر و اگر نه ، يك عشر خراج ميداد . بر نهرها نيز مقياسها نهاده بودند تا خراج زمين را به حساب مقدار آب دريافت كنند .\r\nوسيله عادى زراعت گاو بود . در اردبيل هشت گاو را بيك خيش مىبستند و هر دو گاو را يكى ميراند ، تقويت زمين با كود كه رسمى بسيار قديم است بدقت رعايت ميشد ، براى حفظ حاصل از دستبرد پرندگان و حيوانات از كودكان استفاده ميكردند .\r\nتربيت حيوانات رايج بود ، گاو را براى شير نگه ميداشتند ، گاوميش از هند آورده بودند و بقرن چهارم و بعد كه مردابها در ناحيه عراق وسعت يافت اهميت گاوميش بيشتر شد ،\r\n\r\n","description":"","footnote":"","page_name":" 648 ","page_number":294},
  {"content":"\r\n\r\nپنداشتند گوشت گاو زيان‌آور است و گوشت گاوميش را بر آن ترجيح ميدادند . مصر حيوانات گوشتى را از برقه ميخريد كه مراتع بسيار داشت و هنوز نيز دارد ، شتر در جزيرة العرب فراوان بود اما شتر دو كوهان كه بختى نام داشت از بلخ بود ، اسبان خوب از عربستان و خاصه ناحيهء احسا ببغداد ميرسيد . در نجد و ايران نيز اسبهاى خوب پرورش مييافت ، در مصر مرغدارى رواج داشت و كبوتران را در برجهاى بلند كه ميداشتند تا مار آزارشان ندهد ، بعضى نواحى به سگدارى رغبتى داشتند . قرمطيان سگان را چاق ميكردند و گوشت آن را ميخوردند .\r\nگندم حاصل عمومى بود كه در عراق و خوزستان و مصر و همه ولايتهاى ديگر فراوان كشت ميشد ، ذرت از جنوب عربستان و نوبه و كرمان و برنج از خوزستان و مازندران بدست ميآمد ، بلوط در مصر و فلسطين و آسياى صغير بسيار بود ، در عراق و يمن و مصر و بلخ و شام موستانهاى بارور بود .\r\nاز ميوه‌جات نوياب نارنج و ترنج بود كه بگفتهء مسعودى از پس قرن سوم از هند آوردند و در عمان كاشتند و از آنجا ببصره و عراق و شام بردند و در بيشتر خانه‌هاى طرسوس و انطاكيه و ديگر شهرهاى شام و فلسطين و مصر فراوان كشتند كه از آن پيش شناخته نبود اما عطر و رنگى را كه در هند داشت و از آب و خاك و اقليم آنديار بود ، نداشت . مصر بكشت ليمو معروف بود از اقسام آن يكى \" ليموى بهى \" بود كه بىشكر توانستند خورد كه كمتر ترش بود و مزه‌اى خوش داشت و نيز در مصر خربزه‌هاى خوب بود كه همه جا خريدار داشت . يك نوع خربزه ممتاز منسوب به عبد الله طاهر حاكم مصر در ايام مأمون عبد لاوى نام داشت كه عبد الله بذر آن را از خراسان آورده بود ، در شام به نكوئى معروف بود . در عراق ، بخصوص بصره ، و كرمان و شمال افريقا خرما فراوان بود كه ببازارهاى دور ميرفت ، در شام و شمال افريقا زيتون بسيار بود ، نابلس و حلب به روغن - كشى معروف بود و روغن زيتون خوب آنجا ميگرفتند . كشت نيشكر در بعضى نقاط\r\n\r\n","description":"","footnote":"","page_name":" 649 ","page_number":295},
  {"content":"\r\n\r\nافغانستان و شام و مصر و خوزستان و عراق و اندلس معمول بود ، هند قرنفل و فلفل و صندل و دارچين داشت و توت بسيار براى خوراك كرم ابريشم ميكاشت . در اصفهان به و گلابى و امرود فراوان بود ، بروزگار فاطميان در مصر گندم و جو و باقلا و قصب و بلوط بسيار بدست مىآمد .\r\n\r\nصناعت\r\nبدوران دوم عباسى صناعت رايج بود و هر ولايت صنايع خاص داشت . پارچه‌بافى كه چون روزگار قديمى است رونق بيشتر يافته بود . كشت و بافت كتان در مصر معمول بود و شهر فيوم و اطراف درياچه تنيس و دمياط و شطا و دبيق ، معتبرترين مراكز كتانكارى و كتانبافى بشمار بود ، دبيق يكقسم پارچه ديگر داشت كه بنام دبيقى شهره بود ، شهر تنيس سالانه 000 / 200 تا 000 / 300 دينار كتان بعراق ميفروخت ، در دبيق پارچه‌هاى سنگين و عمامه‌هاى شرابه‌دار رنگين ميبافتند . طول پارچه عمامه يكصد ذرع بود و علامتهائى از طلا در آن ميبافتند بسا ميشد كه يك عمامه تنها / 500 دينار طلا برده بود و قيمت ابريشم و مزد بافت از اين رقم جدا بود .\r\nبكازرون پارچه‌هاى زيبا ميبافتند تا آنجا كه اينشهر را دمياط عجم ناميدند ، پنبه‌كارى و پنبه‌بافى در ناحيه شرقى يعنى خراسان رواج داشت ، ثعالبى گويد : \" پنبه از خراسان است و كتان از مصر \" كشت و بافت پنبه از هند نخست بخراسان و فارس آمده بود و و از آنجا بولايتهاى غربى اسلام نفوذ كرد ، در كابل پارچه‌هاى پنبه‌اى نيكو ميبافتند و بچين ميفرستادند ، در ماوراء النهر نيز پنبه‌كارى و پنبه‌بافى رواج داشت ، حمدانيان زراعت و صنعت پنبه را بعراق آوردند ، در افريقا و اندلس نيز اين زراعت و صنعت رواج يافت ، مهمترين مراكز پنبه‌بافى ، مرو و نيشابور بود در آنجا پارچه پنبه‌اى ارزان و كتانى گران و مرغوب بود . اسماعيل بن احمد سامانى ( 279 - 295 ) بهر يك از سرداران خود جامه‌اى از كتان بخشيد و اين هديه‌اى گرانبها بود .\r\n\r\n","description":"","footnote":"","page_name":" 650 ","page_number":296},
  {"content":"\r\n\r\nبروزگار فاطميان قاهره مركز صناعت بود : بافت پارچه‌هاى گلدار پيشرفت بسيار كرد و نيز ابريشم‌بافى بنهايت ظرافت رسيد . مهارت و دقت مصريان را در پارچه‌بافى از وصف پوششى كه بفرمان معز براى كعبه بافته بودند توان دريافت ، معز \" پوششخانه \" اى پديد آورد كه در آنجا براى دولتيان جامه ميبافتند ، اخلاف معز بصنعت بافندگى توجه بسيار داشتند و در پوششخانه پارچه بسيار براى ايشان و هم براى درباريان مهيا ميشد .\r\nدر آنروزگار پارچه‌هاى ممتاز فراوان بود از جمله پارچه كم نظيرى بود منسوب بيكى از محلات بغداد بنام عتايى و پارچه ابريشمى ظريف ديگر كه منسوب به خسروان ايران به \" خسروانى \" معروف بود . قلمونى پارچه‌اى الوان و براق بود كه در نور آفتاب ميدرخشيد و بافت آن را مصريان از يونان آموخته بودند و در دمياط و تنيس ميبافتند ، يك قسم پارچه ابريشمين در ششتر معروفترين شهر خوزستان بافته ميشد كه ششترى نام داشت . قرقى نوعى پارچه زيبا بود كه از يونان بمصر آمده بود و رنگهاى براق آن در نور خورشيد پيوسته تغيير مييافت . نصفى پارچه‌اى بود كه از مخلوط ابريشم و پنبه ميبافتند .\r\nمقريزى گويد : \" بسال 353 معز بفرمود تا نقشه‌اى از ابريشم كبود ششترى و قرقوتى زربفت آماده كردند و همه اقطار جهان را با همه كوه و دريا و رود و راه و شهر به طلا بر آن نمودند و مكه و مدينه را نمودارتر نقش كردند كه همه كس در نظر اول آن را ميديد ، \" و هم او گويد : \" با آن گنجها كه مستنصر بجا گذاشت پنجاه هزار جامه حرير خسروانى بود كه بيشتر زربفت بود و تشكى از قلمونى كه 2400 دينار به فروش رفت . \"\r\nمرو بولايت طبرستان به ابريشمبافى شهره بود در ارمنستان از ابريشم‌بندها براى جامه زير ميبافتند كه از يك تا ده دينار قيمت داشت ايران و ارمنستان و ماوراء النهر بپارچه و فرش‌بافى شهرت داشت و فرش‌بافت اصفهان از روزگار قديم به خوبى شهره بود . در قرن چهارم هجرى صنعت فرش در ارمنستان رواج يافت و از آنجا به\r\n\r\n","description":"","footnote":"","page_name":" 651 ","page_number":297},
  {"content":"\r\n\r\nآسياى صغير رفت و فرش ازمير در اروپا مرغوب شد ، غرناطه نيز فرش نكو ميبافت و در اين هنر از مشرق جلوتر رفته بود . بگفته جاحظ نكوترين پارچه ابريشم از مصر بود سپس از خوزستان . در شاپور و كوفه و گور كه در جنوب فارس بود از بنفشه و نيلوفر و سوسن و زنبق و نارنج عطرهاى ممتاز ميكشيدند : گلاب اعلا خاص گور بود كه تا چين و هند و يمن و مصر و افريقا و اندلس ميرفت .\r\nكاغذسازى بدوران دوم عباسى رواج يافت ، تا اوايل اين دوران اوراق بردى مصر كه برگ يك قسم گياه بود بجاى كاغذ به كار ميرفت ، از آن پس كاغذ كه بقرن چهارم از چين بقلمرو اسلام آمده بود جاى آن را گرفت . سمرقند بهنر كاغذسازى شهره شد و ميگفتند كاغذ سمرقند ، رونق از كاغذ مصر برده است . كاغذسازى در دمشق و طبريه و طرابلس شام نيز بود اما شهرت سمرقند بجاى خود بود . ابن فقيه همدانى در باب صنعت آهن فارس گويد : \" خدا آهن را براى اينقوم نرم كرده و مسخر ايشان شده كه هرچه خواهند از آن كنند و قفل و آئينه و شمشير و زره از همه جا نكوتر سازند . \"\r\n\r\nتجارت\r\nبدوران دوم عباسى تجارت در قلمرو ايشان رواج بيشتر يافت و اسكندريه و بغداد دو مركز دنياى قديم مقياس قيمت و كالا شد و همه كالاى كمياب جهان در آنجا بدست ميآمد . راههاى كاروان‌رو سراسر امپراطورى را بهم و با همه دنيا مربوط ميكرد ، يكى راه بزرگ غرب بشرق بود كه از مصر ميگذشت و يهودان كه رقيبان بزرگ تجار عراق و ايران بودند بيشتر در اين راه ميرفتند . يهودان در اصفهان محله خاص داشتند كه يهوديه نام داشت و نيز بيشتر بازرگانان ششتر بهودان بودند كه خريد و فروش مرواريد خليج فارس را بدست داشتند . بازرگانان يهود از پرونس فرانسه راهى ميشدند ، مسلمانان ايشانرا تاجران دريائى يا به انتساب رود رون يهودان رونى نام ميدادند ، اينان به عربى و فارسى و رومى و فرانسه و سقلابى سخن ميگفتند و از ديار غرب كنيز و\r\n\r\n","description":"","footnote":"","page_name":" 652 ","page_number":298},
  {"content":"\r\n\r\nغلام و ديبا و پوست خز و سمور و پوستين و شمشير همراه داشتند ، عربان پرونس را فرنگه ميگفتند و اينان عنوان فرنگى نيز داشتند ، كشتيها در مصر بنزديك فرما كه در آنروزگار بندر معتبر تجارتى بود لنگر ميگشود و كالاى آن را بر چهارپايان تا قلزم كه جاى سوئز ايام ما بود ، يا باسكندريه كه چهار راه تجارت جهانى بود ميبردند و از راه نيل بفسطاط يا قاهره ميرسانيدند و يا از قلزم بكشتيها نهاده پس از عبور از بحر احمر از سواحل اقيانوس هند تا هند و چين ميبردند . بازرگانان يهود در بازگشت كالاى مشرق چون مشك و عود و كافور و دارچين همراه داشتند و چون به قلزم ميرسيدند راه فرما ميگرفتند و از آنجا به پرونس بازميگشتند و گاهى نيز راه قسطنطنيه ميگرفتند .\r\nراه ديگر كه از اروپا بمشرق ميرسيد از انطاكيه بود كه يهودان رومى از راه دريا به آنجا ميشدند و كالاى خويش را بر چهارپايان تا ساحل فرات ميبردند و از راه فرات تا بغداد ميرفتند و از راه دجله به ابله و درياى عمان ميشدند و تا هند و تا چين ميرفتند .\r\nراه ديگرى كه از شمال روسيه ميآمد از درياى قزوين بمرو و بلخ و بخارا و سمرقند و ماوراء النهر ميگذشت و تا هند و تا چين ميرسيد ، بازرگانان اين راه پوست خز و روباه و شمشير و موم و عسل داشتند و از مسلمانان رفتار نكو ميديدند و مانند اهل ذمه جزيه‌اى ميدادند و در پناه دولت اسلام بودند . اهميت اين راه وقتى فزونى گرفت كه در اوائل قرن چهارم مردم ناحيه ولگا مسلمان شدند و نيز سامانيان در خراسان و ماوراء النهر امنيت آوردند كه كاروانها در اين ناحيه بىدردسر و بيم برفت و آمد بود . وقتى پسر نصر بن احمد دختر شاه چين را بزنى گرفت تجارت قلمرو سامانيان با چين رواج بيشتر يافت و رونق اين راه تجارتى نيز فزون شد .\r\nفراموش نبايد كرد كه فيروزيهاى محمود غزنوى ( 378 - 423 ) در هندوستان نيز برواج تجارت ميان اين كشور وسيع و ديگر ولايتهاى امپراطورى اثر داشت . بيشتر سكه - هاى اسلامى كه در شمال اروپا كشف شده و مربوط بقرن چهارم اسلاميست از سامانيان\r\n\r\n","description":"","footnote":"","page_name":" 653 ","page_number":299},
  {"content":"\r\n\r\nاست و بىگفتگو بيشتر اين سكه‌ها بوسيله بازرگانانى كه از راه روسيه ميگذشته‌اند از مشرق بشمال اروپا رفته است .\r\nراه ديگرى كه اروپا را از خشكى باقصاى شرق متصل ميكرد از اندلس ميگذشت و از راه تنگه بطنجه ميرسيد و از سواحل افريقا و ديار تونس تا مصر ميرفت آنگاه از رمله و دمشق مىگذشت و از شام بعراق ميرسيد و كوفه و بغداد و بصره را پشت سر مينهاد و از اهواز بفارس و از آنجا بكرمان ميرفت و راه چين را پيش ميگرفت .\r\nاين راههاى تجارتى در سرزمينهاى دور اقليتهاى مسلمان پديد آورد ، در همان ايام در ديار خزر و چين و كره مسلمانان بودند كه امتيازات و حقوق خاص داشتند .\r\nبدينطريق مردم عرب كه مصر و شام و سواحل افريقائى مديترانه را بقلمرو خود داشتند و در اروپا نيز اندلس را گشوده بودند بازرگانان جهانى را زير نفوذ داشتند و بعضى شهرهاى ساحلى اين دريا كه داشت درياى عرب ميشد ، در اين ميانه نقش مؤثر داشت .\r\nانطاكيه كه معتصم استحكاماتى در آنجا به پا كرده بود از آن جمله بود و معتبرترين بندر شام بود و نيز فرما و اسكندريه كه بندرگاه تجارت شرق و غرب بود و كالائى كه از اقصاى شرق بغرب ميرفت و بالعكس از آنجا ميگذشت . كشتى كه از اسكندريه لنگر ميگرفت نخستين بار ببندر برقه ميرفت . در سواحل افريقائى مديترانه از طرابلس تا مراكش بندرهاى تجارتى بسيار بود ، مهديه كه مهدى فاطمى ساخته بود از همه معتبرتر بود و پيوسته از مصر و سوريه كشتىها كه كالاى آشنا بار داشت بدانجا ميرسيد ، اندلس نيز با ممالك شرقى بازرگانى معتبر داشت و كالاى مشرق در اين سرپل اروپائى مسلمانان خريدار خوب داشت .\r\nدر درياى سرخ نيز ايله و قلزم و جده بشمار بندرهاى معتبر بود كه ايله و قلزم دو منفذ شمالى اين دريا بود ، جده نيز همه حاجيان را كه از اين دو بندر بكشتى نشسته بودند به خود ميكشيد . عدن نيز اعتبارى داشت كه بنزديك مدخل جنوبى دريا بود و بيشتر كشتيها هنگام عبور از بحر احمر در\r\n\r\n","description":"","footnote":"","page_name":" 654 ","page_number":300},
  {"content":"\r\n\r\nآنجا لنگر ميگشود . بصره به اعتبار فزون بود كه دروازه پايتخت بود و يكى از راههاى بزرگ شرق و غرب از آنجا ميگذشت و بغداد كه مركز امپراتورى و محل بزرگ تجارتى و مصرف‌كننده معتبر كالاى شرق و غرب بود ، مركز اصلى اين جريان جهانى تجارت بود . دمشق نيز مركز تجارت داخلى بود و كاروانهاى حج هنگام رفت و آمد مكه در آنجا فراهم ميشد و بازار بزرگ داد و ستد بود .\r\nمسلمانان در شهرها بزرگ تجارتى در مراسم معين بازارى به پا ميكردند ، بازار اصفهان شهرت جهانى داشت . ناصر خسرو گويد : \" در بازار صرافان اصفهان دو صد صراف بود \" بازرگان بصرى به ثبات شهره بود . ابن فقيه گويد : \" كوشاتر از همه مردم بكسب و بازرگانى بصريست يا حميرى و هر كه بفرغانه رود يا از اقصاى بلاد بگذرد ناچار در آنجا بصرى بيند يا حميرى . \"\r\nبازار مركز داد و ستد بود . هر گروه از بازرگانان بازارى خاص داشتند ، روز همه در بازار ميگذشت و تنها شب به خانه ميشدند . در شهرها روز معينى بازار به پا ميكردند و اين بجز بازار دائم بود . در مصر و شام و فلسطين به دو سوى خيابان دكانها براى كسب و تجارت بود ، براى تجار بيكانه سراها به صورت بازارهاى بزرگ ساخته بودند كه كالا را در طبقه پائين مينهادند و خود در طبقه بالا جا ميگرفتند و غرفه‌هاى كالا را قفل رومى ميزدند . سراها و بازارهاى بزرگ نيز بود كه در آنجا يك نوع كالا بيشتر نبود چون دار البطيخ بصره كه در آنجا تنها ميوه داد و ستد ميشد ، در ديار مشرق نيز بيشتر دكانها را به دو سو ميساختند البته سراها نيز در داخل بازارها بود .\r\nپول رايج ، دينار طلا يا درهم نقره بود . در ولايت‌هاى غربى اسلام بخصوص ولايتهاى سابقا تابع روم شرقى دينار بيشتر رواج داشت ، در عراق و ايران رواج درهم بيشتر بود . بقرن چهارم در عراق نيز دينار برابر چهارده درم بود اما قيمت آن به اختلات ايام و مكان تغيير مييافت ، گاه ميشد دينار بده درم مىرسيد و گاه از پانزده درم\r\n\r\n","description":"","footnote":"","page_name":" 655 ","page_number":301},
  {"content":"\r\n\r\nميگذشت ، چيزى بنام چك در معاملات رواج داشت و حواله‌اى بود كه از شهرى بشهرى ميرفت و تجار معتبر ميدادند و ميپرداختند و آن را سفتجه نيز ميگفتند . معاملات نزولى نيز ميشد اما چون اسلام ربا را ممنوع كرده بود اين كار خاص يهودان و مسيحيان بود .\r\n\r\n","description":"","footnote":"","page_name":" 656 ","page_number":302},
  {"content":"\r\n\r\n\r\nفرهنگ و هنر\r\n\r\n","description":"","footnote":"","page_name":" 657 ","page_number":303},
  {"content":"\r\n\r\n\r\nمراكز فرهنگى\r\nدر اين دوران در نتيجه نشر كتابها كه از زبانهاى بيگانه و بخصوص يونانى و فارسى و هندى ترجمه شده بود فرهنگ اسلامى بسطى فوق العاده يافت و مسلمانان به كار تحقيق و تأليف مأنوس شدند . تشويق خليفگان و شاهان و اميران نيز اثر داشت و نيز آبادى و عمران و وسعت فكر كه از رفت و آمدها پديد آمده بود رونق فرهنگ را بيفزود ، دولت‌هايى كه از خلافت عباسى جدا ميشد به تقليد پايتخت بجلب شاعران و دانشوران ميپرداخت و نهضت معنوى را كمك ميكرد ، دربار سامانيان و غزنويان و بويهيان و حمدانيان در مشرق و طولونيان و اخشيديان و فاطميان در مصر و امويان در اندلس در اين نهضت مبارك سهيم بود و احيانا به رونق و شكوه علم و ادب كم از بغداد نبود .\r\nعامل ديگرى كه در رواج فرهنگ اثر داشت ظهور فرقه‌ها بود كه هدف خويش را از بسط علم و فرهنگ ميجستند معتزليان و دعوتگران اسمعيلى و صوفيان و جز آنها با آن مناظره‌ها و جدلها كه به تأييد مذهب خويش ميكردند آفاق تازه تفكر را ميگشودند و فرهنگ اسلام را كه در قرن چهارم با وجود ضعف خلافت عباسى و تفرقه ولايت‌ها ، و شايد هم از اين ضعف و تفرقه ، به اوج رسيد به راه كمال ميبردند .\r\nابن خلدون در فصلى كه از نفوذ عمران و تمدن در پيشرفت علوم سخن دارد گويد :\r\n\" علم آموختن از جمله صناعتهاست ، صناعت در شهرها رواج گيرد و رونق و بسط آن به\r\n\r\n","description":"","footnote":"","page_name":" 658 ","page_number":304},
  {"content":"\r\n\r\nعمران و تمدن و رفاه شهرها وابسته است كه صنعت چيزى فزون از اصل معاش است و هر جا حاصل كار از معاش مردم فزون باشد به علوم و صنايع پردازند . از مردم دهكده‌ها و شهرهاى نامتمدن هر كه راغب علم باشد در آنجا تعليم نتواند گرفت كه اين از لوازم صنعت است و صنعت بنزد بدويان نيست و ناچار بايد بطلب علم به شهرهاى بزرگ رو كنند ، صنايع ديگر نيز چنين است ، وضع بغداد و قرطبه و قيروان و بصره و كوفه را به ياد آريد كه بصدر اسلام آبادى يافت و تمدن آن فزون شد و علوم رواج گرفت و به كار تعليم و اصناف علوم و استنباط مسائل پرداختند و از متقدمان گذشتند و از متأخران سبق گرفتند و چون عمران كاستى گرفت و مردم پراكنده شدند ، اين بساط پيچيده شد و علم و تعليم برفت و بديگر شهرها افتاد . \"\r\nدر ايندوران چند مركز فرهنگى معتبر بقلمرو اسلام بود كه مردان بنام را بسوى خود ميكشيد ، از جمله اصفهان و رى بود كه صاحب بن عباد وزير فخر الدوله بويهى در آنجا تشويق عالمان و اديبان ميكرد كه خود از اين زمره بود و قدر مردم دانا را بدانست و تأييدشان كرد و عطايشان داد و محضرش مقصد اهل علم و ادب شد كه از آفاق دور بدانجا ميشدند و رعايت ميديدند . بجز اين ، دربار بويهيان همه جا پناهگاه اديبان و دانشوران بود و نيز دربار سامانيان مركز شرق و كعبه و انجمن مردان ممتاز و مطلع ستارگان ادب و عرصه فضلاى روزگار بود ، محمد بن موسى مرا گفت كه پدرم ابو الحسن در ايام امير سعيد نصر دوم ( 31 - 330 ) از فضلاى بيگانه مقيم آنجا چون ابو الحسن لحام و ابو محمد مطران و ابو جعفر بن عباس و ابو محمد ابى الثياب و ابو نصر هرثمى و ابو نصر طريقى و رجاى وليد اصفهانى و على هارون شيبانى و ابو اسحاق فارسى و القاسم دينورى و ابو على زوزنى و امثال ايشان انجمنى كرد و چون فراهم آمدند و سخن در پيوستند و محاضره آغاز كردند و مشگدان ادب بگشودند و رشته‌هاى گهر بپراكندند و در گره‌هاى جادو دميدند ، پدرم گفت پسر جان اين روزى سخت بزرگ است كه انجمن بزرگان فضل و سرشناسان ادب است و از\r\n\r\n","description":"","footnote":"","page_name":" 659 ","page_number":305},
  {"content":"\r\n\r\nپس من اين روز را بشمار عيدهاى زمانه و ايام خوش ياد كن كه گمان ندارم بساليان دراز نظير اينانرا بيكجا توانى ديد و كار چنان بود كه پدرم گفت و هرگز چشمم بديدار انجمنى چنان روشن نشد . \"\r\nكتابخانه نوح بن نصر سامانى - چنان كه ابن خلكان گويد - نظير نداشت و در آنجا از هرفن كتاب‌هاى معروف بود و نيز كتابهاى كمياب كه جز آنجا نبود و كس نام آن نشنيده بود .\r\nدربار شمس المعالى قابوس وشمگير بطبرستان نيز ، عرصه ادب و دانش بود كه ثعالبى به وصف او گويد : \" ختم شاهان و غره زمان و چشمه داد و احسان بود كه خدايش عزت ملك و نعمت علم و فضيلت حكمت و نفوذ حكم يك جا داده بود كه وصف او بعبارت نگنجد و بضبط عرف و عادت نيايد و بر سر آنم كه از گزارش و اخبار او كتابى كنم و خصايص وى را كه بدان از شاهان روزگار ممتاز بود بگويم و در اينجا شمه‌اى از آثار بلاغت وى كه كوچكترين فضايل اوست بيارم و فصلى از نثر مختار وى را ثبت كنم و بعضى از نظم شريف او را كه بشمار امثال است باز نمايم . \"\r\nقابوس از خاندان قارن يكى از هفت خاندان بزرگ و متنفذ دوران ساسانيان بود كه مورخان ايشانرا \" اهل بيوتات \" ناميده‌اند و نسب وى چنان كه بيرونى آورده به قباد پدر انوشيروان ميرسيد . ابن اسفنديار در \" تاريخ طبرستان \" گويد : \" هر كه خواهد بزرگى و نيكى صفات او را بداند آنچه را كه ابو منصور ثعالبى و عتبى درباره وى گفته‌اند بخواند . \" يزدادى سخنان وى را در كتابى فراهم آورده عنوان آن را فوائد شمس المعالى و كلام البلاغه \" كرده كه \" مهارت وى را در لغت و بلاغت و هيئت نجوم از آن دريافت توان كرد و نيز قابوس رساله‌اى در اسطرلاب نوشته بود كه ابو اسحاق صابى ستايش آن كرد . وى با صاحب بن عباد مكاتبه داشت و نيز ميان او و ابو نصر عتبى مورخ محمود غزنوى نامه‌ها بود . \"\r\nديگر از مراكز فرهنگى ، دربار خوارزمشاهان خيوه بود ، خاصه مأمون دوم خوارزمشاه\r\n\r\n","description":"","footnote":"","page_name":" 660 ","page_number":306},
  {"content":"\r\n\r\nكه ملك وى به محمود غزنوى رسيد . محمود نيز بشمار مشوقان سخن بود و دربار وى بغزنه پناه اهل ادب بود و به شعر فارسى رغبت بسيار داشت اما با بعضى سران سخن چنان كه بايد رفتار نكو نداشت . وى با يكى از اشراف دولت خويش حسين بن على ميكال نامه‌اى به مأمون خوارزمشاه فرستاد و نوشت كه بدربار شما بسيارى از علماى بزرگ چون فلان و فلان گرد آمده‌اند بايد ايشانرا بدربار من فرستى تا شرف حضور من دريابند و ما از علم و مهارتشان بهره بريم و اميدوارم امير خوارزم ازين خدمت دريغ نكند . \" نامه محمود دوستانه بود اما بمعنى تهديد بود و لحن فرمان داشت . مأمون بفرمود تا دانشوران بيامدند و ايشانرا از فرمان سلطان آگاه كرد و گفت امير سخت نيرومند است و سپاهى دارد از مردم هند و خراسان تا عراق و من رد طلب و خلاف فرمان او نتوانم كرد ، رأى شما چيست ؟ \" سه تن از ايشان اين طلب را پذيرفتند اما ابن سينا و مسيحى دل به سفر غزنه نداشتند و با اطلاع مأمون فرارى شدند . مسيحى در طوفان صحرا بريگزارها فرو شد و ابن - سينا از پس سختيها كه ديد به ابيورد رسيد و از آنجا بطوس و نيشابور و گرگان رفت و بدربار قابوس پيوست .\r\nدر ده ساله ميان 388 و 408 صاحب ابن عباد بمرد و دولت سامانى برافتاد ( 389 ) و قابوس نماند ( 403 ) و مأمون خوارزمشاه كشته شد و محمود قلمرو وى را بملك خويش پيوست ( 407 ) و بيشتر بزرگان را كه بدربار حريفان بودند جلب كرد و اعتبار غزنه را بيفزود .\r\nدربار حمدانيان بموصل و حلب نيز بحمايت سخنوران شهره بود بخصوص سيف الدوله كه دربارش مقصد واردان و ميعاد شاعران و عرصه سخنگويان بود و چنان كه ميگفتند از پس خليفگان ، بدر هيچيك از ملوك آنهمه شاعر بزرگ و ستاره زمان كه ملازم وى بود فراهم نيامده بود . وى شاعرى نكته‌ياب بود و شعر نكو را دوست داشت و از استماع مديحه خويش فرحناك مىشد . اگر ابن رومى وى را ديده بود نميگفت كه آنها كه از سخن ستايشگران چون بالاى نيزه بدست سوار ، لرزان ميشدند نماندند . \"\r\n\r\n","description":"","footnote":"","page_name":" 661 ","page_number":307},
  {"content":"\r\n\r\nطولونيان نيز مشوقان علم و ادب بودند و بدوران ايشان گروهى بسيار از عالمان و محدثان و صوفيان و اديبان و شاعران و مورخان در مصر پا گرفتند كه براى نمونه قاضى به كار بن قتيبه و ابو الفيض ذو النون صوفى و ربيع بن سليمان شاگرد امام شافعى و ابن عبد الحكم نخستين مورخ اسلامى مصر را نام ميبريم كه از كوشش ايشان علم و ادب رونق ديگر گرفت .\r\nمقريزى گويد قاضى عثمان نابلسى گفته بود كه او كتابى بيشتر از دوازده جزوه ديده بود كه همه فهرست شاعران دربار طولونى بود . اگر نام شاعران دوازده جزو بوده بايد ديد شمارشان چه بوده و چه شعرها ميسروده‌اند و چه مقدار جايزه ميگرفته‌اند .\r\nاز پس زوال طولونيان كه شهر قطايع بويرانى رفت ( 292 ) فسطاط رونق ديرين را بازيافت و بدوران اخشيديان ، فقيهان و اديبان و مورخان بسيار داشت . مسجد عمرو عاص و مسجد ابن طولون بدوران طولونى و اخشيدى از مراكز معتبر فرهنگ بود كه در آنجا حلقه‌هاى درس و بحث به پا ميكردند . بدوران فاطميان قاهره پديد آمد و بزرگ شد و رونق از قطايع و فسطاط ببرد و ازهر و مسجد حاكم جاى درس و تعليم شد . بسال 378 يعقوب كلس مسجد ازهر را كه از آن پيش خاص تعليم مبادى فاطميان بود مدرسه علوم متداول كرد .\r\nقصور فاطميان پايگاه فرهنگ شيعه بود و در آنجا كتابخانه‌هاى معتبر داشتند .\r\nمقريزى گويد : \" در قصر چهل خزانه بود كه يكى از آن 18000 كتاب از علوم قديم داشت . \"\r\nحاكم فاطمى بسال 395 \" دار الحكمه \" را بتقليد بغداد و قرطبه بنياد كرد و كتابخانه آن را \" دار العلم \" ناميد و كتاب‌ها كه در آن فراهم بود به هيچ كتابخانهء ديگر نبود .\r\nبدوران وى و خليفگان بعد خدمتگزاران و فقيهان كتابخانه مقررى سالانه داشتند و مركب و مركبدان و كاغذ و قلم كه مطالعه‌گران را بايسته بود آماده بود .\r\nامويان اندلس برقابت بغداد و قاهره از تأييد فرهنگ نيز غافل نبودند و در قرطبه چون بغداد و قاهره و غزنه و اصفهان و ديگر شهرهاى بزرگ بازار علم رايج بود و مردان\r\n\r\n","description":"","footnote":"","page_name":" 662 ","page_number":308},
  {"content":"\r\n\r\nادب از همه جا رو سوى آن داشتند و مسجدهاى پر رونقش فرنگانى را كه بطلب دانش بدانجا مى - شدند دلباخته مىكرد و گروهى بسيار دانشور و شاعر و اديب و فيلسوف و مترجم و فقيه داشت .\r\nكتابخانه قرطبه بسيار غنى بود و از هر علم و فن كتاب بسيار داشت . كتابهايى كه مستنصر ( 350 - 366 ) فراهم آورده بود بكثرت و نفاست از شمار و وصف بيرون بود .\r\nگويند به ايام وى 000 / 400 كتاب در كتابخانه قرطبه بود و چون خواستند آن را جابجا كنند شش ماه طول كشيد وى از همه جا كتاب ميخواست و از بذل مال درباره آن دريغ نداشت تا آنجا كه در خزانه‌هاى كتاب وى براى كتاب تازه جا نماند ، بكتاب دلبستگى داشت و آن را بر لذت پادشاهان ترجيح ميداد ، دانش وى فزون شد و نظرش دقيقه‌ياب ، در معرفت رجال و اخبار و انساب مهارتى كم نظير يافت ، گفتارش در مسائل علوم مورد اعتماد بود . در خزائن وى كمتر كتابى بود از هر فن كه نخوانده باشد و چيزى بر آن ننوشته باشد ، در حاشيه هر كتاب نسب و مولد و وفات مؤلف را با نكته‌هاى تازه مىنوشت كه جز او هيچكس نمىدانست كه كتاب فراوان خوانده بود .\r\nنظم و وسعت كتابخانه مستنصر را از اينجا توان دريافت كه گفته‌اند فهرست ديوانهاى شاعران كه در آن بود چهل و چهار جزوه بود و هر جزوه بيست ورق بود ، اگر ديوان شاعران چنين فراوان بوده شمار كتب علوم و فنون ديگر چه بوده است ؟\r\nدر آن ولايت كتاب داشتن خاص خليفه يا اميران نبود ، مردم ديگر نيز بتقليد ملوك كتابخانه‌اى فراهم ميكردند كه اين كار مايه مباهات و سرفرازى بود .\r\nبه سبب رواجى كه بازار علم در همه قلمرو اسلام داشت دانش‌طلبان به جستجوى دانش و استاد در آفاق ميگشتند ، كتابهايى كه در آندوران از حاصل كار مسلمانان پديد آمده بىشمار است و در آنميانه بعضى را كتاب نه بلكه دائرة المعارف بايد نام داد .\r\nگويند ابو القاسم سليمان طبرانى كه بسال 260 بطبريه زاده بود سى و شش سال در ولايت‌ها گشت و از هزار استاد دانش اندوخت و نيز قاضى عبد الله محمد از قرطبه بطلب دانش\r\n\r\n","description":"","footnote":"","page_name":" 663 ","page_number":309},
  {"content":"\r\n\r\nسفر كرد و حجاز و يمن و مصر و شام را بديد و از دويست و سى استاد فائده گرفت و بسال 345 به اندلس بازگشت و قضاى قرطبه يافت . و نيز ابو القاسم دباغ كه نخست از استادان قرطبه علم آموخت و بسال 345 بمشرق سفر كرد و پانزده سال تمام در مصر و شام مقيم بود و دويست و سى و شش استاد ديده بود . از اين گونه كسان بسيار بودند كه بهمت ايشان آفاق تازه نمودار شد و فرهنگ اسلام به اوج رسيد و از نبوغشان شراره‌ها بر ميراث بزرگ تمدن افزود .\r\nعلوم متداول آندوران قسمتى مربوط به قرآن و تفسير و قرائت و فقه و كلام و لغت و صرف و نحو عرب بود كه آن را علوم نقلى گفتند كه استدلال در آن كمتر مىشد و بناى آن بر نقل و سماع از مشايخ سلف بود و نيز آن دانشها كه از ملل ديگر گرفته بودند و فلسفه و هندسه و نجوم و موسيقى و طب و كيميا و رياضيات از آن جمله بود كه اينهمه را علوم عقلى گفتند كه بناى آن بر استدلال و عقل بود و اكنون درباره هر يك از اين علوم و تكامل آن شمه‌اى بگوئيم .\r\n\r\nتفسير\r\nقرآن بنزد مسلمانان هميشه منبع علوم دين بوده است و مفسران در توضيح مشكلات آن رنجها برده‌اند ، از قرن اول در كار تفسير قرآن دو روش بود يكى تفسير آيات مشكل بكمك احاديث كه از پيغمبر و امامان و اصحاب روايت شده بود و اين را تفسير به مأثور گفتند .\r\nمعروفترين مفسران اين طريقه ابن جرير طبرى بود و ابو عطيه اندلسى و قرطبى . روش ديگر تفسير به رأى بود كه عقل را بيش از نقل در تفسير قرآن دخالت ميداد و مفسران اين روش بيشتر معتزليان و فاطميان بودند . ببايد دانست كه ايندو روش بدوران دوم عباسى كه از آن گفتگو ميكنيم از هم مشخص شد .\r\nتفسير طبرى بصف معتبرترين تفسيرهاى قرآنست . او بجز تفسير كتابى مفصل در هيجده جلد در علم قرائت داشت كه از قرائت‌هاى معروف و نادر سخن داشت و\r\n\r\n","description":"","footnote":"","page_name":" 664 ","page_number":310},
  {"content":"\r\n\r\nنقد آن ميكرد و از مقايسه روايت‌هاى مختلف درباره قرائت كلمه ، رأى خاص ميداد و اگر قرائت‌ها در معنى اثر نداشت قرائت معروفترين را مرجح مىداشت و نيز با قرائت‌هاى قرآن كه دليلى از پيشوايان موثق نداشت به شدت مخالف بود ، اما اينكتاب از دستبرد زمانه مصون نماند .\r\nروش طبرى در تفسير معتدل بود ، هميشه معنى واضح را ميگرفت كه عدول از آن روا نبود اگر مقام اقتضاى تفسير ديگر داشت به گفتار سلف يعنى اصحاب و تابعان و عالمان قديم رجوع ميكرد بر داستانهاى يهودى كه از اقطاب يهود چون كعب الاخبار و وهب بن منبه روايت شده بود تكيه ميكرد و نيز بر داستانهاى مسيحى كه ابن اسحاق از ابى عتاب آورده بود اعتماد داشت ، ابى عتاب يكى از قبيله تغلب بود كه از دين مسيح به اسلام آمده بود و از داستانهاى مسيحى روايت‌ها داشت . ابن جرير در كار خود بمسائل جدى بيشتر رغبت داشت و از گفتگوهاى جدلى كه بيهوده مينمود احتراز ميكرد مثلا در تفسير آيه 20 سوره يوسف كه گويد : \" او را بدراهم معدود فروختند \" گويد :\r\n\" خدا خبر داده كه او را بدرهمهاى معدود نه وزن شده فروختند و وزن و شمار آن را معين نكرده و دليلى از كتاب و خبر پيغمبر بر آن ننهاده و دانستن آن فايده دينى ندارد و ندانستنش زيانى نميرساند ، ايمان به ظاهر قرآن واجب است و تكليفى بدانستن جز آن نداريم . \"\r\nابن جرير نخستين كس بود كه در تفسير قرآن و توضيح معانى از شعر قديم كمك جست كه در لغت و شعر قديم چون علوم دين و تاريخ متبحر بود . گلدزهر درباره تفسير او گويد : \" گفتگوهاى لغوى بسيار دارد و طبرى را شهرت فراوان داده است . نكته‌هاى لغوى كه در تفسير قرآن آورده در اين زمينه گنجى گرانبهاست و نكته‌ها كه از مباحث نحوى و اختلافات مدرسه بصره و كوفه آورده كتاب او را قديم‌ترين منبع اينمطالب كرده است . گفتگوهاى لغوى به نظر او مستقلا قابل توجه نيست كه آن را وسيلهء تفسير كلمات قرآن كرده اما پيوسته مراقب بوده تا ملاحظات لغوى او را از روش تفسير به مأثور دور نكند . \"\r\n\r\n","description":"","footnote":"","page_name":" 665 ","page_number":311},
  {"content":"\r\n\r\nطبرى مورد بغض حنبليان و سنيان بود كه وى را بعقايدى كه بزرگان سلف درباره آن محتاط بودند ، متهم كردند و نيز گفتند بعضى نظريات وى با معتزليان هم‌آهنگ است و اين عجيب بود كه طبرى عقايد قدريانرا كه گروهى معتزلى بودند و انسانرا در همه كار مختار مطلق ميشمردند به سختى رد ميكرد و نيز با متكلمان در مسائل بسيار از جمله \" رؤيت خدا \" مجادله داشت و نيز با تفسير تنزيهى معتزليان كه ميگفتند خدا از همه صفات منسوب به انسان مبراست مخالف بود و روايت‌هاى محدثين سلف چون بخارى و قشيرى و سجستانى را مؤيد گفتار خود ميكرد با وجود اين وى را به الحاد متهم داشتند و چون بمرد مانع دفن وى شدند و ناچار شبانه بخاكش سپردند .\r\nابن اثير گويد : \" طبرى كتابى داشت كه اختلاف فقها را در آن آورده بود و نظير آن نبود اما نام احمد بن حنبل را نياورده بود و چون به او گفتند گفت او فقيه نبود بلكه محدث بود و اين بر حنبليان كه در بغداد فراوان بودند گران آمد و هرچه خواستند گفتند و - بگفتهء شاعر - بر او حسد بردند كه هماوردش نبودند و بناچار دشمنش شدند ، چون هووهاى زن زيبا كه از دشمنى گويند زشت است .\r\n\" طبرى از علوم متداول زمان چندان داشت كه همتا نداشت ، حافظ قرآن بود ، قرائت‌هاى آن را ميدانست . معانى را نيك ميشناخت ، در احكام قرآن فقيه بود حديث و روايت درست و نادرست و ناسخ و منسوخ را ميدانست گفتار اصحاب و تابعان و متأخرانرا در احكام و حلال و حرام محفوظ داشت و از حوادث ايام و اخبار كسان آگاه بود ، كتاب مشهور تاريخ الامم و الملوك از اوست و كتاب تفسير او نظير ندارد در اصول و فروع فقه و گفتار فقيهان كتاب بسيار نوشت و نكته‌ها داشت كه از او محفوظ است . ابن خزيمه وقتى تفسير او را ديده بود گفته بود در همه جهان كسى از ابو جعفر دانشورتر نبود و حنبليان با او ستم كردند . ابو محمد عبد الله فرغانى چون تأليفات وى را بديد گفت ابو جعفر در كار خدا از ملامت كسان باك نداشت و در علم خويش با همه آزار و شناعت كه ديد از راه\r\n\r\n","description":"","footnote":"","page_name":" 666 ","page_number":312},
  {"content":"\r\n\r\nحق نگشت ، مردم ديندار و پرهيزكار انكار ندارند كه بقلم و فضل و زهد ممتاز بود و دنيا را كه رو به دو كرده بود رها كرد و به درآمد مزرعه‌اى بطبرستان كه از پدر به او رسيده بود قناعت ميكرد . \"\r\nمعتزليان و فاطميان طرفداران تفسير به رأى بودند كه ميخواستند آيات محتمل الوجوه را مؤيد عقايد خود كنند از جمله عقايد معتزليان قضيه تنزيه يا نفى صفات بود كه ميگفتند صفات خدا جزو ذات است و هرچه هست ذات اوست و فرض صفاتى بجز ذات مستلزم تعدد قديم است و تركيب ذات واجب و شرك ، درباره اين قضيه تقريرات فلسفى داشتند كه قرآن را نيز باقتضاى آن تفسير ميكردند و هرجا آيه‌اى با عقيده نفى صفات مخالف بود به تأويل آن ميپرداختند .\r\nمعتزليان در قضيهء رؤيت نيز مخالف مفسران به مأثور بودند و بتوجيه اين آيه كه ضمن سخن از قيامت گويد : \" و آن روز چهره‌هائى سرسبز باشد و بپروردگارت نگران باشد . \" ميگفتند : \" ديدار خدا به مجاز است نه حقيقت . \" بخلاف مفسران مأثور كه پنداشتند مردم پارسا بروز قيامت پروردگار خويش را معاينه خواهند ديد . معتزليان در اين توجيه به قرآن نيز تمسك جستند از جمله آيه 101 سوره انعام كه گويد : \" ديدگان ادراك او نكند و او ادراك ديدگان كند . \" ميگفتند : \" وقتى به اين دنيا ديدگان ادراك خدا نتواند بآخرت چگونه تواند ؟ \" و هم آيه 143 سوره اعراف را كه خداوند به جواب موسى گفت \" هرگز مرا نخواهى ديد \" مؤيد گفتار خود ميكردند .\r\nاز مفسران معتزله يكى ابو بكر اصم متوفى بسال 240 بود و نيز ابو مسلم محمد بحر اصفهانى متوفى 322 كه تفسير وى چهارده جلد بود و ابن جرو اسدى متوفى بسال 387 كه گويند در تفسير بسمله 120 وجه آورده بود و ابو يونس عبد السلام قزوينى متوفى بسال 483 كه تفسير او بسيار مفصل بود و تنها تفسير فاتحه در هفت جلد بود ، و بسبب تفصيل و هم از آنرو كه مطالب آن خلاف عقايد سنيان بود رواجى نيافت . از جمله مفسران معروف\r\n\r\n","description":"","footnote":"","page_name":" 667 ","page_number":313},
  {"content":"\r\n\r\nشريف مرتضى بود . وى تفسير منظم بر همه قرآن نداشت بلكه مجموعه‌اى داشت بنام \" امالى \" در شعر و ادب كه ضمن آن قسمتى از آيات قرآن را بروش معتزلى تفسير كرده بود و از پيشوايان معتزله چون جبائى و ديگران اقتباس كرده بود .\r\nباطنيان نيز قرآنرا دستاويز نشر عقايد خود كرده بودند و بسيارى آيات را بخلاف عقايد مسلمانان تفسير ميكردند از جمله درباره آيه دهم تا سيزدهم سوره نوح كه گويد :\r\n\" گفتمشان از پروردگارتان آمرزش بخواهيد كه وى آمرزگار است تا آسمانرا بباران فراوان بر شما گمارد و شما را بمالها و فرزندان كمك كند و برايتان بهشت‌ها پديد آرد و برايتان جويبارها پديد آرد . \" گفتند كه \" آمرزش بخواهيد \" يعنى از خدا بخواهيد كه از اسرار مذهب باطنى واقفتان كند \" آسمان \" يعنى امام \" و باران فراوان \" علم است كه از امام بر كسان ريزد . \" مالها \" يعنى علم و \" فرزندان \" يعنى كسانى كه دعوت باطنى را پذيرفته‌اند \" بهشت‌ها \" دعوت باطنى است \" جويبارها \" علم باطنى است . \"\r\nو هم آيه سيزدهم از سوره حشر را كه گويد : \" مانند شيطان آندم كه به انسان گويد كافر شو و چون كافر شود گويد من از تو بىزارم كه من از خدا پروردگار جهانيان بيم دارم گفتند :\r\n\" شيطان عمر خطاب است و انسان ابو بكر و كفر انكار امامت على \" و هم در آيه پنجم سوره الرحمن كه گويد : \" آفتاب و ماه حسابى دارد \" گفتند \" آفتاب و ماه يعنى حسن و حسين \" و نيز گفتند : \" در قرآن همه جا آدم و ابليس يعنى على و ابو بكر كه مأمور اطاعت على بود و نكرد و تكبر ورزيد .\r\n\r\nحديث\r\nحديث از منابع قانونگزارى اسلام است . بقرن دوم گروهى محدثان بزرگ بودند كه مهمتر از همه مالك بن انس بود ( 179 ) به مدينه و حماد بن سلمه ( 176 ) ببصره و سفيان ثورى ( 161 ) بكوفه و اوزاعى ( 181 ) بشام . بدوران دوم عباسى كه از آن سخن ميكنيم ، احمد بن حنبل ( 241 ) بصف محدثان بزرگ بود كه مخالف خلق قرآن بود و در اينراه رنج فراوان ديد ابن -\r\n\r\n","description":"","footnote":"","page_name":" 668 ","page_number":314},
  {"content":"\r\n\r\nخلكان گويد : \" گفتند بخلق قرآن معتقد شود اما ابا كرد و تازيانه خورد و بزندان شد و همچنان بگفتار خود مصر بود . \" مسند وى از 000 / 40 حديث فراهم آمده بود كه 000 / 10 مكرر است و احاديث بمدح علويان و نيز امويان آورده و از صولت عباسيان بيم نكرده مذهب او با مذهب مالك از اينرو كه هر دو بحديث اعتماد ميكرد توافق داشت تا آنجا كه خيلىها او را محدث شمردند نه امام فقه . \"\r\nبسيار كسان چون محمد بن اسمعيل بخارى ( 256 ) حديث را از ابن حنبل گرفتند . در ايام بخارى روش جمع حديث بكمال دقت رسيد ، وى محدث بود و از اسلاف خود در اين عرصه سبق برد و بجمع‌آورى حديث سفرها كرد و شانزده سال بسير آفاق بود و كوشيد تا حديث درست را از نادرست جدا كند . حافظه قوى و معرفتى كه باحوال رجال داشت وى را در اين راه كمك كرد و كتاب وى \" الجامع الصحيح \" بشمار متون معتبر حديث است كه اهل سنت بدان اعتماد كنند . بخارى در صحيح خود 7275 حديث آورده كه اگر مكرر را به حساب نياريم حديث او از 000 / 3 كمتر مىشود و اينجمله را از 000 / 300 حديث برگزيده يعنى از هر صد يكى و اين نهايت دقت است . ابن خلدون گويد :\r\nبخارى امام محدثان ، احاديث سنت را به روش حجازيان و عراقيان و شاميان فراهم آورد و در هر باب حديث مناسب آن را تكرار كرد . \" صحيح بخارى 97 قسم است كه هر قسم را كتابى ناميده و در هر كتاب احاديث يك موضوع را ياد كرده چون كتاب وضو و صلوة و غيره . وى در تشخيص درستى حديث شرايط خاص دارد كه بنام وى معروف است و بسيارى محدثان خلف در اين روش به دو اقتدا كرده‌اند .\r\nاز پى بخارى شاگرد وى مسلم بن حجاج قشيرى بود ( 261 ) كه از نيشابور بود و چون استاد خود بطلب حديث سفرها كرد و بعراق و مصر و شام و حجاز رفت و مدتها ببغداد بود و در ايامى كه بخارى به نيشابور بود از او فايده‌ها برد و مجموعه او \" صحيح مسلم \" يا \" مسند صحيح \" نام دارد . ابن خلدون گويد : \" وى چون بخارى حديث مورد اتفاق را آورد و مكرر\r\n\r\n","description":"","footnote":"","page_name":" 669 ","page_number":315},
  {"content":"\r\n\r\nنياورد اما او و بخارى همه حديث صحيح را نياورده‌اند و مردم از پس ايشان به تكميل آن پرداخته‌اند . \"\r\nدكتر عبد القادر درباره مقايسه ميان صحيح مسلم و بخارى گويد : \" ميان آن تفاوت صورى هست كه باب‌هاى مسلم چون بخارى است اما از مسلم عنوان ندارد و تفاوت ديگر آنكه بخارى يك حديث را بمناسبت در چند باب ياد مىكند اما مسلم حديث را تنها در يك جا ميآورد \" .\r\nچهار تن ديگر از محدثان بزرگ مجموعه احاديث را مرتب كردند كه چون بخارى و مسلم بصف اول آمد و آن را \" صحاح \" گفتند ابو داود سجستانى ( 275 ) كه مجموعه او \" سنن \" نام دارد و ابو عيسى ترمذى ( 278 ) كه كتاب وى \" جامع \" نام دارد و ابو عبد الله بن ماجه ( 275 ) و احمد نسائى ( 303 ) كه مجموعه آنها را نيز \" سنن \" گفته‌اند . ابن خلدون درباره اين مجموعه‌ها گويد : \" حديثها را كه شرايط عمل داشت بكمال صحت يا كمتر از آن بود اما نكو بود فراهم كردند كه مقياس سنت و عمل باشد . اين جمله متون مشهور است و اصول كتابهاى حديث است گرچه مجموعه‌هاى ديگر نيز هست اما غالبا مرجع همين مجموعه‌ها است . \"\r\n\r\nفقه\r\nبدوران اول عباسى چهار مذهب فقه رواج گرفت كه مذهب ابو حنيفه و مالك و شافعى و ابن حنبل بود . مذهبهاى ديگر نيز در فقه بود كه رواج و استقرار يافت از جمله مذهب ابو سليمان داود كاشانى بود كه بسال 270 ببغداد درگذشت ، وى در آغاز شافعى بود و فقه شافعى را از شاگردان وى آموخت ، خلاصه مذهب وى اينست كه به ظاهر قرآن كار بايد كرد و تأويل و قياس نبايد كرد ، ابن نديم گويد : \" وى نخستين كس بود كه به ظاهر كتاب و سنت گراييد و رأى و قياس را باطل شمرد . \" از همين رو ابو سليمان ظاهرى لقب يافت و پيروان او ظاهريان بودند كه منكر قياس شدند و آن را باطل شمردند ، ابن خلدون درباره ايشان گويد : \" ظاهريان دلايل را به نص و اجماع منحصر دانند ، و قياس روشن و علت منصوص را تابع نص شمارند \" . بدينسان ابو -\r\n\r\n","description":"","footnote":"","page_name":" 670 ","page_number":316},
  {"content":"\r\n\r\nسليمان كه پرورده مكتب شافعيان بود از اصول و قواعد ايشان برون شد و ابو العباس سريج شافعى كتابى به رد او نوشت . ابو سليمان را تأليفات بسيار بود كه ابن نديم ياد كرده و نشان وسعت اطلاع اوست . وى پيروان بسيار داشت و ابن حزم اندلسى متوفى 456 كه از اعلام روزگار بود از جمله ايشان بود و او را ابن حزم ظاهرى نيز گفتند .\r\nابن حنبل پيشواى حنبليان نيز از شاگردان شافعى بود ، وى محدثى بزرگ بود و بسيار كسان او را محدث دانسته‌اند نه فقيه كه فقه ابن حنبل بر پايه حديث بود و چون مالك كه در كتاب موطأ خويش فقه و حديث را بهم پيوسته دارد او نيز حديث را بفقه پيوسته بود و حديث ضعيف را بر قياس مرجح ميشمرد و قياس را بضرورت يعنى آنجا كه حديث نبود روا دانست وى بخلاف ديگر پيشوايان فقه چون ابو حنيفه و شافعى فقه خويش را در كتابى مدون نكرد . فقط مسائلى از او مانده كه بجواب سؤال كسان گفته بود و فقه او را شاگردان و پيروانش منظم و مدون كردند . ابن خلدون گويد : پيروان احمد بن حنبل كمند كه مذهب وى از اجتهاد بدور است و حديثها را بهمديگر تأييد مىكند ، بيشتر حنبليان بشام و بغدادند و حفظ سنت و روايت حديث از همه بيشتر مىكنند . \" از حنبليان معروف آنعصر ابو القاسم خرقى متوفاى 334 مؤلف المختصر فقه بود و ديگر عبد العزيز جعفر متوفى بسال 363 كه كتاب \" مقنع \" از او مانده است .\r\nابن جرير طبرى نيز يك مذهب فقه داشت . او نيز فقه از شافعيان آموخت و از ايشان جدا شد ، مذهب سفيان ثورى نيز بود كه نماند . وى بسال 161 درگذشت و اوزاعى امام شام فقه از او آموخته بود ، مذهب اسحاق بن راهويه متوفى بسال 240 نيز بود ، اينمذهب در قرون اول پيروانى داشت ، بقرن سوم با مذهب شافعى و مالكى مذهب ثورى كه از سفيان ثورى بود رواج داشت . بقرن چهارم مذهب حنفى و مالكى و داودى رواج داشت و حنبلى و راهوى و اوزاعى نيز پيروانى داشت اما بمرور زمان مذهبهاى ديگر برفت و چهار مذهب معروف بماند و اجتهاد به اصول ايشان محصور شد ، ابن خلدون گويد : \" به همه ولايت‌ها تقليد\r\n\r\n","description":"","footnote":"","page_name":" 671 ","page_number":317},
  {"content":"\r\n\r\nايشان كردند و مقلدان مذاهب ديگر نماندند و راه اختلاف بسته شد كه اصطلاحات علوم گونه‌گون شده بود و مانع وصول به اجتهاد مىشد و بيم ميرفت كه آن را بنا اهل نسبت دهند كه برأى و دين وى اعتماد نباشد و گفتند اجتهاد نمىشود و نيست و مردم را به تقليد اينان واداشتند كه هر گروه مقلد مذهبى شوند و تقليد اين و آن را در موارد مختلف منع كردند كه فقه دستاويز نشود و كارى نماند جز آنكه مذهب اينان را نقل كنند و هر مقلد از پس تصحيح متون و اطمينان از صحت نقل بمذهب ايشان عمل كند و اكنون فقه جز اين حاصل ندارد و هر كه دعوى اجتهاد كند مردود باشد و تقليد او نكنند و همه مسلمانان تقليد اين چهار پيشوا كنند . \"\r\n\r\nكلام\r\nاز پيش گفته‌ايم كه علم كلام آن گفتگوها بود كه به صورت منطقى يا جدلى درباره عقايد دينى ميكردند و كسانى كه بدين گفتگو مشغول بودند \" متكلمان \" عنوان داشتند ، نخست اين عنوان از همه كسانى بود كه از عقايد دين سخن داشتند ، از آن پس خاص كسانى شد كه مخالف معتزله بودند و پيرو مذهب سنت . ابن خلدون گويد \" كلام را چنين نام دادند كه درباره بدعت‌ها مناظره و سخن ميكرد و همه \" كلام \" بود و مربوط به عمل نبود و يا از اينجهت كه متكلمان درباره \" كلام - ضمير \" سخنها داشتند \" غزالى گويد : \" متكلمان بر مقدماتى كه بنزد حريف به تقليد يا اجماع امت يا قرآن و خبر مسلم بود تكيه داشتند و حاصل كارشان كشف مناقضه حريفان بود كه نتايج مسلماتشانرا باز مينمودند و فايده اين كار با كسانى كه جز قضاياى ضرورى را مسلم نداشتند ، اندك بود . \"\r\nاز جمله متكلمان معتزلى ابو هذيل علاف بود وى كتابى بنام ميلاس داشت ميلاس گبرى بود كه ابو هذيل را با جمع گبران بمناظره واداشت و چون مغلوب شدند مسلمان شد ، قوت جدل ابو هذيل بخصوص با زنديقان و گبران چنان بود كه سه هزار كس از ايشان بدست وى مسلمان شدند .\r\n\r\n","description":"","footnote":"","page_name":" 672 ","page_number":318},
  {"content":"\r\n\r\nابو اسحاق ابراهيم سيار معروف بنظام متوفى بسال 231 كه از بزرگان معتزله بود و گفتار وى درباره \" صرف اذهان از تقليد قرآن \" معروف است شاگرد ابو هذيل بود .\r\nابو عمر و بحر جاحظ متوفى بسال 255 كه از معتزليان بنام بود شاگرد نظام بود و پيروان او بنام جاحظيه معروف شدند وى بجز رسائل و كتابهايى كه در فنون ادب آورد در كلام نيز كتابها داشت كه از جمله كتاب \" استطاعت و خلق افعال \" و \" خلق قرآن \" و \" فضيلة المعتزله \" بود . حتحظ در اين كتاب مدح معتزليان ورد مخالفين ايشان و خاصه شيعيان كرده بود كه كتاب جاحظ ايشانرا بهيجان آورد وردهاى سخت بر آن نوشتند كه كتاب \" فضيحة المعتزله \" احمد بن يحيى راوندى كه نخست معتزلى بود و سپس شيعه شد از آن جمله بود . كتاب الانتصار و الرد ؟ ؟ ؟ على بن الراوندى كه خياط معتزلى نوشت در واقع متمم كتاب \" فضيلة المعتزله \" جاحظ است ، در \" كتاب البخلاى \" جاحظ نيز از متكلمان و معتزليان قصه‌ها هست و در كتاب \" حيوان \" بسيارى از افكار ارسطو را اقتباس كرده است .\r\nفلسفه يونان در معنويات جاحظ نفوذى عميق داشت و بشمار \" آزاد فكران \" بود و سنيان با بيشتر عقايد او مخالف بودند . از جمله سخنان وى اين بود كه خدا هيچكس را بجهنم نميبرد اين جهنم است كه به اقتضاى طبيعت جهنميانرا بسوى خود ميكشد و جاويد در خود نگهميدارد . سنيان بر او گفتند : \" اگر اين درست باشد بايد بگويد بهشت نيز بهشتيانرا به خود ميكشد و خدا كس را به بهشت نميبرد و اگر چنين گويد اميد به خدا و شوق ثواب را بريده و دعا را بيهوده دانسته است و اگر گويد كه بهشتيان را ببهشت ميبرد ، بايد بپذيرد كه جهنميانرا نيز خدا به جهنم ميبرد كه فرق بهشت و جهنم روا نيست و يكى چون ديگرى است . \"\r\nاز بزرگان معتزله ابو الحسين خياط بود كه فرقه خياطى پيروان او بودند ، وى به نيمه دوم قرن سوم ميزيست و اوائل قرن چهارم درگذشت و كتاب الانتصار و الرد على ابن الراوندى از او بود . نيبورك خاورشناس در مقدمه كه بر اينكتاب نوشته درباره\r\n\r\n","description":"","footnote":"","page_name":" 673 ","page_number":319},
  {"content":"\r\n\r\nخياط گويد : \" وى شهرت بسيار داشت از اختلاف متكلمان و مذاهب و احوالشان نيك واقف بود از همين رو در كتاب ابن مرتضى و مروج الذهب مسعودى و ديگران هنگام سخن از معتزله و احوال معتزليان ياد وى بسيار آمده و همين كتاب انتصار از اول به آخر شاهد علم دامنه‌دار اوست كه ما را از دقايق گفتار معتزله به تفصيل خبر ميدهد و از اخبار قدماى ايشان و عقايد و مناظراتشان نكته‌ها دارد كه نظير آن را در كتابهاى ديگر كه بدست ما رسيده نمييابيم متأخران از موافق و مخالف مايه از او گرفته‌اند ، مثلا شاگرد وى ابو القاسم بلخى كتابى درباره معتزليان و عقايدشان نوشت كه ابن مرتضى در هر ورق از كتاب خويش چيزى از آن آورده و اگر گوئيم كه شاگرد همه حكايت از استاد آورده خطا نكرده‌ايم بغدادى نيز در كتاب الفرق بين الفرق مايه از خياط گرفته است . \"\r\nو نيز از معاريف متكلمان معتزلى ابو على جبائى متوفى بسال 303 بود كه فرقه جبائيان منسوب بدوست و با ابو الحسن اشعرى برخوردهاى جالب داشت روزى به اشعرى گفت :\r\n\" معنى طاعت بنزد تو چيست ؟\r\nگفت : موافقت فرمان . \"\r\nوى نيز از جبائى پرسيد : \" تو چه گوئى ؟\r\n\" جبائى گفت : \" حقيقت طاعت بنزد من موافقت اراده است و هر كه مراد ديگرى را انجام دهد اطاعت او كرده است . \"\r\nاشعرى گفت : \" از اين قرار خداوند كه مراد بنده را انجام ميدهد مطيع اوست ؟ . \" جبائى فرو ماند .\r\nاشعرى گفت : \" خلاف اجماع مسلمانان كردى و منكر پروردگار جهانيان شدى . \"\r\nو چون جبائى بمرد پسرش ابو هاشم پيشواى جبائيان شد و ايشانرا منسوب به وى بهشمى گفتند ، ابو هاشم در معتزليان نفوذ بسيار داشت و عقايد وى تا قرن پنجم پيروانى داشت . بغدادى متوفى به سال 429 گويد : \" بيشتر معتزله عصر ما بمذهب ابو هاشمند . \"\r\n\r\n","description":"","footnote":"","page_name":" 674 ","page_number":320},
  {"content":"\r\n\r\n\r\nلغت\r\nدر اين دوران از تكامل نحو و تأليف فرهنگ‌ها علم لغت پيشرفت بسيار كرد ، از پيش گفته‌ايم كه ابو الاسود دئلى نحو را پى افكند و اين در بصره بود كه مكتب نحو آن بيكقرن از كوفه پيش بود و دانشوران گرانمايه در آنجا پديد آمدند كه از جمله ابو عمر و علا بود و خليل احمد كه علم عروض را پايه نهاد و نخستين معجم عربى را مطابق نظم حروف فراهم كرد و چون نظم حروف را از مخرج ، نه رديف الفبائى ، گرفته بود كتاب وى از عين آغاز مىشد و آن را كتاب العين ناميد و سيبويه مؤلف الكتاب كه همه قواعد نحو چنان كه مكتب بصره ميگفت و از دوران ابو الاسود تا آن روزگار فراهم آمده بود در آن فراهم بود .\r\nاز بزرگان مكتب كوفه على كسائى متوفى بسال 283 بود كه يكى از طرق هفت گانهء قرائت قرآن از او و بنام اوست ، كسائى از سران نحو كوفه بود و تعليم امين و مأمون با او بود . ابو زكريا معروف به فراء كه بگفتهء ابن خلكان در نحو و لغت و فنون ادب از همه كوفيان داناتر بود ، نحو از او آموخته بود ، فرا از پس كسائى از سران مكتب كوفه بود و ثعلب شاگرد او كه خود نيز از سران بود درباره او گفته بود : \" اگر فرا نبود عربيت نبود كه فرا آن را خالص و مضبوط كرد \" ، فرا كتابهاى بسيار داشت و معروف‌تر از همه \" معانى القرآن \" بود كه قرآنرا با تكيه به نحو و لغت تفسير كرده بود و بيش از دو هزار ورق بود .\r\nاز معاريف كوفيان مفضل ضبى فراهم آرنده مجموعه شعر مفضليات بود و نيز از مشاهير نحويان ابو جعفر نحاس بود كه از مردم مصر بود و ببغداد از ابو الحسن اخفش صغير و ابو اسحاق زجاج و ابن انبارى و نفطويه و ديگران علم آموخت و به سال 338 بمصر درگذشت .\r\nاز مؤلفات وى تفسير اشعار سيبويه است كه در آن شواهد شعرى الكتاب را شرح داده و مشكلات آن را وانموده است و نيز از نحويان ابو يعقوب نجير مىبود كه بمصر ميزيست و در آن ناحيه بيشتر كتابهاى قديم لغت و شعر و وقايع را از او روايت كرده كه دقايق آن را نيك ميدانست و از راويان بنام بود .\r\n\r\n","description":"","footnote":"","page_name":" 675 ","page_number":321},
  {"content":"\r\n\r\nقرن سوم دوران لغت بود كه در آخر قرن دوم ، خليل قدم اول را برداشته بود و كتاب العين را براى شاگرد خود ليث بن مظفر فراهم كرده بود . اما اينكتاب نماينده همه قدرت و دقت علمى خليل نبود كه نكته‌دانان خطاهاى بسيار از آن گرفتند و لغويان قرن سوم كوشيدند تا نقص آن را جبران كنند و تصحيف و تحريف را باصلاح آرند و فرهنگنامه‌هاى بزرگ فراهم كردند اما همه نظم حروف را از مخرج گرفته بودند و بتقليد خليل حروف حلق را اول آورده بودند ، ابن دريد كتاب \" جمهرة اللغه \" را بدين روش كرد ، جمهره وى از عيوب كتاب العين مبرا بود اما بىعيب نبود و نكته‌سنجان در آن لغتها يافتند كه از راويان موثق نبود و خاص اين دريد بود و نيز روش او در شرح كلمات ، جويندگانرا كه معنى از آن ميجستند بدشواريها ميكشيد .\r\nابن دريد بجز تسلطى كه در لغت داشت اديبى ماهر نيز بود و نظم و نثر نكو داشت و نخستين كس بود كه \" مقامه \" نويسى را به زبان عربى باب كرد ، نقادان و مورخان ادب همه آنچه را كه ابو على قالى شاگرد ابن دريد در كتاب امالى از او نقل مىكند \" مقامه‌ها \" و \" داستانها \" مىبينند كه مهارت وى در ادب و لغت از خلال آن هويدا است . اين نكته را حصرى در زهر الاداب آورده كه ابن دريد مبدع اين نوع قصه است و از \" مقامه \" نويسانى كه بعد از او بودند سبق برده است . ابن دريد شعر بسيار از همه گونه ظريف و محكم و جد و هزل داشت كه در متون پراكنده است .\r\nابو على قالى ( 228 - 306 ) نيز كتاب \" البارع فى اللغه \" را به روش خليل فراهم كرد . \" امالى \" وى از كتب معتبر است كه لغت و ادب را بهم پيوسته دارد ، هم او بود كه علم لغت و فنون ادب را باندلس برد و طبقه اول از لغويان و اديبان بزرگ آن ناحيه مايه از او گرفتند .\r\nاز مؤلفان لغت صاحب بن عباد ( 326 - 385 ) بود كه كتاب \" المحيط \" را در هفت جلد تأليف كرد و ابن فارس مؤلف \" المجمل \" متوفى بسال 395 و ابو منصور ازهرى\r\n\r\n","description":"","footnote":"","page_name":" 676 ","page_number":322},
  {"content":"\r\n\r\n( 282 - 370 ) كه كتاب \" التهذيب \" از او بود . معروف‌ترين لغت‌نويسان قرن چهارم اسماعيل حماد جوهرى متوفى 392 بود كه \" الصحاح فى اللغة \" از اوست . وى در صحاح خود همه كلمات صحيح آورد و چون بخارى به تفكيك احاديث رنجها برد . صحاح از كتابهاى لغت امتياز ديگر نيز داشت كه روش معمول از ايام خليل را بنهاد و نظم الفبائى را كه هنوز هم هست پايه كرد . و از پس او مؤلفان ديگر چون صاحب \" لسان العرب \" و \" قاموس المحيط \" روش وى گرفتند و كلمات را به رديف الفبا ضبط كردند و باب‌ها را بر حرف آخر نهادند و هر باب را فصلها كردند به ترتيب حرف اول و اين ، كار شاعران و نويسندگان را كه براى سجع‌سازى و قافيه‌پردازى كلمات رديف ميجستند آسان كرد و تا روزگار اخير كه اين رسم برافتاد و كتابها به حرف اول و دوم و سوم مرتب شد لغت‌هاى عرب كه در شرق و غرب فراهم شد چنين بود .\r\nدانشوران لغتدان تنها به تأليف فرهنگ‌ها قناعت نكردند كه در اشتقاق و صرف و اصول نحو نيز كتابهاى بسيار پديد آوردند . از جمله ابو على فارسى متوفى بسال 387 بود و شاگرد وى ابن جنى متوفى به سال 392 كه كتاب \" الخصايص \" او سرآمد كتابهاى نحو و لغت است . ثعالبى دربارهء ابن جنى گويد : \" وى قطب زبان عرب است و سرورى و ادب به دو ختم شد . \"\r\nبعضى دانشوران لغتدان بشرح ديوانهاى سلف پرداختند چون ابو زكرياى شيبانى تبريزى معروف به خطيب ( 421 - 502 ) كه در لغتدانى سرآمد عصر خود بود . وى شاگرد ابو العلاى معرى بود . ابن خلكان به وصف او گويد : \" در رشته ادب كتاب بسيار داشت كه شرح حماسه و شرح ديوان متنبى و شرح سقط الزند ، ديوان ابو العلا ، از آن جمله بود . \"\r\nابن خلدون در مقدمه خويش ضمن سخن از علم لغت گويد : \" بيشتر علما كتاب العين را پايه كار كردند ، ابو بكر زبيدى بقرن چهارم آن را براى هشام پيراست و كلمات\r\n\r\n","description":"","footnote":"","page_name":" 677 ","page_number":323},
  {"content":"\r\n\r\nنابكار را ببرد و شواهد كلمات به كار را نيز بينداخت و از آن مختصرى نكو كرد . جوهرى كتاب صحاح را به ترتيب الفبا كرد ، از آن پس از اندلسيان ابن سيده \" المحكم \" را به روش كتاب \" العين \" فراهم كرد و اشتقاق و تصريف كلمات را نيز ضمن آن آورد ، كه مجموعه‌اى نكو بود . محمد ابو الحسين نيز العين را مختصر كرد و نظم الفبا داد كه با مختصر زبيدى همانند بود . اين اصول كتابهاى لغت است كه ما دانسته‌ايم . \"\r\n\r\nشاعران عباسى\r\nدر اين دوران شاعران معتبر بودند چون ابو تمام و بحترى و ابن رومى و متنبى و معرى و شريف رضى كه گزارش ايشان را مختصر ميكنيم .\r\nابو عباده وليد بحترى ( 206 - 285 ) طائى به شهر منبج‌زاد و در شهرهاى شام چون مصر و حلب و حمص سفر كرد و ابو تمام را بديد و از او فائده‌ها برد آنگاه بعراق رفت و مقيم بغداد و سامره شد و شهرتش بالا گرفت و بحضور متوكل و وزير او فتح بن خاقان و بزرگان دولت رسيد و مدح ايشان گفت و جائزه گرفت . پس از كشته شدن متوكل مدح اخلاف وى گفت و در ايام معتضد در هشتاد سالگى بمرد .\r\nشاعران بزرگ به مهارت و قوت سخنش شهادت دادند ، روزى شعرى بر ابو تمام بخواند و او گفت : \" نكو گفتى حقا كه از پس من شاه شاعران تويى \" و نيز او را گفتند :\r\n\" تو شاعرترى يا ابو تمام ؟ \" گفت : نكوى او از نكوى من بهتر است و بد من از بد او نكوتر \" درباره بحترى ميگفتند : \" شعرش زنجيرهاى طلاست و مقام آن والاست . \" به ابو العلا گفتند : \" ابو تمام و بحترى و متنبى كدام شاعرترند ؟ \" گفت : متنبى و ابو تمام حكيمند ، شاعر بحتريست . \" و نيز درباره شعر او گفته‌اند : \" سحر حلال است و سهل ممتنع ، روان است و خوش‌آهنگ و نكوشيوه و دقيق . چيزى از آن سست نيست كه هرچه هست نخبه است . \"\r\nاز شاعران آن عصر كه به قوت سخن مهارت در ابداع معنى شهره بود ابو الحسن معروف\r\n\r\n","description":"","footnote":"","page_name":" 678 ","page_number":324},
  {"content":"\r\n\r\nبه ابن رومى بود كه بسال 221 ببغداد زاد و همه عمر را در آنجا بود و كمتر سفر كرد .\r\nگويند يك بار بسامره رفت و از شوق بغداد شعرى گفت و بازگشت ابن رومى عرب‌زاده نبود كه مادرش نژاد پارسيان داشت و پدرش رومىزاده بود چنان كه گويد : \" چگونه فرومايگى را نديده بگيرم كه پارسيان خالگان و روميان عمان منند . \" فلسفه يونان در او نفوذ داشت و در شعر خود چنان كه مسعودى گويد : \" از فلسفه دم ميزد \" ابن خلكان گويد : \" نظمى عجيب داشت معانى كمياب ميجست و در قالب الفاظ نكو ميريخت و همه معنى را مينمود و چيزى از آن وانميماند . \"\r\nمرگ زن و سه فرزندش در او سخت اثر كرد و ديگر زن نخواست . در مرثيه‌سرائى باوج هنر رسيد ، قصيده‌اى كه در مرگ فرزند ميانه خود گفته زيباترين بيان عواطف پدر در غم فرزند است و قصيده او كه دربارهء سقوط و ويرانى و كشتار مردم بصره بدست زنگان سروده از معتبرترين منابع اين حادثه عظيم و رقت‌انگيز است .\r\nابن خلكان مرگ ابن رومى را كه بسال 383 بود به ابو الحسين قاسم وزير معتضد منسوب ميدارد كه از هجاى او بيم داشت و بگفت تا هشكنان مسموم به او خوراندند . وى بمجلس وزير بود و چون اثر زهر را بيافت برخاست وزير گفت : كجا ميروى ؟ \" گفت : همانجا كه مرا فرستاده‌اى \" گفت : \" به پدر من سلام برسان \" : \" گفت اما من بجهنم نميروم \" برفت و چند روزى به خانه بود و جان داد . طبيب براى معالجهء او آمده بود و داروهاى ضد سم داد اما پنداشت كه در بعض داروها خطا كرده است ابراهيم نفطويه گويد : \" بهنگام مرگ ابن رومى را ديدم گفتم : چونى ؟ \" گفت \" طبيب خطائى مهلك كرد كه همه وسايل وى از بازگشت آن عاجز است مردم طبيب را ملامت ميكنند اما غلط طبيب صواب تقدير است . \"\r\nاز بزرگان سخن ابو الطيب كوفى معروف به متنبى بود ( 302 - 354 ) كه در كوفه زاد و در آنجا بزرگ شد و بشام رفت و بسال 337 به سيف الدوله حمدانى پيوست و چنان كه ثعالبى گويد : \" در صنعت شعر نادره دهر بود و سيف الدوله را مشهور كرد و به دو\r\n\r\n","description":"","footnote":"","page_name":" 679 ","page_number":325},
  {"content":"\r\n\r\nمشهور شد كه امير حمدانى بازوى وى را بگرفت و قدرش را بيفزود و جايزه بزرگ به دو داد و پرتو نيكبختى بر او افكند كه نامش در آفاق رفت و به شهر و بيابان شعر او را ميخواندند گوئى شب شعر او را بخاطر ميسپرد و شب سخن او را ميخواند و چنان شد كه او گفته و نكو گفته : \" روزگار را وى قصايد منست و چون شعرى بگويم روزگار آن را تكرار مىكند . \"\r\nاما از سيف الدوله ببريد و بمصر رفت و كافور را مدح نكو گفت و اميد داشت ولايتى به دو سپارد كافور خلعتش داد و به خانه خود مقام داد و گروهى را به خدمت او گماشت و مال بسيار بخشيد اما ولايت نداد كه ميگفت ولايت را به مردى كه دعوى نبوت داشته است نمىتوانم سپرد و مدح متنبى هجا شد . در هجا نيز چنان كه از پيش در مدح افراط كرده بود ، اسراف كرد و آماده رحيل شد و يك روز پيش از عزيمت كه عرفه سال 350 بود قصيده‌اى مفصل سرود كه چنين آغاز ميشد : \" اى عيد بچه حال بازآمدى چنان كه بودى يا كار تو نو شده است ؟ \" تا آنجا كه گويد : \" اگر غلام ميخرى عصا نيز با آن بخر كه غلامان خبيثان نابكارند \" و اين سخن اشاره به كافور بود كه وى غلام سابق بود كه به حكومت و قدرت رسيده بود .\r\nمتنبى از مصر بفارس رفت و مدح عضد الدوله گفت و جايزه نكو يافت و از فارس آهنگ بغداد كرد و در راه فاتك اسدى با گروهى متعرض كاروان شد و متنبى و يارانش بجنگيدند اما دشمن فزون بود ، متنبى سر فرار داشت اما غلامش گفت تو همانى كه گفته‌اى : \" اسب و شب و صحرا و جنگ و ضرب و كاغذ و قلم مرا ميشناسد \" وقتى مردم بشنوند فرار كرده‌اى چه خواهند گفت ؟ و او بازگشت و بجنگيد تا كشته شد .\r\nابو العلا شاعر و فيلسوف اين دوران بود . وى بسال 363 در معره نعمان كه شهركى است بشام بنزديك حماة بزاد . نسب به نعمان بن بشير انصارى ميبرد و منسوب به زادگاهش او را معرى گفتند ، به چهار سالگى از آبله كور شد و بيشتر عمر خويش ، در آن دوران پر كشاكش كه حلب ميان حمدانيان و فاطميان و اعراب و روميان دست بدست ميرفت ، در معره\r\n\r\n","description":"","footnote":"","page_name":" 680 ","page_number":326},
  {"content":"\r\n\r\nبود و اين حوادث در شعر وى كه بيشتر نقد زمان رسوم ابناى زمان است مؤثر بود .\r\nابو العلا نحو و لغت را از پدر آموخت ، بيشتر خاندان وى در معره و ديار مجاور منصب قضا داشتند تا بسال 492 كه صليبيان بمعره آمدند به مدت دو قرن عنوان قضا در خاندان وى بود . بجوانى سفرها كرد و شهرهاى شام را كه دانشوران معروف داشت چون انطاكيه و لاذقيه و طرابلس بديد و علم آموخت و كتابخانه‌ها را بديد ، بسال 398 و 399 دو بار ببغداد رفت آنگاه بمعره بازگشت و به خانه نشست و تأليف آغاز كرد و خويشتن را \" مقيد دو زندان \" نام كرد كه خانه‌نشين بود و بينائى نداشت .\r\nابو العلا بفطرت شاعر بود در يازده سالگى طبع‌آزمائى كرد . در فنون ادب و نحو و لغت يگانه بود . ميگفتند : جمهره ابن دريد را از حفظ داشته است ، مردم به تعليم نزد او آمدند و دانشخواهان از آفاق رو سوى وى كردند و عالمان و وزيران و صاحبقدرتان با وى مكاتبه داشتند . \" ابن خلكان گويد : \" از آثار منظوم وى \" لزوم ما لا يلزم \" است كه پنج جلد است و نيز \" سقط الزند \" و چون ديوان متنبى را شرح كرد يارانش وصف آن كردند و او گفت : \" گوئى متنبى مرا بديدهء نهان بين مىديده كه گفته : \" منم كه نابينا ادب مرا مينگرد و كر سخنان مرا ميشنود . \"\r\nديوان ابو تمام را نيز مختصر كرد و بر آن شرح نوشت و عنوان آن را \" ذكرى حبيب \" كرد . و ديوان بحترى را و آن را \" عبث وليد \" ناميد و ديوان متبنى را و آن را \" معجز احمد \" خواند و از عجايب اشعار و معانيشان و نكته‌ها كه از ديگران گرفته بودند و آنچه از ايشان گرفته بودند سخن گفت و تأييدشان كرد و نيز بر آنها خرده گرفت و بعضى خطاهاشان را توجيه كرد .\r\nابو العلا آراى عميق فلسفى داشت ، در لزوميات جسور و متكبر است و در اخلاق و نقد جماعات نظرها دارد . نه تنها عيب سياست و جماعت را صريح مىگويد بلكه از همه مشكلات سياست سخن مىكند چنان كه در لزوميات گويد : اى گمرهان بيدار شويد كه طريقت -\r\n\r\n","description":"","footnote":"","page_name":" 681 ","page_number":327},
  {"content":"\r\n\r\nهاى شما حيله گذشتگان است كه خواستند با آن مال فراهم كنند و كردند و مردند و سنت فرومايگان بمرد . \"\r\nوى بمذهب گياهخواران بود و چهل و پنجسال گوشت نخورد كه حيوانى را بسر بريدن نيازرده باشد . خانه‌اش مقصد دانشوران بود ، عبد الوهاب نصر مالكى كه از اقطاب سخن بود بديدار وى رفت و روزى چند مهمان وى شد ، ناصر خسرو شاعر معروف از او ديدار كرد و نيز هبة الله شيرازى كه دعوتگر اسمعيليان فارس بود بديدارش رفت و با وى درباره گياه خوارى سخنها داشت . ابو العلا به سرفرازى از ديدار ايشان گويد : \" مردم بديدار من آيند يكى سرزمينش يمن است و اين يكى طبس . \"\r\nطه حسين درباره ابو العلا گويد : \" وى فيلسوفى بزرگ بود كه در رفتار و گفتار لزوم ما لا يلزم داشت ، گوشت را ممنوع داشت و ملتزم گياه شد از زناشوئى و تناسل گذشت و از مردم گوشه گرفت ، با آنكه بمذهب لذت‌طلبان بود بشدت از شراب پرهيز داشت كه آن را از سه جهت ممنوع ميداشت : عقل و تندرستى و دين . كتابى در نكوهش شراب نوشت و نام آن را \" حماسة الراح \" كرد ، حقا كار او عجيب بود منكر انبيا و معترف خدا ، از تكليف گريخت و معارضه قرآن كرد معذلك در آن روزگار كه قوت مذهب بكمال بود از كس آزار نديد تا بمرد ( 449 ) .\r\n\r\nشاعران فارسى\r\nدوران سامانيان ايام رونق شعر فارسى نيز بود ، ابو عبد الله محمد رودكى ( 185 - 236 ) شاعر بزرگ كه از گذشتگان پيشى گرفت و پدر شعر فارسى لقب يافت به نيمه اول قرن سوم بود . او به حق پيشواى سخنوران سلف و سرآمد روزگار خود بود بلعمى وزير اسمعيل سامانى ( 330 ) ميگفت :\r\n\" رودكى در عرب و عجم همتا نداشت \" در اين دوران شاعران نامى ديگر بودند از جمله عمر خيام ، گوينده رباعيات معروف كه بعصر ما شهرت جهانى يافته است ، ابن سينا سرآمد فيلسوفان اين دوران ، در شعر نيز ممارستى داشت و اشعار فارسى و عربى از او ياد\r\n\r\n","description":"","footnote":"","page_name":" 682 ","page_number":328},
  {"content":"\r\n\r\nكرده‌اند از جمله قصيده معروف \" هبطت اليك من المحل الارفع \" كه از نمونه‌هاى زيباى سخن است و معانى باريك فلسفى را در قالب الفاظ دلنشين آورده و نظير آن بسيار نيست .\r\nاز شاعران پارسىنژاد كه به زبان عرب سخن گفتند و سرآمد سخن بودند يكى مهيار ديلمى است كه به سال 428 بمرد . وى گبر بود و به سال 394 بدست شريف رضى نقيب علويان بغداد مسلمان شد و شعر نكو گفت از جمله سران سخن در اين دوران فردوسى بود كه به حق بزرگ‌ترين حماسه‌سراى ايران در همه قرون است و فروتر از او عنصرى شاعر دربار محمود بود كه بطمع نان همه ستايش محمود كرد و مقام سخن را از ثريا به ثرى آورد و نيز اسدى طوسى كه با فردوسى از يك شهر بود و قصائد سؤال و جواب نخست او گفت و عسجدى و فرخى سيستانى و هم منوچهرى و منصورى يمينى كه ميگفتند تاريخ محمود را بنظم فارسى آورده است و هم از شاعران زن اين دوران رابعه قزدارى بود . ابو سعيد ابو الخير صوفى معروف را نيز بسبب رباعيات پر مغزى كه گفته بصف شاعران توان آورد .\r\n\r\nشاعران مصر و اندلس\r\nدر مصر و اندلس نيز شاعران بزرگ پا گرفته ، شاعران مصر به ستايش فاطميان رغبت فراوان داشتند كه ايشان خلعت و جايزه خوب و مستمرى ميدادند و شاعران سنى نيز براى بهره‌ورى از جايزه و خلعت ، بتقليد شيعيان بستايش ايشان پرداختند و با آنكه در مديحه‌سرائى معتدل بودند گاه بتمجيد فاطميان كارشان بكفر و الحاد ميكشيد .\r\nاز جمله ابن هانى اندلسى بود از قبيله ازد كه در اشبيليه اندلس‌زاده بود و بدربار معز فاطمى پيوست و نعمت بسيار يافت و چون معز بمصر شد ابن هانى باندلس رفت تا زن و فرزند بيارد و در بازگشت بمرد ( 362 )\r\nمعز از ابن هانى آرزوها داشت گويند چون مرگ او را بشنيد گفت : \" اميد داشتم به اين مرد با شعراى مشرق مفاخره كنم اما مقدر نبود . \" ابن هانى در ستايش معز افراط كرد او را بصف عيسى و محمد بزد و پنداشت كه اعجاز نيز تواند كرد .\r\n\r\n","description":"","footnote":"","page_name":" 683 ","page_number":329},
  {"content":"\r\n\r\n\r\nنثر و نويسندگى\r\nرونق علوم و پيدايش فرقه‌ها كه بحث و مناظره از آن آزاد و حاجت بتاليف رستيل و كتابها ، نويسندگى را رواج داد و نثر را بكمال برد ، از متكلمان و فقيهان و فيلسوفان و اديبان ، نويسندگان بودند كه افكار خويش را بقلم ميآوردند و نيروى هنرى نثر عرب را فزونى ميدادند . د طه حسين درباره نويسندگان اين دوران گويد : \" بفنون گونه‌گون پرداخته بودند و هر كس در يكى از آن به راه كمال ميرفت ، يكى در فلسفه و كلام ديگرى در لغت و نحو . گروهى نيز بودند كه از همه فنون چيزى آموخته بودند و اين جنبش معنوى عقل عربى را بر پندار عربى غلبه داد و نثر از شعر پيشى گرفت و نويسندگان بيشتر شدند و شاعران كمتر كه ميبايد با زمانه هم‌آهنگ شوند و علوم را در قالب سخن بريزند و اين كار بشعر ميسر نبود يا كمتر بود .\r\nنويسندگان آن دوران بگفتگو از محيط پرداختند . قاضى محمد صميرى كه بسال 275 بمرد كتابى بنام \" مساوى العوام و اخبار السفاه و الاغتام \" داشت و از معنويات مردمى كه در آنروزگار نيز مثل هميشه سنگ اول بناى جماعات بودند نكته‌ها آورده بود جاحظ در رسائل خود از زندگى شهرها سخنها داشت ، وى را پدر نثر عرب بايد شمرد و نيز بزرگترين نويسنده اين دوران بشمار ميرود كه در تقليد روش جاحظى كس بپايه او نرسيد ، ثابت بن قره مترجم معروف كه مسيحى بود گفته بود : \" در حسدم كه سه كس از اين امتند ، عمر و حسن بصرى و جاحظ . \" اسلوب ظريف و شيرين و قوى كه جاحظ داشت با آن مايه دانش كه در كتابهاى خود مينهاد به حق او را در صف اول نويسندگان عرب به همه قرون جا داده بود .\r\nمسعودى درباره جاحظ گويد : \" هيچكس بيشتر از او كتاب ننوشت ولى مذهب عثمانى داشت . ابو الحسن مدائنى نيز كتاب بسيار نوشت اما او هرچه شنيده بود مينوشت ولى كتابهاى جاحظ با وجود انحرافى كه در مذهب داشت زنگ از خاطر ميزدود و دلائل\r\n\r\n","description":"","footnote":"","page_name":" 684 ","page_number":330},
  {"content":"\r\n\r\nروشن مينمود كه شيوه نكو داشت و وصف دلپذير ميكرد و معانى را در الفاظ رسا مينهاد و چون بيم ملال خواننده و دلگيرى مستمع ميرفت از جد به هزل ميشد و از حكمت رسا بنادره‌اى به جهت افزا ميپرداخت . كتابهاى برجسته داشت كه البيان و التبيين از آن جمله است و از همه نكوتر كه منثور و منظوم را بهم پيوسته و اشعار نغز و اخبار پر مغز آورده با خطبه‌هاى بليغ كه اگر كسى بدان بس كند او را بس باشد و كتاب الحيوان و كتاب الطفيليين و البخلا ديگر كتابهايش نيز بنهايت كمال است مادام كه به تعصب نگرايد و بدفع حق نپردازد ، معتزليان سلف و خلف هيچكس فصيح‌تر از او نبود . \"\r\nدر قرن چهارم هنر بيان باوج رسيد و گروهى بزرگان سخن كه بعضىشان وزارت نيز داشتند در اين قرن بودند ، نثر رونق گرفت و سجع قديم در نامه‌ها به كار رفت .\r\nادم متز گويد : \" نامه‌هاى قرن چهارم هجرى نمونه هنر اسلامى است و مايه آن يعنى لغت از مايه‌هاى ديگر كه هنرمندان روى آن كار كرده‌اند گرانبهاتر است اگر نمونه‌هاى زيباى هنر از شيشه و فلز كه هنرمندان اين دوران پديد آورده‌اند بما نرسيده بود ، مىتوانستيم در اين نامه‌ها جمالدوستى مسلمانان را به‌بينيم كه چسان سر رشته بيان را در اين التزامات به كف داشتند و با آن تفنن ميكردند .\r\nاتفاقى نبود كه بسيارى وزيران اين دوران سرآمدان و استادان هنر بيان بودند و نامه - هاشان چنان بود كه شايسته فراهم آمدن و كتاب شدن بود . از جمله اين وزيران خصيبى و ابن مقله و مهلبى و ابن عميد و صاحب بن عباد و اسكافى وزير سامانيان بودند و ابراهيم هلال صابى كه بسال 349 ببغداد ديوان انشا با او بود . \"\r\nابو اسحق ابراهيم هلال صابى حرانى ( 320 - 384 ) بصف معروفترين اديبان اين دوران بود ، وى ببغداد زاد ، ثعالبى درباره او گويد : \" ببلاغت يگانه عراق بود سخنش چون شمشير نافذ بود و همگان بكمال مهارت وى در اين صناعت متفق بودند . \"\r\nصابى بدوران معز الدوله و بختيار پسرش ديوان رسائل بغداد داشت و نامه‌هاى پر\r\n\r\n","description":"","footnote":"","page_name":" 685 ","page_number":331},
  {"content":"\r\n\r\nنيش كه از زبان بختيار مينوشت كينه عضد الدوله را برانگيخته بود چون بسال 367 از پس قتل بختيار قدرت عراق از او شد صابى را بگرفت و بسال 371 بشفاعت دوستان وى را رها كرد و بگفت تا براى او از اخبار بويهيان كتابى بپرداخت و نام آن \" التاجى \" كرد گويند بدخواهان از او بنزد عضد الدوله سعايت بردند و سينه‌اش را پر كردند و خشمش را برانگيختند و كينه‌اش را زنده كردند ، صابى پيوسته بتأليف كتاب بود و در نظم آن دقت و تأمل‌ها داشت و جان به رونق و جلوه آن ميفشاند اما به عضد الدوله خبر دادند كه دوستى بر او درآمده و ديده كه چنان به نوشتن و اصلاح كردن و پاكنويس كردن سر - گرم است كه بكس نميپردازد و گفته : \" چه ميكنى ؟ \" و او گفته : \" مزخرفاتيست كه ميارايم و دروغهائيست كه ميبافم . \" و عضد الدوله بگفت تا او را زير پاى فيل افكنند و نصر بن هارون و مطهر بن عبد الله و عبد العزيز بن يوسف به خاك افتادند و زمين بوسيدند و شفاعت كردند و بهر زبان بخشش جان او خواستند تا از خونش درگذشت اما او را بزندان كرد و هر چه داشت بگرفت و سالها بزندان بود تا در اواخر ايام عضد الدوله رها شد و كار او سخت آشفته بود . \"\r\nصابى با وجود كوششها كه خليفگان و شاهان و وزيران بمسلمانى وى داشتند بدين خويش دلبسته بود . بختيار گرفته بود اگر مسلمان شود وزارت به دو ميدهد اما خدا كه بگفتار دلفريبش هدايت كرده بود به اسلام هدايت نكرد . با مسلمانان آميزش نكو داشت و بزرگان را خدمت شايسته ميكرد و ايشانرا كمك ميداد تا روزه توانند داشت و قرآنرا محفوظ داشت و دمبدم آيات آن به زبان و قلمش ميگذشت .\r\nصاحب بن عباد ابو اسحاق صابى را دوست داشت و پيوسته هديه به دو ميفرستاد ابو القاسم كرخى گويد : \" صاحب هميشه مىگفت نويسندگان جهان و بلاغت پيشگان دوران چهار كسند ابن عميد و ابو القاسم عبد العزيز و ابو اسحاق صابى و اگر خواستمى چهارمى را گفتمى . \" خويش را منظور داشت . صاحب چنان كه خواستى نوشتى و صابى چنان كه گفتند نوشتى ، تفاوت\r\n\r\n","description":"","footnote":"","page_name":" 686 ","page_number":332},
  {"content":"\r\n\r\nبسيار بود و بهر حال همان بودند كه بودند و بلاغت بديشان حتم شد . \"\r\nثعالبى به وصف صاحب بن عباد گويد : \" صدر مشرق بود و تاريخ شرف و غره زمان .\r\nايام وى مصروف علويان و عالمان و اديبان و شاعران بود و حضورش قرارگاه و خانه اميد ايشان كه عطا و جايزه‌شان ميداد و سخنش چون آفتاب به همه جا روان بود ، شرق و غرب بنظام آورد . ستارگان زمين و برجستگان دوران و فضيلت پيشگان و سخنوران حضرت وى بيشتر از دربار رشيد بودند كه ميگفتند چندان شاعر كه بدر رشيد بود بدر هيچكس از خليفگان نبود كه ابو نواس و ابو العتاهيه و عتابى و نمرى و مسلم وليد و ابو الشيعى و مروان بن ابى حفصه و محمد مناذر بودند اما به حضرت صاحب ابو الحسين سلامى بود و ابو بكر خوارزمى و ابو طالب مامونى و ابو الحسن بديهى و ابو سعد رستمى و ابو القاسم زعفرانى و ابو العباس ضبى و ابو الحسن جرجانى و ابو القاسم بن ابو العلاء و ابو محمد خازن و ابو هاشم علوى و ابو الحسن جوهرى و بنى منجم و ابن بابك و ابن كاشانى و ابو الفضل همدانى و اسماعيل چاچى و ابو العلاء اسدى و ابو الحسن فويرى و ابو دلف خزرجى و ابو حفص شهر زورى و ابو معمر اسماعيلى و ابو الفيض طبرى و ديگران كه نامشان را ندانسته‌ام يا دانسته‌ام و از ياد برده‌ام . شريف رضى و ابو اسحاق صابى و ابن حجاج و ابن سكره و ابن نباته با او مكاتبه داشتند و ستايش وى ميگفتند . \"\r\nكتابخانهء صاحب ، كتاب بسيار داشت تا آنجا كه وقتى نوح سامانى او را خواست تا وزارت دهد و امور مملكت را به دو سپارد از عذرها كه داشت يكى اين بود كه براى حمل كتابها چهارصد شتر لازم است .\r\nبدينسان هنر نويسندگى تكامل يافت و دقت و ظرافت انشاء كه از پيش خاص نامه‌هاى رسمى بود بنامه‌هاى شخصى نيز رسيد . در اواخر قرن چهارم نامه‌نويسى از هنرهاى برجسته بود و بسيار اديبان از اين راه ممر معاشى يافتند چنان كه پيش از آن شاعران با شعر خويش معاش ميكردند .\r\nاز جمله اينان ابو بكر خوارزمى متوفى بسال 383 بود كه پدرش از خوارزم بود و مادرش\r\n\r\n","description":"","footnote":"","page_name":" 687 ","page_number":333},
  {"content":"\r\n\r\nاز طبرستان . وى خواهرزاده طبرى فقيه و مورخ معروف بود و در ايامى كه صاحب به ارگان بود ستايش وى كرد . بعراق و شام نيز سفر كرد و بدربار سيف الدوله حمدانى راه يافت . از عراق باز گشت و چندى ببخارا و سپس به نيشابور بود . از آنجا به سيستان و طبرستان رفت و باز به نيشابور شد و در اصفهان بمحضر صاحب پيوست .\r\nگويند روزى به ارگان به حضرت صاحب شدن ميخواست ، بحاجب گفت بگويد اديبى بر در اجازه ميخواهد حاجب برفت و بيامد كه صاحب گويد : \" هيچ اديبى بنزد من نيايد مگر بيست هزار از شعر عرب به ياد داشته باشد . \" ابو بكر گفت : \" به صاحب بگو اين همه از شعر زنان بايد يا شعر مردان . \" و چون صاحب بشنيد گفت اين ابو بكر خوارزمى است و اجازه داد و چون او را بديد و بشناخت شادمان شد .\r\nخوارزمى شيعه‌اى متعصب بود ، اگر رسائل او را با صابى قياس كنيم رسائل صابى سنگين‌تر است و مبالغه آن كمتر و بواقع نزديكتر . رسائل خوارزمى به صنايع بديع و روانى ممتاز است و روش وى با روش قديم عرب شباهت نزديك دارد كه به كلمات قوى و آهنگدار رغبتى داشتند .\r\nاز نويسندگان اين دوران احمد همدانى بود معروف به بديع الزمان متوفى بسال 398 كه بگفته ثعالبى : \" معجز همدان بود و نادره زمان و يگانه دهر كه به قوت قريحه و حضور ذهن و قوت نفس همتا نداشت و به نثر ظريف و نكته‌هاى نمكين و جواهر نظم ممتاز بود و حالات او شگفتىها داشت از جمله اينكه قصيده‌اى را كه پنجاه بيت و بيشتر بود و هرگز نشنيده بود يك بار ميخواند و همه را بخاطر ميسپرد و از اول تا به آخر ميخواند و حرفى كم نميكرد و چهار پنج ورق كتابى را كه نديده بود بيك نظر ميديد و از حفظ ميخواند . به دو ميگفتند قصيده‌اى يا نامه‌اى بمعنى بديع يا بابى غريب آماده كند و هماندم اين كار را تمام ميكرد و بپايان ميبرد . \"\r\nبديع الزمان نيز به صاحب بن عباد پيوسته بود و با خوارزمى مكاتبه داشت اما بخلاف وى\r\n\r\n","description":"","footnote":"","page_name":" 688 ","page_number":334},
  {"content":"\r\n\r\nسنى افراطى بود از اينرو ميان ايشان اختلاف شد و بد يكديگر گفتند و غلبه از بديع الزمان بود كه شهرتش در آفاق ميرفت خاصه از پس آنكه خوارزمى بمرد و دفاعى نماند . بديع الزمان از انشاى خوارزمى عيب ميگرفت و ميگفت : روش انشا نداند مگر به همان طريقه ساده كه بهر قلمى روانست . \"\r\nاز بزرگان سخن اين دوران ابو الفتح بستى بود كه در شعر و نثر مهارت داشت سبكتكين غزنوى چون بست را بگرفت او را خواند و به خدمت گماشت و دبير رسائل و شاعر دربار شد و از پس مرگ وى خدمت محمود كرد و بسال 400 به حال تبعيد در بخارا بمرد . وى در صنعت نامه‌نويسى كه بدست ابن عميد و صاحب رواج گرفته بود ، مهارتى كم نظير داشت .\r\nشعر وى نيز چون آب بود صاف و روان كه همه جا بدهانها بود و در شهرهاى دور خوانده ميشد . از جمله قصيده نونيه او كه آغازش اينست : \" زياده الممرء فى دنياه نقصان . \" بدوران وى شهرت جهانگير يافت و در قاهره در انجمنها و قهوه‌خانه‌ها بزبانها ميرفت .\r\n\r\nفلسفه\r\nمسلمانان فلسفه را از يونان گرفتند و كتابهايى كه بدوران عباسيان و خاصه رشيد از يونانى و سريانى به عربى آمد ميراث يونان را بقلمرو اسلام داد . پيش از آن نيز فلسفه يونان در شرق نفوذ داشت فرهنگ يونانى از راه كليساى مسيحى بخصوص كليساى نسطورى كه در همه مشرق و در ايران طرفداران بسيار داشت رواج يافته بود . در سوريه نيز كليساى يعقوبى و ملكانى فكر يونانى را بسط داد .\r\nمدارس رها و نصيبين كه عقايد مسيحى و افكار يونانى را تعليم ميداد و ساسانيان نيز تائيد آن ميكردند ، در اين زمينه اثر داشت و مدارس حران كه بديار عراق بود دست كم از آن نداشت كه در آنجا اصول نو افلاطونى و فلسفه يونان تدريس ميشد ، حرانيان يا صابيان - نام اخير را بقرن سوم و چهارم بايشان دادند - حكمت صوفيانه خويش را به هرمس حكيم و اگاثاديمون و اورانيوس و ديگر متقدمان منسوب ميداشتند و افكارى را كه بدوران اخير يونان پديد آمده بود و شايد چيزى از آن در حران ابداع شده بود با حسن نيت\r\n\r\n","description":"","footnote":"","page_name":" 689 ","page_number":335},
  {"content":"\r\n\r\nپذيرفته بودند ، بعضى حرانيان به كار ترجمه و تأليف كوشا بودند و بسياريشان از قرن دوم ببعد با دانشوران ايران و عرب رابطه علمى داشتند .\r\nانوشيروان ( 351 - 379 مسيحى ) به شهر جنديشابور مدرسه‌اى نهاده بود كه در آن فلسفه و طب و علوم ديگر تدريس ميشد و بيشتر استادان آن مسيحيان نسطورى بودند تساهل اين پادشاه با پيروان مذاهب و دلبستگى وى به علوم عقلى نه تنها دانشوران نسطورى بلكه گروهى از يعقوبيان و سريانيان را به ايران كشانيد كه در آن دوران و بدوران اسلام در كار طب شهره بودند تساهل انوشيروان تا آنجا بود كه از تأييد و تشويق فيلسوفان بت‌پرست و طرفداران نو افلاطونى نيز دريغ نكرد .\r\nدر نتيجه آن بذرها كه بساليان دراز از فلسفه يونان در سراسر مشرق پراكنده بود وقتى مسلمانان باقتباس علوم يونان پرداختند زمينه آماده بود و كسانى كه از پيش با اينمسائل آشنا بودند و زبان عرب را نيز ميدانستند كه نژاد يا تربيت عرب داشتند اين نهضت را تسريع كردند و از دوران رشيد كه ترجمه آثار يونان رواج كامل يافت ، يك قرن نگذشته بود كه در قلمرو اسلام فيلسوفان نامى پا گرفتند .\r\nاز جمله كسانى كه در اين دوران به فلسفه اشتغال داشتند ابو يوسف كندى بود از قبيله كنده يمن ( امرء القيس شاعر بزرگ عرب نيز بدان منسوب است ) و او را فيلسوف عرب لقب داده‌اند ، ابن نديم گويد : \" كندى در همه علوم فاضل عصر و يكتاى دهر بود ، در فلسفه و منطق و هندسه و رياضيات و موسيقى و نجوم و ديگر علوم كتابها داشت . \"\r\nكندى در كوفه بزرگ شد و در بصره و بغداد تعليم يافت ، بغداد مركز بزرگ فرهنگ اسلام بود كه از فرهنگ يونان و اسلام مايه گرفته بود ، كندى كتابها را از يونانى به عربى ميبرد و بردهء ديگرانرا اصلاح ميكرد و شهرتش از اينجا بود . فلسفه يونان و خاصه افكار ارسطو در او نفوذ داشت و به رياضيات و فلسفه ماورء الطبيعه دلبستگى داشت . معروفترين شاگرد وى احمد سرخسى متوفى بسال 286 بود كه معلم و مشاور معتضد بود و منصب احتساب يافت و به كيميا و\r\n\r\n","description":"","footnote":"","page_name":" 690 ","page_number":336},
  {"content":"\r\n\r\nجغرافى و تاريخ علاقه داشت ، و نيز از شاگردان كندى ابو معشر بلخى منجم معروف متوفى بسال 272 بود كه افكار اخوان الصفا نيز در او نفوذ داشت .\r\nانجمن \" اخوان الصفا \" گروهى از فيلسوفان آندوران بودند كه تمايلات شيعى داشتند و شايد اسمعيلى بودند و بگفته برون : \" مورد حمايت بويهيان بودند و كارى را كه معتزله آغاز كرده بودند و ميخواستند شريعت اسلام را با فلسفه يونان سازش دهند دنبال كردند \"\r\nاخوان الصفا يك انجمن سرى بود از مردم مختلف كه مبادى فلسفه طبيعى و اصول فيثاغورثى جديد را آموخته بودند و قرآنرا تأويل ميكردند ، رسائل اخوان - الصفا چيزى نظير دائرة المعارف بود كه از هر رشته شمه‌اى داشت . مؤلفان رسائل كه همه علوم متداول عصر را در آن آورده بودند و از اين كار هدف سياسى داشتند نخست از رياضيات آغاز ميكردند ، سپس گفتگوى اعداد و حروف بود سپس منطق و طبيعيات آنگاه از نفس و قواى آن سخن ميشد و عاقبت به قضيه معرفت ميرسيد كه بروش صوفيانه از آن سخن ميكردند .\r\nگروه اخوان الصفا به توافق علم و دين توفيق نيافت كه نه رضاى اهل دين را بدست آورند نه رضاى اهل علم را ، متكلمان و فقيهان سنى روش تأويل ايشانرا نپسنديدند و فيلسوفان و خاصه پيروان ارسطو ، از عقائد فلسفيشان خرده گرفتند معذلك در رواج فلسفه ييونان سهم مؤثر داشتند . نوشته‌هاى ايشان در اسماعيليان نفوذ بسيار داشت .\r\nشهر زورى نام پنج تن از مؤلفان رسائل را ياد كرده است كه ابو سليمان بستى ( يا مقدسى ) و ابو الحسن زنجانى و ابو احمد نهر جورى ( يا مرجانى ) و عوفى و زيد بن رفاعه بوده‌اند ، سه نفر اول چنان كه از نامشان پيداست نژاد از پارسيان داشته‌اند .\r\nاز معروفترين فيلسوفان اين دوران و همه دورانها على الاطلاق ، ابو نصر محمد طرخان فارابى بود ( 339 ) كه از پدرى سپاهى بود . وى بجوانى سفرها كرد و شهرهاى بزرگ اسلام را بديد و ببغداد از ابو بشير يونس حكيم منطق آموخت و در حران از يوحناى حكيم\r\n\r\n","description":"","footnote":"","page_name":" 691 ","page_number":337},
  {"content":"\r\n\r\nفائده‌ها برد آنگاه ببغداد رفت و همه كتابهاى ارسطو را بخواند و در فهم معانى و كشف مقاصد آن مهارت يافت . گويند كتابى از ارسطو ديده بودند كه فارابى به خط خويش بر آن نوشته بود : \" اين كتاب را يكصد بار بخواندم . \" و هم از او آورده‌اند كه : \" سماع طبيعى ارسطو را چهل بار خواندم و باز بايد بخوانم . \" فارابى به حق بزرگترين فيلسوف اسلام است\r\nفارابى بدربار سيف الدوله حمدانى پيوست و بهنگام فتح دمشق ملازم وى بود و همانجا بسال 339 بمرد . شهرت وى بيشتر مربوط به شرحهائيست كه بر كتابهاى ارسطو نوشته و از اينرو \" معلم دوم \" لقب يافته است . معلم در اصطلاح نكته‌بينان قديم آنكس بود كه در همه فنون و علوم متداول سرآمد بود . ميگفتند : معلم اول ارسطو بود . و دوم فارابى و از پس ايشان معلم نبود وى رسائل بسيار در علم النفس و الهيات داشت از جمله رساله \" العقل و المعقول \" و \" النفس \" و \" قوى النفس \" و \" الواحد و الوحده \" و رساله‌هايى در توافق آراى ارسطو و افلاطون داشت كه يكى كتاب \" الجمع بين رأيى الحكيمين افلاطون الهى و ارسطاطاليس \" بود و رساله \" آراء اهل المدينة الفاضله \" از او است كه آن را به سى و چهار فصل مرتب كرده و نفوذ آراى افلاطون را در فيلسوف مسلمان نشان ميدهد . در اخلاق و منطق نيز رساله‌ها داشت و از موجود و خدا و عالم علوى و عالم سفلى و نفس انسانى و عقل انسان و زندگى ديگر گفتگو ميكرد .\r\nاز فيلسوفان بزرگ اين دوران ابو على حسين مشهور به ابن سينا بود . ( 370 - 428 ) كه فلسفه افلاطون و ارسطو و طب سقراط و جالينوس را زنده كرد و به همه قرون وسطى در فلسفه و طب نه تنها بمشرق بلكه در همه اروپا شهرت و اعتبار داشت و قانون طب او مرجع دانشگاهها بود .\r\nابن سينا در دهكده‌اى از بخارا زاد در پنج سالگى با پدر ببخارا رفت و تا ده سالگى قرآن و ادب و اصول دين و حساب و هندسه و جبر آموخت ، آنگاه از ابو عبد الله ناتلى فلسفه و منطق ياد گرفت و طبيعيات و الهيات را بكمك مؤلفات فارابى پيش خود آموخت ،\r\n\r\n","description":"","footnote":"","page_name":" 692 ","page_number":338},
  {"content":"\r\n\r\nاز آن پس بطب پرداخت و هفده ساله بود كه در اين فن سرآمد دوران شد و چون كار سامانيان بياشفت از بخارا بدربار خوارزمشاه على بن مأمون رفت ، و از آنجا به نيشابور و ابيورد و طوس سفر كرد و در طبرستان بصحبت قابوس وشمگير شد از آن پس برى و قزوين و همدان رفت و وزارت شمس الدوله بويهى كرد ، اما سپاه بر او بشوريد و ناچار متوارى شد ، آنگاه بمداواى امير بويهى بازگشت و از نو وزارت يافت و ببود تا امير بمرد . خلف وى تاج الدوله بود كه وزارت به ابن سينا نداد و او باصفهان رفت و علاء الدوله امير آنجا مقدمش را گرامى داشت و دانشنامه علائى را به فارسى بنام او نوشت .\r\nابن سينا در منطق و فلسفه و طب سرآمد بود . در منطق كه ديباچهء فلسفه است و نيز در فلسفه تأليفات داشت و در اين زمينه مايه از ارسطو گرفت ، الهيات ارسطو را توضيح داد و از طبيعيات سخن كرد و ميكوشيد تا فلسفه را با عقايد اهل سنت توافق دهد ، درباره عقل آراى خاص داشت ، در رساله \" حى بن يقظان \" نشان ميدهد كه عقل رهبر نفوس انسانى است و عقل فعال كه آخرين عقول فلكى است در عقل انسان مؤثر است .\r\nابن سينا بگفتهء ابن خلكان به هوش و دانش و كثرت تأليف نادرهء دوران بود ، شفا و نجات و اشارات را در فلسفه و قانون را در طب نوشت با تأليفات ديگر مفصل يا مختصر كه شمار آن نزديك به صد بود .\r\n\r\nطب\r\nدر اين دوران طب پيشرفتى كرده بود و طبيبان ماهر بسيار بودند از جمله يحيى بن ماسويه متوفى بسال 242 كه در ايام متوكل بود و بختيشوع كه رشيد و امين و مأمون را نيز خدمت كرده بود و خليفگان و اميران به دو اعتماد داشتند و در آن روزگار كه كس را بحرم خود راه نميدادند علاج زن و فرزند را به دو ميگذاشتند ، اما بسال 244 متوكل بدلائل واهى با او خشمگين شد و مال فراوانى را كه بروزگاران فراهم كرده بود بگرفت و او را ببحرين تبعيد كرد . از جمله تأليفات بختيشوع كتاب \" علاج العين \" و \" كتاب الاسنان و اللثه \" بود .\r\n\r\n","description":"","footnote":"","page_name":" 693 ","page_number":339},
  {"content":"\r\n\r\nاز جمله معاريف طب حنين بن اسحاق متوفى بسال 260 بود كه بگفته ابن خلكان \" در صناعت طب سرآمد عصر خويش بود \" و كتابهاى بسيار از يونانى به عربى آورده بود از جمله كتاب اقليدس كه بعدها ثابت بن قره آن را پيراست .\r\nاسحاق پسر حنين متوفى 298 نيز از معاريف طب بود و در ترجمه كتاب از يونانى و سريانى كوشش بسيار كرد . ابن نديم گويد : \" عربى وى فصيح بود و در اين زمينه از پدر جلوتر رفته بود . \" وى به خدمت خليفگان و بزرگان دولت بود و عاقبت بخاصان قاسم بن - عبيد الله وزير پيوست و نزد وى تقرب يافت و جز كتابها كه ترجمه كرده بود ، كتابى داشت در تاريخ طبيبان و يكى ديگر درباره داروهاى ساده ( مفرده ) .\r\nابو سعيد قره متوفى بسال 331 نيز از اطباى آن عصر بود ، پسرش ابراهيم متوفى بسال 336 نيز بود كه چون قاهر ميخواست مسلمانش كند بگريخت و پس از آن برغبت مسلمان شد .\r\nدرمانگاهها و بيمارستانهاى آنروزگار بروش درمانگاههاى سريانى بود كه سريانيان بدوران اول عباسى بر طب چيره بودند و مسلمانان ايجاد بيمارستان را از ايشان آموختند ، رئيس بيمارستان اگر سريانى بود \" ساعور \" نام داشت و اين كلمه سريانى بمعنى مراقب مريضان است و اگر مسلمان بود \" رئيس طبيبان \" عنوان داشت كه مراقبت طبيبان ميكرد و اجازه طبابت ميداد .\r\nدر آن دوران طبيب را حكيم نيز گفتند كه طب از توابع فلسفه بود كه به عربى حكمت نام داشت و فيلسوف ، حكيم نيز بود ، طبيبان باختلاف رشته داروشناس يا كحال يا جراح يا شكسته‌بند بودند ، ابن قيم جوزيه درباره اقسام طبيبان گويد : طبيب آنست كه بگفتار و وصف چيزها بيمار را درمان كند و او داروشناس است يا بميل و او چشم‌پزشك است يا به قيچى و مرهم و او جراح است يا به تيغ و او ختنه‌گر است يا به نشتر و اورگزن است يا بشاخ و تيغ و او حجامتگر است يا بكشيدن و جا نهادن و بستن و او شكسته‌بند است يا به ابزار داغ\r\n\r\n","description":"","footnote":"","page_name":" 694 ","page_number":340},
  {"content":"\r\n\r\nو او داغگر است يا به ابزار اماله و او حقنه‌گر است خواه انسان را علاج كند و يا حيوان را و اينهمه را نام طبيب دهند . \"\r\nابو بكر محمد زكرياى رازى متوفى بسال 311 از معروفترين طبيبان قرون بود و فرنگان وى را رازس گويند ، در جوانى بساز زدن رغبتى داشت و از پس چهل سالگى بتعليم طب پرداخت و كتابهاى طب را خواند و از مؤلفان آن خرده گرفت و بدقائق طب واقف شد و تأليفات بسيار كرد ، از جمله كتاب \" الحاوى \" كه سى جلد بود و مرجع طبيبان روزگار بود و همگان مشكلات خويش را با مراجعه آن ميگشودند .\r\nرازى بدربار منصور سامانى پيوست و كتاب طب منصورى را كه از همه كتابهاى وى معروفتر است بنام او كرد . طب منصورى با وجود اختصار كتابى كم نظير بود كه نكات علمى و دقايق عملى طب را بهم آميخته بود و از هر باب چيزى داشت .\r\nرازى به جوانمردى و مهربانى با فقيران و بيماران شهره بود بيماران فقير را هم علاج ميكرد و هم كمك ميداد . از اندرزهاى اوست : \" مادام كه علاج به غذا ميسر باشد بدوا علاج مكنيد و تا علاج بداروى ساده . ميسر باشد بداروى مركب توسل مجوئيد .\r\nو اگر طبيب دانا باشد و مريض مطيع مرض آسان ميرود . \" و هم از اوست : \" در آغاز بيمارى علاج چنان بايد كرد كه توان نرود . \"\r\nبدوران مكتفى نخست امور بيمارستان رى و پس از آن كار بيمارستان بغداد به عهده رازى بود .\r\nاز طبيبان معروف آن عصر على مجوسى ( 384 ) طبيب خاص عضد الدوله بود كه كتابى در طب بنام \" كامل الصناعات \" داشت و بيشتر عمر را بشيراز بود . نظامى عروضى درباره وى گويد : \" در آنشهر حمالى بود كه چهارصد من و پانصد من بار بر پشت گرفتى و هر پنج شش ماه آن حمال را دردسر گرفته بود و هفت هشت روز برآمد و چند بار نيت كرده بود كه خويشتن را بكشد آخر اتفاق چنان افتاد كه آن طبيب بزرگ روزى بدر خانه آن حمال بگذشت برادران حمال پيش او دويدند و خدمت كردند و او را بخداى عز و جل سوگند دادند\r\n\r\n","description":"","footnote":"","page_name":" 695 ","page_number":341},
  {"content":"\r\n\r\nو احوال برادر و دردسر او را بطبيب بگفتند طبيب گفت او را به من بنمائيد پس آن حمال را پيش بردند و چون بديدش مردى بود شگرف و قوى هيكل و جفتى كفش در پاى كرده كه هر پاى منى و نيم بود به سنگ . پس نبض او بديد و تفسره بخواست گفت او را با من بصحرا آريد چنان كردند چون بصحرا شدند طبيب غلام خويش را گفت دستار حمال از سرش فروگير و بر گردن او كن و بسيار بتاب پس غلام ديگر را گفت كفش او از پاى بيرون كن و تائى بيست سرش زن غلام چنان كرد فرزندان او بفرياد آمدند اما طبيب محتشم و محترم بود و هيچ نميتوانستند كرد پس غلام را گفت كه آن دستار كه در گردن او تافته‌اى بگير و بر اسب من نشين و او را با خود كشان همى دوان و غلام همچنان كرد و او را در آن صحرا بسيار بدوانيد چنان كه خون از بينى او بگشاد و گفت اكنون رها كن و غلام . بگذاشت و آن خون هميرفت گنده‌تر از مردار . آن مرد در ميان همين رعاف در خواب شد و درم سنگى سيصد خون از بينى او برفت و باز ايستاد پس او را برگرفتند و به خانه آوردند و از خواب درنيامد و شبانروزى خفته بماند و آن دردسر او برفت و معالجه محتاج نيفتاد و معاودت نكرد عضد الدوله او را از كيفيت آن معالجه پرسيد گفت اى پادشاه آن خون نه مادتى بود در دماغ كه به ياوهء قيضرا فرود آمدى وجه معالجتش جز اين نبود كه كردم . \"\r\nدر مصر نيز طبيبان معروف بودند از جمله سعيد بن طفيل ، طبيب احمد بن طولون كه مسيحىزاده بود گويند ابن طولون اسهال گرفت سعيد گفت دو روز پرهيز كند اما نكرد و چيزى خورد و اسهال برفت و چون طبيب بدانست گفت كه زندگى وى در خطر است كه نيروى دافعه مقهور شد و حركتى سخت خواهد كرد و چنان شد كه گفته بود و ابن - طولون دو روز بعد بمرد .\r\nابن طولون به كارهاى صحى توجه داشت در شهر عسكر بيمارستانى ساخت و پهلوى آن دو حمام كرد يكى خاص مردان و ديگرى خاص زنان كه همه مردم را از هر فرقه و كيش در آن ميپذيرفتند . در مسجد خويش داروخانه‌اى بنياد كرده بود كه داروى نمازگزاران در آن بود و\r\n\r\n","description":"","footnote":"","page_name":" 696 ","page_number":342},
  {"content":"\r\n\r\nخدمتگزاران داشت و طبيب خاص كه بهنگام حاجت مسجديان را علاج ميكرد .\r\nفاطميان طبيبان را محترم داشتند . بدوران ايشان طبابت پيشرفت بسيار كرد كه طب را در بيمارستانها كه بجاى مدرسه طب بود به نظر و عمل مياموختند و گروه بسيار داروشناس و جراح و چشم پزشك از آنجا برون شد ، طبيب ميبايست فلسفه و زبانهاى بيگانه را نيز بداند .\r\nاز جمله طبيبان معروف مصر ابو عبد الله تميمى بود كه به بيت المقدس زاد و بطلب علم سفرها كرد و بكمال رسيد و تركيب داروها را نيك آموخت آنگاه به حضرت حسن اخشيدى عامل رمله پيوست و بنزد او تقرب يافت و صحبت يعقوب كلس يافت و چون معز فاطمى بمصر شد بحضور وى شتافت و مقرب شد .\r\nاز طبيبان معز يكى موسى عازار يهودى بود و نيز پسرش اسحاق كه هر دو در صناعت طب مهارت داشتند ، و چون اسحاق بمرد معز سخت غمى شد كه مهارت او را سخت مىستود و برادرش را كه مسلمان شده بود بجايش نهاد .\r\nابو الحسن رضوان از طبيبان دوران عزيز بود و كتاب بسيار داشت كه بجز طب در فلسفه و منطق و فنون ديگر دستى داشت و نيز ابو الفتح مسيحى طبيب كه مقرب خليفه بود و دخالت او در آزادى دبيران يهودى و مسيحى كه ميخواستند بديار خويش باز روند مؤثر بود .\r\nاز طبيبان آن دوران يك يهودى گمنام بود كه از علاج زخمها معاش ميكرد ، پاى حاكم زخمى بد داشت كه طبيبان علاج نتوانستند كرد و چون يهودى گمنام را بياوردند داروئى خشك بر آن نهاد كه بسه روز به شد و خليفه هزار دينار به دو انعام داد و خلعت بخشيد و او را \" گمنام سودمند \" لقب داد و از طبيبان خاص كرد .\r\nهيئت و ستاره‌شناسى در روش خليفگان و اميران كه به حكم ستارگان اعتقادى داشتند نفوذ بسيار داشت ، از پيش گفته‌ايم كه منصور\r\n\r\n","description":"","footnote":"","page_name":" 697 ","page_number":343},
  {"content":"\r\n\r\n\r\nهيئت و نجوم\r\nسنگ بناى بغداد بگفته ابو سهل منجم نهاد ، اسماعيليان نيز ابن حوشب را به حكم نجوم بيمن فرستادند كه منجم گفته بود در آن ولايت نفوذى خواهد يافت و هم قوت دولت فاطميان از آنجا شد كه گفته بودند بسال 296 دولتشان پا ميگيرد و اين اعتقاد بسيار كسانرا بجانب ايشان متمايل كرد . ابن دقماق گويد \" جوهر قاهره را چنين نام كرد كه بنياد آن را بطالع مريخ نهاده بودند كه ستاره‌اى \" قاهر \" است حاكم فاطمى به نجوم اهميت بسيار ميداد و در دامنه المقطم رصدخانه‌اى بنياد كرد كه آن را \" رصد حاكمى \" نام دادند و ابو الحسن منجم مصرى را كه زيچ حاكمى و زيچ يونسى از اوست بر آنجا گماشت .\r\nاز جمله منجمان ابو معشر بلخى بود كه در آغاز كار اهل حديث بود آنگاه بنجوم پرداخت و در چهل و هفت سالگى در اين رشته به اوج مهارت رسيد ، وى عمرى دراز داشت و از صد سال گذشت . بگفتهء ابن خلكان : \" ابو معشر در فن خويش پيشواى دوران بود و در نجوم كتابهاى سودمند داشت . \"\r\nابو عبد الله بتانى حرانى صابى كه مرگش بسال 319 بود و فرنگان او را تبانيوس گويند زيچ صابى را نوشت و بسيارى ثوابت را رصد كرد ( 299 ) . خاندان ابو الحسن على بنجوم شهرت داشتند جد ايشان ابو منصور ، منجم ابو جعفر منصور بود ، پسرش يحيى به خدمت فضل بن سهل بود كه همه كارها را به رأى او ميكرد و عاقبت منجم خاص مأمون شد و اسلام آورد و در سفرى كه مأمون به طرسوس ميرفت در حلب بمرد . ابو الحسن از بزرگان نجوم روزگار خود بود ، صاحب بن عباد او را مقرب خويش كرد و \" جليس الخلفا \" لقب داد .\r\nستاره‌شناسى بقرن چهارم رواج ديگر داشت ، گويند مشرف الدوله بويهى ( 376 - 379 ) وقتى در بغداد استقرار يافت ، بگفت تا هفت ستاره را چنان كه در ايام مأمون ميكردند رصد كنند و سير و انتقال آن را باز نمايند .\r\nابو ريحان بيرونى كه مرگش بسال 440 بود سرآمد منجمان قرون بود ، مهارت وى\r\n\r\n","description":"","footnote":"","page_name":" 698 ","page_number":344},
  {"content":"\r\n\r\nدر ستاره‌شناسى چنان بود كه درباره وى افسانه‌ها كرده‌اند از جمله اين روايت كه در چهار مقاله عروضى آمده :\r\n\" يمين الدوله سلطان محمود به شهر غزنين بر بالاى كوشكى در چهاردرى نشسته بود بباغ هزار درخت روى بابو ريحان كرد و گفت : \" من از اين چهار در از كدام بيرون خواهم رفت حكم كن و اختيار آن بر پاره‌اى كاغذ نويس و در زير نهالى من نه . \" و اين هر چهار در راه گذر داشت . ابو ريحان اصطرلاب خواست و ارتفاع بگرفت و طالع درست كرد و ساعتى انديشه نمود و بر پاره‌اى كاغذ بنوشت و در زير نهالى نهاد محمود گفت : \" حكم كردى \" گفت : \" كردم \" محمود بفرمود تا كننده و تيشه و بيل آوردند و بر ديوارى كه بجانب مشرق بود درى پنجمين بكندند و از آن در بيرون رفت و گفت آن كاغذ پاره بياوردند ابو ريحان به روى نوشته بود كه از اين چهار در هيچ بيرون نشود بر ديوار مشرق درى كنند و از آن در بيرون شود محمود چون بخواند طيره گشت و گفت او را بميان سراى فرو اندازند چنان كردند مگر بر بام ميانگين دامى بسته بود ابو ريحان بر آن دام آمد و دام بدريد و آهسته به زمين فرود آمد چنان كه بر وى افكار نشد محمود گفت او را برآريد برآوردند گفت : \" يا بو ريحان اين حال بارى ندانسته بودى . \" گفت اى خداوند دانسته بودم . \" گفت : \" دليل گو ؟ \" غلام را آواز داد و تقويم از غلام بستد و تحويل خويش از ميان تقويم بيرون كرد در احكام آن روز نوشته بود كه : \" مرا از جاى بلند بيندازند و لكن بسلامت به زمين آيم و تندرست برخيزم . \" اينسخن نيز موافق رأى محمود نيامد طيره‌تر گشت گفت : \" او را بقلعه بريد و بازداريد . \" او را بقلعهء غزنين بازداشتند و شش ماه در آن حبس بماند .\r\nدر اين ششماه كس حديث ابو ريحان پيش محمود نيارست كرد . خواجه بزرگ احمد - حسن ميمندى در اين ششماه فرصت همى طلبيد تا حديث بوريحان بگويد ، آخر در شكارگاه سلطان را خوش طبع يافت سخن را گردان گردان همى آورد تا بعلم نجوم . آنگاه گفت :\r\n\" بيچاره بو ريحان كه چنان دو حكم بدان نيكوئى بكرد و بدل خلعت و تشريف بند و زندان\r\n\r\n","description":"","footnote":"","page_name":" 699 ","page_number":345},
  {"content":"\r\n\r\nيافت . \" محمود گفت : \" خواجه بداند كه من دانسته‌ام و ميگويند كه اينمرد را در عالم نظير نيست مگر بو على لكن هر دو حكمش بر خلاف رأى من بود و پادشاهان چون كودك خرد باشند سخن بر وفق رأى ايشان بايد گفت تا از ايشان بهره‌مند باشند آن روز كه حكم بكرد اگر از آن دو حكم او يكى خطا شدى به افتادى او را . فردا بفرماى تا او را بيرون آرند و اسب و ساخت و زر و جبه ملكى و دستار منصب دهند و غلامى و كنيزكى . \"\r\n\r\nرياضيات\r\nاز رياضيدانهاى مشهور اين دوران ثابت بن قره حرانى بود ( 221 - 288 ) وى در آغاز كار در حران صراف بود سپس به خدمت معتضد پيوست و بصف منجمان درآمد ، بكمك وى صابيان بنزد خليفگان احترام يافتند و اعتبارشان بيفزود . در رياضيات تأليف بسيار داشت ، پسرش سنان ابن ثابت ( 331 ) نيز رياضيدان بود اما شهرت وى به صنعت طب بيشتر بود .\r\nابو الوفا محمد نيز از رياضيدانهاى معروف بود وى بسال 328 به نشابور زاد و بيست ساله بود كه ببغداد رفت و از عم خود ابو عمرو مغازلى حساب آموخت و چند كتاب حساب و رياضيات و هندسه تاليف كرد .\r\nبصف رياضيدانها ابن هيثم را نميتوان ياد نكرد . وى ببصره بزرگ شد آنگاه در مصر اقامت گرفت و بگفته ابن ابى اصيبعه بدوران وى در رياضى چون او كس نبود . پيوسته به خواندن و نوشتن مشغول بود و در اين رشته تأليفات بسيار داشت . مردى زاهد و نيكخواه بود ، بسيارى كتابهاى ارسطو را خلاصه كرد و شرح داد و نيز كتابهاى جالينوس را تنقيح كرد . اصول صنعت طب را ميدانست اما هرگز طبابت نكرد .\r\n\r\nتاريخ\r\nدر اين دوران تاريخنويسى رونق گرفت و بمرحله پختگى رسيد . از مورخان معروف قرن سوم يعقوبى است كه مرگش به سال 282 بود .\r\nوى شيعه‌اى بود متعصب و به اخبار و اموال امامان شيعه توجه خاصى داشت و از گفتارشان بسيار نقل ميكرد ، كتاب وى كه به \" تاريخ يعقوبى \" معروف است از معتبرترين منابع\r\n\r\n","description":"","footnote":"","page_name":" 700 ","page_number":346},
  {"content":"\r\n\r\nتاريخ است و كتاب \" البلدان \" او نيز از معروفترين كتابهاى جغرافياست .\r\nابو محمد بن قتيبه دينورى كه مرگش بسال 276 بود نيز از مورخان معتبر بود و تأليف بسيار داشت از جمله كتااب الامامة و السياسه \" كه بعضى در نست آن به وى ترديد كرده‌اند و كتاب \" المعارف \" كه مجموعه اخبار و امثال و روايات است و عيون الاخبار كه ادب و تاريخ و روايات را بهم آميخته و بصف مؤلفات ادبى و تاريخى عرب كتاب بسودمندى آن بسيار نيست .\r\nبلاذرى كه مرگش بسال 279 بود از جمله مورخان بزرگ بود \" فتوح البلدان \" وى در تاريخ دوران اول ، منبعى بسيار معتبر است و ديگر از منابع معتبر اخبار الطوال ابو حنيفه دينورى است كه مرگش بسال 282 بود . از اين چهار تن كه گفتيم تنها يعقوبى از نژاد عرب بود و بقيه نژاد از پارسيان داشتند .\r\nكتاب \" تاريخ الامم و الملوك \" ابن جرير طبرى بتعبير محققان از كتابهاى مادر است كه به طول قرون مرجع كسان بوده است . وى مردى دقيق بود و بتحقيق حوادث ميكوشيد و نكته‌ها دارد كه در جاى ديگر نياورده‌اند ، طبرى حوادث تاريخ را از آغاز خلقت كه طبق روايات قديم چند هزار سال بيش نيست تا سال 302 هجرى ثبت كرد از پى او عريب بن سعد قرطبى كه مرگش به سال 366 بود دنباله حوادث را از سال 291 تا 320 كه پايان خلافت معتضد بود در \" صلة تاريخ الطبرى \" آورده است .\r\nبقرن چهارم نيز مورخ بسيار بود ، از جمله سعيد بن بطريق كه بسال 317 بمرد و بنام اوتيخا معروف بود ، وى از بطريقان اسكندريه بود ، كتاب او \" التاريخ المجموع على التحقيق و التصديق \" است و يحيى بن سعيد انطاكى كه بسال 458 بمرد دنباله آن را بنام \" صلة تاريخ اوتيخا \" نوشت .\r\nاز مورخان اينعصر محمد بن عبدوس جهشيارى مؤلف كتاب الوزراء و الكتاب بود كه وى را باعتبار و وثوق بصف طبرى و مسعودى مىبرند . عبدوس پدر وى حاجب على بن عيسى وزير بود و در وزارت حامد بن عباس حاجبى به دو رسيد ( 306 ) جهشيارى مردى نكو خوى\r\n\r\n","description":"","footnote":"","page_name":" 701 ","page_number":347},
  {"content":"\r\n\r\nبود و از گزافه‌گوئى سخت پرهيز داشت .\r\nجهشيارى كتابهاى ديگر نيز داشت اما \" تاريخ الوزراء و الكتاب \" او در نوع خود اول بود و ديگران بتقليد وى برخاستند . از جمله هلال صابى ( 359 - 448 ) كتابى بنام \" تحفه الامراء فى تاريخ الوزراء \" نوشت و دنبالهء حوادث جهشيارى را تا 393 آورد . ابن اثير در \" الكامل فى التاريخ \" و ابن طقطقى در الفخرى نقل بسيار از او كرده‌اند .\r\nابو بكر صولى كه بسال 335 بمرد از مورخان اين دوران بود . گبرزاده بود از مردم گرگان و راضى از آن پيش كه خلافت كند ، شاگرد وى بود كتاب \" الاوراق \" او مجموعه‌اى گرانبهاست كه ادب و تاريخ را با هم دارد . \" مروج الذهب و معادن الجوهر \" ابو الحسن - مسعودى كه نسب بعبد الله بن مسعود صحابى معروف ميبرد از مهمترين منابع تاريخ اسلام و تاريخ عمومى است و بنقل نكات دقيق از وضع جماعات ممتاز است . مروج الذهب نيز چون طبرى حوادث تاريخ را از اول خلقت تا ايام خويش آورده . كتاب ديگر او \" التنبيه و الاشراف \" در نوع خود بسيار مهم است كه از تاريخ قرمطيان و روابط ايشان با عباسيان نكته‌ها دارد .\r\nاز مورخان اين دوران حسن بن زولاق بود كه بدوران اخشيديان و فاطميان ميزيست و مرگش بسال 386 بود . ابن زولاق در كتاب \" فضائل مصر \" تاريخ مصر را از قرون اول شرح داده و كتاب وى درباره تاريخ فاطميان بدوران نخستين منبعى بسيار موثق است كه مؤلف مصرى بود و در تاريخ دقت داشت و شاهد حوادث بود .\r\nاز مورخان دوران عزيز فاطمى ابو الحسن شابشتى حاجب قابوس بود كه بسال 388 بمرد ، شابشتى به خدمت عزيز پيوست و كتابخانه خليفه فاطمى به دو سپرده بود و بصف نديمان و خاصان وى درآمد ، كتاب \" الديارات \" وى از ديرهايى كه مسيحيان بقرن اول در عراق و موصل و سوريه و جزيره و مصر داشتند و شعرها كه دربارهء آن گفته‌اند و حوادثى كه بديرها رخ ميداد سخن گفته و در اين باب مرجعى بىبدل است .\r\n\r\n","description":"","footnote":"","page_name":" 702 ","page_number":348},
  {"content":"\r\n\r\nدرباره كنيسه‌ها و ديرهاى مصر كتابى ديگر بجا مانده كه مؤلف آن ابو صالح ارمنى است كه مرگش بسال 605 بود ، و همه ديده‌ها و شنيده‌هاى خويش را درباره كنيسه و ديرهاى قاهره و اطراف بقلم آورده است . مورخ ديگر امير مختار مسيحى است كه بسال 420 بمرد . وى كتابى داشت بنام \" تاريخ مصر \" در سيزده هزار ورق همه در تاريخ مصر ، كه از آن جز يكجلد بجا نيست .\r\nتجارب الامم اين مسكويه بصف كتابهاى اين دوران مقامى معتبر دارد و در زبان عرب تاريخى باهميت آن كمتر نوشته‌اند . يكى از اجزاى آن متمم تاريخ طبرى است كه حوادث را تا سال 369 آورده .\r\nمسكويه در نقل تاريخ چون ديگران تنها حوادث و جنگ و سياست و دولت را نياورده كه از وضع جماعت و اقتصاد نيز نكته‌هاى تازه دارد و قدمى در راه تاريخنويسى برداشته كه بروزگار وى هيچكس بانديشه آن نبود . و تاريخ را از \" سياست‌نامه خشك \" به گفتگوى حال جماعت و وضع عمران و تمدن برده است .\r\nمسكويه تاريخ دوران بويهيان را بتفصيل آورده و از ثبت اوضاع خارجى عباسيان نيز دريغ نكرده است . ابو شجاع روذراورى وزير مقتدى ( 476 - 487 ) دنباله تاريخ او را از سال 369 تا 389 آورد . و هلال صابى دنباله آن را تا سال 393 كشانيده است .\r\nتاريخ بغداد تأليف خطيب بغدادى را كه مرگش بسال 363 بود ياد بايد كرد كه از منابع معتبر تاريخ عباسيان است ، در اين كتاب پايتخت بنى عباس از بنياد تا هنگام مرگ مؤلف آمده و از حال كسان از خليفه و امير و وزير و دانشور و هر كه نامى داشته و ببغداد بوده يا بدانجا سفر كرده خبرها دارد .\r\nمؤلفات ابو ريحان را كه علم نجوم و تاريخ را بهم آميخته دارد ناگفته نبايد نهاد .\r\nوى در حمايت مأمون امير خوارزم بود و بسال 290 بدربار قابوس پيوست و كتاب معروف خود \" آثار الباقيه عن القرون الخاليه \" را كه از تقويم ملل و اقوام مختلف سخن مىكند و از\r\n\r\n","description":"","footnote":"","page_name":" 703 ","page_number":349},
  {"content":"\r\n\r\nنجوم و تاريخ نكات بديع دارد ، به دو هديه كرد . آنگاه بمشرق بازگشت و بقيه عمر را بدربار محمود بود \" تحقيق ما للهند \" او كه نام \" تاريخ هند \" نيز بدان ميدهند كتاب معتبر قرون است . كتاب \" التفهيم \" او به فارسى بود \" التفهيم فى الفلك \" را نيز به فارسى آورد و بشاهزاده خانم ريحانه خوارزمى هديه كرد و نيز \" قانون مسعودى \" را بنام سلطان مسعود غزنوى و كتاب \" احجار كريمه \" را بنام مودود بن مسعود كرد .\r\nازرقى كه مرگش به 244 بود و فاكهى كه بسال 272 بمرد ، هر يك كتابى در تاريخ مكه داشتند و در آن از سوابق تاريخ اين شهر كه منشاء اسلام بود سخن كردند ، از جمله كتاب‌هاى تاريخى اين دوران تاريخ اصفهان مافروخى و تاريخ طبرستان يزدادى بود كه هر دو به عربى بود ، اما ترجمه فارسى آن معروف شد ابو نصر عتبى نيز كه تا سال 428 زنده بود تاريخ محمود را تا سال 409 ثبت كرد .\r\n\r\nجغرافيا\r\nاز جغرافىنويسان اينعصر يكى يعقوبى بود كه بارمنستان و ايران و هند و مصر و اندلس سفرها كرده بود و مشاهدات خود را در كتاب \" البلدان \" آورده بود ، ديگر همدانى متوفى بسال 334 كه كتابى بنام \" صفة جزيرة العرب \" داشت . مسعودى نيز كه بيشتر او را مورخ ميشناسند بصف جهانگردان عصر بود و تقريبا همه اقطار جهان را ديده بود ، به ايران و هند سر نيز نديب رفته و با تجار مسلمان بدرياهاى چين راه يافته و به زنگبار و سودان و نيز به اطراف بحر خزر و آسياى صغير و شام و فلسطين سفر كرده و بسال 330 بروزگار اخشيد بمصر بوده بود و اهرام و ديگر آثار آن ديار راه ديده و وصف كرده و از كوشش مصريان در كار آبيارى و حفارىها كه بكشف آثار باستان ميكرده‌اند سخن آورده است .\r\nابو اسحاق اصطخرى كه بقرن چهارم مىزيست كتابى بنام \" الاقاليم \" داشت كه آن را با نقشه‌ها توضيح كرده بود . در \" المسالك و الممالك \" مشاهدات خويش را از نواحى مختلف بقلم آورده و از \" صور الملوك \" ابو زيد بلخى و \" عجايب الهند \" بوزرج رامهرمزى اقتباس\r\n\r\n","description":"","footnote":"","page_name":" 704 ","page_number":350},
  {"content":"\r\n\r\nكرده و از مسموعات خويش و ديگر جهانگردان نكته‌ها آورده و كتاب او معتبرترين جغرافياى آن روزگار است .\r\nبه نيمه دوم قرن چهارم هجرى ابن حوقل كتاب اصطخرى را كامل كرد و به همين نام آورد ، اين دو كتاب كه معتبرترين منابع جغرافياى قديم است از همه ولايت‌هاى اسلام وصف دقيق دارد و شهرهاى بزرگ و جاهاى مشهور را نام ميبرد .\r\nاز جغرافيدانهاى معروف قرن چهارم شمس الدين مقدسى است كه بسال 378 بمرد ، او را مورخ نيز شناسند ، كتاب \" احسن التقاسيم \" او از لحاظ جغرافيا تاريخ گرانبهاست .\r\nناصر خسرو در كتاب سفرنامه خويش آنچه را در ايران و عراق و حجاز و شام و فلسطين و مصر ديده بقلم آورده . وى كه دعوتگر اسمعيلى بود مصر را در ايام مستنصر فاطمى ديده و دو سال آنجا مقيم بوده و از ثروت و شكوه دربار فاطميان نكته‌ها دارد .\r\n\r\nمعمارى\r\nدر اين دوران آبادى بسيار شد . شهرها ساخته شد و قصرها و مسجدها بنياد شد و طبعا معمارى رونق گرفت . اصول معمارى ايران در معمارى اسلام اثر فراوان داشت خليفگان و وزيران و اميران و همه رجال آندولت كه ثروتى داشتند بروش شاهان و بزرگان قديم قصرهاى مجلل ساختند كه از برون و درون بنقش و نگارها مزين بود و تصوير هاى برجسته از گچ بر آن كشيده بودند و در و ديوار آن را بديباى منقش كه حاصل هنر ايران بود آراسته بودند .\r\nجعفر متوكل بنزديك سامره در جانب شمال جعفريه را پى افكند و آن را پايتخت كرد . و قصرى در آنجا بساخت بنام جعفرى و اميران و سرداران و بزرگان دولت را تشويق كرد كه به شهر تازه بناها كنند .\r\nطبرى گويد : \" متوكل قصر \" المختار \" و \" البديع \" سامره را ويران كرد و چوب ساج آن را براى قصر تازه خود بجعفريه برد ، و هم او در پايتخت تازه قصر ديگر ساخت و نام آن را \" لؤلؤه كرد كه بناى آن سخت مرتفع بود و بگفت تا از دجله تا شهر نهرى حفر كنند و\r\n\r\n","description":"","footnote":"","page_name":" 705 ","page_number":351},
  {"content":"\r\n\r\nآب بدان آرند و براى حفر نهر 000 / 200 دينار خرج كرد كه هر روز 12000 كس به كار بود ببناى قصر جعفرى نيز بيش از 000 / 000 / 1 دينار خرج كرد . \" ياقوت گويد : \" در نتيجه انتقال متوكل به پايتخت جديد چيزى نمانده بود كه سامره ويران شود و كس در آن نماند اما از پى قتل متوكل ( 237 ) كه منتصر در جعفريه نماند شهر از رونق بيفتاد و بويرانى رفت و سامره همچنان پايتخت بود تا سال 279 كه معتضد آنجا را رها كرد و ببغداد رفت و از بناهاى باشكوه آن جز مسجد جامع نماند . \"\r\nمتوكل به كار ساختمان رغبتى داشت و بتزيين بنا و تصوير حوادث جنگ بديوارها دلبسته بود ، مسعودى گويد : \" متوكل در ايام خويش بنائى كرد كه كس نظير آن نديده بود . شبى نديمى با وى گفت يكى از شاهان حيره در مقر خويش بنائى به وضع آرايش جنگ ساخته بود كه سخت شيفته جنگ بود و ميخواست پيوسته به ياد آن باشد ، رواق بزرگ كه در ميان بود نشيمنگاه شاه بود و پهلوى چپ و راست دو خانه بود كه خاصان در آن مىنشستند ، بر سمت راست جامه خانه بود و بر سمت چپ آبدارخانه . و رواق سه در داشت اين بنا را كه بتقليد شاهان حيره ساختند حيرى گفتند و مردم از آن تقليد كردند و رواج يافت . \"\r\nبويهيان نيز به بنا رغبت داشتند ، معز الدوله بسال 350 در شرق بغداد قصرى مجلل ساخت كه 000 / 000 / 13 درم يعنى نزديك 000 / 000 / 1 دينار خرج كرد و همه بناهاى مجاور آن را بگرفت و بگفت تا همه درهاى آهنين را از بغداد و رصافه بكنند و بقصر برند و قصرهاى خليفگان سلف را كه رسامره بود ويران كرد و مصالح آن را ببغداد برد و بنايان ماهر از هر سو فراهم كرد ، اما قصر وى نيز سرنوشتى چنين يافت و بسال 418 بدست بهاء - الدوله ويران شد كه مصالح آن را در بناى قصر خود به كار برد .\r\nعضد الدوله نيز ببنا دلبسته بود . هم او بود كه ويرانه‌هاى بغداد را آباد كرد كه از پس انتقال پايتخت بسامره همه جا رو بويرانى رفته بود . امير بويهى بيشتر مساجد را\r\n\r\n","description":"","footnote":"","page_name":" 706 ","page_number":352},
  {"content":"\r\n\r\nآباد كرد و خدمتگران و مؤذنان و قاريان و امامان جماعت را مقررى داد و باروى شهر را اصلاح كرد و مردم ديگر را به تعمير بناهاى نيمه ويران واداشت و كسانى را كه توانائى نداشتند بمال مدد داد و محلات دو طرف دجله را تزيين كرد و ميدانها و گردشگاهها پديد آورد و چنان كه ابن مسكويه گويد : \" ويرانه‌ها از آن پس كه لانه سگان و جاى لاشه و زباله بود پر از گل و سبزه و آباد شد و براى آن از فارس و ديگر شهرها نهال آوردند . \" عضد الدوله بفرمود تا نهرهاى ويران را از پس مدتها كه متروك بود از نو حفر كردند . پل بغداد را مرمت كرد و دو سوى آن جان‌پناهها برآورد و نگهبانان بر آن گماشت . راه عراق تا مكه را بساخت و حرم على و حسين را تعمير كرد در سمت غربى بغداد بيمارستانى بنا كرد و طبيبان و خدمتگران گماشت و هر چه بايسته آن بود فراهم آورد . \"\r\nكارهاى عضد الدوله همه اين نبود كه بفارس و خوزستان نيز عمارتهاى كرد و سدها ساخت و مالها خرج كرد و نگهبانها گماشت كه شبانه روز مراقبت آن كنند .\r\nاميران و خليفگان مصر نيز به عمران و بنيان رغبت داشتند بدوران ابن طولون كه شهر عسكر بر پيروان او تنگ شده بود براى اقامت خويش در زمينهاى بيرون قصرى بساخت و ميدانى بزرگ روبروى آن طرح كرد و سرداران و بزرگان دولتش هر يك قطعه زمينى براى ساختمان خط كشيدند و شهر \" قطايع \" پديد آمد كه مردم مختلف از نوبه و سودان و روم در آن مقر گرفتند و هر ناحيه بنام ساكنانش شهرت يافت براى اهل صنعت نيز محله‌ها بود و شهر آبادى گرفت و بزرگ شد و به فسطاط پيوست و قصر ابن طولون را كه مجاور ميدان بزرگ بود ميدان گفتند . و هم در اينشهر ابن طولون سومين مسجد معتبر مصر را بنيان نهاد و مسجد ديگر جامع عمرو و مسجد عسكر بود و ابن بنا را از آنرو كرد كه مسجد عسكر كوچك بود و شهر نو را مسجدى بايسته بود كه در آن نماز كنند و علوم دين آموزند و در مسائل مهم گفتگو كنند و قاضيان در آن بفتوى نشينند . مسجد قطايع بسال 265 تمام شد و قاضى به كار را بامامت آن برگزيدند .\r\n\r\n","description":"","footnote":"","page_name":" 707 ","page_number":353},
  {"content":"\r\n\r\nجوهر صقلى بسال 258 كه مصر را بگشود فسطاط و عسكر را شايسته پايتختى نديد ميخواست شهرى ديگر بنيان كند تا پايتخت فاطميان و هم مركز نشر دعوت ايشان شود و براى دفاع از هجوم قرمطيان كه حدود شمالى مصر را بخطر داشتند باروى محكم داشته باشد و بسال 358 قاهره را پايه نهاد و بناى قصر معز فاطمى را نيز آغاز كرد و چون بنا بپايان رفت نام شهر را منسوب به منصور پدر معز منصوريه كرد و اين نام ببود تا معز بقاهره رفت و نام آن را قاهره معزى كرد و بمرور زمان معز برفت و قاهره بماند .\r\nقصر معز در داخل باروى شهر بناحيه شرقى بود و معز هنگامى كه كافور را بمصر ميفرستاد طرح بنيان آن را داده بود . قصر خليفه و ديوانهاى دولت و اسلحه‌خانه و محل نگهبانان خاص همه در داخل قصر بود كه چهار هزار اطاق داشت .\r\nجوهر كه نميخواست شعائر شيعه در مساجد سنيان به پا شود هماندم كه بناى قاهره را آغاز ميكرد مسجد ازهر را نيز پايه نهاد كه بناى آن به دو سال تمام شد و برمضان 361 در آنجا نماز كردند اما چيزى نگذشت كه ازهر به صورت دانشگاهى بزرگ درآمد كه طالبان علوم از هر ديار رو سوى آن داشتند . بسال 378 يعقوب كلس عزيز را گفت كه ازهر را جايگاه علوم كند ، عزيز و خليفگان پس از او جويندگان علم را از همه قلمرو اسلام به ازهر ميكشيدند كه مسكن و خوراك و وسائل معاش و آسودگيشان را مهيا كرده بودند .\r\nخليفگان و اميران و شاهان بعد در بناى ازهر افزودند و براى دانش‌طلبان اقامتگاهها ساختند و براى آن وقفها كردند و بخششها دادند اين رسم را عزيز نهاد كه بجوار ازهر خانه‌اى براى اقامت فقيهان كه در آن روزگار 35 كس بودند بنا كرد كه هر جمعه آنجا فراهم ميشدند و تا نماز پسين قرآن ميخواندند .\r\nاز آن پيش فاطميان در تونس نيز مهديه را بنا كرده بودند . بناى شهر از عبيد الله مهدى نخستين خليفه فاطمى بود . گويند : مهدى مهديه را از آن رو بنا كرد كه در تونس شهرى محكم نبود و ميخواست در قبال حمله خارجيان كه خطرشان عيان بود ، جائى\r\n\r\n","description":"","footnote":"","page_name":" 708 ","page_number":354},
  {"content":"\r\n\r\nاستوار داشته باشد و نيز در كتابها چيزى از هجوم ابو يزيد كيداد خوانده بود و بجستجوى مكانى مناسب بود و جاى مهديه را كه چون زبانه‌اى به دريا رفته بود ديد و پسنديد و در آنجا راهبى را بغارى ديد و گفت نام اين مكان چيست . راهب گفت اينجا جزيره خليفگان است كه او را خوش آمد و همانجا مهديه را بنا نهاد و آن را پايتخت كرد .\r\nمهديه شصت ميل تا قيروان فاصله داشت و دريا از سه سو آن را گرفته بود . همه بناها را از سنگ كردند . دو در آهن به شهر نهادند كه در ازاى هر در سى وجب بود و وزن هر ميخ كه در آن به كار رفته بود شش رطل بود . چيزى نگذشت كه شهر رونق گرفت و بندر معتبر تجارت شد و كشتىها كه از اسكندريه لنگر ميگرفت در آنجا بار ميانداخت . وقتى بناى شهر بسال 305 انجام گرفت مهدى گفت : \" اكنون از سرنوشت دختران فاطمى آسوده خاطر شدم . \" منظور دختران خودش بودند كه دربار وى استوار از گزند احتمالى دشمنان مصون بودند .\r\nقرطبه پايتخت امويان اندلس بدوران عبد الرحمن ناصر 000 / 500 ساكن داشت و شمار خانه 113000 بود ، بجز قصرهاى مجلل كه به شهر بود و نواحى وسيع بيرون شهر كه هر يك شهركى بود و حمامها كه 300 بود و مسجدها كه 3000 بود و در آن روزگار در همه قلمرو اسلام بجز بغداد هيچ شهر ديگر بوسعت و رونق با آن برابر نبود و شهرت آن در جهان پيچيده بود و مردم آلمان آن را \" گوهر جهان \" نام داده بودند . عبد الرحمن كه باوج قدرت رسيده بود و هيچكس از امويان همانند او نبود شهر زهرا را بنيان نهاد . مقرى گويد : \" كنيزى از عبد الرحمن بمرد و مال بسيار واگذاشت خليفه بگفت تا بدان مال اسيران مسلمان را آزاد كنند و همه ديار فرنگ را بجستند و اسيرى نبود و او سپاس خدا كرد . كنيز وى زهرا كه سخت محبوب او بود گفت خوش دارم شهرى بنام من بنا كنى و او بدامن كوه عروس بشمال قرطبه شهر زهرا را بنيان كرد . \"\r\nشايد اين افسانه است و عبد الرحمن در اوج قدرت بتقليد منصور كه بغداد را ساخته\r\n\r\n","description":"","footnote":"","page_name":" 709 ","page_number":355},
  {"content":"\r\n\r\nبود و عبيد الله كه مهديه را پايه نهاده بود ، بناى شهرى ديگر را از لوازم قدرت خود ميشمرد .\r\nدر بناى شهر تفنن‌ها شد مرمر سفيد از ولايتى و ابلق از ولايت ديگر و مرمر گلى و سبز از تونس آوردند ، هر روز ده‌هزار كس و هزار و پانصد چهارپا در بناى شهر به كار بود .\r\nعبد الرحمن بتقليد اسلاف در شهر زهرا قصرى مجلل بنا كرد خاص خويش كه نمونه‌اى از معمارى آنروزگار بود ، مورخان گفته‌اند ديوارهاى قصر از طلا و مرمر بود و زينت ديوارها طلا و نقره بود و گوهر يكتا را كه امپراطور روم شرقى به خليفه اموى هديه كرده بود در سالن بزرگ قصر نهاده بود و نيز حوضچه‌اى پر از جيوه آنجا بود . بهر سوى قصر هشت در بود كه سر در آن از عاج و آبنوس مرصع به طلا و جواهر بود . درگاهها را از مرمر الوان و بلور كرده بودند و چون آفتاب از اين درها بدرون ميتافت پرتو آن بصدر مجلس و ديوارها جلوه‌اى خيره‌كننده داشت . گاه كه ناصر ميخواست يكى از مجلسان را نگران كند به غلامان ميگفت تا جيوه را تكان دهند و پرتوى برق‌آسا بمجلس ميافتاد و حاضران پنداشتند همه جا لرزان است و ميگفتند كه مجلس خليفه ميگردد و باستقبال خورشيد ميرود .\r\nاز عجايب قصر زهرا حوض طلاى آن بود كه از قسطنطنيه آورده بودند و حوض كوچك سبز كه بتصوير آدمى مزين بود و گفتند كه از فرط زيبائى و ظرافت قيمت آن بشمار نيست و ناصر آن را در اطاق خواب خويش نهاد . دوازده مجسمه از طلاى سرخ مرصع بجواهر گرانبها كه در دار الصناعه قرطبه ساخته بودند اطراف حوض بود . شيرى بود و پهلوى آن آهوئى و نهنگى و اژدهائى و عقابى و كبوترى و شاهينى و طاووس و مرغى و خروسى همه برديف كه از دهان آن آب بحوض ميريخت . مراقبت خوابگاه را بپسر خود حكم داده بود كه جز او كس را امين نميشمرد و هم در زهرا مسجدى ساخت كه از نمونه‌هاى هنر بود و هر روز هزار كس در آنجا به كار بود ، مسجد را به مرمر الوان فرش كردند . براى آنكه آب به شهر رسيد از كوهستان نزديك قناتى بدرازى هشتاد كيلومتر حفر كردند كه هنوز آثار آن باقيست .\r\n\r\n","description":"","footnote":"","page_name":" 710 ","page_number":356},
  {"content":"\r\n\r\nمخارج زهرا بسيار سنگين بود ميگفتند يك ثلث درآمد دولت صرف آن شده . و منذر بن سعد بلوطى كه بزهد و پرهيزكارى و فقاهت شهره بود بصراحت از اين كار خرده گرفت و گفت : \" وى مال بسيار ببناى شهر داده و از كار دولت بازمانده است . \" و چون مسجد زهرا بپايان رسيد و خليفه امامت را به دو داد نپذيرفت .\r\n\r\n","description":"","footnote":"","page_name":" 711 ","page_number":357},
  {"content":"\r\n . \r\n","description":"","footnote":"","page_name":" 712 ","page_number":358},
  {"content":"\r\n\r\n\r\nاوضاع اجتماعى\r\n\r\n","description":"","footnote":"","page_name":" 713 ","page_number":359},
  {"content":"\r\n\r\n\r\nطبقات مردم\r\nدر ايندوران مردم مسلمان فرقه‌ها بودند و اين فرقه‌ها پيوسته با همديگر بنزاع بودند ، سنيان كه اكثريت داشتند بدوران نفوذ تركان و در ايام امير الامرائى قدرت از ايشان بود پيروان فرقه‌هاى ديگر را آزار ميكردند ، شيعيان در اقليت بودند و رنج و سختى ميديدند بسال 235 در ايام متوكل يحيى بن عمرو را كه نسب بعلى ميبرد در بغداد بزدند و بزندان كردند ، از علويان هر كه ببغداد بود به محنت بود بسيارى از ايشان بمصر گريختند و متوكل به ولايتدار مصر بگفت تا همه را بعراق فرستد و از آنجا نيز همه را بسوى مدينه فرستاد . همين يحيى بن عمرو بر دولت عباسى خروج كرد و بسال 250 بدوران مستعين كشته شد و نيز حسن بن زيد كه نسب بعلى ميبرد در طبرستان قيام كرد و گرگان را بگرفت و سالها در آنجا بود . حسن اطروش نيز از ايشان بود كار بدينسان بود و شيعيان برنج در بودند تا بويهيان بقدرت رسيدند و محنت از ايشان برخاست كه بويهيان دل بتشيع داشتند ، در اين دوران نيز ميان شيعه و سنى نزاعها بود و اين مايه زحمت دولت بود .\r\nبه همه دوران بويهيان شيعيان آزادى داشتند و شعائر خويش آشكار ميكردند اما خانه‌هاشان همه در اطراف بازار كرخ بود تنها در اواخر قرن چهارم بديگر محلات مقام گرفتند .\r\nبسال 349 از اختلاف شيعه و سنى فتنه شد و نماز جمعه در مسجد سنيان تعطيل شد و در مسجد شيعيان نماز جمعه كردند اما معز بشدت عمل كرد و گروهى از سنيان را بگرفت و فتنه\r\n\r\n","description":"","footnote":"","page_name":" 714 ","page_number":360},
  {"content":"\r\n\r\nبخفت و سال بعد شيعيان بروز عاشورا سوگوارى حسين را علنى كردند و در ذيحجه آنسال نيز عيد غدير گرفتند . معز الدوله بگفت تا بشادى عيد غدير بغداد را زينت كردند و نقاره زدند و شيپور كشيدند .\r\nاختلاف همه ميان سنى و شيعه نبود كه فرقه‌هاى سنى نيز اختلاف داشتند از پيش ديديم كه حنبليان مانع دفن طبرى شدند و نفوذ ايشان ببغداد چنان بود كه مزاحم كسان شدند و طروف شراب را بشكستند و آلات طرب را بكوفتند و مطربان را بزدند . گاهى اين اختلاف‌ها در باره مسايل دين بود كه ميبايد در انجمنهاى بحث حل شود اما بكوچه و بازار ميكشيد .\r\nسيوطى گويد : \" بسال 318 حنبليان در بغداد آشوب كردند كه با ديگر سنيان در تفسير آيه 79 از سوره اسرى كه گويد : \" شايد خدايت در مقامى پسنديده برانگيزدت \" اختلاف داشتند حنبليان كه همه قرآن و حديث را به ظاهر مىبرند گفتند مقام پسنديده اين است كه خدا پيغمبر را به عرش خويش نشاند ، ديگران مىگفتند مقام پسنديده شفاعت است كه خدا به پيمبر دهد . در اين باره جدل شد و حنبليان با حريفان خويش نزاعى خونين كردند\r\nاز جمله طبقات اينعصر بندگان بودند . مصر و شمال افريقا و شمال جزيرة العرب بازار غلامان سياه بود ، كنيزان زنگى كه فرزندان بسيار ميزادند در عراق خريداران خوب داشتند .\r\nگروهى بسيار غلامان زنگى براى كشاورزى و نگهبانى خانه‌ها به كار ميرفتند بدينسان زنگان در عراق فراوان شدند و شورش زنگ از ايشان زاد كه چهارده سال ( 255 - 270 ) ببود و مال و جان بسيار بهدر داد .\r\nكنيزان نغمه‌گر بازار خوب داشتند و قيمتشان گزاف بود ، ابن رائق بسال 325 كنيز گندمگونى را كه آواز نكو ميخواند به 4000 دينار بخريد در قرن چهارم كه غلام از اندلس پسنديده ببازار مشرق نرسيد و ولايت آشفته بود و از ارمنستان و روم شرقى نيز چيزى نيامد ، قيمت غلامان سپيد فزون شد .\r\n\r\n","description":"","footnote":"","page_name":" 715 ","page_number":361},
  {"content":"\r\n\r\nاز جمله غلامان سپيد تركان و ديلمان و كردان بودند كه چون تربيت شدند در سياست و جنگ نفوذ كامل يافتند و بيشتر حوادث آن دوران از ايشان پديد شد .\r\nاز جمله طبقات مردم ، ذميان يعنى يهودان و مسيحيان بودند كه در انجام رسوم دين خود آزادى داشتند . مسيحيان بطريق خاص داشتند كه بفرمان خليفگان منصوب ميشد و او را جاثليق ميگفتند و رئيس مسيحيان نسطورى بود و نفوذ بسيار داشت مسيحيان يعقوبى بطريق ديگر داشتند كه او نيز بفرمان خليفه تعيين ميشد . يهودان نيز رئيسى داشتند كه احيانا او را شاه مىگفتند و خراج به او ميدادند و او يك نيمه را برميگرفت نيم ديگر را به بيت المال مىداد بخلاف مسيحيان كه خراج را يكسره به بيت المال ميسپردند . رئيس يهودان كه ببغداد مقيم بود رأس الجالوت عنوان داشت و همه يهودان ناحيه شرقى فرات تحت فرمان او بودند . شمار يهودان عراق 000 / 600 بود و هر چه بسوى شرق پيشتر ميرفتند شمار يهودان بيشتر ميشد در همدان 000 / 30 در اصفهان 15000 در شيراز 10000 در غزنه 000 / 10 در سمرقند 000 / 30 يهود بود اما در شام بخصوص در ايام جنگهاى صليبى يهودان اندك بودند و در محله يهودان بيت المقدس باختلاف مورخان يهود فقط چهار يا دويست يا ييك يهودى بود در دمشق 3000 و در حلب 5000 يهودى بود . مقدسى گويد : \" در خراسان يهودى بسيار بود و مسيحى اندك . \" و هم او درباره ديار جبل گويد : \" يهودان از مسيحيان بيشترند . \"\r\nبقرن چهارم دولت عباسى گبران را كه در ولايتهاى دور نفوذى داشتند و بدين و رسوم خويش پايبند بودند و از اسلام بيزار بودند بعنوان ذمى شناخت ، آنها نيز چون يهودان رئيسى داشتند كه لقب شاهان داشت و گبران خراج به او ميدادند و مقامش موروثى بود ، در اين دوران شمار گبران در عراق و جنوب ايران بسيار بود .\r\nدر مصر نيز اختلاف سنى و شيعه بود . فاطميان برواج تشيع كوشيدند و بسيار كسان بمذهب ايشان گرويدند و مقرر شد كه قاضى همه احكام خويش را مطابق فقه شيعه انشا كند .\r\nذميان نيز بمصر آسوده بودند اما به زمان فاطميان بسيارى از ايشان مسلمان شدند\r\n\r\n","description":"","footnote":"","page_name":" 716 ","page_number":362},
  {"content":"\r\n\r\nكه از خليفه فاطمى عطاهاى خوب ميگرفتند و از مسلمانى هدفى جز اين نداشتند و آنها كه بدين خود بودند بمعرض رعايت و حرمت بودند و بدوران عزيز منصبهاى مهم يافتند و بدوران مستنصر و خليفگان بعد بيشتر منصبها كه با دارائى دولت مربوط بود از ايشان بود ، به وزارت نيز رسيدند . . تركان نيز فراوان بودند كه احمد بن طولون نژاد ترك داشت و گروهى بسيار از ايشان را بمصر آورد و هم از قبايل افريقيه بسيار كس مقيم مصر بودند كه ايشانرا مغربيان مىگفتند و بيشتر سپاه از ايشان و خاصه قبيله كتامه بود كه دولت از ايشان نيرو ميگرفت . سودانيان نيز بودند كه از ايام كافور بسپاه راه يافته بودند و در ايام حاكم قوت يافتند و خليفه فاطمى از ايشان بر ضد تركان كمك گرفت كه قاهره را آتش زدند ، بدوران ظاهر كارشان قوت بيشتر يافت كه او زنى سودانى گرفته بود و بدوران پسرش مستنصر بر همه كارها تسلط يافتند .\r\nدر اندلس نيز بجز مردم بومى عربان و بربران بودند كه از شرق و افريقيه رفته بودند كه اختلافها داشتند . بوميان بيشتر مسيحى بودند كه دين خويش را وانميگذاشتند و گروهى از ايشان را مسيحيان مستعرب گفتند كه بدين خويش بودند اما به زبان و رسوم عرب رغبت داشتند عربى آموختند و بدان سخن گفتند و كتاب نوشتند و خوى عربى يافتند ، مسيحيان رئيسى داشتند كه عنوان كنت داشت و بفرمان خليفه معين ميشد بدربار قرطبه نيز نماينده‌اى داشتند . يكى از خودشان خراجشان را ميگرفت و بدولت ميداد ، قاضى و محكمه از خود داشتند و رياست محكمه با كنت بود در انجام رسوم دين خود آزادى داشتند و بمقامات معتبر كشورى و لشكرى ميرسيدند .\r\nيهودان نيز در دولت عرب از ايام گت‌ها آسوده‌تر بودند . در دين خود آزاد بودند و بمقامات دولتى نيز توانستند رسيد . در اداره دولت و در تجارت و فرهنگ اندلس نفوذ بسيار يافتند . قرطبه مركز تعليم و تحقيق زبان عبرى و مسائل مربوط به آن شد . بسيارى يهودان نيز زبان عرب آموختند و آن را به آسانى ميخواندند و مينوشتند ، يهودان نيز چون مسيحيان\r\n\r\n","description":"","footnote":"","page_name":" 717 ","page_number":363},
  {"content":"\r\n\r\nسازمان ادارى و رئيس خاص داشتند . ادريسى گويد : \" يهودان در چهل ميلى جنوب قرطبه شهرى داشتند كه هيچ مسلمانى در آن نبود و مردم آن از ديگر يهودان قلمرو اسلام داراتر بودند . \"\r\nاز دلايل نفوذ يهودان در ايام عرب يكى اين بود كه حسداى شبروط يهودى مهماندار سفيران بيگانه بود و هم او در كار سفارتى كه قسطنطنين دوم امپراطور روم بدربار عبد الرحمن ناصر فرستاد و سفارتى كه ناصر بدربار امپراطور آلمان فرستاد مؤثر بود يك بار نيز بسفارت اندلس بنزد شاه ناوار رفت .\r\nاز طبقات مؤثر اندلس غلامان سقلابى بو ؟ دند كه عبد الرحمن ناصر اعتبارشان را بيفزود كه عربان دائم باختلاف بودند و ناصر بدستيارى سقلابيان و غلامان ديگر از ايشان رهائى يافت و نگهبانان خاص از غلامان گرفت و در پيكارها كه با مسيحيان شمال و فاطميان داشت بيشتر سپاه از ايشان بود ، مقرى گويد : \" شمار سقلابيان در قصر زهرا 3750 بود . \" ولى همين غلامان چون بقدرت رسيدند مايه زحمت دولت شدند و مايه بيشتر آن شورشها كه از پس مرگ منصور حاجب پديد آمد ايشان بودند كه منصور ميخواست عربان و سقلابيان را سركوب كند و ايشان بفرصت مرگش شورش آغاز كردند .\r\n\r\nغنا و طرب\r\nعباسيان رسوم مجلس طرب را از ايران گرفتند و با وجود ضعف دولت عباسى در اين دوران خليفگان محفلهاى غنا و طرب داشتند كه شاعران و نغمه‌سرايان در آن مينشستند و خليفه از پس پرده و گاه بىپرده حاضر مجلس بود و طرب ميكرد مسعودى آورده كه روزى متوكل در مجلس طرب بود و بحترى قصيده‌اى را كه بستايش خليفه گفته بود بخواند و پس پس رفت كه بيرون شود و ابو عنبس صميرى كه او نيز شاعر بود گفت : \" خليفه بفرمايد تا او بيايد كه من قصيده‌اش را جواب گفته‌ام \" و چون بحترى بيامد صميرى قصيده‌اى به همان وزن خواند كه همه ناسزاى او بود و متوكل بخنديد چنان كه برو درافتاد و بگفت تا ابو عنبس را 000 / 10 درهم جائزه دهند فتح بن خاقان گفت : \" بحترى كه هجا\r\n\r\n","description":"","footnote":"","page_name":" 718 ","page_number":364},
  {"content":"\r\n\r\nشنيده نوميد برود ؟ \" خليفه بگفت تا به او نيز 000 / 10 درم دادند .\r\nروزى معتمد بمجلس بود و جمعى از نديمان نيز بودند ، از ابن خرداد به جغرافيدان معروف از پيدايش موسيقى و تغييرها كه در آن رخ داده بود پرسيد و او همه حال را از ايام قديم بگفت و نكو گفت ، معتمد خرسند شد و گفت : \" نكو گفتى كه گفتارت چون پارچه‌اى مزين است كه سرخ و زرد و سبز و همه رنگ دارد . \" آنگاه از صفات نغمه‌گر ماهر پرسيد و ابن خرداد به گفت : \" بايد بر دم خود مسلط باشد و زير و بم نيك تواندى و هم او را از اقسام طرب پرسيد گفت \" سه گونه است يكى سبك كه دل بگشايد و صفات نيك را زنده كند و ديگر غم‌انگيز كه هيجان آرد خاصه اگر شعر آن به وصف ايام جوانى و شوق وطن يا رثاى ياران گذشته باشد ، ديگر طربى كه دل را صافى كند و جان را پرواز دهد و بدقت آهنگ و قوت صنعت چنان باشد كه هر كه از آن متأثر نشود سنگ سخت و جماد بيجان باشد كه بودش چون نبود است . گروهى از نغمه‌اى فيلسوفان قديم گفته‌اند كه هر كه شامه‌اش خلل بايد از بوى خوش بيزار شود و هر كه خشونت طبع دارد استماع نغمه را خوش ندارد و از آن مشغول ماند و خرده گيرد و بد گويد . \" و معتمد از گفتار او خرسند شد و او و همه نديمان را خلعت داد و او را بيشتر داد .\r\nمجالس طرب خاص خليفگان نبود كه وزيران و اميران نيز بهر فرصت مجلس طرب مياراستند و آثار آن را در كتابهاى ادب ميتوان ديد .\r\nنغمه‌گر بيشتر كنيزكان بودند و آزادگان كمتر بدينكار ميپرداختند . سيوطى گويد :\r\n\" بسال 321 قاهر مطربى كنيزكان و شراب را قدغن كرد و بفرمود تا نغمه‌گران را بگرفتند و ابزارهاى طرب را بشكستند چنان كه حنبليان پيش از آن كرده بودند و نيز بفرمود تا كنيزكان نغمه‌گرى را ببهاى كنيزان عادى بفروشند و شگفتا كه قاهر خود به شراب و طرب سخت راغب بود . \"\r\nطولونيان نيز بطرب رغبتى داشتند ، خمارويه \" خانهء طلا \" را بساخت و آن را طربخانه كرد . بر ديوارهاى خانه تصويرهاى برجسته از چوب بود كه خمارويه و كنيزكان\r\n\r\n","description":"","footnote":"","page_name":" 719 ","page_number":365},
  {"content":"\r\n\r\nنغمه‌گر را مينمود و كنيزان تصوير ، زيورهاى طلا با پارچه مرصع بسر داشتند و بر گوشهاشان زنگها آويخته بود و پيكرها را چنان پارچه‌نما كرده بودند كه هر كس ديدى پنداشتى لباس واقعى است ، مقرى گويد : \" چون خمارويه بطرب بودى و اذان شنيدى بگفتى تا نغمه‌گران بس كنند و نداى مؤذن را بدقت گوش گرفتنى . \" و هم او گويد : \" حاكم فاطمى بسال 398 تا 401 مقرر داشت كه بر كناره‌هاى خليج حلقه طرب نكنند نيز گشودن در و پنجره را بر كناره‌ها ممنوع كرد و بگفت تا كس موسيقى نشنود و بازى نكند . \"\r\nابن خلكان گويد : \" زنان مطرب هفت سال خانه‌نشين بودند تا ظاهر بخلافت رسيد . \" مورخان گفته‌اند كه چون بساسيرى در بغداد خطبه را بنام مستنصر فاطمى كرد كنيزك مطربى بحضور خليفه شعرى به آواز خواند بدينمضمون : \" اى پسران عباس برويد كه خاندان معد زمام را به كف آورد ملك شما عاريه بود و عاريه را پس ميگيرند . \" و خليفه طربناك شد و زمينى را كه هم اكنون در قاهره بنام \" زمين طباله \" معروف است تيول او كرد .\r\n\r\nتزئين قصور\r\nاز زينت و اثاث خانه‌ها بتاريخ كمتر گفتگو است كه تاريخ قديم همه كارنامه شاهان و خليفگان است و از تزئين قصورشان حكايتها هست كه فقط نمونه زندگى ايشان است . خليفگان و اميران در آرايش و اثاث قصرها تفنن‌ها ميكردند و باغ قصر را بدرختان و گلهاى كمياب مياراستند ، مسعودى به وصف بستان نارنجى كه قاهر بقصر خود داشت گويد : \" بستانى پر از گل داشت و نارنج نيز در آن بود كه از عمان و بصره آورده بودند درختان نارنج بهم پيوسته و ميوه‌ها چون ستارگان ، قرمز و زرد در هم افتاده بود ميان نارنجها ، گلها و درختان ديگر بود در صحن قصر همه جور پرنده از قمرى و كبوتر و طوطى بود كه از ولايتهاى دور آورده بودند و بكمال زيبائى بود . \"\r\nاز وصف اثاث خانه‌اى كه خمارويه طولونى در قصر داشت و خاص وى بود و نام آن\r\n\r\n","description":"","footnote":"","page_name":" 720 ","page_number":366},
  {"content":"\r\n\r\nدكه بود تفصيلها هست كه بديوارها پرده آويخته بودند و پرده چنان بود كه ميشد آن را برداشت و نهاد ، و فرشهاى نفيس داشت و بهر فصل فرشى ديگر مناسب آن ميگستردند و خمارويه از آنجا نيل و كوه و دريا و بيشتر شهر قطايع را ميديد .\r\nمحمد بن طغج روزى بمهمانى ببستان ابو بكر مادرائى رفته بود وى عامل خراج بود و از اين راه دارا شده بود كه هر سال 000 / 400 دينار درآمد املاك او بود ، مادرائى بپذيرائى اخشيد تكلفها كرده بود ، همه بستان را فرش كرده بود و روبروى او مجسمه‌ها از طلا و نقره و كافور و عنبر نهاده بود با دو ظرف بزرگ يكى پر از دينار و ديگرى پر از درهم كه اخشيد بهر كس از رجال دولت يا مطربان خواهد بپراكند .\r\nعزيز فاطمى نيز سالون قصر خود را \" سالون طلا \" ناميده بود و در اثاث آن دقت‌ها كرده بود پرده‌ها و بالشها ديباى زربفت بود كه همه يك رنگ و نقش داشت . در صدر سالن مخده‌اى خاص خليفه كه پرده‌هاى مطلا داشت و چون خليفه مىنشست پرده‌ها را ميگشودند .\r\nمأمون ذو النون در طليطله قصرى بديع داشت كه در آن درياچه‌اى بود و ميان آن گنبدى از شيشه رنگين طلانشان بود و آب را چنان كرده بودند كه از بالاى قبه ميريخت و از اطراف روان ميشد و به زمين ميرسيد و گنبد شيشه‌اى در آب كه دائم ميريخت مستور بود كه گوئى پرده‌ها از آب داشت ، مأمون بقبه مىنشست و آب به دو نميرسيد و چون شمع‌ها در آنجا روشن ميشد منظرى بديع داشت . شبى كه با كنيزكان آنجا بود يكى را شنيد كه شعرى ميخواند بدينمضمون : \" چرا بناى مردم جاويد ميسازى كه اگر نيك بنگرى اقامت تو در دنيا اندك است حقا براى كسى كه هر روز تواند راهى شود شايد درختى بس است . \" ذو النون فال بد زد و  إِنَّا لِلَّهِ وَ إِنَّا إِلَيْهِ راجِعُونَ  گفت و پنداشت كه مرگش نزديك است و ماهى نگذشت كه بمرد .\r\n\r\n","description":"","footnote":"","page_name":" 721 ","page_number":367},
  {"content":"\r\n\r\n\r\nخوراك\r\nبا پيشرفت تمدن و فزونى ثروت ، در كار خوراك تفنن‌ها ميشد ، محمد صولى شاعر گويد : \" روزى بحضور مكتفى به غذا بوديم غذائى نكو بود و نانى سخت نازك ، گفت شاعران وصف اين را گفته‌اند ؟\r\nو شعرى به وصف غذا گفتيم و او بپسنديد . \" تفنن در غذا همه‌جا باب بود . مسعودى گويد : \" هر روز بيست گوسفند بمطبخ يعقوب ليث در ديگهاى بزرگ مسى پخته مى - شد و ديگهاى سنگى خاص او بود كه هر چه ميخواست در آن مىپختند . هر روز اردك و حلوا و پالوده بود با آن ديگها كه غذاى گونه‌گون داشت و چيزى از آن را مىخورد و بقيه را بغلامان كه بدرون خيمه‌ها بودند پخش ميكرد و پس از آن بسپاهيان اطراف خيمه ميرسيد . \"\r\nابن طولون سفره رنگين داشت . خمارويه نيز به پدر اقتدا كرده بود و هر ماهه بر مطبخ خود كه بنام مطبخ عموم شهره بود 23000 دينار خرج ميكرد .\r\nمقريزى گويد : \" وى براى خانه حرم كه زنان پدر را در آن جاى داده بود . جيره فراوان مقرر كرد و خادمان و آشپزان بيشتر غذاها را بمردم ميدادند . \"\r\nانواع غذاها را از مرغ و گوشت بره ميكردند ، در پالوده تفنن‌ها بود . لوزينه و نان گوشت‌دار و حليم از حبوبات كه نام مأمونيه داشت همه جا بود ، يك قطعه گوشت مرغ يا گوسفند يا حلوا را بدرمى ميشد خريد و غالبا در شهرهاى بزرگ گوشت مرغ و حلوا آماده بود كه كسان هنگام ورود ناگهانى مهمان توانستند خريد .\r\nسفره كافور نيز رنگين بود ابو المحاسن گويد : \" هر روز بمطبخ كافور دو هزار و هفتصد رطل گوشت گوسفند و پانصد مرغ و پانصد كبوتر و صد اردك و پنجاه بره و صد بزغاله چاق مصرف ميشد با پانصد ظرف بزرگ حلوا كه هر يك بيست رطل وزن داشت با دويست و پنجاه طبق ميوه و ده ظرف نقل و پانصد كوزه فقاع و صد قرابه شكر و ليمو . \"\r\nفاطميان در اول سال هجرى و تولد پيغمبر و غره رمضان و عيد فطر و قربان سفره\r\n\r\n","description":"","footnote":"","page_name":" 722 ","page_number":368},
  {"content":"\r\n\r\nميدادند كه مردم بسيار از آن بهره‌ور ميشدند ، سفره عيد فطر و قربان مجلل‌تر بود .\r\nبشب عيد فطر در ايوان بزرگ روبروى قصر خليفه سفره چرمين بزرگ مينهادند كه سيصد ذراع درازا و هفت ذراع پهنا داشت كه اقسام خوردنى و حلوا بر آن بود كه همه را بمطبخ خليفه فراهم كرده بودند .\r\nتشريفات عيدها با تشريفات عمومى همراه بود و مردم بشادمانى شريك آن مى - شدند مگر بروز عاشورا كه سوگوارى بود و بازارها بسته ميشد و نوحه‌خوانها بجامع ازهر ميشدند و مرثيه‌هاى غم‌انگيز ميخواندند آنگاه سفره‌اى ميگسترند و نان جو و عدس پخته و پياز بر آن مينهادند و خليفه نيز كه چهره پوشيده بود لباس تيره بتن داشت با همگان بر آن مىنشست . بگفته مقرى در قصر عبد الرحمن ناصر هر روز 3000 رطل گوشت مصرف ميشد و اين بجز مرغ و پرنده و ماهى بود .\r\n\r\nلباس\r\nبجز آن لباسها كه از پيش معمول بود متوكل يك قسم جامه پديد آورده بود كه بنام متوكلى معروف شد و چنان بود كه ميان دو پارچه كه زير و رو بود پنبه ميدوختند و اين در ايام متوكل رواج گرفت و كسان كه در قصر بودند آن را بتن كردند و ديگران پيروى ايشان شدند و چون با دقت بسيار فراهم ميشد قيمت آن گران بود .\r\nمستعين نيز در لباس معمول تغيير كمى داد : كلاه دراز را كوتاه كرد و آستين‌ها را گشاد كرد كه تا سه وجب ميرسيد . آستين‌ها را بجاى جيب به كار ميبردند و پول و كاغذ و كتاب و هر چه بايسته بود در آن مينهادند . خياط لوازم كار خود را در آن داشت و قاضى شهر نسخه‌اى از وعظ خود را در آن نهفته بود .\r\nلباس رسمى عباسيان سياه بود ، مردم معتبر لباس سفيد نيز بتن ميكردند كه از پيغمبر آمده بود : \" بهشت سپيد است و بهترين لباس شما سپيد است كه آن را در زندگى بپوشيد و كفن مردگان كنيد . \" لباس برنگهاى طبيعى نيز بتن ميكردند رنگهاى غير -\r\n\r\n","description":"","footnote":"","page_name":" 723 ","page_number":369},
  {"content":"\r\n\r\nمصنوعى خاص كنيزان و مطربان و نبطيان ، يعنى بوميان عراق ، بود در همه ولايتهاى شرقى اسلام رنگ كبود علامت عزا بود اما در اندلس بنشان عزا سفيد بتن ميكردند ، در قرن چهارم مرد نميبايد لباس رنگين پوشد مگر در خانه تنها زنان حق داشتند برون خانه‌ها جامه الوان داشته باشند . از پارچه موم‌زده بارانى ميساختند ، بحترى در يكى از قصايد خود از ممدوح بارانى خواسته و آن را بدقت وصف كرده است .\r\n\r\nمقام زن\r\nدر اين دوران بعضى زنان در كار دولت دخالت ميكردند چون قبيحه مادر معتز و سيده مادر مقتدر و نديمه اوثومال و ام موسى و ست الملك خواهر عزيز فاطمى و صبح مادر هشام بن حكم قبيحه زن متوكل و مادر معتز در عزل مستعين مؤثر بود كه ميخواست راه خلافت معتز را هموار كند ، وى ثروت فراوان داشت . ابن اثير گويد \" 000 / 700 / 1 دينار طلا نزد وى بود اما پسر خود را بدست تركان كه 50000 دينار مقررى خويش را مى - خواستند رها كرد تا از شكنجه آنها جان داد . \"\r\nسيده مادر مقتدر در همه كار دولت مداخله ميكرد و عزل على بن عيسى بدست او بود ابن اثير گويد : \" ام موسى نديمه سيده به خانه وزير رفت تا درباره مخارج و لباس خدمتگران قصر گفتگو كند . وزير خفته بود ، حاجب گفت ساعتى بماند تا بيدار شود و او خشمگين بازگشت و چون وزير بيدار شد حاجب و فرزند خويش را بعذرخواهى فرستاد اما نديمه نپذيرفت و بنزد مقتدر رفت و از وزير بدگوئى كرد تا او را برداشت و ببند كرد . \"\r\nدخالتهاى سيده مايه ضعف خلافت شد ، عزل على بن عيسى دولت را از مواهب اين مرد لايق محروم كرد و تعيين ثومال برياست ديوان مظالم آبروى دولت را برد .\r\nاز آن پس نيز مداخلات سيده پايان نيافت و بدوره حامد بن عباس نيز بود و ثومال به رسيدگى مظالم مىنشست . وقتى ابو العباس خصيب وزير شد سيده بكوشيد تا او را\r\n\r\n","description":"","footnote":"","page_name":" 724 ","page_number":370},
  {"content":"\r\n\r\nبينداخت و اموالش را بمصادره داد .\r\nدر دولت فاطميان نيز زنان دخالتجو بودند و بعضىشان ثروت فراوان داشتند .\r\nمقرى گويد : \" رشيده دختر معز 000 / 500 / 1 سكه طلا بجا گذاشت و اين معادل 000 / 750 ليره طلا بود ) و خواهر او عبده خزانه‌هاى زيور بجا گذاشت با صندوقها كه پنج كيسه زمرد در آن بود و سيصد پاره نقره و سى هزار جامه سقلابى و ذخائر ديگر بيحساب بود . \"\r\nعزيز فاطمى زنى از نژاد رومى گرفت كه مسيحى بود و حاكم وست الملك از او بودند ، زن مسيحى در عزيز نفوذ بسيار داشت و دو برادر او بطريق اسكندريه و بيت المقدس شدند .\r\nست الملك دختر عزيز زنى دور انديش و خردمند و بخشنده و بردبار بود و با همه مردم از كيشهاى مختلف مهربان بود ، بدوران حاكم كه از مداخلات او به كار دولت جلو ميگرفت ناخشنود بود و براى قتل برادر با سيف الدوله دواس كه از شيوخ قبيله كتامه بود توطئه كرد .\r\nاز ست الملك ثروت گزاف بجا ماند از جمله هشتصد كنيز و هشت كوزه مشك و گوهر بسيار و ياقوتى كه هشت مثقال وزن داشت ، مقررى سالانه او 000 / 500 دينار بود .\r\nنگفته پيداست كه دخالت در امور دولت خاص معدودى از زنان قصر بود و زنان ديگر از كارهاى عادى تجاوز كردن نميتوانستند .\r\nدر اين دوران كنيزان به همه خانه‌هاى معتبر راه يافته بودند . بسيارى خليفگان از مادران كنيز زاده بودند . شجاع مادر متوكل از خوارزم بود ، سيده مادر مقتدر و نيز مادر مستكفى رومى بودند ، مادر مطيع سقلابى بود و همه كنيز بودند ، از جمله آثار جالب آنروزگار رساله ابو اسحاق بن عبدون بغدادى است كه در وصف نژادهاى گونه‌گون كنيزان نوشته و شمه‌اى از آن را نقل ميكنيم :\r\n\r\n","description":"","footnote":"","page_name":" 725 ","page_number":371},
  {"content":"\r\n\r\nابن عبدون گويد : \" كنيزان هندى قوام نكو دارند با رنگ سبزه و جمال و پوست صاف مايل بزرد و بوى خوب و صداى موزون اما زود پير شوند ، فرزند خوب آرند و با مردان نكو باشند و بنگهبانى اموال و اعمال دقيق به كار آيند اما نزله زود گيرند .\r\nكنيزان قندهارى چون هندوان باشند سنديان كمر باريك و زلف بلند دارند ، مدنى زادگان سبزه‌روى و خوشقامت و خوشگفتار و نرم‌تن و مليح باشند حسود نباشند به كم بسازند و غوغا نكنند و شايسته مطربى باشند ، مكىزادگان نرمخوى و نرم‌تن و سپيد مايل بسبزه و خوشقامت و پيچيده اندام و خوشدهان و نكوموى و خمار چشم باشند .\r\nطائفيان سبزه و سبكروح و شوخ باشند و فرزند نيارند ، دير باردار شوند و بهنگام وضع بميرند . بربريان مطيع و خدمتگر باشند ، فرزند نكو آرند و نيك پرورند .\r\n\" ابو عثمان جاحظ گويد : اگر كنيزك بربرى را به نه سالگى بگيرند و سه سال به مدينه و سه سال به مكه بدارند آنگاه بعراق آيد و ادب آموزد نژاد بربر و رفتار مدنى و نرمخوئى مكى و آداب عراقى را بهم آميزد و بيمانند شود .\r\n\" زنگيان عيوب فراوان دارند هر چه سياهتر باشند زشتتر باشند و سودشان كمتر و زيانشان بيشتر باشد كه همه بدخوى و فرارى و كند فهمند ، رقص و آهنگ در خون ايشان است ، گويند اگر زنگى از آسمان بيفتد بآهنگ افتد ، رقص و آهنگ در خون ايشان است ، از رنج و كوشش باك ندارند ، اگر شكم زنگى سير باشد از هيچ زحمت نهراسد ، بوى ناخوش دارند و پوست خشن . حبشيان نرم‌پوست و كم بنيه‌اند ، سل و دق زود گيرند ، رقص و آواز ندانند و جز بديارى كه آنجا بزرگ شده‌اند خو نگيرند زود باطاعت آيند و امين باشند و با بنيه كم روح نيرومند دارند ، به عكس ايشان نوبيان تن نيرومند دارند و عقل ضعيف . عمرشان كوتاه است و پوست خشن و چهره نرم دارند و با هواى مصر سازگار باشند كه بديار خويش آب نيل خورده‌اند و بيرون مصر بيمار شوند . تركان زيبائى و سپيدى و نرمى دارند و ديدگانشان با كوچكى مليح باشد ، قامتشان بكوتهى\r\n\r\n","description":"","footnote":"","page_name":" 726 ","page_number":372},
  {"content":"\r\n\r\nمايل است و بلند قد كمتر باشند ، فرزند بسيار آرند و فرزندشان بندرت زشت شود .\r\nروميان سفيد و مو بور باشند با زلف دراز و چشمان كبود . مطيع و موافق و خدمتگر و باوفا و امين باشند و هر چه بديشان سپارند آن را نكو دارند و كارهاى دقيق را زود آموزند . ارمنيان مليح باشند و خوش بنيه و تنومند . عفت كمتر دارند يا اصلا ندارند و از دزدى باك ندارند ، گشاده‌دست و خشن و بدزبان باشند ، معنى نظافت ندانند ، از رنج باك ندارند و خدمتگران خوب باشند و اگر بيكار مانند بد انديش شوند ، بايد دايم به بيم باشند ، اگر تنبلى كردند از ناتوانى نيست محتاج چوبند با چوب اطاعت كنند اما از ايشان حذر بايد كرد كه بهنگام خشنودى نيز امين نيستند و به كار تمتع نيايند ، خلاصه از همه سپيدان بدترند چنان كه زنگان از همه سياهان بدترند و به قوت تن و كثرت فساد و خشونت مانند يكديگرند . \"\r\n\r\nعيدها و تشريفات\r\nخليفگان عباسى بجز عيدهاى مسلمانى نوروز و مهرگان پارسيان را نيز عيد ميداشتند ، تشريفات عيد جلوه خاص داشت كه طبقات مردم را به عطا و مقررى و جايزه و سفره جلب ميكردند . عيدهاى مذهبى آغاز سال هجرى و مولد پيغمبر و غره رمضان و فطر و قربان بود ، روز تولد خليفه را نيز عيد ميگرفتند .\r\nفاطميان فطر را مجلل ميگرفتند و زكات فطر ميدادند و لباس ميپوشيدند و سفره ميگستردند . بروز فطر خليفه به نماز عيد ميشد ، قصر خليفه درى بنام در عيد داشت كه از آنجا به نماز عيد برون ميشد .\r\nعباسيان بنوروز و مهرگان اعتبار خاص مينهادند كه برضاى پارسيان علاقه داشتند .\r\nدر نوروز جشنها به پا ميشد و وليمه‌ها ميدادند . نوروز آخر سال مالى دولت بود و به بجمع و خرج مىرسيدند ، مصريان نيز از قديم نوروزى بنام نوروز قبطى داشتند كه آغاز سال قبطى بود بشب نوروز آتش ميافروختند و بروز آب ميافشاندند و جامه‌ها بر خدمتگران\r\n\r\n","description":"","footnote":"","page_name":" 727 ","page_number":373},
  {"content":"\r\n\r\nدولت و زن و فرزندشان پخش ميشد و مقررى پرداخت ميشد و هديه‌ها ميدادند و مى - گرفتند . اين عيد بدوران فاطميان رونق بيشتر گرفت و آب‌افشانى و آتش‌افروزى به روز و شب نوروز قبطى بيشتر شد بازاريان فيلى ميساختند و بقاهره ميبردند و سه روز بازى ميكردند ، تا بايام معز كه گفت از اينمراسم دست بدارند و كسانى از متخلفان را گرفتند و بزشتى در بازارها بگردانيدند . عباسيان مهرگان را نيز عيد داشتند و چون نوروز هديه‌ها ميدادند شيرينى از هداياى نوروز بود كه به مهرگان نيز داده مى - شد ، در ايام مهرگان بازى و خنده فراوان بود و مردمان در هم ميافتادند .\r\nفاطميان ايام رسمى و عيد بيشتر داشتند ، هر جمعه نماز به پا ميشد و عيدى بود .\r\nحز اين اول سال و مولد پيغمبر و مولد على و حسنين و فاطمه و مولد خليفه و شب اول و نيمه رجب و شب اول و نيمه شعبان و اول رمضان و نوروز و چند روز ديگر را عيد داشتند و به عاشورا سوگوارى ميكردند .\r\nنماز جمعه شكوهى داشت . موكب خليفه با ابهت به مسجد ميشد مردم بسيار از دو سو بر راه ميايستادند تا او را به‌بينند . مراسم وفاى نيل كه از روزگارى قديم بيادگار مانده و هنوز هم هست بدوران فاطميان با شكوه بسيار برگزار ميشد .\r\nتشريفات عباسيان ابهت بسيار داشت ، بسال 395 فرستاده‌اى از روم شرقى به بغداد آمد كه با عباسيان صلح كند ، سيوطى از تشريفات استقبال سفير چنين گويد :\r\n\" فرستادگان شاه روم با هدايا بطلب صلح آمدند و مقتدر تشريفاتى بزرگ ساخت و سپاه بياراست و صفها كرد كه يكصد و شصت هزار كس بيشتر بود كه از دروازه شما سيه بغداد تا بدر قصر بصف بودند ، از آن پس حاجبان بودند كه هفتصد كس بودند 38000 پرده بر ديوارها آويخته بودند و 22000 فرش گسترده بودند و يكصد درنده بزنجير آورده بودند \" حاكم فاطمى نيز باستقبال سفير روم شرقى بفرمود تا قصر را زينت كنند از جمله كيسه‌هاى حرير كه طلا در آن بود يكى شماره 331 داشت اينهمه كيسه را در ايوان بزرگ\r\n\r\n","description":"","footnote":"","page_name":" 728 ","page_number":374},
  {"content":"\r\n\r\nكه سفير در آنجا پذيرائى ميشد آويختند و ايوان از برق طلا ميدرخشيد چيزى به شكل سپر مرصع بجواهر جلو ايوان بود كه چون آفتاب بر آن ميافتاد جلوه‌اى خيره‌كننده داشت . \"\r\nنمونه‌اى از تشريفات امويان اندلس استقبالى است كه مستنصر از اردون پادشاه فرنگ كرد . وى آمده بود از خليفه اموى بر ضد يكى از اميران مجاور كمك گيرد و آن روز كه به قرطبه رسيد مستنصر محمد بن عثمان مصحفى حاجب دربار را با سپاهى بزرگ با همه ساز و برگ تا دروازه شهر فرستاد و چون اردون بنزديك قصر رسيد از مدفن ناصر پرسيد و چون به او بنمودند كلاه از سر برداشت و به طرف قبر تعظيم برد و دعا گفت آنگاه كلاه بسر نهاد .\r\n\r\nعروسى قطر الندى\r\nتشريفات عروسى قطر الندى دختر خمارويه طولونى كه زن معتضد شد نمونه‌اى از رسوم خليفگان و تكلفات ايشان است . خمارويه كه همه بيت المال مصر را بدست داشت . در عروسى دختر خويش بىحساب و دريغ خرج كرد و بگفته ابن دقماق مورخ آنعصر :\r\n\" با دختر خود چيزها فرستاد كه نه كسى ديده بود نه گوشى شنيده بود . \" مقريزى گويد : \" چيزى از هر رنگ و جنس نبود كه همراه وى نكرد . \" از جمله جهاز وى سطحى بود كه از چهار قطعه طلا بود و بر آن گنبدى كرده بودند از طلاى مشبك و بهر شبكه آويزى بود كه گوهرى گرانقدر در آن بود با صدها ون طلا و هزار بتد جامه كه هر يك ده دينار مىارزيد ، خمارويه بگفت تا از مصر تا بغداد در هر منزل براى عروس قصرى بنا كنند با همه لوازم كه در آن چون قصر خود استراحت تواند كرد .\r\nمخارج سنگين اين عروسى در منابعى كه بدست ماست ثبت نيست ، ابن خلكان گويد : \" كابين عروس 000 / 000 / 1 درم بود . و اين \" بقياس آن جهاز گرانقيمت بسيار ناچيز است ، گويند ابن جصاص جواهرى كه تهيه جهاز با او بود پس از همه خريدها كه\r\n\r\n","description":"","footnote":"","page_name":" 729 ","page_number":375},
  {"content":"\r\n\r\nكرد 000 / 400 دينار بجا ماند و خمارويه همه را به دو بخشيد و از اينجا حدس توان زد كه خرج جهاز چه مقدار بوده است . اين نشان رفاه و ثروت مصر در آن روزگار است و معلوم ميدارد كه پيشرفت صناعت و رواج تجارت و آبادى بازار تا كجا بوده است .\r\nقضاعى مورخ قرن پنجم گويد : \" اكنون در همه بازار قاهره يك بند زير جامه كه بده دينار ارزد آسان نميتوان يافت . . \"\r\nاز سوى ديگر اين ارقام نشان ميدهد كه خمارويه در راه اين تجمل‌نمائى دولت خويش را مفلس كرد ، تنوخى گويد : \" وقتى قطر الندى ببغداد رفت خمارويه سخت به تنگنا بود كه همه ثروت خويش را ببهاى جهاز او داده بود . \"\r\nبمناسبت اين عروسى در قصر خمارويه جشنها به پا شد و زنان با لباسهاى زيبا و زيورهاى گرانبها بيامدند . قطر الندى پوششى از حرير سفيد داشت با نيم تاج طلا و سرپوش مرصع و گوشواره‌هاى طلاى حلقه‌مانند و انگشترهاى طلا و بازوبندهاى مرصع سفره انداختند و گلهاى خشبو ريختند . عروس بر صدر نشست و مادرش براست و مادر بزرگش به چپ و دو ظرف بزرگ جلو ايشان نهادند ، ظروف از همه گونه غذا بود .\r\nهنگام سفر بغداد قطر الندى با مركبى مجلل از شهر قطايع كه بيشتر مردمش بتوديع دختر امير برون شده بودند راهى شد . خمارويه پيشاپيش موكب بر اسب كهر بود و شمشير حمايل داشت و نگهبانان خاص كه قباها بتن و شمشيرهاى مطلا بكمر داشتند از پى او بودند . از پى آنها سپاه بود كه مصريان و تركان زره و تير داشتند و سودانيان عباها و عمامه‌هاى سياه . در بغداد نيز جشنهاى باشكوه بود كه بزرگان قوم در آن شركت داشتند .\r\n\r\nسرگرمىها\r\nشنا و كشتى از سرگرميهاى آن دوران بود ، در ايام مستكفى جوانان بغداد بكشتىگيرى و شنا رغبتى داشتند و در اين كار چنان مهارت يافته بودند كه بگفته سيوطى : \" اجاقى را كه ديگى بر آن بود\r\n\r\n","description":"","footnote":"","page_name":" 730 ","page_number":376},
  {"content":"\r\n\r\nشناكنان هميبردند تا گوشتى كه در آن بود پخته شود . \"\r\nاحمد بن طولون بازى چوگان را رواج داد و بقصر خويش ميدانى براى آن مهيا كرد اسب‌سوارى و اسبدوانى نيز معمول بود . احمد بن طولون ميدانى بنام مظفر براى اسبدوانى ساخته بود ، قضاعى گويد : \" اسبدوانى مصر و رمضان مكه و فطر طرسوس و جمعه بغداد از عجايب اسلام است . \" اسبدوانى طولونيان همانند عيدى با تشريفات انجام مى - شد و غلامان و سپاهيان با ساز و برگ بصف ميشدند . براى تماشائيان نيز در ميدان جائى معين بود .\r\nخمارويه به شكار رغبت بسيار داشت ، وقتى خبر از درنده‌اى ميشنيد با مردان خود بدانسو ميشتافت و بجنگل ميشدند و شير را زنده بدام ميكشيدند به قفس ميكردند و هنگام بازگشت او مردم بتماشاى شير ميشتافتند .\r\nعزيز فاطمى نيز به شكار پرندگان گوشتخوار رغبت بسيار داشت و براى اين كار حيوانات شكارى از سودان آورده بود . به شكار درندگان نيز دلبستگى مينمود . بعضى ديگر از خليفگان فاطمى نيز دلباخته شكار بودند ، البته اين سرگرميها خاص اهل قدرت بود و مردم چون شتران بار ميبردند و خار ميخوردند و رنج ميكشيدند تا سنت تاريخ كامل شود .\r\nپايان\r\n\r\n","description":"","footnote":"","page_name":" 731 ","page_number":377},
  {"content":"\r\n . \r\n","description":"","footnote":"","page_name":" 732 ","page_number":378},
  {"content":"\r\n . \r\n","description":"","footnote":"","page_name":" 733 ","page_number":379},
  {"content":"\r\n . \r\n","description":"","footnote":"","page_name":" 734 ","page_number":380},
  {"content":"\r\n . \r\n","description":"","footnote":"","page_name":" 735 ","page_number":381},
  {"content":"\r\n . \r\n","description":"","footnote":"","page_name":" 736 ","page_number":382},
  {"content":"\r\n . \r\n","description":"","footnote":"","page_name":" 737 ","page_number":383},
  {"content":"\r\n . \r\n","description":"","footnote":"","page_name":" 738 ","page_number":384},
  {"content":"\r\n . \r\n","description":"","footnote":"","page_name":" 739 ","page_number":385},
  {"content":"\r\n . \r\n","description":"","footnote":"","page_name":" 740 ","page_number":386},
  {"content":"\r\n . \r\n","description":"","footnote":"","page_name":" 741 ","page_number":387},
  {"content":"\r\n . \r\n","description":"","footnote":"","page_name":" 742 ","page_number":388},
  {"content":"\r\n . \r\n","description":"","footnote":"","page_name":" 743 ","page_number":389},
  {"content":"\r\n . \r\n\r\n","description":"","footnote":"","page_name":" 744 ","page_number":390}
  ]