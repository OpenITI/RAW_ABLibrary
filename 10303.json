[
  {"content":"\r\n\r\nمروج الذهب\r\n( جلد اول )\r\n\r\n","description":"","footnote":"","page_name":" پيشگفتار 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" پيشگفتار 2 ","page_number":2},
  {"content":"\r\n\r\nابوالحسن على بن حسين مسعودى\r\nمروج الذهب\r\n( جلد اول )\r\nترجمهء ابوالقاسم پاينده\r\nتهران 1374\r\n\r\n","description":"","footnote":"","page_name":" پيشگفتار 3 ","page_number":3},
  {"content":"\r\n\r\nمروج الذهب ( جلد اول )\r\nنويسنده : ابوالحسن على بن حسين مسعودى\r\nمترجم : ابوالقاسم پاينده\r\nچاپ اول : 1347 ، چاپ پنجم : 1374 ؛ تيراژ 3000 نسخه\r\nآماده سازى و چاپ : شركت انتشارات علمى و فرهنگى\r\nحق چاپ محفوظ است .\r\nشركت انتشارات علمى و فرهنگى\r\nدفتر و فروشگاه مركزى : خيابان افريقا ، چهار راه حقانى ( جهان كودك ) ، كوچه كمان ، شماره 4 ، كدپستى 15178 ؛\r\nصندوق پستى 366 - 15175 ؛ تلفن : 70 - 2264569 ؛ فاكس : 2264572 / مديريت فروش : خيابان سيدجمال الدين اسدآبادى ، خيابان شصت و چهارم ، جنب ساختمانهاى آ . اس . پ . ، كد پستى 14374 ؛ تلفن : 2265458 ، 2269902\r\n\r\n","description":"","footnote":"","page_name":" پيشگفتار 4 ","page_number":4},
  {"content":"\r\n\r\nبسمه تعالى\r\nپيشگفتار ناشر\r\nابوالحسن على بن حسين مسعودى ، مورخ وجغرافيدان بزرگ اسلامى ، در اواخر قرن سوم هجرى ، احتمالا حدود سال 280 ق ، در بغداد متولد شد . خانواده اش اصلا اهل كوفه بودند . نسبش به عبدالله بن مسعود ، صحابى بزرگوار پيامبر ( ص ) مى رسد . ابن حزم ( متوفى 456 ق ) در كتاب جمهرة انساب العرب سلسله نسب او را اين گونه نقل مىكند : على بن حسين بن على بن عبدالله بن زيد بن عتبة بن عبدالله بن عبدالرحمن بن بدالله بن مسعود . از زندگى مسعودى وسوانح احوال وى اطلاع اندكى دردست است . شور وشوق دانش اندوزى او را از اوان جوانى به سير و سفر در سرزمينهاى اسلامى كشاند . عراق وايران و مصر وسوريه وفلسطين وارمنستان وهند وسيلان وعمان وسواحل شرقى افريقا را تا زنگبار واحتمالا ماداگاسكار زير پاگذاشت . حتى از چين ومالزى هم ديدار كرد . ظاهرا جز اندلس ( اسپانيا ) و غرب افريقا ، تمام سرزمينهاى اسلامى را سياحت كرده است . سرانجام در 336 ق در مصر مقيم شد و در جمادى الثانى 345 ق ( سپتامبر 956 ميلادى ) در شهر فسطاط مصر درگذشت . مسعودى خود در كتابهايش بارها به اين سيروگشت اشاره كرده است . در مروج الذهب مى نويسد : \" اگر در اين باب 
  ] يعنى تأليف كتابهايش [ تقصيرى\r\n\r\n","description":"","footnote":"","page_name":" پيشگفتار 5 ","page_number":5},
  {"content":"\r\n\r\nرفته ، يا غفلتى شده ، پوزش مى خواهم كه خاطر ما به سفر وباديه پيمايى به دريا و خشكى مشغول بود تا بدايع ملل را به مشاهده واختصاصات اقاليم ره به معاينه توانيم دانشت . چنان كه ديار سند وزنگ وصنف وچين وزابج را درنورديديم و شرق وغرب را پيموديم . گاهى به اقصاى خراسان وزمانى در قلب ارمنستان و آذربايجان واران وبيلقان بوديم . روزگارى به عراق وزمانى به شام بوديم كه سير من در آفاق چون سير خورشيد در مراحل اشراق بود . \" در كتاب التنبيه والاشراف نيز از استمرار غربت ودورى از وطن وسفرهاى پياپيش سخن مى گويد وازقول ابوتمام - شاعر عرب - وطن خود را پشت شتران مى خواند .\r\nمسعودى با بسيارى از دانشمندان وعلماى عصر خويش ملاقات كرده و گفتگو نموده و از آنان روايت شنيده وعلم آموخته است كه از آن جمله اند : محمد بن جرير طبرى ، مورخ ومحدث بزرگ ، ابوبكر صولى ، مورخ واديب ، ابوبكر وكيع ، مورخ ونحوى وشاعر ، ابوالحسن دمشقى ، اديب وشاعر دوست ابن معتز خليفه شاعرپيشه عباسى ، ابن دريد ، نحوى وشاعر ، جمهى ، فقيه ومورخ وشاعر ، ابوبكر انبارى ، محدث ، ابواسحاق زجاج ، لغوى ، منقرى ، مورخ ، سنان بن ثابت بن قرة ، فيلسوف ودانشمند . علاوه بر اين بزرگان ، وى باحسن بن موسى نوبختى ، متكلم شيعى ، ابوعلى جبائى وابوالقاسم بلخى ، متكلمان معتزلى ، ابوالعباس ناشى ، متكلم معتزلى وشاعر ونحوى ونيز ابوالحسن اشعرى ، متكلم مشهور سنى وبنيانگذار مكتب كلامى اشعرى دوستى ومصاحبت داشته است . يك بار نيز درباره حدوث عالم با محمد بن زكرياى رازى ، پزشك وفيلوسف ايرانى ، گفتگو كرده است .\r\nمسعودى بيگمان شيعى مذهب بوده است . محققان معاصر عرب او را معتزلى شافعى مى دانند . درباره شافعى بودن مسعودى ، ابن عماد ( متوفى 1090 ق ) در شذرات الذهب ، به تصريح مى گويد كه مسعودى شافعى جز مسعودى مورخ صاحب مروج الذهب است وشخص ديگرى است . ظاهرا شبهه معتزلى بودن مسعودى نيز از آنجاست كه بسيارى از اصول كلام معتزله با اصول عقايد شيعه مشترك است و\r\n\r\n","description":"","footnote":"","page_name":" پيشگفتار 6 ","page_number":6},
  {"content":"\r\n\r\nمعتزليان در نكات بسيارى با شيعه هم سخن اند . علماى رجال شيعه از نجاشى ( متوفى 450 ق ) تا زمان ما در كتب رجال خود مسعودى را شيعه دانسته اند . مهمترين دليل شيعه بودن مسعودى دو كتاب موجود او - مروج الذهب والتنبيه والاشراف - است كه عقايد او را آشكار مىكند . به دنبال نام ائمه ، عليه السلام مى آورد و در هر باب فصلى جداگانه درباره زندگى ووفات ائمه ( ع ) باز مىكند و از قيامهاى شيعى با همدلى سخن مى گويد . نهايت آنكه بايد توجه داشت اين دو اثر ، تابهاى تاريخى هستند نه كلامى و كار مورخ جز كار متكلم است . خود مسعودى هم در مروج الذهب مى گويد : \" هر كه بر اين تاب بنگرد بداند كه در ضمن آن مذهبى را يارى ندادم و از گفته اى طرفدارى نكردم . \" البته مسعودى چند كتاب درباره اماميه يز تأليف كرده كه امروزه در درست نيست و چند و چون آن بر ما پوشيده است . برخى از محققان اروپايى مسعودى را شيعه اسماعيلى مى دانند .\r\nدليل آنان سفرهاى دور ودراز مسعودى است كه بى شباهت به سفرهاى دعاة اسماعيلى نيست ونيز اقامت ممتد او در اواخر عمر در مصر كه فاطميان اسماعيلى مذهب آنجا را فتح كردند ومقر خود ساختند . ولى فتح مصر به دست فاطميان بعد از مرگ مسعودى بوده است . در زمان حيات مسعودى مقر فاطميان در مغرب بود كه ظاهرا مسعودى به آنجا سفر نكرده است و اين البته با اسماعيلى مذهب بودن او منافات دارد .\r\nمسعودى نويسنده اى پركار و پر اثر بوده است . خود او در مروج الذهب و التنبيه والاشراف نام سى و چهار اثرش را آورده است كه با مروج والتنبيه سى و شش اثر مىشود كه در اين ميان بيست و سه اثر پيش از مروج ( سال تأليف 332 ) و شش اثر ميان مروج والتنبيه ( سال تأليف 345 ) و پنج اثر احتمالا ميان مروج والتنبيه تأليف شده است . در اينجا به اختصار به ذكر اين آثار مى پردازيم ، لازم به تذكر است كه جز مروج الذهب والنبيه والاشراف ، تمام آثار ديگر مسعودى از ميان رفته و هيچ نشانى امروزه از آنها در دست نيست .\r\n1 . كتاب اخبار الزمان و من اباده الحدثان من الامم الماضية والاجيال الخالية والممالك الداثرة . اين كتاب كه در سى جلد تأليف شده ظاهرا مفصلترين اثر تاريخى\r\n\r\n","description":"","footnote":"","page_name":" پيشگفتار 7 ","page_number":7},
  {"content":"\r\n\r\nمسعودى بوده است . اخبار الزمان در واقع دائرة المعارف تاريخ جهان بوده كه در آن نه تنها تاريخ سياسى بلكه كليه معارف بشرى به تفصيل ذكر شده است . متأسفانه از اين كتاب امروزه هيچ اثرى در دست نيست و آنچه عبدالله صاوى به نام كتاب اخبار الزمان چاپ كرده ( قاهره ، مطبعة الحنفى ، 1938 ميلادى ) محققا از مسعودى نيست .\r\n2 . الكتاب الاوسط ، دومين اثر مهم تاريخى مسعودى است ، كوتاهتر از اخبار الزمان كه به ترتيب سنوى تدوين شده است . از اين كتاب نيز امروزه هيچ نشانى در دست نيست .\r\n3 . كتاب مروج الذهب ومعادن الجوهر في تحف الاشراف من الملوك و اهل الداريات .\r\nسومين اثر ثاريخى مسعودى . درباره اين كتاب بعدا سخن خواهيم گفت .\r\n4 . كتاب فنون المعارف وماجرى فى الدهور الواقف . چهارمين اثر تاريخى مسعودى كه ظاهرا بيشتر به تاريخ يونان وروم وشمال افريقا پرداخته است .\r\n5 . كتاب ذخائر العلوم و ما كان فى سالف الدهور . پنجمين اثر تاريخ مسعودى ، ظاهرا مفصلتر از التنبيه بوده وتاريخ ايران وملوك الطوايف در آنها به تفصيل بيشترى آمده بوده است .\r\n6 . كتاب الاستذكار لما جرى فى سالف الاعصار . ششمين اثر تاريخى مسعودى ، مفصلتر از دو كتاب قبلى . التنبيه بر مبناى آن تأليف شده است .\r\n7 . كتاب التنبيه والاشراف . آخرين اثر تاريخى مسعودى ، درباره آن بعدا سخن خواهيم گفت .\r\n8 . كتاب المقالات فى اصول الديانات . درباره آراء وعقايد فرق اسلامى و غير اسلامى ، از جمله شيعه ، معتزله ، خوارج ، ما رونيان مسيحى وخرميان . ظاهرا كتاب مهم ومعتبرى بوده ونويسندگان ملل ونحل به كرات به آن اشاره كرده اند .\r\n9 . كتاب القضايا والتجارب . از جالب تو جهترين كتابهاى مسعودى بوده كه نويسنده در آن به شرح رويدادهاى سفرهايش پرداخته است .\r\n10 . كتاب سرالحيات . ظاهرا درباره نفس وقواى آن بوده ونويسنده در\r\n\r\n","description":"","footnote":"","page_name":" پيشگفتار 8 ","page_number":8},
  {"content":"\r\n\r\nآن عقيدهء تثليث مسيحيان وغيبت امام قائم ( عج ) را آورده است .\r\n11 . رسالة البيان فى اسماء الائمة القطية من الشيعة . درباره زندگى ائمه اثنى عشر ( ع ) .\r\n12 . كتاب الزلف . درباره نقس وقواى آن ونيز شرايط فرمانروا در ايران و روم .\r\n13 . كتاب المبادى والتراكيب . احتمالا درباره جهانشناسى بوده است .\r\n14 . كتاب الانتصار . در رد خوارج .\r\n15 . كتاب نظم الجواهر فى تدبير الممالك والعساكر .\r\n16 . كتاب طب النفوس . درباره تأثير خنده ومواح ونيز اشتياق نفس به موطن اصلى .\r\n17 . كتاب نظم الادلة فى اصول ائمة . درباره فقه واصول فقه .\r\n18 . كتاب الصفوة فى الامامة . درباره اصول ومبادى امامت ، مسعودى در اين كتاب به ايمان ابيطالب نيز اشاره كرده است .\r\n19 . كتاب الاستبصار فى الامامة . همانند كتاب قبلى ، درباره رد نظر خوارج درباره حكميت ونيز مسأله نص و اختيار در جانشينى پيامبر ( ص ) .\r\n20 . كتاب الدعوات الشيعة . ظاهرا درباره آراء اعراب جاهليت ونيز مسأله تناسخ بوده است .\r\n21 . كتاب حدائق الاذهان فى اخبار اهل ( يا آل ) بيت النبى وتفرقهم فى البلدان .\r\nدرباره تاريخ علويان ، ظاهرا از زمره كتب مناقب بوده است .\r\n22 . كتاب الواجب فى الفروض الوازم . درباره فقه كه ظاهرا بيشتر درباره متعه و مسح الحفين كه مورد نزاع شيعه وسنى بوده است .\r\n23 . كتاب وصل المجالس بجوامع الاخبار ومخلط ( يا مختلط ) الآثار درباره اخبار گوناگون تاريخى ، ظاهرا بيشتر درباره خلفاى اندلس بوده است .\r\n24 . كتاب مقاتل الفرسان العجم . ظاهرا در مقابل كتاب فرسان العرب ابوعبيده معمرة بن مثنى نوشته شده و از اسواران ايرانى سخن به ميان آورده است .\r\n\r\n","description":"","footnote":"","page_name":" پيشگفتار 9 ","page_number":9},
  {"content":"\r\n\r\n25 . كتاب تقلب الدول وتغير الاراء والملل . دقيقا موضوع آن روشن نيست ، ظاهرا بيشتر درباره اغالبه وفاطميان بوده .\r\n26 . كتاب المسائل والعلل فى المذاهب والملل . درباره مباحث فقهى وكلامى ميان مسلمانان و غير مسلمانان . مسعودى در اين كتاب بحثى را كه با يكى از مسيحيان تكريت درباره تثليث داشته آورده است .\r\n27 . كتاب خزائن الدين و سر العالمين . درباره كلام وعقايد فرق ، ظاهرا بيشتر درباره قرمطيان ، مانويان ومزدكيان بوده است .\r\n28 . كتاب نظم الاعلام فى اصول الاحكام . درباره فقه مذاهب مختلف .\r\n29 . كتاب الابانة عن اصول الديانة . درباره اختلاف اماميه ومعتزله ونيز آراء مزدكيان مانويان ، ديصانيان وخرميان ز\r\n30 . كتاب النهى والكمال . بخشى از آن درباره خنده ومزاح بوده .\r\n31 . كتاب الرؤس السبعية . درباره مسائل مختلف كلامى وفلسفى ، سياسى وغيره .\r\n32 . كتاب الاسترجاء فى الكلام . ظاهرا بخشى از آن در رد عقائد ثنويه بوده است .\r\n33 . كتاب مظاهر الاخبار وطرائف الاثار فى اخبار آل النبى . درباره مناقب حضرت على ( ع ) وعلويان .\r\n34 . كتاب الاخبار المسعودية . وظاهرا بيشتر درباره تاريخ اندلس واعراب قبل از اسلام بوده .\r\n35 . كتاب الزاهى ؟ ظاهرا در رد خوارج بوده .\r\n36 . كتاب راحت الارواح . درباره پادشاهان و مرگ آنها كه در اخبار الزمان نيامده بوده است .\r\nعلاوه بر اين سى و شش اثر ، ابن النديم ، ياقوت وبروكلمان پنج اثر ديگر از مسعودى را نام برده اند :\r\n1 . كتاب التاريخ فى اخبار الامم من العرب والحجم . احتمالا همان اخبار الزمان\r\n\r\n","description":"","footnote":"","page_name":" پيشگفتار 10 ","page_number":10},
  {"content":"\r\n\r\nبوده است .\r\n2 . كتاب الخوارج . ظاهرا بايد همان كتاب الانتصار باشد .\r\n3 . كتاب الرسائل .\r\n4 . كتاب فى اثبات الوصية لعلى بن ابيطالب . نه خود مسعودى و نه هيچ يك از نويسندگان قديم از اين كتاب نام برده اند . بروكلمان وسزگين نسخ خطى نسبتا جديد آن را ذكر كرده اند . شارل پلا . متخصص آثار مسعودى ، كه مقاله مفصلى درباره امامى بودن مسعودى نوشته نيز اين اثر را مشكوك مىداند . مطالبى كه در آن آمده هم از نظر زبان و سبك بيان وهم از نظر جزئيات و تفصيل وقايع با مروج الذهب والتنبيه والاشراف فرق دارد . اين كتاب چاپ شده و به فارسى هم ترجمه شده است .\r\n5 . فى احوال الامامة . اين اثر نيز منسوب به مسعودى است .\r\n6 . كتاب المسالك والممالك . تنها ابن ابى اصيبعه از اين اثر نام برده و روشن نيست كه ابن ابى اصيبعه اشتباه كرده و يا مسعودى از آوردن نام آن در فهرست آثارش غفلت كرده است !\r\nاز بررسى فهست آثار مسعودى كه ذكر آن گذشت بر مى آيد كه حوزهء علاقه وى علم كلام وتاريخ بوده است . تقريبا تمام آثار كلامى او قبل از سال 332 و در دورهء اول زندگيش نوشته شده است . وى ظاهرا نخست شيفته علم كلام بوده ودوستدار جدل ومناقشه . بيقرارى او كه در سفرهاى دور ودرازش جلوه گر است ، شايد نشانى از بى آرامى درونى انسانى است كه در جستجوى آرامش روحى به هر سوى ره مى سپرد ، مى پرسد و مى جويد تا شايد پاسخ خود را بيابد . سرانجام دور از وطن ، پيرانه سر ، در مصر به آرامشى كه سالها در جستجوى آن بوده است مى رسد وتسلى روح بيقرار خود را نه در كلام ، بلكه در تاريخ ومطالعه تاريخ مى يابد . گويى شط عظيم رويدادها تمامى جدالها وجدلهاى جزئى را فرومى شويد و در پرتو كليت زندگى انسانها در سير قرون با هزاران فرازونشيبش ، اختلاف آراء روزمره رنگ مى بازد . امروزه از آثار كلامى مسعودى ، و از مسعودى متكلم ، هيچ نشانى\r\n\r\n","description":"","footnote":"","page_name":" پيشگفتار 11 ","page_number":11},
  {"content":"\r\n\r\nدر دست نيست . اينك مسعودى را فقط به عنوان مورخ ، يكى از بزرگترن مورخان اسلامى ، مى شناسيم واينهمه مديون دو كتاب گرانقدر او - مروج الذهب والتنبيه الاشراف - است . ابن خلدون او را پيشواى مورخان - امام المورخين - وفن كريمر - محقق آلمانى - وى را هرودوت عرب ناميد ه اند .\r\nمسعودى مروج الذهب را در سال 332 ق تأليف كرد و در سال 336 ق در آن تجديد نظر نمود . مروج الذهب در 132 باب تدوين شده و به دو بخش قبل و بعد از اسلام تقسيم گشته است . بخش نخست از خلقت جهان وتوصيف زمين و ذكر سرزمينها و درياها ورودها وكوه ها آغاز مىشود وتاريخ انبياء و اخبار ملتها را از يهود ومسيحى وهندى وايرانى ويونانى ورومى وعرب باز مى گويد وبخش دوم از ولات پيامبر اسلام ( ص ) آغاز مى گردد وتاريخ بعثت وهجرت وخلفاى راشدين واموى وعباس را تا سال 336 بيان مىكند . شيوايى بيان وقدرت توصيف به اين اثر دايگاهى بى نظير در ميان كتابهاى تاريخى بخشيده است .\r\nكتاب النبيه والاشراف آخرين اثر مسعودى واوج كار اوست . اين اثر را نويسندگان اروپائى ، \" آوازقو \" ى مسعودى ناميده اند ، آخرين ونيز زيباترين وكوتاهترين آوازى كه مى گويند قو - اين پرنده پاك سپيد - قبل از مرگش سر مىدهد و با اتمام آن زندگى را بدرود مى گويد . مسعودى نيز در همان سال تأليف اين اثر - سال - 345 ق - در مى گذرد .\r\nبهترين و در عين حال فروتنانه ترين توصيف وارزيابى را مسعودى خود درباره آثارش بيان كرده است : \" آنچه را كه در اين كتاب هست به سالهاى دراز با كوشش ورنج بسيار وسفرهاى مكرر و گردش در ولايتهاى شرق وغرب وبسيارى ممالك غير مسلمان فراهم آورده ايم . پس هر كه اين كتاب ما را بخواند بديدهء محبت در آن نگردد و بزرگى كندوخطاهايى را كه از تغيير ناسخ وتحريف نويسنده در آن آمده اصلاح نمايد . دربارهء من نسبت علم و حرمت ادب ولوازم درايت را رعايت كند كه كار من در نظم وتأليف اين كتاب چون كسى بوده كه گوهرهاى پراكندهء گونه گون يافته و آن را به رشته كشيده وجويندگان را گردنبندى گرانبها\r\n\r\n","description":"","footnote":"","page_name":" پيشگفتار 12 ","page_number":12},
  {"content":"\r\n\r\nفراهم آورده است . . . اگر در مطالب اين كتاب خطايى شده عذر مى خواهيم كه پيوسته در سفر وحركت بوده ايم و از خطاى انسانى وناتوانى بشر بر كنار نبوده ايم و از وصول به كمال وامانده ايم . اگر بنا بود هر كس كه همهء علوم را نداند كتاب تأليف نكند هيچكس كتابى تأليف نمى كرد ، زيرا خداى عزوجل مى فرمايد كه بالاى هر داننده دانائى هست . \"\r\nشركت انتشارات علمى وفرهنگى\r\n\r\n","description":"","footnote":"","page_name":" پيشگفتار 13 ","page_number":13},
  {"content":"\r\n . \r\n","description":"","footnote":"","page_name":" پيشگفتار 14 ","page_number":14},
  {"content":"\r\n . \r\n","description":"","footnote":"","page_name":" پيشگفتار 15 ","page_number":15},
  {"content":"\r\n . \r\n","description":"","footnote":"","page_name":" پيشگفتار 16 ","page_number":16},
  {"content":"\r\n . \r\n","description":"","footnote":"","page_name":" پيشگفتار 17 ","page_number":17},
  {"content":"\r\n . \r\n","description":"","footnote":"","page_name":" پيشگفتار 18 ","page_number":18},
  {"content":"\r\n . \r\n","description":"","footnote":"","page_name":" پيشگفتار 19 ","page_number":19},
  {"content":"\r\n . \r\n","description":"","footnote":"","page_name":" پيشگفتار 20 ","page_number":20},
  {"content":"\r\n\r\n\r\n[ جلد اول 
  ]\r\nبسم الله الرحمن الرحيم الحمد لله اهل الحمد و مستوجب الثناء و المجد و صلى الله على سيدنا محمد خاتم النبيين و على آله الطاهرين و سلم تسليما الى يوم الدين\r\n\r\nباب ياد آورى غرض از تأليف اين كتاب\r\nاما بعد ، ما كتاب اخبار الزمان را تأليف كرديم و در آنجا از كيفيت زمين و شهرها و شگفتيهاى آن و درياها و عمق آن و كوهها و رودها و معادن جالب آن و اقسام مصب‌ها و اخبار بندرها و جزاير درياها و درياچه‌ها و اخبار بناهاى مهم و جاهاى متبرك و ذكر آغاز خلق و اصل نژاد و اختلاف وطنها و آنچه رود بوده و بمرور ايام و گذشت دورانها دريا شده و آنچه دريا بوده و رود شده و آنچه خشكى بوده و دريا شده و علت و سبب فلكى و طبيعى آن سخن آورديم ، و هم از اختلاف اقاليم بسبب خاصيت ستارگان و تأثير كوهها و از وسعت ناحيه‌ها و منطقه‌ها و تفاوت تاريخ قديم و جديد و اختلاف كسان از هندوان و اقسام ملحدان در آغاز تاريخ و گفتار اهل شرايع و سخنها كه در كتب منزل اهل ديانتها هست ، ، و از پى آن از اخبار شاهان پيشينه و ملل سلف و قرون قديم طوايف فنا شده كه نژادها و طبقات و دينهاى مختلف داشته‌اند از شاهان و فرعونان قديم و خسروان و يونانيان و سخنان حكمت آميزشان كه در جهان بجاست و گفتار فيلسوفان و اخبار ملوك و سرگذشت نژادها و سرگذشت پيمبران و رسولان و پرهيزكاران كه ضمن آن هست نكته‌ها گفتيم تا آنجا كه خداوند پيمبر خويش را صلى الله عليه و سلم\r\n\r\n","description":"","footnote":"","page_name":" 1 ","page_number":21},
  {"content":"\r\n\r\nبكرامت و رسالت مفتخر فرمود و از مولد و رشد و بعثت و هجرت و جنگها و سفرهاى جنگى وى تا هنگام وفات و ظهور خلافت و انتظام ملك بروزگاران و مقتل طالبيان تا هنگام تأليف كتاب كه بدوران خلافت المتقى بالله امير مؤمنان يعنى بسال سيصد و سى و دو بود سخن گفتيم .\r\nآنگاه كتاب اوسط را در بارهء حوادث سلف به ترتيب تاريخ از آغاز تا ختم كتاب اعظم و دنبالهء آن كه خاص كتاب اوسط است بقلم آورديم .\r\nآنگاه به نظر آمد كه در كتابى كوچكتر مطالب مفصل را مختصر و موضوعات نيمه مفصل را كوتاهتر كنيم و شمه‌اى از مندرجات كتاب اعظم و اوسط را با مطالب بيشتر از اقسام علوم و اخبار ملل گذشته و دورانهاى سلف در آن بياوريم . اگر در اين باب تقصيرى رفته يا غفلتى شده پوزش ميخواهيم كه خاطر ما به سفر و باديه پيمايى ، به دريا و خشكى مشغول بود كه بدايع ملل را بمشاهده و اختصاصات اقاليم را بمعاينه توانيم دانست چنان كه ديار سند و زنگ و صنف و چين و زابج را در نور ديديم و شرق و غرب را پيموديم . گاهى باقصاى خراسان و زمانى در قلب ارمنستان و آذربايجان و اران و بيلقان بوديم . روزگارى به عراق و زمانى به شام بوديم كه سير من در آفاق چون سير خورشيد در مراحل اشراق بود چنان كه گفته‌اند :\r\n« باقطار جهان رو نهاده بود و چون خورشيد گاهى در مشرق اقصى و زمانى در غرب ميرفت و پيوسته سفر او را بجايى دور ميراند كه كاروان بدانجا نتوانست رسيد . » مؤلف گويد : و هم با شاهان مختلف كه اخلاق متفاوت و مقاصد گوناگون داشتند و ديارشان دور از هم بود گفتگو داشتيم و با آنها همسخن شديم كه آثار علم برفته و نور آن خاموشى گرفته ، رنج آن فراوان شده و اهل فهم كمتر شده‌اند كه همه متظاهران نادانند يا مشتغلان ناقص كه به پندار قناعت كرده و از يقين دور مانده‌اند و از آن پيش كه بدين گونه علوم اشتغال ورزيم و بدين رشتهء ادب سر گرم شويم كتابها در اقسام مقالتها و انواع ديانتها تأليف كرديم چون كتاب « الا بانه عن اصول الديانه » و كتاب\r\n\r\n","description":"","footnote":"","page_name":" 2 ","page_number":22},
  {"content":"\r\n\r\n« المقالات فى اصول الديانات » و كتاب « سر الحياة » و كتاب « نظم الادله فى اصول المله » كه مشتمل بر اصول فتوى و قوانين احكام است از قبيل يقينى بودن قياس و اجتهاد در احكام و اهميت رأى و استحسان و معرفت ناسخ از منسوخ و كيفيت و حقيقت اجماع و شناخت خاص و عام و اوامر و نواهى و حظر و اباحه و خبرهاى مستفيض و واحد كه آمده و كردار پيغمبر صلى الله عليه و سلم و توابع اين مطالب از قواعد فتوى و بحث در مطالب مخالفان و مسائل مورد نزاع و نكات مورد اتفاق .\r\nو هم كتاب « الاستبصار » در امامت و شرح گفتار كسانى كه در اين زمينه طرفدار نص يا انتخاب بوده‌اند و دلايل هر گروه از آنها و كتاب « الصفوه فى الامامه » و مطالب آن و ديگر كتابها در اقسام علم ظاهر و باطن و جلى و خفى و متروك و معمول و تذكار در بارهء آن چيزها كه منتظران انتظار مىبرند و محدثان مراقب وقوع آن هستند و نورى كه گفته‌اند در جهان ميدرخشد و در باير و معموره بسط مييابد و چيزها كه از پى وقوع ملاحم هست كه اخبار و مقدمات آن آشكار و روشن است و ديگر كتابها در زمينهء سياست چون سياست مدن و اقسام شهرها و نمونهء طبيعى شهر و تقسيم طبقات مردم و توضيح عناصر و كيفيت تركيب جهانها و اجسام سماوى و چيزهاى محسوس و نا محسوس از كثيف و لطيف و آنچه اهل ديانت در اين باب گفته‌اند .\r\nو چيزى كه مرا بتأليف اين كتاب در تاريخ و اخبار جهان و حوادث سلف از سرگذشت پيغمبران و شاهان و موطن اقوام وادار كرد پيروى از رفتارى بود كه عالمان كرده‌اند و حكيمان داشته‌اند تا از جهان يادگارى پسنديده و دانشى منظم و كهن بجا ماند كه مؤلفان كتابها در اين زمينه موفق يا مقصر ، مفصل يا مختصر نويس بوده‌اند . و ديده‌ايم كه حوادث بمرور زمان فزون مىشود و با زمانه وقوع مييابد و تواند بود كه حوادث جالب از هوشمند نهان ماند كه هر كس بقسمتى از آن توجه دارد و هر اقليمى را شگفتيهاست كه فقط مردم آن دانند و آنكه در\r\n\r\n","description":"","footnote":"","page_name":" 3 ","page_number":23},
  {"content":"\r\n\r\nوطن خويش بجا ماند و باطلاعاتى كه از اقليم خود گرفته قناعت كند با كسى كه عمر خود را بجهانگردى و سفر گذرانيده و دقايق و نفايس اخبار را از دست اول گرفته برابر نتواند بود .\r\nمردم سلف و خلف در تاريخ و حوادث كتابها آورده‌اند كه بعضى بصواب و بعضى ديگر بخطا رفته‌اند و هر يك به قدر توان خويش كوششى كرده و گوهر نهان هوش وا نموده‌اند ، چون وهب بن منبه و ابو مخنف لوط بن يحيى عامرى و محمد بن اسحاق و واقدى و ابن كلبى و ابو عبيده معمر بن مثنى و ابو العباس همدانى و هيثم بن مقفع و يزيدى و محمد بن عبد الله عتبى اموى و ابو زيد سعيد بن اوس انصارى و نضر بن شميل و عبد الله بن عايشه و ابو عبيد قاسم بن سلام و على بن محمد مدائنى و دماذ بن رفيع بن سلمه و محمد بن سلام جمحى و ابو عثمان عمرو بن بحر جاحظ و ابو زيد عمر بن شبه نميرى و زرقى انصارى و ابو سائب مخزومى و على بن محمد بن سليمان نوفلى و زبير بن به كار و انجيلى و رياشى و ابن عابد و عمارة بن وسيمه مصرى و عيسى بن لهيعه مصرى و عبد الرحمن بن عبد الله بن عبد الحكم مصرى و ابو حسان زيادى و محمد بن موسى خوارزمى و ابو جعفر محمد بن ابو السرى و محمد بن هيثم بن شبابه خراسانى مؤلف كتاب الدوله و اسحاق بن ابراهيم موصلى مؤلف كتاب الاغانى و كتابهاى ديگر و جليل بن هيثم هرتمى مؤلف كتاب الحيل و المكايد فى الحروب و كتابهاى ديگر و محمد بن يزيد مبرد ازدى و محمد بن سليمان منقرى جوهرى و محمد بن زكرياى غلابى مصرى مؤلف كتاب موسوم به الاجواد و كتابهاى ديگر و ابن ابى الدنيا ادب آموز المكتفى بالله و احمد بن محمد خزاعى معروف به خاقانى انطاكى و عبد الله بن محمد بن محفوظ بلوى انصارى همدم ابو يزيد عمارة بن زيد مدينى و احمد بن محمد بن خالد برقى كاتب ، مؤلف التبيان و احمد بن ابو طاهر مؤلف كتاب موسوم به اخبار بغداد و كتابهاى ديگر و ابن وشاء و على بن مجاهد مؤلف كتاب موسوم\r\n\r\n","description":"","footnote":"","page_name":" 4 ","page_number":24},
  {"content":"\r\n\r\nبه اخبار الامويين و كتابهاى ديگر و محمد بن صالح بن نطاح مؤلف كتاب الدوله العباسيه و كتابهاى ديگر و يوسف بن ابراهيم مؤلف اخبار ابراهيم بن مهدى و كتابهاى ديگر و محمد بن حارث ثعلبى مؤلف كتاب موسوم به اخبار الملوك كه براى فتح بن خاقان تأليف كرده و كتابهاى ديگر و ابو سعيد سكرى مؤلف كتاب ابيات العرب و عبيد الله عبد الله بن خردادبه كه در كار تأليف و ملاحت تصنيف برجسته و چيره دست بود كه مؤلفان معتبر پيرو او شدند و اقتباس از او كردند و به راه وى رفتند و اگر خواهى صحت اين گفتار بدانى كتاب الكبير فى التاريخ او را بنگر كه از همه كتابها جامعتر و منظم‌تر و پرمايه‌تر است و از اخبار اقوام و سرگذشت ملوك عجم و ديگران بيشتر دارد از جمله كتابهاى گرانقدر وى المسالك و الممالك است و كتابهاى ديگر كه اگر بجويى توانى يافت و اگر ببينى سپاس او خواهى داشت و هم از كتابهاى گرانقدر كتاب التاريخ من المولد الى الوفاة و من كان بعد النبى صلى الله عليه و سلم من الخلفا و الملوك الى خلافة المعتضد بالله و ما كان من الا - حداث و الكوائن فى ايامهم و اخبارهم تأليف محمد بن على حسينى علوى دينورى است و كتاب التاريخ احمد بن يحيى بلاذرى و هم كتاب وى دربارهء فتوح بلاد كه به صلح يا جنگ بود از هجرت پيمبر صلى الله عليه و سلم و شهرها كه در ايام وى و پس از او بدست خليفگان گشوده شد و حوادث مربوط به آن و وصف شهرها كه در شرق و غرب و شمال و جنوب بود كه دربارهء فتوح البلدان كتابى بهتر از آن نديده‌ايم و كتاب التاريخ الجامع الكثير من اخبار الفرس و غيرها من الامم تأليف داود بن جراح كه جد على بن عيسى وزير بود و كتاب التاريخ الجامع لفنون من الاخبار و الكوائن فى الأعصار قبل الاسلام و بعده تأليف ابو عبد الله محمد بن حسين بن سوار معروف به ابن اخت عيسى بن فرخانشاه كه در نقل حوادث تا بسال سيصد و بيستم رسيده است و تاريخ على بن عيسى بن منجم فيما انبأت به التوراة و غير ذلك من اخبار الانبيا و الملوك و كتاب التاريخ و كتاب اخبار الامويين و مناقبهم و ذكر فضائلهم و ما أتوا به عن غيرهم و ما\r\n\r\n","description":"","footnote":"","page_name":" 5 ","page_number":25},
  {"content":"\r\n\r\nاحدثوه من السير فى ايامهم تأليف ابو عبد الرحمن خالد بن هشام اموى و كتاب تاريخ قاضى ابو بشر دولابى و الكتاب الشريف فى التاريخ و غيره من الاخبار تأليف قاضى ابو بكر محمد بن خلف بن وكيع و كتاب السير و الاخبار محمد بن خالد هاشمى و كتاب التاريخ و السير ابو اسحاق بن سليمان هاشمى و كتاب سير الخلفاى ابو بكر محمد ابن زكرياى رازى مؤلف كتاب المنصورى فى الطب و كتابهاى ديگر .\r\nابو عبد الله مسلم بن قتيبه دينورى نيز كتابها و تأليفات بسيار دارد چون كتاب موسوم به المعارف و كتابهاى ديگر . تاريخ ابو جعفر محمد بن جرير طبرى از همه كتابها و تأليفات ديگر سر است كه اقسام حوادث و سرگذشتهاى گوناگون را فراهم آورده و از علوم مختلف سخن دارد و كتابى بسيار سودمند و نافع است و چرا نباشد كه مؤلف آن فقيه عصر و زاهد دهر بود كه فقيهان بلاد و دانايان سنت و اخبار ، علم از او گرفتند . و نيز كتاب تاريخ ابو عبد الله ابراهيم بن محمد بن عرفه واسطى ملقب به نفطويه كه از نكات كتب خواص و دقايق بزرگان سرشار است .\r\nوى در كار تأليف و تصنيف از همه مردم روزگار خويش نكوتر و روشن‌تر و خوش سليقه‌تر بود . محمد بن يحيى صولى در تأليف خود موسوم به كتاب الاوراق فى اخبار الخلفاء من بنى العباس و بنى اميه و شعرائهم و وزرائهم به همين روش رفته و نكته‌ها آورده و مطلبها ياد كرده كه ديگران ندانسته‌اند و خاص اوست كه شخصاً ديده است .\r\nوى از علم و معرفت بهرهء كافى داشت و در تأليف و تصنيف چيره دست بود و هم كتاب الوزراء و اخبارهم تأليف ابو الحسن على بن حسن معروف به ابن ماشطه كه حوادث را تا آخر دوران الراضى بالله رسانيده است و هم ابو الفرج قدامة بن جعفر كاتب در تأليف و تصنيف خوش سليقه بود ، كلمات را مختصر و معانى را بذهن نزديك ميكرد و اگر خواهى اين نكته بدانى كتاب تاريخ وى را كه بنام زهر الربيع معروفست و هم كتاب الخراج او را بنگر تا حقيقت گفتار و درستى توصيف ما را عيان بينى . و هم كتاب ابو القاسم جعفر بن محمد بن حمدان موصلى فقيه دربارهء\r\n\r\n","description":"","footnote":"","page_name":" 6 ","page_number":26},
  {"content":"\r\n\r\nتاريخ كه بمعارضهء كتاب الروضهء مبرد برخاسته و آن را الباهر نام كرده است و كتاب ابراهيم بن ماهويه فارسى كه با الكامل مبرد معارضه كرده و كتاب ابراهيم بن موسى واسطى كاتب ، در اخبار وزراء كه بمعارضهء كتاب محمد بن داود بن جراح دربارهء وزرا آورده است و كتاب على بن فتح كاتب معروف به المطوق كه در سرگذشت تنى چند از وزيران المقتدر بالله تأليف كرده است و كتاب زهرة العيون و جلاء القلوب تأليف مصرى و كتاب التاريخ تأليف عبد الرحمن بن عبد الرزاق معروف به جوزجانى سعدى و كتاب التاريخ و اخبار الموصل تأليف ابو ذكره موصلى و كتاب التاريخ فى اخبار العباسيين و غيرهم تأليف احمد بن يعقوب مصرى و كتاب التاريخ فى اخبار الخلفا من بنى العباس و غيرهم تأليف عبد الله بن حسين سعد كاتب و كتاب محمد بن مزيد بن ابو الازهر بعنوان فى التاريخ و غيره و هم كتاب او كه بنام الهرج و الاحداث شهره است . و سنان بن ثابت بن قره حرانى را بديدم كه از حدود فن خويش برون شده و روشى خارج از طريقت خود گرفته و كتابى بعنوان رساله‌اى ببعضى ياران خويش تأليف كرده و در آغاز ، سخنانى دربارهء صفات و اقسام نفس كه ناطق و غضبى و شهوانى است آورده و شمه‌اى از سياست مدن از كتاب سياست مدنى افلاطون كه دو مقاله است اقتباس كرده و نكاتى دربارهء وظايف ملوك و وزرا گفته پس از آن از حوادثى كه مدعى است شاهد آن بوده ولى نبوده و از اخبار المعتضد بالله و مصاحبت و روزگارانى كه با وى داشته سخن آورده آنگاه بخلاف رسم اخبار و تواريخ و برون از شيوهء اهل تأليف بدوران خليفگان ديگر واپس رفته ، گرچه سخن نيك آورده و از خط معنى برون نشده اما عيب آنجاست كه از فن خويش برون رفته و خارج از رشتهء خاص خود بتكلف پرداخته . اگر بعلوم تخصصى خود يعنى علم اقليدس و مقطعات و مجسطى و مدورات و نظرات سقراط و افلاطون و ارسطو پرداخته و از موجودات فلكى و آثار علوى و اختلاطات طبيعى و نسبتها و تركيبها و نتايج و مقدمات و صنايع تركيبى و معرفت پديده‌ها از الهيات و جواهر و اوضاع و مساحت اشكال و\r\n\r\n","description":"","footnote":"","page_name":" 7 ","page_number":27},
  {"content":"\r\n\r\nديگر فنون فلسفه سخن كرده بود از تكلف مصون ميماند كه كالايى مناسب رشتهء خود آورده بود . ولى كمتر كسى اندازهء گليم خود داند و عيب خويش شناسد . عبد الله ابن مقفع گفته هر كس كتابى تأليف كند بمعرض ديد كسان باشد ، اگر نكو كرده تمجيدش كنند و اگر بد آورده عيبش گويند .\r\nابو الحسن على بن حسين بن على مسعودى گويد : در اينجا فقط كتابهاى خبر و تاريخ و سرگذشت و حوادث را كه مؤلفان و مصنفانش مشهور و معروفند ياد كرديم و از تواريخ اهل حديث كه از معرفت رجال دوران و طبقات محدثان سخن دارد چيزى نگفتيم كه اين گونه كتابها بيشتر از آنست كه در اين كتاب ياد توانيم كرد ولى نام محدثان و ناقلان سيرت و احاديث و طبقات اهل علم را از دوران صحابه و دوران بعد كه تابعان بوده‌اند با اقسام گوناگون مردم هر دوران كه عقايد مختلف داشته‌اند از فقيهان بلاد ديگر اهل آراء و فرقه‌ها و مذهبها تا بسال سيصد و سى و دو در كتاب اخبار الزمان و كتاب اوسط آورده‌ايم .\r\nو اين كتاب را كه از نخبه مؤلفات سابق ما مندرجات گرانقدر و مطالب معتبر دارد مروج الذهب و معادن الجوهر ناميدم و آن را هديهء بزرگان ملوك و اهل درايت كردم كه از اخبار روزگاران سلف نكاتى ضمن آن آورده‌ام كه مورد حاجت است و نفوس بدانستن آن راغب است و هم آن را نمونه‌اى از مطالب كتابهاى سلف خود كرده‌ام كه معرفت آن زينت افزاى اديب خردمند است و از تغافل آن معذور نيست و در اين كتاب همه علوم و همه فنون تاريخ و رشته‌هاى حوادث را بتفصيل آورده يا با جمال گفته يا به صورتى اشاره كرده يا به تلويح در عبارتى گنجانيده‌ايم .\r\nو هر كه چيزى از معانى آن را تحريف كند يا قسمتى از آن را تغيير دهد يا نكته‌اى از آن را محو كند يا چيزى از توضيحات آن را مشتبه يا دگرگون يا واژگون يا تباه يا مختصر كند يا به ديگرى نسبت دهد يا بيفزايد از هر ملت و فرقه باشد غضب و انتقام و بلاياى سخت خدا چنان بر او فرود آيد كه صبرش ناچيز و فكرش\r\n\r\n","description":"","footnote":"","page_name":" 8 ","page_number":28},
  {"content":"\r\n\r\nحيران شود و خدايش انگشت نماى جهانيان و عبرت بينندگان و ضرب المثل اهل نظر كند و عطاى خويش را از او بگيرد و خالق آسمانها و زمين كه به همه چيز تواناست فرصتش ندهد كه از قوت و نعمتى كه به دو داده بهره‌مند شود .\r\nاين تهديد را در آغاز و انجام كتاب خويش نهادم كه مانع مردم هوسناك و شقاوت شعار شود كه خدا را به ياد آرند و از سرانجام خويش بيم كنند كه عمر كوتاه است و راه دراز نيست و همه به پيشگاه حساب خدا ميروند .\r\nاكنون بفهرست ابواب كتاب و مطالبى كه در هر باب آمده ميپردازيم و توفيق از جانب خداست . 27\r\n\r\n","description":"","footnote":"","page_name":" 9 ","page_number":29},
  {"content":"\r\n\r\n\r\n28 باب دوم ذكر بابهايى كه در اين كتاب هست\r\nپيش از اين از مقاصد كتاب سخن كرديم و اكنون شمه‌اى دربارهء بابهاى آن به ترتيبى كه هست ميگوئيم تا خواننده آسان بدان تواند رسيد .\r\nنخست ذكر آغاز و كيفيت خلقت و پيدايش مردم است از آدم تا ابراهيم عليهما الصلاة و السلام .\r\nذكر قصهء ابراهيم عليه السلام و پيمبران و ملوك بنى اسرائيل كه پس از دوران وى بوده‌اند و شمه‌اى از سر گذشت پيمبران .\r\nذكر اهل فترت كه ما بين مسيح و محمد صلى الله عليه و سلم بوده‌اند .\r\nذكر شمه‌اى از اخبار هند و عقايد هندوان و آغاز ممالك و سيرت و رسوم و عبادتشان .\r\nذكر زمين و درياها و آغاز پيدايش رودها و كوهها و اقاليم هفتگانه و ستارگان متعلق آن و مطالب ديگر .\r\nذكر شمه‌اى از تغييرات درياها و شمه‌اى از اخبار رودهاى بزرگ .\r\nذكر اخبار درياى حبشى و آنچه دربارهء وسعت و خليجهاى آن گفته‌اند .\r\nذكر اختلاف كسان دربارهء مد و جزر و تفصيل آنچه در اين زمينه گفته‌اند .\r\n\r\n","description":"","footnote":"","page_name":" 10 ","page_number":30},
  {"content":"\r\n\r\nذكر درياى روم و آنچه دربارهء طول و عرض و ابتدا و انتهاى آن گفته‌اند .\r\nذكر درياى نيطس و درياى مايطس و خليج قسطنطنيه .\r\nذكر درياى باب و ابواب و خزر و گرگان و تفصيل گفتار دربارهء ترتيب درياها .\r\nذكر ملوك چين و ترك و تفرقهء اولاد عامور و اخبار چين و شاهان آن ديار و تفصيل سرگذشت و سياست آنها .\r\nذكر شمه‌اى از اخبار درياها و عجايب آن و اقوام و مراتب ملوك كه اطراف آن هست و مطالب ديگر .\r\nذكر جبل قبخ و ا خبار اقوام لان و سرير و خزر و طوايف ترك و بلغار و اخبار باب و ابواب و ملوك و اقوامى كه اطراف آنها هستند .\r\nذكر ملوك سريانى .\r\nذكر ملوك موصل و نينوى كه آسوريانند .\r\nذكر ملوك نبطى و غير نبطى بابل كه كلدانيانند .\r\nذكر ملوك قديم ايران و سرگذشت و تفصيل وقايع ايشان .\r\nذكر ملوك الطوائف اشكانى كه ما بين شاهان طبقهء اول و طبقهء دوم ايران بوده‌اند .\r\nذكر مطالبى كه دربارهء نژاد ايرانيان گفته‌اند .\r\nذكر ملوك ساسانى كه طبقهء دوم شاهان ايرانند و سرگذشت و تفصيل وقايع ايشان .\r\nذكر ملوك يونان و وقايع ايشان و آنچه دربارهء نژادشان گفته‌اند .\r\nذكر وقايع جنگ اسكندر در سرزمين هند .\r\nذكر ملوك يونان پس از اسكندر .\r\nذكر روم و گفتار دربارهء نژاد و شمارهء ملوك و تاريخ سالها و تفصيل وقايع ايشان .\r\n\r\n","description":"","footnote":"","page_name":" 11 ","page_number":31},
  {"content":"\r\n\r\nذكر ملوك مسيحى روم كه شاهان قسطنطنيه‌اند و شمه‌اى از حوادث دوران ايشان .\r\nذكر ملوك روم از پس ظهور اسلام تا ارمينوس كه بسال سيصد و سى و دو سلطنت داشت .\r\nذكر مصر و نيل و وقايع و بنا و عجايب و اخبار ملوك آن ديار .\r\nذكر اخبار اسكندريه و بنا و ملوك و عجايب آن و مطالب مربوطه به اين باب .\r\nذكر سياهان و نژاد و اختلاف طوايف و طبقات و تفاوت مناطق و اخبار ملوك ايشان .\r\nذكر سقلابيان و اقامتگاه و اخبار ملوك و اختلاف طوايف ايشان .\r\nذكر فرنكان و جليقيان و ملوك آنها و تفصيل اخبار و سرگذشت و جنگهايشان با مردم اندلس .\r\nذكر نوكبرد و ملوك و اخبار مساكن آنها .\r\nذكر عاد و ملوك آنها و شمه‌اى از اخبارشان و آنچه دربارهء درازى عمرشان گفته‌اند .\r\nذكر ثمود و ملوك آنها و صالح پيمبر و شمه‌اى از اخبارشان .\r\nذكر مكه و اخبار آن ديار و بناى خانهء خدا و جرهميان و قبايل ديگر كه بر آنجا تسلط داشته‌اند و مطالب ديگر مربوط به اين باب .\r\nذكر مجموعهء اخبار دربارهء زمين و شهرها و اشتياق نفوس به وطن خود ذكر اختلاف در علت تسميهء يمن و شام و عراق و حجاز .\r\nذكر يمن و نژاد مردم آن ديار و آنچه در اين باب گفته‌اند .\r\nذكر تبعان يمن و ديگر ملوك آن ديار و سرگذشت و مدت سلطنت آنها .\r\nذكر ملوك يمنى حيره و ديگر ملوك آن ديار و اخبار آنها .\r\nذكر ملوك يمنى و غسانى شام و ديگر ملوك آن ديار و اخبار آنها .\r\n\r\n","description":"","footnote":"","page_name":" 12 ","page_number":32},
  {"content":"\r\n\r\nذكر بدويان عرب و اقوام ديگر و علت بدوى بودنشان و كردان جبال و نژاد آنها و شمه‌اى از اخبارشان و مطالب ديگر مربوط به اين باب .\r\nذكر ديانتها و عقايد عرب جاهليت و پراكندگى آنها در شهرها و خبر اصحاب فيل و موضوع احابيش و ديگران و عبد المطلب و مطالب ديگر مربوط به اين باب .\r\nذكر معتقدات عرب دربارهء نفوس و هام و صفر و اخبار مربوط بدان .\r\nذكر گفتار عرب دربارهء غولان و جلوه غول و آنچه ديگران در اين زمينه گفته‌اند و مطالب ديگر مربوط به همين باب و همين موضوع .\r\nذكر گفتار مردم عرب و غير عرب كه هاتف و جن را پذيرفته يا منكر شده‌اند .\r\nذكر عقايد عرب دربارهء قيافه و عيافه و فال و سانح و بارح و جزان .\r\nذكر كاهنى و صفت آن و آنچه كسان دربارهء كاهنان گفته‌اند و تعريف نفس ناطقه و غير ناطقه و آنچه دربارهء رؤيا گفته‌اند و مطالب ديگر در اين باب .\r\nذكر شمه‌اى از اخبار كاهنان و سيل عرم بسرزمين سبا و مارب و تفرقهء قبيله ازد و سكونتشان در مناطق ديگر .\r\nذكر سال و ماه عرب و عجم و اتفاق و اختلاف آن .\r\nذكر ماه‌هاى قبطى و سريانى و اختلاف نام آن و شمه‌اى دربارهء تاريخ و مطالب ديگر مربوط به همين موضوع .\r\nذكر ماه‌هاى سريانى و توافق آن با ماه‌هاى رومى و شمار ايام سال و معرفت تغييرات جوى .\r\nذكر ماه‌هاى ايرانيان و مطالب مربوط به آن .\r\nذكر روزهاى ايرانيان و مطالب مربوط بدان .\r\nذكر سالها و ماه‌هاى عرب و نام روزها و شبهايشان .\r\nذكر گفتار عرب دربارهء شبهاى ماه‌هاى قمرى و مطالب ديگر در همين معنى .\r\n\r\n","description":"","footnote":"","page_name":" 13 ","page_number":33},
  {"content":"\r\n\r\nذكر چهار جهت و چهار طبع و خواص هر يك از جهات شرقى و غربى و شمالى و جنوبى و مطالب ديگر در تأثير كواكب .\r\nذكر خانه‌هاى معتبر و معبدهاى محترم و آتشكده‌ها و بتخانه‌ها .\r\nذكر خانه‌هاى معتبر مردم يونان و وصف آن .\r\nذكر خانه‌هاى معتبر صقالبه و وصف آن .\r\nذكر خانه‌هاى معتبر روميان قديم و وصف آن .\r\nذكر خانه‌هاى معتبر و معبدهاى محترم صابيان حرانى و غير حرانى و عجايب و اخبار آن و مطالب ديگر .\r\nذكر خبر آتشكده‌ها و كيفيت بناى آن و اخبار مجوسان مقيم آتشكده و مطالب مربوط به بناى آن .\r\nذكر خلاصهء تاريخ جهان از آغاز تا مولد پيمبر صلى الله عليه و سلم و آنچه مربوط به اين باب است .\r\nذكر مولد پيمبر صلى الله عليه و سلم و نسب وى و مطالب ديگر مربوط به اين باب .\r\nذكر مبعث پيمبر عليه الصلاة و السلام و حوادثى كه تا هجرت وى صلى الله عليه و سلم رخ داد .\r\nذكر هجرت پيمبر و خلاصهء حوادثى كه در ايام وى تا وفاتش صلى الله عليه و سلم رخ داد .\r\nذكر خبر امور و احوالى كه از مولد تا وفات وى صلى الله عليه و سلم بود .\r\nذكر كلماتى كه خاص وى عليه الصلاة و السلام بود و پيش از او كس نگفته بود .\r\nذكر خلافت ابو بكر صديق رضى الله عنه و نسب و شمه‌اى از اخبار و سرگذشت وى .\r\nذكر خلافت عمر بن خطاب رضى الله عنه و نسب و شمه‌اى از اخبار و\r\n\r\n","description":"","footnote":"","page_name":" 14 ","page_number":34},
  {"content":"\r\n\r\nسرگذشت وى .\r\nذكر خلافت عثمان بن عفان رضى الله عنه و نسب و شمه‌اى از اخبار و سرگذشت وى .\r\nذكر خلافت على بن ابى طالب رضى الله عنه و نسب و شمه‌اى از اخبار و سرگذشت او و نسب خواهران و برادرانش .\r\nذكر اخبار جنگ جمل و آغاز آن و زد و خوردها كه بود و مطالب ديگر .\r\nذكر حوادثى كه در صفين ميان مردم عراق و شام رخ داد .\r\nذكر حكمين و آغاز حكميت .\r\nذكر جنگهاى على رضى الله عنه با خوارج نهروان كه شراة بودند و مطالبى كه مربوط به همين باب است .\r\nذكر مقتل على بن ابى طالب رضى الله عنه .\r\nذكر شمه‌اى از سخنان على و زهد وى و اخبار مربوط به همين معنى .\r\nذكر خلافت حسن بن على بن ابى طالب رضى الله عنه و شمه‌اى از اخبار و سرگذشت وى .\r\nذكر دوران معاوية بن ابى سفيان و شمه‌اى از حوادث و سرگذشت و لطايف اخبار او .\r\nذكر شمه‌اى از اخلاق و سياست معاويه و قسمتى از اخبار جالب وى .\r\nذكر ثنا و فضيلت صحابه و على بن ابى طالب و عباس رضى الله عنهم .\r\nذكر دوران يزيد بن معاوية بن ابى سفيان .\r\nذكر مقتل حسين بن على بن ابى طالب رضى الله عنهما و كسانى كه از خاندان و پيروان وى كشته شدند .\r\nذكر فرزندان على بن ابى طالب رضى الله عنه .\r\nذكر شمه‌اى از اخبار و سرگذشت و نوادر اعمال يزيد بن معاويه و آنچه در\r\n\r\n","description":"","footnote":"","page_name":" 15 ","page_number":35},
  {"content":"\r\n\r\nحره رخ داد و مطالب ديگر .\r\nذكر دوران معاوية بن يزيد و مروان بن حكم و مختار بن ابى عبيد و عبد الله بن زبير و شمه‌اى از اخبار و سرگذشت و حوادث ايام ايشان .\r\nذكر دوران عبد الملك بن مروان و شمه‌اى از اخبار و سرگذشت وى و حجاج بن يوسف و اعمال و نوادر اخبار وى .\r\nذكر شمه‌اى از اخبار و خطبه‌ها و اعمال حجاج بن يوسف .\r\nذكر دوران وليد بن عبد الملك و شمه‌اى از اخبار و سرگذشت او و حوادث حجاج در ايام وى .\r\nذكر دوران سليمان بن عبد الملك و شمه‌اى از اخبار و سرگذشت وى .\r\nذكر خلافت عمر بن عبد العزيز بن مروان بن حكم رضى الله عنه و شمه‌اى از اخبار و سرگذشت و زهد وى .\r\nذكر دوران يزيد بن عبد الملك و شمه‌اى از اخبار و سرگذشت وى .\r\nذكر دوران هشام بن عبد الملك و شمه‌اى از اخبار و سرگذشت وى .\r\nذكر دوران وليد بن يزيد بن عبد الملك و شمه‌اى از اخبار و سرگذشت وى .\r\nذكر دوران يزيد بن وليد بن عبد الملك و ابراهيم بن وليد بن عبد الملك و شمه‌اى از اخبار ايشان .\r\nذكر علت تعصب يمانيه و نزاريه و فتنه‌ها كه بدوران بنى اميه از آن زاد .\r\nذكر دوران مروان بن محمد بن مروان بن حكم و جنگها و مقتل وى .\r\nذكر مدت و سال حكومت بنى اميه .\r\nذكر دولت عباسى و شمه‌اى از اخبار و مقتل و جنگها و سرگذشت مروان .\r\nذكر خلافت سفاح و شمه‌اى از اخبار و سرگذشت و حوادث ايام وى .\r\nذكر خلافت ابو جعفر منصور و شمه‌اى از اخبار و سرگذشت و حوادث ايام وى .\r\n\r\n","description":"","footnote":"","page_name":" 16 ","page_number":36},
  {"content":"\r\n\r\nذكر خلافت مهدى و شمه‌اى از اخبار و سرگذشت و حوادث ايام وى .\r\nذكر خلافت هادى و شمه‌اى از اخبار و سرگذشت و حوادث ايام وى .\r\nذكر خلافت رشيد و شمه‌اى از اخبار و سرگذشت و حوادث ايام وى .\r\nذكر برمكيان و اخبار و حوادث روزگار ايشان .\r\nذكر خلافت امين و شمه‌اى از اخبار و سرگذشت و حوادث ايام وى .\r\nذكر و خلافت مأمون و شمه‌اى از اخبار و سرگذشت و حوادث ايام وى .\r\nذكر خلافت معتصم و شمه‌اى از اخبار و سرگذشت و حوادث ايام وى .\r\nذكر خلافت واثق و شمه‌اى از اخبار و سرگذشت و حوادث ايام وى .\r\nذكر خلافت متوكل و شمه‌اى از اخبار و سرگذشت و حوادث ايام وى .\r\nذكر خلافت منتصر و شمه‌اى از اخبار و سرگذشت و حوادث ايام وى .\r\nذكر خلافت مستعين و شمه‌اى از اخبار و سرگذشت و حوادث ايام وى .\r\nذكر خلافت معتز و شمه‌اى از اخبار و سرگذشت و حوادث ايام وى .\r\nذكر خلافت مهتدى و شمه‌اى از اخبار و سرگذشت و حوادث ايام وى .\r\nذكر خلافت معتمد و شمه‌اى از اخبار و سرگذشت و حوادث ايام وى .\r\nذكر خلافت معتضد و شمه‌اى از اخبار و سرگذشت و حوادث ايام وى .\r\nذكر خلافت مكتفى و شمه‌اى از اخبار و سرگذشت و حوادث ايام وى .\r\nذكر خلافت مقتدر و شمه‌اى از اخبار و سرگذشت و حوادث ايام وى .\r\nذكر خلافت قاهر و شمه‌اى از اخبار و سرگذشت و حوادث ايام وى .\r\nذكر خلافت راضى و شمه‌اى از اخبار و سرگذشت و حوادث ايام وى .\r\nذكر خلافت المتقى لله و شمه‌اى از اخبار و سرگذشت و حوادث ايام وى .\r\nذكر خلافت مستكفى و شمه‌اى از اخبار و سرگذشت و حوادث ايام وى .\r\nذكر خلافت مطيع و شمه‌اى از اخبار و سرگذشت و حوادث ايام وى .\r\nذكر خلاصهء تاريخ از هجرت تا اين زمان كه جمادى الاول سال سيصد و سى و دوم و\r\n\r\n","description":"","footnote":"","page_name":" 17 ","page_number":37},
  {"content":"\r\n\r\nسال فراغ از تأليف اين كتاب است .\r\nذكر كسانى كه از اول اسلام تا بسال سيصد و سى و پنجم امارت حج داشته‌اند و اين ختم كتاب است .\r\nذكر شمه‌اى از القاب آنها و آنچه اهل درايت در شمارشان گفته‌اند .\r\nمسعودى گويد اين خلاصهء محتويات و ابواب كتاب است ولى در هر باب از انواع علوم و فنون اخبار و آثار چيزها هست كه در عنوان باب نيامده و ترتيب كتاب چنانست كه آورده‌ايم و تاريخ خليفگان و مدت عمرشان را در بابها كه خاص سرگذشت و اخبار ايشان كرده‌ايم بياريم ، سپس حوادث جالب و مطالب برجستهء سرگذشت و خلاصهء حوادث مهم دوران ايشان و اخبار وزيرانشان را با اقسام علوم كه در حضور ايشان گفتگو ميشد ضمن اشاره بچيزها كه از اين معانى و فنون در كتابهاى سابق ما هست نقل كنيم .\r\nو شمار بابهاى اين كتاب صد و سى و دو باب است كه باب نخست ذكر مقاصد و باب دوم ذكر ابواب كتاب و باب آخر ذكر كسانى است كه از آغاز اسلام تا سال سيصد و سى و پنجم امارت حج داشته‌اند با شمه‌اى از القاب ايشان . 37\r\n\r\n","description":"","footnote":"","page_name":" 18 ","page_number":38},
  {"content":"\r\n\r\n38 بسم الله الرحمن الرحيم و ما توفيقى الا بالله\r\n\r\nباب سوم ذكر آغاز و كار خلقت و پيدايش مخلوق\r\nباتفاق اهل علم از اهل اسلام ، خدا عز و جل چيزها را بىنمونه آفريد و از ناچيز بوجود آورد . از ابن عباس و غير او روايت كرده‌اند كه نخستين چيزى كه خدا آفريد آب بود و عرش وى بر آب بود و چون خواست كه خلق را بيافريند از آب بخارى برون آورد و بخار بالاى آب برآمد و آن را آسمان ناميد آنگاه آب را بخشكانيد و آن را يك زمين كرد آنگاه زمين را بشكافت و هفت زمين كرد به دو روز يكشنبه و دوشنبه . و زمين را بر ماهى آفريد و ماهى همانست كه خداى سبحانه به قرآن در گفتار والاى خويش ياد كرده كه ن و القلم و ما يسطرون ، و ماهى در آب بود و آب بر تخته سنگ بود و تخته سنگ بر پشت فرشته بود و فرشته بر صخره بود و صخره بر باد بود و اين همان صخره است كه خداى تعالى در قرآن بنقل از قول لقمان بپسرش فرموده است : « پسرك من اگر هم وزن دانه خردلى در صخره يا در آسمانها يا زمين باشد خدا آن را بيارد كه خدا دقيق و نكته‌دان است . » پس ماهى بجنبيد و زمين بلرزيد و خداوند كوهها را در آن استوار كرد و زمين آرام يافت و اين گفتار خداى والاست كه « در زمين لنگرها كرد كه شما را نلرزاند » و كوهها را در زمين بيافريد و روزى مردم زمين را با درختان و آنچه بايسته بود به دو روز\r\n\r\n","description":"","footnote":"","page_name":" 19 ","page_number":39},
  {"content":"\r\n\r\nسه شنبه و چهار شنبه آفريد . و اين گفتار والاى اوست كه « چرا شما به آنكه زمين را به دو روز آفريد كافر ميشويد و براى او همتاها مىنهيد ؟ اين پروردگار جهانيان است . و به چهار روز ديگر روى زمين لنگرها پديد كرد و در آن بركت نهاد و خوردنيهاى آن مقرر كرد كه براى پرستش كنان چهار روز كامل است . آنگاه به آسمان پرداخت كه بخارى بود و به آن و به زمين گفت برغبت يا كراهت بيائيد . گفتند برغبت آمديم » . اين بخار از نفس آب بود كه تنفس كرد و آن را يك آسمان كرد سپس آن را بشكافت و هفت آسمان كرد به دو روز كه پنجشنبه و جمعه بود و جمعه از آن رو نام يافت كه خداوند در آن روز خلقت آسمانها و زمين را جمع كرد سپس فرمود :\r\n« بهر آسمانى كار آن را وحى كرد » گويد يعنى در هر آسمانى مخلوق آن را از فرشتگان و درياها و كوههاى برف بيافريد . آسمان دنيا از زمرد سبز است و آسمان دوم از سيم سپيد است و آسمان سوم از ياقوت سرخ است و آسمان چهارم از در سپيد است و آسمان پنجم از طلاى سرخ است و آسمان ششم از ياقوت زرد است و آسمان هفتم از نور است كه خدا آن را از فرشتگانى پر كرده كه چون بنزديك خدايند بتعظيم وى بر يك پا ايستاده‌اند و پاهايشان زمين هفتم را شكافته و قدمشان بفاصلهء پانصد سال راه زير زمين هفتم استوار است و سرهايشان زير عرش است اما بعرش نميرسد و پيوسته گويند لا إله الا الله ذو العرش المجيد ، و از هنگام خلقت تا قيام رستاخيز چنين باشند و زير عرش دريايى است كه روزى جنبندگان از آن فرود مىآيد ، خدا بدان وحى مىكند و هر چه خدا بخواهد از آسمانى بآسمانى مىبارد تا بجايى ميرسد كه ابرم نام دارد و خدا بباد وحى مىكند تا آن را بابرها برساند كه بقطره‌ها فرو بارد . و زير آسمان دنيا ، درياييست پر آب كه همه حيوانات همانند درياهاى زمين در آن شناورند و بقدرت خداى برجاست . و خداوند وقتى از خلق زمين فراغت يافت جن را پيش از آدم بر پشت آن جاى داد و جنيان را از شعلهء آتش كرد و ابليس ميان ايشان بود و خدا گفتشان كه خون بهايم نريزند و معصيت نكنند .\r\n\r\n","description":"","footnote":"","page_name":" 20 ","page_number":40},
  {"content":"\r\n\r\nولى خون ريختند و به يكديگر ستم كردند و چون ابليس بديدشان كه از اين رفتار باز نميگردند از خداى تعالى بخواست تا او را به آسمان بالا برد و با فرشتگان همساز شد كه خدا را سخت عبادت ميكرد . و خدا گروهى از فرشتگان را بفرستاد تا جنيان را كه گروه ابليس بودند بجزاير درياها راندند و از آنها هر چه خدا خواست بكشتند و خدا ابليس را خازن آسمان دنيا كرد و غرور در دل او افتاد .\r\nآنگاه خدا خواست آدم را بيافريند و بفرشتگان گفت : « در زمين جانشينى پديد خواهم كرد . » گفتند : « پروردگارا اين جانشين كيست ؟ » گفت : « بازماندگان خواهد داشت كه در زمين تباهى كنند و حسد ورزند و همديگر را بكشند . » گفتند : « پروردگارا در آنجا مخلوقى پديد ميكنى كه تباهى كند و خونها بريزد در صورتى كه ما ترا به پاكى ميشناسيم و تقديس گويانيم ؟ » خدا گفت : « من چيزها دانم كه شما ندانيد . » آنگاه خدا جبريل را به زمين فرستاد كه گلى از آن بيارد . زمين به دو گفت :\r\n« از دست تو به خدا پناه ميبرم كه مرا ناقص نكنى » و او بازگشت و چيزى از آن بر نگرفت و گفت : « خدايا او به تو پناه برد » . سپس خدا ميكائيل را فرستاد و زمين با او همان گفت كه بازگشت و چيزى از آن برنگرفت . پس از آن خدا فرشتهء مرگ را فرستاد و زمين باز اعوذ بالله گفت و به خدا پناه برد ولى فرشته گفت : « من نيز به خدا پناه ميبرم كه برگردم و فرمان وى را كار نبسته باشم » .\r\nو از خاك سياه و سرخ و سپيد برگرفت بدين جهت آدميزادگان برنگهاى گوناگون شدند و او را آدم ناميدند كه از اديم يعنى كف زمين گرفته شد و جز اين نيز گفته‌اند . و خدا فرشتهء مرگ را عهده‌دار مرگ كرد و خاك را چهل سال بسرشت تا گل ورزيده شد كه بهم چسبيده بود و آن را چهل سال واگذاشت تا دگرگونه شد و بو گرفت و گفتار خدا است كه من حماء مسنون ، يعنى گل متغير متعفن . آنگاه آن را نقش بست و بيجان گل خشك همانند سفال واگذاشت تا يكصد و\r\n\r\n","description":"","footnote":"","page_name":" 21 ","page_number":41},
  {"content":"\r\n\r\nبيست سال و بقولى چهل سال بر آن بگذشت . و اين گفتار خداست كه « روزگارى بر انسان گذشت كه چيز قابل ذكرى نبود » . فرشتگان كه بر گل بيجان ميگذشتند از آن ميترسيدند و ابليس از همه ترسان‌تر بود كه چون ميگذشت پا بر آن ميكوفت و صدايى چون سفال بر ميخاست كه صلصله‌اى داشت . و گفتار خداست كه من صلصال كالفخار ، يعنى از گل خشكى همانند سفال . و گفته‌اند كه صلصال جز اين بود . و ابليس از دهان گل بيجان درون ميرفت و از پائين آن برون ميشد و ميگفت : « ترا براى كارى آفريده‌اند . » وقتى خدا خواست جان در آن بدمد بفرشتگان گفت : « آدم را سجده كنيد » و همه سجده كردند مگر ابليس كه ابا ورزيد و تكبر كرد و گفت « پروردگارا من از او بهترم كه مرا از آتش و او را از گل آفريده‌اى و آتش از خاك برتر است ، منم كه در زمين جانشين بوده‌ام و پوشش پر و زينت نور و تاج كرامت داشته‌ام و در آسمان و زمين عبادت تو كرده‌ام . » خداى تعالى گفت : « از بهشت برون شو كه مطرودى و تا روز جزا لعنت من شامل تو است . » و او تا روز رستاخيز مهلت خواست و خدا تا روز وقت معين مهلتش داد . ابليس ندانست كه چرا گفتند آدم را سجده كند .\r\nبعضى كسان گفته‌اند كه آدم محراب مكلفان سجده بود و مقصود ، سجود خالق عز و جل بود و موافقت و اطاعت فرمان بطريق امتحان و تجربه و آزمايشى كه مكلفان را هست و بعضى ديگر جز اين گفته‌اند . آنگاه خدا از روح خويش در آدم دميد و چون روح به پاره‌اى از او در آمد ميخواست برخيزد و بنشيند و خداوند گفت : « انسان را شتابگر آفريده‌اند . » و چون روح پياپى در او شد عطسه زد و خدا گفت : « اى آدم بگو الحمد لله تا خدا بر تو رحمت آرد . » مسعودى گويد : آنچه دربارهء آغاز خلقت گفتيم همانست كه شريعت آورده و سلف از خلف و بازمانده از رفته نقل كرده و ما همچنان كه از كلماتشان دريافته و در كتابهايشان يافته‌ايم بيان كرديم ، بر حدوث جهان دليلهاى روشن هست ولى از گفتار اهل ملل كه موافقان حدوثند و گروه مخالفان كه معتقد\r\n\r\n","description":"","footnote":"","page_name":" 22 ","page_number":42},
  {"content":"\r\n\r\nقدمند چيزى نياورديم كه اين مطالب را در كتب سابق خويش ياد كرده‌ايم و در بسيارى موارد اين كتاب شمه‌اى از علوم نظر و برهان و جدل كه مربوط بآراء و عقايد است بطريق خبر گفته‌ايم .\r\nاز امير مؤمنان على بن ابى طالب عليه السلام روايت كرده‌اند كه فرمود : « وقتى خدا خواست خلقت را بوجود آرد و مخلوق را بيافريند و مبدعات را ابداع كند پيش از گسترش زمين و افراشتن آسمان كه در انفراد ملكوت و وحدت جبروت خويش بود مخلوق را چون غبارى بياراست آنگاه شمه‌اى از نور خود را رها كرد تا بدرخشيد و شعله‌اى از نور وى پرتو افكند و اين نور در ميان صورتهاى نهان فراهم شد و به صورت پيمبر ما محمد صلى الله عليه و سلم در آمد و خداوند كه گويندهء عزيز است فرمود تو برگزيدهء منتخبى و وديعهء نور و گنجينهء هدايت من پيش تو است ، بخاطر تو بطحا را مسطح و آب را روان و آسمان را بلند ميكنم و ثواب و عقاب و بهشت و جهنم بوجود مىآورم و خاندان ترا براى هدايت ميگمارم و از علم نهان خود بهره‌ورشان ميكنم تا نكته‌اى براى آنها مشكل نباشد و چيزى از آنها نهان نماند و آنها را حجت خلق و نشانهء قدرت و وحدانيت خويش ميكنم . آنگاه دربارهء ربوبيت و خلوص و وحدانيت از آنها شهادت گرفت و از پس اين شهادت كه گرفته شد انتخاب محمد و آل وى را با بصيرت خلق بياميخت و به آنها وانمود كه هدايت با اوست و نور از اوست و امامت در خاندان اوست تا سنت عدل از پيش مستقر شود و عذرها برخيزد آنگاه خداوند مخلوق را در غيب نهان كرد و بمكنون علم خويش فرو برد آنگاه علل را بر گماشت و زمان را كشيد و آب را روان كرد و كف را بر انگيخت و بخار را بجنبانيد و عرش وى بر آب شناور شد و زمين را بر روى آب بگسترد و از آب بخارى بر آورد و آن را آسمان كرد و زمين و آسمان را بطاعت خواند كه پذيرفتند و اطاعت آوردند . آنگاه فرشتگان را از نورى كه ابداع كرده و جانها كه بوجود آورده\r\n\r\n","description":"","footnote":"","page_name":" 23 ","page_number":43},
  {"content":"\r\n\r\nبود بيافريد و نبوت محمد صلى الله عليه و سلم را قرين توحيد خويش كرد و از آن پيش كه در زمين مبعوث شود در آسمان مشهور شد . و چون خدا آدم را بيافريد فضيلت او را بر فرشتگان بيان كرد و دانشى را كه از پيش خاص او كرده بود عيان نمود كه وقتى نام اشياء را از او پرسيدند همه را به دو شناسانيد . و خدا آدم را محراب و كعبه و باب و قبله نهاد كه نيكان و روحانيان نورانى را به سجدهء او واداشت . آنگاه آدم را بنزد فرشتگان پيشوا خواند و او را از وديعهء خويش آگاه كرد و اهميت امانتى را كه سپردهء او بود وانمود كه همه بهرهء آدم از نكويى ، وديعهء نور ما بود كه به دو نمود . و خداى تعالى پيوسته اين نور را بروزگار نهان داشت تا محمد صلى الله عليه و سلم را بدوران فترت علنا فضيلت داد كه مردم را به ظاهر و باطن و سر و علن دعوت كرد و او عليه السلام پيمانى را كه از ذر پيش از نسل گرفته شده به ياد آورد و هر كه با او موافق شد و از چراغ نور قديم اقتباس كرد به سر آن راه يافت و كار واضح را عيان ديد و هر كه بغفلت دچار شد سزاوار غضب شد آنگاه نور را بفطرت ما انتقال داد كه در امامان ما درخشيد كه ما نور آسمان و زمينيم و نجات بما وابسته است و علم نهان از ماست و سرانجام كارها بماست و همه حجت‌ها بظهور مهدى ما كه ختم امامان و ناجى امت و غايت نور و مصدر امور است خاتمه مييابد كه ما افضل مخلوق و اشرف موحدان و حجت پروردگار جهانيم و هر كه بولايت ما چنگ زند و دستاويز ما را بگيرد نعمت بر او فرخنده باد . » اين را از ابو عبد الله جعفر بن محمد از پدرش محمد بن على از پدرش على بن حسين از پدرش حسين بن على از امير مؤمنان على ابن ابى طالب كرم الله وجهه روايت كرده‌اند و ما بسيارى اسانيد و طرق اين اخبار را كه با اتصال سند همهء راويان در كتب سلف خويش آورده‌ايم از بيم طول و تفصيل در اين كتاب نياورديم .\r\nاما آنچه در تورات هست اينست كه خداوند خلقت را بروز دوشنبه آغاز\r\n\r\n","description":"","footnote":"","page_name":" 24 ","page_number":44},
  {"content":"\r\n\r\nكرد و ختم فراغت روز شنبه بود . بدين جهت يهودان شنبه را عيد كردند و اهل انجيل پنداشته‌اند كه مسيح بروز يكشنبه از گور برخاست و آن را عيد نهاده‌اند .\r\nاما آنچه عامهء اهل فقه و حديث بر آنند اينست كه آغاز بروز يكشنبه و فراغ بروز جمعه بود كه در آن روز كه ششم نيسان بود روح در آدم دميده شد . سپس حوا از آدم بوجود آمد و سه ساعت از روز گذشته بود كه در بهشت آرام گرفتند و سه ساعت كه يك چهارم روز و معادل پنجاه و يك سال از سالهاى دنيا بود در آنجا ببودند . و خدا آدم را به سرانديب و حوا را به جده و ابليس را به بيسان و مار را به اصفهان فرود آورد و آدم به هند در جزيرهء سرنديب بر كوه راهون فرود آمد و برگى كه از برگهاى بهشت به خود چسبانيده بود بر او بود كه بخشكيد و باد آن را ببرد و در ديار هند بپراكند . گويند - و خدا داناتر است - كه همه بوى خوش كه بديار هند هست از آن برگ است و جز اين نيز گفته‌اند بدين جهت عود و قرنفل و ادويه و مشك و ديگر چيزهاى خوشبو خاص هند است و بر كوه نيز ياقوتها بدرخشيد و الماس از آن بود و در جزاير درياى آن سنباده و به قعر آن معادن مرواريد است . و چون آدم از بهشت برون شد مشتى گندم و سى شاخه از درختان بهشت از اقسام ميوه‌ها همراه داشت كه از آن جمله ده ميوه پوستدار بود كه گردو و بادام و فندق و پسته و خشخاش و شاه بلوط و نارگيل و انار و موز و بلوط بود و ده ميوه هسته‌دار بود كه شفتالو و زرد آلو و گلابى و خرما و سنجد و كنار و زالزالك و عناب و كندر و گيلاس بود و ده ميوهء ديگر كه پوست و هسته نداشت و براى خوردن آن مانع نبود كه سيب و شاه ميوه و انگور و امرود و انجير و توت و اترج و بالنگ و خيار و خربزه بود .\r\nگويند چون آدم و حوا از بهشت فرود آمدند جدا بودند و در محلى كه عرفه نام دارد بهم رسيدند و از معارفهء ايشان آن مكان عرفه نام يافت و جز اين نيز گفته‌اند و آدم عليه السلام به حوا مايل شد و او را بپوشانيد و پسر و دخترى آورد\r\n\r\n","description":"","footnote":"","page_name":" 25 ","page_number":45},
  {"content":"\r\n\r\nنام پسر قاين شد و نام دختر لويذاء شد آنگاه بار ديگر او را بپوشانيد و باز حوا پسر و دخترى آورد كه پسر هابيل و دختر اقليميا نام گرفت . دربارهء اسم پسر اول خلاف كرده‌اند اهل كتاب و ديگران بر اين رفته‌اند كه نام وى چنان كه گفتيم قاين بود و بعضى عقيده دارند كه نام وى قابيل بود و اين گفتار گروهى از مردم است و غالب همانست كه از پيش آورديم . على بن جهم در قصيدهء خويش دربارهء آغاز خلقت و ابداع اين نكته را ياد كرده و گفته است :\r\n« و پسرى آوردند كه نامش قاين شد و از رشد او رنجها ديدند . هابيل بزرگ شد و قاين بزرگ شد و ميان آنها خلاف نبود . » اهل كتاب گفته‌اند كه آدم خواهر هابيل را بزنى قاين و خواهر قاين را به هابيل داد و زناشويى دو شكم را جدا كرد و چنين كرد تا به حد امكان محارم را از هم دور كند كه به حكم ضرورت و محدوديت نسل فاصلهء محارم و زناشويى بيگانه ميسر نبود . مجوسان پنداشته‌اند كه آدم مخالف زناشويى فرزندان يك شكم نبود و نخواست از هم جدا شوند و در اين باب نكته‌اى دارند كه ادعا ميكنند ازدواج برادر و خواهر و پسر و مادر بهتر و سودمندتر است و ما اين مطلب را در فن چهاردهم كتاب « اخبار الزمان و من اباده الحدثان من الامم الماضيه و الاجيال الخاليه و المالك الدائره » آورده‌ايم .\r\nهابيل و قاين قربان آوردند ، هابيل بهترين گوسفند و نكوترين خوردنى خويش را بجست و قربان نهاد ولى قاين بدترين مال خود را جست و قربان نهاد و كارشان چنان شد كه خداى تعالى در كتاب عزيز خويش حكايت كرده كه قاين هابيل را بكشت . گويند او را در صحرايى هموار بيجان كرد و گويند اين به ديار دمشق از سرزمين شام بود و سر او را بسنگى بكوفت و گويند كه وحوش در آنجا از انسان وحشت كردند كه بد كارى و قتل آغاز كرده بود و چون او را بكشت در نهان كردنش متحير ماند و او را به پشت كشيد و در زمين همى گشت و خدا كلاغى بر -\r\n\r\n","description":"","footnote":"","page_name":" 26 ","page_number":46},
  {"content":"\r\n\r\nانگيخت تا كلاغ ديگر را بكشت و به خاك كرد و قاين غمين شد و سخنى گفت كه قرآن آورده كه « واى بر من كه نتوانستم همانند اين كلاغ باشم و نعش برادرم را نهان كنم » آنگاه او را به خاك سپرد . و چون آدم از قصه خبر يافت غمين شد و بناليد و وحشت كرد و فغان برداشت .\r\nمسعودى گويد : ميان مردم شعرى مشهور است كه به آدم نسبت دهند كه وقتى دربارهء فرزند غمين و از فقدان او اندوهگين بود گفته بود :\r\n« ديار و مردم آن دگرگون شده‌اند و روى زمين كدر و زشت است همه رنگها و مزه‌ها دگر شده است و بشاشت چهرهء زيبا كاسته است و مردم زمين بجاى باغستانهاى وسيع درختان خاردار و كنار دارند .\r\nدشمنى كه هرگز فراموش نميكند و ملعونى كه هرگز نميميرد تا آسوده شويم مجاور ما شده است .\r\nقاين هابيل را بستم كشته است اى دريغ از آن صورت دلپذير چرا من فراوان نميگريم كه هابيل در قبر خفته است .\r\nزندگى دراز مايهء اندوه من است و من از زندگى خويش آسايش ندارم » .\r\nدر چند كتاب تاريخ و سرگذشت و انساب چنين ديده‌ام كه وقتى آدم اين شعر را بخواند ابليس از جايى كه صداى او را مىشنيد و خودش را نميديد پاسخ\r\n\r\n","description":"","footnote":"","page_name":" 27 ","page_number":47},
  {"content":"\r\n\r\nداد و گفت :\r\n« از اين ديار و ساكنانش دور شو كه فراخناى زمين براى تو تنگ است تو و همسرت حوا در بهشت بوديد مگر آدم از آزار دنيا راحت تواند شد ! خدعه و مكر من پيوسته بود تا بهاى سود آور از چنگ تو برفت اگر رحمت خداوند نبود از بهشت جاويد باد به كفت مانده بود . » و هم در كتابها ديده‌ام كه آدم عليه السلام صدايى شنيد و كسى را نديد كه فقط يك شعر بجز اشعارى كه ياد كرديم ميخواند . شعر اينست :\r\n« اى پدر هابيل ! هر دو را كشته شده گير كه زنده بتلافى مقتول كشته خواهد شد . » وقتى آدم اين بشنيد غم و ناله‌اش بر رفته و بجا مانده بيفزود و بدانست كه قاتل كشته خواهد شد و خداوند به دو وحى كرد كه من نور خويش را كه در اصلاب پاك و شريف همى رود و بدان بر همه نورها ميبالم از تو برون ميبرم و آن را ختم پيمبران ميكنم و خاندانش را بهترين امامان جانشين قرار مىدهم و روزگار را بدوران ايشان بسر ميبرم و زمين را از دعوتشان پر و به پيروان آنها منور ميكنم . پس آماده باش و پاكيزه شو و تقديس و تسبيح گوى و بهنگام طهارت همسر خويش را بپوشان كه وديعهء من از شما بفرزندتان انتقال خواهد يافت . پس آدم به حوا در آمد كه همانوقت بار گرفت و چهره‌اش بدرخشيد و نور در جبينش پرتو افكند و از ديدگانش نمودار شد و چون دوران حمل بسر آمد فرزندى آورد كه از همه پسران نكوتر و موقرتر و زيباتر و خوش سيماتر و خوشخوىتر بود ، و جلال و مهابت از نور\r\n\r\n","description":"","footnote":"","page_name":" 28 ","page_number":48},
  {"content":"\r\n\r\nو زينت از جلال و ابهت داشت و نور از حوا به دو رسيد كه در چهره‌اش درخشان و در طلعتش پرتوافكن بود و آدم او را شيث و بقولى شيث هبة الله ناميد و چون رشد كرد و بزرگ شد و كمال يافت و بصيرت گرفت آدم وصيت خويش با او بگفت و اهميت وديعه‌اى را كه در او بود نمودار كرد و بگفت كه پس از وى حجت و جانشين خدا در زمين خواهد بود كه بايد حق خدا را باوصياى خويش برساند كه انتقال نسل پاك و مايهء فروزان در او انجام شده است .\r\nو چون آدم وصيت را به شيث سپرد آن را مستور داشت و سر آن را نگهداشت .\r\nو وفات آدم در رسيد و رحلتش نزديك شد و بروز جمعه ششم ماه نيسان در همان ساعت كه خلقت يافته بود درگذشت . عمر وى عليه السلام نهصد و سى سال بود ، و شيث را وصى فرزندان خود كرد . گويند آدم بهنگام مرگ چهل هزار فرزند و نواده داشت .\r\nدربارهء قبر آدم خلاف است بعضى پنداشته‌اند قبر وى در منى به مسجد خيف است بعضى گفته‌اند كه در غارى بكوه ابو قبيس است و جز اين نيز گفته‌اند و خدا از حقيقت حال واقفتر است .\r\nشيث حكومت مردم كرد و صحف پدر را با آن كتاب و شريعت كه خاص وى نازل شده بود اساس تشريع كرد . و شيث بزن خود درآمد كه آبستن انوش شد و نور به دو انتقال يافت و چون بار نهاد نور بر انوش نمودار شد . و چون وقت وصيت رسيد شيث دربارهء وديعه به دو سفارش كرد و اهميت آن را نمودار كرد كه مايهء شرف و حرمت ايشان است و به فرزند خود گفت كه پسر خود را با هميت و اعتبار اين شرف واقف كند كه اولاد خويش را نيز مطلع كنند ، و چنان شود كه اين وصيت به نسلها انتقال يابد .\r\nو وصيت از دورانى بدورانى روان بود تا نور به عبد المطلب و فرزند وى عبد الله پدر پيمبر خدا صلى الله عليه و سلم رسيد و اين موضوع ميان اهل شريعت كه طرفدار\r\n\r\n","description":"","footnote":"","page_name":" 29 ","page_number":49},
  {"content":"\r\n\r\nنصند و ديگران كه قائل به انتخابند مايهء خلاف است . طرفداران نص اماميان يعنى شيعه على بن ابى طالب رضى الله عنه و الطاهرين من ولده هستند كه پنداشته‌اند خدا هيچ دورانى را از قائم به حق الله كه يا پيمبر و يا وصى منصوص بنام از طرف خدا و پيمبر است خالى نميگذارد و طرفداران انتخاب فقيهان شهرها و معتزليان و فرقه‌هاى خوارج و مرجئه و بسيارى از محدثان و عوام و فرقه‌هايى از زيديه‌اند و پنداشته‌اند كه خدا و پيمبر كار را بامت واگذاشته‌اند تا يكى را از ميان خود انتخاب كنند و بامامت بردارند و بعضى دورانها از حجت خدا كه به نظر شيعيان همان امام معصوم است خالى تواند بود . در قسمتهاى آيندهء اين كتاب شمه‌اى از توضيح اين مطالب را با گفتار دو گروه ياد خواهيم كرد .\r\nانوش در زمين به آبادى پرداخت و گويند - و خدا داناتر است - كه همهء نژاد آدم از شيث بدون فرزندان ديگر بود و جز اين نيز گفته‌اند . وفات شيث بسن نهصد و دوازده سالگى رخ داد . بروزگار انوش قاين پسر آدم و قاتل هابيل كشته شد . مقتل او تفصيلى عجيب دارد كه در اخبار الزمان و كتاب اوسط آورده‌ايم . وفات انوش در سوم ماه تشرين اول رخ داد و عمر او نهصد و شصت سال بود .\r\nپسر او قينان بود كه نور در پيشانى وى نمودار بود و پيمان از او گرفت .\r\nقينان بآبادى زمين پرداخت تا مرگش در رسيد و عمرش نهصد و بيست سال بود . گويند مرگش در ماه تموز از پس تولد فرزندش مهلائيل بود . مهلائيل هشتصد سال عمر داشت . و فرزند ولى لود بود كه نور را به ارث برد و پيمان از او گرفته شد و حق استوار بود . گويند بسيارى اقسام لهو بدوران وى پديد آمد و پسر قاين كه قاتل برادر بود آن را پديد آورد . فرزندان قاين را با فرزندان لود جنگها و حكايتها بود كه در كتاب اخبار الزمان آورده‌ايم جنگ ميان فرزندان شيث و فرزندان قاين رخ داد . يك طبقه از هندوان كه آدم را قبول دارند به اين جمع از فرزندان قاين منسوبند و بيشتر اين طبقه در سرزمين قمار از ديار هند اقامت دارند و عود قمارى\r\n\r\n","description":"","footnote":"","page_name":" 30 ","page_number":50},
  {"content":"\r\n\r\nمنتسب بديار ايشان است .\r\nزندگانى لود هفتصد و سى و دو سال و وفاتش در ماه آذار بود . پس از او پسرش اخنوخ به پا خاست كه ادريس پيمبر صلى الله عليه و سلم بود . صابيان پندارند كه وى هرمس بود و هرمس بمعنى عطارد است و هم او ادريس بود كه خداوند عز و جل در كتاب خويش خبر داد كه او را بمكانى بلند بالا برده است . عمر او در زمين سيصد سال بود و بيش از اين نيز گفته‌اند . او نخستين كس بود كه درز نهاد و با سوزن بدوخت و سى صحيفه بر او نازل شد و پيش از آن بر آدم بيست و يك صحيفه و بر شيث بيست و نه صحيفه نازل شده بود كه تهليل و تسبيح در آن بود .\r\nبعد از او متوشلح بن اخنوخ پا گرفت و ديار را آباد كرد و نور به پيشانى داشت و فرزندان آورد . مردم دربارهء بسيارى از فرزندان وى سخنها گفته‌اند كه بلغار و روس و سقلابيان از فرزندان ويند . زندگانيش نهصد و شصت سال و مرگش در ماه ايلول بود . پس از وى لمك به پا خاست و بدوران وى حادثه‌ها و اختلاط نژادها بود و بهنگام مرگ هفتصد و نود سال داشت .\r\nپس از او نوح بن لمك عليه السلام بود كه تباهى در زمين فراوان شد و تاريكى ظلم شدت گرفت و او بدعوت خدا در زمين قيام كرد اما بجز طغيان و كفر نخواستند .\r\nنوح نفرينشان كرد و خدا به دو وحى كرد كه كشتى بساز و چون از ساختن كشتى فراغت يافت جبريل عليه السلام تابوتى را كه استخوان آدم در آن بود نزد وى آورد .\r\nروز جمعه نوزدهم ماه آذار بكشتى نشستند و نوح و كسانى كه با وى بكشتى بودند روى آب بماندند و مدت پنج ماه همهء زمين زير آب بود آنگاه خداوند بفرمود تا زمين آب را فرو برد و آسمان آب را بر گرفت و كشتى به جودى نشست . جودى كوهى بديار باسورى و جزيرهء ابن عمر بديار موصل است كه تا دجله هشت فرسخ فاصله دارد و قرارگاه كشتى تا كنون بر سر اين كوه هست . گويند بعضى قسمتهاى زمين بسرعت آب را فرو نبرد و بعضى ديگر بهنگام فرمان بسرعت آب را فرو برد .\r\n\r\n","description":"","footnote":"","page_name":" 31 ","page_number":51},
  {"content":"\r\n\r\nزمينهايى كه اطاعت كرده وقتى حفر شود آب آن خوشگوار است و زمينهايى كه در قبول فرمان تأخير كرده خدايش به آب شور و شوره و نمكزار و ريگ عقاب كرده و آن آب كه از تمرد زمين در فرو بردن آب بجا مانده بگودالهاى زمين رفته و درياها از آنست و باقيماندهء آبى است كه زمين آن نافرمانى كرده و مايهء هلاك اقوام شده است . از اين پس در همين كتاب اخبار و اوصاف درياها را ياد خواهيم كرد .\r\nنوح با سه فرزندش سام و حام و يافث و سه عروسش و چهل مرد و چهل زن از كشتى فرود آمدند و بدامن كوه رهسپار شدند و در آنجا شهرى بنياد كردند و نام آن را ثمانين يعنى هشتاد نهادند كه اكنون نيز كه سال سيصد و سى و دوم است همين نام دارد نسل آن هشتاد نفر از ميان رفت و خداوند نسل مخلوق را بوسيلهء سه پسر نوح از او قرار داد و خداوند عز و جل از اين قصه خبر ميدهد كه گويد « و نسل او را باقى گذاشتيم » و خدا به اين تأويل داناتر است .\r\nو آن پسر نوح كه بجا ماند و نوح به دو گفت « پسرك من با ما سوار شو » يام بود .\r\nنوح زمين را ميان فرزندان خود تقسيم كرد و هر قسمت را بيكى اختصاص داد . فرزند خود حام را بواسطهء رفتارى كه با پدر كرد و معروفست نفرين كرد و گفت : « حام ملعون با دو بندگى برادران كنار » . سپس گفت « سام مبارك باد و يافث را خدا فزونى دهد و يافث بمسكن سام در آيد . » در تورات ديدم كه نوح از پس طوفان سيصد و پنجاه سال زنده بود و همهء عمر وى نهصد و پنجاه سال بود و جز اين نيز گفته‌اند .\r\nپس حام و فرزندانش در اقامتگاههايشان به خشكى و دريا جا گرفتند كه ترتيب آن را در اين كتاب مىآوريم و هم تفرقهء نژاد يافث و سام و حام را در زمين يا مسكن‌هايشان - ياد خواهيم كرد .\r\nسام در ميان زمين از ديار حرم تا خضر موت و عمان و عالج آرام گرفت و ارم بن\r\n\r\n","description":"","footnote":"","page_name":" 32 ","page_number":52},
  {"content":"\r\n\r\nسام و ارفخشد بن سام از جمله فرزندان او بودند . قوم عاد بن عوص از فرزندان سام بودند كه در ريگستان احقاف مكان داشتند و هود بايشان مبعوث شد و هم قوم ثمود بن عابر از فرزندان آدم بودند كه در سرزمين حجر ما بين شام و حجاز بسر ميبردند و خداوند برادرشان صالح را بسوى ايشان فرستاد و حكايتشان با صالح روشن و معروفست و در جاى ديگر در همين كتاب شمه‌اى از اخبار او و پيمبران ديگر را عليهم السلام ياد خواهيم كرد .\r\nطسم و جديس پسران لاوذ بن إرم بودند كه در يمامه و بحرين جا داشتند و عمليق بن لاوذ بن إرم برادرشان بود كه بعضى از ايشان مقيم حرم و بعضى ديگر بسرزمين شام بودند و عماليق از ايشان بودند كه در مناطق مختلف پراكنده شدند . و برادرشان اميم بن لاوذ بسرزمين ايران فرود آمد . در همين كتاب در باب اختلاف كسان دربارهء نژاد ايرانيان خواهيم گفت كه بعضىها كيومرث را از فرزندان اميم شمرده و گفته‌اند كه بنى اميم بسرزمين و بار كه به پندار اخباريان قلمرو جنيان بود فرود آمدند .\r\nفرزندان عبيل بن عوص نيز كه برادر عاد بن عوص بود در مدينه پيمبر عليه السلام فرود آمدند .\r\nسام بن نوح ، ماش بن ارم بن سام را فرزند داشت كه به شهر بابل بر ساحل فرات فرود آمد و نمرود بن ماش پسر او بود كه در بابل مقر ساخت و هم در آنجا بر ساحل فرات پلى ساخت و پانصد سال سلطنت كرد و پادشاه نبطيان بود و در ايام وى خداوند زبانها را مختلف كرد و براى فرزندان سام نوزده زبان و براى فرزندان حام هفده و براى فرزندان يافث سى و شش زبان قرار داد و پس از آن لغتها منشعب شد و زبانها اختلاف يافت و اين مطلب را با پراكندگى كسان در شهرها و شعرها كه هنگام پراكندگى در سرزمين بابل گفته‌اند در همين كتاب در جاى خود بياوريم . گويند فالغ بود كه زمين را ميان اقوام تقسيم كرد و به همين جهت فالغ نام\r\n\r\n","description":"","footnote":"","page_name":" 33 ","page_number":53},
  {"content":"\r\n\r\nيافت كه اصل آن فالح بمعنى قاسم است .\r\nو ارفخشد بن سام بن نوح ، شالخ را فرزند آورد و شالخ دو فرزند آورد ، يكى فالغ بن شالخ كه زمين را تقسيم كرد و او جد ابراهيم عليه السلام بود ، ديگرى عابر بن شالخ كه پسرش قحطان بن عابر بود و پسر او يعرب بن قحطان بود و او نخستين كس بود كه پسرانش به او درود ملك يعنى « شادزى » و « گزندت مباد » گفتند و بقولى اين درود را به ديگرى از ملوك حيره گفتند . قحطان پدر همه مردم يمن بود چنان كه انشاء الله در اين كتاب در باب خلاف مردم در نژاد مردم يمن بيايد ، و همو اول كس بود كه سخن عربى گفت و چون معانى را اعراب يعنى اظهار كرد سخنش عربى نام يافت و يقطن بن عابر بن شالخ ، پدر قبيلهء جرهم بود و قوم جرهم عموزادگان ايشان يعربند .\r\nجرهميان در يمن سكونت گرفتند و به عربى تكلم كردند آنگاه در مكه مقيم شدند و در آنجا ببودند چنان كه در اخبارشان بياريم و مردم قطورا عموزادگان ايشان بودند .\r\nپس از آن خدا اسماعيل عليه السلام را در مكه سكونت داد كه از جرهميان زن گرفت و اين قبيله خال‌هاى فرزندان اسماعيلند .\r\nاهل كتاب آورده‌اند كه لمك بن سام بن نوح زنده است كه خدا عز و جل به سام وحى كرد كسى را كه به پيكر آدم گماشتى تا ابد زنده خواهم داشت ، زيرا سام بن نوح تابوت آدم را در ميان زمين به خاك سپرد و لمك را بقبر وى گماشت .\r\nوفات سام روز جمعه در ماه ايلول بود و عمرش تا آن دم كه خدايش قبض روح كرد سيصد سال بود .\r\nاز پس سام پسرش ارفخشد كاردار زمين شد و عمر وى تا هنگامى كه خدايش قبض روح كرد چهار صد و شصت و پنج سال بود و وفاتش به ماه نيسان بود و چون خداوند ارفخشد را قبض روح كرد پسرش شالخ بن ارفخشد پا گرفت و عمرش تا آن دم كه خدايش قبض روح كرد چهار صد و سى سال بود . و چون خداوند شالخ را قبض روح كرد پسرش عابر پا گرفت و جهان آباد كرد و بروزگار وى حادثه‌ها و نزاع در\r\n\r\n","description":"","footnote":"","page_name":" 34 ","page_number":54},
  {"content":"\r\n\r\nبعضى نقاط زمين بود ، و عمرش تا وقتى كه خدايش قبض روح كرد سيصد و چهل سال بود .\r\nو چون خدا عابر را قبض روح كرد پس از او پسرش فالغ روش پدران سلف را به پا داشت و عمر وى تا خدايش قبض روح كرد دويست و سى سال بود كه در پيش از او و اختلاف زبانها كه بسرزمين بابل بود ياد كرده‌ايم .\r\nوقتى خدا فالغ را قبض روح كرد پس از او پسرش رعو بن فالغ پا گرفت .\r\nگويند تولد نمرود ستمگر بدوران وى بود و عمر وى تا هنگامى كه خدايش قبض روح كرد دويست سال بود و وفاتش در ماه نيسان بود .\r\nوقتى خداوند رعورا قبض روح كرد از پس وى ساروغ بن رعو پا گرفت . گويند بدوران وى بپاره‌اى علل كه در زمين رخ نمود پرستش بتان و تصويرها نمودار شد و عمر وى تا هنگامى كه خدايش قبض روح كرد دويست و سى سال بود .\r\nو چون خدا ساروغ را قبض روح كرد از پس وى ناحور بن ساروغ پا گرفت و برسم پدران سلف رفت . بروزگار وى حوادث و زلزله‌ها بود كه بروزگار پيش سابقه نداشت . پاره‌اى مشاغل و ابزارها نيز در ايام وى پديد آمد و هم بدوران او جنگها بود و فرقه‌ها از هندوان و ديگران بوجود آمد . عمر وى تا هنگامى كه خدايش قبض روح كرد يكصد و چهل و شش سال بود .\r\nوقتى خدا ناحور را قبض روح كرد از پس او پسرش تارح پا گرفت و همو آزر پدر ابراهيم خليل بود كه نمرود بن كنعان بروزگار وى بود و عبادت آتش و نور در ايام نمرود در زمين نمودار شد و براى آن مرتبت‌ها نهادند و هم در زمين آشفتگى بسيار بود ، جنگها شد و در شرق و غرب ولايتها و كشورها پديد آمد و حادثه‌هاى ديگر بود . سخن در احكام نجوم آشكار شد و افلاك را تصوير كردند و براى اين كار ابزارها ساختند و فهم مطالب فلكى را بذهن مردم نزديك كردند . ستاره‌بينان در طالع سال تولد ابراهيم عليه السلام نگريستند كه چه حكم مىكند و به نمرود\r\n\r\n","description":"","footnote":"","page_name":" 35 ","page_number":55},
  {"content":"\r\n\r\nگفتند مولودى بوجود مىآيد كه عقول مردم را ريشخند مىكند و عبادتشان را از ميان ميبرد . و نمرود بگفت تا مواليد ذكور را بكشند . اما ابراهيم را در غارى نهان كردند و آزر كه همان تارح بود بمرد و هنگامى كه خدا عز و جل قبض روحش كرد عمرش دويست و شصت سال بود ، و الله الموفق للصواب .\r\n\r\n","description":"","footnote":"","page_name":" 36 ","page_number":56},
  {"content":"\r\n\r\n\r\nذكر قصهء ابراهيم عليه السلام و پيمبران و ملوك بنى اسرائيل و غير بنى اسرائيل كه پس از دوران وى بودند\r\nوقتى ابراهيم بزرگ شد و از غارى كه در آنجا بود برون آمد و در آفاق زمين و جهان نظر كرد و دلايل حدوث و فناپذيرى را بديد و طلوع زهره را نگريست گفت : « اين پروردگار منست » و چون ماهتاب را ديد كه از آن روشنتر است گفت :\r\n« اين پروردگار منست » و چون خورشيد را ديد كه از آنچه ديده بود درخشانتر است گفت : « اين پروردگار منست ، اين بزرگتر است » كسان دربارهء سخن ابراهيم كه اين پروردگار منست ، خلاف كرده‌اند بعضى گفته‌اند بطريق استدلال و استفهام بود و بعضى ديگر عقيده دارند كه اين سخن از ابراهيم پيش از بلوغ و حال تكليف بود و گروهى ديگر جز اين گفته‌اند . پس جبريل بيامد و وى را شريعت آموخت و خدايش پيمبر و خليل كرد كه از پيش هدايت يافته بود و هر كه هدايت يافته باشد از خطا و لغزش و عبادت غير يكتاى صمد مصون است . ابراهيم كه ديد قوم وى بتان تراشيده را بخدايى گرفته‌اند و عبادتشان ميكنند ملامتشان كرد . و چون مذمت ابراهيم از خدايان قوم مكرر شد و شهرت گرفت نمرود آتشى بيفروخت و وى را در آن افكند و خدا آتش را خنك و سالم كرد و در آن روز در همه نقاط زمين آتش خاموش بود .\r\nو ابراهيم ، اسماعيل عليهما السلام را فرزند آورد و اين بروزگارى بود كه از\r\n\r\n","description":"","footnote":"","page_name":" 37 ","page_number":57},
  {"content":"\r\n\r\nعمر وى هشتاد و شش يا هشتاد و هفت و بقولى نود سال گذشته بود . مادر اسماعيل هاجر كنيز ساره بود و ساره نخستين كس بود كه به ابراهيم ايمان آورده بود . وى دختر بتوايل بن ناحور يعنى دختر عموى ابراهيم بود ، و جز اين نيز گفته‌اند كه پس از اين بيماريم .\r\nلوط بن هاران بن تاريخ بن ناحور نيز كه برادرزادهء ابراهيم بود به دو ايمان آورد . و خدا لوط را بشهرهاى پنجگانه فرستاد كه سدوم و عمورا و ادموتا و صاعورا و صابورا بود . قوم لوط مردم مؤتفكه بودند . به نظر كسانى كه كلمه را مشتق دانسته‌اند اين نام از فلك اشتقاق دارد كه بمعنى دروغ است و خدا در كتاب خويش يادشان كرده گويد : « مؤتفكه سقوط كرد » و آن شهريست ما بين ناحيهء شام و حجاز بنزديك اردن و فلسطين ولى در قلمرو شام است و تاكنون يعنى بسال سيصد و سى و دوم بجاست اما ويرانست و كس در آنجا سكونت ندارد و مسافران سنگهاى نشاندار را كه مايهء هلاك مردم شهر شده در آنجا توانند ديد كه سياه و براق است . لوط بيست و چند سال ميان قوم خويش اقامت كرد و به خدا دعوتشان كرد اما ايمان نياوردند و چنان كه خداوند خبر داده عذاب آنها را بگرفت .\r\nو چون اسماعيل فرزند ابراهيم از هاجر بزاد ساره را غيرت آمد و ابراهيم اسماعيل و هاجر را به مكه برد و آنجا سكونت داد . و اين گفتار خدا عز و جل است كه بحكايت از ابراهيم گويد : « خدايا من كسان خود را بدره‌اى بىحاصل بنزد خانهء محترم تو گذاشتم . » و خدا دعايش را اجابت كرد و با مجاورت جرهم و عمالقه وحشت از ايشان ببرد و دلهايى از مردم را بسوى آنها متمايل ساخت . و خدا قوم لوط را بسبب اعمالشان كه معروفست بروزگار ابراهيم هلاك كرد .\r\nسپس خداوند به ابراهيم فرمان داد تا فرزند خويش را ذبح كند و او باطاعت پروردگار پرداخت و پسر را به رو در انداخت و خدا ذبيحه‌اى بزرگ بفداى او فرستاد ، و ابراهيم با اسماعيل پايه‌هاى خانه را بر آوردند .\r\n\r\n","description":"","footnote":"","page_name":" 38 ","page_number":58},
  {"content":"\r\n\r\nآنگاه ابراهيم اسحاق عليه السلام را از ساره ، فرزند آورد و اين بروزگارى بود كه يكصد و بيست سال از عمر ابراهيم گذشته بود .\r\nكسان دربارهء ذبيح خلاف كرده‌اند ، بعضى گفته‌اند ذبيح اسحاق بود بعضى ديگر او را اسماعيل دانسته‌اند . اگر فرمان ذبح به حجاز آمده باشد ذبيح اسماعيل بوده است زيرا اسحاق به حجاز نرفته بود و اگر فرمان ذبح به شام آمده باشد ذبيح اسحاق بوده است ، زيرا اسماعيل از آن پس كه از شام برده شد بدانجا بازنگشت .\r\nساره بمرد و پس از او ابراهيم با قنطورا ازدواج كرد و شش پسر از او آورد كه مرق و نفس و مدن و مدين و سنان و سرح بودند . ابراهيم در شام بمرد و هنگامى كه خدا قبض روحش كرد عمرش يكصد و نود و پنج سال بود و خدا ده صحيفه به دو فرستاده بود .\r\nاسحاق از پس ابراهيم رفقا دختر بتوايل را بزنى گرفت و او عيص و يعقوب را از يك شكم آورد . عيص اول از مادر جدا شد و يعقوب پس از او بود و هنگام تولدشان اسحاق شصت ساله بود . و اسحاق نابينا شد و دعا كرد تا يعقوب بر برادران خود رياست و در فرزندان وى پيمبرى داشته باشد و عيص بر فرزندان وى حكومت داشته باشد . و چون خدا اسحاق را قبض روح كرد يكصد و هشتاد و پنچ سال داشت و در جوار پدر خود خليل به خاك رفت . محل گورشان مشهور است و بفاصلهء هيجده ميل از بيت المقدس در مسجديست كه بنام مسجد و مراتع ابراهيم معروفست .\r\nاسحاق به پسر خود يعقوب گفت تا بسرزمين شام برود و او را به پيمبرى دوازده تن از پسرانش كه لاوى و يهودا و يساخر و زبولون و يوسف و بنيامين و دان و نفتالى و كان و اشار و شمعون و روبيل بودند بشارت داد . اينها اسباط دوازده‌گانه‌اند و پيمبرى و شاهى در اولاد چهار تن از ايشان يعنى لاوى و يهودا و يوسف و بنيامين بود . و شكوه يعقوب از برادرش عيص بيشتر شد و خداوند او را ايمنى داد . يعقوب پنج هزار و پانصد گوسفند داشت ، و از آن پس كه خداى عز و جل وى را ايمنى داد كه به او دست نخواهند\r\n\r\n","description":"","footnote":"","page_name":" 39 ","page_number":59},
  {"content":"\r\n\r\nيافت يك دهم رمهء خود را به عيص داد تا شر او را كوتاه كند كه از سطوت وى بيمناك بود . و خدا يعقوب را بگناه بى اعتنايى بوعدهء خدا در فرزندانش مجازات داد و به او وحى فرستاد : « مگر بگفتار من اطمينان نداشتى ! چنان كنم كه فرزندان عيص مدت پانصد و پنجاه سال مالك فرزندان تو باشند . » و اين مدت از آن هنگام بود كه روميان بيت المقدس را ويران كردند و بنى اسرائيل را ببندگى گرفتند تا هنگامى كه عمر بن خطاب رضى الله عنه بيت المقدس را گشود .\r\nيعقوب ، يوسف را بيشتر از همه دوست داشت و برادران بر او حسد بردند . قصهء يوسف را با برادرانش خداوند عز و جل در كتاب خود آورده و به زبان پيمبر خبر داده و در ميان امت وى مشهور است .\r\nخدا در ديار مصر يعقوب را در سن يكصد و چهل سالگى قبض روح كرد و يوسف جنازهء او را به فلسطين آورد و در جوار ابراهيم و اسحاق به خاك سپرد . يوسف نيز صد و بيست ساله بود كه خداوند در مصر قبض روحش كرد و او را بتابوت مرمر نهاده با سرب مسدود كردند و بمايه‌هاى ضد آب و هوا اندودند و در نزديكى شهر منف به نيل افكندند ، و مسجد وى نيز همانجاست . گويند يوسف وصيت كرده بود كه جنازه‌اش را براى دفن در جوار يعقوب به مسجد ابراهيم عليه السلام حمل كنند .\r\nايوب پيمبر صلى الله عليه و سلم نيز بدوران يوسف بود . وى ايوب بن موص بن زراح بن رعوايل بن عيص بن اسحاق بن ابراهيم عليهم السلام بود ، اقامتگاه وى بسرزمين شام در ناحيهء حوران و بثنيه از ديار اردن ما بين دمشق و جابيه بود و مال و فرزند فراوان داشت . خدا وى را بتن و مال و فرزند مبتلا فرمود و او صبر كرد و خدا هر چه را از او گرفته بود باز پس داد و گناهش را بخشيد و حكايت او را در كتاب خويش به زبان پيمبر صلى الله عليه و سلم نقل كرد . مسجد ايوب و چشمه‌اى كه در آنجا غسل كرد هم اكنون يعنى بسال سيصد و سى و دوم در ديار نوى و جولان ما بين دمشق و طبريه از ديار اردن باقى و مشهور است . مسجد و چشمه در حدود سه ميلى شهر نوى\r\n\r\n","description":"","footnote":"","page_name":" 40 ","page_number":60},
  {"content":"\r\n\r\nاست و سنگى كه در حال ابتلا وى و همسرش رحمه نام بدان پناه ميبردند تا كنون در آن مسجد بجاست .\r\nاهل تورات و كتابهاى قديم گفته‌اند كه موسى بن ميشاء بن يوسف بن يعقوب پيش از موسى بن عمران پيمبر بود و هم او بود كه بجستجوى خضر بن ملكان بن فالغ بن عابور بن شالخ بن ارفخشد بن سام بن نوح بر آمد . بگفتهء بعضى اهل كتاب خضر ، خضرون بن عميائيل بن نفر بن عيص بن اسحاق بن ابراهيم بود كه پيمبر قوم خويش بود و اجابتش كردند .\r\nموسى بن عمران بن قاهث بن لاوى بن يعقوب بدوران فرعون ستمگر به مصر بود و فرعون وليد بن مصعب بن معاويه بن ابى نمير بن ابى الهلواس بن ليث بن هران ابن عمرو بن عملاق بود و چهارمين فرعون مصر بود كه عمرى دراز و پيكرى تنومند داشت . بنى اسرائيل از پس يوسف ببردگى افتاده بودند و كار بر آنها سخت بود . اهل كهانت و نجوم و جادو به فرعون گفته بودند مولودى بيايد و ملك او را زايل كند و در مصر حوادث بزرگ پديد آورد . فرعون از اين قضيه پريشان شد و بگفت تا اطفال را بكشند . و كار موسى چنان شد كه خدا عز و جل بمادرش وحى فرستاد كه او را به دريا بينداز و او نيز بينداخت ، تا آخر حكايت كه خدا به زبان پيمبر خود صلى الله عليه و سلم بيان كرده است .\r\nشعيب صلى الله عليه و سلم نيز در همين دوران بود . وى شعيب بن نويل بن رعوايل بن مر بن عنقاء بن مدين بن ابراهيم بود كه به عربى سخن ميگفت و پيمبر اهل مدين بود و چون موسى عليه السلام از فرعون گريزان شد به شعيب پيمبر صلى الله عليه و سلم گذشت و خداوند عز و جل قصهء موسى را با شعيب كه دخترش را بزنى گرفت بيان كرده است .\r\nو خدا با موسى سخن گفت و برادرش هارون را پشتيبان او كرد و هر دو را بسوى فرعون فرستاد كه دعوتشان را نپذيرفت و خدا عز و جل او را غرق كرد .\r\n\r\n","description":"","footnote":"","page_name":" 41 ","page_number":61},
  {"content":"\r\n\r\nو خدا به موسى فرمان داد تا بنى اسرائيل را بجانب بيابان ببرد . شمار آنها ششصد هزار مرد بدون نابالغان بود و الواحى كه خدا بر كوه طور سينا به موسى بن عمران نازل كرد از زمرد سبز بود كه نوشته از طلا داشت . وقتى موسى از كوه بيامد گروهى از بنى اسرائيل را ديد كه بعبادت گوسالهء خويش پرداخته‌اند و بلرزيد و الواح از دستش بيفتاد و بشكست و آن را فراهم آورد و با چيزهاى ديگر در تابوت سكينه جا داد و در هيكل نهاد . هارون كاهن بود و سرپرست هيكل و بزرگ زمانه بود . و خداوند نزول تورات را در بيابان كامل كرد و هم هارون را در آنجا قبض روح كرد كه در كوه موات بحدود كوه شراة كه مجاور طور است به خاك رفت و قبر وى در يك مغارهء قديم معروفست و بعضى شبها صدايى عظيم از آنجا شنيده مىشود كه هر موجود زنده‌اى را متوحش مىكند . گويند او را به خاك نسپرده‌اند بلكه در آن غار نهاده‌اند و اين مكان قصه‌اى عجيب دارد كه در كتاب « اخبار الزمان عن الامم الماضيه و الممالك الدائره » آورده‌ايم و هر كه بدانجا رود آنچه را گفته‌ايم معاينه بيند . مرگ هارون هفت ماه پيش از وفات موسى بود . وقتى خدا هارون را قبض روح كرد وى صد و بيست و سه سال داشت و بقولى هنگام مرگ صد و بيست ساله بود و گفته‌اند وفات موسى سه سال پس از مرگ هارون بود . موسى به شام رفت و در آنجا جنگها داشت و از صحرا دسته‌ها براى حمله به عماليق و قربانيان و مدينيان و طوايف ديگر كه به شام بودند فرستاد كه در تورات آمده است . و خدا عز و جل ده صحيفه به موسى نازل كرد كه مجموع صحف منزل يكصد صحيفه كامل شد آنگاه تورات را به زبان عبرى به دو نازل كرد كه امر و نهى و تحليل و تحريم و سنن و احكام داشت و تورات در پنج سفر بود كه سفر را بمعنى صحيفه آورده‌اند . و موسى تابوت سكينه را از طلا ساخت و ششصد هزار و هفتصد و پنجاه مثقال طلا در آن به كار برد . پس از هارون ، يوشع بن نون كه از سبط يوسف بود كاهن شد . و خدا موسى را در صد و بيست سالگى قبض روح كرد . موسى و هارون پير نشدند و جوانيشان تغيير نيافت .\r\n\r\n","description":"","footnote":"","page_name":" 42 ","page_number":62},
  {"content":"\r\n\r\nوقتى خدا عز و جل موسى را قبض روح كرد يوشع بن نون بنى اسرائيل را بديار شام برد كه ملوك عماليق و ديگر ملوك جبار شام بر آنجا تسلط داشتند و يوشع بن نون دسته‌ها بجنگشان فرستاد و با آنها پيكارها داشت و ديار اريحا و زغر را در قلمرو و غور بگشود . اين ناحيه همان اراضى بحيرة المنتنه است كه كس در آن غرق نميشود و ذى روحى از ماهى و غيره در آنجا بوجود نمى آيد و صاحب منطق و ديگر فلاسفهء متقدم و متأخر دوران وى از آن ياد كرده‌اند و آب رود طبريه كه همان اردن است بدان مىريزد . و سر چشمهء رود طبريه از درياچهء كفرلى و قرعون دمشق است و چون رود اردن به بحيرة المنتنه رسد آن را بشكافد و همچنان مشخص از آب درياچه تا دل آن برود آنگاه ميان درياچه فرو شود و كس نداند اين رود عظيم بى آنكه چيزى بدرياچه بيفزايد يا از آن بكاهد بكجا ميرود . اين بحيرة - المنتنه اخبار عجيب و قصه‌هاى مفصل دارد كه در كتاب « اخبار الزمان عن الامم - الماضيه و الملوك الدائره » آورده‌ايم و قصهء دو گونه سنگ را كه به صورت خربزه از آنجا استخراج مىشود ياد كرده‌ايم كه يكى را سنگ يهودى نامند و فلاسفه از آن سخن آورده‌اند و طبيبان براى درد سنگ مثانه به كار مىبرند ، و سنگ يهودى دو گونه است نر و ماده ، نر خاص مردان و ماده براى زنان است و از همين درياچه گل معروف به حمره استخراج مىشود و در همه جهان - خدا بهتر داند - درياچه‌اى كه در آنجا ذى روح از ماهى و حيوانات ديگر بوجود نيايد نيست مگر اين و درياچه‌اى كه در قلمرو آذربايجان ما بين شهر ارمنيه و مراغه هست و بنام كبودان معروفست و من سواره بر آن رفته‌ام و مردم سلف از علت اينكه در بحيرة المنتنه حيوان نيست گفتگو كرده اما از درياچهء كبودان سخن نياورده‌اند و بقياس گفتارشان ميبايست علت هر دو يكى باشد .\r\nو پادشاه شام كه سميدع بن هوبر بن مالك بود بمقابلهء يوشع شتافت و ميانشان جنگها بود تا يوشع او را بكشت و همه ملكش را به تصرف آورد و ديگر جباران\r\n\r\n","description":"","footnote":"","page_name":" 43 ","page_number":63},
  {"content":"\r\n\r\nعماليق را از پى او روان كرد و بسرزمين شام حمله‌ها برد و مدت يوشع بن نون در بنى اسرائيل از پس وفات موسى بن عمران بيست و نه سال بود . وى يوشع بن نون بن افرائيم بن يوسف بن يعقوب بن اسحاق بن ابراهيم بود . گويند آغاز جنگ يوشع بن نون با سميدع پادشاه عماليق بديار ايله بنزديك مدين بود كه عوف بن سعد جرهمى در اين باره گويد :\r\n« مگر نديدى كه گوشت عملقى پسر هوبر در ايله پاره پاره شد و گروههاى يهود كه هشتاد هزار تن بى زره و زره دار بودند بر او حمله بردند و او نيز چون عماليق ديگر شد كه پس از او آمدند فرارى و حيرت زده بر زمين ميدويدند كه گفتى ميان كوههاى مكه نبوده‌اند .\r\nو پيش از آن كسى سميدع را نديده بود . » در يكى از دهكده‌هاى بلقا بقلمرو شام مردى بود بلعم نام كه پسر باعوراء بن سنور بن وسيم بن ناب بن لوط بن هاران بود و مستجاب الدعوه بود . قومش به او گفتند يوشع ابن نون را نفرين كند و نتوانست كرد و عاجز ماند و با بعضى ملوك عماليق بگفت تا زنان زيبا را باردوگاه يوشع بن نون بفرستند . چنين كردند و يهودان با زنان در آميختند و طاعون در ميان ايشان افتاد و هفتاد هزار كس به هلاكت رسيد ، و بيش از اين نيز گفته‌اند . بلعم همانست كه خدا خبر داد كه آيه‌ها به دو داده بود و از آن برون شد . گويند يوشع بن نون به صد و بيست سالگى درگذشت . از پى يوشع ابن نون كالب بن يوقنا بن بارض بن يهوذا در بنى اسرائيل پا گرفت . وى و يوشع دو مردى بودند كه خدا نعمتشان داده بود و يادشان بكتاب خدا هست .\r\nمسعودى گويد : در كتابى ديدم كه پس از وفات يوشع بن نون كوشان كفرى\r\n\r\n","description":"","footnote":"","page_name":" 44 ","page_number":64},
  {"content":"\r\n\r\nدر بنى اسرائيل پا گرفت و هشتاد سال در ميان آنها بود و بمرد و عميائيل بن قابيل در سرزمين بلقا بناحيه ماب ، جبارى كوش نام را بكشت . پس از آن بنى اسرائيل كافر شدند و خدا بيست سال تمام كنعان را بر آنها مسلط كرد و چون او بمرد عملال احبارى چهل سال حكومت بنى اسرائيل يافت ، آنگاه شموئيل پا گرفت و ببود تا طالوت حكومت يافت و جالوت جبار ، شاه بربران فلسطين بر ضد يهودان برخاست .\r\nمسعودى گويد : طبق روايت نخست كه گفتيم سرپرست بنى اسرائيل از پى يوشع بن نون كالب بن يوقنا بود ، پس از او فنحاص بن عازر بن هارون بن عمران به مدت سى سال رهبر و كارساز بنى اسرائيل شد . وى صحف موسى بن عمران عليه - السلام را در كوزهء مسين نهاد و سر آن را بسرب مسدود كرد و بنزديك صخرهء بيت - المقدس برد ، و اين پيش از بناى بيت المقدس بود و صخره بشكافت و غارى نمودار شد كه صخرهء ديگر در آن بود و كوزهء مسين را در آنجا نهاد و صخره چنان كه اول بود بهم بر آمد .\r\nوقتى فنحاص بن عازر بمرد كار بنى اسرائيل به كوشان اثيم ، ملك جزيره افتاد كه آنها را به بندگى گرفت و هشت سال بليه سخت بود ، آنگاه تا چهل سال كار بدست عنيائيل بن يوقنا برادر كالب افتاد كه از سبط يهودا بود و پس از او اعلون ملك مواب مدت هيجده سال با كوشش بسيار كار بنى اسرائيل را راه برد .\r\nپس از او اهوذ از فرزندان افرايم پنجاه و پنج سال حكومت داشت و بسال سى و پنجم دوران وى عمر جهان چهار هزار سال تمام شد ، جز اين تاريخ نيز گفته‌اند .\r\nپس از آن شاعان بن اهوذ بيست و پنج سال حكومت يهود داشت پس از او يا بين كنعانى بيست سال حكومت شام يافت ، پس از آن كار بدست زنى بنام دبورا افتاد .\r\nگويند وى دختر يا بين بود و مردى باراق نام را از سبط نفتالى همدست خود كرد و چهل سال حكومت داشت ، پس از آن كسانى از بنى مدين بنام عريب و ربيب و برسونا و دارع و صلنا نه سال و سه ماه حكومت يهود كردند ، پس از آن كدعون\r\n\r\n","description":"","footnote":"","page_name":" 45 ","page_number":65},
  {"content":"\r\n\r\nكه از آل منشا بود چهل سال حكومت داشت و شاهان مدين را بكشت ، پس از او پسرش ابيمالخ سه سال و سه ماه حكومت كرد سپس تولع از آل افراين بيست و سه سال حكومت يافت ، پس از او يامين از آل منشا بيست و دو سال ، پس از آن ملوك عمان هيجده سال و سه ماه ، پس از آنها نحشون از مردم بيت لحم هفت سال ، آنگاه شنشون بيست سال ، پس از او املج ده سال ، سپس عجران هشت سال حكومت كردند .\r\nآنگاه مدت چهل سال مقهور ملوك فلسطين شدند آنگاه ، عيلان كاهن چهل سال حكومت كرد كه بدوران وى بابليان بر بنى اسرائيل چيره شدند و تابوت را كه بنى اسرائيل پيروزى از آن ميجستند بغنيمت گرفتند و به بابل بردند و يهودان را از خانه و فرزند آواره كردند و حكايت قوم حزقيل رخ داد ، همانها كه هزاران كس از ايشان از بيم مرگ از ديار خويش برون شدند و خدا به آنها گفت بميريد و سپس زنده‌شان كرد كه طاعون در ايشان افتاده بود و سه سبط از آنها بجا ماند كه يك دسته بريگستان رفت و دستهء ديگر بارتفاعات كوهستان و دستهء سوم بيكى از جزاير دريا پناه برد و حكايتى دراز داشتند تا بديار خود باز گشتند و به حزقيل گفتند : « قومى را ديده‌اى كه به قدر ما رنج ديده باشد ؟ » گفت : « نه و نشنيده‌ام كه قومى چون شما از خدا گريخته باشند . » آنگاه خدا مدت هفت روز طاعون را بر آنها مسلط كرد و همگى تا آخر بمردند . از پس عيلان كاهن شموئيل بن بروحان بن ناحورا كار بنى اسرائيل را بدست گرفت و پيمبرى يافت و بيست سال ميان آنها بسر برد و خدا جنگ از بنى اسرائيل برداشت و كارشان را سامان داد كه بهم پيوستند و به شموئيل گفتند پادشاهى براى ما انتخاب كن كه با ما در راه خدا جنگ كند و او بگفت تا طالوت را بسلطنت بردارند . وى شاول بن بشر بن اينال بن طرون بن بحرون بن افيح بن سميداح بن فالح بن بنيامين بن يعقوب بن اسحاق ابن ابراهيم عليهم السلام بود كه خدايش پادشاه بنى اسرائيل كرد و هيچكس پيش از آن چون طالوت متحدشان نكرده بود . از آن هنگام كه موسى عليه السلام با\r\n\r\n","description":"","footnote":"","page_name":" 46 ","page_number":66},
  {"content":"\r\n\r\nبنى اسرائيل از مصر برون شد تا وقتى كه طالوت سلطنت آنها يافت پانصد و هفتاد و دو سال و سه ماه بود . طالوت دباغى بود كه چرم ميساخت و شموئيل پيمبر بنى اسرائيل به آنها گفت : « خدا طالوت را بپادشاهى بر گزيده است . » و سخنشان را خدا عز و جل در قرآن آورده كه گفتند : « چگونه او كه مال فراوان ندارد پادشاه تواند شد و ما بشاهى از او سزاوارتريم ! » شموئيل گفت : « خدا او را از شما بر گزيده و فزونى علم و تنومندى پيكر داده است . » و پيمبرشان گفت : « نشان شاهى وى اينست كه تابوت سكينه از جانب پروردگار با چيزها كه از تركهء آل موسى و آل هارون در آنست بسوى شما آيد و فرشتگان آن را حمل كنند . » مدت ده سال ميگذشت كه تابوت به بابل بود و هنگام سپيده دم صداى بال فرشتگان را شنيدند كه تابوت را حمل ميكردند . قدرت جالوت بالا گرفته بود و سپاهيان و سرداران بسيار داشت و چون شنيد كه بنى اسرائيل مطيع طالوت شده‌اند با اقوام بربر از فلسطين حركت كرد . وى جالوت بن بايول بن ريال بن حطان بن فارس بود و بقلمرو اسرائيل فرود آمد . شموئيل به طالوت گفت با بنى اسرائيل براى جنگ جالوت رهسپار شود و خدا عز و جل ايشان را بوسيلهء رودى كه ميان اردن و فلسطين بود امتحان كرد و تشنگى بر آنها چيره شد ، و خدا اين حكايت را در كتاب خويش بيان كرده است . و فرمان آمد كه چگونه از نهر آب خورند و بد اعتقادان همانند سگ دهان در آن فرو بردند كه طالوت همه را بكشت و از نيكان سيصد و سيزده كس بماند كه برادران داود عليه السلام از آن جمله بودند .\r\nداود نيز ببرادران خويش پيوست و دو سپاه بهم رسيد و جنگى سخت در گرفت و طالوت مردم را بجنگ خواند و گفت كه يك ثلث مملكت را با دختر خود به كسى خواهد داد كه با جالوت مقابل شود . داود داوطلب شد و جالوت را با سنگى كه در توبره داشت بكشت كه آن را با قلاب سنگى بينداخت و جالوت از پا در آمد و خدا عز و جل در كتاب خويش از اين واقعه خبر داده كه « داود جالوت را بكشت » .\r\n\r\n","description":"","footnote":"","page_name":" 47 ","page_number":67},
  {"content":"\r\n\r\nآورده‌اند كه در توبرهء داود سه سنگ بود كه همه با هم شد و يك سنگ شد و حكايت آن را در كتب سابق خويش آورده‌ايم . و جالوت با همان سنگ كشته شد ، و كسانى كه دهان به آب فرو بردند و مخالف فرمان رفتار كردند بدست طالوت كشته شدند و ما خبر زره‌اى را كه پيمبر بنى اسرائيل گفته بود بتن هر كه راست آمد جالوت را تواند كشت و اينكه به تن داود راست آمد و خبر اين جنگها و حكايت رودى كه آب آن روى هم سوار شد و قصهء پادشاهى طالوت و اخبار بربران و آغاز كارشان را در كتاب اخبار الزمان آورده‌ايم و پس از اين شمه‌اى از اخبار بربران را كه در نواحى مختلف پراكنده شدند در همين كتاب در موقع مناسب بياريم .\r\nو خدا داود را بلند آوازه كرد و شهرت طالوت را كاهش داد . طالوت از وفا به شرطى كه با داود كرده بود ابا داشت اما چون بديد كه مردم به دو مايلند دختر خويش را زن او كرد و يك سوم ماليات و يك ثلث حكومت و يك ثلث مردم را به دو داد ولى بعد به دو حسد برد و خواست نامردانه خونش بريزد و خدا عز و جل از اين كار بازش داشت اما داود نخواست رقيب پادشاهى او شود . و كار داود بالا گرفت و طالوت بر تخت شاهى بخفت و شبانگاه از غم بمرد و بنى اسرائيل مطيع داود عليه السلام شدند ، مدت پادشاهى طالوت بيست سال بود . آورده‌اند كه محل قتل جالوت در بيسان از سرزمين غور اردن بود . و خدا آهن را براى داود نرم كرد كه از آن زره ميساخت و كوهها را مسخر او كرد با پرندگان كه همراه وى تسبيح ميگفتند .\r\nو داود با اهل مواب از سرزمين بلقا پيكار كرد و خدا زبور را به زبان عبرى در يكصد و پنجاه سوره بر او نازل كرد كه سه قسمت بود ، يك ثلث دربارهء بلياتى بود كه ميبايد از بخت النصر ببينند و سرگذشت او در ايام آينده و يك ثلث دربارهء محنتهايى بود كه ميبايد از مردم آثور ببينند و ثلث ديگر وعظ و ترغيب و تمجيد و تهديد بود و امر و نهى و تحليل و تحريم در آن نبود ، و كار داود استقرار يافت و كافران متمرد از مهابت وى به اطراف زمين رفتند ، و داود در اورشليم عبادتگاهى\r\n\r\n","description":"","footnote":"","page_name":" 48 ","page_number":68},
  {"content":"\r\n\r\nبساخت كه همان بيت المقدس است و تاكنون يعنى سال سيصد و سى و دو بجاست و محراب داود عليه السلام نام دارد و اكنون در همه شهر بيت المقدس بنايى مرتفع‌تر از آن نيست و از بالاى آن بحيرة المنتنه و رود اردن را كه از پيش ياد كرديم توان ديد .\r\nحكايت داود با دو مدعى چنان بود كه خداوند عز و جل در كتاب خويش آورده كه به يكيشان پيش از آنكه گفتهء ديگرى را بشنود گفت : « با تو ستم كرده است . . . تا آخر آيه » . كسان دربارهء گناه داود خلاف كرده‌اند بعضيها نظرى همانند ما داشته و گناه و تعمد فسق را از پيمبران نفى كرده و آنها را معصوم شمرده‌اند . بنابر اين گناه داود همان بود كه گفتيم . خداوند عز و جل گويد : « اى داود ما ترا در زمين جانشين كرده‌ايم پس ميان مردم مطابق حق حكم كن » بعضى ديگر گفته‌اند گناه داود مربوط بقصهء اورياء بن حيان و مقتل وى بود كه در كتاب المبتدا و جاهاى ديگر آورده‌ايم و خدا عز و جل از پس چهل روز كه داود روزه‌دار و گريان بود توبهء او را پذيرفت . داود يكصد زن داشت .\r\nسليمان بن داود بزرگ شد و مهارت يافت و در قضاوت پدر دخالت كرد و خدايش گفتار قاطع عطا كرد چنان كه او عز و جل در كتاب خويش خبر داده كه هر دو را حكمت و علم داديم .\r\nوقتى مرگ داود در رسيد سليمان را وصى خويش كرد و جان داد . پادشاهى سليمان بر فلسطين و اردن چهل سال بود و سپاهش شصت هزار بود همه شمشيرزن و جوان خط ندميده و شجاع و جنگاور .\r\nلقمان حكيم بدوران داود عليه السلام بديار مدين و ايله بود . وى لقمان بن عنقاء بن مربد بن صاوون بود و اصل از نوبه داشت و غلام قين بن جسر بود و بسال دهم حكومت داود عليه السلام چشم به دنيا گشود . وى بنده‌اى پارسا بود و خدا عز و جل بر او منت نهاد و حكمت عطا كرد و همچنان تا دوران يونس بن متى كه پيمبر نينواى موصل بود عمرش دوام داشت و حكمت و زهد دنيا را رواج ميداد . وقتى خدا داود\r\n\r\n","description":"","footnote":"","page_name":" 49 ","page_number":69},
  {"content":"\r\n\r\nعليه السلام را قبض روح كرد پس از او پسرش سليمان پيمبرى و شاهى يافت . وى با رعيت عدالت كرد . و كارش استقرار يافت و سپاهش مطيع بود . سليمان بناى بيت - المقدس را آغاز كرد ، اين همان مسجد اقصاست كه خدا اطراف آن را مبارك كرده است و چون بناى آنجا بپايان رفت براى خويش نيز خانه‌اى ساخت و همانجاست كه اكنون كليساى قمامه نام دارد و كليساى معتبر مسيحيان در بيت المقدس است و جز آن نيز در بيت المقدس كليساهاى معتبر دارند كه از جمله كليساى صهيون است كه داود عليه السلام از آن ياد كرده است و كليساى معروف به جسمانى كه پنداشته‌اند قبر داود عليه السلام آنجاست . خدا عز و جل به سليمان چندان ملك داد كه بكس نداده بود و جن و انس و پرنده و باد را مسخر وى كرد چنان كه او عز و جل در كتاب خويش ياد كرده است . پادشاهى سليمان بن داود بر بنى اسرائيل چهل سال بود و در پنجاه و دو سالگى درگذشت ، و الله ولى التوفيق .\r\n\r\n","description":"","footnote":"","page_name":" 50 ","page_number":70},
  {"content":"\r\n\r\n\r\nذكر پادشاهى ارخبعم بن سليمان بن داود عليهما السلام و ملوك بنى اسرائيل كه پس از او بودند و شمه‌اى از اخبار پيمبران\r\nپس از وفات سليمان بن داود عليهما السلام ارخبعم بن سليمان ، پادشاه بنى اسرائيل شد و اسباط بدور او فراهم آمدند و بعد همگى بجز سبط يهودا و سبط بنيامين پراكنده شدند . مدت پادشاهى وى تا هنگام وفات ده سال بود و بوريعم پادشاه اسباط ده‌گانه شد و حادثه‌ها و جنگها داشت و گوساله‌اى از طلا و جواهر بساخت و بعبادت آن پرداخت و خداى عز و جل او را هلاك كرد و مدت شاهيش بيست سال بود . پس از او ابيا بن ارخبعم بن سليمان سه سال پادشاهى كرد . پس از وى احاب چهل سال پادشاهى بود . پس از وى يورام پادشاه شد و پرستش بتان و مجسمه‌ها و تصويرها را پديد آورد و مدت ملكش يك سال بود . پس از وى زنى عيلان نام پادشاهى يافت و شمشير در فرزندان داود عليه السلام نهاد كه از آنها جز طفلكى نماند و بنى اسرائيل از رفتار وى بر آشفتند و خونش بريختند ، دوران شاهيش هفت سال بود و جز اين نيز گفته‌اند . سپس طفلكى را كه از نسل داود مانده بود بشاهى برداشتند وى هفت ساله بود كه شاه شد و چهل سال پادشاهى كرد و كمتر از اين نيز گفته‌اند . پس از او مليصا شاه شد و مدت شاهيش پنجاه و دو سال بود . وى بروزگار شعيب پيمبر بود و شعيب با او حكايتها داشت و هم او را جنگها بود كه در كتاب اخبار الزمان آورده‌ايم . پس از او نوفا بن عدل ده سال و بقولى شانزده سال پادشاهى كرد . پس از\r\n\r\n","description":"","footnote":"","page_name":" 51 ","page_number":71},
  {"content":"\r\n\r\nاو اجام شاه شد و راه بت‌پرستى گرفت و طغيان آورد و ستم پيشه كرد و يكى از ملوك بابل بنام فلعيعس كه از بزرگان ملوك آن ديار بود سوى وى تاخت و شاه اسرائيل را با وى جنگها بود و عاقبت شاه بابلى او را اسير كرد و شهرها و مساكن اسباط را بويرانى داد . در ايام وى ميان يهودان در كار دين خلاف افتاد و سامريان از جماعت جدا شدند و پيمبرى داود و پيمبران پس از او را انكار كردند و گفتند پس از موسى پيمبرى نبود و سران خويش را از اعقاب هارون بن عمران قرار دادند . هم اكنون كه سال سيصد و سى و دوم است سامريان در فلسطين و اردن در دهات متفرق چون قريهء معروف به عارا كه ميان رمله و طبريه است و ديگر دهات شهر نابلس اقامت دارند . و بيشترشان در همان شهر نابلس بسر مىبرند و كوهى بنام طوريك دارند ، سامريان نمازها دارند كه بوقت معين گزارند و بوقهاى نقره دارند كه بوقت نماز در آن دمند . همانها هستند كه به تعبير قرآن لا مساس يعنى دست مزن گويند . به پندار آنها نابلس بيت المقدس است كه شهر يعقوب عليه السلام است و مرتع وى آنجا بوده است اينان دو فرقهء مخالفند كه با ديگر يهودان نيز مخالفت دارند ، يكى از دو فرقه كوسان و ديگرى دورسان نام دارد ، يك فرقه به قدم عالم و مطالب ديگر معتقد است كه از بيم تطويل از ذكر آن صرف نظر ميكنيم كه كتاب ما تاريخ است نه كتاب عقايد و فرقه‌ها . پادشاهى اجام تا هنگامى كه باسارت شاه بابلى در آمد هفده سال بود و چون وى اسير شد پسرش حزقيل بن اجام شاهى يافت و خداپرستى پيشه كرد و بگفت تا مجسمه‌ها و بتها را بشكنند . در ايام پادشاهى وى سنجاريب پادشاه بابل به بيت المقدس تاخت و با بنى اسرائيل جنگهاى بسيار داشت و از كسان وى بسيار كشته شد و از اسباط مردم بسيار باسيرى گرفت پادشاهى حزقيل تا هنگام وفات بيست و هفت سال بود .\r\nپس از حزقيل پسرش بنام ميشا بپادشاهى رسيد و بد رفتارى وى سراسر كشور را گرفت . هم او بود كه شعيب پيمبر را بكشت و خدا قسطنطين پادشاه روم را بر - انگيخت تا با سپاه فراوان سوى وى تاخت و سپاهش را شكست و اسيرش كرد و\r\n\r\n","description":"","footnote":"","page_name":" 52 ","page_number":72},
  {"content":"\r\n\r\nبيست سال در سرزمين روم بود و از آنچه كرده بود نادم شد و بشاهى باز گشت و پادشاهى وى تا هنگام مرگ بيست و پنج سال و بقولى سى سال بود .\r\nپس از او پسرش امور بن ميشا بشاهى نشست و طغيان آورد و به خدا كافر شد و مجسمه‌ها و بتان را پرستش كرد و چون كار ستمش بالا گرفت فرعون لنگ از ديار مصر سوى او تاخت و بسيار كس بكشت و او را اسير كرده به مصر برد كه آنجا بمرد و مدت شاهيش پنج سال بود و جز اين نيز گفته‌اند .\r\nپس از او برادرش يوفيهم شاه شد وى پدر دانيال پيمبر عليه السلام بود .\r\nبروزگار اين پادشاه بخت النصر بقلمرو بنى اسرائيل تاخت . وى از جانب پادشاه ايران كه در بلخ پايتخت سلطنت مقيم بود مرزبانى عراق و قبايل عرب داشت . بخت - النصر بسيار كس از بنى اسرائيل بكشت و اسير فراوان گرفت و به عراق برد و تورات را با كتابهاى ملوك كه در هيكل مقدس بود بچاهى ريخت و تابوت سكينه را زير خاك نهان كرد . گويند عدهء اسيران بنى اسرائيل هيجده هزار بود . ارمياى پيمبر عليه السلام در همين روزگار بود . بخت‌النصر به مصر نيز رفت و فرعون لنگ را كه پادشاه مصر بود بكشت و راه مغرب گرفت و در آنجا پادشاهان بكشت و شهرها بگشود .\r\nپادشاه ايران كه دخترى از اسيران بنى اسرائيل را بزنى گرفته و از او پسرى آورده بود و بنى اسرائيل را بديارشان پس فرستاد و اين از پس سالها بود .\r\nوقتى بنى اسرائيل بديار خويش باز گشتند زربابيل بن سلسال پادشاه آنها شد و شهر بيت المقدس را بساخت و ويرانيها را تعمير كرد ، و بنى اسرائيل تورات را از چاه بر آوردند و كارشان استقرار يافت . اين پادشاه چهل و شش سال بآبادانى زمين پرداخت و نماز و ديگر مقررات شريع را كه در ايام اسارت از ياد رفته بود مقرر كرد . به پندار سامريان توراتى كه بدست يهوداست تورات موسى بن عمران عليه - السلام نيست و تورات موسى تحريف شده و تغيير يافته و عوض شده و توراتى كه\r\n\r\n","description":"","footnote":"","page_name":" 53 ","page_number":73},
  {"content":"\r\n\r\nاكنون بدست يهود است بوسيلهء اين پادشاه بوجود آمده كه آن را از حافظهء مردم بنى اسرائيل فراهم آورده است و تورات صحيح همانست كه سامريان دارند . مدت پادشاهى اين پادشاه چهل و شش سال بود . در كتاب ديگر ديدم كه آنكه زن از بنى اسرائيل داشت خود بخت النصر بود و همو بود كه بر آنها منت نهاد و بديارشان پس فرستاد و در اين مطلب جاى گفتگوست .\r\n* * * اسماعيل بن ابراهيم از پس ابراهيم عليه السلام كار خانهء خدا را سامان داد و خدا عز و جل او را پيمبرى داد و به عماليق و قبايل يمن فرستاد كه از پرستش بتان منعشان كرد . گروهى از آنها ايمان آوردند و بيشترشان كافر بماندند . اسماعيل دوازده فرزند آورد كه نابت و قيدار و اربيل و ميسم و مشمع و دوما و مسا و حداد و اسيما و يطور و نافش و باقدما بودند . ابراهيم به اسماعيل وصيت كرده بود و اسماعيل به برادرش اسحق عليهما السلام و بقولى به پسر خود قيدار وصيت كرد . عمر اسماعيل يكصد و سى و هفت سال بود و در مسجد الحرام جايى كه حجر الاسود است به خاك رفت .\r\nپس از وى نابت بن اسماعيل عليه السلام امور خانهء خدا را بشيوهء اسماعيل و سنت وى سامان داد و بقولى هم او وصى پدرش اسماعيل عليه السلام بود .\r\nميان سليمان بن داود و مسيح عليهما السلام پيمبران و عابدان و پارسايان بودند كه ارميا و دانيال و عزيز كه در پيمبرى او خلاف است و ايوب و اشعيا و حزقيل و الياس و اليسع و يونس و ذو الكفل و خضر كه بروايت ابن اسحاق همان ارمياست و بقولى بنده‌اى پارسا بود ، و زكريا از آن جمله بودند . زكريا پسر ادق از فرزندان داود و از سبط يهودا بود و اشباع دختر عمران خواهر مريم عمران مادر مسيح عليهما السلام را بزنى داشت .\r\nعمران پسر ماران بن بعاقيم از فرزندان داود بود . مادر اشباع و مريم ، حنه نام داشت .\r\nيحيى فرزند زكريا و پسر خالهء مسيح عليهما السلام بود . زكريا نجار بود و يهودان شايع كردند كه وى با مريم ناروايى كرده است و او را بكشتند وقتى به تعقيب او\r\n\r\n","description":"","footnote":"","page_name":" 54 ","page_number":74},
  {"content":"\r\n\r\nبودند بدرختى پناه برد و بدرون آن رفت و ابليس كسان را بجاى وى رهبرى كرد و درخت را كه زكريا در آن بود بريدند و او را با درخت قطعه قطعه كردند . وقتى اشباع دختر عمران و خواهر مريم مادر مسيح ، يحيى بن زكريا عليهما السلام را بزاد از بيم شاه وقت او را به مصر برد و چون بزرگ شد خدا عز و جل او را به پيمبرى بسوى بنى اسرائيل فرستاد و او نيز به امر و نهى خدا قيام كرد و خونش بريختند و حادثه‌ها در بنى اسرائيل بسيار شد و خدا يكى از پادشاهان مشرق را كه خردوس نام داشت بر انگيخت تا بانتقام خون يحيى كه همچنان جوشان بود هزاران كس از مردم بكشت و پس از زحمت بسيار خون آرام گرفت .\r\nوقتى مريم دختر عمران هفده ساله شد خدا عز و جل جبريل را نزد وى فرستاد تا روح در او دميد و به حضرت مسيح عيسى بن مريم عليه السلام آبستن شد و در دهكده‌اى بنام بيت اللحم در چند ميلى بيت المقدس بروز چهار شنبه بيست و چهارم كانون اول او را بزاد و خدا عز و جل حكايت او را در كتاب خويش آورده و به زبان پيمبر ما محمد صلى الله عليه و سلم بيان كرده است . نصارى پنداشته‌اند كه يشوع ناصرى يعنى مسيح بدين اسلاف قوم خويش بود و در شهر طبريه از ديار اردن در كليسايى بنام مدارس سى سال و بقولى بيست و نه سال بقرائت تورات و كتابهاى سلف اشتغال داشت و يك روز كه سفر اشعيا را ميخواند در سفر نوشته‌اى از نور ديد كه « تو پيمبر و بندهء خاص منى و ترا براى خويشتن برگزيده‌ام . » سفر را بهم نهاد و بخادم كليسا داد و برون شد و ميگفت اكنون ارادهء خدا در پسرانشان كامل شد و هم گفته‌اند كه مسيح عليه السلام در دهكده‌اى بنام ناصره از ديار لجون اردن بود و نام نصرانيت از آنجاست و من در اين دهكده كليسايى بديدم كه نصارى آن را مقدس ميشمارند و در آنجا تابوتهاى سنگى هست كه استخوان اموات در آنست و روغنى غليظ چون رب از آن روانست كه نصارى بدان تبرك ميجويند .\r\nمسيح بدرياچهء طبريه گذشت و چند ماهيگير را كه بنى زبدا بودند با\r\n\r\n","description":"","footnote":"","page_name":" 55 ","page_number":75},
  {"content":"\r\n\r\nدوازده گازر در آنجا بديد و آنها را بسوى خدا خواند و گفت از پى من بياييد تا صياد انسانها شويد ، و سه تن از صيادان كه بنى زبدا بودند با دوازده تن گازر از پى او روان شدند . چنان كه گفته‌اند متى و يوحنا و مرقس و لوقا حواريان چهارگانه از اينان بودند كه انجيل را نقل كردند و خبر مسيح عليه السلام با حكايت وى و خبر مولدش و اينكه چگونه از يحيى بن زكريا كه همان يحياى معمدان است در درياچهء طبريه و بقولى در رود اردن كه از درياچهء طبريه سرچشمه ميگيرد و به بحيرة - المنتنه ميريزد ، تعميد گرفت و كارهاى شگفت كه كرد و معجزه‌ها كه آورد و آنچه يهودان تا وقتى خداى عز و جل در سى و سه سالگى بآسمانش برد دربارهء او گفتند .\r\nدر انجيل خطبه‌هاى مفصل دربارهء مسيح و مريم عليهما السلام و يوسف نجار هست كه از ذكر آن چشم ميپوشيم . زيرا خدا عز و جل در كتاب خويش از آن خبر نداده و به محمد پيمبر خويش صلى الله عليه و سلم نگفته است . 77\r\n\r\n","description":"","footnote":"","page_name":" 56 ","page_number":76},
  {"content":"\r\n\r\n\r\n78 ذكر اهل فترت كه ما بين مسيح و محمد صلى الله عليهما و سلم بودند\r\nميان مسيح و محمد صلى الله عليهما و سلم بدوران فترت جماعتى از اهل توحيد بودند كه برستاخيز اعتقاد داشتند و كسان دربارهء ايشان خلاف كرده‌اند . بعضى گفته‌اند كه اينان پيمبر بوده‌اند و بعضى جز اين گفته‌اند .\r\nاز جمله كسانى كه گويند پيمبر بودند حنظلة بن صفوان بود . وى از فرزندان اسماعيل بن ابراهيم صلى الله عليهما و سلم بود و باصحاب رس فرستاده شد كه آنها نيز فرزندان اسماعيل بن ابراهيم بودند و دو قبيله بودند كه يكى را قدمان و ديگرى را يامن و بقولى رعويل گفتند و اين در يمن بود و حنظله بفرمان خدا عز و جل در ميان ايشان به پا خاست و خونش بريختند . آنگاه خدا بيكى از پيمبران بنى اسرائيل از سبط يهودا وحى كرد تا به بخت النصر بگويد كه سوى آنها تاخت آرد . بخت النصر نيز بر سر آنها تاخت و نابودشان كرد و گفتار خدا عز و جل است كه « چون سطوت ما را بديدند » تا آنجا كه گويد : « دروشدگان بىحركت شدند » . گويند كه اصحاب رس از حمير بودند و يكى از شاعران ايشان اين نكته را در مرثيه‌اى آورده كه گويد : « ديدگانم بمردم رس كه رعويل و قدمان و اسلم از قوم ابو زرع بودند و بر بدبختى قبيلهء قحطان گريست » .\r\nاز وهب بن منبه حكايت كرده‌اند كه ذو القرنين كه همان اسكندر است از پس مسيح بدوران فترت بود و بخواب ديد كه بخورشيد نزديك شد و دو شاخ\r\n\r\n","description":"","footnote":"","page_name":" 57 ","page_number":77},
  {"content":"\r\n\r\nآن را از مشرق و مغرب بگرفت ، و رؤياى خويش را با قومش بگفت و او را ذو القرنين ناميدند . كسان را دربارهء ذو القرنين خلاف بسيار است كه تفصيل آن را در كتاب اخبار الزمان و كتاب اوسط آورده‌ايم و شمه‌اى از اخبار وى را ضمن گفتگو از ملوك يونان و روم ياد ميكنيم .\r\nو نيز كسان را دربارهء اصحاب كهف خلاف است كه بكدام دوران بوده‌اند ، بعضى پنداشته‌اند كه آنها بدوران فترت بوده‌اند و بعضى ديگر رأى ديگر دارند و تفصيل آن را در كتاب اوسط و كتاب اخبار الزمان كه پيش از آن بود آورده‌ايم و شمه‌اى از خبر ايشان را در همين كتاب ضمن گفتگو از ملوك روم بياريم .\r\nاز جمله كسان كه بدوران فترت پس از مسيح عليه السلام بودند جرجيس بود كه بعضى حواريان را درك كرد و خدايش بيكى از شاهان موصل فرستاد كه او را به خدا عز و جل خواند و او خونش بريخت و خدايش زنده كرد و باز سوى او فرستاد كه خونش بريخت و باز خدايش زنده كرد و شاه بگفت تا او را قطعه قطعه كردند و بسوختند و به دجله ريختند و خدا عز و جل چنان كه در اخبار مؤمنان اهل كتاب آمده آن پادشاه را با همهء اهل مملكتش كه پيروى او كرده بودند هلاك كرد . اين حكايت در كتاب المبتدا و السير وهب بن منبه و كتابهاى ديگر هست .\r\nو هم از جمله كسان كه بدوران فترت بودند حبيب نجار بود كه در انطاكيه بقلمرو شام مىزيست و در آنجا پادشاهى جبار بود كه مجسمه و تصويرها را ميپرستيد و دو تن از شاگردان مسيح بنزد وى رفتند و بسوى خدا عز و جل دعوتش كردند كه محبوس و مضروبشان كرد و خدا آنها را به سومى تأييد كرد كه دربارهء او خلاف كرده‌اند ؛ خيلىها گفته‌اند كه وى پطرس بود و اين نام رومى اوست و نامش به عربى سمعان و بسريانى شمعون بود . و اين همان شمعون صفاست و بسيارى گفته‌اند و فرقه‌هاى نصرانى نيز بر اين رفته‌اند كه شخص سوم كه تأييد بوسيلهء او شد پولس بود و دو تن اولى كه بحبس افتادند توما و پطرس بودند كه با اين پادشاه حوادث\r\n\r\n","description":"","footnote":"","page_name":" 58 ","page_number":78},
  {"content":"\r\n\r\nمهم و طولانى داشتند از معجزات و شگفتيها و دليلها مانند شفاى كور و پيس و احياى مرده كه آورده‌اند ، و حيلهء پولس كه با او مأنوس شد و نرمخويى كرد و دو رفيق خود را از حبس نجات داد و حبيب نجار بيامد و آيتهاى خدا عز و جل را بديد و تصديق آنها كرد و خدا عز و جل اين را در كتاب خويش خبر داد كه « چون دو تن بسوى ايشان فرستاديم و تكذيبشان كردند » تا آنجا كه گويد : « و از اقصاى شهر مردى دوان بيامد . » پولس و پطرس را در شهر روميه بكشتند و وارونه بر دار كردند و در آنجا با پادشاه و سيماى ساحر حكايت طولانى داشتند . سپس آنها را در صندوق بلورى نهادند و اين از پس ظهور دين نصرانيت بود و در يكى از كليساهاى شهر نگهداشتند و ما در كتاب اوسط ضمن گفتگو از عجايب روميه و اخبار شاگردان مسيح كه در شهرها متفرق شدند از اين كليسا ياد كرده‌ايم و هم در اين كتاب شمه‌اى از اخبار ايشان بياريم انشاء الله تعالى .\r\nاصحاب اخدود بدوران فترت در شهر نجران يمن در ايام پادشاهى ذو نواس قاتل دو شناتر بودند ، وى بدين يهود بود و خبر يافت كه در نجران گروهى بر دين مسيح عليه السلام‌اند و شخصاً بدانجا شتافت و در زمين گودالها بكند و پر از آتش كرد و بيفروخت و كسان را بدين يهود خواند ، هر كه پذيرفت آسوده ماند و هر كه دريغ كرد او را در آتش افكند . زنى را بياوردند كه طفل هفت ماهه‌اش در بغل بود و نخواست كه از دين خود دست بردارد و چون او را به آتش نزديك كردند بفغان آمد و خدا عز و جل طفل را بسخن آورد كه گفت : « مادر بدين خود استوار باش كه پس از اين آتشى نيست . » و هر دو را در آتش افكندند . اينان مؤمن و موحد بودند اما پيرو عقايد نصرانيت اين دوران نبودند ، آنگاه يكى از مسيحيان بنام ذو ثعلبان باستمداد بحضور قيصر ملك روم رفت و قيصر براى او نامه‌اى به نجاشى نوشت كه قلمرو وى به نجران نزديكتر بود ، و حكايت حبشيان رخ داد كه بسرزمين يمن شدند و بر آنجا تسلط يافتند . تا قصهء سيف بن ذى يزن پيش آمد كه از ملوك كمك خواست\r\n\r\n","description":"","footnote":"","page_name":" 59 ","page_number":79},
  {"content":"\r\n\r\nو انوشيروان او را كمك داد كه تفصيل آن را در كتاب اخبار الزمان و كتاب اوسط آورده‌ايم و شمه‌اى از آن را در همين كتاب ضمن گفتگو از ذوها و شاهان يمن خواهيم گفت . خدا عز و جل قصهء اصحاب اخدود را در كتاب خويش آورده و فرموده :\r\n« اصحاب اخدود را بكشتند » تا آنجا كه گويد : « جز آنان كه بخداى عزيز حميد ايمان داشتند » .\r\nاز جمله كسان كه بدوران فترت بودند خالد بن سنان عبسى بود و او خالد ابن سنان بن غيث بن عبس بود كه پيمبر صلى الله عليه و سلم از او ياد كرد و فرمود : « اين پيمبرى بود كه قومش كمكش نكردند » . قصه چنان بود كه آتشى در عرب آشكار شد كه مفتون آن شدند و جا بجا ميرفت و نزديك بود عربان آتش‌پرست شوند و مجوسيگرى بر آنها چيره شد . خالد عصايى بر گرفت و به آتش حمله برد و هميگفت :\r\n« معلوم است ، معلوم است كه هر هدايتى مربوط بخداى والاست ، وارد آتش ميشوم كه افروخته است و از آن بيرون مىآيم كه لباسم نمناك است . » و آتش را خاموش كرد . وقتى مرگ خالد در رسيد ببرادران خويش گفت : « وقتى مرا به خاك سپرديد جويندگانى از حمير بيايند كه الاغى دم بريده پيشاپيش آنها باشد و قبر مرا به سم خود بزند ، وقتى چنين شد قبر مرا بشكافيد كه بنزد شما باز ميگردم و از همه حوادث آينده خبرتان مىدهم . » و چون بمرد و بخاكش سپردند چنان شد كه گفته بود و خواستند از قبر بيرونش آرند اما بعضيشان اين كار را نپسنديدند و گفتند : « بيم داريم مردم عرب ما را ناسزا گويند كه قبر مردهء خود را شكافته‌ايم » . دختر خالد پيش پيمبر صلى الله عليه و سلم آمد و شنيد كه « قل هو الله احد الله الصمد » . ميخواند و گفت پدر من نيز همين را ميگفت . در اين كتاب شمه‌اى از اخبار او را كه ذكر آن مورد حاجت است بياريم انشاء الله تعالى .\r\nمسعودى گويد از جمله كسانى كه بروزگار فترت بودند رئاب شنى بود . وى از قبيله عبد القيس و از تيرهء شن بود و پيش از بعثت پيمبر صلى الله عليه و سلم پيرو\r\n\r\n","description":"","footnote":"","page_name":" 60 ","page_number":80},
  {"content":"\r\n\r\nدين مسيح عليه السلام بود . پيش از بعثت پيمبر شنيده بودند كه يكى از آسمان ندا ميداد : « بهترين مردم جهان سه كسند رئاب شنى و بحيراى راهب و يكى ديگر كه هنوز نيامده است » يعنى پيمبر عليه السلام . و هر يك از فرزندان رئاب كه بمرد همزادى بر قبر وى ديده ميشد .\r\nو هم از ايشان اسعد ابو كرب حميرى بود كه مؤمن بود و هفتصد سال پيش از بعثت پيمبر به دو ايمان آورده بود و گفت : « شهادت مىدهم كه احمد پيمبر خدائيست كه آفريدگار جهانست و اگر عمر من تا دوران وى دراز شود وزير و پسر عم وى خواهم بود و همهء مردم جهان را از عرب و عجم باطاعت او وادار خواهم كرد . » وى اول كس بود كه پرده‌هاى چرمى و حوله‌ها به كعبه پوشانيد و يكى از حميريان در اين باب گويد :\r\n« ما بوديم كه بخانه‌اى كه خدايش محترم كرده بود ، پردهء كتان و حوله‌ها پوشانيديم . » و هم از فترتيان قس بن ساعده ايادى از طايفهء اياد بن اد بن معد بود . وى حكيم عرب بود و معتقد معاد بود . همو بود كه ميگفت : « هر كه زنده باشد خواهد مرد و هر كه بميرد از دست ميرود و هر چه آمدنيست زود بيايد » . مردم عرب از حكمت و عقل او مثلها آورده‌اند . اعشى گويد :\r\n« خردمندتر از قيس و جسورتر از آنكه در غولگاه خفان اقامت گرفت . » جمعى از قوم اياد بحضور پيمبر صلى الله عليه و سلم آمدند . وقتى از آنها دربارهء قيس پرسيد گفتند مرده است . فرمود : « خدايش بيامرزد ، گويى او را مىبينم كه در بازار عكاظ بر شتر سرخى سوار است و گويد : اى مردم فراهم شويد و بشنويد و بخاطر سپاريد هر كه زنده باشد خواهد مرد و هر كه بميرد از دست ميرود و هر چه آمدنيست زود بيايد . اما بعد در آسمان خبرهاست و در زمين عبرتهاست ، درياها\r\n\r\n","description":"","footnote":"","page_name":" 61 ","page_number":81},
  {"content":"\r\n\r\nكه موج مىزند و ستارگان كه نهان مىشود ، آسمانى بلند و زمينى نهاده . به خدا قسم ميخورم ، قسمى كه نه شكست دارد نه گناه ، كه خدا را بجز دين شما دينى هست كه آن را مىپسندد . چرا چنين است كه كسان ميروند و باز نميگردند ؟ آيا از جاى خود خشنودند و مانده‌اند يا آسوده شده‌اند و خفته‌اند ؟ راه يكى است و عملها پراكنده ، و اشعارى گفت كه من به ياد ندارم . » ابو بكر رضى الله عنه به پا خاست و گفت اى پيمبر خدا من به ياد دارم . گفت « بخوان » . گفت :\r\n« ما را از سرگذشت رفتگان قديم بصيرتها و عبرتهاست كه روندگان مرگ را ديده‌ام كه هرگز بازگشت ندارند و قوم خويش را ديده‌ام كه از سابق و لاحق همه سوى آن روانند آنكه رفته باز نمىآيد و از باقيماندگان كس بجا نمىماند .\r\nو يقين دانستم كه من نيز بطور قطع بهمانجا خواهم رفت كه ديگران رفته‌اند . » پيمبر خدا صلى الله عليه و سلم گفت : « خدا قس را بيامرزد ، اميدوارم كه خدا او را امتى جداگانه برانگيزد » مسعودى گويد قس اشعار و حكمتهاى فراوان دارد و او را با قيصر حكايتها است كه در كتاب اخبار الزمان و كتاب اوسط آورده‌ايم .\r\nهم از فترتيان زيد بن عمرو بن نفيل پدر سعيد بن زيد يكى از ده كس بود كه پيمبرشان ببهشت مژده داد وى پسر عم عمر بن خطاب بود بنسب درست و از بت‌پرستى نفرت داشت و بتان را عيب ميكرد . عمويش خطاب اوباش مكه را تحريك كرد تا دستش انداختند و آزارش كردند و زيد در غارى به حرا سكونت گرفت و مخفيانه به مكه ميشد . آنگاه بجستجوى دين به شام رفت و مسيحيان او را زهر دادند و همانجا بمرد .\r\nوى با پادشاه و مترجم و هم با يكى از ملوك غسانى دمشق حكايتى دراز داشت كه در كتابهاى سابق آورده‌ايم .\r\nهم از آنها امية بن ابى صلت ثقفى بود كه شاعرى خردمند بود و تجارت\r\n\r\n","description":"","footnote":"","page_name":" 62 ","page_number":82},
  {"content":"\r\n\r\nشام ميكرد و با معبدنشينان يهود و نصارى برخورد و وى را پذيره شدند و كتابهاى سلف بخواند و بدانست كه پيمبرى از عرب مبعوث خواهد شد . اشعارى بر طبق عقايد اهل دين ميگفت و آسمانها و زمين و خورشيد و ماه و فرشتگان را وصف ميكرد و از پيمبران و حشر و نشر و بهشت و جهنم سخن داشت و خدا عز و جل را بزرگ مىداشت و يكتا مىشمرد ، از آن جمله اين سخن است :\r\n« ستايش خدا را كه شريك ندارد و هر كه جز اين بگويد با خويش ستم كرده است . » و در يكى از سخنان خود وصف اهل بهشت آورده و گفته است :\r\n« بيهوده و بدگويى در آنجا نيست و هر چه بگويند هميشه بجاست . » وقتى از ظهور پيمبر خبر يافت خشمگين و غمين شد و به مدينه آمد كه مسلمان شود و از حسادت بازگشت و به طايف رفت و يك روز كه با تنى چند از جوانان به شراب نشسته بود غرابى بيامد و سه بار بانگ زد و پرواز كرد . اميه گفت : « مىدانيد چه گفت ؟ » گفتند : « نه » ، گفت : « بشما ميگويد اميه با نوشيدن جام سوم خواهد مرد » . جماعت گفتند : « گفتار او قطعا دروغ است » . اميه گفت : « جام خود را بنوشيد » . بنوشيدند و چون نوبت جام سوم به وى رسيد از خود برفت و مدتى دراز خاموش ماند و چون به خود آمد مىگفت :\r\n« بله حاضرم ، بله حاضرم . اينك من بحضور شما هستم . منم آنكه نعمت فراوان داشت و سپاس نكو نداشت ، خدايا اگر ببخشى بسيار بخشنده‌اى و كدام بنده است كه گناه نكرده است » .\r\nو بقولى گفت : « منم كه نعمت فراوان داشتم و براى شكر گزارى كوشش نكردم . » آنگاه گفت : « روز حساب روزى بزرگ است كه طفل از درازى آن پير مىشود . كاش پيش از آنچه معلومم شد ، در ارتفاعات كوه بز كوهى ميچراندم ، هر زندگى ، گر چه مدتى بپايد ، سر انجام آن زوال و فنا است » . پس از آن آهى كشيد و جان داد .\r\n\r\n","description":"","footnote":"","page_name":" 63 ","page_number":83},
  {"content":"\r\n\r\nمسعودى گويد جمعى از مطلعان حوادث و اخبار سلف چون ابن داب و هيثم بن عدى و ابو مخنف لوط بن يحيى و محمد بن سائب كلبى گفته‌اند علت آنكه قريشيان در آغاز نامه‌هاى خود « باسمك اللهم » مىنوشتند چنان بود كه امية بن ابى - صلت ثقفى با كاروانى از مردم ثقيف و قريش به شام رفتند و در بازگشت بمنزلى فرود آمدند و براى شام فراهم شدند ناگهان مارى كوچك بيامد و نزديك آنها رسيد و يكيشان با چيزى بسر مار زد كه برفت . آنگاه سفرهء خويش را برچيدند و برخاستند و رحل بر شتران نهاده از آن منزل برفتند و چون از آنجا دور شدند پيرزنى كه بكمك عصا راه ميرفت از تپهء ريگى نمودار شد و گفت : « چرا به رحيمه دختر يتيم كه ديشب پيش شما آمد چيزى نداديد ؟ » گفتند : « تو كيستى ؟ » گفت : « من ام العوامم ، و سالهاست بيوه شده‌ام . بخداى بندگان قسم كه پراكندهء ديارها خواهيد شد . » آنگاه عصاى خود را به زمين كوفت و شنها را بهم زد و گفت : « بازگشتشان طولانى و مركبهايشان فرارى شود » . ناگهان شتران بهيجان آمدند ، گويى بر هر شترى شيطانى سوار بود ، و ما حريفشان نشديم تا بدره‌ها پراكنده شدند و از آخر روز تا روز بعد همه را به زحمت جمع آورديم و بخوابانديم كه آمادهء حركت شويم . باز همان پيرزن نمودار شد و با عصا چنان كرد كه اول كرده بود و همان سخن گفت كه چرا به رحيمه دخترك يتيم كه ديشب پيش شما آمد چيزى نداديد ، بازگشتشان طولانى و مركبهايشان فرارى شود . و باز شتران پراكنده شدند و اختيار آن از دست ما در رفت و از آخر روز تا روز بعد به زحمت فراهمشان كرديم و بخوابانديم كه آمادهء حركت شويم . باز پيرزن نمودار شد و چنان كرد كه بار اول و دوم كرده بود و شتران پراكنده شدند . شبى ماهتاب بود و ما از مركوبان خويش نوميد شده بوديم و به امية بن ابى صلت گفتيم : « آن چيزها كه دربارهء خود ميگفتى چه شد ؟ » و او بجانب تپه‌اى كه پيرزن از آن نمودار مىشد روان شد و از آن سوى تپه فرود آمد ، آنگاه به تپهء ديگر بر شد و فرود آمد و به كليسايى رسيد كه قنديلها داشت و مردى كه سر و ريش سپيد\r\n\r\n","description":"","footnote":"","page_name":" 64 ","page_number":84},
  {"content":"\r\n\r\nداشت آنجا نشسته بود . اميه گويد : وقتى بنزديك او رسيدم سر برداشت و گفت . « تو هم شيطانى دارى ؟ » گفتم آرى ، گفت : « رفيقت از كجا به تو ظاهر مىشود ؟ » گفتم : « از گوش چپم . » گفت : « چه لباسى را به تو سفارش مىكند ؟ » گفتم : « لباس سياه . » گفت : « اين كار جن است ، نزديك بودى ، اما نتوانستى ، كسى كه اين كار به دو رسد از گوش راستش با او سخن كنند و پوشش سفيد را بيشتر دوست دارد . چرا اينجا آمدى ؟ » قصهء پيرزن را به دو گفتم . گفت : « راست ميگويى و او دروغگوست ، اين يك زن يهوديست كه سالها پيش شوهرش مرده است و چنين خواهد كرد تا اگر تواند شما را هلاك كند . اميه گفت :\r\n« چاره چيست ؟ » گفت : « شتران خويش را فراهم كنيد و چون بيايد كه رفتار خود را تكرار كند به دو بگوييد : هفت بار از بالا و هفت بار از زير باسمك اللهم ، كه ديگر زيان بشما نتواند رسانيد » . اميه پيش كسان خود بازگشت و آنچه را شنيده بود با آنها بگفت و چون پيرزن بيامد و چنان كرد كه ميكرده بود گفتند : هفت بار از بالا و هفت بار از زير باسمك اللهم و زيانشان نرسيد . چون پيرزن ديد كه شتران حركت نكردند گفت : « فهميدم اين كار كيست بالايش سپيد و پائينش سياه شود » و ما به راه افتاديم وقتى صبح شد اميه را ديدم كه چهره و گردن و سينه‌اش پيس بود و پائين تنش سياه شده بود و چون به مكه آمدند اين قصه بگفتند .\r\nاميه نخستين كس بود كه « باسمك اللهم » نوشت ، تا خدا عز و جل اسلام را بياورد و اين كلمه برداشته شد و « بسم الله الرحمن الرحيم » نوشتند و او را جز اين حكايتهاست كه با سرگذشت وى در اخبار الزمان و ديگر كتابهاى سابق خود آورده‌ايم .\r\nو هم از فترتيان ورقة بن نوفل بن اسد بن عبد العزى بن قصى بود كه بنسب درست پسر عم خديجه دختر خويلد همسر پيمبر صلى الله عليه و سلم بود . وى كتب سلف خوانده و علم آموخته بود و از بت‌پرستى بيزار بود و دربارهء پيمبر صلى الله عليه و سلم خديجه را بشارت داد كه او پيمبر اين امت است و آزار بيند و تكذيب شنود . و چون پيمبر صلى الله عليه و سلم را بديد ، گفت : « برادرزادهء من ! بر كار خويش استوار باش\r\n\r\n","description":"","footnote":"","page_name":" 65 ","page_number":85},
  {"content":"\r\n\r\nبخدايى كه جان ورقه به كف اوست تو پيمبر اين امتى كه آزارت كنند تو تكذيب شوى و برونت كنند و بجنگت كشانند ، اگر آن روز بودم خدا را چنان كه داند يارى خواهم كرد » . دربارهء او خلاف كرده‌اند ، بعضى پنداشته‌اند كه نصرانى بمرد و ظهور پيمبر صلى الله عليه و سلم را در نيافت و بدين وى ره نبرد . بعضى ديگر گفته‌اند وى مسلمان مرد و پيمبر صلى الله عليه و سلم را مدح كرد و گفت : « مىبخشد و در ميگذرد و بدى را سزا نمىدهد و هنگام ناسزا و خشم غيظ را فرو ميبرد . » و هم از فترتيان عداس غلام عتبة بن ربيعه بود . وى از مردم نينوى بود و پيمبر صلى الله عليه و سلم را به طايف هنگامى كه براى دعوت طايفيان بسوى خدا عز و جل رفته بود ديدار كرد و با پيمبر صلى الله عليه و سلم در باغ حكايتى داشت و در جنگ بدر بر دين مسيح كشته شد . وى از جمله كسانى بود كه ظهور پيمبر صلى الله عليه و سلم را بشارت مىداد . و هم از آنها ابو قيس صرمة بن ابى انس بود كه از انصار و از بنى نجار بود ، وى راهب شد و پشمينه پوشيد و از بت‌پرستى كناره گرفت و بخانه‌اى نشست و آن را عبادتگاه خويش كرد كه حائض و جنب بدان در نيايد . مىگفت : « من خداى ابراهيم را پرستش مىكنم . » و چون پيمبر صلى الله عليه و سلم به مدينه آمد مسلمان شد و اسلامش نكو شد و آيهء سحر كه گويد : « بخوريد و بنوشيد تا رشتهء سپيد از رشتهء سياه سحرگاه بر شما نمودار شود » دربارهء وى آمد و هم او بود كه دربارهء پيمبر خدا صلى الله عليه و سلم گفته بود :\r\n« ده و چند سال در مكه ميان قريش بسر برد مگر دوست موافقى بيابد » .\r\nهم از فترتيان ابو عامر اوسى بود كه نامش عبد عمرو بن صيفى بن نعمان بود و از بنى عمرو بن عوف از قبيلهء اوس بود و همو پدر ابو حنظله غسيل الملائكه بود وى مردى شريف بود كه در جاهليت راهب شد و پشمينه پوشيد و چون پيمبر صلى الله عليه و سلم به مدينه آمد با او حكايتى دراز داشت و با پنجاه غلام از مدينه برفت و در شام نصرانى بمرد .\r\n\r\n","description":"","footnote":"","page_name":" 66 ","page_number":86},
  {"content":"\r\n\r\nو هم از آنها عبد الله بن جحش اسدى بود كه از بنى اسد بن خزيمه بود و ام - حبيبه دختر ابو سفيان بن حرب را پيش از آنكه زن پيمبر خدا صلى الله عليه و سلم شود بزنى داشت . وى كتب سلف خوانده و بنصرانيت متمايل شده بود و چون پيمبر خدا صلى الله عليه و سلم مبعوث شد همراه مسلمانان ديگر با زن خود ام حبيبه دختر ابو سفيان بن حرب بسرزمين حبشه مهاجرت كرد و در آنجا از اسلام بگشت و نصرانى شد و هم در حبشه بمرد . وى به مسلمانان مىگفت « فقحنا و صأصأتم » يعنى ما چشم گشوديم و شما همچنان مىكوشيد كه چشم بگشاييد و اين مثال بود ، زيرا توله سگ كه پس از تولد چشم بگشايد گويند فقح و آن دم كه خواهد چشم گشايد و هنوز نگشوده باشد گويند صأصأ . چون عبد الله بن جحش بمرد پيمبر صلى الله عليه و سلم ام حبيبه دختر ابو سفيان را بزنى گرفت ، نجاشى او را بزنى پيمبر داد و از جانب وى چهار صد دينار مهر او كرد .\r\nهم از فترتيان بحيراى راهب بود كه مؤمن بود و دين مسيح بن مريم عيسى عليه السلام داشت . نام بحيرا بنزد نصارى جرجس است . وى از عبد القيس بود و چون پيمبر خدا صلى الله عليه و سلم در دوازده سالگى با عموى خود ابو طالب به تجارت سوى شام رفت و ابو بكر و بلال نيز با ايشان بودند بر بحيرا گذشتند كه در صومعه‌اى بود و پيمبر را به وصف و نشانه‌ها كه در كتاب خود ديده بود بشناخت و ابر را ديد كه هر جا مىنشيند بر او سايه مىكند و آنها را فرود آورد و عزيز داشت و غذايى آماده كرد و از صومعه فرود آمد و نقش خاتم نبوت را ميان دو بازوى پيمبر خدا صلى الله عليه و سلم بديد و دست بر محل آن نهاد و به پيمبر صلى الله عليه و سلم ايمان آورد و ابو بكر و بلال را از حكايت و سرنوشت آيندهء وى آگاه كرد و از ابو طالب خواست كه وى را از همين جا باز گرداند و آنها را از اهل كتاب بر پيمبر بيم داد و اين مطلب را با ابو طالب بگفت كه او را باز گردانيد و چون از اين سفر بازگشت قصهء وى با خديجه آغاز شد كه خدا دلايل نبوت وى را به خديجه نمودار\r\n\r\n","description":"","footnote":"","page_name":" 67 ","page_number":87},
  {"content":"\r\n\r\nكرده بود و او از رويدادهاى راه خبر يافته بود .\r\nمسعودى گويد : اين مختصر از ابتداى خلقت تا كنون است و در اين جمله جز آنچه شرايع آورده و كتابهاى سلف گفته‌اند و پيمبران عليهم الصلاة و السلام بيان كرده‌اند نياورديم .\r\nاكنون كه مختصرى از ذكر ملوك اسرائيلى را چنان كه در كتب اهل شريعت ديده‌ايم ، و خدا بهتر داند ، بياورديم ، آغاز ممالك هند و شمه‌اى از عقايد هندوان و پس از آن ممالك ديگر را ياد مىكنيم . 90\r\n\r\n","description":"","footnote":"","page_name":" 68 ","page_number":88},
  {"content":"\r\n\r\n\r\n91 ذكر شمه‌اى از اخبار هند و عقايد هندوان و آغاز ممالك و ملوك آن ديار\r\nگروهى از اهل علم و نظر و بحث كه در ملاحظهء امور و آغاز اين جهان بنهايت رسيده‌اند گويند جماعتى كه بروزگاران قديم و پارسايى و حكمت داشتند هندوان بودند زيرا وقتى نسلها بوجود آمد و جماعتها نمودار شد هندوان خواستند مملكتى داشته باشند و بر مركز ملك چيره شوند كه رياست خاص ايشان شود ، بزرگانشان گفتند ما اهل تقدم بوده‌ايم و سرانجام از آن ماست و آخر و اول و نهايت خاص ماست و پدر از ما ، در جهان نفوذ كرد و نبايد بگذاريم كسى بخلاف ما رود و دشمنى ما كند يا بما اعتنا نكند و گر نه بر او تازيم و از ميانش برداريم تا به اطاعت ما باز آيد ، و بر اين هم سخن شدند و شاهى براى خود انتخاب كردند كه برهمن اكبر و ملك اعظم و پيشواى مقدم هند بود و بدوران وى حكمت آشكار شد و علما پيشى گرفتند و آهن از معدن استخراج كردند و هم در ايام او شمشير و خنجر و بسيارى اقسام اسلحه ساخته شد . وى معبدها به پا كرد و بجواهر براق نور - افشان بياراست و افلاك و دوازده برج و ستارگان را در آنجا تصوير كرد و كيفيت جهان را بتصوير وانمود و هم بتصوير ، اثر ستارگان را در جهان و در كار توليد موجودات حيوانى از ناطق و غير ناطق بيان كرد و حال مدبر اعظم را كه خورشيد است نمودار كرد و در كتاب خويش بر همان همهء اين چيزها را بياورد و فهم آن را بعقول عوام نزديك كرد و ادراك مطالب عالىتر را در خاطر خواص\r\n\r\n","description":"","footnote":"","page_name":" 69 ","page_number":89},
  {"content":"\r\n\r\nنفوذ داد و از مبدأ اول كه بجود خويش ساير موجودات را وجود بخشيده سخن آورد و هندوان مطيع او شدند و ديارش آباد شد و ترتيب امور جهان را به آنها نشان داد و حكيمان را فراهم آورد . بروزگار وى كتاب سند هند را كه بمعنى دهر الدهور است بوجود آوردند و كتابهاى ديگر مانند ارجبهد و مجسطى از آن آمد و از ارجبهد كتاب اركند و از مجسطى كتاب بطليموس آمد . سپس از آن زيجها فراهم كردند و نه رقم را كه شامل حساب هندى است بوجود آوردند و او نخستين كس بود كه از اوج خورشيد سخن آورد و گفت كه در هر برج سه هزار سال بسر مىكند و فلك را به سى و ششهزار سال بسر ميبرد . به اعتقاد برهمن اوج خورشيد در برج ثور است و چون ببرجهاى جنوبى منتقل شود معموره نيز انتقال يابد و آباديها ويران و ويرانه‌ها آباد شود و شمال ، جنوب و جنوب شمال گردد و هم او در بيت - الذهب حساب دور اول و تاريخ قديم را كه هندوان اساس تاريخ اول را بر آن نهاده‌اند و پيدايش آن در هند بوده است ، نه در ممالك ديگر ، مرتب كرد . هندوان را دربارهء مبدأ گفتگوى طولانى است كه از نقل آن ميگذريم كه اين كتاب خبر است نه كتاب بحث و نظر ، و شمه‌اى از آن را در كتاب اوسط آورده‌ايم . بعضى هندوان گويند كه از آغاز جهان تا هفتاد هزار سال يك هازروان است و چون جهان اين مدت را بسر برد گيتى دور از سر گيرد و نژاد آشكار شود و بهايم برون شود و آب بجوشد و حيوان بجنبد و علف برويد و نسيم هوا را بشكافد . ولى بيشتر هندوان كرةها قائلند كه بر اساس دوره‌هاست كه نيروهاى متلاشى و موجود بالقوه كه مؤثر و مشخص است آغاز مىشود و براى اين كار مدتى معين كرده‌اند ، دور عظمى و حادثهء كبرى را عمر جهان ناميده‌اند و فاصلهء ميان آغاز و انجام را سى و ششهزار سال ضرب در دوازده هزار سال قرار داده‌اند . به اعتقاد آنها اين يك هازروان است كه ضابط نيروى اشياء و مدبر چيزها است ، و دوره‌ها همه معانى را كه در آن مكنون است قبض و بسط ميدهد . در آغاز كرة عمرها 92\r\n\r\n","description":"","footnote":"","page_name":" 70 ","page_number":90},
  {"content":"\r\n\r\n93 دراز است كه دايره‌ها گشاده است و نيروها مجال كافى دارند و در آخر كرة عمرها كوتاه است كه دايره‌ها تنگ است و كدورتهاى عمرگسل فراوان است زيرا در آغاز كرة نيرو و صفاى اجسام آزاد مىشود و ظهور مىكند و صفا بر كدورت غلبه دارد و صافى از ثقل بيشتر است و عمرها باقتضاى صفاى مزاج و تكامل نيروهايى كه عناصر را بتركيب كاينات فسادپذير متغير فانى و واميدارد دراز مىشود . در آخر كرة اعظم و انتهاى دور اكبر صورتها مشوش و نفوس ضعيف و مزاجها مختلط مىشود و نيروها متناقض و قواى نگهبان بى اثر ميشوند و عناصر در دايره‌ها بخلاف و مزاحمت همديگر ميروند و كسان اين دوران‌ها بكمال عمر نميرسند .\r\nهندوان را در بارهء مبادى اول و تقسيم دوره‌ها و هازروانها دلايل و برهانهاست و دربارهء نفوس و پيوستگى آن بعوالم بالا و كيفيت نزول از بالا به پائين و ديگر مطالبى كه برهمن در آغاز روزگار مرتب كرده رمزها و رازها دارند . پادشاهى برهمن سيصد و شصت سال بود .\r\nفرزندان وى تا كنون عنوان برهمن دارند و هندوان تعظيم ايشان ميكنند و عاليترين و شريفترين طبقهء هندوانند و حيوانى نخورند و مردان و زنان برهمن نخهاى زرد ، چون حمايل شمشير به گردن آويزند تا از ديگر هندوان مشخص باشند .\r\nبروزگار قديم در پادشاهى برهمن هفت تن از حكماى سر شناس هند در بيت الذهب فراهم شدند و گفتند : « بنشينيد تا مناظره كنيم و ببينيم قضيهء جهان چه بوده و راز آن چيست ؟ از كجا آمده‌ايم و بكجا ميرويم ؟ آيا آمدن ما از عدم بوجود حكمتى بوده است يا بلاهتى ؟ و آيا خالق ما كه پيكرمان را پديد آورده با خلق ما جلب منفعتى كرده ؟ و يا با فناى ما از اين جهان دفع ضررى از خود مىكند ؟ آيا او نيز چون ما دستخوش حاجت و نقص است يا او از هر جهت بى نياز است ؟ پس چرا ما را پس از وجود و رنجها و لذتهايمان فنا مىكند ؟ »\r\n\r\n","description":"","footnote":"","page_name":" 71 ","page_number":91},
  {"content":"\r\n\r\nحكيمى كه از آن جمله مورد نظر بود گفت : « آيا كسى از مردم اشياء موجود را كه از حقيقت ادراك نهان است ، ادراك كرده و به نتيجه رسيده و يقين حاصل كرده است ؟ » حكيم دوم گفت : « اگر حكمت بارى عز و جل در يكى از عقول محدود ميشد حكمت وى ناقص بود و هدف آن نا مفهوم ميماند و مانع ادراك توانست شد » . حكيم سوم گفت : « پيش از آنكه بشناخت اشياء ديگر بپردازيم ميبايست از معرفت نفس خويش كه از همه چيزها بما نزديك تراست و ما وابستهء اوييم و او روا بستهء ماست آغاز كنيم » . حكيم چهارم گفت : « چه وضع بدى دارد كسى كه محتاج شناخت خويشتن است » . حكيم پنجم گفت : « بدين جهت ميبايد با دانشورانى كه مايهء حكمت دارند ارتباط داشت » . حكيم ششم گفت : « مردى كه خواهان سعادت است نبايد از اين نكته غفلت كند » . حكيم هفتم گفت : « من نمى فهمم چه ميگوييد جز اينكه مرا باجبار به اين جهان آورده‌اند و با حيرت بسر ميبرم و نه بدلخواه از آن برونم مىبرند » .\r\nهندوان سلف و خلف دربارهء نظريات اين هفت حكيم فرقه‌ها شدند و هر فرقه بيكى از ايشان اقتدا كرد و بمذهب وى بود . سپس از مذهبهايشان رشته‌ها پديد آمد و در عقايد خويش خلاف كردند و فرقه‌ها كه بشمار آمده به هفتاد رسيده است .\r\nمسعودى گويد : ابو القاسم بلخى در كتاب « عيون المسائل و الجوابات » و هم حسن ابن موسى نوبختى در كتاب موسوم به « الآراء و الديانات » ، مذاهب و عقايد هند را با علت آنكه خويشتن را به آتش مىسوزانند و تن خويش را باقسام شكنجه پاره ميكنند ياد كرده‌اند اما از آنچه ما آورديم سخن نگفته و به اين مرحله توجه نكرده‌اند .\r\nدربارهء برهمن خلاف است ، بعضى پنداشته‌اند كه وى آدم عليه السلام بود كه پيمبر خداى عز و جل سوى هندوان بود و بعضى ديگر چنان كه ما نيز گفتيم بر آنند كه وى پادشاهى بود ، و اين مشهورتر است . چون برهمن بمرد مردم هند سخت\r\n\r\n","description":"","footnote":"","page_name":" 72 ","page_number":92},
  {"content":"\r\n\r\nفغان كردند و بصدد آمدند بزرگترين فرزند وى را بشاهى بردارند و جانشين برهمن كه وصيت به دو كرده بود فرزندش باهبود بود كه بر روش پدر حكومت كرد و در كار مردم نگريست و بناى معبدها را بيفزود و حكيمان را تقرب داد و حرمت نهاد و تشويق كرد تا مردم را حكمت آموزند و بطلب حكمتشان فرستاد و مدت شاهيش يكصد سال بود .\r\nدر ايام وى نرد را بساختند و بازى آن معمول شد و آن را نمونهء كار دنيا كردند كه توفيق بهوشمندى و زرنگى نيست و روزى را به زبردستى نتوان يافت .\r\nگويند نخستين كس كه نرد بساخت و بازى كرد اردشير بن بابك بود و بدين وسيله كار جهان را وا نمود كه چگونه در تغيير است و جهانيان را بازيچهء خويش دارد و خانه‌هاى نرد را بشمار ماهها دوازده كرد و مهره‌ها را بتعداد ايام ماه كرد و مهره‌ها را نمودار تقدير كرد كه مردم دنيا را بازيچه دارد و كسى كه نرد بازى مىكند با مساعدت تقدير در كار بازى بمراد تواند رسيد و هوشمند باريك بين بى مساعدت تقدير در كار جهان حتى همسنگ ابلهان نتواند شد كه روزى و توفيق را در اين دنيا جز بكمك بخت نميتوان به كف آورد .\r\nپس از باهبود ، زامان بشاهى رسيد و مدت شاهيش يكصد و پنجاه سال بود و با شاهان ايران و ملوك چين حكايتها و پيكارها داشت كه نخبهء آن را در كتابهاى سابق خود آورده‌ايم .\r\nپس از او فور شاه شد و هم او بود كه در جنگ تن بتن با اسكندر كشته شد و مدت شاهيش يكصد و چهل سال بود .\r\nپس از او دبشليم بشاهى رسيد ، وى مؤلف كتاب كليله و دمنه است كه آن را به ابن مقفع منسوب داشته‌اند . سهل بن هارون دبير ، براى امير المؤمنين مأمون كتابى بعنوان ثعله و عفره فراهم آورده و ابواب و امثال كليله را تتبع كرده كه از آن منظم‌تر است . مدت شاهى دبشليم يكصد و بيست سال بود و جز اين نيز\r\n\r\n","description":"","footnote":"","page_name":" 73 ","page_number":93},
  {"content":"\r\n\r\nگفته‌اند .\r\nپس از او بلهيت بشاهى رسيد و شطرنج بروزگار وى ساخته شد كه بازى نرد را بى اعتبار كرد و توفيق هوشمند و بليه نادان را نمودار كرد . بلهيت حساب شطرنج را سامان داد و كتابى در اين زمينه براى هندوان مرتب كرد كه بنام روش جنكا معروف و متداول است و هم او با حكيمان خويش شطرنج بازى كرد و مهره ها را به شكل مجسمه‌هاى انسان و حيوانات ديگر كرد و آنها را مرتبه‌ها كرد و شاه را نمودار مدبر و رئيس نهاد و همچنين مهره‌هاى ديگر را ، و آن را نمونهء پيكره‌هاى علوى و اجسام سماوى يعنى هفت ستاره و دوازده برج كرد و هر نوع مهره را بستاره‌اى اختصاص داد و آن را نمونهء كار مملكت كرد كه اگر دشمنى رخ نمود و در جنگ خدعه‌اى كرد بنگرند كه زود يا دير چه بايد كرد و هندوان را در بازى شطرنج را زيست كه در ارقام مضروب آن نهاده‌اند و بوسيلهء آن براز افلاك و سر انجام علت اولى رسند . عدد مضروب خانه‌هاى شطرنج هيجده هزار هزار هزار هزار هزار هزار و چهار صد هزار و چهل و شش هزار هزار هزار هزار هزار و هفتصد و چهل هزار هزار هزار هزار و هفتاد و سه هزار هزار هزار و هفتصد هزار هزار و هفتهزار هزار و پانصد هزار و پنجاه و يك هزار و ششصد و پانزده مىشود و شش هزار مكرر اول و پنج هزار مكرر دوم و چهار هزار مكرر سوم و سه هزار مكرر چهارم و دو هزار مكرر پنجم و هزار ششم بنزد آنها معنى خاص دارد كه در بحث دورانها و روزگارها و اثر عوامل علوى در اين جهان كه نتيجهء ارتباط نفوس انسانى با ستارگانست از آن ياد ميكنند . مردم يونان و روم و اقوام ديگر را دربارهء شطرنج گفتگوهاست و طرق بازى خاص دارند كه شطرنجيان در كتابهاى خويش آورده‌اند و صولى و عدلى پيش قدم آنهايند كه بدوران ما بازى شطرنج بايشان ختم شده است .\r\nدوران شاهى بلهيت در هند هشتاد سال بود و در بعضى كتابها هست كه وى\r\n\r\n","description":"","footnote":"","page_name":" 74 ","page_number":94},
  {"content":"\r\n\r\nيكصد و بيست سال شاه بود . پس از وى كورش شاه شد و براى هندوان باقتضاى وقت و احتياجات مردم عقايد تازه پديد آورد و مذاهب سلف را رها كرد . سند باد در مملكت او و بعصر او بود كه كتاب هفت وزير و معلم و غلام و زن پادشاه را براى وى تنظيم كرد كه بنام سند باد معروف شد . و هم در خزانهء اين پادشاه كتاب اعظم در شناخت بيماريها و داروها و علاجها تنظيم شد و تصوير گياهان را در آن كشيدند . مدت پادشاهى وى يكصد و بيست سال بود .\r\nوقتى اين پادشاه بمرد عقايد هندوان مختلف شد و فرقه‌ها پديد آمد و طبقه‌ها جدا شد و هر رئيسى بناحيه‌اى دست انداخت . سرزمين سند شاهى داشت و سرزمين قنوج شاه ديگر داشت ، پادشاهى نيز بسرزمين كشمير حكومت يافت و به شهر مانكير كه ناحيه‌اى معتبر بود پادشاهى بود كه بلهرى نام يافت و اين نخستين پادشاه بود كه نامش بلهرى شد و همين نام را بپادشاهان خلف او دادند ، و تاكنون كه سال سيصد و سى و دوم است اين رسم بر قرار است .\r\nهندوستان به دريا و خشكى و كوه بسيار وسيع است و ملك هند به ملك زايج قلمرو مهراج پادشاه جزاير پيوسته است و اين مملكت ميان هند و چين فاصله است و آن را به هند اضافه كنند . هندوستان از ناحيهء كوهستان بسرزمين خراسان پيوسته است و ناحيهء سند بسرزمين تبت متصل است و ميان اين كشورها خلافها و جنگهاست و زبانهاشان مختلف و عقايدشان گونه‌گون است و بيشترشان چنان كه از پيش گفتيم معتقد بتناسخ و انتقال ارواحند . و هندوان بعقل و سياست و حكمت و رنگ و صفت و صحت مزاج و صفاى خاطر و دقت نظر از سياهان زنگ و دمادم و طوايف ديگر ممتازند .\r\nجالينوس براى سياه پوست ده خاصيت شمرده كه در او هست و در مردم ديگر نيست : موى مجعد و ابروى كم پشت و سوراخ بينى گشاد و لبهاى كلفت و دندان تيز و پوست بد بو و حدقهء سياه و دست و پاى ترك دار و درازى ذكر و\r\n\r\n","description":"","footnote":"","page_name":" 75 ","page_number":95},
  {"content":"\r\n\r\nفزونى طرب . جالينوس گويد طربناكى سياه پوست از آنجاست كه مخش معيوب است و به همين جهت عقلش خلل دارد .\r\nهم جالينوس دربارهء طرب سياهان و اينكه خوشحالى بر ايشان غلبه دارد و امتياز زنگان از سياهان ديگر بطربناكى مطالبى آورده كه در كتابهاى سابق خود ياد كرده‌ايم .\r\nيعقوب بن اسحاق كندى در يكى از رسائل خود دربارهء تأثير موجودات علوى و اجسام سماوى در اين جهان گويد : همهء چيزهايى را كه خداى تعالى آفريده بعضى را علت بعضى ديگر كرده ، علت در معلول خود به حكم عليت اثر مىكند اما معلول در علت فاعلى خود اثر نميكند نفس علت فلك است نه معلول آن و فلك در آن اثرى ندارد ولى طبع نفس چنان است كه اگر چيزى را نيابد تابع مزاج تن مىشود چنان كه در زنگى هست كه جاى او گرم است و موجودات فلكى در آن اثر كرده و رطوبت را بقسمت بالاى او جذب كرده و ديده‌اش را سپيد و لبش را كلفت و بينيش را پهن و بزرگ و سرش را بسبب حدت رطوبتها به بالاى بدن ، قطور كرده بدين جهت مزاج دماغش از اعتدال بگشته كه عمل نفس در آن كاملًا آشكار نتواند شد و ادراك وى تباه شده و اعمال عقلانى از او برون شده ، و كسان از متقدم و متأخر دربارهء علت تكوين سياهان و محلهاى ايشان نسبت بفلك و اينكه كدام يك از هفت سياره يعنى دو نير و پنج ديگر عهده دار كار ايشان بوده و بابداع ايشان پرداخته و در تنهايشان اثر كرده سخن آورده‌اند ولى اين كتاب ما خاص اين معنى نيست كه آنچه را در اين باب گفته‌اند ضمن آن بياريم اما همهء آنچه را در اين باره گفته اند با دلايلى كه آورده‌اند در كتاب اخبار الزمان آورده‌ايم و سخن منجمان متقدم و متأخر را كه كار ايشان را به زحل نسبت داده‌اند ياد كرده‌ايم .\r\nيكى از شاعران منجم و علماى نجوم از متأخران اسلام آنچه را گفتيم در شعر خويش آورده گويد :\r\n\r\n","description":"","footnote":"","page_name":" 76 ","page_number":96},
  {"content":"\r\n\r\n« پير ستارگان زحل آسمانى است كه پيرى بزرگ و شاهى نيرومند است ، طبع آن سودايى و سرد است و تيرگى آن جان را سياه كند ، و در زنگان و بردگان و سرب و آهن اثر مىكند » .\r\nطاوس يمانى همدم عبد الله بن عباس از ذبيحهء زنگى نميخورد و ميگفت خلقت زنگى معيوب است . شنيدم كه ابو العباس الراضى بالله پسر المقتدر بالله از دست سياه چيزى نميگرفت ، ميگفت : « اين بنده‌ايست كه خلقتش معيوب است » . معلوم نيست از عقيدهء طاوس تقليد ميكرد يا پيرو راى و طريقت ديگر بود . عمرو بن بحر جاحظ نيز در مفاخره و مناظرهء سياهان با سپيد پوستان كتابى تأليف كرده است .\r\nهندوان كسى را بشاهى بر نميدارند مگر چهل سال تمام داشته باشد و ملوك هند جز در اوقات معين بر عامه نمودار نميشوند و ظهورشان فقط براى رسيدگى به كار رعيت است كه به نظر ايشان نگريستن عوام در پادشاهان خلاف ابهت و مايهء وهن ايشان است . به نظر هندوان رياست با انتخاب مردم لايق دوام مييابد كه در مراتب سياست هر كار را بجاى خويش آرند .\r\nمسعودى گويد : بديار سرنديب كه از جزاير دريا است ديده‌ام كه وقتى پادشاهى بميرد او را بر عرابهء كوتاهى نهند كه نزديك زمين باشد و چرخهاى كوچك دارد كه خاص همين كار ساخته‌اند . در آن حال موهايش به زمين كشيده شود و زنى جاروب بدست خاك بر سر او ريزد و بانگ زند : « اى مردم اين پادشاه سابقتان است كه بر شما پادشاهى داشت و حكمش روان بود و اكنون به اين حال افتاده است كه مىبينيد ، از دنيا رفته و فرشتهء مرگ جانش را گرفته . شاه شاهان و زندهء جاويد كسى است كه هرگز نميرد ، از بعد پادشاه خود دل به دنيا مبنديد » . و سخنانى در اين معنى مبنى بر ترس و بى رغبتى دنيا بگويد و جنازهء شاه را در همهء خيابانهاى شهر بگرداند سپس آن را به چهار پاره كنند و صندل و كافور و ديگر اقسام بوهاى خوش\r\n\r\n","description":"","footnote":"","page_name":" 77 ","page_number":97},
  {"content":"\r\n\r\nآماده كرده باشند و جنازه را به آتش بسوزانند و خاكستر را بباد دهند . غالب هندوان با ملوك و بزرگان خويش بدلايلى كه دارند چنين كنند و همين رسم را به كار برند . پادشاهى خاص يك خاندان است و به ديگران نميرسد و خاندان وزيران و قاضيان و ديگر اهل منصب نيز چنين است و تغيير نميپذيرد .\r\nهندوان شرابخوارى را ممنوع داشته‌اند و شرابخوار را آزار كنند ، نه باقتضاى دين بل از اين جهت كه نميخواهند عقل خويش را به چيزى آشفته كنند 99 100 و از آن حال كه هست بگردانند . اگر معلوم شود كه شاهى شراب نوشيده ، مستحق خلع باشد كه با مستى تدبير و سياست نتواند كرد . گاه باشد كه به سماع و ملاهى پردازند ، آلات طرب گونه‌گون دارند كه در كسان از خنده تا گريه اثرهاى مختلف دارد . گاه باشد كه كنيزكان را شراب دهند تا طرب كنند و مردان از طرب ايشان طربناك شوند .\r\nهندوان در سياست نظريات فراوان دارند كه بسيارى از آن و اخبار و - سرگذشتشان را در كتاب اخبار الزمان و كتاب اوسط آورده‌ايم و در اين كتاب نيز شمه‌اى مىآوريم .\r\nاز جمله حكايتهاى ظريف ملوك هند و سرگذشتهاى شگفت آنها كه در آغاز روزگار ميان ايشان گذشته مربوط بيكى از شاهان قمار هند است كه عود قمارى از آن مملكت و سرزمين آرند و منسوب بدانجاست و اين ديار از جزاير دريا نيست بلكه ساحل دريا و كوهستان است و مردانش بشمار از بيشتر ممالك هند فزونتر است و دهان مردم آنجا از بيشتر هندوان خوشبو تر است كه آنها نيز چون اهل ملت اسلام مسواك به كار مىبرند و هم از جمله هندوان آنها زنا را حرام دانند و از بسيارى خبائث دورى كنند و از نبيذها بپرهيزند ، اگر چه در اين كار بخصوص همانند عوام هندوان هستند ، و بيشتر آنها پيادگانند زيرا در ديار آنها كوهستان و دره فراوان و بيابان و دشت كمتر است . اين سرزمين قمار رو به روى كشور مهراج پادشاه جزاير\r\n\r\n","description":"","footnote":"","page_name":" 78 ","page_number":98},
  {"content":"\r\n\r\nزابج و كله و سرنديب و غيره است .\r\nگويند بروزگار قديم جوانى سبكسر عهده دار پادشاهى قمار شد روزى در قصر خود بر تخت پادشاهى جاى داشت . قصر وى بر رودى بزرگ مشرف بود كه چون دجله و فرات آب شيرين داشت و از قصر تا دريا يك روز راه بود ، وزير نيز بحضور وى بود و او ضمن سخن از مملكت مهراج و وسعت آبادى آن و جزايرى كه در تصرف اوست با وزير گفت : « هوسى در دل دارم كه دوست دارم به آن برسم » . وزير كه مردى خير خواه بود و سبكسرى او را ميدانست گفت : « اى پادشاه آن چيست ؟ » گفت دوست دارم سر مهراج پادشاه زابج را در طشتى پيش روى خود ببينم » . وزير بدانست كه اين انديشه را حسد در حال وى سر داده و بخاطر او گذرانيده است و گفت :\r\n« اى پادشاه گمان نداشتم شاه چنين انديشه‌اى بدل بگذراند كه از روزگار قديم تا كنون ميان ما و اين قوم زد و خوردى نبوده و از آنها بدى نديده‌ايم كه آنها در جزاير دور دست بسر مىبرند و مجاور سرزمين ما نيستند و در ملك ما طمع ندارند و ما بين مملكت قمار و مملكت مهراج به دريا ده تا بيست روز راه است » . سپس وزير به دو گفت : « سزاوار نيست كه شاه كسى را از اين مطلع كند و در اين زمينه سخنى گويد » .\r\nشاه خشمگين شد و سخن خير خواه را نشنيد و اين سخن را با سرداران و بزرگان دربار خويش بگفت و زبان به زبان رفت تا شايع شد و به مهراج رسيد كه مردى مدبر و كار آزموده بود و بسن كهولت رسيده بود . وى وزير خود را بخواست و آنچه را شنيده بود به دو خبر داد و گفت : « با آنچه از اين نادان شيوع يافته و اين آرزو كه از روى جوانى و غرورى از گفتهء او انتشار يافته روا نيست دست از او بداريم كه اين كار ملك را زيان رساند و موهون كند » . بگفت تا آنچه را در ميانه رفته است مكتوم دارد و هزار كشتى آماده كند و براى هر كشتى از مرد و سلاح آنچه بايد فراهم آرد ، و چنان وا نمود كه ميخواهد در جزاير مملكت خود گردش كند و به شاهانى كه در اين جزاير بودند و اطاعت او ميكردند نوشت كه عزم ديدار ايشان و گردش جزاير\r\n\r\n","description":"","footnote":"","page_name":" 79 ","page_number":99},
  {"content":"\r\n\r\nدارد تا قضيه شايع شد و شاه هر جزيره آنچه شايستهء مهراج بود آماده كرد . وقتى كارها سامان گرفت و همه چيز منظم شد بكشتى نشست و با سپاه بكشور قمار رفت و بر دره‌اى كه بپايتخت قمار ميرسيد هجوم برد و مردان آنجا را از پيش برداشت و سرداران آن را غافلگير كرد و پايتخت را بگرفت و مردان خويش را فراهم آورد و بگفت تا نداى امان دهنند و بر تخت پادشاه قمار نشست كه او را اسير گفته بود و بگفت تا او را بياوردند ، وزير او را نيز بياوردند . بشاه گفت : « چرا آرزويى كردى كه قدرت آن نداشتى و اگر بدان ميرسيدى بهره‌اى از آن نميگرفتى و موجبى براى آن نبود ؟ » وى جوابى نداشت . مهراج به دو گفت : « اگر با اين آرزو كه ميخواستى سر مرا در طشت مقابل خود ببينى ، آرزوى تسلط و تاخت و تاز در سرزمين مرا كرده بودى ، دربارهء تو چنان ميكردم ولى آرزوى معينى كردى كه با تو همان ميكنم و بى آنكه در ديار تو به چيزى دست بزنم بديار خودم باز ميگردم تا براى پسينيان تو عبرت شود و هيچكس از حد قسمت خود تجاوز نكند و عافيت را غنيمت شمارد » . آنگاه گردن او را بزد و رو بوزير او كرد و گفت : « پاداش خير بينى كه وزير خوبى بودى . من دانسته‌ام كه تو با رفيق خود راى درست را گفتى ، اگر پذيرفته بود . اكنون ببين از پس اين نادان شايستهء پادشاهى كيست و او را بجاى وى برگمار » . و در ساعت سوى ديار خود بازگشت بى آنكه او يا يكى از يارانش به چيزى از ديار قمار دست دراز كند . وقتى به مملكت خود رسيد بر تخت شاهى نشست كه بر بركهء معروف به بركهء خشت طلايى مشرف بود و طشتى را كه سر پادشاه قمار در آن بود پيش رو داشت و سران مملكت را پيش خواند و خبر خويش را با موجبى كه وى را به اين اقدام وا داشته بود با آنها بگفت . اهل مملكتش براى او دعا كردند و پاداش نكو خواستند ، آنگاه بگفت تا سر را بشستند و بوى خوش زدند و در ظرفى نهاد و پيش پادشاه قمار فرستاد و به دو نوشت : رفتار ما با سلف تو از آنجا بود كه مرگ ما را خواسته ، بود و خواستيم امثال او را ادب كنيم ، اكنون كه به منظور خود رسيديم مناسب ديديم سر او را پيش\r\n\r\n","description":"","footnote":"","page_name":" 80 ","page_number":100},
  {"content":"\r\n\r\nتو باز فرستيم كه نگهداشتن آن براى ما سودى ندارد و اين ظفر كه بر او يافته‌ايم مايهء فخر ما نيست . ملوك هند و چين از قضيه خبردار شدند و مهراج در نظر آنها بزرگ شد و از آن پس شاهان قمار چون بهنگام صبح برخيزند رو بديار زابج كنند و سجده برند و مهراج را ببزرگى ستايند . مسعودى گويد معنى بركهء خشت طلايى اينست كه قصر مهراج كنار بركهء كوچكى بود كه به خليج بزرگ زابج اتصال داشت و هنگام مد آب دريا به اين خليج راه مييافت و بهنگام جزر آب شيرين بدان ميريخت . هر روز صبح پيشكار شاه پيش او ميرفت و خشت طلايى كه وزن آن براى ما معلوم نيست همراه داشت و آن را در مقابل شاه ميان بركه مىافكند . هنگام مد آب ، آن خشت و خشتهاى ديگر را كه با آن فراهم آمده بود ميپوشانيد و هنگام جزر آب از آن پس ميرفت و در آفتاب نمودار ميشد و شاه كه در مجلس مشرف بر آن نشسته بود آن را ميديد و حال بدين گونه بود و مادام كه شاه زنده بود هر روز خشتى در اين بركه مىافكند و چيزى از آن بر نميداشت ، وقتى شاه ميمرد ، شاه پس از او همه خشتها را بيرون مىآورد و ميشمرد و ذوب ميكرد و بر زن و مرد و اطفال و سران خدمهء خاندان سلطنت به ترتيب مقام و مقررى هر گروه از آنها پخش ميكرد و هر چه بجا ميماند به محتاجان ميداد و شمار و وزن خشتها را ثبت ميكرد و ميگفتند فلان شاه فلان مقدار سال بزيست و فلان مقدار خشت طلا در بركهء سلطنت از او بجا ماند كه پس از مرگش ميان اهل مملكت پخش شد و افتخار نصيب كسى بود كه دوران ملكش دراز و شمارهء خشتهاى طلا در بركه‌اش بيشتر بود .\r\nاكنون بزرگترين پادشاه هند بلهرى فرمانرواى شهر ماننكير است كه بيشتر شاهان هند هنگام نماز رو سوى آن كنند و به فرستادگان شهر كه بقلمرو ايشان روند درود فرستند . بجز مملكت بلهرى در هند ممالك بسيار هست ، از آن جمله ملوك كوهستانند كه دريا ندارند چون راى ، فرمانرواى كشمير و هم پادشاه طافن و ديگر ملوك هند و بعضى ديگر هم خشكى و هم دريا دارند . از قلمرو بلهرى\r\n\r\n","description":"","footnote":"","page_name":" 81 ","page_number":101},
  {"content":"\r\n\r\nتا دريا هشتاد فرسنگ سندى است كه هر فرسنگ هشت ميل است . وى چندان سپاه و فيل دارد كه شمار آن نتوان دانست و بيشتر سپاهش پياده است به جهت آنكه قلمرو او در كوهستان است . از ملوك هند ، بؤوره فرمانرواى قنوج كه دريا ندارد با بلهرى دشمنى دارد . بؤوره عنوان هر پادشاهى است كه بر اين كشور حكومت كند و سپاه او به ترتيب شمال و جنوب و صبا و دبور مرتب است زيرا در هر يك از اين جهات پادشاهى با وى بجنگ است .\r\nبعدها شمه‌اى از اخبار ملوك سند و هند و ديگر ملوك جهان را ضمن گفتگو از درياها و عجايب و اقوامى كه در جزاير و اطراف آن هست با مراتب ملوك و مطالب ديگر در اين كتاب بياوريم و تفصيل آن را در كتابهاى سابق خود آورده‌ايم و خدا داناتر است . 100\r\n\r\n","description":"","footnote":"","page_name":" 82 ","page_number":102},
  {"content":"\r\n\r\n\r\n101 ذكر زمين و دريا و رودها و كوهها و هفت اقليم و ستارگان وابسته به آن و ترتيب افلاك و مطالب ديگر\r\nحكما زمين را به جهت مشرق و مغرب و شمال و جنوب تقسيم كرده‌اند و هم آن را به دو قسمت كرده‌اند : مسكون و نامسكون ، آباد و غير آباد ، و گفته‌اند زمين مدور است و مركز آن در ميان فلك است و هوا از همه سو آن را احاطه كرده است و نقطه يا قلهء آن بنزد فلك البروج است و آبادى زمين را از حدود جزاير خالدات كه شش جزيرهء آباد در درياى اقيانوس غربى است تا اقصاى معمورهء چين گرفته‌اند و آن را دوازده ساعت يافته‌اند و چنين معلوم كرده‌اند كه وقتى خورشيد در اقصاى چين غروب كند بر جزاير آباد مذكور كه در بحر اقيانوس غربى است طلوع مىكند و چون از اين جزاير غروب كند در اقصاى چين طالع مىشود و اين يك نيمه دور زمين است و طول عمرانى كه مىگويند از آن وقوف حاصل كرده‌اند همين است و مقدار آن سيزده هزار و پانصد ميل است بمقياس همان ميل كه مساحت دايرهء زمين را بر آن نهاده‌اند ، آنگاه به عرض پرداخته‌اند و چنين يافته‌اند كه آبادى از خط استوا آغاز و در ناحيهء شمال بجزيرهء تولى كه در بريتانياست و در آنجا حد اكثر طول روز بيست ساعت است ختم مىشود ، و گفته‌اند كه مسير خط استوا بر زمين از مشرق به مغرب از جزيره‌اى ما بين هند و حبش است و از نقطهء معروف به قبة الارض ميگذرد كه ما بين جنوب و شمال در نيمه راه جزاير آباد و اقصاى معمورهء چين است و عرض از خط استوا تا جزيرهء تولى قريب شصت\r\n\r\n","description":"","footnote":"","page_name":" 83 ","page_number":103},
  {"content":"\r\n\r\nدرجه است كه يك ششم دور زمين است و اگر اين مقدار عرض را در مقدار طول ناحيهء عمران كه نصف دايرهء زمين است ضرب كنيم مقدار عمران در ناحيهء شمال يك نيمه از يك ششم دور زمين مىشود .\r\nاما در خصوص اقاليم هفتگانه : اقليم اول سرزمين بابل است و خراسان و فارس و اهواز و موصل و سرزمين جبال و برج آن حمل و قوس و ستارهء آن مشترى است .\r\nاقليم دوم هند است و سند و سودان و برج آن جدى و ستارهء آن زحل است . اقليم سوم مكه است و مدينه و يمن و طايف و حجاز و مناطق ما بين آن و برج آن عقرب و ستارهء آن زهره است كه ستارهء سعد فلك است . اقليم چهارم مصر است و افريقا و بربر و آندلس و مناطق ما بين آن و برج آن جوزا ستارهء آن عطارد است . اقليم پنجم شام .\r\nاست و روم و جزيره و برج آن دلو و ستارهء آن قمر است . و اقليم ششم ترك است و خزر و ديلم و قلمرو سقلابيان و برج آن سرطان و ستارهء آن مريخ است . اقليم هفتم ديبل است و چين و برج آن ميزان و ستارهء آن خورشيد است .\r\nحسين منجم مؤلف « كتاب الزيج فى النجوم » از خالد بن عبد الملك مروزى و ديگران كه خورشيد را براى امير المؤمنين مأمون بدشت سنجار ديار ربيعه رصد كرده‌اند ، گويد كه يك درجه از سطح زمين شصت و پنج ميل است و طول يك درجه را در سيصد و شصت ضرب كرده و دور كرهء زمين را كه بر خشكى و دريا احاطه دارد بيست هزار و يكصد و شصت ميل بدست آورده‌اند ، آنگاه مقدار دور زمين را در هفت ضرب كرده‌اند و حاصل آن صد و چهل و يك هزار و دويست و بيست ميل شده آن را بر بيست و دو ميل تقسيم كرده‌اند و نتيجهء تقسيم كه قطر زمين است ششهزار و چهار صد و جهارده و نيم دهم ميل شده است و نصف قطر زمين سه هزار و دويست و هفت ميل و شانزده دقيقه و سى ثانيه است كه يك چهارم ميل و يك چهارم عشر ميل مىشود و ميل چهار هزار ذراع است بمقياس ذراعى كه امير المؤمنين مأمون براى اندازه گرفتن پارچه و بنا و تقسيم منازل معين كرد و ذراع بيست و چهار انگشت است .\r\n\r\n","description":"","footnote":"","page_name":" 84 ","page_number":104},
  {"content":"\r\n\r\nمسعودى گويد بطليموس در كتاب معروف جغرافيا وصف زمين و شهرها و كوهها و درياها و جزيره‌ها و رودها و چشمه‌ها و شهرهاى مسكون و نقاط آباد را آورده و گفته كه بدوران او چهار هزار و پانصد و سى شهر بوده است و همه را شهر به شهر و اقليم به اقليم ياد كرده است و در همان كتاب رنگ كوههاى جهان را از سرخ و زرد و سبز و غيره آورده و گفته كه دويست و چند كوه هست و مقدار كوهها سرخ و زرد و سبز و غيره آورده و گفته كه دويست و چند كوه هست و مقدار كوهها و معادن و جواهر آن را ياد كرده و هم اين فيلسوف گفته كه شمار درياهاى محيط زمين پنج درياست و جزاير آباد و غير آباد و مشهور و غير مشهور آن را بر شمرده و گفته كه در بحر حبشى نزديك يك هزار جزيره بهم پيوسته هست كه آن را دبيحات گويند و همه آباد است و از جزيره‌اى تا جزيرهء ديگر دو يا سه ميل يا بيشتر فاصله است ، بجز جزاير ديگر كه در اين دريا هست و هم بطليموس در جغرافيا گفته كه آغاز درياى مصر از روم است تا درياى مجسمه‌هاى مسى ، و همه چشمه‌هاى بزرگ كه از زمين مىجوشد دويست و سى چشمه است و اين بجز چشمه‌هاى كوچك است ، شمار رودهاى بزرگ كه پيوسته در هفت اقليم جارى است دويست و نود رود است و اقليمها به ترتيبى است كه در شمار اقاليم آورديم و هر اقليمى نهصد فرسنگ در نهصد فرسنگ وسعت دارد . بعضى درياها بوجود حيوانات آباد است و بعضى ديگر آباد نيست چون اوقيانوس بحر محيط و در اين كتاب شمه‌اى از تفصيل و وصف درياها را بياوريم . همهء اين درياها در كتاب جغرافيا برنگهاى گوناگون و اندازه‌هاى مختلف تصوير شده ، بعضى به صورت عباست و بعضى به شكل بوق است و بعضى شكل روده و بعضى مدور يا مثلث است ولى نام درياها را در اين كتاب به يونانى نوشته‌اند كه فهم آن ميسر نيست . قطر زمين را دو هزار و صد فرسخ گفته ( صحيح آن ششهزار و چهار صد فرسخ است ) كه هر فرسخ شانزده هزار ذراع است . محيط زيرين مدار نجوم كه فلك قمر است يكصد و بيست و پنجهزار و ششصد و شصت فرسخ است و قطر فلك از نقطهء رأس الحمل تا نقطهء رأس الميزان\r\n\r\n","description":"","footnote":"","page_name":" 85 ","page_number":105},
  {"content":"\r\n\r\nچهل هزار فرسخ بمقياس فرسخ مذكور است . شمار افلاك نه فلك است فلك اول كه از همه كوچكتر و به زمين نزديكتر است فلك قمر است ، دوم فلك عطارد است ، سوم فلك زهره است ، چهارم فلك خورشيد ، پنجم فلك مريخ ، ششم فلك مشترى ، هفتم فلك زحل ، هشتم فلك ثوابت و نهم فلك بروج است . شكل فلك كروى است و فلكها درون يك ديگر است . فلك البروج را فلك كلى نيز نامند و روز و شب از آن پديد مىآيد زيرا خورشيد و ماه و ديگر ستارگان را در يك شب و روز يك دور از مشرق به مغرب مىگرداند و اين گردش بر دو قطب ثابت انجام مىشود كه يكى رو بشمال دارد كه قطب بنات النعش است و ديگرى رو بجنوب دارد كه قطب سهيل است و برجها بجز فلك نيست و جاهايى را به اين اسمها ناميده‌اند تا موضع ستارگان را از فلك كلى توان دانست ، پس بضرورت برجها در ناحيهء دو قطب تنگ و در ميان كره وسيع است و خطى كه كرده را از شرق بغرب به دو نيم مىكند دايرهء معدل النهار ناميده مىشود زيرا وقتى خورشيد روى آن قرار گرفت در همه شهرها شب و روز مساوى مىشود . عرصهء فلك را از جنوب بشمال عرض و از مشرق به مغرب طول نامند . افلاك مدور است و بجهان احاطه دارد و بر مركز زمين مىگردد . زمين در ميان افلاك چون نقطهء مركز دايره است . نه فلك هست و نزديكتر از همه به زمين فلك قمر است و بالاى آن فلك عطارد است و بالاتر از آن فلك زهره است آنگاه فلك خورشيد است و خورشيد در وسط نه فلك است و بالاى آن مريخ است و بالاتر از آن مشترى است و بالاى آن فلك زحل است و در هر يك از اين هفت فلك فقط يك ستاره هست . بالاى فلك زحل فلك هشتم است كه برجهاى دوازده‌گانه در آنجاست و همهء ستارگان ديگر نيز در فلك هشتم است . فلك نهم بالاتر و بزرگتر از همه است و فلك اعظم است و به همه افلاك زيرين كه ياد كرديم و به چهار عنصر و همهء مخلوق احاطه دارد و ستاره ندارد و مدار آن از مشرق به مغرب است كه هر روز يك دور كامل مىزند و همهء افلاك زيرين كه وصف آن آورديم با دوران آن دور مىزنند . اما هفت فلكى كه ياد كرديم\r\n\r\n","description":"","footnote":"","page_name":" 86 ","page_number":106},
  {"content":"\r\n\r\nاز مغرب بمشرق ميگردد و قدما را دربارهء اين مطالب دلايلى هست كه ذكر آن بدرازا ميكشد . ستارگان مرتب كه مىبينيم و ديگر ستارگان در فلك هشتم است كه بر دو قطب بجز دو قطب بفلك اعظم كه از پيش گفتيم هميگردد ، به پندار آنها دليل اينكه حركت بروج غير از حركت افلاكست اينست كه حركت بروج - دوازده‌گانه متعاقب يك ديگر است و از جاى خود منتقل نميشود و حركت آن بطلوع و غروب تغيير نمىيابد و نيز هر يك از ستارگان هفتگانه حركتى به غير از ديگران دارد و حركات آن مختلف است مثلًا حركت ستاره‌اى تندتر است ، يكى بجنوب و ديگرى بشمال مىرود . تعريف فلك بنزد قدما اينست كه فلك نهايت حركت علوى يا سفلى طبايع است و حد فلك از لحاظ طبايع اينست كه فلك شكلى مدور است و شكل دايره از همه اشكال وسيعتر است و به همه شكلهاى ديگر احاطه دارد .\r\nمقدار حركت ستارگان در افلاك مختلف است ، ماه در هر برج دو روز جا دارد و فلك مقدار حركت ستارگان در افلاك مختلف است ، ماه در هر برج دو روز جا دارد و فلك را بيك ماه مىپيمايد ، خورشيد در هر برج يك ماه ميماند ، عطارد بهر برج پانزده روز مقام دارد ، زهره در هر برج بيست و پنج روز مقام دارد ، مريخ در هر برج چهل و پنج روز مقيم است ، مشترى در هر برج يك سال مقيم است و زحل در هر برج سى ماه مقيم است .\r\nبگفتهء بطليموس مؤلف المجسطى دور زمين با كوهها و درياها بيست و چهار هزار ميل است و قطر يعنى عرض و عمق آن ششهزار و ششصد و سى و شش ميل است و اين مطلب را از آنجا بدست آورده‌اند كه ارتفاع قطب شمال را در دو شهر كه از خط استوا بيك فاصله بوده گرفته‌اند چون شهر تدمر كه در صحراى ميان عراق و شام است و شهر رقه ، و ارتفاع قطب را در رقه سى و پنج و يك سوم درجه و در تدمر سى و چهار درجه يافته‌اند كه يك درجه و يك سوم تفاوت داشته است ، آنگاه فاصلهء رقه و تدمر را مساحى كرده‌اند كه شصت و هفت ميل بوده ، از اين قرار اين مقدار از فلك با شصت و هفت ميل زمين برابر است و فلك ششصد و شصت درجه است بدلايلى كه\r\n\r\n","description":"","footnote":"","page_name":" 87 ","page_number":107},
  {"content":"\r\n\r\nگفته‌اند و تذكار آن در اينجا مشكل است و اين تقسيم به نظر صحيح است زيرا چنين يافته‌اند كه فلك به دوازده برج تقسيم مىشود و خورشيد هر برج را به يك ماه طى مىكند و همه برجها را به سيصد و شصت روز مىپيمايد و فلك مدور است كه بر دو محور يا دو قطب ميگردد چون دو محور گوى و كاسه كه خراط يا نجار ميتراشد . هر كه محلش در وسط زمين و نزديك خط استوا باشد هميشه شب و روز وى مساويست و هر دو محور يعنى قطب شمال و قطب جنوب را مىبيند ولى مردم شهرهايى كه به طرف شمال متمايل است قطب شمال و بنات نعش را مىبينند اما قطب جنوب و ستارگان نزديك آن و همچنين ستاره‌اى را كه در خراسان بنام سهيل معروفست نمىبينند و در عراق آن را در همه سال چند روز مىبينند و اگر چشم شتر بر آن بيفتد هلاك شود چنان كه ما گفته‌ايم و مردم نيز دربارهء مرگ اين حيوان بخصوص گفته‌اند ، اما در شهرهاى جنوبى بهمهء ايام سال آن را مىتوان ديد . فرقه‌هاى فلك شناس و اهل نجوم دربارهء اين دو محور كه فلك بر آن ميگردد خلاف كرده‌اند كه آيا ساكن است يا متحرك ؟ بيشتر بر اين رفته‌اند كه محورها بىحركت است و ما گفتار هر دو فرقه را دربارهء اين دو محور كه آيا از جنس فلك يا غير فلك است در كتابهاى سابق خويش آورده‌ايم .\r\nدربارهء شكل درياها نيز خلاف است . بيشتر فلاسفهء قديم هند و حكماى يونان بجز كسانى كه بخلاف ايشان پيرو گفتار متشرعان هستند گفته‌اند كه دريا نيز بتبع زمين مدور است و بر اين سخن دلايل بسيار آورده‌اند ، از جمله اينكه اگر به دريا پيش روى زمين با كوهها بتدريج از ديده‌ات نهان مىشود تا به تمام نهان شود و از قلهء كوههاى بلند چيزى نبينى و اگر رو بساحل داشته باشى كوهها بتدريج عيان مىشود و چون نزديك ساحل شوى درختان و زمين نيز نمودار شود .\r\nكوه دنباوند كه ما بين رى و طبرستان است از صد فرسخى ديده مىشود كه ارتفاع بسيار دارد و در فضا بالا رفته است ، از فراز كوه بخار بلند است و برف روى برف مىنشيند و هرگز از برف خالى نيست و از زير آن رودى برون مىشود با آب فراوان\r\n\r\n","description":"","footnote":"","page_name":" 88 ","page_number":108},
  {"content":"\r\n\r\nكه زرد گوگردى و طلايى رنگ است . از دامن كوه تا بالا سه روز و سه شب راه است و هر كه بر آن بالا رود و بقله رسد آنجا را هزار ذراع در هزار ذراع مسطح بيند ولى از پائين چون گنبد مخروطى به نظر مىرسد . سطح قله پر از ريگ سرخ رنگ است كه پا در آن فرومىرود . بر اوج قله از كثرت بادهاى سخت و شدت سرما حيوان درنده و پرنده نيست . در آنجا نزديك به سى سوراخ هست كه بخار گوگردى از آنجا خارج مىشود و از همين سوراخها همراه بخار گوگرد صدايى عظيم چون رعد سخت شنيده مىشود ، اين صداى لهيب آتش است و كسانى كه خود را بخطر اندازند و بالاتر روند از دهانهء اين سوراخها گوگرد زرد طلايى همراه بيارند كه در كار صنعت و كيميا و امور ديگر به كار رود . كسى كه بر آنجا رفته باشد از بالاى قله كوههاى بلند اطراف را چون تپه‌ها و پشته‌ها به نظر آورد . از اين كوه تا درياى طبرستان بيست فرسخ راه است و كشتيها چون بدل دريا روند كوه دنباوند از نظرشان نهان شود و هيچكس آن را نبيند و چون بحدود صد فرسخى رسند و بكوههاى طبرستان نزديك شوند كمى از بالاى اين كوه را ببينند و هر چه بساحل نزديكتر شوند قسمت بيشترى از كوه نمايان شود و اين دليل آن سخن است كه گفته‌اند آب دريا كروى است و شكل مدور دارد .\r\nو نيز كسى كه در بحر الروم باشد كه همان درياى شام و مصر است كوه اقرع را كه كوهيست بلند و كس بقلهء آن نرسد و بر انطاكيه و لاذقيه و طرابلس و جزيرهء قبرس و ديگر ديار روم مشرف است ، اين كوه را چنين بيند كه بتدريج از ديدهء كشتىنشينان نهان شود كه آنها از نقاطى كه كوه را از آنجا توان ديد فروتر مىروند .\r\nبعدها در اين كتاب از كوه دنباوند و مطالبى كه ايرانيان دربارهء آن گفته‌اند كه ضحاك چند دهان در قلهء آن بزنجير است و گنبدى كه بر قلهء اين كوه است و يكى از آتشفشانهاى بزرگ جهان و عجايب آنست سخن خواهيم داشت .\r\n\r\n","description":"","footnote":"","page_name":" 89 ","page_number":109},
  {"content":"\r\n\r\nكسان را دربارهء بعد زمين سخنهاست . بيشتر بر آنند كه از مركز زمين تا آنجا كه هوا و آتش بنهايت مىرسد يكصد و شصت و هشتهزار ميل است . زمين سى و هفت بار از ماه بزرگتر است . و بيست و سه هزار بار از عطارد بزرگتر است وهم بيست و چهار هزار بار از زهره خورشيد نيز يكصد و شش بار و يك چهارم و يك هشتم از زمين و يك هزار و ششصد و چهل بار از ماه بزرگتر است و همهء زمين يك نيمه يك دهم يك هشتم خورشيد است . قطر خورشيد چهل و دو هزار ميل است . مريخ نيز شصت و سه بار از زمين بيشتر است و قطر آن هفتاد و هفتهزار و نيم ميل است .\r\nمشترى هشتاد و يك بار و نصف و ربع برابر زمين است و قطر آن سى و سه هزار و دويست و شانزده ميل است . زحل نود و نه بار و نيم از زمين بزرگتر است و قطر آن سى و دو هزار و هفتصد و هشتاد و شش ميل است . اما حجم ستارگان ثابت كه در مشرق اول است و جمله پانزده ستاره است ، هر يك نود و چهار و نيم بار از زمين بزرگتر است و دورى آن از زمين چنانست كه نزديكترين فاصلهء قمر نسبت به آن يكصد و بيست و چهار هزار ميل است و اكثر فاصلهء عطارد از زمين نهصد و سى و هفت هزار ميل است و اكثر فاصلهء زهره از زمين چهار هزار هزار و يكصد و نود و شش هزار ميل است و بيشتر فاصلهء خورشيد از زمين چهار هزار هزار و هشتصد و بيست هزار و نيم ميل است و اكثر فاصلهء مريخ از زمين سى و سه هزار هزار و ششصد هزار ميل و چيزى است و اكثر فاصله مشترى از زمين پنجاه و چهار هزار هزار و يكصد و شصت و شش هزار ميل كمى كمتر است و بيشتر فاصلهء زحل از زمين هفتاد و هفت هزار هزار ميل اندكى كمتر است و فاصلهء ستارگان ثابت از مركز زمين به همين اندازه است .\r\nاهل نجوم از اين تقسيم و درجه‌ها و مقياسها كه گفتيم علم تقويم و پيش بينى كسوف را استخراج كرده‌اند و بكمك آن ابزارها و اسطرلابها را پديد آورده‌اند و همهء كتب خويش را بر اساس آن تأليف كرده‌اند و اين بابى است كه اگر خواهيم شمه‌اى از آن بگوييم سخن بسيار و دامنه‌دار شود ، فقط چيزى از اين فنون بگفتيم تا نمونهء\r\n\r\n","description":"","footnote":"","page_name":" 90 ","page_number":110},
  {"content":"\r\n\r\nنگفته‌ها باشد .\r\nو صابيان حرانى كه عوام يونانيان و حشويان فلاسفهء قديم بوده‌اند مراتب كاهنان هيكل را چون افلاك هفتگانه مرتب كرده‌اند و كاهنى كه از همه والاتر است رأس كمرى ناميده مىشود . پس از آنها نصارى كاهنان خويش را بر روش صابيان مرتب كردند . مسيحيان اين مراتب را طاعات ناميده‌اند كه اول صلط است و دوم اغسط و سوم يوذاقن و چهارم شماس و پنجم كشيش و ششم بردوت و هفتم حوار اسفطس است كه مادون اسقف است و هشتم اسقف و نهم مطران است كه معنى آن رئيس شهر است و بالاتر از همهء اين مراتب پطرك است كه بمعنى پدر پدرها است و مراتب ديگر كه بگفتيم خاص طبقات پائين و عوام است . مراتب مذكور بنزد خواص نصارى معتبر است اما عوامشان دربارهء اين مراتب سخنانى جز اين آورده‌اند زيرا پادشاهى داشتند و چيزها ابداع كرد كه نقل كنند و حاجت بذكر آن نداريم و اين ترتيبات شاهى است و اينان اركان و اقطاب نصرانيتند زيرا مسيحيان مشرق كه عباديان و نسطوريان و يعقوبيانند از اينان متفرع و منشعب شده‌اند و نصرانيان چنان كه گفتيم شمه‌اى از اين مراتب را از صابيان گرفته‌اند ولى كشيش و شماس و غيره را از مانويان گرفته‌اند كه همان مصدق و شماع است ، گر چه مانى و هم ابن ديصان و مرقيون از پس عيسى بن مريم عليه السلام بوده‌اند ، مانى دين مانوى و مرقيون مذهب مرقيونى و ديصان ديصانيه را بياوردند .\r\nپس از آن فرقهء مزدكيه و ديگر مسلكهاى ثنوى پديد آمد و ما در كتاب اخبار الزمان و هم در كتاب اوسط شمه‌اى از نوادر اين مذاهب و خرافات رنگارنگ و شبهات موضوعهء ايشان را آورده‌ايم و هم از مذاهب ايشان در كتاب « المقالات فى اصول الديانات » سخن آورده و در كتاب « الابانه فى اصول الديانه » دربارهء نقض و هدم آن گفتگو كرده‌ايم و در ابواب حاضر چيزى بتناسب سخن و اقتضاى گفتار مىآوريم و شمه‌اى از آن بر سبيل خبر و حكايت مذهب نه بطريق نظر و جدل ياد ميكنيم تا اين كتاب نيز از مطالبى كه تذكار آن مورد حاجت است خالى نباشد و خدا داناتر است . 111\r\n\r\n","description":"","footnote":"","page_name":" 91 ","page_number":111},
  {"content":"\r\n\r\n\r\n112 ذكر اخبار دربارهء جابجا شدن درياها و شمه‌اى از خبر رودهاى بزرگ\r\nصاحب منطق گفته است كه درياها بمرور زمان و گذشت قرون جابجا مىشود و بمكانهاى مختلف ميرود و همهء درياها متحرك است ولى اين حركت اگر مقياس آبها و وسعت و سطح درياها و عمق فوق العادهء آن به نظر گرفته شود چنان مىنمايد كه گويى ساكنست . همهء جاهاى مرطوب زمين هميشه مرطوب نمىماند و جاهاى خشك زمين هميشه خشك نخواهد بود و بوسيلهء ريزش يا قطع رودها تغيير و تبديل مييابد به همين جهت محل دريا و خشكى نيز تغيير مييابد و محل خشكى هميشه خشكى نميماند و محل دريا هميشه دريا نمىماند بلكه ممكن است جايى كه وقتى دريا بوده خشكى باشد و جايى كه وقتى خشكى بوده دريا باشد و علت آن جريان آب رودخانه‌هاست ، زيرا بستر رودخانه‌ها نيز چون حيوانات و نباتات جوانى و پيرى و زندگى و مرگ و پيدايش و نشور دارد با اين تفاوت كه جوانى و پيرى حيوان و نبات قسمت بقسمت نيست بلكه همهء اجزاى آن با هم جوان و بزرگ مىشود و به همين كيفيت پير مىشود و با هم در يك وقت ميميرد ولى زمين در نتيجهء دوران خورشيد قسمت بقسمت پير و بزرگ مىشود .\r\nكسان دربارهء رودها و چشمه‌ها خلاف كرده‌اند كه آغاز پيدايش آن از كجا بوده است . گروهى بر آنند كه منبع همهء رودها يكيست و آن درياى اعظمست كه دريايى شيرين است و اين بجز درياى اقيانوس است .\r\n\r\n","description":"","footnote":"","page_name":" 92 ","page_number":112},
  {"content":"\r\n\r\nگروهى بر آنند كه رودها در زمين بمنزلهء رگهاى بدنست .\r\nو گروه ديگر گفته‌اند آب ميبايست بر سطح زمين باشد و چون زمين يك - نواخت نبوده و بالا و پست داشته ، آب باعماق زمين رفته و چون آب در عمق و قعر زمين محصور شده به علت غلظت زمين كه در زير به آب فشار مىآورده به جستجوى منفذى بوده و چشمه‌ها و رودها از آنجا آمده است و گاه باشد كه آب در دل زمين از هواى موجود آنجا توليد شود زيرا آب عنصر مستقل نيست بلكه از عفونتها و بخارهاى زمين توليد مىشود و در اين باب سخنان بسيار گفته‌اند كه برعايت اختصار از آن در ميگذريم و تفصيل آن را در كتابهاى ديگر آورده‌ايم .\r\nدربارهء منشأ و طول مجراى رودهاى بزرگ چون نيل و فرات و دجله و رود بلخ كه جيحونست و مهران سند و جنجس كه رودى بزرگ به هند است و رود سابط كه رودى عظيم است و رود طنابس كه به بحر نيطس ميريزد و ديگر رودهاى بزرگ و طول و مجراى آن كسان را سخنهاست .\r\nدر جغرافياى نيل تصويرى ديدم كه ظهور آن را از زير كوه قمر نشان ميدهد كه منبع و آغاز پيدايش آن از دوازده چشمه است كه به دو درياچهء مرداب مانند ميريزد ، آنگاه آبى كه فراهم شده جريان مييابد و از ريگزارها و كوهستانها ميگذرد و ديار سودان را در مجاورت بلاد زنگ مىپيمايد و خليجى از آن جدا مىشود و بدرياى زنگ ميريزد كه درياى جزيرهء قنبلو است و آن جزيره‌اى آباد است و گروهى از مسلمانان در آنجا سكونت دارند كه زبانشان زنگى است . اين مسلمانان بر جزيره چيره شده و زنگيان بومى را باسارت گرفته‌اند ، همانند غلبهء مسلمانان بر جزيرهء اقريطش درياى روم كه در آغاز دولت عباسى و انقضاى دولت اموى رخ داد ، بگفتهء بحر شناسان از درياى زنگ تا درياى عمان قريب پانصد فرسنگ راه است و اين را به تخمين نه مساحى دقيق گفته‌اند . گروهى از ناخدايان سيرافى و عمانى و كشتيبانان اين دريا گفته‌اند بهنگامى كه نيل مصر طغيان كند و كمى\r\n\r\n","description":"","footnote":"","page_name":" 93 ","page_number":113},
  {"content":"\r\n\r\nپيش از آن در اين دريا جريان آبى را ديده‌اند كه از كوههاى زنگ برون مىشود و از شدت جريان دريا را ميشكافد و بيشتر از يك ميل عرض دارد و گوارا و شيرين است و چون نيل در مصر و صعيد طغيان كند اين جريان تيره مىشود و شوهمان كه نهنگ نيل است و ورل نيز خوانده مىشود در آنجا نيز هست .\r\nبه پندار عمرو بن بحر جاحظ رود مهران كه همان رود سند است از نيل مصر منشعب مىشود و در اين باب كه مهران از نيل است ، چنين استدلال مىكند كه در مهران نيز نهنگ هست و من ندانستم اين دليل از كجاست كه در كتاب معروف به « كتاب الامصار و عجايب البلدان » آورده و كتابى سخت نكوست ، اما اين مرد كه دريا نپيموده و سفر نكرده و راهها و شهرها نديده و چون هيمه چين شبانگاه از كتب وراقان نقل مىكند گويى ندانسته كه رود مهران سند از چشمه‌هاى معروف از مناطق علياى سند از ديار قنوج و مملكت بؤوره و سرزمين كشمير و قندهار و طافن مايه ميگيرد تا بديار مولتان ميرسد ، به همين جهت آن را مهران طلايى ناميده‌اند كه معنى مولتان روزنهء طلاست و فرمانرواى ديار مولتان مردى قرشى از فرزندان سامة بن لوى بن غالب است و از آنجا پيوسته كاروانها به خراسان ميرسد و هم فرمانرواى كشور منصوره مردى قرشى از فرزندان هبار بن اسود است و حكومت اينان و فرمانرواى مولتان از روزگار قديم و صدر اسلام موروثى است . آنگاه رود مولتان بديار منصوره ميرسد و در حدود ديار ديبل به درياى هند ميريزد . در خليجهاى اين دريا چون خليج ميدايون كه از كشور ياغرهند است و خليجهاى زابج كه بدرياى كشور مهراج متصل است و هم خليجهاى اغياب كه مجاور سرانديب است در همهء آنها نهنگ فراوان است . نهنگ غالباً در آب شيرين پيدا مىشود و اين خليجها كه گفتيم غالباً آب شيرين دارد كه سيلاب باران بدانجا ميريزد .\r\nاكنون به اخبار نيل مصر باز گرديم و گوييم : حكيمان گفته‌اند نيل نهصد\r\n\r\n","description":"","footnote":"","page_name":" 94 ","page_number":114},
  {"content":"\r\n\r\nفرسخ و بقولى هزار فرسخ بر سطح زمين در مناطق آباد و غير آباد ميرود . تا در ناحيهء صعيد مصر به اسوان ميرسد و كشتيها از فسطاط مصر تا اينجا بالا توانند رفت . در چند ميلى اسوان كوهها و صخره‌هاست كه نيل از ميان آنها ميگذرد و براى كشتيرانى مناسب نيست و همين ناحيهء كوهستانى محل كشتيهاى حبشه را در رود نيل از كشتيهاى مسلمانان جدا مىكند و صخره‌ها و سنگهاى آن شهره است .\r\nآنگاه نيل از صعيد و از كوه طيلمون و سنگ لاهون در ناحيهء فيوم يعنى همان جزيرهء معروف كه مقام يوسف پيمبر صلى الله عليه و سلم بود ميگذرد و به فسطاط ميرسد . بعدها در اين كتاب اخبار مصر و فيوم و مزارع آن را با چگونگى عمل يوسف عليه الصلاة و السلام در بناى آن ياد ميكنيم . آنگاه نيل برشته‌ها منقسم مىشود و از تنيس و دمياط و رشيد و اسكندريه ميگذرد و بدرياى روم ميريزد و در نقاط مذكور درياچه‌ها از آن پديد مىآيد . نيل پيش از طغيان امسال كه سال سيصد و سى و دوم است به اسكندريه نميرسيد و من به شهر انطاكيه بندر شام بودم كه شنيدم امسال طغيان نيل به هيجده ذراع رسيده و نميدانم آيا آب بخليج اسكندريه رسيده يا نه . اسكندريه را اسكندر پسر فيلفوس مقدونى بر خليج نيل بنا كرد و بيشتر آب نيل بدانجا ميرسيد و اسكندريه و مريوط را مشروب ميكرد . مريوط در كمال آبادى بود و باغهاى آن بسرزمين برقه مغرب پيوسته بود و كشتيها در نيل آمد و رفت داشت و ببازارهاى اسكندريه ميرسيد و كف نيل را در قلمرو شهر ، با سماق و مرمر فرش كرده بودند ولى به علت انسداد خليجها كه مانع جريان آب بود آب از آنجا ببريد و گفته‌اند بعلل ديگر بود كه مانع لاروبى شد و آب پس زد و اين مطالب از حوصلهء اين كتاب كه بناى آن را بر اختصار نهاده‌ايم بيرونست ، بدين جهت آب مشروبشان از چاهها شد و نيل يك روز راه با آنها فاصله يافت . بعدها در اين كتاب ضمن گفتگو از اسكندريه شمه‌اى از اخبار شهر و بناى آن را بياوريم و آن آب كه گفتيم بدرياى زنگ جاريست خليجى است كه از مصب علياى زنگ مىآيد و فاصله\r\n\r\n","description":"","footnote":"","page_name":" 95 ","page_number":115},
  {"content":"\r\n\r\nميان ديار زنگ و اقصاى ديار حبشيان است و اگر اين خليج و صحراهاى ريگزار و غير ريگزار نبود مردم حبش از دست قبايل زنگ در ديار خويش نتوانستند ماند بس كه فزون و نيرومندند .\r\nرود بلخ كه جيحون نام دارد از چشمه‌ها روان مىشود و از ترمذ و اسفراين و ديگر بلاد خراسان گذشته به خوارزم ميرسد و در آنجا رشته‌ها از آن منشعب مىشود و باقيماندهء آن بناحيهء سفلاى خوارزم بدرياچه‌اى ميريزد كه دهكدهء معروف جرجانيه بر ساحل آن جاى دارد . در آن منطقه بزرگتر از اين درياچه نيست و گويند در همهء جهان درياچه‌اى بزرگتر از آن نيست زيرا طول آن يك ماه راه و عرض آن نيز به همين اندازه است و در آنجا كشتيرانى مىشود . رود فرغانه و شاش كه از شهر فارياب و جديس ميگذرد و كشتى بر آن ميرود به اين درياچه ميريزد بساحل درياچه ميريزد بساحل درياچه يك شهر ترك‌نشين است كه آن را المدينة الجديدة گويند و گروهى از مردم آن مسلمانند . غالب تركان اين ناحيه از طايفهء غزيه‌اند و صحرا گرد يا شهر نشينند و اين طايفهء ترك بسه دسته‌اند : اسافل و اعالى و اواسط كه از همهء تركان نيرومندتر و كوتاه‌قدتر و ريز - چشم‌ترند اما چنان كه صاحب منطق در كتاب حيوان در مقالهء چهاردهم و هيجدهم ضمن سخن از پرندهء معروف به غرانيق آورده ، در ميان تركان از اينان كوچك اندام‌تر نيز هست .\r\nو ما در اين كتاب شمه‌اى از اخبار قبايل ترك را يك جا و متفرق بياريم . در ناحيهء بلخ بفاصلهء بيست روز راه از آنجا كاروانسرايى هست بنام اخشبان كه قلمرو شهر تا آنجاست .\r\nو مجاور ايشان قبايل كفارند كه اوخان و تبت نام دارند و در ناحيهء راست آنها قوم ديگرند كه آنها را ايغان گويند و از آنجا رودى بزرگ بنام رود ايغان جارى است و طول مجراى آن بر سطح زمين از مبدأ رود ترك كه همان ايغان باشد يكصد و پنجاه فرسنگ و بقولى چهار صد فرسنگ است . بعضى مؤلفان در اين معنى خطا رفته و پنداشته‌اند كه جيحون به رود مهران سند ميريزد و رود رست سياه و رود رست سپيد را كه كشور كيماك بيغور بر سواحل آنست ياد نكرده‌اند . كيماك بيغور\r\n\r\n","description":"","footnote":"","page_name":" 96 ","page_number":116},
  {"content":"\r\n\r\nقبيله‌اى از تركانند كه در ماوراى نهر بلخ كه همان جيحون است اقامت دارند و هم قبيلهء تركان غوريه بنزديك اين دو رود جا دارند و اين دو رود را حكايتهاست و چون از طول مجراى آن خبر نيافته‌ايم گفتن نياريم .\r\nجنجس ( گنگ ) نيز رود هند است و از اقصاى سرزمين هند و مجاورت چين از ديار تركان طغزغز سرچشمه ميگيرد و طول مجراى آن تا آنجا كه بر ساحل هند بدرياى حبشى ميريزد چهار صد فرسنگ است .\r\nفرات نيز از ديار قاليقلا ( كليكيه ) شهر معتبر ارمنستان از كوهى بنام افردحس كه تا قاليقلا يك روز راهست سرچشمه ميگيرد و طول مجراى آن از ديار روم تا شهر ملطيه يكصد فرسنگ است . بعضى برادران مسلمان كه در ديار نصارى اسير بوده‌اند به من گفته‌اند كه در سرزمين روم آبهاى بسيار به فرات ميريزد از جمله روديست كه سرچشمهء آن نزديك درياچهء مرزبون است و در همهء ديار روم درياچه‌اى بزرگتر از آن نيست كه طول و عرض آن يك ماه راه و بقولى بيشتر است و كشتى در آن ميرود . فرات پس از عبور از زير قلعهء سميساط كه همان قلعهء طين است به پل منبج و از آنجا به بالس ميرسد و از آنجا به صفين پيكارگاه معروف مردم عراق و شام ميگذرد ، سپس به رقه و رحبه و هيت و انبار ميرسد و در اينجا نهرها چون نهر عيسى و غيره از آن ميگيرند كه به شهر دار السلام ميرسد و به دجله ميريزد و فرات به شهر سورى و قصر ابن هبيره و كوفه و جامعين و احمد آباد و نرس و طفوف ميگذرد ، آنگاه بمرداب ما بين بصره و واسط ميريزد و طول مجراى آن قريب پانصد فرسنگ و بقولى بيشتر است . سابقاً بيشتر آب فرات به حيره ميرفته و مجراى آن كه بنام عتيق معروفست هنوز معلوم است و جنگ مسلمانان با رستم كه بجنگ قادسيه معروف شده بر كنار آن بوده و رود بدرياى حبشى ميريخته است . در آن هنگام دريا در محل معروف به نجف بوده و كشتيهاى چين و هند بنزديك شاهان حيره مىآمده است .\r\n- گروهى از اخباريان سلف و مطلعان ايام عرب و از جمله هشام بن محمد\r\n\r\n","description":"","footnote":"","page_name":" 97 ","page_number":117},
  {"content":"\r\n\r\nكلبى و ابو مخنف لوط بن يحيى و شرقى بن قطامى گفته‌اند كه وقتى خالد بن وليد مخزومى بدوران ابو بكر و پس از فتح يمامه و قتل كذاب بنى حنيفه ، سوى حيره آمد و بديد كه مردم حيره در قصر ابيض و قصر قادسيه و قصر بنى ثعلبه حصارى شده‌اند - و اين نام قصرهاست كه در حيره بوده و بروزگار ما كه سال سيصد و سى و دوم است خراب است و كس در آن نيست و از آنجا تا كوفه سه ميل راه است - وقتى خالد بديد كه اهل حيره حصارى شده‌اند بگفت تا سپاه در حدود نجف فرود آمد و خالد سوار اسب خود بهمراهى ضرار بن ازور ازدى كه از سواركاران عرب بود پيش آمد تا مقابل قصر بنى ثعلبه بايستادند . عباديان بنا كردند آتش سوى آنها پرتاب كنند و اسب او رميدن گرفت ضرار گفت : « خدايت يارى كند آنها حيله‌اى بزرگتر از اين كه مىبينى ندارند . » خالد برفت و در اردوگاه خويش فرود آمد و كس پيش آنها فرستاد كه يكى از خردمندان و سالخوردگان خود را پيش من بفرستيد كه دربارهء شما با او گفتگو كنم آنها نيز عبد المسيح بن عمرو بن قيس بن حيان بن بقيله غسانى را پيش وى فرستادند . بقيله كسى بود كه قصر ابيض را ساخته بود و او را بقيله از آن رو گفتند كه روزى با لباس حرير سبز برون شده بود و قومش گفتند اين مانند بقيله است ( يعنى كلم كوچك ) و نامش بقيله شد . اين همان عبد المسيح است كه پيش سطيح كاهن غسانى رفت و دربارهء رؤياى موبدان و لرزش ايوان و سرنوشت ملوك بنى ساسان از او پرسيد . عبد المسيح سوى خالد آمد و در اين وقت سيصد و پنجاه سال داشت ، همانطور كه پيش مىآمد خالد از او پرسيد : « نشان از كجا دارى ؟ » گفت : « از پشت پدرم . » پرسيد : « از كجا آمده‌اى ؟ » گفت : « از شكم مادرم . » پرسيد :\r\n« واى بر تو ! بر چه هستى ؟ » گفت : « بر زمين » پرسيد : « در چه هستى كه هرگز نباشى ؟ » گفت : « در جوانى . » پرسيد : « عقل دارى ؟ » گفت : « به خدا هم عقال مىبندم و هم قيد . » [ 1 
  ] پرسيد :\r\n\r\n\r\n","description":"","footnote":"\r\n[ 1 
  ] در اينجا از جناس فعل تعقل كه هم بمعنى « عقل دارى » است و هم بمعنى « عقال مىبندى » استفاده شده است .\r\n","page_name":" 98 ","page_number":118},
  {"content":"\r\n\r\n« پسر چندى ؟ » گفت : « پسر يك مرد . » خالد گفت : « چه مردم بدى هستند كه غم ما را فزون ميكنند ، هر چه از او ميپرسم جواب ديگر ميدهد . » گفت : « نه به خدا هر چه بپرسى جواب مىدهم هر چه ميخواهى بپرس . » پرسيد : « شما عرب هستيد ؟ » گفت : « عربانيم كه بروش نبطيان ميرويم و نبطيانيم كه خوى عرب گرفته‌ايم . » پرسيد : « سر جنگ داريد يا صلح ؟ » گفت : « سر صلح داريم . » پرسيد : « پس اين حصارها براى چيست ؟ » گفت : « آن را براى بىخرد ساخته‌ايم كه او را نگهداريم تا خردمند بيايد و او را در كند . » پرسيد : « چند سال دارى ؟ » گفت : « سيصد و پنجاه سال » پرسيد : « چه چيزها ديده‌اى ؟ » گفت : « كشتيهاى دريا را ديده‌ام كه با كالاى سند و هند تا اين نجف مىآمد و موج دريا به همين جا كه زير پاى تو است مىخورد ، ببين اكنون ميان ما و دريا چقدر فاصله است ؟ و ديده‌ام كه زنى از اهل حيره سبد خود را بسر ميگذاشت و جز يك نان توشه‌اى بر نميداشت و همچنان در دهكده‌هاى آباد پياپى و آباديهاى پيوسته و درختان ميوه دار و نهرهاى جارى و بركه‌هاى پر آب تا شام ميرفت و اكنون همه را مىبينى كه خراب و بيابان شده است و اين روشى است كه خدا دربارهء ديار و بندگان دارد . » خالد و حاضران كه سخن وى را شنيدند و او را بشناختند در انديشه شدند كه در عرب به عمر دراز و سن بسيار و عقل درست شهره بود گويد : و زهرى فورى همراه وى بود كه آن را در دست ميگردانيد . خالد پرسيد : « اين چيست كه همراه دارى ؟ » گفت زهر فورى است » پرسيد : « براى چه ميخواهى ؟ » گفت : « پيش تو آمدم كه اگر آنچه پيش تو است مايهء مسرت من و موافق نظر اهل شهر من باشد آن را بپذيرم و خدا را ستايش كنم و اگر جور ديگر باشد نخستين كسى نباشم كه خوارى و بليه را سوى اهل شهر خود كشانيده است ، است ، اين زهر را بخورم و از دنيا بياسايم كه از عمر من اندكى باقى مانده است . » خالد گفت : « زهر را به من بده . » آن را بگرفت و در كف خود نهاد و گفت « بسم الله و بالله و بسم الله رب الارض و السماء بسم الله الذى لا يضر مع اسمه شيء » پس از آن زهر را ببلعيد و حالت بيخودى اى او را بگرفت\r\n\r\n","description":"","footnote":"","page_name":" 99 ","page_number":119},
  {"content":"\r\n\r\nو لختى چند چانهء خود را به سينه زد آنگاه به خود آمد گويى از بندى رها شده بود .\r\nعبادى پيش قوم خود برگشت - وى عبادى مذهب بود كه از نسطوريان نصارى هستند - و به آنها گفت : « اى قوم از پيش شيطانى مىآيم كه زهر فورى را خورد و زيانش نزد ، با او صلح كنيد و او را از خود دور كنيد كه كارشان پيش ميرود و اقبال رو به ايشان دارد و از بنى ساسان بگشته است . كار اين مردم جهان را خواهد گرفت پس از آن ناكاميها خواهند داشت . » گويد : « پس آنها با خالد صلح كردند كه صد هزار درهم و يك طيلسان بدهند . » خالد از آنجا برفت و عبد المسيح شعرى بدين مضمون بخواند :\r\n« آيا بايد از پس دو منذر جز آنچه بر خورنق و سدير ميگذرد ببينيم ؟\r\nسواران همهء قبايل از بيم شيرى غران از آن دورى گرفتند ، از پس سواران نعمان باغهاى ما بين مره و حفير چراگاه شده است و ما پس از مرگ ابو قبيس مانند بزى بروز بارانى شده‌ايم ، قبايل معد آشكارا ما را چون پاره‌هاى شتر تقسيم ميكنند ما نيز چون بنى قريظه و بنى نضير ، به آنها همچون كسرى خراج ميدهيم . روزگار چنين است و دولت آن تغييرپذير است كه روزى خوش و روزى ناخوش است . » اين خبر را اينجا بياورديم تا مؤيد و شاهد سخن ما باشد كه گفتيم درياها جابجا مىشود و بمرور روزگار آبها و رودها تغيير ميپذيرد .\r\nو چون آب از رود عتيق قطع شد دريا دشت شد و اكنون ميان حيره و دريا چندين روز راه است و هر كه نجف را ببيند و از بالا بدان بنگرد گفتار ما بر او روشن شود .\r\nدجله كور نيز تغيير يافته و اكنون با دجله فاصلهء بسيار دارد و نام بطن جوخى بر آن نهاده‌اند و اين در جهت شهر با دين از توابع واسط عراق تا ديار دور الراسبى در مجاورت شوش خوزستان است . در ناحيهء شرقى بغداد نيز در محل معروف به رقة الشماسيه چنين تغييرى شده و جريان آب قسمتى از املاك ساحل غربى را ما بين قطربل و مدينة السلام چون دهكدهء معروف قب و محل معروف به بشرى و مكان\r\n\r\n","description":"","footnote":"","page_name":" 100 ","page_number":120},
  {"content":"\r\n\r\nمعروف به عين و ديگر مزارع قطربل ، جابجا كرد و مردم اين نقاط با مردم ناحيهء شرقى كه ممالك رقة الشماسيه بودند در ايام مقتدر بمحضر ابو الحسن على بن عيسى وزير دعوى داشتند و علما در اين باب جوابى دادند و آنچه گفتيم در مدينة السلام معروف است . وقتى آب در مدتى نزديك به سى سال نزديك بيك هفتم ميل را ببرد در مدت دويست سال يك ميل را تواند برد و چون رود چهار هزار ذراع از محل خود دور شود به همين سبب جاها ويران و جاهاى ديگر آباد مىشود و چون آب راهى سراشيب بيابد حركت و جريان آب تندتر شود و زمين را از جاهاى دور تر بكند و هر جا در بستر خويش فراخنايى بيابد از جريان تند آنجا را پر كند و درياچه‌ها و مردابها و هورها پديد آورد و در نتيجه شهرها ويران و شهرهاى ديگر آباد شود و فهم اين مطالب براى هر كه كمى انديشه داشته باشد دشوار نيست .\r\nمسعودى گويد : گروهى از علاقه‌مندان اخبار جهان و ملوك آن گفته‌اند در آن سال كه پيمبر خدا صلعم كس پيش كسرى فرستاد و اين بسال هفتم هجرى بود ، آب دجله و فرات سخت فزون شد كه هرگز نظير آن ديده نشده بود و بريدگيهاى بسيار بر كناره‌ها پديد آمد و بندها فرو ريخت و بيشتر نهرها شكافهاى بزرگ يافت و بندها و سدهاى فراوان بشكست و آب به زمينهاى شيب افتاد .\r\nپرويز بكوشيد تا آب را ببندد و بندها را نو كند و سدها را به پا دارد اما آب چيره شد و بجايى كه اكنون هورهاست رو نهاد و عمارتها و كشتزارها را زير گرفت و همه بخشها را كه آنجا بود غرق كرد و او براى جلو گيرى آب چاره‌اى نتوانست كرد . پس از آن عجمان بجنگ عرب سر گرم شدند و آب همچنان روان بود و كس بدان توجه نداشت تا هور وسعت گرفت و پهناور شد . وقتى معاويه زمامدار شد عبد الله بن ذراح آزاد شده خود را عهده‌دار خراج عراق كرد و او از هورها چندان زمين پس گرفت كه حاصل آن پانزده هزار هزار مىشد ، بدين گونه كه نىها را ببريد و بوسيلهء بندها و سدها بر آب چيره شد پس از آن\r\n\r\n","description":"","footnote":"","page_name":" 101 ","page_number":121},
  {"content":"\r\n\r\nحسان نبطى آزاد شده بنى ضبه بدوران وليد براى حجاج مقدارى زمين از هور پس گرفت و بروزگار ما مقدار زمينى كه آب گرفته نزديك به پنجاه فرسنگ در پنجاه فرسنگ است كه در ميان آن آباديهاى بسيار چون قعر جامده و غيره هست . قعر جامده شهريست كه آب اطراف آن را گرفته است در صفاى آب در قعر هور آثار ساختمانها ديده مىشود كه بعضى آجرى و سنگى است كه به پا مانده و بعضى ويران شده و آثار آن را توان ديد . سيل درياچهء تنيس و دمياط و آباديها و شهرها كه در آنجاست و در جاى ديگر همين كتاب و ديگر كتابهاى خود گفته‌ايم نيز به همين گونه است .\r\nاكنون از دجله و سرچشمه و مصب آن سخن آغازيم و گوييم : دجله از قلمرو نهر آمد ديار بكر از چشمه‌هايى بنزديك ديار خلاط ارمنستان مايه ميگيرد و رود سريط و ساتيدما كه از ديار ارزن و ميافارقين سرچشمه دارد و رودهاى ديگر چون رود دوشا و رود خابور كه از ارمنستان مىآيد بدان ميريزد . مصب خابور بدجله ما بين شهر باسورين و قبر شاپور از توابع بقردى و بازبدى و باهمداء موصل است . اين مناطق ديار بنى حمدان است . شاعر دربارهء بقردى و بازبدى گويد :\r\n« بقردى و بازبدى ييلاقگاه و اقامتگاه است با آب گوارايى كه بسردى همانند سلسبيل است . و بغداد چه بغدادى ؟ كه خاكش آتش و گرمايش سخت است . » و اين خابور آن رود خابور نيست كه از چشمه‌هاى شهر رأس العين مايه ميگيرد و زير شهر قرقيسيا به فرات مىريزد . آنگاه دجله از ناحيهء موصل ميگذرد و رود زاب كه از ارمنستان مىآيد در ناحيه‌اى از موصل نرسيده به حديث كه شهر موصل است بدان مىريزد و اين زاب بزرگ است پس از آن زاب ديگر كه از ارمنستان و آذربايجان مىآيد بالاى شهر سن به آن مىريزد ، آنگاه دجله از تكريت و سر من رأى و مدينة السلام ميگذرد و نهر خندق و صراة و نهر عيسى كه گفتيم از فرات منشعب شده و به دجله مىرسد بدان مىريزد . وقتى دجله از مدينة السلام گذشت در حدود شهر\r\n\r\n","description":"","footnote":"","page_name":" 102 ","page_number":122},
  {"content":"\r\n\r\nجرجرايا و سيب و تل‌هاى نعمانيه نهرهاى بسيار چون نهر معروف ذياله و نهر بين و نهر - روان بدان مىريزد ، وقتى دجله از شهر واسط گذشت در نهرهاى مختلف آنجا چون نهر سابس و يهودى و شامى و نهرى كه به قطر مىرسد متفرق مىشود و بمرداب بصره مىريزد . بيشتر كشتيهاى بصره و بغداد و واسط بر دجله ميگذرد و طول مجراى آن بر روى زمين در حدود سيصد و بقولى چهار صد فرسخ است .\r\nو ما از ذكر بسيارى رودها بجز آنچه بزرگ و مشهور بود صرف نظر كرديم كه اين مطالب را بتفصيل در كتاب اخبار الزمان و هم در كتاب اوسط آورده‌ايم و در اين كتاب نيز نكاتى دربارهء رودها كه نام برديم و آنها كه نام نبرديم خواهيم آورد .\r\nبصره نيز نهرهاى بزرگ دارد چون نهر شيرين و نهر دير و نهر ابن عمر ، و هم ميان اهواز و بصره نهرهاست كه از ذكر آن صرف نظر ميكنيم زيرا تفصيل آن را با خبر امتداد درياى فارس تا بصره و ابله و هم خبر گرداب معروف به جراره را كه زبانهء درياست و در نزديكى ابله به خشكى پيش رفته و بسبب آن بيشتر نهرهاى بصره شور است و به علت همين جراره ، به نزديكى ابله و عبادان در دهانهء دريا چوب بستها ساخته‌اند و كسان بر آنجا نشسته ، شبانگاه بر سه چوب بست كه چون كرسى است در دل دريا آتش روشن كنند تا كشتيها كه از عمان و سيراف و غيره مىآيد به جراره نيفتد كه خلاص آن ميسر نباشد ، تفصيل همهء اين مطالب را در كتابهاى سابق خويش آورده‌ايم ، اين ناحيه از جهت مصب آبها و اتصال به دريا عجيب است و خدا بهتر داند . 121\r\n\r\n","description":"","footnote":"","page_name":" 103 ","page_number":123},
  {"content":"\r\n\r\n\r\n122 ذكر شمه‌اى از اخبار درياى حبشى و آنچه دربارهء مساحت اين دريا و وسعت خليجهاى آن گفته‌اند\r\nدرياى هند را كه همان درياى حبشى است اندازه كرده‌اند و طول آن از مغرب بمشرق از اقصاى حبش تا اقصاى هند و كشور چين هشت هزار ميل است و عرض آن دو هزار و هفتصد ميل و در جاى ديگر هزار و نهصد ميل است كه عرض آن بتفاوت جاهاى مختلف كمتر و بيشتر مىشود . طول و عرض اين دريا را بيشتر از آنچه ما گفتيم نيز گفته‌اند كه از تذكار آن صرف نظر كرديم زيرا بنزد اهل فن دليلى بر صحت آن نيست ، در همه معموره بزرگتر از اين دريا نيست و در مجاورت سرزمين حبشه خليجى دارد كه تا ناحيهء بربرى از ديار زنگ و حبشه امتداد يافته و آن را خليج بربرى ناميده‌اند و پانصد ميل طول و يكصد ميل عرض دارد و اين با آن بربرى كه بربران ديار مغرب افريقيه بدانجا منسوبند تفاوت دارد و اين محل ديگريست كه بنام بربرى خوانده مىشود . كشتيبانان عمان اين خليج را از درياى زنگ تا جزيرهء قنبلو مىپيمايند ، در آنجا تعدادى مسلمان ميان كافران زنگ اقامت دارند . به پندار همين كشتيبانان عمانى مساحت خليج معروف به بربرى كه آن را درياى بربرى و جفونى نيز گويند بيشتر از آنست كه گفتيم و موجهاى بزرگ دارد چون كوههاى بلند كه موج كور است ، يعنى موج بارتفاع كوه بالا مىرود و چون دره‌هاى عميق فرو مىشود و مانند ساير درياها موج آن در هم نميشكند و كف از آن نمودار نميشود و پندارند كه اين موج مجنون است ، و اين قوم عمانى كه بر اين\r\n\r\n","description":"","footnote":"","page_name":" 104 ","page_number":124},
  {"content":"\r\n\r\nدريا مىروند عربند از طايفهء ازد . و چون بدل دريا روند و ميان موجهاى مذكور افتند كه بالا و پائينشان برد نغمه خوانند و گويند :\r\n« بربرى و جفونى ! با موج ديوانه‌ات جفونى و بربرى ! با موجهايش كه مىبينى . » و اينان بدرياى زنگ چنان كه گفتيم تا جزيرهء قنبلو و تا ديار سفاله و واق واق كه نهايت سرزمين زنگان و ناحيهء سفلاى درياى زنگ است پيش مىروند . سيرافيان نيز بر اين دريا مىروند ، من از شهر سنجار كه مركز قلمرو عمان است با گروهى از ناخدايان سيرافى كه كشتى دارند چون محمد بن زبد بود سيرافى و جوهر بن احمد كه بنام ابن سيره معروف بود به اين دريا سوار شده‌ام ، ابن سيره با همراهان و كشتى خود در اين دريا تلف شد . آخرين بار كه سوار اين دريا شدم بسال سيصد و چهارم بود كه از جزيرهء قنبلو تا شهر عمان برفتم و در كشتى احمد و عبد الصمد برادران عبد الرحيم بن جعفر سيرافى از مردم محلهء ميكان سيراف بودم كه آنها نيز با كشتى خود و هر كه در آن بود در اين دريا غرق شدند . اين آخرين دريانوردى من هنگامى بود كه احمد بن هلال بن اخت القيتال امير عمان بود . من به چندين دريا چون درياى چين و روم و خزر و قلزم و يمن بكشتى سوار شده و بدرياها خطرها ديده‌ام كه از بس فزونست شمار نتوانم كرد ولى هول انگيزتر از درياى زنگ كه بگفتم نديده‌ام . ماهى معروف به اوال در اين درياست كه طول آن تا حدود چهار صد تا پانصد ذراع عمرى ، كه معمول اين درياست مىرسد ولى غالب ماهيهاى اوال يكصد ذراع طول دارد ، گاه باشد كه دريا بلرزد و چيزى از بال آن نمودار شود و چون بادبانى بزرگ باشد و گاهى سر آن نمودار شود و در آب نفس بلند زند و آب باندازهء يك تيررس به هوا رود و كشتيها شب و روز از آن بيمناك باشند و طبل و چوب كوبند كه گريزان شود ، اوال با بال و دم ماهيها را بسوى دهان مىراند و ماهيان به دهان گشودهء آن فرو مىروند . وقتى اين ماهى تعدى كند خداوند ماهىاى\r\n\r\n","description":"","footnote":"","page_name":" 105 ","page_number":125},
  {"content":"\r\n\r\nرا كه به قدر يك ذراع است و لشك نام دارد برانگيزد تا در گوش او رود و از آن خلاصى نداشته باشد و به دريا فرو رود و چندان خويشتن را بقعر دريا زند تا بميرد و روى آب افتد و چون كوهى بزرگ باشد و گاه باشد كه اين ماهى لشك بكشتى چسبد و اوال با همه بزرگى نزديك كشتى نشود و چون ماهى كوچك را ببيند گريزان شود كه آفت و قاتل اوست .\r\nنهنگ نيز از زحمت حيوانكى كه در ساحل و جزاير نيل است جان ميدهد ، چون نهنگ مخرج ندارد و هر چه بخورد در اندرون آن كرم شود و چون اين كرمها مايهء آزارش شود به خشكى رود و به پشت بخوابد و دهان بگشايد ، خداوند پرندگان آبى چون طيطوى و حصانى و شامرك و ديگر پرندگان را كه برفتارش انس دارند بفرستد تا همه كرمها را كه در اندرون اوست بخورند ، و اين حيوان در ريگها نهان شده مراقب باشد و بحلقش جسته باندرونش رود و نهنگ به زمين غلطيده به قعر نيل فرو شود و حيوانك امعاى او را بخورد آنگاه اندرون را شكافته برون شود ممكنست نهنگ پيش از برون شدن حيوانك خويش را كشته باشد و حيوانك از پس مرگ آن برون شود . اين حيوانك باندازهء يك ذراع و به شكل موش صحراست و دست و پا و پنجه دارد .\r\nبدرياى زنگ انواع ماهى بصورتهاى گوناگون هست ، اگر نه اين بود كه مردم چيزهاى نشناخته را منكر شوند و مطالب نا مأنوس را نپذيرند از عجايب اين درياها و ماهيان و جنبندگان آن و ديگر عجايب آب و خشكى چيزها ميگفتيم .\r\nاكنون بذكر شعبه‌ها و خليجهاى اين دريا و پيش رفتگيهاى آن به خشكى و پيشرفتگيهاى خشكى در آن باز گرديم و گوييم كه از اين درياى حبشى خليجى ديگر منشعب مىشود و به شهر قلزم مصر مىرسد كه از آنجا تا فسطاط سه روز راه است و شهر ابله و ناحيهء حجاز و جده و ناحيهء يمن بر ساحل آنست و طولش يك هزار و\r\n\r\n","description":"","footnote":"","page_name":" 106 ","page_number":126},
  {"content":"\r\n\r\nچهار صد ميل است و عرض اول و آخرش دويست ميل است و اين كمترين عرض آنست كه عرضش در وسط هفتصد ميل است و اين بيشترين عرض آنست و روبروى حجاز و ابله ، كه گفتيم ، بر غرب خليج بساحل ديگر ديار علاقى و عيذاب مصر و سرزمين بجه است و پس از آن سرزمين حبشه و احابش و سودان است كه تا اقصاى زنگ سفلى مىرسد و بديار سفالهء زنگ مىپيوندد . از همين دريا خليج ديگرى منشعب مىشود كه درياى فارس است و بديار ابله و خشبات و عبادان بصره مىرسد و عرض آن در وسط پانصد ميل است . طول اين خليج هزار و چهار صد ميل است و عرض اول و آخر آن تا يكصد و پنجاه ميل مىرسد . اين خليج مثلث شكل است و يك زاويهء آن بديار ابله مىرسد و بر مشرق آن ساحل فارس و ديار دورق ايران و ماهربان و شهر سينيز است كه جامه‌هاى سينيزى بدان منسوب است و در آنجا ميبافند ؛ و شهر جنابه كه جامه‌هاى جنابى منسوب بدانجاست و شهر نجيرم سيراف ، سپس ديار ابن عماره سپس كنارهء كرمان كه ديار هرمز است و هرمز روبروى شهر سنجار عمان است . و در مجاورت كنارهء كرمان بر ساحل اين دريا ديار مكران است كه سرزمين خوارج شراة است و در همهء اين نواحى نخل مىرويد . آنگاه ساحل سند است كه مصب رود مهران در آنجاست و شهر ديبل نيز آنجاست ، آنگاه از سواحل هند گذشته بديار بروض مىرسد كه نيزهء بروضى منسوب بدانجاست و همچنان ساحل تا ديار چين پيوسته است و روبروى شهرهاى ساحلى ايران و مكران و سند كه گفتيم بر ساحل ديگر ، بحرين و جزاير قطر و شط بنى جذيمه و ديار عمان و سرزمين مهره و رأس الجمجمه و سرزمين شحر و احقاف است . در اين دريا جزاير بسيار هست چون جزيره خارك كه از ديار جنابه است زيرا خارك از توابع جنابه است و تا خشكى فرسنگها فاصله دارد و محل استخراج مرواريد معروف خاركى آنجاست و هم جزيرهء اوال كه بنى معن و بنى مسمار و بسيار مردم عرب آنجايند و از اين جزيره تا شهرهاى ساحل بحرين يك روز و بلكه كمتر راه است و شهرهاى\r\n\r\n","description":"","footnote":"","page_name":" 107 ","page_number":127},
  {"content":"\r\n\r\nساحلى هجر چون الزاره و العقل و القطيف بر همين ساحل است پس از جزيرهء اوال جزاير بسيار هست كه از آن جمله جزيرهء لافت است كه آن را جزيرهء بنى كاوان گويند و عمرو بن عاص آن را گشوده و مسجد وى تا كنون در آنجا بپاست و مردم و دهكده‌ها و آبادى بسيار دارد . اين جزيره بنزديك جزيرهء هنگام است كه كشتيبانان از آنجا آب ميگيرند ، پس از آن جبال معروف كسير و عوير و ثالث است كه خيرى در آن نيست سپس گرداب معروف بگرداب مسندم است كه دريانوردان آن را ابى حمير نام داده‌اند . در اين ناحيهء دريا كوههاى سياه بالا رفته كه گياه و حيوان بر آن نيست و آب دريا كه عمق بسيار دارد از هر سو آن را ببر گرفته و موجها بهم مىخورد كه هر كس آن را بيند وحشت كند ، اين ناحيه بديار عمان و سيراف پيوسته و كشتيها بناچار بايد از آنجا بگذرد و بقلب آن رود كه در آيد يا نيايد . اين دريا همان خليج فارس است و بنام درياى فارس معروفست كه سواحل آن را از بحرين و فارس و بصره و كرمان و عمان تا رأس الجمجمه بر شمرديم . ميان خليج فارس و خليج قلزم ، ابله و حجاز و يمن فاصله است و فاصلهء دو خليج يك هزار و پانصد ميل است و اين قسمت از خشكى به دريا پيش رفته و چنان كه گفتيم دريا از بيشتر جهات آن را احاطه كرده است .\r\nاين درياى چين و هند و فارس و عمان و بصره و بحرين و يمن و حبشه و حجاز و قلزم و زنگ و سند است و در جزاير و سواحل آن اقوام بسيار بسر مىبرند كه وصف و شمارشان را جز خالقشان سبحانه و تعالى نداند و هر قسمت از دريا نام مشخص دارد اما آب يكيست ، بهم پيوسته و از هم جدا نيست .\r\nدر اين دريا جاهايى براى استخراج درّ و مرواريد هست و هم در آنجا عقيق و بادبيج كه نوعى بيجاده است با اقسام ياقوت و الماس و سنباذج بدست مىآيد . در اطراف دريا نزديك ديار كله و سريره معادن طلا و نقره و بحدود كرمان معادن آهن و بحدود عمان معادن مس هست و هم از سواحل آن بوى خوش و ادويه و عنبر و چوب\r\n\r\n","description":"","footnote":"","page_name":" 108 ","page_number":128},
  {"content":"\r\n\r\nساج و چوب معروف به دارزنجى و قنا و بوى خوش خيزران بدست مىآيد . از اين پس جاهائى از اين دريا را كه ديده‌ايم بتفصيل ياد ميكنيم . همه جواهر و بوى خوش و گياهان كه گفتيم ، به دريا يا سواحل آنست . باقيماندهء اين دريا بنام درياى حبشى خوانده مىشود و در نواحى مختلف دريا كه هر يك را جداگانه نيز دريا گويند - چنان كه گوييم درياى فارس و درياى يمن و درياى قلزم و درياى حبش و درياى زنگ و درياى سند و درياى هند و درياى زابج و درياى چين - باد گونه‌گون است . در بعضى نواحى باد از قعر بر آيد و دريا را به غليان آورد و موجها بزرگ شود چون ديگ كه از حرارت آتش بجوشد ، و بعضى جاها باد و آفت از قعر دريا و هم از نسيم است ، بعضى نواحى باد از قعر بر آيد و دريا را به غليان آورد و موجها بزرگ شود چون ديگ كه از حرارت آتش بجوشد ، و بعضى جاها باد و آفت از قعر دريا و هم از نسيم است ، بعضى بادها نيز از نسيم ميوزد نه از پديده‌هاى قعر دريا . آنچه دربارهء ظهور باد از قعر دريا گفتيم از تنفس زمين است كه به قعر نمودار شود آنگاه بسطح آيد و خدا عز و جل كيفيت آن را بهتر داند . كسانى كه بر اين دريا روند موسم بادها را شناسند و اين را به عادت و تجربهء دراز دريافته‌اند و بگفتار و كردار از اسلاف آموخته‌اند و دلايل و نشانه‌ها دارند كه از روى آن موسم وزش و ركود و طوفان باد را تعيين كنند . روميان و مسافران درياى روم و هم آنها كه بر درياى خزر بديار گرگان و طبرستان و ديلمان روند نيز چنين باشند و از اين پس شمه‌ها و قسمتها دربارهء سياحت اين دريا و عجايب اوصاف و اخبار آن بياريم ، انشاء الله تعالى . 128\r\n\r\n","description":"","footnote":"","page_name":" 109 ","page_number":129},
  {"content":"\r\n\r\n\r\n129 ذكر اختلاف كسان دربارهء مد و جزر و خلاصهء آنچه در اين باب گفته‌اند\r\nمد يعنى آب بطبيعت خود پيش رود و بر آيد و جزر يعنى آب باز گردد و از آنجا كه پيش رفته واپس نشيند چون درياى حبشى كه چينى و هندى و هم درياى بصره و فارس است و قبلًا از آن ياد كرديم زيرا درياها سه گونه است : از آن جمله درياهاست كه در آنجا جزر و مد باشد و آشكارا رخ دهد ، بعضى هست كه جزر و مد آن نمايان شود و اندك و پوشيده باشد ، درياها نيز هست كه جزر و مد ندارد .\r\nدرياهايى كه جزر و مد ندارد جزر و مد آن بسه علت رخ نميدهد و بر سه گونه است نخست درياهاست كه مدتى آب در آن بماند و غليظ شود و مايهء نمكش نيرو گيرد و بادها در آن تكوين شود زيرا بسا باشد كه آب بعللى ببعضى جاها رود و درياچه مانند شود كه در تابستان نقصان پذيرد و در زمستان فزونى گيرد و هم افزايش آب از ريزش رودخانه و چشمه‌ها در آنجا معلوم باشد . قسم دوم درياهاييست كه از مدار قمر و حد و نفوذ آن بسيار دور باشد و جزر و مد در آن نباشد . قسم سوم درياهاييست كه زمين آن تخلخل بسيار دارد زيرا وقتى زمين دريا متخلخل بود آب از آنجا بدرياهاى ديگر نفوذ كند و تخلخل يابد و بادها كه در زمين آن هست پياپى رها شود و باد خيز شود و بيشتر سواحل درياها و جزيره‌ها چنين باشد .\r\nكسان را دربارهء علت مد و جزر اختلاف است ، بعضى بر آنند كه اين از ماه\r\n\r\n","description":"","footnote":"","page_name":" 110 ","page_number":130},
  {"content":"\r\n\r\nاست كه ماه از جنس آبست و آن را گرم كند تا منبسط شود و اين را به آتش همانند كرده‌اند كه آب ديگ را گرم كند و به جوش آرد . گاه باشد كه آب باندازهء نصف يا دو ثلث ديگ باشد و چون به جوش آيد در ديگ انبساط يابد و بالا آيد و بهم خورد تا بسر رود و مقدار آن بطور محسوس دو برابر شود و وزن آن كاهش پذيرد زيرا از لوازم حرارت است كه اجسام را منبسط كند و از لوازم برودت است كه اجسام را بهم بر آرد و چنانست كه قعر درياها گرم شود و در زمين آن تفتيدگى افتد و استحاله پذيرد و همچون چاههاى آب و فاضل آب گرمى گيرد و چون آب گرم شد منبسط شود و چون منبسط شد فزون شود و چون فزون شد بر آيد و هر قسمت آن قسمتهاى ديگر را دفع كند و بسطح آيد و از قعر دورى گيرد و بيشتر از گودال خود جا خواهد و چون ماه پر شود فضا بشدت گرم شود و فزونى آب عيان شود و اين را مد ماهانه گويند و اين درياى حبشى از مشرق تا مغرب بر خط استواست و مدار ستارگان سيار و ستارگان ثابت ما فوق آن بر اين درياست و با اين ترتيب سيارات در مدت شب مجاور آنست و وقتى از بالاى آن برود چندان دور نشود و بشب و روز بر سراسر آن مؤثر باشد از اين قرار ، نقاط ديگر دريا كه دور از اين ناحيه باشد كمتر فزونى پذيرد و اين نكته در اطراف رودخانه‌هايى كه در آنجا مد رخ دهد و از آبهايى كه بدان مىريزد نمودار باشد . گروه ديگر گفته‌اند اگر جزر و مد همانند آتش بود كه چون آب ديگ را گرم و منبسط كند جاى بيشتر خواهد و سرريز شود و چون قعر بى آب ماند آبى كه خارج شده باقتضاى طبع بجانب عمق زمين گرايد و بناچار باز گردد ، چون آب جوشان ديگ و كترى كه از گرماى مستمر آتش سرريز شود ، اگر چنين بود طبعاً در آفتاب گرمتر ميبود و اگر خورشيد علت مد توانست شد ميبايست مد با بر آمدن آفتاب آغاز شود و با غروب آن جزر شروع شود . اينان پنداشته‌اند كه جزر و مد درياها از بخارهاييست كه از دل زمين توليد مىشود و توليد آن همچنان دوام مييابد تا غليظ شود و فزونى گيرد و بسبب غلظت ، آب دريا را دفع\r\n\r\n","description":"","footnote":"","page_name":" 111 ","page_number":131},
  {"content":"\r\n\r\nكند و همچنان دوام يابد تا مايهء آن از پائين كاهش گيرد و چون مايهء آن كاهش گرفت به قعر دريا باز گردد و علت جزر چنين باشد و مد بشب و روز و زمستان و تابستان در غيبت و طلوع ماه و نيز در غيبت و طلوع خورشيد رخ دهد . گويند : و اين محسوس است كه وقتى جزر بپايان رسيد مد آغاز مىشود و چون مد بسر رسيد جزر آغاز مىشود زيرا توالد بخارها پايان نميگيرد و وقتى بخارها برون شود بخارهاى ديگر بجاى آن توليد مىشود ، به همين جهت وقتى آب دريا باز گردد و بقعر رود از تماس آب با قعر دريا اين بخارها توليد شود و پيوسته چنين باشد كه چون آب به قعر رود بخار توليد شود و چون بر آيد كم شود .\r\nگروهى ديگر از اهل ديانتها بر آن رفته‌اند كه هر چه را در طبيعت علت و برهانى شناخته نباشد كار خداست و دليل توحيد و حكمت خدا عز و جل است و مد و جزر را در طبيعت علت و برهان نيست .\r\nو ديگران گفته‌اند هيجان آب دريا همانند هيجان بعضى مزاجهاست كه مىبينيد مزاج دموى و صفرا وى و غيره بطبع تهييج مىشود و به سكون ميگرايد كه پياپى مايه‌اى بدان مىرسد و چون نيرو گرفت متهيج شود و باز بتدريج سكون يابد و باز از سر گيرد .\r\nگروهى ديگر همهء آنچه را گفتيم باطل شمرده و گفته‌اند : هواى بالاى دريا پيوسته به آب مبدل مىشود و چون به آب مبدل شود آب دريا فزون شود و بالا آيد و بالا آمدن آب دريا همان مد است . وقتى مد رخ داد آب تغيير پذيرد و تنفس كند و به هوا مبدل شود و چنان شود كه بود و اين جزر است و اين دائم و مستمر و متعاقب است كه آب تبديل به هوا مىشود و هوا تبديل به آب مىشود . گويند و تواند بود كه اين بهنگام پر شدن ماه بيشتر باشد زيرا وقتى ماه پر شود هوا بيشتر از معمول به آب مبدل شود ، در حقيقت ماهتاب علت فزونى مد است نه علت اصلى آن زيرا تواند كه مد باشد و ماه در محاق باشد چنان كه مد و جزر درياى فارس\r\n\r\n","description":"","footnote":"","page_name":" 112 ","page_number":132},
  {"content":"\r\n\r\nغالباً هنگام سحرگاهان است .\r\nبسيارى از ناخدايان اين دريا و كشتيبانان سيرافى و عمانى كه اين دريا را مىپيمايند و بمعموره‌هاى جزاير و سواحل آن رفت و آمد دارند گويند كه در قسمت اعظم اين دريا مد و جزر در سال بيش از دو بار نيست ؛ يك بار در ماه‌هاى تابستان در شمال و شرق تا مدت شش ماه مد مىشود و آب نقاط شرقى زمين و نواحى چين بسواحل چين و ماوراى آن طغيان مىكند و بار ديگر در ماه‌هاى زمستان در جنوب و غرب تا مدت شش ماه مد مىشود و چون تابستان بيايد آب در مغرب دريا طغيان كند و از چين پس رود و تواند بود كه دريا به حركت بادها حركت كند و چون خورشيد در سمت شمال باشد بعللى كه گفته‌اند هوا به طرف جنوب حركت كند و چون خورشيد در سمت شمال باشد بعلل كه گفته‌اند هوا به طرف جنوب حركت كند و آب دريا با حركت هوا به طرف جنوب روان شود و در تابستان درياهاى جنوبى چنين باشد كه شمال به قوت بر آن وزد و آب ناحيهء درياهاى شمالى كم شود و نيز با آن از طرف جنوب به طرف شمال روان شود و آب در نواحى جنوبى دريا كم شود و انتقال آب دريا در اين دو سو يعنى بسوى شمال و جنوب همان جزر و مد است زيرا مد جنوب جزر شمال است و مد شمال جزر جنوب است ، اگر ماه نيز با بعضى ستارگان سيار در يكى از دو جهت متوافق شود دو نيرو بهم پيوندد و گرما سختتر شود و جريان هوا قوىتر شود و انتقال آب دريا در جهت مخالف خورشيد با شدت بيشتر رخ دهد .\r\nمسعودى گويد : اينكه گفتيم رأى يعقوب بن اسحاق كندى و احمد بن طيب سرخسى است كه دريا با حركت بادها حركت مىكند و من نظير آن را بديار كنبايه هند كه صندل كنبايى را در آنجا و شهرهاى مجاور آن چون سندان و سوفاره ميسازند و منسوب بدانجاست ديده‌ام ، من بسال سيصد و سىام بدانجا بودم كه در آن موقع بانياى برهمن از جانب بلهرى فرمانرواى مانكير پادشاه آنجا بود و علاقهء بسيار داشت كه با مسلمانان و پيروان دينهاى ديگر كه بديار او ميشدند\r\n\r\n","description":"","footnote":"","page_name":" 113 ","page_number":133},
  {"content":"\r\n\r\nمناظره كند . اين شهر بر ساحل يكى از خورها يعنى خليجهاى درياست كه از نيل و دجله يا فرات پهناورتر است و بر ساحل آن شهرها و مزرعه‌ها و آباديها و باغستانها و درختستانهاى نارگيل با طاوس و طوطى و ديگر پرندگان هند ، بسيار است . از باغها و آبها تا شهر كنبايه و دريا كه خليج از آن منشعب است دو روز راه يا كمتر است . بهنگام جزر كه آب خليج پس مىرود ريگهاى قعر خليج نمودار مىشود و در ميان آن كمى آب ميماند . من سگى را بر اين ريگها كه آب از آن پس رفته بود بديدم و قعر خليج چون صحرا شده بود و مد از انتهاى خور چون اسب تازان همى آمد ، شايد سگ اين را احساس كرد و از بيم آب با شتابى كه ميتوانست دويدن گرفت تا به خشكى رسد و آب به دو نرسد ، ولى آب با سرعت به دو رسيد و غرق شد . ميان بصره و اهواز نيز در محل معروف به باسيان و ديار قندر مد مىشود و آن را گرگ نامند كه صدا و غرش و غليانى عظيم دارد كه كشتيبانان از آن بيم كنند . كسى كه از آنجا سوى دورق و فارس رود اين مكان را نيك شناسد و خدا بهتر داند . 133\r\n\r\n","description":"","footnote":"","page_name":" 114 ","page_number":134},
  {"content":"\r\n\r\n\r\n134 ذكر درياى روم و شرح آنچه دربارهء طول و عرض و اول و آخر آن گفته‌اند\r\nاما درياى روم و طرسوس و ادنه و مصيصه و انطاكيه و لاذقيه و طرابلس و صيدا و صور و ديگر شهرهاى ساحل شام و مصر و اسكندريه و ساحل مغرب .\r\nگروهى از اهل زيج و از جمله محمد بن جابر بتانى و ديگران در كتابهاى خود گفته‌اند كه طول آن پنج هزار ميل و عرض آن مختلف است بتفاوت اينكه خشكى به دريا و يا دريا به خشكى پيش رفته باشد جايى هشتصد ميل جايى هفتصد و جايى ششصد ميل يا كمتر از اين است . آغاز اين دريا خليجى است كه از درياى اقيانوس جاريست و تنگترين محل خليج مذكور ما بين ساحل طنجه و سبته و مغرب و كنارهء اندلس است و اين محل بنام سيطاء معروفست كه عرض خليج ما بين دو ساحل ده ميل است و هر كه خواهد از مغرب به اندلس يا از اندلس به مغرب رود گذرگاهش از همين جاست و آن را زقاق بمعنى كوچه يا معبر تنگ نيز گويند . در همين كتاب ضمن اخبار مصر ، پلى را كه ميان اين دو ساحل بوده و آب دريا روى آن را گرفته و راهى كه ميان جزيرهء قبرس و سرزمين عريش پيوسته بوده و كاروانها از آنجا ميرفته‌اند ياد خواهيم كرد .\r\nدر فاصلهء دو دريا يعنى درياى روم و درياى اقيانوس منارهء مسى و ستونهايى است كه هرقل توانا به پا كرده و در قسمت بالاى آن نوشته و تصويرى هست\r\n\r\n","description":"","footnote":"","page_name":" 115 ","page_number":135},
  {"content":"\r\n\r\nكه با دست اشاره مىكند كه مسافران درياى روم را از آن سو راه نيست زيرا بدرياى اقيانوس كسى نميرفت و آبادانى نبود و انسانى در آنجا سكونت نداشت و هيچكس مساحت و نهايت آن ندانست و درياى ظلمات و اخضر و محيط همين است ؛ و بقولى مناره بر اين تنگه نيست بلكه بر ساحل جزيره‌ايست كه بدرياى اقيانوس محيط است .\r\nگروهى بر آن رفته‌اند كه اين دريا سرچشمهء آب درياهاى ديگر است و ما حكايتهاى شگفت‌انگيز اين دريا را با سرگذشت كسانى كه جان بخطر افكنده بر آن سوار شده‌اند و بعضى نجات يافته و برخى تلف شده‌اند و چيزها كه آنجا ديده‌اند در كتاب اخبار الزمان آورده‌ايم از آن جمله مردى خشخاش نام از اهل اندلس بود كه از پهلوانان و نوچگان قرطبه بود و گروهى از نوچگان را فراهم آورد و بكشتيها كه مهيا كرده بود نشانيد و بدرياى محيط راند و مدتى غايب بود .\r\nآنگاه با غنايم فراوان بازگشت و حكايت وى ميان مردم اندلس مشهور است . از منارهء هرقل تا آغاز دريا در طول مصب و مجراى خليج مسافت بسيار است زيرا در خليج آب از درياى اقيانوس بدرياى روم جريان دارد و جريان آن به خوبى محسوس و معلوم است و از درياى روم و شام و مصر خليج ديگرى به طول پانصد ميل منشعب مىشود كه به شهر روميه پيوسته و آن را به رومىاردس گويند و بر ساحل آن خليج بناحيهء مغرب دهكده‌ايست كه آن را سبته گويند كه با طنجه بر يك ساحل است و روبروى سبته بر ساحل اندلس كوه معروف به جبل طارق است كه غلام موسى بن نصير بود و كسان خليج را از سبته بساحل اندلس از صبحگاه تا نيمروز طى كنند كه موجى عظيم دارد و هم آنجاست كه آب از درياى اقيانوس برون شده بدرياى روم ميريزد . در اين خليج جاها هست كه بى باد موج خيزد و آب بالا رود و مردم مغرب و اهل اندلس خليج را زقاق گويند كه بمعنى كوچهء تنگ است زيرا به شكل كوچه‌اى تنگ است . درياى روم جزاير بسيار دارد از آن جمله\r\n\r\n","description":"","footnote":"","page_name":" 116 ","page_number":136},
  {"content":"\r\n\r\nقبرص است كه ما بين سواحل شام و روم است و جزيرهء رودس كه مقابل اسكندريه است و جزيرهء اقريطش ( كرت ) و جزيرهء سيسيل . پس از اين ضمن گفتگو از كوه آتشفشان كه آتش از آن ميجهد و تن و پيكر و استخوان همراه دارد باز هم از سيسيل ياد خواهيم كرد .\r\nدربارهء طول و عرض اين دريا يعقوب بن اسحاق كندى و شاگردش احمد ابن طيب سرخسى مطالبى جز آنچه ما آورديم گفته‌اند . بعدها در همين كتاب دربارهء اين درياها با نظم و ترتيب گفتگو خواهيم كرد انشاء الله تعالى . 136\r\n\r\n","description":"","footnote":"","page_name":" 117 ","page_number":137},
  {"content":"\r\n\r\n\r\n137 ذكر درياى نيطس و درياى مايطس و خليج قسطنطينيه\r\nدرياى نيطس از ديار لاذقه تا قسطنطينيه امتداد دارد و طول آن يك هزار و صد ميل است و عرضش در وسط سيصد ميل است و رودخانهء بزرگ معروف به اطنابس در آن ميريزد كه قبلًا از آن ياد كرده‌ايم . سرچشمهء اين رود در شمال است و بسيارى از فرزندان يافث بن نوح بر سواحل آن اقامت دارند و از يك درياچهء بزرگ شمالى كه از چشمه‌ها و كوهها زاده است مايه ميگيرد و طول مجراى آن روى زمين قريب سيصد فرسنگ است كه سراسر آبادى است و بفرزندان يافث تعلق دارد .\r\nدرياى مايطس نيز بطوريكه گروهى اهل فن گفته‌اند بدرياى نيطس ميريزد .\r\nمايطس دريايى بزرگ است و اقسام سنگهاى گرانقدر و علفها و داروها در آن هست و گروهى از فلاسفهء قديم از آن ياد كرده‌اند . بعضيها مايطس را درياچه ناميده و طول آن را سيصد و عرضش را يكصد ميل گفته‌اند . خليج قسطنطينيه از اين دريا منشعب مىشود كه بدرياى روم ميريزد و سيصد ميل طول و پنجاه ميل عرض دارد و قسطنطينيه بر ساحل آنست و همهء سواحل آن را از اول تا به آخر آباد است .\r\nقسطنطينيه بر ساحل غربى خليج است و از راه خشكى به روميه و اندلس و جاهاى ديگر پيوسته است و بطوريكه منجمان زيج‌دان و ديگر متقدمان گفته‌اند ميبايد درياى بلغار و روس و بجنى و بجناك و بغرد كه سه طايفهء تركند همان درياى نيطس باشد و خدا داناتر است انشاء الله تعالى بعدها ذكر اين اقوام برجسته و اهميتى كه دارند و پيوستگى آباديهايشان با ذكر كسانى از آنها كه به اين دريا ميروند و كسانى كه نميروند ، در اين كتاب بيايد و خدا داناتر است . 137\r\n\r\n","description":"","footnote":"","page_name":" 118 ","page_number":138},
  {"content":"\r\n\r\n\r\n138 ذكر درياى باب و ابواب و خزر و گرگان و مطالبى دربارهء ترتيب درياها\r\nدرياى اقوام عجم كه خانه‌ها و مسكنهايشان بر سواحل آنست از هر سو بوجود مردم معمور است و همانست كه بدرياى باب و ابواب و خزر و گيل و ديلم و گرگان و طبرستان معروفست و اقسام طوايف ترك بر سواحل آن جا دارند و از يك سو بحدود بلاد خوارزم منتهى مىشود و طول آن هشتصد و عرضش ششصد ميل است و شكل دريا مدور متمايل به طول است . در اين كتاب مطالبى دربارهء اقوامى كه بر سواحل اين درياهاى معمور جاى دارند ياد خواهيم كرد .\r\nو اين دريا كه درياى اقوام عجم است اژدها فراوان دارد . بدرياى روم نيز اژدها فراوانست و بيشتر در حدود ديار طرابلس و لاذقيه و جبل اقزع انطاكيه است و بيشتر حوزهء دريا زير اين كوه است كه آن را عجز البحر نيز گويند و دنبالهء آن تا ساحل انطاكيه و روسيس و اسكندريه و حصن المثقب و ساحل مصيصه ، مصب رود جيحان و ساحل طرسوس مصب رود بردان يا رود طرسوس و ناحيهء ويران مجاور شهر قلميه كه ما بين روميان و مسلمانان است و تا قبرس و اقريطش ( كرت ) و قراسيا و ديار سلوكيه كه رودخانهء عظيم آن به همين دريا ميريزد تا باروهاى روم و خليج قسطنطينيه كشيده است ضمناً از ذكر بسيارى رودها كه بديار روم هست و به اين دريا ميريزد چون رود بار دو رود عسل و ديگر رودها صرف نظر كرديم .\r\nآبادى سواحل اين دريا از تنگه‌اى كه قبلًا ياد كرديم يعنى خليج طنجه\r\n\r\n","description":"","footnote":"","page_name":" 119 ","page_number":139},
  {"content":"\r\n\r\nتا ساحل مغرب و بلاد افريقيه و سوس و طرابلس مغرب و قيروان و ساحل برقه و رفاه و ديار اسكندريه و رشيد و تنيس و دمياط و ساحل شام و كنارهء بندرهاى شام و سواحل روم تا ديار روميه و سواحل اندلس تا برسد بساحل تنگه روبروى طنجه همچنان پيوسته است و اين معموره‌هاى اسلامى و رومى در اين خشكيهاى اطراف دريا فقط بوسيلهء رودها كه به دريا ميريزد و خليج قسطنطينيه كه عرض آن نزديك يك ميل است و خليجهاى ديگر كه در خشكى است و بجايى راه ندارد فقط بوسيلهء اينها قطع مىشود و همهء معموره‌هاى مذكور بر سواحل اين درياى رومى بهم پيوسته است و چيزى جز رودها و ساحل قسطنطينيه اتصال آن را قطع نميكند . اين درياى رومى و آباديها كه بر ساحل آن هست با دهانهء خليج تنگ متصل باقيانوس محل منارهء مسى و تلاقى طنجه و ساحل اندلس همانند كلمى است كه در قبضهء خليج باشد و كلم به شكل درياست جز اينكه دريا مدور نيست و طول آن را گفته‌ايم بدرياى حبشى و در همه خليجهاى آن كه به وصف آورده‌ايم اژدها نيست و بيشتر در حدود درياى اقيانوس نمودار مىشود .\r\nكسان دربارهء اژدها خلاف كرده‌اند بعضى بر آنند كه اژدها بادى سياهست كه در قعر درياست و چون به نسيم يعنى هوا ميرسد مانند طوفان به طرف ابرها ميرود و چون از زمين بالا رود و بگردد و غبار بپراكند و در هوا طولانى شود و اوج گيرد مردم چنان پندارند كه مارهاى سياه است كه از دريا بر آمده است زيرا ابرها سياه است و روشنى نيست و بادها پيوسته ميوزد .\r\nبعضى ديگر گفته‌اند كه اژدها جنبنده‌ايست كه در قعر دريا بوجود مىآيد و بزرگ مىشود و حيوانات دريا را آزار مىكند و خداوند ابر و فرشتگان را ميفرستد تا آن را از ميان حيوان دريا بيرون آرند و به شكل مارى سياه است كه برق و صدايى دارد و دم آن بهر بناى بزرگ يا درخت يا كوهى رسد آن را درهم كوبد ، گاه باشد كه تنفس كند و درخت تنومند را بسوزد و ابر آن را بديار يأجوج و مأجوج\r\n\r\n","description":"","footnote":"","page_name":" 120 ","page_number":140},
  {"content":"\r\n\r\nافكند و باران بر آنها ببارد و اژدها را بكشد و يأجوج و مأجوج از آن تغذيه كنند و اين سخن را به ابن عباس منسوب داشته‌اند .\r\nگروهى ديگر دربارهء اژدها جز اين گفته‌اند و جمعى از سرگذشت نويسان و قصه‌پردازان در اين باب مطالبى آورده‌اند كه از ذكر آن چشم ميپوشيم ، از جمله اين كه اژدها ماريست سياه كه در صحراها و كوهها بوجود مىآيد و سيل و آب باران آن را به طرف دريا ميراند و از حيوانات دريايى تغذيه مىكند و پيكرش بزرگ و عمرش دراز مىشود و چون عمرش بپانصد سال رسيد بر حيوانات دريا غلبه مىكند ، و چيزى نظير خبر ابن عباس گفته‌اند . و هم گفته‌اند كه بعضى اژدهاها سياه و بعضى سپيد و باندازهء مار است . ايرانيان منكر وجود اژدها به دريا نيستند و پندارند كه هفت سر دارد و در حكايتهاى خود بدان مثل زنند و خدا حقيقت آنچه را گفتيم بهتر داند ولى غالب نفوس ، اخبار مربوط به اين موضوع را انكار ميكنند و اكثر عقول آن را نمىپذيرند . از جمله حكايت عمران بن جابر است كه در نيل ، بالا رفت تا بنهايت آن رسيد و رود را بر پشت حيوانى پيمود كه موى آن را گرفته بود و آن دابة البحر بود كه از سر تا پايش باندازهء فاصلهء مشرق و مغرب خورشيد بود و دهان گشوده بود تا بهنگام نفس زدن خورشيد را ببلعد و عمران در آن حال كه موى حيوان را گرفته بود رود را در نور ديد و در جستجوى عين الشمس بدان سوى رفت و نيل را ديد كه از قصور الذهب بهشت فرود مىآيد و فرشته خوشهء انگورى به دو داد و او پيش مردى كه هنگام رفتن او را ديده بود بازگشت تا به او بگويد كه چگونه به سرچشمهء نيل تواند رسيد و او را مرده يافت و حكايت او با شيطان و خوشهء انگور و مطالبى از اين قبيل كه از خرافات محدثان قشرى است و هم از اين جمله قصه‌ايست كه گفته‌اند در ميان درياى اخضر قبه‌اى از طلا و جواهر بر چهار ستون ياقوت سرخ بر آمده و از تراوش هر ستون ياقوت سرخ بر آمده و از تراوش هر ستون آبى بزرگ فرو ميريزد و در همان درياى اخضر به چهار سو ميرود و با آب دريا مخلوط نميشود تا بسواحل دريا ميرسد كه يكى نيل است و دومى سيحان و\r\n\r\n","description":"","footnote":"","page_name":" 121 ","page_number":141},
  {"content":"\r\n\r\nسومى جيحان و چهارمى فرات است و هم از اين جمله است اينكه فرشتهء موكل درياها پاشنهء خود را در اقصاى درياى چين نهد و آب بالا آيد و مد نمودار شود آنگاه پاشنهء خود را بردارد و آب بجاى اول باز گردد و به قعر دريا روان شود و جزر پديد آيد و اين قضيه را با ظرفى همانند كرده‌اند كه تا نيمه آب است و انسان دست يا پاى خود را در آن نهد و آب ظرف را پر كند و چون آن را بر دارد آب بجاى خود باز گردد و به حال اول شود . بعضى بر آنند كه فرشته انگشت بزرگ دست راست خود را به دريا نهد و مد توليد شود و بردارد و جزر شود . آنچه گفتيم نه محال است و نه واجب بلكه ممكن و رواست كه طريق روايت آن خبر واحد است و چون اخبار موجب علم و منقولات قاطع عذر ، متواتر و مستفيض نيست اگر با دلايلى كه موجب صحت تواند شد قرين بود ميبايد آن را مسلم داشت و اخبار شريعت را كه خداوند عز و جل بر ما واجب نهاده مطاع و معمول داشت زيرا گفتار خدا عز و جل است كه هر چه را پيمبر سوى شما آورد بگيريد و از هر چه ممنوعتان داشت بس كنيد . اگر اين سخنان به صحت پيوسته نباشد سابقاً آنچه را كسان در اين باب گفته‌اند آورده‌ايم و اين جمله را نيز بگفتيم تا هر كه اين كتاب بخواند بداند كه در جمع مطالب اين كتاب و كتابهاى سابق خويش كمال كوشش بكرده‌ايم و از فهم گفتار كسان دربارهء منقولات خويش دور نمانده‌ايم و توفيق از خداست .\r\nاين جمله درياهاست و بنزد بيشتر كسان در همه معمورهء زمين چهار درياست و بعضى پنج و گروهى ديگر شش گفته‌اند و بعضى بر آنند كه هفت دريا هست و از هم جداست و پيوسته نيست . اگر درياها را شش بدانيم نخست درياى حبشى است سپس رومى ، بعد نيطس ، آنگاه مايطس ، آنگاه درياى خزرى و بعد اقيانوس است كه بيشتر سواحل آن شناخته نيست كه اخضر مظلم محيط است ، درياى نيطس بدرياى مايطس پيوسته است و خليج قسطنطينيه كه بدرياى روم ميريزد چنان كه گفته‌ايم از آن\r\n\r\n","description":"","footnote":"","page_name":" 122 ","page_number":142},
  {"content":"\r\n\r\nمنشعب است و پيوسته بدانست و آغاز درياى روم از درياى اقيانوس اخضر است .\r\nاز اين قرار ميبايد همهء اينها يك دريا باشد كه آبهاى آن پيوسته است و هيچيك از اينها بدرياى حبشى پيوسته نيست و خدا بهتر داند . بنابر اين ميبايد درياى نيطس و درياى مايطس كه خشكى در بعضى نقاط آن را تنگ و ميان دو آب را خليج مانند كرده است يك دريا باشد . اينكه قسمت وسيع و پر آب را مايطس و قسمت تنگ و كم آب را نيطس ناميده‌اند مانع از آن نيست كه هر دو يك اسم مايطس يا نيطس داشته باشد ، پس از اين نيز ضمن توضيحات اين كتاب هر جا مايطس يا نيطس گفتيم همين معنى يعنى همه درياى وسيع و تنگ را منظور داريم .\r\nمسعودى گويد گروهى بخطا پنداشته‌اند كه درياى خزرى بدرياى مايطس پيوسته است و من از بازرگانانى كه بديار خزر رفته و هم آنها كه از راه درياى مايطس و نيطس بديار روس و بلغار رسيده‌اند يكى را نديده‌ام كه پندارد درياى خزر بيكى از اين درياها يا آبها يا خليجهاى آن پيوسته است مگر از رود خزر كه ضمن سخن از كوه قبخ و شهر باب و ابواب و مملكت خزر و اينكه چگونه روسها از پس سال سيصدم با كشتى وارد درياى خزر شدند از آن ياد خواهيم كرد .\r\nچنين ديده‌ايم كه غالب متقدمان و متأخران كه از وصف درياها سخن آورده‌اند در كتابهاى خود گفته‌اند كه خليج قسطنطينيه كه از نيطس جدا مىشود بدرياى خزر پيوسته است و ندانستم اين چگونه است و از كجا گفته‌اند ، آيا از راه حدس است يا از طريق استدلال و برهان ؟ و يار مردم روس و اقوام مجاور آنها را كه بر ساحل مايطس‌اند خزر پنداشته‌اند ؟ من بدرياى خزر از آن سوى كه ساحل گرگانست تا طبرستان و غيره برفتم و از همه بازرگانان مؤدب و چيز فهم و كشتيبانان نفهم كه به آنها برخوردم اين نكته را پرسيدم و همه گفتند كه به اين دريا جز از رود خزر راه نيست كه كشتيهاى روس از آنجا وارد اين دريا شدند و بسيار كس از مردم آذربايجان و اران و بيلقان و ديار بردعه و ديلم و گيل و گرگان و طبرستان بمقابلهء آنها\r\n\r\n","description":"","footnote":"","page_name":" 123 ","page_number":143},
  {"content":"\r\n\r\nرفتند زيرا از آن پيش هرگز دشمنى به آنها حمله نكرده بود و از روزگار سلف نيز چنين چيزى دانسته نبود . آنچه گفتيم در اين نواحى و ميان اين اقوام و بلاد مشهور است و آن را موثق دانند .\r\nو در بعضى كتابهاى منسوب به كندى و شاگردش احمد بن طيب سرخسى همدم المعتضد بالله چنين ديدم كه در انتهاى معمورهء شمال درياچه‌اى بزرگ است كه قسمتى از آن زير قطب شمال است و نزديك آن شهريست بنام توليه كه وراى آن آبادى نيست و در بعضى رسائل بنى منجم نيز ذكر اين درياچه را ديده‌ام . احمد ابن طيب در رسالهء فى البحار و المياه و الجبال از كندى آورده كه طول درياى روم از ديار صور و طرابلس و انطاكيه و لاذقيه و مثقب و ساحل مصيصه و طرسوس و قلميه تا منارهء هرقل شش هزار ميل است و عريض ترين محل آن چهار صد ميل است ، اين گفتار كندى و ابن طيب است .\r\nما گفتار هر دو گروه زيجدان را با اختلافاتشان و آنچه در كتابهايشان ديده‌ايم يا از پيروانشان شنيده‌ايم بياورديم اما دلايلى را كه بتأييد گفتار خويش آورده‌اند ياد نكرديم ، زيرا در اين كتاب بنا بر اختصار داريم اما راجع باختلافى كه قدماى يونان و حكماى سلف دربارهء منشأ و علت تكوين درياها داشته‌اند ما تفصيل آن را در كتاب اخبار الزمان در فن دوم از جمله فنون سىگانه آورده و سخن هر گروه را با اشاره بگويندهء آن ياد كرده‌ايم و كتاب حاضر را نيز از نمونهء گفتارشان خالى نگذاشته‌ايم .\r\nجمعى از آنها گفته‌اند دريا باقيماندهء رطوبت اصلى است كه گوهر آتش قسمت اعظم آن را بخشكانيده و اين باقيمانده نيز در نتيجهء احتراق آتش دگرگون شده است .\r\nبعضى ديگر گفته‌اند كه رطوبت اصلى در نتيجهء گردش خورشيد تماماً بسوخته و صافى آن برفته و باقى به صورت تلخى و شورى در آمده است .\r\n\r\n","description":"","footnote":"","page_name":" 124 ","page_number":144},
  {"content":"\r\n\r\nگروهى ديگر عقيده دارند كه دريا عرق زمين است كه از احتراق زمين در نتيجهء دوران دائم خورشيد پديد آمده است .\r\nگروهى نيز بر آن رفته‌اند كه دريا باقيماندهء رطوبت آبگونه‌ايست كه از زمين صافى شده و غلظت زمين در آن اثر كرده است چنان كه آب شيرين به خاكستر بياميزد و چون از خاكستر صافى شود شور باشد در صورتى كه قبلًا شيرين بوده است .\r\nو گروه ديگر گفته‌اند آب شيرين و شور بهم آميخته بود و خورشيد آب پاكيزه و شيرين را بر مىگيرد كه سبكتر است .\r\nبعضى نيز گفته‌اند خورشيد آب شيرين را براى تغذيهء خويش بر ميگيرد و هم گفته‌اند كه رطوبت برگرفتهء خورشيد وقتى بمنطقهء سرما اوج گيرد دگرگونه شود و بار ديگر به آب مبدل تواند شد .\r\nبعضى نيز بر آنند كه از عنصر آب آنچه مجاور هوا و سرما باشد شيرين است و آنچه از زمين بيايد چون بمعرض احتراق و حرارت بوده تلخ است . بعضى اهل تحقيق گفته‌اند همهء آبى كه از بالا و زير زمين به دريا ميرسد وقتى ببستر عظيم دريا جاى گيرد شور اندر شور است كه زمين شورى خويش بدان افكند و مايهء آتش كه از دل زمين و اجزاى مختلط آتش در آب جاى گرفته آب لطيف را بالا برد و تبخير كند و چون آب لطيف بالا رود باران شود و اين كار يوسته باشد و آب دريا شور باشد زيرا زمين شورى بدان افكند و آتش ، شيرينى و لطافت از آن بر گيرد و بناچار شور باشد ، بدينسان اندازه و وزن آب دريا هميشه ثابت است زيرا حرارت ، آب لطيف را بر گيرد كه باران و آب شود و بارانها سيلاب شود و بجويها و گودالها در آيد و باعماق زمين روان شود و به دريا پيوندد . از اين قرار چيزى از آب دريا تلف نشود و پيوسته بجاى باشد چون ظرف آبى كه از جوى بر گيرند و بگودالى ريزند كه باز به جوى نفوذ كند . گروهى اين را به اعضاى حيوان همانند كرده‌اند كه غذا خورد و حرارت در غذاى او اثر كند و آبى شيرين شده از آن به اعضاى غذا گيرد جذب شود\r\n\r\n","description":"","footnote":"","page_name":" 125 ","page_number":145},
  {"content":"\r\n\r\nو ثفل آن بماند كه شور و تلخ است و بول و عرق از آنست و فضولاتيست كه چيز شيرين ندارد و در اصل رطوبت شيرين بوده كه حرارت ، آن را به تلخى و شورى بدل كرده است زيرا حرارت اگر از حد بگذرد مازاد آن تلخ برون از اندازه شود چنان كه در عرق و بول ديده مىشود و نيز ديده‌ايم كه هر چيزى سوخته‌اى تلخ است .\r\nاين گفتهء گروهى از متقدمان است اما آنچه بعيان و تجربهء شخصى ميتوان دريافت اينست كه همهء مايعات مزه دارد چون سركه و نبيد و آب گل و زعفران و قرنفل وقتى با قرع و انبيق تقطير شود بو و طعم آن در مايع تقطير شده بماند ولى طعم و بوى مايعات شور بخصوص اگر دو بار تقطير شود و مكرر حرارت بيند تغيير مييابد .\r\nصاحب منطق را در اين معنى گفتارى مفصل است از جمله اينكه آب شور سنگين‌تر از آب شيرين است بدليل آنكه آب شور تيره و غليظ است و آب شيرين صافى و رقيق است و اگر كاسه‌اى از مايهء شمع بسازيم و سر آن را مسدود كنيم و در آب شور بگذاريم آبى كه به داخل ظرف نفوذ مىكند طعم شيرين و وزن سبك دارد اما آب اطراف آن بخلاف اينست . هر آب جارى نهر است و جايى كه آب بجوشد چشمه است و جايى كه آب بسيار باشد درياست .\r\nمسعودى گويد كسان را دربارهء آب و علل آن سخن بسيار است و ما در فن دوم از جمله سى فن كتاب اخبار الزمان دلايلى را كه دربارهء مساحت و وسعت درياها و فايدهء شورى آب آن و پيوستگى بعضى درياها و جدايى بعضى ديگر و كم و زياد نشدن آب دريا گفته‌اند و اينكه چرا جزر و مد درياى حبشى از درياهاى ديگر آشكارتر است آورده‌ايم و من ناخدايان سيرافى و عمانى درياى چين و هند و سند و زنگ و قلزم و حبشه را ديده‌ام كه دربارهء غالب مطالب مربوط بدرياى حبشى ، بر خلاف فلاسفه كه وسعت و مساحت دريا را از ايشان نقل كرده‌ام ، سخن دارند و\r\n\r\n","description":"","footnote":"","page_name":" 126 ","page_number":146},
  {"content":"\r\n\r\nگويند كه اين دريا را نهايت نيست و هم در سواحل اين دريا كشتيبانان درياى روم را از جنگاوران و عملهء كشتى و كارداران و رؤسا و ناظمان امور و كارسازان جنگى كشتيها چون لاوى ملقب به ابو الحارث غلام زرافه فرمانرواى طرابلس شام كه بر ساحل دمشق است ديده‌ام و اين از پس سال سيصدم بود كه طول و عرض درياى روم را سخت بزرگ دانند و خليجها و شعبه‌هاى آن را فراوان شمارند . عبد الله بن وزير فرمانرواى شهر حبله را كه بر كنارهء حمص شام است نيز بديدم كه همين راى داشت . اكنون يعنى بسال سيصد و سى دوم هيچكس دربارهء درياى رومى از او بصير تر و كار ديده‌تر نيست كه همهء كشتيبانان اين دريا از جنگاور و عمله مطيع گفتار ويند و به بصيرت و مهارتش معترفند كه مردى ديندار است و از قديم در اين دريا بجهاد بوده است . ما عجايب اين درياها را با چيزها كه از اشخاص مذكور دربارهء اخبار و خطرات دريا و مشاهدات آنها شنيده‌ايم در كتابهاى سابق آورده‌ايم و شمه‌اى از اخبار آن را نيز پس از اين بياريم .\r\nبعضىها دربارهء نشانهء آب و منابع زير زمينى آن طريقت خاص دارند كه اگر در محل منظور نى و خرفه و علفهاى نرم روئيده باشد معلوم ميدارد كه آب نزديك است و بدسترس حفار است و اگر چنين نباشد آب دور است .\r\nدر كتاب الفلاحه ديدم كه هر كه خواهد نزديكى آب را بداند زمين را باندازهء سه يا چهار ذراع بكند و ديگى مسى يا قدحى سفالين بر گيرد و آن را از داخل بطور يك نواخت پيه آلود كند و بايد ديگ گشاده دهان باشد آنگاه پس از غروب خورشيد قطعه پشمى سفيد كه پاكيزه و افشان باشد بگيرد و سنگى باندازهء يك مرغانه بر گيرد و پشم را چون گوى بر آن سنگ پيچد ، سپس اطراف گوى را با موم مذاب‌اندود كند و آن را به ته ديگى كه روغن يا پيه آلوده كرده بچسباند و ديگ را در حفره وارون كند كه پشم معلق ماند و موم آن را نگهدارد و بسبب سنگ آويخته بماند آنگاه به قدر يك و يا دو ذراع خاك روى ظرف بريزد و بگذارد تا شب بر آن\r\n\r\n","description":"","footnote":"","page_name":" 127 ","page_number":147},
  {"content":"\r\n\r\nبگذرد و صبحگاه پيش از طلوع خورشيد خاك را از آنجا پس كند و ظرف را بردارد ، اگر قطرات آب فراوان و نزديك به يكديگر به ديوار ظرف چسبيده و پشم پر آب است آن محل آب دارد و آب آن نزديك است و اگر قطرات متفرق باشد نه مجموع و نزديك و آب پشم ميان حال باشد ، آب نه دور است نه نزديك و اگر قطره‌ها دور از هم چسبيده باشد و آب پشم اندك باشد آب دور است و اگر قطرات آب كم يا زياد اصلًا در ظرف و بر پشم ديده نشود در آنجا آب نيست و زحمت حفر آن نكشد .\r\nدر بعضى نسخه‌هاى كتاب الفلاحه در همين معنى چنين ديدم كه هر كه خواهد اين نكته بداند بخانه‌هاى مورچه بنگرد ، اگر مورچگان درشت و سياه و كند رفتار باشند به اندازه كندى رفتارشان آب به آنها نزديك است و اگر مورچگان تند رو باشند كه به آنها نتوان رسيد آب در عمق چهل ذراع است و آب اولى شيرين و خوش و آب دومى سنگين و شور باشد و اين جمله نشانه‌ها براى كسى است كه خواهد آب بر آرد و تفصيل اين گفتار را در كتاب اخبار الزمان آورده‌ايم و در اين كتاب فقط مسائل مورد حاجت را فقط به اشاره و بى تفصيل و توضيح مىآوريم .\r\nاكنون كه شمه‌اى از اخبار درياها را با مطالب ديگر بگفتيم در اخبار ملوك چين و غير چين و مردم آنجا و مسائل مربوط به آن سخن خواهيم كرد انشاء - الله تعالى . 148\r\n\r\n","description":"","footnote":"","page_name":" 128 ","page_number":148},
  {"content":"\r\n\r\n\r\n149 ذكر ملوك چين و ترك و پراكندگى فرزندان عامور و اخبار چين و مطالب ديگر كه مربوط به اين باب است\r\nكسان را دربارهء نسب و منشأ مردم چين خلاف است . خيليها گفته‌اند وقتى فالغ بن عابر بن ارفخشد بن سام بن نوح زمين را ميان فرزندان نوح قسمت كرد فرزندان عامور بن سوبيل بن يافث بن نوح به طرف شرق راه افتادند و گروهى از آنها كه فرزندان أرعو بودند راه شمال گرفتند و در زمين پراكنده شدند و چند مملكت شدند كه مردم ديلم و گيل و طيلسان و تتر و فرغان و جبل قبخ از طوايف لكزولان و خزر و اخبار و سرير و كشك و ديگر اقوام مختلف اين ناحيه تا طراز زبده بر ساحل درياى مايطس و نيطس و ساحل بحر خزر تا برغر و اقوام وابستهء آن از آن جمله‌اند و فرزندان عامور از رود بلخ بگذشتند و بيشترشان سوى چين رفتند و در آن ديار چند مملكت شدند و در آن نواحى پراكنده شدند و قوم گيل كه مقيم گيلان‌اند و اشروسنه و صغد كه ما بين بخارا و سمرقند اقامت دارند و فرغانيان و شاش و استيجاب و مردم فارياب از آن جمله‌اند كه شهرها و دهكده‌ها ساختند و گروهى نيز از آنها جدا شده رسم صحرانشينى گرفتند كه ترك و خزلج و طغرغر و مردم كوشان كه قلمروى ميان خراسان و چين است از آن جمله‌اند و اكنون يعنى بسال سيصد و سى و دوم هيچيك از اقوام و طوايف ترك بجنگاورى و نيرومندى و نظم حكومت بهتر از ايشان نيست و شاهشان ايرخان است و مذهب مانى دارند و از طوايف ترك جز ايشان\r\n\r\n","description":"","footnote":"","page_name":" 129 ","page_number":149},
  {"content":"\r\n\r\nكسى معتقد اين مذهب نيست و هم از جمله تركان كيماكيان و برسخانيان و بديان و جعريان‌اند و نيرومندتر از همه غزيان‌اند و نكو سيماتر و بلند قامت و پاكيزه روى تر از همه خزلجيان‌اند كه مردم فرغانه و شاش و اطراف آن نواحى باشند و پادشاهى خاص آنها بوده و خاقان الخواقين از ايشان بوده است و همهء ممالك ترك در قلمرو وى بوده و شاهان ترك اطاعت وى ميكرده‌اند . افراسياب ترك كه بر ايران چيره شد از اين خاقانها بوده و هم سانه از آنها بوده است . از هنگامى كه شهر معروف عمات در بيابانهاى سمرقند ويران شده همهء ملوك ترك اطاعت خاقان ترك ميكنند . تفصيل انتقال شاهى را از اين شهر با علت آن در كتاب اوسط آورده‌ايم .\r\nگروهى از فرزندان عامور بحدود هند پيوستند كه بتأثير اين سرزمين رنگشان از تركان جدا شد و رنگ هندوان گرفتند و اينان شهرى و صحرانشين باشند و گروهى از ايشان بديار تبت مقيم شدند و شاهى براى خويش بر گزيدند كه مطيع خاقان بود و چون ملك خاقان چنان كه بگفتيم انقراض يافت مردم تبت شاه خويش را به تقليد ملوك سابق كه لقبشان خاقان الخواقين بود خاقان نام دادند . و اكثر فرزندان عامور بر كنار دريا برفتند تا در اقصاى ساحل بديار چين رسيدند و در آن نواحى و ديار پراكنده شدند و در شهرها اقامت گرفتند و دهكده‌ها بنا نهادند و شهرها بساختند و ولايتها بوجود آوردند و براى قلمرو خويش شهرى بزرگ بنياد كردند و آن را انموا ناميدند كه از آنجا تا ساحل درياى حبشى يعنى همان درياى چين سه ماه راهست و همه جا آبادى پيوسته است .\r\nنخستين پادشاهى كه در اين شهر يعنى انموا حكومت ايشان يافت نسطرطاس بن باعور بن مدتج بن عامور بن يافث بن نوح بود كه مدت شاهيش سيصد و چند سال بود و كسان خويش را در آن ناحيه بپراكند و نهرها حفر كرد و درندگان بكشت و درختان بكاشت و ميوه‌ها بخورانيد و بمرد . پس از او فرزندش عوون شاه شد و بنشان عزا و بزرگداشت پدر پيكر او را در مجسمه‌اى از زر سرخ كرد و بر تختى از زر\r\n\r\n","description":"","footnote":"","page_name":" 130 ","page_number":150},
  {"content":"\r\n\r\nسرخ جواهر نشان نهاد و خود زير دست آن نشست و هر صبح و شب او و همهء مردم مملكتش پيكر او را كه درون مجسمه بود باحترام سجده ميكردند . وى از پس پدرش دويست و پنجاه سال بزيست و بمرد .\r\nپس از آن پسرش عيثدون شاه شد و پيكر پدر را در مجسمه‌اى از زر سرخ كرد و زير دست پدر بزرگ بر تختى از زر نشاند كه جواهر نشان بود و پدر را سجده همىكرد ، اول سجدهء پدر بزرگ و بعد سجدهء پدر ميكرد و مردم كشورش نيز سجود ميكردند . وى سياست رعيت نكو كرد و همه را در همه كار برابر نهاد و مشمول عدالت كرد كه جمعيت بسيار و كشور آباد شد ، و مدت ملكش تا بمرد حدود دويست سال بود .\r\nپس از او پسرش عيثنان شاه شد و پدر را در مجسمه‌اى از زر سرخ نهاد و در كار سجده و تعظيم پدر روش اسلاف گرفت و ملكش دراز شد و قلمرو وى به قلمرو عموزادگان تركش پيوست و چهار صد سال بزيست و بروزگار وى بسيارى - حرفه‌هاى مربوط بصنايع ظريف پديد آمد .\r\nپس از او پسرش حراتان شاه شد و كشتى ابداع كرد و مردان در آن نشانيد و تحفه‌هاى چينى بار كرد و بديار سند و هند تا اقليم بابل و ديگر كشورهاى نزديك و دور دريا فرستاد و ملوك را هديه‌هاى جالب و مرغوب و گرانقدر داد و بگفت تا از هر ديار كالاى كمياب و بديع از خوردنى و پوشيدنى و كاشتنى سوى وى آرند و سياست هر ملك و مذهب و شريعت و رسوم قوم بشناسند و مردم بلاد را به جواهر و بوى خوش و ابزارها كه بكشور او هست ترغيب كنند و كشتيها بشهرها پراكنده شد و كشتىنشينان براى انجام فرمان سوى مملكتها شدند و بهر مملكت در آمدند مردم آنجا از ديدارشان و از آن كالاى كمياب كه از ديار خويش آورده بودند شگفتى كردند و شاهان اطراف دريا كشتى بساختند و كشتيها بديار آنها فرستادند و چيزها كه آنجا نبود براى ايشان ببردند و با پادشاهشان مكاتبه كردند و هديه‌هاى\r\n\r\n","description":"","footnote":"","page_name":" 131 ","page_number":151},
  {"content":"\r\n\r\nاو را عوض فرستادند و ديار چين آباد شد و كار وى استقرار گرفت . عمرش حدود دويست سال بود و بمرد و مردم مملكت از مرگش فغان كردند و يك ماه عزاى او به پا داشتند .\r\nپس از آن پسر بزرگش را بشاهى برداشتند و او نيز پيكر پدر را در مجسمهء زر نهاد و بطريق اسلاف رفت و از پدران خويش پيروى كرد . نام اين پادشاه توتال بود ، كارش استقرار يافت و رسوم پسنديده آورد كه هيچكس از ملوك سلف نياورده بود . وى عقيده داشت كه ملك جز به عدالت پايدار نيست كه عدل ميزان الهى است و از لوازم عدالت زيادت نيكى و زيادت كار است . وى طبقات مردم را معين و مرتب و منظم كرد و روش همه را تعيين فرمود . روزى بجستجو برون شد تا مكانى بيابد و معبدى بسازد و بجايى رسيد كه به گل و گياه فراوان آباد و مزين بود و آب از هر سويش روان بود و معبد را آنجا بنياد كرد و اقسام سنگ بهر رنگ براى بنا بياورد و معبد را بر آورد و بر فراز آن گنبدى ساخت و از هر طرف آن براى هوا منفذها نهاد و هم در آنجا براى كسانى كه مىخواستند بخلوت عبادت كنند خانه‌ها مهيا كرد و چون از كار گنبد بپرداخت همهء مجسمه‌ها را كه پيكر اسلافش در آن بود بر فراز آنجا به پا داشت و بزرگداشت آن را مقرر فرمود . آنگاه همهء خواص مملكت را فراهم آورد و گفت به نظر وى بايد مردم پيرو ديانتى باشند كه مايهء وحدت جمع و استقرار نظم شود زيرا ملك بىشريعت از خلل ايمن نيست و تباهى و خطا بدان راه خواهد يافت و براى آنها شريعتى نهاد و وظايفى معين كرد تا روابطشان منظم شود و هم قصاص تن و اعضا را مقرر كرد و ترتيبات نكاح را پديد آورد تا بمقتضاى آن از زنان تمتع برند و نسبها درست شود و مقررات را مرتبت ها نهاد ، از جمله وظايف واجب بود كه ترك آن مايهء زحمت بود و اعمال مستحب كه انجام آن مرجح بود و هم نمازها مقرر داشت كه براى خالق به پا دارند و بمعبود خويش تقرب جويند از آن جمله اشاره‌اى بود كه نه ركوع داشت نه سجود و شب و روز بوقتهاى معين\r\n\r\n","description":"","footnote":"","page_name":" 132 ","page_number":152},
  {"content":"\r\n\r\nانجام ميشد و نمازها بود كه ركوع و سجود داشت و در اوقات معين ماه و سال به پا ميشد و عيدها نهاد و براى زناكاران حد معين كرد و بر زنانى كه خواهان فاحشه‌گرى - بودند باج معلوم نهاد و وقت كارشان را محدود كرد و اگر كار خود را رها ميكردند باج از آنها برداشته ميشد ، فرزندان ذكورشان بنده و سرباز شاه ميشدند و فرزندان اناث بمادران خود تعلق داشتند و كار آنها را پيش ميگرفتند . بفرمود تا براى معبدها قربان كنند و براى ستارگان بخور بسوزند و براى هر ستاره وقتى مقرر كرد كه با سوختن يكى از گياهان خوشبو بدان تقرب جويند و همهء اين كارها را نظم داد و روزگارش آرامش و قرار يافت و جمعيت بسيار شد و زندگيش در حدود يكصد و پنجاه سال بود و بمرد كه در عزايش به سختى فغان كردند و پيكرش را در مجسمهء زر سرخ نهادند و جواهر نشان كردند و معبدى بزرگ براى آن بساختند و طاق آن را به هفت رنگ جواهر به شكل و رنگ هفت ستاره يعنى خورشيد و ماه و پنج ديگر بياراستند و روز مرگ او را روز دعا و عيد كردند كه در آن روز بنزديك معبد فراهم شوند و هم تصوير او را بدروازه‌هاى شهر و بر پول و پشيز و جامه‌ها نقش كردند و بيشتر اموالشان پول زرد و مسين است و اين شهر بقلمرو چين علم شد كه همان شهر انمواست و از آنجا تا دريا چنان كه از پيش گفتيم حدود سه ماه يا بيشتر راه است ، در حدود مغرب سرزمين خود نيز شهرى بزرگ دارند كه نامش مذاست و مجاور ديار تبت است و ميان مردم تبت و اهل مذ پيوسته جنگ است .\r\nشاهانى كه پس از اين پادشاه آمدند همچنان امورشان انتظام و وضعشان استقرار داشت ، آبادى و عدالت رواج بود و ستم در ديارشان نبود و مقررات اشخاص مذكور را پيروى همىكردند و پيوسته با دشمنان پيكار داشتند و بندرهايشان پر بود و مقررى سپاه منظم ميرسيد و تاجران از هر ديار با كالاى گونه‌گون به دريا و خشكى ايشان رفت و آمد داشتند . دينشان دين اسلاف بود كه طريقت موسوم به سمنى بود و عبادتشان با عبادت قرشيان پيش از اسلام همانندى داشت . بتان را ميپرستيدند و بر\r\n\r\n","description":"","footnote":"","page_name":" 133 ","page_number":153},
  {"content":"\r\n\r\nآن نماز ميبردند و خردمندانشان از نماز خويش آفريدگار را منظور داشتند و مجسمه‌ها و بتان را قبله‌گاه ميكردند اما مردم جاهل و نادان بتان را شريك الوهيت آفريدگار ميكردند و به همه معتقد بودند و مىپنداشتند كه عبادت بتان مايهء تقرب خداوند تواند بود و منزلت بتان در مرحلهء عبادت دون عبادت خداوند ذو الجلال بزرگ تواناست اما عبادت بتان اطاعت خداست و راهى بسوى اوست . در آغاز كار ، اين دين باقتضاى مجاورت هندوان در ميان خواص ايشان پديد آمد كه رأى هندوان در خصوص عبادت دانا و نادان چنان است كه دربارهء چينيان گفتيم و هم ايشان را عقايد و فرقه‌هاست كه از مذهب ثنويان و دهريان آمده و كارشان را دگرگون كرده و به بحث و جدل پرداخته‌اند ولى در همهء قضاياى خويش تابع شريعت مقرر قديمند . چون قلمرو ايشان چنان كه بگفتيم بديار طغرغر پيوسته است بعقايد ايشان كه پيروى مذهب ثنوى و اعتقاد به نور و ظلمت است گرويده‌اند .\r\nروزگارى بود كه اينان بدورهء جاهليت بودند و عقايدى همانند تركان داشتند تا يكى از بزرگان مذهب ثنوى بميان آنها رفت و سخنان فريب گفت و تضاد و تناقض اين جهان را از مرگ و زندگى و صحت و مرض و نور و ظلمت و غنا و فقر و جمع و تفرقه و اتصال و انفصال و طلوع و غروب و بود و نبود و شب و روز و ديگر تضادها نمايان كرد و از آن رنجها كه بجنس حيوان ناطق و غير ناطق يعنى بهائم ميرسد و هم از آلام اطفال و ابلهان و مجانين ياد كرد و گفت كه بارى تعالى از رنج دادن اينان بى نياز است و حريفى سخت سر در اعمال خير كامل كه خداى عز و جل است دخالت كرده است و با اين شبهات و نظاير آن عقول كسان را بفريفت كه معتقد اين گونه سخنان شدند و هر وقت شاه چين پيرو مذهب ذبح حيوان بود جنگ ميان وى و ايرخان فرمانرواى تركان پيوسته بود و هر وقت شاه چين مذهب ثنوى ميگرفت كار به وفاق ميشد . ملوك چين را عقايد و فرقه‌هاست ولى با وجود اختلاف دينها در كار نصب قضات و حكام از خط عقل و حق برون نباشند و خاص و عام نيز از ايشان\r\n\r\n","description":"","footnote":"","page_name":" 134 ","page_number":154},
  {"content":"\r\n\r\nتبعيت كنند .\r\nمردم چين نيز چون عرب كه قبايل و تيره‌ها و رشته نسب‌ها دارند ، باقوام و قبايل جدا تقسيم شده‌اند و سوابق قبايلى را حفظ و رعايت كنند . گاه باشد كه يكيشان تا پنجاه پدر يا كمتر و بيشتر نسب به عامور رساند ، وابستگان يك تيرهء نسبى با همديگر ازدواج نكنند مثلًا مردى كه از قبيلهء مضر باشد زن از ربيعه گيرد يا از قبيلهء ربيعه باشد وزن از مضر گيرد يا از كهلان باشد و زن از حمير گيرد يا از حمير باشد و زن از كهلان گيرد و پندارند كه اين روش مايهء صحت نژاد و قوت بنيه شود و عمر را دراز كند و بقا را بيفزايد و فوايد ديگر دارد ، از اين قبيل كه گفتيم تا سال دويست و شصت و چهار در امور چين بسنت شاهان سلف رسم عدالت بر قرار بود و در اين سال در كار ملك حادثه‌اى رخ داد كه نظم آشفته شد و احكام و مقررات سستى گرفت و تا كنون يعنى بسال سيصد و سى و دوم جهاد متروك مانده ، تفصيل آنكه در يكى از شهرهاى چين نابغه‌اى پا گرفت كه از خاندان شاهى نبود و يا نشو نام داشت . وى شريرى فتنه جو بود و مردم بدنام و شرور بدورش فراهم شدند و شاه و اهل تدبير از كار وى غافل ماندند كه شهرت چندان نداشت و قابل اعتنا نبود ، بتدريج كارش بالا گرفت و شهرتش افزايش يافت و غرورش بيفزود و شوكتش بسيار شد ، مردم شرور از مسافتهاى دور رو بجانب وى آوردند و سپاهش بزرگ شد و از محل خود حركت كرد و در شهرها بتاخت و تاز و چپاول پرداخت تا به شهر خانقوا رسيد كه شهريست بزرگ بر ساحل رودى بزرگتر از دجله كه بدرياى چين ميريزد . از اين شهر تا دريا شش يا هفت روز راه است و كشتيهاى بازرگانى حامل كالا و لوازم كه از ديار بصره و سيراف و عمان و شهرهاى هند و جزاير زابج و صنف و ممالك ديگر ميرسد بر اين رود تا نزديك خانقوا ميرود و در آنجا از مسلمان و نصارى و يهود و مجوس و جز آنان از مردم چين خلق بسيار هست . اين نابكار رو سوى اين شهر نهاد و آن را محاصره كرد و سپاه شاه را كه\r\n\r\n","description":"","footnote":"","page_name":" 135 ","page_number":155},
  {"content":"\r\n\r\nبمقابلهء او آمده بود بشكست و شهر را يغمايى شمرد و سپاهش بسيار شد و شهر را به زور بگشود و از مردم آنجا چندان بكشت كه از فزونى بشمار نيايد . جمع مسلمان و نصارى و يهود و مجوسى را كه مقتول يا از بيم شمشير غرق شده‌اند دويست هزار بشمار آورده‌اند ، اين عدهء مذكور را از آنجا شمار كرده‌اند كه ملوك چين رعيت قلمرو خويش و هم اقوام مجاور را بوسيلهء نويسندگانى كه به كار آمار برگمارده‌اند شمار كنند و بديوانهاى خاص مضبوط دارند كه اطلاع از جمعيت ملك خويش را لازم شمارند . و اين نابكار همه جنگلهاى توت را كه در اطراف خانقوا بود و كرم ابريشم از برگ آن تغذيه ميكرد ببريد و به علت قطع درختان ديگر ابريشم چين بديار اسلام نرسيد . يانشو با سپاه خود شهرها را يكايك بگشود و جماعتى از مردم فتنه جو و چپاولگر و مجرمان فرارى به دو پيوستند و رو بجانب انموا نهاد كه پايتخت شاهى بود و شاه با حدود يكصد هزار از باقيماندهء خواص خويش بمقابله يانشو برون شد و نزديك يك ماه جنگ پيوسته بود و دو گروه پايدارى كردند و عاقبت شاه شكست خورد و بگريخت و ياغى به تعاقب وى پرداخت .\r\nشاه بشهرى در سر حد مملكت پناه برد و ياغى حوزهء شاهى را بگرفت و بر پايتخت مسلط شد و خزاين ملوك پيشين را با ذخائرى كه براى حادثات نهاده بودند بچنگ آورد و بديگر نواحى حمله برد و شهرها بگشود و چون ميدانست كه شاهى او سر نميگيرد كه از خاندان شاهى نبود در كار ويرانى و چپاول و خونريزى افراط كرد و پادشاه چين از مقر خود شهر مذ كه مجاور تبت بود با ايرخان پادشاه ترك مكاتبه كرد و از او كمك خواست و ماجراى خويش را به دو خبر داد و وظايفى را كه ملوك در قبال استمداد ملوك ديگر دارند و از لوازم و تكاليف پادشاهيست به ياد وى آورد و ايرخان پسر خود را با قريب چهار صد هزار سوار پياده بكمك او فرستاد .\r\nكار يانشو مهم شده بود و دو گروه مقابل شد و يك سال پيوسته جنگ در ميان بود و از دو سو مردم بسيار به هلاكت رسيد و يانشو ناپديد شد ، گويند كشته شد و\r\n\r\n","description":"","footnote":"","page_name":" 136 ","page_number":156},
  {"content":"\r\n\r\nبقولى غرق شد و پسر و خواص و يارانش باسارت افتادند و شاه چين بپايتخت رفت و فرمانروايى از سر گرفت و عامه بتعظيم او را بغپور گفتند كه بمعنى پسر آسمان است و اين عنوان خاص همهء ملوك چين است ، اما عنوان مخاطبهء ايشان ظمغماجبان است و بغپور خطابشان نكنند .\r\nدر اثناى اين حوادث حاكم هر ناحيه در قلمرو خويش استقلال يافته بود چنان كه ملوك طوايف ايران پس از آن كه دارا پادشاه ايران بدست اسكندر بن فيلبوس مقدونى كشته شد دم از استقلال زدند و در ايام ما نيز يعنى سال سيصد و سى و دوم حال بدين منوال است و پادشاه چين رضا داد كه حكام اطاعت ابراز دارند و با او بعنوان پادشاهى مكاتبه كنند اما تجديد امور ديگر ميسر نشد و با استقلال‌جويان جنگ نتوانست كرد و به همين كه گفتيم قانع شد و حكام مال به او ندادند و او نيز بمسالمت از ايشان در گذشت و هر گروه را باقتضاى قوت و مكنتشان در ناحيهء خود وا گذاشت و نظم و استقرار ملك كه در ايام ملوك سلف وجود داشته بود از ميان برخاست .\r\nملوك قديم چين براى تدبير و سياست ملك و استقرار عدل باقتضاى عقل روشهايى داشتند .\r\nگويند يكى از تجار سمرقند ما وراء النهر از ديار خود با كالاى فراوان به عراق رفت و از آنجا با كالاى خويش سوى بصره شد و به دريا نشست تا به عمان رسيد و از آنجا بديار كله راند كه بر نيمه راه چين يا نزديك به آنست كه در آن روزگار كشتيهاى مسلمانان سيرافى و عمانى تا آنجا ميرفت و با كسانى كه از چين مىآمدند در كشتيها ملاقات ميكردند . در آغاز كار ترتيب ديگر بود و كشتيهاى چينى تا عمان و سيراف و ساحل فارس و ساحل بحرين و ابله و بصره ميرسيد و هم كشتيهاى اين ديار تا چين رفت و آمد داشت و چون عدالت برفت و نيتها تباهى گرفت و كار چين چنان شد كه گفتيم دو گروه در اين نيمه راه تلاقى ميكرد .\r\n\r\n","description":"","footnote":"","page_name":" 137 ","page_number":157},
  {"content":"\r\n\r\nتاجر سمرقندى از شهر كله بكشتيهاى چين نشست و تا شهر خانقوا كه از پيش گفتيم بندرگاه كشتيها بود برفت . پادشاه چين خبر كشتيها و لوازم و كالا كه در آن بود بشنيد و خواجه‌اى از خواص خدم خويش را كه در كارها به دو اعتماد داشت بفرستاد ، زيرا مردم چين خدمهء خواجه را به كار خراج و امور ديگر ميگماردند و گاه باشد كه كسان فرزند خويش را باميد رياست و وصول بنعمت خواجه كنند . خواجه برفت تا به شهر خانقوا رسيد و بازرگانان را كه بازرگان خراسانى نيز از آن جمله بود احضار كرد كه كالا و لوازم مورد حاجت را به دو نمودند ، به خراسانى نيز گفت تا كالاى خويش بيارد و او بياورد و ميان ايشان گفتگو شد و سخن از قيمت كالا بود ، خواجه بفرمود تا خراسانى را بزندان كنند و به فروش وادارند كه او باعتماد عدالت شاه گرانتر ميگفت ، خراسانى با شتاب برفت تا به شهر انموا رسيد كه پايتخت بود و به محل شاكيان ايستاد زيرا وقتى شاكى از شهر دور يا نزديك بيايد يك قسم حرير سرخ بپوشد و بجايى كه خاص شاكيانست بايستد .\r\nبعضى از ملوك نواحى براى جلب شاكيانى كه بهر ناحيه رسند و در جايگاه خاص شاكيان ايستند ترتيبى داده‌اند كه شاكيان را بمسافت يك ماه بوسيلهء بريد ببرند . تاجر خراسانى را نيز بردند و بحضور كاردار ناحيه كه ترتيب كار شاكيان با وى بود بايستاد و كاردار رو به دو كرد و گفت : « اى مرد بكارى بزرگ دست زده‌اى و خويشتن بخطر افكنده‌اى ، ببين اگر آنچه ميگويى درست است كه بسيار خوب و گر نه از تو ميگذريم و بهمانجا كه از آن آمده‌اى بازت ميبريم » . اين سخن را با شاكى ميگفت و اگر ميديد كه آشفته شد و بالتماس افتاد صد چوب به او ميزد و به همانجا كه آمده بود بازش ميگردانيد و اگر در كار خود استوار بود او را به دربار ميبردند و بحضور شاه راه ميدادند تا سخنش بشنود . خراسانى در دادخواهى و شكايت مصمم بود و كاردار او را محق تشخيص داد كه مضطرب و آشفته نشد . او را بدربار بردند و بحضور شاه رسيد و قصهء خويش فرو خواند و چون ترجمان گفتار وى را با شاه\r\n\r\n","description":"","footnote":"","page_name":" 138 ","page_number":158},
  {"content":"\r\n\r\nباز گفت و شكايت وى بدانست بگفت تا او را در محلى فرود آرند و نكو دارند ، آنگاه وزير و كاردار ميمنه و كاردار قلب و كاردار ميسره را احضار كرد . اينان كسانى بودند كه براى حادثات معين شده بودند و هنگام جنگ هر كدامشان حدود و وظايف و صلاحيت خويش بدانستند . شاه بفرمود تا هر كدام بكاردار خود در آن ناحيه بنويسند ، كه هر يك را در آنجا نماينده‌اى بود . آنها به نمايندگان خود در خانقوا نوشتند كه تفصيل قضيهء تاجر و خادم را گزارش كنند شاه نيز بنمايندهء خود در آن ناحيه چنين دستور داد . قضيهء خادم و تاجر شهرت داشت و شايع بود و نامه‌ها با استران بريد بتأييد گفتهء تاجر رسيد زيرا ملوك چين در همه طرق قلمرو خود استران زين كرده نعل زده براى بردن اخبار و خريطه‌ها آماده دارند . پس شاه كس فرستاد و خادم را احضار كرد و چون بحضور رسيد همهء امتيازات وى را بگرفت و گفت : « تاجرى از ديارى دور دست آمده و راهها پيموده و در خشكى و دريا بقلمرو شاهان گذشته و كس متعرض او نشده و باميد وصول بكشور من بوده و به عدالت من اعتماد داشته ، با او چنين رفتار كردى كه وقتى از قلمرو من برود از رفتار من ببدى ياد كند . مطمئن باش اگر احترام سابق تو نبود خونت مىريختم ولى ترا عقوبتى كنم كه اگر شعور داشته باشى از كشتن بدتر است كه كار مقبرهء شاهان قديم را به تو واميگذارم زيرا از تدبير امور زندگان و انجام دادن وظايفى كه به عهده داشته‌اى عاجز بوده‌اى » ، و تاجر را نكو داشت و او را به خانقوا باز فرستاد و به دو گفت اگر خواهى قسمتى از كالاى خود را كه براى ما انتخاب كرده‌اند به قيمت خوب به فروش و گر نه اختيار مال خود را دارى اگر خواهى بمان و هرطور دلخواه تست معامله كن و بخير و خوشى هر جا ميخواهى برو و خادم را بمقبرهء ملوك فرستاد .\r\nمسعودى گويد : و هم از عجايب اخبار ملوك اينست كه مردى قرشى از فرزندان هبار بن اسود در آن روزگار كه فتنهء صاحب الزنج در بصره رخ داد و معروفست ، از شهر سيراف برفت . وى مردى خردمند و از خداوندان نعمت و مكنت شهر بود و\r\n\r\n","description":"","footnote":"","page_name":" 139 ","page_number":159},
  {"content":"\r\n\r\nاز سيراف بيك كشتى هندى نشست و همچنان از كشتى بكشتى رفت و شهر به شهر ممالك هند را پيمود تا بديار چين و به شهر خانقوا رسيد آنگاه همتش واداشت كه به پايتخت چين رهسپار شود . در آن هنگام شاه به شهر حمدان بود كه از شهرهاى بزرگ است و مدتى دراز مقيم دربار شاه شد و نامه‌ها فرستاد كه از خاندان نبوت عرب است . شاه از پس اين مدت دراز بگفت تا وى را در جايى فرود آوردند و بنواختند و ما يحتاج او فراهم كردند و بپادشاه مقيم خانقوا نوشت و بفرمود تا در بارهء او تحقيق كند و از تجار دربارهء ادعاى اين مرد كه گويد خويشاوند پيمبر عرب صلى الله عليه و سلم است بپرسد . فرمانرواى خانقوا صحت نسب او را تأييد كرد و شاه به دو بار داد و مال فراوان بخشيد و به عراق باز گردانيد و او پيرى دانا بود و حكايت كرد كه وقتى بحضور شاه رسيد از او دربارهء عرب بپرسيد كه چگونه ملك عجم را از ميان برداشتند و او گفت : « بكمك خدا عز و جل و بسبب آنكه مردم عجم بجاى خدا عز و جل عبادت آتش و سجدهء خورشيد و ماه ميكردند . » و شاه گفت : « عرب بر مملكتى معتبر و مهم و وسيع و پر در آمد و مالدار چيره شده كه مردمش عاقلند و شهرتش جهانگير است . » سپس شاه پرسيد : « منزلت ديگر پادشاهان در نزد شما چگونه است ؟ » او گفت : « دربارهء آنها چيزى نميدانم . » و شاه بترجمان گفت : « به او بگو ما پنج پادشاه را به حساب مىآوريم ، آنكه پادشاهى عراق دارد از همه شاهان بوسعت ملك پيش است كه در ميان جهان است و شاهان ديگر اطراف ويند و او را شاه شاهان گوئيم ، پس از آن پادشاه ماست كه او را پادشاه مردم گوئيم كه هيچيك از شاهان مدبرتر از ما نباشد و ملك خويش چنان كه ما داريم منظم ندارد و هيچ رعيت چون رعيت ما مطيع شاه خود نيست و ما شاهان مردميم ، و پس از او شاه درندگان است و او شاه تركان است كه مجاور ماست و تركان درندگان انسانيند ، پس از او شاه فيلان يعنى شاه هند است كه او را پادشاه حكمت نيز دانيم كه اصل حكمت از هندوان است ، پس از او شاه روم است كه بنزد ما پادشاه مردان است كه در جهان نكو خلقت‌تر و\r\n\r\n","description":"","footnote":"","page_name":" 140 ","page_number":160},
  {"content":"\r\n\r\nخوش سيماتر از مردان وى نيست . اينان بزرگان ملوكند و ديگر ملوك بمرتبه پس از آنها باشند . » آنگاه بترجمان گفت : « به او بگو اگر رفيق خود را ببينى ميشناسى ؟ » منظورش پيمبر خدا صلى الله عليه و سلم بود و مرد قرشى گفت : « چگونه او را توانم ديد كه در جوار خدا عز و جل است ؟ » شاه گفت : « مقصودم اين نبود ، مقصودم تصوير او است . » و بگفت تا كيسه‌اى را بياوردند و پيش او نهادند و از آنجا دفترى بر گرفت و بترجمان گفت : « صورت رفيقش را به او نشان بده . » و من بدفتر صورت پيمبران را بديدم و لبم بصلوات آنها جنبيد و بدانست كه من آنها را شناخته‌ام و بترجمان گفت : « بپرس چرا لبانش را تكان ميدهد ؟ » از من پرسيد و گفتم : « بر پيمبران صلوات مىفرستم » .\r\nگفت : « از كجا آنها را شناختى ؟ » گفتم : « از تصوير كارهايشان ، اين نوح عليه السلام است كه با همراهان خود در كشتى است كه خدا عز و جل فرمان داده بود و آب زمين را با هر چه در آن بود گرفت و او را با همراهانش بسلامت داشت . » گفت : « نام نوح را درست گفتى ولى ما از غرق همهء زمين چيزى نميدانيم ، طوفان فقط يك قطعه از زمين را گرفته و بسرزمين ما نرسيده است . اگر گفتهء شما درست باشد دربارهء همان قطعه است و ما مردم چين و هند و سند و ديگر قبايل و اقوام از آنچه شما مىگوئيد خبر نداريم و از پدران خود نشنيده‌ايم ، اينكه گويى آب همهء زمين را گرفته حادثه‌اى بزرگست كه خاطرها بحفظ آن راغب است و اقوام براى همديگر نقل كنند . » مرد قرشى گويد از جواب وى و اقامهء دليل بيم كردم ، ميدانستم گفتهء مرا رد خواهد كرد . آنگاه گفتم : « و اين موسى صلى الله عليه و سلم است با بنى اسرائيل . » گفت : « بلى ولى ديارش تنگ بود و قومش اطاعتش نكردند . » سپس گفتم : « و اين عيسى بن مريم عليه السلام است سوار خر و حواريون همراه او . » گفت : « مدتش كوتاه بود كه سى ماه كمى بيشتر بود . » و ذكر و خبر پيمبران ديگر را بر شمرده كه به همين بس ميكنيم . اين مرد قرشى كه بنام ابن هبار معروفست پندارد كه بالاى هر تصوير نوشته‌اى مفصل ديده كه ذكر نسب و محل شهر و مدت عمر و كيفيت نبوت و سرگذشت\r\n\r\n","description":"","footnote":"","page_name":" 141 ","page_number":161},
  {"content":"\r\n\r\nپيمبران در آن بوده است ، گويد : « آنگاه صورت پيمبرمان محمد صلى الله عليه و سلم را بديدم بر شترى و ياران در او خيره ، نعلهاى عدنى از چرم سبز به پا و ريسمانها بكمر و مسواكها بر آن آويخته ، و بگريستم » . پس بترجمان گفت : « بپرس چرا گريه مىكند ؟ » گفتم : « اين پيمبر و پيشوا و پسر عم ما محمد بن عبد الله صلى الله عليه و سلم است » . گفت : « راست گفتى و قوم او مالك معتبرترين مملكتها شدند ولى او ملكى نديد بلكه بازماندگان وى و خليفگانش كه پس از او عهده دار كار امت شدند صاحب مملكت بودند » . و تصوير پيمبران بسيار ديدم ، يكى از آنها انگشت ميانه و بزرگ را حلقه وار بهم آورده اشاره ميكرد ، گويى ميگفت كه مخلوق به اندازهء حلقه‌ايست و يكى ديگر با انگشت خود به آسمان اشاره ميكرد گويى مخلوق را از آنچه در بالاست ميترسانيد و چيزهاى ديگر نيز بديدم ، سپس از خليفگان و رفتارشان و بسيارى از مسائل شريعت از من پرسيد و تا آنجا كه دانستم پاسخ گفتم . آنگاه گفت : « به نظر شما عمر دنيا چقدر است ؟ » گفتم : « در اين باب خلاف است بعضى گويند ششهزار سال و بعضى كمتر گويند و بعضى بيشتر گويند . » گفت : « اين را پيمبر شما گفته است ؟ » گفتم : « بله » ، و او خندهء بسيار كرد و وزيرش نيز كه ايستاده بود بخنديد و علائم انكار نمودار كرد ، گفت : « تصور نميكنم پيمبر شما چنين چيزى گفته باشد . » به خطا گفتم : « چرا او چنين گفته است » . نشان اعتراض را در چهرهء او بديدم ، آنگاه بترجمان گفت : « به او بگو حرفت را بفهم ! با ملوك جز دربارهء زبدهء مطالب سخن نگويند . مگر نگفتى كه در اين باب خلاف داريد ، پس شما در گفتار پيمبرتان خلاف كرده‌ايد ولى هر چه پيمبر گفت دربارهء آن خلاف نبايد كرد كه گفتهء پيمبر مسلم است مبادا اين سخن و نظاير آن را تكرار كنى . » و مطالب بسيار گفت كه در نتيجهء كه طول مدت از يادم رفته است ، آنگاه گفت : « چرا از پادشاه خود كه محل و نسبش به تو نزديك بود دورى گزيدى ؟ » گفتم : « به علت حوادث بصره به سيراف افتادم و همتم مرا بسوى قلمرو تو كشانيد كه از استقرار ملك و حسن رفتار و كثرت\r\n\r\n","description":"","footnote":"","page_name":" 142 ","page_number":162},
  {"content":"\r\n\r\nسپاه و عدالت تو با رعيت خبرها شنيده بودم و خواستم اين مملكت را ببينم و از اينجا بديار خودم و ملك پسر عم خويش باز ميگردم و آنچه از جلالت اين ملك و وسعت اين ديار و رواج عدلت و حسن رفتار تو اى پادشاه نيكو خصال ديده‌ام حكايت ميكنم و سخنان نيك و ثناى جميل مىگويم » . و او خرسند شد و مرا جايزهء گرانقدر و خلعت معتبر فرمود و بگفت تا مرا با بريد تا شهر خانقوا بياوردند و بشاه خانقوا نوشت تا مرا گرامىدارد و بر خواص ناحيهء خويش مقدم شمارد و تا هنگام خروجم مهمان كند و من بنزد وى در كمال عيش و رفاه بودم تا از ديار چين برون شدم .\r\nمسعودى گويد ابو زيد حسن بن يزيد سيرافى كه بسال سيصد و سىام از سيراف برون شده و به بصره اقامت گرفته بود در بصره به من گفت و اين ابو زيد عموزادهء مزيد بن محمد بن ابرد بن بستاشه فرمانرواى سيراف بود و اهل دقت و تحقيق بود .\r\nگفت كه از همين ابن هبار قرشى دربارهء شهر حمدان مقر پادشاهى كه وصف او كرده بود پرسيدم و از وسعت و كثرت جمعيت آن بگفت و اينكه شهر به دو قسمت است و خيابانى دراز و پهناور ميان آن فاصله است و شاه و وزير و قاضى القضاة و سربازان و خواجگان و همهء لوازم در ناحيهء راست و طرف مشرق است و هيچيك از عامه با آنها نباشد و در آنجا بازار نيست بلكه نهرها در كوچه‌ها روانست و درختان بر نهرها رديف و خانه‌ها همه وسيع و در ناحيهء چپ كه طرف مغرب است رعيت و تجار و آذوقه و بازارهاست و چون روز روشن شود ناظران و غلامان شاه و غلامان و پيشكاران وزراء سواره و پياده بناحيهء عامه و تجار در آيند و كالا و ما يحتاج خود بگيرند و بروند و هيچكس از ايشان تا روز بعد بدين ناحيه نيايد . در اين ديار همه جور گردشگاه و باغ خوب و نهر روان هست مگر نخل كه آنجا نيست .\r\nاهل چين در كار نقش و هنر و امثال آن از همهء خلق خدا چيره دست‌ترند و هيچكس از اقوام ديگر در اين رشته از آنها پيشى نگيرد ، مرد چينى با دست چيزها بوجود آورد كه از ديگران ساخته نيست و بدربار شاه برد كه پاداش ابداع ظريف\r\n\r\n","description":"","footnote":"","page_name":" 143 ","page_number":163},
  {"content":"\r\n\r\nخويش بگيرد و شاه فرمان دهد كار وى را از آن وقت تا يك سال بر درگاه بياويزند و اگر كسى عيبى از آن نگرفت هنرمند را جايزه دهد و بصف هنروران خويش برد و اگر كسى عيبى گرفت آن را فرود آورد و جايزه ندهد . يكى از مردم چين بر پردهء حرير تصوير خوشه‌اى را كشيده بود كه گنجشكى بر آن نشسته ، بود و بيننده چنان پنداشت كه خوشه‌ايست گنجشكى بر آن نشسته ، پرده مدتى ببود تا مردى كوژپشت بر آن بگذشت و عيب گرفت . او را بحضور شاه بردند و نقاش را بياوردند و از كوژ پشت دربارهء عيب پرسيد . جواب داد همهء مردم دانند كه چون گنجشك بر خوشه نشيند آن را كج كند و اين نقاش خوشه را همچنان راست كشيده كه اصلًا كجى ندارد و گنجشك بالاى آن راست نشسته و اين خطاست . شاه كوژپشت را تصديق كرد و نقاش را جايزه نداد . منظور از اين كارها اينست كه اهل هنر را به كوشش و تمرين وادارند تا در كار خويش نهايت دقت به كار برند .\r\nمردم چين را حكايتهاى مهم و شگفت‌انگيز است و ديارشان خبرهاى جالب توجه دارند كه در اين كتاب شمه‌اى از آن بياورديم و تفصيل آن را در كتاب « اخبار الزمان من الامم الماضية و الممالك الدائره » آورده‌ايم و در كتاب اوسط مطالبى ياد كرده‌ايم كه در « اخبار الزمان » نياورده‌ايم و شايد در اين كتاب چيزها بياوريم كه در آن دو كتاب نياورده باشيم و خدا داناتر است . 166\r\n\r\n","description":"","footnote":"","page_name":" 144 ","page_number":164},
  {"content":"\r\n\r\n\r\n167 ذكر شمه‌اى از اخبار درياها و عجايب اقوام و امم و مراتب شاهان كه در جزاير و اطراف آن هست و اخبار اندلس و منابع بوى خوش و مايه و اقسام آن و مطالب ديگر\r\nسابقاً در اين كتاب شمه‌اى از اتصال و انفصال درياها گفته‌ايم و اكنون در اين باب شمه‌اى از اخبار درياى حبشى با شمه‌اى از ترتيب ممالك و ملوك آن و ديگر اقسام عجايب بياريم .\r\nپس گوئيم آب درياى چين و هند و فارس و يمن چنان كه گفته‌ايم پيوسته است و گسسته نيست اما طوفان و آرامش آن اختلاف دارد كه محل و موسم و ديگر خصوصيات وزش بادهاى آن مختلف است . هنگامى كه درياى فارس امواج بسيار دارد و سوارى بر آن دشوار است درياى هند آرام است و سوارى بر آن بى دردسر است و موج كم دارد و چون درياى هند طوفانى باشد و موج و ظلمت بهم آميزد و سوارى بر آن دشوار شود درياى فارس آرام و امواج آن كم و سواريش آسان است .\r\nآغاز آشفتگى درياى فارس از آن هنگام است كه خورشيد به برج سنبله در آيد و باعتدال پاييزى نزديك شود و همچنان امواج دريا فزونى گيرد تا خورشيد ببرج حوت رسد . سختتر از همه آخر پاييز است هنگامى كه خورشيد در برج قوس باشد ، آنگاه آرام گيرد تا خورشيد به برج سنبله باز آيد و آخرين آرامش در آخر بهار است وقتى كه خورشيد در جوز است و درياى هند آشفته باشد تا خورشيد به\r\n\r\n","description":"","footnote":"","page_name":" 145 ","page_number":165},
  {"content":"\r\n\r\nسنبله در آيد كه آن وقت سوار توان شد ، و آرامتر از همه وقتى است كه خورشيد در قوس باشد . در ساير ايام سال درياى فارس را از عمان تا سيراف توان پيمود كه يكصد و پنجاه فرسخ است و از سيراف تا بصره كه يكصد و چهل فرسخ است و از اين حدود تجاوز نتوان كرد . نكاتى را كه دربارهء آشفتگى و آرامش اين درياها هنگام بودن خورشيد در برجهاى معين بگفتيم ابو معشر منجم در كتاب موسوم به « المدخل الكبير الى علوم النجوم » آورده است و در تير ماه جز كشتيهاى معتبر با بار سبك از عمان به هند نتواند رفت و اين گونه كشتيها را كه در چنين موقعى راه هند پيمايد در عمان تير ماهى گويند زيرا بديار هند و درياى هند زمستان و باران فراوان در ماه كانون باشد و كانون و شباط كه تابستان ماست براى آنها زمستان است چنان كه حزيران و تموز و آب براى ما دوران گرماست ، پس زمستان ما تابستان آنهاست و تابستان آنها زمستان ماست ، به ديگر شهرهاى سند و هند و نواحى اطراف آن تا اقصاى دريا نيز حال چنين است هر كه بتابستان ما زمستان هند را سر كند گويند زمستان هندى داشت و اين همه بسبب دورى و نزديكى خورشيد است .\r\nو غوص و استخراج مرواريد بدرياى فارس كنند و اين از اول نيسان تا آخر ايلول باشد و بديگر ماه‌هاى سال غوص نباشد . در كتابهاى سابق خود از ديگر مكانهاى غوص اين دريا سخن آورده‌ايم كه بدرياهاى ديگر مرواريد نيست و مرواريد خاص درياى حبشى است كه در خارك و قطر و عمان و سرنديب و ديگر نقاط اين دريا بدست آيد . كيفيت تكوين مرواريد را نيز با اختلاف كسان دربارهء آن كه بعضيشان گفته‌اند از بارانست و بعضى ديگر از غير باران گفته‌اند آورده‌ايم با وصف مرواريد كهنه و مرواريد نو كه محار نام دارد و معروف به بلبل است و آن گوشت و پيه كه در صدف هست و اينكه صدف حيوانيست كه نسبت بمرواريد خود مانند مادر و فرزند از غواصان بيمناك است .\r\nو هم كيفيت غواص را و اينكه غواصان گوشت نخورند فقط ماهى و خرما و غذاهاى\r\n\r\n","description":"","footnote":"","page_name":" 146 ","page_number":166},
  {"content":"\r\n\r\nامثال آن خورند و اينكه بن گوش را بشكافند تا نفس بجاى بينى از آنجا برون شود و پاره‌اى از كاسهء سنگ پشت دريايى را كه از آن شانه سازند يا پاره شاخى را به شكل پيكانى تراشيده بسوراخ بينى نهند و پنبهء روغن آلود كه در گوشها نهند و از آن اندك روغن كه بقعر آب ريزد اطرافشان به خوبى روشن شود و آن سياهى كه به پاها و ساقها اندود كنند و تا حيوانات دريا بلعشان نكنند كه اين حيوانات از سياهى دورى كنند و اينكه غواصان در عمق دريا چون سگان بانگ زنند و صوت آب را بشكافد و بانگ همديگر را بشنوند با اخبار عجيب غواص و لؤلؤ و صدف همهء اين مطالب را با صفات و علامات و قيمت و وزن مرواريد در كتابهاى سابق خود آورده‌ايم .\r\nآغاز اين دريا از مجاورت بصره و ابله و بحرين از خشبات بصره است پس از آن درياى لاروى است كه ديار صيمور و سوباره و تا به و سندان و كنبايه و ديگر شهرهاى سند و هند بر ساحل آن است پس از آن درياى هر كند است و پس از آن درياى كلاه كه همان درياى كله و جزاير است سپس درياى كردنج است و پس از آن درياى صنف كه عود صنفى منسوب بآنجاست سپس درياى چين است كه همان درياى صنجى است و پس از آن دريا نيست . از اين قرار كه گفتيم آغاز درياى فارس از خشبات بصره و محل معروف به كنكلاست كه نشانه‌هايى از چوب براى كشتيها به دريا نهاده‌اند و از آنجا تا عمان سيصد فرسنگ راه است و ساحل فارس و ديار بحرين در اين قسمت است و از عمان كه مركز آن سنجار است و ايرانيان آن را مزون نامند تا دهكدهء مسقط كه كشتيبانان از چاههاى آنجا آب شيرين ميگيرند پنجاه فرسخ است و از مسقط نيز تا رأس الجمجمه پنجاه فرسخ است و اين آخر درياى فارس است كه طول آن چهار صد فرسخ است و اين مسافت را ملاحان و كشتيبانان تعيين كرده‌اند . رأس الجمجمه كوهى است از سرزمين شحر و احقاف و رمل بديار يمن پيوسته كه قسمتى از آن زير درياست و معلوم نيست\r\n\r\n","description":"","footnote":"","page_name":" 147 ","page_number":167},
  {"content":"\r\n\r\nزير آب كجا ختم مىشود يعنى اين كوه معروف را وقتى در خشكى باشد رأس الجمجمه گويند و قسمتى كه زير درياست در درياى روم سفاله نام دارد كه دنبالهء اين سفاله در محل معروف بساحل سلوكيه از سرزمين روم نمودار است و از زير دريا بحدود جزيرهء قبرص پيوسته است و بيشتر شكست و تلف كشتيهاى روم از آن است . ترتيب ما اينست كه زبان مردم هر دريا و كلماتى را كه در مخاطبات متعارف خودشان دارند به كار مىبريم . از آنجا كشتيها وارد درياى دوم معروف به لاروى مىشود كه عمق آن مشخص نيست و دريانوردان طول و عرض آن را معلوم نكرده‌اند و به تفاوت وزش باد و سلامت راه به دو يا سه يا يك ماه توان پيمود . و بهمهء اين درياها يعنى نواحى درياى حبشى ، دريايى وسيعتر و سختتر از اين دريا يعنى درياى لاروى نيست و درياى زنگ و ديارشان مجاور آنست و عنبر اين دريا كم است زيرا بيشتر عنبر بديار زنگ و ساحل شحر عربستان بدست مىآيد . مردم شحر گروهى از طايفهء قضاعه و ديگر عربانند كه آنها را مهره گويند و زبانشان بخلاف زبان عرب است كه بجاى كاف شين گويند چنان كه گويند : « هل لش فيما قلت لش و قلت لى اين تجعلى الذى معى فى الذى معش » بجاى « هل لك فيما قلت لك و قلت لى ان تجعلنى الذى معى فى الذى معك » و جز اين مخاطبات و استعمالات نادر دارند و مردمى فقيرند و اسبان نجيب دارند كه شبانه سوار شوند و بنام اسب مهرى معروف است و در تيز روى همانند اسب بجاوى است بلكه به نظر بعضى تند روتر از آنست كه بر آن بساحل دريا روند و چون اسب وجود عنبر را كه دريا بكنار انداخته احساس كند روى آن افتد كه براى اين منظور تعليم يافته و معتاد شده است و سوار عنبر را بر دارد و بهترين عنبر از اين ناحيه و جزاير و سواحل زنگ بدست آيد كه مدور و كبود و كمياب است و باندازهء بيضهء شتر مرغ يا كوچكتر است و گاه باشد كه ماهى معروف اوال كه در پيش ياد كرديم عنبر را بلع كند زيرا دريا بهنگام طوفان پاره‌هاى عنبر را چون پاره كوه و كوچكتر از قعر برون مىافكند و چون اين ماهى عنبر را ببلعد جان دهد\r\n\r\n","description":"","footnote":"","page_name":" 148 ","page_number":168},
  {"content":"\r\n\r\nو روى دريا شناور شود و مردم زنگ و غيره در قايقها مراقب باشند و قلاب و ريسمان در آن افكنند و شكمش بشكافند و عنبر از آن برون آرند و عنبرى كه از شكم ماهى برون آيد بوى بد دارد و عطاران عراق و فارس آن را بنام ند خوانند و عنبر كه به طرف پشت ماهى باشد بتفاوت مدتى كه در شكم ماهى مانده پاكيزه و خوب باشد .\r\nو ما بين درياى سوم يعنى درياى هر كند و درياى دوم كه لاروى باشد چنان كه گفتيم جزاير بسيار هست كه اين دو دريا را از هم جدا مىكند . گويند نزديك دو هزار جزيره است و بگفتهء درست يك هزار و هفتصد جزيره است كه همه آباد و مسكون است و پادشاه همهء اين جزاير زنى باشد و رسمشان از روزگار قديم چنين است كه مرد شاه ايشان نشود . در اين جزاير نيز عنبر بدست آيد كه دريا برون اندازد و در اين دريا چون صخره‌هاى بسيار بزرگ يافت شود ، از ناخدايان سيرافى و عمانى و تجار ديگر كه به اين جزاير آمد و رفت داشته‌اند مكرر شنيده‌ام كه عنبر بقعر اين دريا ميرويد و چون اقسام قارچ سفيد يا سياه بوجود مىآيد و چون دريا طوفانى شود از قعر آن صخره‌ها و سنگها و پاره‌هاى عنبر برون افتد . مردم اين جزاير همدل و همسخن باشند و تعدادشان از فزونى بيرون از شمار است و سپاه ملكه در آنجا بى - حساب است و از جزيره‌اى تا جزيرهء ديگر به قدر يك ميل يا يك يا دو يا سه فرسنگ باشد و نخلشان درخت نارگيل است كه همهء صفات نخل را دارد بجز خرما . بعضى از كسان كه بحيوانات دو رگه و پيوند درختان توجه داشته‌اند گويند كه نارگيل درخت بلوط هندى است و بتأثير خاك هند نارگيل شده است و اصل آن درخت بلوط هندى است و ما در كتاب موسوم به « القضايا و التجارب » اثر هر يك از مناطق زمين را با هواى آن در حيوانات ناطق و غير ناطق و هم تأثير مناطق را در نباتات نامى و غير نامى ياد كرده‌ايم مانند تأثيرى كه سرزمين تركان در چهره‌ها و تنگى چشمانشان دارد و در شترانشان نيز مؤثر افتاده كه پاهاى كوتاه و گردنهاى كلفت و پشم سفيد دارند و سرزمين يأجوج و مأجوج نيز در صورتهاشان اثر كرده و نظاير آن ، كه اگر\r\n\r\n","description":"","footnote":"","page_name":" 149 ","page_number":169},
  {"content":"\r\n\r\nاهل معرفت در مردم مشرق و مغرب بتحقيق بنگرند صدق گفتار ما را در يابند . در همهء جزاير دريا ماهرتر از مردم اين جزاير در حرفه و صنعت پارچه و ابزار و چيزهاى ديگر نيست . خزانهء ملكه نوعى صدف است ، در درون صدف يك قسم حيوان است ، وقتى پول ملكه كم شود بمردم جزاير فرمان دهد تا شاخه‌هاى نخل نارگيل را با برگ قطع كنند و به آب اندازند و اين حيوان روى آن انبوه شود و آن را فراهم آرند و نزديك ساحل ريزند كه آفتاب مايهء حيوانى آن را بسوزاند و صدف بجا ماند و خزانه را از آن پر كنند . اين جزاير را دبيحات گويند و بيشتر نارگيل از آنجا آرند و آخر همهء جزاير جزيرهء سرنديب باشد و از پس سرنديب در مساحت هزار فرسنگ جزاير ديگر هست معروف به نام رامين كه همه آباد است و ملوك دارد با معادن طلاى بسيار . پس از آن قنصور است كه كافور قنصورى بدان منسوب است و سالى كه رعد و برق و زلزله و ريزش كوه بسيار شود كافور فراوان باشد و اگر اين حوادث كم بود كافور كمتر شود . و بيشتر مردم اين جزاير غذايشان نارگيل است و از اين جزاير چوب بقم و خيزران و طلا آرند و فيل بسيار دارد ، و بعضيشان گوشت آدم خوردند و اين جزاير بجزاير نجمالوس پيوسته است كه مردمى به صورت عجيب و برهنه‌اند و چون كشتى بر آنها گذر كند در قايقها بيايند و عنبر و نارگيل همراه آرند و با ابريشم و پارچه معاوضه كنند و بدرهم و دينار نفروشند . پس از آنها جزايريست كه آن را اندامان گويند و مردمى سياه با صورت و منظر عجيب در آنجا بسر مىبرند كه قدم هر يكيشان بزرگتر از يك ذراع است و كشتى ندارند و اگر غريقى از كشتى شكسته‌اى بچنگشان افتد او را بخوردند و با مردم كشتى نيز اگر بدانجا افتد چنين كنند . گاهى در اين دريا پاره ابرهاى سپيد و كوچك ديده شود و از آن زبانه‌هاى دراز سپيد برون آيد تا به آب دريا رسيد و چون به آب رسد دريا بجوشد و گردباد عظيم برخيزد كه بهر چيز گذرد آن را نابود كند پس از آن بارانى عفن ببارد كه چيزها از خس دريا بدان\r\n\r\n","description":"","footnote":"","page_name":" 150 ","page_number":170},
  {"content":"\r\n\r\nآميخته باشد . درياى چهارم چنان كه گفته‌ايم كلاهبار است و اين كلمه به معنى درياى كله است و آن درياى كم آب است و چون آب دريا كم باشد پر آفت‌تر و خبيث‌تر باشد و اين دريا جزاير و تنگه‌ها بسيار دارد و هم در اين دريا انواع جزاير و كوههاى شگفت‌انگيز است ولى منظور ما اشاره بشمه‌اى از اخبار آنجاست ، نه تفصيل . و نيز درياى پنجم كه بنام كردنج معروف است كوه و جزيره بسيار دارد و كافور از آنجا بدست آيد و آب كم دارد و باران بسيار ببارد كه تقريباً هيچوقت از باران خالى نباشد ، طوايف بسيار آنجا هست از جمله طايفه‌اى كه آن را فنجب گويند كه موهاى مجعد دارند و صورت و ديدارشان عجيب است و در قايقهاى سبك رو متعرض كشتيها شوند و يك قسم تير شگفت آورد بيندازند كه با زهر آب ديده باشد . ميان اين قوم و ديار كله كوههاى قلع و كوههاى نقره و هم آنجا معادن طلا هست و يك قسم ارزيز كه از طلا تشخيص نتوان داد .\r\nپس از آن مطابق ترتيبى كه بگفتيم درياى صنف است كه مملكت مهراج پادشاه جزاير آنجاست و ملك وى از فزونى به حساب نيايد و سپاهش را شمار نتوان كرد و هيچكس با كشتيهاى تندرو جزاير وى را به دو سال نتواند پيمود . اين پادشاه اقسام بوى خوش و ادويه دارد و هيچيك از شاهان باندازهء او مال ندارند . از جمله محصولات سرزمين وى كافور و عود و ميخك و صندل و جوز و پوست جوز و هل و چوب معطر و چيزهاى ديگر باشد كه ياد نكرديم و جزاير وى در مجاورت درياى چين بدريايى پيوسته كه بنهايت آن نتوان رسيد و انجام آن نتوان دانست در اطراف جزاير او كوههاست كه در آنجا بسيارى اقوام سفيد پوست بسر مىبرند كه گوشهايشان سوراخ و صورتهايشان چون سپر است و موهاى خويش را چون موى خيك بكنند و شب و روز از كوههايشان آتش نمايان باشد . آتش روز سرخ باشد و بشب سياه و از بلندى به آسمان رسد و صدايى چون رعد و صاعقه سخت از آن برخيزد و گاه باشد كه صدايى عجيب و موحش از آن آشكار شود و از مرگ\r\n\r\n","description":"","footnote":"","page_name":" 151 ","page_number":171},
  {"content":"\r\n\r\nشاهشان خبر دهد و گاه باشد سبكتر از آن باشد و از مرگ يكى از بزرگانشان خبر دهد و اين را به عادت و تجربهء دراز سالها دريابند زيرا اختلاف چندان ندارند و اين يكى از آتشفشانهاى بزرگ زمين است . پس از آن جزيره‌ايست كه پيوسته صداى طبل و سرنا و عود و ديگر لوازم طرب‌انگيز نشاط خيز و آهنگ رقص و كف زدن از آنجا شنيده شود و هر كه اين صداها را بشنود صداى اقسام لوازم طرب را تشخيص تواند داد . دريانوردانى كه از اين ديار گذشته‌اند پندارند كه دجال در اين جزيره است .\r\nو در مملكت مهراج جزيره‌اى بنام سريره هست كه طول آن به دريا در حدود چهار صد فرسخ است و آباديها پيوسته است و هم جزيرهء رانج و رامى و ديگر جزاير ملك وى كه بتفصيل در نيايد و مهراج فرمانرواى درياى ششم يعنى درياى صنف است .\r\nپس از آن به ترتيبى كه گفتيم درياى هفتم يعنى درياى چين است كه بعنوان درياى صنجى معروف است و دريايى خبيث و پر موج و خب است و خب بمعنى سختى عظيم درياست و ما كلماتى را كه مردم هر دريا در مخاطبه به كار مىبرند ياد ميكنيم .\r\nدر اين دريا كوههاى بسيار است كه كشتيها بناچار بايد از ميان آن عبور كند و چون خب و موج اين دريا فراوان شود موجوداتى سياه نمايان شوند كه طول قامت هر يك پنج تا چهار وجب باشد و گويى پسركان ريز اندام حبشىاند بيك شكل و يك اندام و بر كشتيها بالا روند و بالا رفتنشان بسيار شود اما زيان نرسانند .\r\nچون دريانوردان اين موجودات را بينند بدانند كه سختى در پيش است كه ظهورشان علامت خب درياست و آمادهء آن شوند و باشد كه نجات يابند و باشد كه به محنت افتند . وقتى هنگامه سخت شد آنها كه نجات دارند بالاى دكل كه كشتيبانان درياى چين و ديگر نواحى درياى حبشى آن را دولى و دريانوردان بحر رومى آن را صارى گويند چيزى به صورت مرغى به نظر آرند و نورى از آن بدرخشد\r\n\r\n","description":"","footnote":"","page_name":" 152 ","page_number":172},
  {"content":"\r\n\r\nكه ديده بدان نتوانند دوخت و ندانند كه چون است و چون به بالاى دكل نشينند دريا رو بآرامش نهد و موجها كوچكى گيرد و خب سكون يابد . سپس آن نور نابود شود و ندانند چگونه آمد و چسان رفت و اين علامت خلاص و دليل نجات باشد . اين قصه كه گفتيم بنزد كشتيبانان و تاجران بصره و سيراف و عمان و ديگران كه بر اين دريا رفته‌اند مورد خلاف نيست و آنچه از ايشان نقل كرديم ممكن است ، نه ممتنع و نه واجب كه از قدرت بارى جل و عز رواست كه بندگان را از هلاك خلاص كند و از بليه برهاند . در اين دريا نوعى خرچنگ هست باندازهء يك ذراع يا يك وجب و كوچكتر كه از دريا برون شود و چون با حركت سريع از آب در آيد و به خشكى نشيند سنگ شود و آثار جنبندگى از آن برود و اين سنگ را در سرمه و داروى چشم به كار برند و قصهء آن مشهور است .\r\nدرياى چين نيز كه درياى هفتم و معروف به صنجى است اخبار عجيب دارد كه تفصيل آن را با اخبار درياهاى مجاور آن در مؤلفات سابق خود آورده‌ايم و در اين كتاب ضمن اخبار شاهان پاره‌اى مطالب را نقل ميكنيم . پس از ديار چين در مجاورت دريا ممالك معروف و موصوف بجز سيلى و جزاير آن نيست و بيگانگان عراقى يا غير عراقى كه بدانجا رفته و باز آمده باشند بسيار كمند كه هواى خوش و آب گوارا و خاك خوب و بركات فراوان دارد و مردم آن ديار با مردم چين و ملوك آنجا به صلح باشند و هدايا در ميانه پيوسته باشد . گويند آنها تيره‌اى از فرزندان عامورند و چنان كه در ضمن سخن از سكونت مردم چين در آن ديار آورديم در اين ناحيه اقامت گرفته‌اند . چين رودهاى بزرگ دارد همانند دجله و فرات كه از ديار ترك و تبت و صغد سرچشمه ميگيرد ، ديار صغد ما بين بخارا و سمرقند است و كوههاى نشادر آنجاست و چون تابستان آغاز شود هنگام شب از فاصلهء صد فرسخى شعله‌ها به چشم مىخورد كه از اين كوهها بالاتر ميرود و هنگام روز از غلبهء شعاع خورشيد و پرتو روز فقط بخار نمايانست نشادر از آنجا آرند و هنگام زمستان\r\n\r\n","description":"","footnote":"","page_name":" 153 ","page_number":173},
  {"content":"\r\n\r\nهر كه خواهد از ديار خراسان سوى چين رود بدانجا شود - ميان اين كوهها دره‌اى به طول چهل يا پنجاه ميل است - و مردمى را كه بدهانهء دره جا دارند به مزد خوب تشويق كند كه لوازم او را بر دوش برند و عصاها بدست داشته باشند و پيوسته به پهلوى او زنند مبادا خسته شوند يا بايستد و از رنج و وحشت دره بميرد تا از انتهاى دره برون شود كه در آنجا جنگلها و مردابهاست و خود را از فرط محنت راه و گرماى نشادر كه تحمل كرده‌اند در آب افكنند و بهايم بر اين راه نرود كه بتابستان نشادر چون آتش ملتهب است و در اين دره جنبنده و فرياد رس نباشد و چون زمستان رسد و برف و باران بسيار شود و آنجا فرود آيد حرارت و شعلهء نشادر را فرو نشاند و مردم از اين دره عبود كنند و بهايم گرماى مذكور را تحمل نتواند كرد و نيز هر كه از ديار چين بيايد ، مانند رونده ، در راه او را بزنند . فاصلهء خراسان از راهى كه گفتيم تا چين چهل روز راه است كه آباد و غير آباد و سخت و ريگزار باشد و از راه ديگر كه چهارپايان توانند رفت چهار ماه راه است كه در حمايت بعضى طوايف ترك بايد بود .\r\nمن به شهر بلخ پيرى خوش روى و خردمند و فهيم را بديدم كه مكرر به چين رفته و هرگز به دريا ننشسته بود و نيز تعدادى از كسانى را كه از ديار صغد به راه كوههاى نشادر بديار تبت و چين رفته بودند در خراسان ديدار كردم . ديار هند از حدود منصوره و مولتان به خراسان و سند پيوسته است و كاروانها از سند به خراسان و هم به هند پيوسته رود و اين ديار را به زابلستان پيوندد . زابلستان قلمرو وسيعى است كه بنام كشور فيروز بن كبك معروفست و در آنجا قلعه‌هاى عجيب و منيع هست و همچنين زبانهاى مختلف و اقوام فراوان كه كسان دربارهء نسبشان خلاف دارند بعضى آنها را به فرزندان يافث بن نوح پيوسته‌اند و بعضى ديگر آنها را بوسيلهء يك سلسله نسب طولانى به ايرانيان قديم رسانيده‌اند و ديار تبت كشورى است از چين جدا كه غالب مردم آن از قبيلهء حميرند و چنان كه در\r\n\r\n","description":"","footnote":"","page_name":" 154 ","page_number":174},
  {"content":"\r\n\r\nهمين كتاب ضمن خبر ملوك يمن آورده‌ايم و بتاريخ تبعان نيز هست بعضى از اعقاب تبعان در آنجا بسر ميبردند . مردم آنجا هم شهرنشين و هم بدوى باشند . بدويان تركند و از فزونى بشمار نيايند و ديگر تركان بدوى با ايشان هماوردى نتوانند كرد و در ميان اقوام ترك محترم باشند كه بروزگار قديم پادشاهى ميان ايشان بوده است و به اعتقاد ساير اقوام ترك باز هم بايشان باز خواهد گشت . هوا و دشت و آب و كوهستان تبت خاصيتى شگفت‌انگيز دارد و انسان در آنجا پيوسته خندان و خوشدل باشد و رنج و غم و انديشهء پريشان به دو نرسد عجايب ميوه‌ها و گلها و چمنها و هوا و رودهاى آن بشمار نيايد در اين ديار طبيعت دموى در حيوان ناطق و غير ناطق نيرو گيرد و در آنجا پير غمين و فرتوت يافت نشود بلكه پيران و سالمندان و جوانان و نو رسان همه بر يكسان طربناك باشند ، رقت طبع و زنده دلى و نشاط مردم آنجا بيش از حد لهو و شرابخوارى و رقصهاى گونه‌گون را رواج داده تا آنجا كه وقتى كسى بميرد بازماندگانش چندان غم او نخورند و چون مردم ديار ديگر نباشند كه در غم مرگ عزيز و فوت دوست سخت دژم شوند . با همديگر سخت مهربان باشند و همگان عاشقى كنند و همه شهرها چنين باشد و اين ديار را باعتبار مردان حمير كه در آنجا ثبات ورزيده و اقامت گزيده‌اند ثبت [ 1 
  ] ناميده‌اند كه در آنجا ثابت بوده‌اند . جهات ديگر نيز گفته‌اند اما آنچه گفتيم از همه مشهورتر است دعبل بن خزاعى در قصيده‌اى كه بمعارضهء كميت شاعر و مفاخرهء قحطان در مقابل نزار آورده بدين نكته ميبالد و گويد :\r\n« همانها بودند كه بر دروازهء مرو و چين خط نوشتند و خط نويسان معتبر آنها بودند و هم آنها نام شمر را به سمرقند نهادند .\r\nو مردم تبتى را آنجا مقام دادند . »\r\n\r\n\r\n","description":"","footnote":"\r\n[ 1 
  ] « تبت » به تاى دو نقطه معروفست ولى اين وجه اشتقاق ، آن را « ثبت » به ثاى سه نقطه ضبط ميكنند .\r\n","page_name":" 155 ","page_number":175},
  {"content":"\r\n\r\nدر باب اخبار ملوك يمن شمه‌اى از اخبار ملوك ايشان را و كسانى از آنها كه شهرها گشودند ياد خواهيم كرد . ديار تبت از يك طرف مجاور سرزمين چين است و هم مجاور هند و خراسان و صحراهاى ترك است و شهرها و آباديهاى فراوان دارند همه محكم و نيرومند . بروزگار قديم شاهان خويش را بپيروى از تبعان يمن تبع ميناميده‌اند آنگاه حوادث زمان زبان ايشان را از حميرى بگردانيد كه زبان اقوام مجاور گرفتند و شاهان خويش را خاقان ناميدند و سرزمين آهوى مشك تبتى بديار آنهاست كه به دو جهت از مشك چينى مرغوب‌تر است نخست آنكه آهوان تبت سنبل الطيب و انواع گياهان معطر ميچرد ولى آهوان چينى از علفى ميچرد كه بپايهء علفهاى خوشبوى تبت نميرسد . ديگر آنكه مردم تبت مشك را از نافه برون نمىآرند و آن را به همان حال كه هست وا ميگذارند ولى مردم چين مشك را از نافه در آورده بتقلب خون و ديگر چيزها به آن اضافه ميكنند ، بعلاوه مشك چينى را از فواصل درياها حمل ميكنند كه رطوبت فراوان و هواها مختلف است . اگر مردم چين نيز در مشك تقلب نكنند و در شيشه‌هاى سربستهء محكم از راه عمان و فارس و عراق و ديگر شهرها بديار اسلام بيارند چون تبتى خواهد بود .\r\nبهترين نوع مشك آنست كه در آهو كاملًا برسد و آنگاه برون شود زيرا ميان آهوان ما و آهوى مشك به صورت و جثه و رنگ و شاخ تفاوت نيست و فقط آهوى مشك به دو دندان دراز چون دندان فيل مشخص است كه از فك آهو بطور قائم و راست برون آمده و باندازهء يك وجب يا كمتر است . در ديار تبت و چين آهو را بدام شكار كنند و گاه باشد آن را به تير بزنند و از پا در آيد و نافه‌اش را ببرند كه خون در آن خام و نپخته و تازه و نرسيده باشد و بوى نامطبوع دهد و چون مدتى بماند اين بوى ناخوش برود و در مجاورت هوا تبديل يافته مشك شود چون ميوه‌ها كه هنوز نرسيده و مايهء آن بكمال نرسيده باشد و از درخت دور كنند و بچينند .\r\nبهترين مشك آنست كه در محل خود پخته شود و در نافه برسد و در حيوان كمال\r\n\r\n","description":"","footnote":"","page_name":" 156 ","page_number":176},
  {"content":"\r\n\r\nيابد و مايه گيرد زيرا طبيعت مايهء خون را بنافه ميراند و چون مايه دار شود و برسد آهو را رنجه دارد و خارش پديد كند كه سوى سنگى رود كه از حرارت آفتاب گرم شده باشد و خود را با آن بخارد و لذت برد و نافه بشكافد و به سنگ ريزد چون دمل كه بتأثير مرهم رسيده باشد و سرباز كند و از برون شدن آن لذت برد و چون نافه از مايه خالى شود دوباره التيام يابد و دوباره مايهء خون متوجه آن شود و از نو مانند بار اول فراهم شود . مردم تبت در چراگاههاى آهو ميان سنگها و كوهها بگردند و خون خشكيدهء مايه دار را كه در نافهء حيوان رسيده و آفتاب آن را خشكانيده و هوا در آن اثر كرده بجويند و بر گيرند و اين بهترين نمونهء مشك است و آن را در نافه‌هايى كه همراه دارند و پيش از وقت از آهوان صيد شده بدست آورده‌اند جا دهند و همان است كه پادشاهان تبت به كار برند و بهمديگر هديه دهند و تاجران بندرت آن را از ديار آنها بيارند . تبت شهرهاى بسيار دارد و مشك هر ناحيه را بدانجا منسوب دارند .\r\nمسعودى گويد : ملوك چين و ترك و هند و زنگ و ديگر ملوك جهان به عظمت ملوك بابل اعتراف كرده‌اند كه شاه بابل سر ملوك جهان است و در صف شاهان چون ماه در ميان ستارگان است زيرا اقليم وى از اقليم‌هاى ديگر معتبرتر و مالش از ملوك ديگر بيشتر و خويش بهتر و تدبيرش نيكوتر و ثباتش بيشتر است اين وصف ملوك اقليم بابل به روزگار قديم است نه اكنون كه سال سيصد و سى و دوم است و اين ملك را شاهنشاه لقب ميدادند كه بمعنى شاه شاهان است و مقام وى در جهان چون قلب در پيكر انسان و مهره وسط به گردن بند بود پس از او پادشاه هند است كه شاه حكمت و فيل است زيرا به نظر خسروان ايران آغاز حكمت از هندوستان بوده است پس از او پادشاه چين است كه پادشاه رعيت‌پرور است و اهل سياست و صنعت است و هيچيك از ملوك جهان رعيت خويش را از سرباز و عامه بيشتر از پادشاه چين رعايت و تفقد نميكنند و هم او سخت دلير و نيرومند و و الا جاه است و سپاه مهيا و سلاح آماده دارد و سپاه خويش\r\n\r\n","description":"","footnote":"","page_name":" 157 ","page_number":177},
  {"content":"\r\n\r\nرا چون ملوك بابل مقررى ميدهد . پس از پادشاه چين يكى از ملوك ترك است كه فرمانرواى شهر كوشان و شاه تركان طغزغز است كه او را شاه سباع و شاه اسبان نيز گويند زيرا هيچيك از ملوك جهان مردانى جنگاورتر از او ندارد و چون او بخونريزى بى باك و دلير نيست و بيشتر از او اسب ندارد . قلمرو وى ميان چين و بيابانهاى خراسان فاصله است و نام عمومى ايرخان دارد . تركان ملوك بسيار و اقوام گونه‌گون دارند كه مطيع ايرخان نباشند ولى هيچيك بپايهء او نرسند . پس از او پادشاه روم است كه او را شاه مردان خوانند و هيچيك از ملوك جهان مردانى نكو سيماتر از مردان وى ندارند و ديگر ملوك جهان بمرتبت متفاوت باشند و برابر نباشند يكى از مطلعان اخبار جهان و ملوك زمين شمه‌اى از مراتب ملوك جهان و ممالك و نام ايشان را در شعرى آورده است :\r\n« خانه فقط دو خانه است ايوان و غمدان و ملك فقط دو ملك است ساسان و قحطان زمين ايرانست و اقليم بابل و اسلام مكه است و جهان خراسان و دو طرف عالى و نكوى آن بخارا و بلخ شاهداران است كه در اينجاها مردم برتبه‌ها از مرزبان تا بطريق و طرخان مرتب شده‌اند .\r\nايرانيان خسرو ، روميان قيصر ، حبشيان نجاشى و تركان خاقان دارند . » پيش از اسلام فرمانرواى صقليه و افريقيه كه ديار مغرب است جرجس لقب داشت و فرمانرواى اندلس لذريق خوانده ميشد و اين نام ملوك ديگر اندلس نيز بود گويند كه ايشان از مردم اشبان بودند و ايشان قومى از فرزندان يافث بن نوح‌اند كه در اينجا بوده‌اند ولى بيشتر مسلمانان اندلس بر اين رفته‌اند\r\n\r\n","description":"","footnote":"","page_name":" 158 ","page_number":178},
  {"content":"\r\n\r\nكه لذريق از ملوك جليقيان اندلس بود كه تيره‌اى از فرنگانند . آخرين لذريق اندلس را طارق غلام موسى بن نصير هنگامى كه اندلس را گشود و وارد طليطله شد بقتل رسانيد . طليطله مركز اندلس و پايتخت ملوك آنجا بود و رودى بزرگ بنام تاجه از آنجا ميگذرد كه از ديار جليقيان و وشكند سرچشمه دارد مردم و شكند قومى بزرگند و شاهان دارند و چون جليقيان و فرنگان با مردم اندلس جنگ دارند . رود تاجه بدرياى روم ميريزد و از رودهاى معتبر جهانست و دور تر از طليطله بر ساحل همين رود شهر طلبيره است و پس از آن پلى بزرگ بنام قنطرة السيف است كه ملوك سابق به پا كرده‌اند و از بناهاى معروف است و طاقهاى آن از پل سنجه كه در ناحيهء مرزى بين النهرين در ولايت سرجه و نزديك سميساط است عجيب‌تر است طليطله شهرى محكم است و باروهاى استوار دارد و از آن پس كه مفتوح و تابع امويان شد مردم آنجا از فرمان بنى اميه بدر شدند و سالها شهر همچنان نافرمان بود و امويان راهى براى گشودن آن نداشتند و پس از سال سيصد و پانزدهم عبد الرحمن بن محمد بن عبد الله بن محمد بن عبد الرحمن بن حكم بن هشام بن عبد الرحمن بن معاوية بن هشام بن عبد الملك بن مروان بن حكم اموى آنجا را گشود و اين عبد الرحمن اكنون يعنى بسال سيصد و سى و دوم فرمانرواى اندلس است و چون شهر را بگشود در بناهاى آن تغييرات بسيار داد و تاكنون قرطبه پايتخت اندلس است و از قرطبه تا طليطله نزديك هفت منزل است و از قرطبه تا دريا نزديك سه روز راه است و بيك روز راه از ساحل دريا شهرى بنام اشبيليه دارند ، معموره‌ها و شهرهاى اندلس دو ماه راهست و نزديك بچهل شهر معروف دارند و بنى اميه را در آنجا بنى الخلائف گويند يعنى خليفه‌زادگان و عنوان خليفه ندارند زيرا به اعتقاد آنها كسى كه فرمانرواى حرمين نباشد حق خلافت ندارد ولى فرمانرواى اموى را امير المؤمنين خطاب كنند .\r\nعبد الرحمن بن معاوية بن هشام بن عبد الملك بن مروان بسال يكصد و سى و هفت\r\n\r\n","description":"","footnote":"","page_name":" 159 ","page_number":179},
  {"content":"\r\n\r\nبه اندلس رفت و سى و سه سال و چهار ماه در آنجا حكومت كرد و بمرد و پسرش هشام بن عبد الرحمن هفت سال حكومت اندلس كرد پس از آن پسرش حكم بن هشام در حدود بيست سال حكومت داشت و پسران وى تاكنون حكومت اندلس دارند و چنان كه گفتيم فرمانرواى آن عبد الرحمن بن محمد است و وليعهد عبد الرحمن هم اكنون پسرش حكم است كه بسيرت نكو و كمال عدالت از همگان ممتاز است همين عبد الرحمن فرمانرواى كنونى اندلس بسال سيصد و بيست و هفتم با بيشتر از يكصد هزار مردم سوار به جهاد رفت و پايتخت مملكت جليقيان را محاصره كرد كه شهريست بنام سموره و هفت بارو دارد كه از عجايب بناهاست و ملوك سابق آن را استوار كرده‌اند و ميان باروها فاصله‌ها و خندقها و آبهاى وسيع است وى دو بارو را بگشود آنگاه اهل شهر بر مسلمانان بشوريدند و آنچه بشمار آمد و شناخته شد چهل هزار و بقولى پنجاه هزار كس از ايشان بكشتند و جنگ بنفع جليقيان و وشكند و به ضرر مسلمانان شد و بسال سيصد و سى و دوم شهر معتبر اربونه كه آخرين نقطهء متصرفى مسلمانان در مجاورت فرنگان بود با شهر و قلاع ديگر از دست رفت و اكنون يعنى بسال سيصد و سى و دوم سرحد مسلمانان در مشرق اندلس شهر طرطوشه بر ساحل درياى روم است در مجاورت طرطوشه رو بشمال شهر افراغه است كه بر ساحل رودى بزرگ جا دارد و پس از آن شهر لارده است و شنيده‌ام كه اين شهرهاى سرحدى در خطر فرنگان است و در آنجا قلمرو مسلمانان بيشتر از همه جا عقب رفته است ، پيش از سال سيصدم ، يك گروه كشتى كه حامل هزاران مرد بود از دريا بسواحل اندلس حمله برد و مردم اندلس پنداشتند كه اينان گروهى از مجوسانند كه هر دويست سال يك بار در اين دريا نمودار ميشوند و از خليجى كه بدرياى اقيانوس راه دارد و غير از خليجى است كه منارهء مسى آنجاست بديار خود ميرسند . به نظر من ( و خدا بهتر داند ) اين خليج بدرياى مايطس و نيطس پيوسته است و اين قوم همان روس است كه از پيش ذكر آن رفت\r\n\r\n","description":"","footnote":"","page_name":" 160 ","page_number":180},
  {"content":"\r\n\r\nويرا قوم ديگرى جز آنان درياهاى پيوسته بدرياى اقيانوس را نپيموده است .\r\nبدرياى روم نزديك جزيرهء اقريطش ( كرت ) تخته‌هاى كشتى از چوب ساج بدست آمده كه سوراخ داشته و با الياف نارگيل بهم دوخته بوده است اين تخته‌ها از كشتى شكسته‌هايى بوده كه امواج ، آن را به دريا رانده و چنين كشتيهايى جز در درياى حبشى نيست زيرا كشتيهاى درياى روم و عرب همگى ميخ دارد ولى بكشتيهاى درياى حبشى ميخ بند نميشود زيرا آب آن دريا آهن را مىخورد و ميخها نازك و سست مىشود . ازينرو كشتيبانان آن دريا بعوض ميخ تخته‌ها را با الياف بهم ميدوزند و با پيه و قطران‌اندود ميكنند و اين قضيه مدلل ميدارد ( و خدا داناتر است ) كه درياها بهم پيوسته است و دريا از آن سوى چين و ديار سيلى ديار ترك را دور مىزند و از برخى از خليجهاى اقيانوس محيط بدرياى مغرب ميپيوندد .\r\nدر ساحل ديار شام عنبرى بدست آمده كه دريا برون انداخته بود و اين بدرياى روم بىسابقه است و از روزگاران قديم نظير نداشته است و ممكن است راه وصول عنبر به اين دريا همان راه وصول تختهء كشتيهاى درياى چينى باشد و خدا كيفيت و شناخت آن را بهتر داند .\r\nو درياى مغرب و معموره‌هاى سودان و اقصاى ديار مغرب كه نزديك آنست اخبارى شگفت‌انگيز دارد ، مطلعان اخبار جهان گفته‌اند كه سرزمين حبشه و ديگر نواحى سودان هفت سال راهست و سرزمين مصر يك قسمت از شصت قسمت سرزمين سودان است و سرزمين سودان قسمتى از همهء زمين است و سراسر زمين مسافت پانصد سال راه است كه يك سوم آن معموره و مسكون و يك سوم دشتهاى نامسكون و يك سوم درياست . انتهاى سرزمين سياهان لخت به آخر قلمرو فرزندان ادريس ابن ادريس بن عبد الله بن حسن بن حسين بن على بن ابى طالب عليهم السلام پيوسته كه ديار مغرب است و شهر تلمسان و تاهرت و فاس آنجاست و پس از آن سوس\r\n\r\n","description":"","footnote":"","page_name":" 161 ","page_number":181},
  {"content":"\r\n\r\nادنى است كه از آنجا تا قيروان دو هزار و سيصد ميل راه است و از سوس ادنى تا سوس اقصى بيست روز راه است و همه جا تا وادى الرمل و قصر الاسود آبادى پيوسته است پس از آن بصحراهاى ريگزار ميرسد كه مدينه النحاس معروف و هم قباب الرصاص آنجاست كه موسى بن نصير بدوران عبد الملك بن مروان بدان رسيد و آن همه شگفتى ديد و تفصيل آن در كتابى كه ميان مردم متداول است آمده است . گويند اين عجايب در بيابانهاى مجاور ديار اندلس بود كه ارض كبير است و ميمون بن عبد الوهاب بن عبد الرحمن بن رستم فارسى - كه اباضى مذهب بود و مذهب خوارج را در آن ديار پديد آورد و بقولى خوارج از بقاياى اشبانند - اين سرزمين را آباد كرد و با طالبيان جنگها داشت . در قسمتهاى بعدى همين كتاب تنازع مردم را دربارهء اشبانها و اينكه گفته‌اند آنها از مردم ايرانند و از اصفهان آمده‌اند ياد كرده‌ايم .\r\nدر اين ناحيه از ديار مغرب مردمى از خوارج صفرى مذهب ساكنند و شهرهاى گسترده دارند چون شهر ثرغيه كه در آنجا يك معدن بزرگ نقره هست و اين ناحيهء جنوب و در مجاورت حبشه است و جنگ ميان آنها پيوسته باشد و ما در كتاب اخبار الزمان خبر ديار مغرب و شهرهاى آنجا را با خوارج اباضى و صفرى مذهب كه آنجا ساكنند و معتزليان كه به مغرب مقيم بودند و جنگها كه ميان آنها با خوارج بود آورده‌ايم با خبر ابن اغلب تميمى كه منصور ولايت مغرب به دو داد و بديار افريقيه و ديگر سرزمين مغرب اقامت گرفت . با قصهء او در ايام رشيد و حكومت فرزندانش در افريقيه و جاهاى ديگر تا دوران ابو نصر زيادة الله ابن عبد الله بن ابراهيم بن احمد بن محمد بن اغلب بن ابراهيم بن محمد بن اغلب بن ابراهيم بن سالم بن سواده كه ابو عبد الله محتسب صوفى دعوتگر فرمانرواى مهديه كه در ميان قبيلهء كتامه و ديگر خاندانهاى بربر ظهور كرده بود بسال دويست و نود و هفت در ايام مقتدر او را از محل حكومتش برون كرد كه به رافقه رفت و اين\r\n\r\n","description":"","footnote":"","page_name":" 162 ","page_number":182},
  {"content":"\r\n\r\nمحتسب از شهر رامهرمز و از ولايت اهواز بود .\r\nاكنون بذكر مراتب ملوك و ترتيب باقيماندهء ممالك سواحل درياى حبشى كه وصف آنجا و مردمش را آغاز كرده بوديم باز گرديم و گوييم پادشاه زنگ و فليمى و پادشاه لان كرد كنداج و پادشاه حيره از بنى نصر ، نعمانى و منذرى است و پادشاه جبال طبرستان قارن نام داشت و هم اكنون كوهستان بنام وى و فرزندانش شهره است و شاه هند بلهرا ، و پادشاه قنوج از ملوك سند بؤوره است و اين نام هر كسى است كه فرمانرواى نواحى نزديك قنوج باشد و در آنجا شهرى است موسوم به بؤوره بنام ملوك ايشان كه اكنون بحوزهء اسلام آمده و از توابع مولتان است و يكى از رودهايى كه چون فراهم آيد رودخانهء مهران سند - همانكه به پندار جاحظ از نيل و به پندار ديگرى از جيحون خراسان جدا مىشود - تشكيل مىيابد از اين شهر بيرون مىآيد و اين بؤوره كه پادشاه قنوج است با بلهرا شاه هند ضديت دارد و پادشاه قندهار از ملوك سند و جبال آنجاست و ححج نام دارد و آن نام عموى اوست و رود معروف رائد يكى از رودهاى پنجگانه كه مهران سند را تشكيل ميدهد از آنجا سرچشمه دارد و قندهار بنام ديار رهبوط معروفست و يكى از رودهاى پنجگانه از ديار و كوهستان سند مىآيد كه بنام بهاطل معروفست و از ديار رهبوط كه همان قندهار است ميگذرد و رود چهارم از ديار كابل و كوهستان آنجا كه مجاور سند و در حدود بسط و غزنين و زرعون و رخج و بلاد داور نزديك سجستان است سرچشمه ميگيرد و يكى ديگر از پنج رود از ديار كشمير برون مىشود و پادشاه كشمير بنام رانى معروفست و اين نام همه ملوك آنجاست و اين كشمير از ممالك و كوهستانهاى سند است و مملكتى بزرگ و استوار است و در حدود شصت يا هفتاد هزار شهر و آبادى دارد و هيچكس به آن ديار جز از يك طرف نتواند رفت و همه نواحى ملك از يك دربند بسته شود كه همه مملكت در كوهستانهاى بلند است كه مردان را به بالا رفتن آن راه نيست ، وحش نيز به ارتفاعات آن نرسد و فقط مرغان توانند رسيد و آنچه كوهستان نيست\r\n\r\n","description":"","footnote":"","page_name":" 163 ","page_number":183},
  {"content":"\r\n\r\nدره‌هاى سخت و درخت و جنگل است با رودهاى خروشان كه از شدت ريزش و جريان به سختى از آن ميتوان گذشت . آنچه دربارهء مناعت اين ديار بگفتيم در خراسان و بلاد ديگر مشهور است و اين ملك يكى از عجايب دنياست .\r\nاما پادشاه بؤوره كه همان پادشاه قنوج است مساحت مملكتش در حدود يكصد و بيست فرسخ در يكصد و بيست فرسخ سندى است كه هر فرسخ هشت ميل معمولى است . اين همان پادشاه است كه سابقاً گفتيم چهار سپاه به ترتيب چهار جهت وزش باد دارد و هر سپاه هفتصد هزار و بقولى نهصد هزار و بقولى نه هزار هزار است كه با سپاه شمال با فرمانرواى مولتان و ديگر مسلمانانى كه در آن سرحدات با ويند جنگ كند و با سپاه جنوب با بلهرا پادشاه مانكير و با ديگر سپاهها با شاهانى كه در جهات ديگر مقابل او هستند به پيكار پردازد . گويند در مساحت ملك وى كه مذكور افتاد تا آنجا كه توان شمرد يك هزار هزار و هشتصد هزار دهكده ميان رودها و درختها و كوهستان و چمنها بشمار آورده‌اند . به نسبت ملوك ديگر او فيل كم دارد و در جنگ دو هزار فيل جنگى به پيكار وا ميدارد زيرا فيل اگر توانا و ورزيده و دلير باشد و سوارى كار آزموده بر آن نشيند و قرطل كه شمشيرهاى مخصوص است بخرطوم داشته باشد و هم خرطومش به زره و آهن پوشيده و خفتانهايى از الياف و آهن ، تنش را مستور كرده باشد و پانصد پياده پشت سرش را حفظ كند ، با شش هزار سوار به پيكار آيد و در ميان آنان ايستادگى كند و فيل زبون تر از همه ، وقتى با پانصد پياده باشد به پنجهزار سوار حمله برد و بميان آنان رود و بيرون آيد و چون سوارى جولان دهد و در همه جنگها رسم پيلان آن پادشاه چنين باشد .\r\nدربارهء فرمانرواى مولتان گفته‌ايم كه ملك آنجا از فرزندان سامة بن لوى ابن غالب است كه سپاه و قوت فراوان دارد . مولتان از دربندهاى معتبر مسلمانان است و اطراف در بند مولتان صد و بيست هزار دهكده و آبادى بشمار آورده‌اند و\r\n\r\n","description":"","footnote":"","page_name":" 164 ","page_number":184},
  {"content":"\r\n\r\nچنان كه گفته‌ايم بت معروف مولتان نيز آنجاست كه مردم سند و هند از اقصاى ديار با نذرها و اموال و جواهر و عود و اقسام بوى خوش بدانجا روند و هزارها مردم آن را زيارت كنند و بيشتر دارايى فرمانرواى مولتان از عود قمارى خالص است كه سوى اين بت برند و بهاى هر اوقيهء آن يكصد دينار باشد و چون مهر بر آن زنند چون موم نقش گيرد و ديگر چيزهاى عجيب براى بت ببرند و چون ملوك كفار به مولتان رو كنند و مسلمانان از جنگشان عاجز مانند ، تهديد كنند كه بت را شكسته يا كور خواهند كرد و سپاه دشمن از آنجا برود . من پس از سال سيصدم به مولتان رفتم بودم و شاه آنجا ابو اللهاب منبه بن اسد قرشى بود و هم در آن سال به منصوره رفتم و شاه آنجا ابو المنذر عمر بن عبد الله بود و وزير او رباح و دو پسرش محمد و على را بديدم و مردى از اشراف و ملوك عرب را كه بنام حمزه معروف بود ديدار كرد و جمعى از فرزندان ابى طالب رضى الله عنه از اعقاب عمر بن على و محمد بن على آنجا بودند و ما بين ملوك منصوره و خاندان ابى الشوارب قاضى خويشاوندى و پيوند و نسبت است زيرا ملوك منصوره كه اكنون پادشاهى دارند از فرزندان هبار بن اسودند و به بنى عمر بن عبد العزيز قرشى شهره‌اند كه با عمر بن عبد العزيز بن مروان اموى فرق دارد .\r\nو چون همهء اين رودها از ديار مرج بيت الذهب كه همان مولتان است بگذرد در فاصلهء سه روز از آنجا ميان مولتان و منصوره در محل معروف به دوسات بهم پيوندد و چون همه يك جا به مغرب شهر روذ رسد كه از توابع منصوره است مهران ناميده شود آنگاه به دو قسمت شود و هر يك از دو قسمت اين آب بزرگ كه معروف به مهران سند است در شهر شاكره منصوره كه مسافت آن تا ديبل دو روز راه است ، بدرياى هند ميريزد .\r\nاز مولتان تا منصوره هفتاد و پنج فرسخ سنديست كه اندازهء آن گفته‌ايم و هر فرسخ هشت ميل است و همهء آباديها و دهكده‌هاى تابع منصوره سيصد هزار دهكده\r\n\r\n","description":"","footnote":"","page_name":" 165 ","page_number":185},
  {"content":"\r\n\r\nاست با زراعت و درخت و آبادىهاى پيوسته و در آنجا از قومى بنام ميد كه از طوايف مردم سند است و از اقوام ديگر جنگ بسيار باشد و اين طوايف سر حد دار سند باشند . مولتان نيز در بند سند و از معموره‌ها و شهرهاى آن بشمار است .\r\nو منصوره بمناسبت منصور بن جهور فرماندار بنى اميه اين نام يافته است .\r\nپادشاه منصوره يك دسته فيل جنگى دارد كه هشتاد فيل است و رسم هر فيل آنست كه چنان كه گفتيم پانصد پياده در اطراف آن باشد و با هزاران سوار چنان كه گفتيم بجنگد و من دو فيل بزرگ او را بديدم كه بنزد ملوك هند و سند بواسطهء دليرى و جنگاورى و شكست سپاه دشمن شهره بود ، نام يكى از آنها منفرقلس و ديگرى حيدره بود و اين منفرقلس اخبار عجيب و كارهاى جالب توجه داشت كه در آن بلاد و ديگر نواحى شهره بود ، از جمله اينكه فيلبان او بمرد و او روزها آب و غذا نخورد و عزادار بود و چون مرد غمگين ناله ميكرد و پيوسته اشك از چشمانش روان بود و ديگر آنكه يك روز از طويله برون شد و حيدره با بقيه هشتاد فيل بدنبال او بود و در راه بيكى از خيابانهاى كم عرض منصوره رسيد و ناگهان در مسير خود زنى را غافلگير كرد و آن زن از ديدن فيل متوحش شد و از ترس از پشت به زمين افتاد و در ميان خيابان لباسهايش پس رفت ، وقتى منفرقلس اين بديد بعرض خيابان ايستاد و بخاطر آن زن از عبور فيلان مانع شد و با خرطوم خود اشاره كرد كه توقف كنند و لباس آن زن را جمع و جور ميكرد تا زن به خود آمد و بر خويش تسلط يافت و از راه كناره گرفت و فيل نيز راه خود را پيش گرفت و فيلان ديگر از پى او برفتند .\r\nفيل ، جنگى باشد يا باركش و اخبار عجيب دارد ، بعضى فيلها به كار جنگ نيايد ، عرابه كشد و بار بردارد و براى كوفتن برنج و ديگر مواد غذايى به كار رود چون گاو كه خرمن كوبد . بعدها در اين كتاب اخبار زنگ و فيلان را بياريم كه آنجا ديار فيل است و در هيچ كشورى فيل بيشتر از ديار زنگ نيست و فيل آنجا\r\n\r\n","description":"","footnote":"","page_name":" 166 ","page_number":186},
  {"content":"\r\n\r\nهمه وحشى باشد .\r\nاين شمه‌اى از اخبار ملوك سند و هند بود . زبان سند از زبان هند جدا است سند مجاور ديار اسلام است و پس از آن هند است . زبان مردم مانكير پايتخت مملكت بلهرا كيرى است و از انتساب آن ناحيه كه كيره نام دارد اين عنوان يافته است . زبان سواحل آنجا چون صيمور و سوباره و تانه و ديگر شهرهاى ساحلى لارى است و ديارشان منسوب بدرياى مجاور است كه لاروى نام دارد و در اين كتاب از آن ياد كرده‌ايم ، اين ساحل رودهاى بزرگ دارد كه بخلاف ديگر رودهاى دنيا از جنوب جاريست در همهء رودهاى دنيا فقط نيل مصر و مهران سند و كمى از رودهاى ديگر از جنوب بشمال ميرود و بقيهء رودهاى دنيا از شمال بجنوب جريان دارد و علت اين قضيه را با آنچه مردم در اين زمينه گفته‌اند در كتاب اخبار الزمان آورده‌ايم و اراضى پست و مرتفع را ياد كرده‌ايم .\r\nاز ملوك سند و هند جز بلهرا كس نيست كه مسلمانان در قلمرو او عزيز باشند كه اسلام در ملك بلهرا محترم و عزيز است و مسلمانان مسجدها و جامع‌ها دارند كه به نماز آباد است و پادشاه آنجا چهل و پنجاه سال و بيشتر پادشاهى كند و مردم مملكت پندارند كه عمر ملوكشان بسبب عدالت و احترام مسلمانان دراز مىشود . شاه بلهرا مانند مسلمانان سپاه را از خزانهء خود مقررى دهد ، وى درمهاى طاهرى دارد كه وزن هر درم يك درم و نيم باشد كه در آغاز ملكشان سكه زده‌اند و فيلهاى جنگى او از بسيارى بشمار نيايد و ديار او را ديار كمكر نيز گويند و شاه خزر از يك سوى كشورش با وى پيكار مىكند ، و او شاهيست كه اسب و شتر و سرباز فراوان دارد و پندارد كه در همهء ملوك جهان جز فرمانرواى اقليم بابل كه اقليم چهارم است هيچكس برتر از او نيست زيرا او نسبت بشاهان ديگر مغرور و جسور است معذلك مسلمانان را نيز دشمن دارد و او را فيل بسيار است و ملكش بر يك زبانهء زمين است و در سرزمين او معادن طلا و نقره هست كه با آنها معامله كنند ، پس از آن پادشاه\r\n\r\n","description":"","footnote":"","page_name":" 167 ","page_number":187},
  {"content":"\r\n\r\nطافن است كه با ملوك اطراف به صلح است و مسلمانان را عزيز دارد و سپاهش چون ملوكى كه گفتيم بسيار نيست و در ميان زنان هند نيكوتر و زيبا روى تر و سپيدتر از زنان ايشان نباشد كه به كار خلوت شهره‌اند و در كتابهاى باه از ايشان ياد كنند و دريانوردان در خريد آنها با هم رقابت دارند و بنام طافنى معروفند .\r\nپس از آن مملكت ، ملك رهمى است و اين عنوان ملوك ايشانست كه نام عام همه است و شاه خزر با ايشان بجنگ است و ملكش مجاور ملك ايشانست ، رهمى در يكى از جهات مملكت خود با بلهرا نيز جنگ دارد و سپاه و فيل و اسب وى از بلهرا و شاه خزر و ملك طافن بيشتر است و چون بجنگ رود رسمش اينست كه پنجاه هزار فيل همراه ببرد و جز بزمستان جنگ نكند كه فيل با تشنگى صبر نتواند و ثبات نيارد . مردم اغراق گو دربارهء كثرت سپاه او مبالغه كرده و پنداشته‌اند كه شمار گازران و لباس‌شويان سپاهش از ده تا پانزده هزار است و جنگ اين ملوك كه گفتيم با دسته‌ها باشد كه هر دسته بيست هزار باشد به چهار سو كه به هر سوى دسته ، پنجهزار باشد و مملكت رهمى صدف به آنها دهد كه پول مملكت است و در آنجا عود و طلا و نقره هست و پارچه‌ها بافند كه بتازگى و ظريفى مانند ندارد و هم موى معروف ضمر را از آنجا آرند كه با دستهء عاج و نقره از آن مگس پران سازند و خادمان در مجالس ملوك بدست گرفته پشت سر ايشان به پا ايستند . نشان ، حيوان معروفى كه در زبان عوام نامش كرگدن است ، نيز در آنجاست و اين حيوان يك شاخ در جلو پيشانى دارد و پيكرش از فيل كوچكتر و از گاوميش بزرگتر و رنگش بسياهى متمايل است و چون گاو و ديگر حيوانات براى كشش به كار رود و فيل از آن بگريزد و در ميان حيوانات - و خدا داناتر است - نيرومندتر از آن نيست كه استخوانهايش ميان پر است و دست و پايش مفصل ندارد و هنگام خواب بر زمين نخسبد بلكه ميان درخت و جنگل رود و موقع خواب بدرختان تكيه دهد و هندوان و هم مسلمانان ديار\r\n\r\n","description":"","footnote":"","page_name":" 168 ","page_number":188},
  {"content":"\r\n\r\nايشان گوشت كرگدن را بخورند كه نوعى از گاو است . گاوميش نيز بسرزمين سند و هند فراوان است و اين حيوان يعنى نشان در همهء جنگلهاى هند فراوانست اما در كشور رهمى بيشتر است و شاخهاى پاكيزه‌تر و نكوتر دارد كه شاخ آن سپيد است و ميان سپيدى نقشى سياه به صورت انسان يا به صورت طاوس با همهء خطوط و اشكال يا به صورت ماهى يا همان صورت كرگدن يا صورت يكى از حيوانات آن سرزمين نمودار است . شاخ كرگدن را خريدارى كنند و از آن كمربندها و رشته‌ها به صورت زيورهاى زر و نقره بسازند كه ملوك چين آن را به كار برند و بزرگان آن ديار در به كار بردن آن همچشمى كنند و مبالغ گزاف ببهاى آن دهند . قيمت كمربند آن از دو تا چهار هزار دينار باشد كه آويزهاى طلا دارد و بسيار نيكو و خوش ساخت باشد و گاه باشد كه آن را بانواع جواهر بر مفتولهاى طلا مرصع كنند . نقش شاخ كرگدن نوعاً سياه باشد بر زمينهء سپيد و احياناً سفيد بر زمينهء سياه نيز يافت شود و اين نقشها كه گفتيم در همهء شهرها بر شاخ نشان يافت نشود .\r\nعمرو بن بحر جاحظ چنين پنداشته كه كرگدن هفت سال در شكم مادر باشد و سر از شكم مادر برون كند و بچرد سپس سر به شكم آن برد و اين سخن را در كتاب - الحيوان بر سبيل حكايت و تعجب آورده است و من بتحقيق گفتار او از مردم سيراف و عمان كه به اين ديار ميروند و از تجارى كه در ديار هند ديدارشان كردم پرسش كردم و همگى از سخن او و پرسش من تعجب كردند و گفتند كه حمل و تولد كرگدن نيز چون گاو و گاوميش است و من ندانم جاحظ اين حكايت از كجا آورده ، از كتابى نقل كرده يا كسى براى او گفته است ؟\r\nرهمى در ملك خويش خشكى و دريا دارد و مجاور ملك او پادشاهى است كه دريا ندارد كه او را از پادشاه كامن گويند و مردم آن كشور سفيد پوستند و گوشهايشان سوراخ است و فيل و شتر و اسب دارند و مردان و زنان آنجا نكو و زيبا روى باشند . پس از آنها پادشاه افرنج است كه دريا و خشكى دارد و بر يك زبانهء خشكى است كه به\r\n\r\n","description":"","footnote":"","page_name":" 169 ","page_number":189},
  {"content":"\r\n\r\nدريا پيش رفته است و در كشور او عنبر بسيار باشد و فلفل اندك و فيل بسيار دارد و ميان ملوك نيرومند و مغرور و گردنفراز باشد و غرورش از قومش بيشتر و گردنفرازيش از اقتدارش فزونتر است و مجاور اين پادشاه پادشاه موجه است كه مردمش سفيد پوست و نكو منظر و زيبايند و گوشهايشان سوراخ نيست و اسب بسيار و سپاه غلبه ناپذير دارند و مشك در ديار آنها چنان كه سابقاً ضمن سخن از غزالان و وصف آهوانشان بگفته‌ايم بسيار باشد و اين قوم چون مردم چين لباس پوشند و جبالشان مرتفع باشد با قله‌هاى سپيد و در همهء سرزمين سند و هند و ممالك ديگر كه بر شمرديم كوههايى بلندتر و منيع‌تر از آن نيست و مشك معروف منسوب به آنجا است و دريانوردانى كه آن را حمل كرده‌اند نيك شناسند كه مشك معروف به موجهى است . و مجاور پادشاه موجه مملكت ماند است كه شهرهاى بسيار و آبادىهاى وسيع و سپاههاى بزرگ دارند و ملوكشان همانند ملوك چين كه ضمن اخبارشان گفته‌ايم خادمان و خواجگان را در امور كشور از كار معادن و وصول ماليات و ولايات و اعمال ديگر به كار برند . و ماند مجاور چين است و فرستادگان با هديه‌ها فيما بين آنها آمد و شد دارد و ميانشان كوههاى بلند و گردنه‌هاى سخت است . مردم ماند دلير و جنگاور و نيرومند باشند و چون فرستادگان شاه ماند بكشور چين در آيند شاه چين كسان بر ايشان گمارد و نگذاردشان در چين بگردند تا مبادا راهها و رخنه‌هاى آن ديار را بشناسند كه كشور ماند در نظر آنها اهميت بسيار دارد .\r\nو اين مردم هند و چين كه ياد كرديم و اقوام ديگر در ديار خويش در كار خوردن و نوشيدن و ازدواج و علاج و داغ كردن به آتش و امور ديگر اخلاق و رسوم خاص دارند ، گويند كه جمعى از ملوك ايشان باد را در اندرون خويش نگه ندارند كه آن را مرضى زيان آور شمارند و در همه حال رها كردن آن را اهميت ندهند و رفتار حكماى ايشان نيز چنين باشد كه بر طبق رأى آنها نگهداشتن باد بيمارى\r\n\r\n","description":"","footnote":"","page_name":" 170 ","page_number":190},
  {"content":"\r\n\r\nزيان آور است و رها كردن آن شفايى نجات بخش است و در آن علاج بزرگ است و مبتلاى قولنج و انسداد را راحت كند و بيمارى كبد را درمان باشد و از رها كردن باد صدادار باك ندارند و باد بىصدا نگه ندارند و آن را عيب ندانند . و هندوان در صناعت طب پيش رفته‌اند و در اين رشته ماهر و كار دانند . آنكه حكايت عادات هندوان آورده بود ميگفت كه بنزد ايشان سرفه از باد صدادار زشت‌تر است و آروغ را همانند باد بى صدا دانند و اين شخص بتأييد سخن خود دربارهء هندوان ميگفت كه اين مطلب در ميان بسيار كسان معروف است تا آنجا كه بسرگذشتها و حكايتها و نوادر و اشعار نيز آمده است از جمله ابان بن عبد الحميد در ارجوزه معروف به ذات الحلل در اين باب گويد :\r\n« داناى نصيحتگر هند سخنى گويد كه به نظر من نكو گفته است ، وقتى باد آمد آن را نگه مدار و رها كن و چون راه خواست راهش بگشا كه نگهداشتن آن بيمارى بزرگست و رها كردن آن راحت و آسايش است سرفه و آب بينى زشت و عطسه شوم است نه باد شكم و آروغ باد سر بالاست كه عفونت آن از باد بىصداى پائين بيشتر است » .\r\nو ميگفت كه باد اندرون يكيست و باختلاف مخرج نام آن تفاوت مىكند و آنچه بالا آيد آروغ است و آنچه پائين رود . . ز است ، فقط مخرج دو باد تفاوت دارد چنان كه گويند پشت گردنى و سيلى ولى سيلى بصورتست و پس گردنى را به پشت سر زنند ولى هر دو از يك نوع است و باختلاف جا نام آن تغيير يافته است . آفات و دردها و بيماريهاى فراوان حيوان ناطق چون قولنج و دردهاى معده و عوارض ديگر از آنجاست كه درد را در شكم نگهدارد و بهنگام هيجان كه طبيعت خواهد آن را دفع كند و برون افكند رهايش نكند و حيوان غير ناطق از اين آفات و 196\r\n\r\n","description":"","footnote":"","page_name":" 171 ","page_number":191},
  {"content":"\r\n\r\n197 عارضه‌ها بدور است كه درد را بمحض هيجان و عارضه بسرعت برون كند و آن را در جاى خود نگه ندارد و ميگفت كه فلاسفه و حكماى قديم يونان چون ديموقراطيس و فيثاغورس و سقراط و ديوجانس و ديگر حكماى اقوام به نگهدارى اين چيزها معتقد نبودند كه از عوارض و نتايج آن آگاه بودند و هر كه شعور دارد اين نكته را از حال خويش دريافت تواند كرد كه آن را بطبيعت آموزند و بضرورت عقل ادراك كنند ، فقط گروهى از اهل شرايع و كتابهاى منزل به حكم شريعت و منع اديان اين را زشت شمرده‌اند و مقتضاى عاداتشان نبوده است .\r\nمسعودى گويد و اخبار هندوان و رسوم و عجايب اعمال و رفتارشان را كه به صحت پيوسته است در كتاب اخبار الزمان و كتاب اوسط آورده‌ايم و هم اخبار مهراج پادشاه جزاير و بوى خوش و ادويه را با ديگر ملوك هند و قنجب و ديگر ملوك جبال كه رو به روى اين جزاير است چون زابج و ديگر ديار چين با اخبار ملوك چين و پادشاه سرنديب با شاه مندورفين كه مقابل سرنديب است همانند ديار قمارى كه مقابل جزاير مهراج زابج و غيره است و اينكه هر كه پادشاه مندورفين شود قايدى ناميده مىشود ، همه را در آنجا آورده‌ايم و در اين كتاب شمه‌اى از اخبار ملوك شرق و غرب و يمن و حيره و اخبار ملوك يمن و ايران و روم و يونان و مغرب و طوايف حبش و سودان و ملوك چين از اعقاب يافث و ديگر اخبار جهان و عجايب اقوام را خواهيم آورد . 197\r\n\r\n","description":"","footnote":"","page_name":" 172 ","page_number":192},
  {"content":"\r\n\r\n\r\n198 ذكر جبل قبخ و اخبار طوايف الان و سرير و خزر و قبايل ترك و برغز و ديگران و اخبار باب و ابواب و ملوك و اقوام اطراف آن\r\nجبل قبخ كوهى بزرگ است و ناحيهء آن ناحيه‌اى معتبر است و شامل ممالك و اقوام بسيار است . در اين كوهستان هفتاد و دو قوم هست كه هر قوم شاه و زبانى جدا دارد و اين كوهستان تنگه‌ها و دره‌ها دارد و شهر باب و ابواب بر يكى از تنگه‌هاى آن است كه كسرى انوشيروان بساخته و آن را ميان آن كوه و بحر خزر بنيان نهاده و اين بارو را به مقدار يك ميل از شمال دريا بنا كرده كه به دريا كشيده مىشود سپس بر كوه قبخ برده و در ارتفاعات و فرو رفتگيها و دره‌هاى كوه در حدود چهل فرسنگ امتداد دارد تا بقلعهء موسوم به طبرستان رسيده است و در فاصلهء هر سه ميل يا كمتر و بيشتر باقتضاى محل و راه ، درى از آهن نهاده و بنزد هر در به داخل بارو قومى را جاى داده كه مراقب در و باروى اطراف آن باشند تا مزاحمت اقوام اين كوهستان را از خزر و الان و طوايف ترك و سرير و ديگر قبايل كفار دفع كنند . و مسافت كوه قبخ بارتفاع و طول و عرض قريب دو ماه راه و بلكه بيشتر است و جز آفريدگار عز و جل شمار قبايل اطراف آن را كس نداند . يكى از دره‌هاى كوه چنان كه گفتيم در مجاورت باب و ابواب بدرياى خزر گشوده مىشود ، بعضى از دره‌هاى آن مجاور درياى مايطس است كه\r\n\r\n","description":"","footnote":"","page_name":" 173 ","page_number":193},
  {"content":"\r\n\r\nذكر آن گذشت و خليج قسطنطنيه بدان پيوسته است و طرابزنده نيز بر اين درياست و آن شهريست بساحل دريا كه بازارهاى سالانه دارد و بسيارى از اقوام از مسلمان و روم و ارمن و ديگران از ديار كشك براى تجارت بدانجا روند و چون نوشيروان شهر معروف به باب و ابواب را با حصار در خشكى و دريا و كوه بساخت بسيارى از اقوام و ملوك را در آنجا سكونت داد و مرتبهء هر يك معين كرد و هر قوم را بنام و نشان خاص خواند و حدود آن را معلوم كرد همانند اردشير پسر بابك كه ملوك خراسان را مرتب كرده بود . از جمله ملوك كه انوشيروان در اين نواحى مجاور اسلام از ديار بردعه تعيين كرده است شاهى شروان نام است و مملكتش نام از او گرفته و گويند شروانشاه و هر كه بر اين ناحيه پادشاهى كند شروان نام يابد و اكنون يعنى بسال سيصد و سى و دوم مملكت او نزديك بيك ماه راه است زيرا به جاهاى تازه كه انوشيروان به دو نداده بود دست انداخته و جزو ملك خود كرده است و هم در اين تاريخ ، و خدا بهتر داند ، پادشاه آنجا مسلمانى بنام محمد بن يزيد است كه از فرزندان بهرام گور است و در نسب وى خلاف نيست ، پادشاه سرير نيز از فرزندان بهرام گور است و هم در اين تاريخ فرمانرواى خراسان از فرزندان اسماعيل بن احمد است كه اسماعيل از فرزندان بهرام گور بوده است و در آنچه گفتيم و شهرت نسب آنها كه گفتيم خلاف نيست . همين محمد بن يزيد كه شروان است شهر باب و ابواب را نيز بملك خود افزوده است و اين از پس مرگ داماد وى بود كه عبد الملك بن هشام نام داشت و مردى از انصار بود و فرمانروايى باب و ابواب داشت و از صدر تاريخ كه مسلمة بن عبد الملك و ديگر اميران اسلام به اين ديار آمده‌اند اينان در آنجا سكونت داشته‌اند .\r\nمجاور مملكت شروان مملكت ديگرى از جبل قبخ است كه ايران نام دارد و پادشاه آنجا را ايرانشاه نامند و هم اكنون شروانشاه بر اين مملكت و بر مملكت ديگر بنام مملكت موقانى نيز تسلط يافته است و تكيهء مملكت او بر مملكت\r\n\r\n","description":"","footnote":"","page_name":" 174 ","page_number":194},
  {"content":"\r\n\r\nلكز است كه قومى بىشمارند و در جنوب اين كوه اقامت دارند . جمعى از آنها كافرند كه مطيع شاه شروان نباشند و آنها را دودانى گويند و به حال جاهليت باشند و بشاهى سر فرود نيارند و در زناشويى و معامله رسومى عجيب دارند . و اين كوه دره‌ها و تنگه‌ها و معابر سخت دارد و در آن اقوامى است كه همديگر را نشناسند زيرا كوهى سخت و صعب العبور است سر به آسمان كشيده با جنگل و درخت بسيار و آب فراوان كه از بالا روانست و سنگها و صخره‌هاى عظيم دارد .\r\nو اين مرد معروف به شروان بسيارى از ممالك اين كوه را كه كسرى انوشيروان بشاهان ديگر داده بود زير تسلط آورد و محمد بن يزيد آن را بملك خويش افزود كه خرسان‌شاه و زادانشاه از آن جمله است و بعدها از تسلط وى بر مملكت شروان سخن خواهيم داشت كه قبلًا او و پدرش شاه ايران بودند و بعد شاه ممالك ديگر شد .\r\nمجاور مملكت شروان در جبل قبخ مملكت طبرستان است كه اكنون شاه آن مسلم برادرزادهء عبد الملك است كه امير باب و ابواب بود و اين نخستين قوم مجاور باب و ابواب است .\r\nبر يك سوى باب و ابواب مملكتى است جيدان نام و اين قوم در قلمرو ملوك خزرند و پايتخت اين مملكت شهريست بفاصلهء هشت روز از شهر باب كه سمندر نام دارد و اكنون مردمى از خزر آنجا سكونت دارند اين شهر در صدر تاريخ گشوده شد و سليمان بن ربيعهء باهلى رضى الله عنه آنجا را گشود و پايتخت از آنجا به آمل كه از شهر اول هفت روز فاصله دارد انتقال يافت . آمل كه اكنون شاه خزر آنجا مقيم است سه قسمت است و رودى بزرگ آن را از هم جدا مىكند كه از جنوب ديار ترك مىآيد و يك شعبه از آن از ديار برغز گذشته بدرياى مايطس ميريزد و اين شهر بر دو سوى رود است و در ميان رود جزيره‌اى هست كه مركز مملكت آنجاست و قصر شاه ميان اين جزيره است و از كشتىها پلى از آنجا بيك طرف رود\r\n\r\n","description":"","footnote":"","page_name":" 175 ","page_number":195},
  {"content":"\r\n\r\nكشيده‌اند و در اين شهر مردمانى از مسلمان و نصارى و يهود و پيرو جاهليت بسيار است . شاه و اطرافيان وى و قوم خزر بر كيش يهودند كه شاه خزر بدوران هارون الرشيد يهودى شده و مردم بسيار از يهودان از ديگر شهرهاى اسلام و هم از ديار روم به دو پيوسته‌اند زيرا پادشاه روم كه اكنون يعنى بسال سيصد و سى و دوم ارمنوس است همهء يهودان مملكت خود را باجبار بدين مسيح كشانيد - در اين كتاب كيفيت اخبار شاهان روم و شمارشان و اخبار اين پادشاه را و كسانى كه در اين تاريخ در شاهى او سهيم هستند خواهيم آورد - بدين جهت بسيار كس از يهودان از ديار روم بديار شاه خزر كه مذكور افتاد فرارى شدند و يهودان را با شاه خزر حكايتى هست كه اكنون محل ياد آورى آن نيست و در كتابهاى سابق گفته‌ايم . پيروان جاهليت بديار خزر اقوام گونه‌گونند از آن جمله سقلاب و روس‌اند كه بر يك سوى آمل جاى دارند و مردهء خود را با همه دواب و ابزار و زيور او بسوزانند و اگر مرد بميرد و زنش زنده باشد زن را با او بسوزانند ولى اگر زن بميرد مرد را نسوزانند و اگر عزبى از ايشان بميرد پس از مرگ او را زن دهند و زنان بسوختن راغبند كه پندارند ببهشت ميروند . چنان كه از پيش گفته‌ايم اين از رسوم هندوان است ولى هندوان زن را با مرد نمىسوزانند مگر آنكه زن با اين كار موافق باشد . در آمل اكثريت با مسلمانان است و سپاه شاه از ايشانست كه در آنجا بنام لارسى معروفند و از حدود خوارزم بدينجا آمده‌اند زيرا بروزگار قديم پس از ظهور اسلام در ديار آنها قحطى و و با شد و بقلمرو خزر انتقال گرفتند . اينان مردمى دلير و پر قوتند و شاه خزر در جنگهاى خود به آنها تكيه دارد و بر طبق شروطى كه در ميانه رفته است در شهر او اقامت گرفته‌اند كه يكى علنى بودن دين و مسجد و اذان است دوم آنكه وزارت شاه از ايشان باشد و هم اكنون احمد بن كويه كه وزير است از ايشانست . سوم آنكه هر وقت شاه خزر با مسلمانان بجنگ باشد در اردوگاه وى از ديگران جدا بمانند\r\n\r\n","description":"","footnote":"","page_name":" 176 ","page_number":196},
  {"content":"\r\n\r\nو با همكيشان خود پيكار نكنند و با وى بر ضد ديگر مردم كافر جنگ كنند اكنون هفتهزار كماندار با خود و جوشن و زره كه بعضيشان نيزه نيز دارند با شاه سوار شوند كه ابزار جنگ مسلمانان چنين است و قاضيان مسلمانان دارند و رسم پايتخت خزر چنانست كه هفت قاضى آنجا باشد دو تن براى مسلمانان و دو تن براى خزران كه به حكم تورات قضاوت كنند و دو تن براى نصرانيان مقيم آنجا كه به حكم انجيل قضاوت كنند و يكى براى سقلاب و روس و ساير طوايف جاهليت كه بر طبق احكام جاهليت كه قضاياى عقلى است قضاوت كند و چون قضاياى مهم رخ دهد كه در آن فرو مانند بنزد قضات مسلمان روند و حكم از ايشان خواهند و از مقررات شريعت اسلام اطاعت كنند هيچيك از ملوك شرق در آن ناحيه جز شاه خزر سپاه مقررى بگير ندارد مردم و همه مسلمانان آن ديار بنام اين قوم لارسى خوانده مىشوند . و روس و سقلاب كه گفتيم رسوم جاهليت دارند سربازان و بردگان شاهند و در ديار او از تاجر و صنعتگر مسلمان و غير لارسى خلق فراوانست كه بواسطه عدالت و امنيت بدانجا گريخته‌اند و مسجد جامعى دارند كه مناره آن مشرف بقصر شاه است و مسجدهاى ديگر نيز دارند كه در آنجا مكتبها براى تعليم قرآن بكودكان هست . اگر مسلمانان و نصاراى آنجا همدست شوند شاه تاب مقاومت آنها ندارد .\r\nمسعودى گويد : مقصود ما از شاه خزر كه اين مطالب دربارهء او گفتيم خاقان نيست زيرا خزران شاهى خاقان نيز دارند و رسم است كه او و امثالش مطيع شاه ديگر باشند بنابر اين خاقان در قصرى بسر ميبرد و سوارى نداند و بار عام و خاص ندارد و از مسكن خود برون نشود و با حرم خود مقيم باشد و در كار مملكت امر و نهى نكند و مملكت بى وجود خاقانى كه مقيم پايتخت باشد بر شاه راست نيايد و چون بديار خزر قحط شود يا حادثه‌اى آنجا رخ دهد يا قوم ديگر با آنها به پيكار آيد يا اتفاق ناگهانى ديگر باشد ، خاص و عام پيش شاه خزر روند و گويند « اين خاقان و روزگار وى را بفال بد گرفته‌ايم و او را شوم دانسته‌ايم او را بكش يا بما بده تا او\r\n\r\n","description":"","footnote":"","page_name":" 177 ","page_number":197},
  {"content":"\r\n\r\nرا بكشيم » بسا باشد كه خاقان را بايشان دهد تا بكشند و ممكنست خود شاه او را بكشد و گاه باشد كه بر او رحم آرد و از وى دفاع كند كه كشتن وى بىجرم و گناه است . اكنون رسم خزر چنين است و من ندانم از قديم بوده يا بتازگى آمده است .\r\nمقام خاقانى از يك خاندان معين است كه به نظر من از قديم پادشاهى از ايشان بوده است و خدا بهتر داند .\r\nمردم خزر زورقها دارند كه مسافر و تاجر در آن بر رودى كه بالاى شهر است و برطاس نام دارد و در ناحيه علياى رود آمل به آن ميريزد سوارى كنند بر سواحل برطاس اقوام شهرنشين ترك جا دارند كه در قلمرو ممالك خزرند و آباديهاشان ما بين ممالك خزر و برغز پيوسته است . برطاس يك طايفه ترك است و چنان كه گفتيم بر سواحل اين رود كه بنام ايشان معروف است اقامت دارند و پوست روباه سياه و سرخ كه بنام برطاسى شهره است از آنجا آرند كه هر پوست به صد دينار و بيشتر ارزد و اين بهاى سياه است و سرخ ارزانتر است و پيوست روباه سياه را ملوك عرب و عجم پوشند و در پوشيدن آن همچشمى كنند و بنزد آنها از سمور و روباه معمولى و امثال آن گرانتر باشد و شاهان كلاه و موزه و پوستين از آن كنند و شاهى نيست كه موزه و پوستين از روباه برطاسى سياه نداشته باشد .\r\nدر علياى رود خزر مصبى هست كه بخليجى از درياى نيطس پيوسته است و نيطس درياى روس است كه جز ايشان كس بر آن نرود و روس بر يكى از سواحل اين درياست و قومى بزرگ است بر رسوم جاهليت كه مطيع شاه و شريعتى نيست و تجار روس بديار شاه برغز رفت و آمد كنند روسان بسرزمين خود معدن نقره همانند آن معدن نقره كه در كوه پنجهير خراسان است بسيار دارند .\r\nو شهر برغز بر ساحل مايطس است و به نظر من آنها در اقليم هفتمند مردم برغز يك طايفه تركند و كاروانها از خوارزم خراسان تا ديار ايشان پيوسته رود ولى از بيابانهاى تركان ديگر گذرد كه كاروان در حمايت ايشان باشد و اكنون\r\n\r\n","description":"","footnote":"","page_name":" 178 ","page_number":198},
  {"content":"\r\n\r\nيعنى سال سيصد و سى و دو شاه بر غز مسلمان است و در ايام المقتدر بالله بعد از سال سيصد و ده خوابى ديده و مسلمان شده و پسر وى به حج رفته و بمدينة السلام آمده و براى مقتدر درفش و علم‌ها و مالى آورده بود مسجد جامعى نيز دارند همين شاه با پنجاه هزار و بيشتر سوار بقسطنطنيه هجوم برد . و در اطراف آن تا روميه و اندلس و ديار بر جان و جليقيان و فرنگان تاخت و تاز مىكند از محل قوم برغز تا قسطنطنيه از بيابان‌ها و آبادىها دو ماه پياپى راهست . هنگامى كه مسلمانان با سرحددار شام بديار طرسوس حمله برده بودند خادم معروف به زلفى مست كرد و با كشتيهاى شاميان و مصريان كه همراه او بود بسال سيصد و دوازده ، دهانهء خليج قسطنطنيه و دهانهء خليجى ديگر از درياى روم را كه مخرج نداشت پيمودند و بديار فنديه رسيدند و به دريا جمعى از مردم برغز بكمك ايشان آمدند و گفتند كه ديارشان در همان نزديكى است و اين شاهد آن سخن است كه گفتيم دسته‌هاى مهاجم برغز تا كناره‌هاى درياى روم ميرسد و تنى چند از آنها بكشتيهاى طرسوسيان نشستند كه آنها را بديار طرسوس آوردند . برغز قومى بزرگ و شجاع و گردنفراز است و اقوام مجاور مطيع آنند و يك سوار از آنها كه با پادشاه برغز مسلمان شده‌اند با صد و دويست كس از كفار پيكار تواند كرد . مردم قسطنطنيه از ايشان بسبب باروها و ديوارهاى شهر در امان مانده‌اند و همه كسان ديگر در آن ناحيه از ايشان جز بكمك باروها و ديوارها مصون نتوانند ماند و شب بديار برغز در بعضى اوقات سال در كمال كوتاهيست . بعضىها پنداشته‌اند كه يك نفر برغز از پختن ديگ خود فراغت نيافته باشد كه صبح در آمده باشد در كتابهاى سابق خود علت اين قضيه را از لحاظ فلكى با علت آنجا كه شب شش ماه تمام بىروز پيوسته باشد و روز شش ماه تمام بىشب پيوسته باشد آورده‌ايم و اين در جهت جدى باشد و اهل نجوم علت آن را از لحاظ فلكى در زيجها ياد كرده‌اند .\r\nو روس اقوام بسيار و طوايف گونه‌گون است از آن جمله طايفه‌ايست كه آن\r\n\r\n","description":"","footnote":"","page_name":" 179 ","page_number":199},
  {"content":"\r\n\r\nرا لوذعانه خوانند و اكثريت روس از آنهاست كه به تجارت بديار اندلس و روميه و قسطنطنيه و خزر روند و از پس سال سيصد در حدود پانصد كشتى كه هر كشتى يكصد كس داشت بديار خزر رسيد . اينان به خليج نيطس كه برود خزر پيوسته است در آمدند در اينجا مردان شاه خزر با عدهء نيرومند براى دفع كسانى كه از اين دريا بر آيند يا از دشت ما بين خزر و نيطس بيايند آماده‌اند زيرا صحرانشينان ترك غز به اين دشت آيند و قشلاق كنند و گاه باشد كه آب رود خزر كه تا خليج نيطس پيوسته است يخ بندد و غزان با اسب از آن بگذرند . و آن آبى عظيم است اما از شدت يخبندان آنها را فرو نبرد و بديار خزر حمله برند و گاه باشد كه مردان شاه خزر كه آنجا آماده‌اند از دفعشان وامانند و شاه شخصاً برون شود و آنها را نگذارد كه از روى يخ بگذرند ولى بتابستان تركان راه عبور ندارند .\r\nوقتى كشتيهاى روس بمردان خزر كه بدهانه خليج آماده بودند رسيد بشاه خزر نامه نوشتند كه از آن ناحيه بگذرند و در رود آن پائين روند و وارد رود خزر شوند و بدرياى خزر كه درياى گرگان و طبرستان و ديگر ديار ايران است كه گفته‌ايم وارد شوند و نصف غنايمى را كه از اقوام سواحل اين دريا بدست آرند به دو دهند و او نيز اجازه داد و وارد خليج شدند و بمصب رود رسيدند و در اين شعبه آب بالا رفتند تا برود خزر رسيدند . و از آنجا سوى شهر آمل سرازير شدند و از آنجا گذشته بدهانه رود و مصب آن رسيدند و از مصب رود تا شهر آمل رودى عظيم و آبى فراوانست و كشتيهاى روس به دريا پراكنده شد و دسته‌ها به گيل و ديلم و طبرستان و آبسكون ، شهر ساحلى گرگان ، و ديار نفت و آذربايجان فرستادند زيرا از ديار اردبيل آذربايجان تا اين دريا سه روز راه است . روسان خونها بريختند و زنان و كودكان را باسيرى گرفتند و اموال فراوان به غارت بردند و بهر جا حمله كردند بويرانى دادند و بسوختند و اقوام سواحل دريا بفغان آمدند كه از روزگار قديم دشمنى به اين دريا نيامده بود فقط كشتيهاى تجار و شكار بدانجا رفت و آمد مىكرد و روسان را با گيل و ديلم\r\n\r\n","description":"","footnote":"","page_name":" 180 ","page_number":200},
  {"content":"\r\n\r\nبفرماندهى يكى از سرداران ابن ابى الساج جنگها بود و عاقبت در مملكت شروان بساحل ديار نفت رسيدند كه بنام با كه معروف است . روسان هنگام بازگشت از حملات خود بجزاير نزديك ديار نفت كه چند ميل با آن فاصله دارد پناه مىبردند در آن هنگام شاه شروان على بن هيثم بود و مردم مهيا شدند و بقايقها و كشتيهاى تجار نشستند و رو سوى اين جزاير نهادند و روسان نيز به آنها حمله بردند و هزاران كس از مسلمانان كشته و غرقه شدند و روسان ماه‌هاى بسيار به همين وضع كه گفتيم در اين دريا ببودند و هيچيك از اقوام مجاور بسوى ايشان راه نداشت مردم از آنها در احتياط و بيم بودند كه اين دريا به نظر اقوام مجاور خطرناك مىنمايد و چون روسان غنيمت فراوان گرفتند و از اقامت ملول شدند بدهانه و مصب رود خزر رفتند و به شاه خزر نامه نوشتند و مطابق شرطى كه نهاده بودند اموال و غنيمت براى او فرستادند . شاه خزر كشتى ندارد و مردانش عادت كشتىنشينى ندارند و اگر چنين نبود براى مسلمانان خطرى بزرگ بودند و چون لارسيان و ديگر مسلمانان درياى خزر حكايت روسان بدانستند بشاه خزر گفتند ما را با اين قوم كه بديار برادران مسلمان ما حمله برده و خونها ريخته و زنها و اطفال را اسير كرده‌اند ، بهم واگذار و شاه منع ايشان نتوانست كرد و كس پيش روسان فرستاد و خبردارشان كرد كه مسلمانان قصد جنگ ايشان دارند و مسلمانان اردو زدند و بطلب روسان دنبال آب سرازير شدند وقتى چشم به چشم افتاد روسان از كشتيها برون شدند و مقابل مسلمانان صف كشيدند و خلق بسيار از نصارا مقيم آمل همراه مسلمانان بود و مسلمانان پانزده هزار بودند با اسب و سلاح و سه روز در ميانه پيكار بود كه خدا مسلمانان را بر آنها فيروزى داد و بشمشير دچار شدند . جمعى كشته و گروهى غريق شدند و پنجهزار كس از آنها جان بردند و در كشتيها نشسته بساحل ديگر رفتند كه مجاور ديار برطاس است است و كشتيها را رها كرده راه خشكى گرفتند . بعضى را مردم برطاس بكشتند و\r\n\r\n","description":"","footnote":"","page_name":" 181 ","page_number":201},
  {"content":"\r\n\r\nبعضى ديگر بديار برغز افتادند و بدست مسلمانان كشته شدند از جماعتى كه بر ساحل رود خزر بدست مسلمانان كشته شدند آنچه بشمار آمد سى هزار بود و از آن سال ديگر روسان باز نيامدند .\r\nمسعودى گويد : اين قصه را بر رد كسانى آورديم كه پنداشته‌اند درياى خزر از جانب درياى مايطس و نيطس بدرياى مايطس و خليج قسطنطنيه پيوسته است كه اگر اين دريا بخليج قسطنطنيه پيوسته بود روس بدانجا ميرفت كه مايطس چنان كه گفته‌ايم درياى روس است و همه مردم اقوام مختلف كه از اين دريا گذشته‌اند بىخلاف گفته‌اند كه درياى اقوام عجم خليجى متصل بدرياهاى ديگر ندارد كه دريائى كوچك است و حدود آن معلوم است و آنچه از حكايت كشتيهاى روس بگفتيم در آن نواحى ميان همه اقوام مشهور است و سال آن نيز معين است كه بعد از سيصد بود و تاريخ دقيق آن از ياد من رفته است . شايد آنكه ميگويد درياى خزر بخليج قسطنطنيه متصل است ميخواهد بگويد درياى خزر همان درياى مايطس و نيطس يعنى درياى برغز و روس است و خدا كيفيت حال را بهتر داند .\r\nو ساحل طبرستان بر اين درياست و در آنجا شهريست بنام الهم كه نزديك ساحل است و از آنجا بآمل يك ساعت راه است و بر كناره گرگان مجاور اين دريا شهريست كه آن را آبسكون گويند و تا گرگان قريب سه روز راه است و گيل و ديلم بر كنار اين درياست و كشتيها از اين دريا بتجارت سوى آمل رود و از راه رود خزر به آنجا رسد و هم بر اين دريا از سواحلى كه نام برديم كشتيها به تجارت سوى باكه رود كه معدن نفت سفيد و غيره است و در همه جهان نفت سفيد جز اينجا نباشد و خدا بهتر داند و باكه بر ساحل مملكت شروان است و در اين ديار نفت ، آتشفشانى هست كه يك چشمه آتش است و هرگز آرام نشود و پيوسته آتش از آنجا بالا رود .\r\nو مقابل اين ساحل به دريا جزيره‌هاست كه از آن جمله جزيره‌اى بفاصله\r\n\r\n","description":"","footnote":"","page_name":" 182 ","page_number":202},
  {"content":"\r\n\r\nسه روز از ساحل است كه در آنجا آتشفشانى بزرگ است و در بعضى اوقات سال نفس زند و آتشى بزرگ از آن بر آيد كه چون كوهى بسيار بلند بر هوا رود و بيشتر دريا را روشن كند و از صد فرسخ در خشكى ديده شود و اين آتشفشان چون آتشفشان جبل بركان ديار سيسيل است كه تابع سرزمين فرنگ و هم تابع افريقيه مغرب است . از همه آتشفشانهاى دنيا هيچيك پرصداتر و آتش افروزتر و سيه دودتر از آتشفشان ديار مهراج نيست و پس از آن آتشفشان دره برهوت است كه نزديك ديار اسفار و حضرموت شحر ميان يمن و ديار عمان است و صداى آن چون رعد از بسيار ميل فاصله شنيده شود و از قعر آن آتشپاره‌ها چون كوه با سنگهاى سياه بر جهد و به هوا رود و از بسيار ميل فاصله ديده شود آنگاه به زير آيد و بقعر و اطراف آن افتد و آتشپاره‌اى كه از آنجا نمايان شود سنگهايى است كه از فرط حرارت آتش سرخ شده است و ما در كتاب اخبار الزمان از اينكه چرا چشمه‌هاى آتش در زمين پديد ميآيد و مايه آن چيست سخن آورده‌ايم . و هم در اين دريا مقابل ساحل گرگان جزايرى هست كه از آنجا يك قسم باز سفيد شكار كنند و اين قسم باز از همه پرندگان شكارى مطيع‌تر و كم آميزش‌تر است ولى اين قسم باز كمى ضعيف است زيرا وقتى شكارچى آن را از اين جزاير شكار كند خوراك آن ماهى باشد و چون خوراك آن عوض شود دچار ضعف شود همه كسانى كه پرندگان و حيوانات شكارى شناسند از ايرانى و ترك و رومى و هند و عرب گفته‌اند كه باز اگر بسپيدى متمايل باشد از همه بازهاى ديگر تيز روتر و نكوتر و خوش بنيه‌تر و جسورتر و خوش آموزتر و در كار اوج گرفتن نيرومندتر باشد و بيشتر رود زيرا يك جزء اساسى حرارت در او باشد كه در بازهاى ديگر نباشد و اختلاف رنگ آن به علت اختلاف مكان است و در ارمنستان و ديار خزر و جرجان و بلاد ترك كه مجاور آنست از كثرت برف ، سفيد خالص باشد .\r\nاز يك خاقان خرد پيشه ترك حكايت كنند ؛ و خاقانها همان ملوك تركند كه\r\n\r\n","description":"","footnote":"","page_name":" 183 ","page_number":203},
  {"content":"\r\n\r\nديگر ملوك تركان اطاعت ايشان كنند ، كه گفته بود : « وقتى جوجه بازهاى سرزمين ما در آشيانه از پوست برون افتد بفضا بالا رود و در انتهاى فضا بهواى سرد غليظ رسد و حيواناتى را كه آنجا ساكن است فرود آرد و با آن تغذيه كند و خيلى زود نيرو گيرد و رشد كند كه غذا در او مؤثر افتد و بسا باشد كه در آشيان آن از اين حيوانات نيمه جان پيدا شود . » جالينوس گويد : « در هوا گرم و مرطوب است و از قوت بادهاى مرتفع برودت گيرد و فضا موجوداتى دارد كه در آنجا پديد آيد و ساكن باشد . » از بليناس نقل كرده‌اند كه گفته بود : « وقتى در اين دو عنصر يعنى خاك و آب مخلوقى هست مىيايد دو عنصر عاليتر يعنى هوا و آتش نيز مخلوق و ساكنانى داشته باشد . » در ضمن اخبار هارون الرشيد چنين ديدم كه رشيد روزى بديار موصل به شكار رفت و باز سپيدى بدست داشت و باز در دست او بهيجان آمد و آن را رها كرد و همچنان اوج گرفت تا در هوا نهان شد و چون از او نوميد شدند نمودار شد و چيزى بمنقار داشت و با آن فرود آمد كه به شكل مار يا ماهى بود و پرى به شكل بال ماهى داشت و رشيد بگفت تا آن را به طشتى نهادند و چون از شكار بازگشت علما را احضار كرد و از آنها پرسيد : آيا در هوا چيزى سكونت دارد ؟\r\nمقاتل گفت : « اى امير مؤمنان از جدت عبد الله بن عباس روايت كرده‌ايم كه هوا باقوام مختلف الخلقه آباد است در آنجا خلقى ساكنند و نزديك‌تر از همه بما جنبندگانيست كه در هوا تخم گذارد و همانجا جوجه شود و هواى غليظ آن را بردارد و بپرورد تا به صورت مار يا ماهى در آيد و آن را بالهايى است كه پر ندارد و بازهاى سپيد كه در ارمنستان هست آن را تواند گرفت » پس هارون طشت را برون آورد و حيوان را بدانها نمود و آن روز مقاتل را جايزه داد .\r\nمطلعان مصر و ديار ديگر مكرر به من گفته‌اند كه در فضا بازهايى ديده‌اند\r\n\r\n","description":"","footnote":"","page_name":" 184 ","page_number":204},
  {"content":"\r\n\r\nكه با سرعت برق ميرفته و گاه با يكى از حيوانات روى زمين برخورده و آن را تلف كرده است و بسا شده كه از پرواز شبانه و حركت آن در هوا صدائى چون باز كردن جامهء نو به گوش ميرسيده و بىخبران و زنان گويند اين صداى جادوگرى است كه پرواز مىكند و بالهاى كتانى دارد .\r\nمردم در اين زمينه گفتگو بسيار دارند و استدلالشان اينست كه در عنصر آب حيواناتى بوجود مىآيد بنابر اين ميبايست در دو عنصر سبك يعنى هوا و آتش نيز موجودات و حيواناتى بوجود آمده باشد چنان كه در دو عنصر سنگين خاك و آب بوجود آمده است .\r\nمسعودى گويد حكما و ملوك وصف باز گفته و اوصاف جالب آورده و ستايش مفصل كرده‌اند . خاقان ملك ترك گفته « باز شجاع با اراده است » و كسرى انوشيروان گفته « باز رفيقى است كه اشاره را نيكو دريابد و فرصت را اگر ميسر شد از دست ندهد . » قيصر گفته « باز پادشاهى بزرگوار است اگر محتاج شود بگيرد و اگر بىنياز شود رها كند . » و فيلسوفان گفته‌اند « از باز سرعت طلب و نيرومندى در كار تحصيل روزى آموز » بهنگام اوج گرفتن اگر شاهبال باز دراز و بالهايش بلند بود دور تر و تندتر مىتواند رفت چون قوش كه دور پرواز است و تندرو و از پرواز مكرر وا نمىماند كه شاهبالش بلند و پيكرش پر مايه است و باز كوتاه پرواز است از آن رو كه بالهايش كوتاه و پيكرش لاغر است و اگر دور پرواز كند واماند و به زحمت افتد .\r\nآفت پرندگان شكارى كوتاهى شاهبال است نه بينى كه دراج و پا كوتاه و كبك و امثال آن كه شهبالشان كوتاه است چگونه اوج پروازشان كم است . ارستجانس گويد : باز پرنده‌ايست كه پرده پهلو ندارد و آنچه را كه در بازو كم دارد در پنجه و پا دارد ، از همه پرندگان كم جثه‌تر و پردل‌تر و شجاعتر است زيرا حرارتى در او هست كه در پرندگان ديگر نيست سينه‌اش را ديده‌ايم كه از عصب بافته شده و گوشت ندارد . » جالينوس ضمن تأييد گفتار ارستجانس گويد : « باز آشيانه نگيرد مگر در\r\n\r\n","description":"","footnote":"","page_name":" 185 ","page_number":205},
  {"content":"\r\n\r\nدرختى پيچيده و پر از خار كه كجىهاى بسيار داشته باشد تا نهانتر باشد و رنج گرما و سرما را بهتر دفع كند و چون خواهد تخم گذارد براى خويشتن خانه‌اى بسازد و سقف آن را خوب بر آورد كه باران و برف بدان نرسد تا خود و جوجگانش از سرما و رنج مصون باشد . » و ادهم بن محرز آورده كه اول كس كه قوش نگه داشت حارث بن معاوية بن ثور كندى بود و او پدر قبيله كنده بود . روزى صيادى را ديد كه دامى براى گنجشكان گسترده بود و اكدرى بر گنجشكى كه در دام افتاده بود فرود آمد و آن را شكار كرد ( اكدر همان قوش است و هم از نامهاى آن اجدل است ) و گنجشك بدام افتاده را خوردن گرفت و شاه از آن در شگفت ماند و قوش را همچنان كه گنجشك را مىخورد پيش روى آوردند و آن را در زير زمين خانه انداخت و پس از مدتى قوش بيضه نهاد و از جاى خود نرفت و اگر چيزى به او ميدادند مىخورد و اگر گوشتى ميديد بدست صاحب خود ميجست پس او را بخواندند و بيامد و از دست چيز خورد و كسان از همراه بردن آن ميباليدند . تا يك روز كبوترى را بديد و از دست حامل خود بپريد و آن را شكار كرد شاه بفرمود تا نگهش دارند و با آن شكار كنند يك روز كه شاه در راه بود و خرگوشى دوان شد و قوش سوى آن رفت و بگرفت آنگاه آن را بطلب پرنده و خرگوش ميفرستاد كه ميگرفت و باز ميگشت پس از آن عربان قوش نگهداشتند و در ميان مردم رسم شد .\r\nاما در خصوص شاهين در كتابى كه از روم بحضور مهدى آورده بودند و شاه به دو هديه كرده بود ارستجانس حكيم گفته بود كه يكى از شاهان روم بنام فسيان روزى شاهينى را بديد كه با سرعت روى پرندگان آبى فرود ميآمد و آن را ميزد و در هوا اوج ميگرفت و اين كار را مكرر كرد . شاه گفت اين حيوان شكاريست از قوت فرود آمدنش بر پرندگان آبى توان دانست كه شكاريست و سرعت اوج‌گرفتنش در هوا معلوم ميدارد كه پرنده‌اى گريزانست و قابل دست\r\n\r\n","description":"","footnote":"","page_name":" 186 ","page_number":206},
  {"content":"\r\n\r\nآموزيست و چون رفتار آن را مكرر ديد بپسنديد و نخستين كس بود كه شاهين داشت . سعيد بن عبيس از هاشم بن خديجه آورده كه گفته بود قسطنطنين پادشاه عموريه در اثناى شكار بوسيله باز بخليج نيطس رسيد كه بدرياى روم جاريست و به چمن‌زارى وسيع و گسترده ما بين خليج و دريا گذشت و شاهينى را ديد كه بر پرندگان آبى فرود همى آيد و از سرعت و مهارت آن بشگفت شد و راه شكار آن را نميدانست آنگاه بگفت تا آن را شكار كردند و تعليم داد و قسطنطنين نخستين كس بود كه شاهين داشت و آن چمن‌زار گسترده وسيع را بنگريست كه گلهاى رنگارنگ بر آن پراكنده بود و گفت اين جائى استوار است كه ميان رود و درياست و وسعت و امتداد دارد و شايسته است كه شهرى اينجا باشد و شهر قسطنطنيه را آنجا پى افكند . در اين كتاب ضمن سخن از ملوك روم از اين قسطنطين بن هلاين و اخبار وى كه مروج دين نصرانيت بود سخن خواهيم داشت و اين يكى از عللى است كه براى بناى قسطنطنيه آورده‌اند .\r\nابن غفير از ابو زيد قهرى آورده كه رسم ملوك اندلس كه لذريق لقب داشتند اين بود كه وقتى شاه سوار شود شاهين‌ها در هوا سايبان اردو باشند و موكب شاه را بپوشانند و گاه فرود آيند و گاه بالا روند و شاهين‌ها براى اين كار تعليم يافته بودند و در همه مدت سير شاه چنين بود تا به منزل رسد و شاهين‌ها بدورش فرود آيند تا روزى يكى از شاهان كه ازرق نام داشت سوار شد و شاهين‌ها به همان وضع كه گفتيم با او بود مرغى بپرواز آمد و شاهينى بر او جست و بگرفت و شاه از اين بشگفت شد و شاهين را شكار كردن آموخت و وى اول كس بود كه در مغرب و ديار اندلس بوسيله شاهين شكار كرد .\r\nمسعودى گويد و نيز گروهى از دانايان اين مسائل گفته‌اند نخستين كس از مردم مغرب كه عقاب داشت همو بود و چون روميان شدت گرفتن و تيزى چنگال آن بديدند حكيمان قوم گفتند حيوانيست كه خيرش بشرش نيرزد .\r\n\r\n","description":"","footnote":"","page_name":" 187 ","page_number":207},
  {"content":"\r\n\r\nگويند كه قيصر عقابى بكسرى هديه كرد و ضمن نامه به دو خبر داد كه عقاب از قوش كه شكار آن را پسنديده كار آمدتر است و كسرى بفرمود تا آن را از پى آهوئى انداختند كه بگرفت و در همش كوفت و كسرى را از كار آن عجب آمد و خرسند بازگشت و آن را گرسنه نگهداشت تا به شكار برد ولى عقاب بطفل كسرى پريد و او را بكشت و كسرى گفت « قيصر بدون سپاه فرزند ما را كشت » پس از آن كسرى يوزپلنگى به قيصر هديه كرد و به دو نوشت كه اين حيوان آهو و رصدكان امثال آن را ميكشد و رفتار عقاب را مكتوم داشت و قيصر يوزپلنگ را بپسنديد و آن را همانند پلنگ ديد و از او غافل ماند تا يكى از فرزندان او را بدريد و او گفت : « اگر كسرى پسر ما را شكار كرد چه باك كه ما هم او را شكار كرده بوديم . » اين شد كه از گفتگوى درياى گرگان و جزاير آن بگفتگو از اقسام حيوانات شكارى رسيديم و بعدها نيز در ضمن سخن از شاهان يونان درباره باز و اقسام حيوانات شكارى و اشكال آن سخن خواهيم داشت . اكنون بذكر باب و ابواب و اقوام مجاور حصار و جبل قبخ بازگرديم .\r\nگفته‌ايم كه بدترين ملوك مجاور اين كوه شاه مملكت جيدان است و شاه آنجا مردى مسلمان است كه پندارد از عرب قحطان است و اكنون يعنى بسال سيصد و سى و دو بنام سلفان معروف است و در مملكتش جز او و فرزندانش مسلمان نيست به نظر من نام سلفان عنوان كسى است كه پادشاه اين ناحيه باشد ما بين مملكت جيدان و باب و ابواب گروهى مسلمانان عربند كه جز زبان عربى ندانند و در بيشه‌ها و جنگلها و دره‌ها و كنار رودخانه‌هاى بزرگ كه از دهكده‌هاى مسكونيشان ميگذرد پراكنده‌اند و از هنگامى كه اين ديار گشوده شده و صحرانشينان عرب بدانجا آمده‌اند در اين ناحيه سكونت دارند . اين قوم مجاور مملكت جيدان‌اند ولى در پناه درختان و رودخانه‌ها از دسترس بدورند و تا شهر باب و ابواب سه ميل فاصله دارند و مردم باب از آنها بيمناكند .\r\n\r\n","description":"","footnote":"","page_name":" 188 ","page_number":208},
  {"content":"\r\n\r\nپس از مملكت جيدان در مجاورت جبل قبخ و سرير پادشاهى است مسلمان برزبان نام كه ديارش بنام كرج معروفست و اين قوم چادرنشينند و هر پادشاهى بر اين مملكت حكومت كند او را برزبان گويند و مجاور مملكت برزبان كشورى است بنام غميق كه مردم آن نصرانيند و مطيع پادشاهى نيستند رؤسائى دارند و با مملكت الان در حال صلحند .\r\nپس از آنها در مجاورت سرير و جبل مملكتى است كه آن را زريكران گويند كه بمعنى زره‌سازان است زيرا غالب آنها زره و جوشن و لگام و شمشير و ديگر لوازم آهنى سازند و ديانتهاى گونه‌گون دارند يعنى مسلمان و يهود و نصارى باشند و ديارشان ديارى صعب العبور است و بدين سبب از دسترس اقوام مجاور دور مانده‌اند .\r\nمجاور آنها مملكت سرير است كه پادشاه آن را فيلانشاه گويند و دين نصرانى دارد سابقاً در همين كتاب گفته‌ايم كه وى از اعقاب بهرام گور است و او را فرمانرواى سرير از آن رو گفته‌اند كه يزدگرد آخرين پادشاه ساسانى وقتى شكسته و فرارى شد تخت طلا و خزاين و اموال خود را به مردى از اعقاب بهرام گور داد تا بدين مملكت ببرد و تا بوقت استرداد در آنجا محفوظ دارد و يزدگرد بخراسان رفت و آنجا كشته شد و اين حادثه چنان كه در اين كتاب و كتابهاى ديگر گفته‌ايم در ايام خلافت عمر رضى الله عنه بود و آن مرد در اين مملكت بماند و بر آن چيره شد و پادشاهى در خاندانش بماند و فرمانرواى سرير نام يافت ( كه سرير بمعنى تخت است ) و پايتخت مملكتش موسوم به حمرج است و دوازده هزار دهكده دارد كه هر كه را خواهد از آنها بنده گيرد و ديارش ديارى صعب العبور و به همين جهت از دسترس دور است كه در يكى از دره‌هاى جبل قبخ است و اين پادشاه بقوم خزر حمله برد و بر آنها غلبه يابد كه آنها بدشتند و او بكوه است .\r\nمجاور اين مملكت مملكت الان است و شاه آن را كركنداج گويند و اين\r\n\r\n","description":"","footnote":"","page_name":" 189 ","page_number":209},
  {"content":"\r\n\r\nاسم همه شاهان آنجاست فيلانشاه نيز چنين است و نام همه پادشاهان سرير است و پايتخت پادشاه الان را معص گويند كه بمعنى ديانت است در غير اين شهر نيز قصرها و تفرجگاهها دارد كه گاه در آن سكونت گيرد و اكنون ميان او و پادشاه سرير خويشاوندى است كه هر يك خواهر ديگرى را بزنى گرفته است . ملوك الان بدورانى كه خلافت اسلام بدولت عباسى رسيد بدين نصرانيت گرويدند كه پيش از آن برسم جاهليت بودند و بعد از سال سيصد و بيست از نصرانيت بگشتند و اسقفان و كشيشان خود را كه پادشاه روم براى ايشان فرستاده بود بيرون كردند .\r\nما بين مملكت الان و جبل قبخ بر يك دره بزرگ قلعه و پلى هست كه قلعه را قلعه باب الان گويند و اين قلعه را بروزگار پيشين يكى از شاهان قديم ايران بنام اسپنديار پسر يستاسف بن لهراسب بنياد كرده و در آنجا مردانى نهاده كه قوم الان را از وصول بجبل قبخ مانع شوند كه جز بر اين پل و از زير اين قلعه راه ندارند و قلعه بر صخره‌اى سخت است كه جز با موافقت ساكنانش راهى براى گشودن قلعه و وصول بدان نيست و اين قلعه كه بر فراز صخره بنا شده چشمه آبى خوشگوار دارد كه از بالاى صخره ميان قلعه نمودار شود و اين قلعه يكى از جمله قلعه‌هاست كه بمناعت و سرسختى در جهان معروفست . و ايرانيان در اشعار خود از اين قلعه و اينكه اسفنديار بن گشتاسب بانى آن بوده ياد كرده‌اند اسپنديار در مشرق با اقوام مختلف جنگهاى بسيار داشت همو بود كه بديار ترك راند و شهر صفر را كه بسرسختى و مناعت ميان ايرانيان ضرب المثل بود ويران كرد . اعمال اسفنديار و آنچه بگفتيم در كتاب معروف بكتاب بنكش كه ابن مقفع به زبان عرب آورده مذكور است . وقتى مسلمة بن عبد الملك بن مروان به اين ناحيه رسيد و مردم آنجا را مطيع كرد گروهى از مردم عرب را در اين قلعه جاى داد كه تاكنون نگهبانى آنجا ميكنند و آذوقه براى آنها از خشكى از دربند تفليس مىبرند و از تفليس تا اين قلعه پنج روز راه است اگر يك مرد در اين\r\n\r\n","description":"","footnote":"","page_name":" 190 ","page_number":210},
  {"content":"\r\n\r\nقلعه باشد همه ملوك كفار را از عبور اين جا مانع تواند شد كه بسيار بلند است و بر راه و پل و دره تسلط دارد . پادشاه الان با سى هزار سوار حركت مىكند و ميان ملوك آن نواحى به قوت و شجاعت و تدبير شهره است و در مملكت او آباديها بهم پيوسته است كه چون خروسها بانك زنند از پيوستگى آبادى در ساير مملكت بانگ خروس بر آيد .\r\nو مجاور مملكت الان قومى است كه آن را كشك خوانند و ما بين جبل قبخ و درياى روم اقامت دارند و قومى پاكيزه‌اند و پيرو دين مجوسند و از همه اقوام اين نواحى كه بگفتيم هيچ يك بظرافت پوست و صفاى رنگ و نكوئى مردان و زيبايى زنان و بلندى قامت و باريكى كمر و بزرگى سرين و نكويى چهره مانند اين قوم نباشند و زنانشان بلذت بخشى در خلوت معروف باشند و لباسشان سپيدك و ديباى رومى و سقلاطونى و ديگر اقسام ديباى زربفت است و در آنجا اقسام پارچه از كنف بافند كه يك نوع آن بنام طلى از حرير دبيقى نازكتر و با دوام‌تر است و بهاى هر جامه بده دينار رسد و بنواحى مسلمان‌نشين مجاور ايشان برند باشد كه اين جامه‌ها را از اقوام مجاور آنها نيز آرند ولى آنچه از قوم كشك آرند معروفتر است .\r\nو الان از اين قوم نيرومندتر است و اين قوم با الان جنگ نكند و از دست الان بقلعه‌هايى كه بساحل دريا دارد پناه برد . دربارهء دريايى كه بر ساحل آن مقام دارند خلاف است بعضى كسان گفته‌اند درياى روم است گروهى ديگر گفته‌اند درياى نيطس است بهر حال از راه دريا به طرابزنده نزديكند و از آنجا كشتىهاى كالا سوى ايشان رود و هم كالا بيارد علت ضعف ايشان در مقابل الان از آنجاست كه پادشاهى ندارند كه آنها را هم سخن كند اگر هم سخن ميشدند الان و اقوام ديگر ياراى مقابله با ايشان نداشتند و معنى كشك كه فارسى است گمراهى و غرور است زيرا ايرانيان وقتى كسى را گمراه و مغرور بينند گويند : كشك . و مجاور اين قوم بر ساحل دريا قوم ديگر است كه ديارشان را هفت شهر گويند و آن قومى نيرومند\r\n\r\n","description":"","footnote":"","page_name":" 191 ","page_number":211},
  {"content":"\r\n\r\nاست كه بديارى دور دست مكان دارد كه شريعت آن ندانم و درباره دين آن خبرى نشنيده‌ام .\r\nمجاور آنها قومى بزرگ است كه ما بين آن و ديار كشك رودى عظيم همانند فرات جريان دارد كه بدرياى روم و بقولى بدرياى نيطس ميريزد و پايتخت اين قوم را ارم ذات العماد گويند و رسومشان عجيب است و عقايد جاهليت دارند و اين ديار ساحل دريا را حكايتى جالب است كه هر سال ماهى بزرگى سوى آنها آيد و از آن بر گيرند آنگاه بار ديگر بيايد و پهلوى ديگر سوى آنها كند و باز از آن بر گيرند و جايى كه بار اول از آنجا گوشت گرفته‌اند مانند اول شده باشد و حكايت اين قوم در اين قلمرو كفار معروف است .\r\nو مجاور اين قوم قومى است ميان چهار كوه كه همه سر سخت و سر به آسمان كشيده است و ميان اين چهار كوه يكصد ميل صحراست و ميان صحرا محلى فرو رفته است كه گويى به پرگار خط كشيده‌اند و دايره‌اى بهم پيوسته و فرو رفته است در سنگ سخت بىرخنه چون خط دائره و دور اين فرو رفتگى قريب پنجاه ميل است يك پاره استوار تا پائين چون ديوارى كه از پائين به بالا ساخته باشند و تا قعر آن در حدود دو ميل است و راهى براى وصول بدانجا نيست و شبانگاه در آنجا در چند جاى مختلف آتش بسيار ديده شود و بروز دهكده‌ها و آباديها با - نهرهاى جارى و مردم و حيوانات به چشم آيد اما مردم از دورى قعر آنجا كوچك ديده شوند معلوم نيست از چه قومند و راه بالا آمدن از هيچ سو ندارند و مردم بالا به هيچ وجه بنزد ايشان پائين نتوانند رفت و پشت اين چهار كوه بساحل دريا فرو رفتگى ديگر است كه قعر آن نزديك است و در آن جنگل‌ها و بيشه‌ها است و يك قسم بوزينه راست قامت با چهره مدور آنجا هست كه بيشتر به صورت و شكل انسان ميماند ولى موى دارد . بندرت يكى از اين بوزينه‌ها را با حيله بسيار شكار كنند و بدست آرند كه در كمال فهم و شعور است ولى زبان ندارد كه سخن\r\n\r\n","description":"","footnote":"","page_name":" 192 ","page_number":212},
  {"content":"\r\n\r\nگويد و هر چه را با اشاره به دو گويند فهم تواند كرد و گاه باشد كه يكى از آن را براى پادشاهان اقوام آنجا برند و تعليمش دهند كه با مگس‌پران بالاى سر شاه بر سفره به پا ايستد كه بوزينه بخصوص زهر را در خوردنى و نوشيدنى نيك شناسد و شاه از غذاى خود به دو اندازد اگر خورد شاه نيز بخورد و اگر پرهيز كرد بداند كه زهر آلود است و از آن حذر كند و بيشتر ملوك چين و هند چنين بوزينه‌اى دارند . در همين كتاب از حكايت فرستادگان چين سخن آورده‌ايم كه بحضور مهدى آمده بودند و گفتند كه ملوكشان در كار غذا خوردن از بوزينه سود مىبرند و هم از حكايت بوزينگان يمنى و پيمانى كه سليمان بن داود بر لوح آهنى براى بوزينگان يمن نوشته و حكايت بوزينگان با كاردار معاوية بن ابى سفيان و آنچه دربارهء بوزينگان نوشت و وصف بوزينهء بزرگى كه لوح آهنى به گردن داشت از همه اينها سخن آورده‌ايم . و در همه جهان هوشيارتر و مكارتر از اين گونه بوزينه نيست زيرا بوزينه در همه نواحى گرم جهان هست از جمله در سرزمين نوبه و علياى ديار حبشيان مجاور علياى مصب نيل يك جور هست كه به بوزينه نوبه‌اى معروف است جثه و صورت كوچك دارد و سياه كم رنگ چون مردم نوبه است و همان است كه بوزينه بازان دارند و بر نيزه بالا رود و بنوك آن رسد . در ناحيهء شمال نيز در جنگل‌ها و بيشه‌ها در حدود ديار سقلاب و اقوام ديگر كه آنجا بسر مىبرند بوزينه هست به همان كيفيت كه وصف آن بگفتيم كه به صورت نزديك انسان است و در خليج‌هاى زابج چين و در كشور مهراج پادشاه جزاير نيز بوزينه يافت مىشود .\r\nاز پيش گفته‌ايم كه كشور مهراج همسنگ چين است و ما بين كشور بلهرا و ملك چين است و اين گونه بوزينه در اين ناحيه مشهور و در اين خليج‌ها فراوان است و به صورت تمام است و از آن براى مقتدر آورده بودند با مارها در زنجيرهاى گران ، بعضى بوزينه‌ها ريش و سبيل داشتند . و پير و جوان بودند ، با هديه‌هاى ديگر از عجايب دريا كه همه را احمد بن هلال كه در آن وقت امير عمان بود فرستاده بود .\r\n\r\n","description":"","footnote":"","page_name":" 193 ","page_number":213},
  {"content":"\r\n\r\nو كار اين گونه بوزينه بنزد دريانوردان سيراف و عمان كه بديار كله و زابج آمد و رفت دارند معروفست كه چگونه با حيله نهنگ را از داخل آب شكار مىكند .\r\nگر چه جاحظ گفته است كه جز به نيل مصر و رود مهران سند نهنگ نيست و سابقاً آنچه را در اين باب گفته در همين كتاب آورده‌ايم و مكانهاى نهنگ را بر شمرده‌ايم .\r\nكسانى كه به يمن رفته‌اند خلاف ندارند كه در آنجا در نقاط بسيار چندان بوزينه هست كه از فزونى بشمار نيايد . از جمله بدرهء نخله ما بين ديار جند و ديار زبيد كه اكنون يعنى بسال سيصد و سى و دو امير آنجا ابراهيم بن زياد فرمانرواى حرملى است و از اين دره تا زبيد يك روز راه است و تا جند يك روز يا بيشتر است و اين دره آبادى بسيار دارد و آب فراوان بدان ريزد و موز آنجا بسيار است و بوزينه فراوان دارد . دره ميان دو كوه بلند است و بوزينه‌ها گله‌هاست كه هر گله را يك نر بزرگ پيشاهنگ باشد و رهبرى كند . گاه باشد كه بوزينه از يك شكم ده و دوازده بچه آرد چنان كه خوك بچه خوك‌هاى بسيار آرد و بوزينه ماده برخى از بچه‌ها را بردارد ، چونان كه زن بچهء خويش را و ميمون نر بقيه را حمل كند و بوزينگان مجامع و انجمنها دارند كه بسيار بوزينه در آنجا فراهم شود و سخن و مخاطبه و همهمه شنيده شود و مادگان همچون زنان از مردان ، جدا نشينند و چون كسى گفتگوى ايشان بشنود و خودشان را ميان كوه و درختان موز و تاريكى شب نبيند ، بىشك پندارد گروهى انسان فراهمند از بس كه بشب و به روز فزونند . در همه نواحى جهان كه بوزينه هست بوزينه‌اى نكوتر و مكارتر و خوش آموزتر از بوزينه يمن نيست و مردم يمن بوزينه يمن را رباح نامند و بوزينگان نر و ماده انبوه مو بسر دارند كه آويخته باشد و احيانا سياه پر رنگ باشد و چون بنشينند زير دست رئيس نشينند و كارهاى ديگرشان نيز همانند آدميان باشد و بديار مارب يمن ميان صنعا و قلعهء كهلان در دشتها و كوهها چندان ميمون هست كه از بسيارى در آن دشتها و كوهها چون ابر به نظر آيد و اين كهلان يكى از\r\n\r\n","description":"","footnote":"","page_name":" 194 ","page_number":214},
  {"content":"\r\n\r\nقلعه‌ها و مخاليف يمن است و اكنون اسعد بن يعفور پادشاه يمن آنجا مقيم است و از همهء مردم بجز خواص خود روى نهان دارد و باقيمانده ملوك حمير است و سپاه سواره و پياده پنجاه هزار دارد كه مقررى بگير باشند و هر ماه ميگيرند و وقت دريافت مقررى را بركت نامند كه آنجا فراهم شوند و از مخاليف فرود آيند و مخاليف بمعنى قلعه‌هاست . و اين مرد در يمن با قرمطيان و فرمانرواى مذيخره على بن فضل جنگها داشت و اين از پس سال دويست و هفتاد بود . على در يمن اهميت بسيار داشت تا كشته شد و كار يمن بر اين مرد استقرار گرفت . بوزينه در يمن مواضع بسيار دارد و در نواحى ديگر زمين نيز هست كه از ذكر آن چشم پوشيديم كه علت پيدايش بوزينه را در بعضى از نواحى بخصوص ، با اخبار نسناس و با حكايت عربد كه پنداشته‌اند يك قسم مار است كه بديار حجر يمامه وجود دارد در كتاب اخبار الزمان آورده‌ايم .\r\nمتوكل در آغاز خلافت خويش از حنين بن اسحاق خواست چاره‌اى بينديشد تا چند نسناس و عربد بحضور وى آرند ولى جز دو نسناس به سرمن‌رأى نرسيد و عربد از يمامه نتوانست آورد زيرا اين عربد چون از يمامه بيرون شود و به محلى رسد كه فاصله آن معين است از ظرفى كه در آنست نابود شود . مردم يمامه از آن براى جلوگيرى مار و عقرب و حشرات ديگر سود برند چون مردم سيستان كه از خارپشت سود برند به همين جهت ميان مردم سيستان از قديم رسم بوده كه در آنجا خارپشت را نكشند زيرا آنجا ديارى ريگستان است كه اسكندر ذو القرنين در سفر خويش آن را بنياد كرده و در اطراف آن بسيار كوههاى ريگ است كه با چوب و نى محصور كرده‌اند و شهر افعى و مار بسيار دارد و اگر فراوانى خارپشت نبود همه مردم آنجا تباه ميشد . مردم صعيد و ديگر نواحى مصر نيز حيوانكى دارند بنام العرانس كه از موش بزرگتر و از موش خرما كوچكترست و رنگ سرخ و شكم سپيد دارد و اگر اين حيوانك نبود مردم مصر از\r\n\r\n","description":"","footnote":"","page_name":" 195 ","page_number":215},
  {"content":"\r\n\r\nدست ثعبان كه يك قسم مار بزرگ است بستوه مىآمدند مار دور اين حيوانك را بگيرد و به آن پيچد و حيوان بادى به طرف آن رها كند و مار از باد آن سست شود كه خاصيت اين حيوان چنين است . خشكى و دريا و حيوان و گياه و جماد مشرق و مغرب و يمن كه جنوب است و جدى كه شمال است خاصيت‌هاى بسيار دارد كه طبيعت هر يك از اين جهات را ياد كرده‌ايم و اگر در اينجا بگوييم از مقصد خويش دور خواهيم شد اكنون بموضوع سخن پيش كه گفتگوى اقوام مجاور باب و ابواب و حصار و كوه قبخ و ديار خزر و الان بود باز گرديم و گوئيم :\r\nدر مجاورت ديار خزر و الان ما بين آنها و مغرب چهار قوم ترك است كه آغاز نسبشان بيك پدر ميرسد و شهرنشين و صحرا گردند با قوت و دليرى بسيار و هر قوم پادشاهى دارد و وسعت مملكتش روزها راهست بعضى ممالكشان بدرياى نيطس پيوسته است و دائماً به شهر روميه و حدود اندلس تاخت و تاز كنند و بر همه اقوام اين نواحى غالب باشند و ميان ايشان با شاه خزر و هم با فرمانرواى الان صلح است و ديارشان بديار خزر متصل است قوم اول بجنى نام دارد و از پى آن قوم ديگر است كه آن را بجغرد گويند پس از آن قومى است كه آن را بجناك نامند كه از همه اقوام چهارگانه نيرومندتر است . و از پى آن قوم ديگر است بنام نو كرده و ملوكشان بدوىاند و از پس سال سيصد و بيست يا در همانسال با روم جنگها داشتند . روميان بحدود سرزمين خود در مقابل اين اقوام چهارگانه كه گفتيم يك شهر يونانى بزرگ دارند و لندر نام و در آنجا خلق بسيار است و در ميان كوه و دريا سخت استوار است و مردم آنجا جلوگير اقوام مذكور بودند و اين تركان راه بديار روم نداشتند كه كوه و دريا و مردم اين شهر مانع بود . ولى ميان اقوام داخل شهر جنگها شد و مايه اختلاف بر سر يك مرد مسلمان تاجر از سرزمين اردبيل بود كه بسرزمين كسانى از مردم شهر فرود آمده بود و كسانى از طايفه ديگر او را به مهمانى خواندند و خلاف افتاد و روميان مقيم ولندر در غيبت آنها به محلشان\r\n\r\n","description":"","footnote":"","page_name":" 196 ","page_number":216},
  {"content":"\r\n\r\nحمله بردند و اسير بسيار گرفتند و اموال فراوان بغارت آوردند و تركان كه با هم بجنگ بودند از اين خبر يافتند و همسخن شدند و خونها را كه در ميانه بود بخشيدند و همگى سوى ولندر حمله بردند و در حدود شصت هزار سوار بدانجا رهسپار شد و اين بدون مقدمات و تجمع بود و اگر نه در حدود يكصد هزار سوار شده بودند و چون خبرشان به ارمنوس رسيد كه اكنون يعنى بسال سيصد و سى و دو شاه روم است دوازده هزار سوار از پيروان دين مسيح با اسب و نيزه در لباس عرب بمقابله آنها فرستاد و پنجاه هزار كس از مردم روم نيز بر آن بيفزود كه هشت روزه به ولندر رسيدند و پشت ديوار شهر اردو زدند و آماده جنگ آن قوم شدند . تركان از مردم ولندر بسيار كس كشته بودند و مردم بحصار پناه برده بودند تا اين كمك بديشان رسيد .\r\nوقتى چهار شاه ترك بدانستند كه نيروى مسيحى و رومى بمقابله ايشان آمده است كس بديار خود فرستاده و همه تاجران مسلمان را كه از ديار خزر و باب و الان و غيره به آنجا آمده بودند فراهم كردند و از همين چهار قوم نيز كسانى مسلمان شده بودند كه فقط هنگام جنگ با كفار با آنها همدست ميشدند وقتى دو قوم صف كشيدند و پيروان دين مسيح پيش صف روميان شدند تجار مسلمان از صف تركان برون شدند و آنها را باسلام خواندند و گفتند كه اگر بپناه تركان در آيند آنها را از ديارشان بديار اسلام خواهند برد ولى مسيحيان نپذيرفتند آنگاه دو گروه به پيكار شدند كه بنفع مسيحيان و روميان و بر ضد تركان بود زيرا بشمار چند برابر تركان بودند و شب را در اردوگاه بسر بردند و چهار شاه ترك بمشورت نشستند شاه بجناك گفت تدبير كار بامداد فردا را به من واگذاريد و آنها نيز پذيرفتند و چون صبح شد در جناح ميمنه دسته‌هاى بسيار نهاد كه هر دسته هزار كس بود و همچنين در جناح ميسره و چون دو گروه مقابل شدند دسته‌هاى طرف ميمنه برون شد و قلب سپاه روم را تير باران كرد تا به ميسره رسيد و دسته‌هاى طرف ميسره برون شد و باز قلب سپاه روم را تير باران كرد تا بجايى رسيد كه دسته‌هاى ميمنه از آن بيرون آمده بود\r\n\r\n","description":"","footnote":"","page_name":" 197 ","page_number":217},
  {"content":"\r\n\r\nو تير باران پيوسته بود و دسته‌ها چون آسياب از پى يك ديگر هميرفت ولى قلب و ميمنه و ميسره ترك ثابت بود و دسته‌ها مقابل آن تلاقى داشت يعنى دسته‌هاى ترك كه از جناح ميمنه برون ميشد در آغاز ميسره روم را تير باران ميكرد تا به ميمنه آنها ميرسيد و تير ميانداخت و به قلب باز ميگشت و دسته‌ها كه از ميسره ميامد از طرف ميمنه مردم روم را تير باران ميكرد تا به ميسره آنها ميرسيد و تير ميانداخت و بقلب باز ميگشت و تير ميانداخت و تلاقى دسته‌ها چنان كه گفتيم در مقابل قلب بود و چون مسيحيان و روميان آشفتگى صفوف خويش و تير باران دشمن را بديدند با صفوف مشوش بتركان حمله بردند و صفهاى آنها را استوار يافتند و دسته‌ها بمقابله آنها شتافت و تركان بيكبار تير باران آغاز كردند كه سبب شكست روميان شد و تركان از پى تير باران با صفوف و تعبيه منظم بصف روميان حمله بردند و دسته‌ها از راست و چپ بتاخت آمد و شمشير در آن قوم نهاد و افق تيره گشت و ضجه اسبان برخاست و از رومى و مسيحى شصت هزار كس كشته شد چنان كه بر پيكر كشتگان بباروى شهر بر ميشدند و شهر سقوط كرد و تا چند روز شمشير در آنجا به كار بود و مردمش اسير شد و تركان پس از سه روز از آنجا برون شده رو بقسطنطنيه نهادند و در آباديها و مرغزارها و مزارع خون ريختند و اسير گرفتند تا به پشت باروى قسطنطنيه رسيدند و چهل روز تمام آنجا بودند و زن و كودك اسير را بپاره جامه يا جامه ديبا و حرير بفروختند و تيغ در مردان نهادند و كسى را زنده نگذاشتند و چه بسا كه خون زنان و كودكان را نيز بريختند و در آن نواحى نيز تاخت و تاز كردند و تاخت و تازشان تا ديار سقلاب و روميه رسيد و تا كنون تاخت و تازشان بحدود ديار اندلس و فرنگ و جليقيان رسيده است و حملات تركان بقسطنطنيه و ممالك مذكور هم اكنون ادامه دارد اكنون به گفتگوى جبل قبخ و حصار و باب و ابواب باز ميرويم . از جمله آنكه مجاور ديار الان قومى هست كه آن را ابخاز\r\n\r\n","description":"","footnote":"","page_name":" 198 ","page_number":218},
  {"content":"\r\n\r\nگويند و پيرو دين نصارى است و اكنون داراى پادشاه است و پادشاه الان از آنها نيرومندتر است و اين قوم به جبل قبخ پيوسته است و مجاور ملك ابخاز ملك جوريه است كه قومى بزرگ و پيرو دين نصرانى است و آن را خزران گويند و اكنون پادشاهى دارد كه وى را طبيعى نامند و در مملكت اين طبيعى محلى هست كه بنام مسجد ذو القرنين معروفست از موقعى كه تفليس گشوده شد و مسلمانان مقيم آنجا شدند تا روزگار متوكل ، مردم ابخاز و خزران به مرزبان تفليس جزيه ميدادند در آنجا مردى بود بنام اسحق بن اسماعيل و به نيروى مسلمانانى كه با او بودند بر اقوام مجاور تسلط داشت كه مطيع وى بودند و جزيه ميدادند آنگاه كار اقوام آنجا بالا گرفت و متوكل گروهى را فرستاد كه به در بند تفليس فرود آمدند و جنگ آغاز كردند و تفليس را به شمشير گشودند و اسحق بن اسماعيل كشته شد زيرا اسحق بن اسماعيل در اين ناحيه دم از استقلال ميزد و او را حكايتها بود كه ذكر آن بدرازا ميكشد و در ميان مردم اين نواحى و ديگر مطلعان اخبار جهان معروفست به نظر من او مردى قرشى و اموى بود يا غلامى وابسته به آنها بود بهر حال از آن وقت تاكنون مهابت مسلمانان در تفليس سست شده و ممالك مجاور از اطاعتشان برون رفته و بيشتر املاك تفليس را تصرف كرده‌اند و راه از ديار اسلام به تفليس از ميان اين اقوام كافر بسته شده كه تفليس را احاطه كرده‌اند و مردمى نيرومند و جنگاورند اگر چه ديگر ممالك مذكور آنها را در ميان دارند .\r\nو مجاور مملكت خزران كشورى است كه آن را صمصخيان گويند كه دين نصارى دارند و برسم جاهليتند و پادشاه ندارند و مجاور مملكت اين صمصخيان ما بين دربند تفليس و قلعه باب الان كه ذكر آن گذشت كشورى است كه آن را صناريان گويند و پادشاهشان كرسكوس نام دارد و اين نام همه شاهان ايشانست و پيرو دين نصرانيند و اين نصرانيان پندارند كه عربند و از نسل نزار بن معد بن مضرند\r\n\r\n","description":"","footnote":"","page_name":" 199 ","page_number":219},
  {"content":"\r\n\r\nو تيره‌اى از عقيلند كه از روزگار قديم در آنجا سكونت گرفته‌اند و بر بسيارى از اقوام آن ناحيه تسلط دارند و من بديار مارب يمن مردمى از عقيل را بديدم كه با قبيله مذحج پيمان دارند و ميان ايشان و هم پيمانهاشان اختلاف نيست كه بر گفته خويش استوارند و اسب فراوان دارند با قوت كافى و در همه يمن از نزار بن معد جز اين تيرهء عقيل نيست مگر گروهى كه گويند از اعقاب انمار بن نزار بن معدند و دخول آنها به يمن به ترتيبى است كه نقل كرده‌اند و آن حكايت مربوط به جرير بن عبد الله بجلى با پيمبر صلى الله عليه و سلم و حكايت طايفه بجيله است . و صناريان پندارند كه در روزگار قديم از تيره عقيل ديار مارب به ترتيبى كه حكايت آن طولانى است جدا شده‌اند .\r\nو مجاور مملكت صناريان مملكت شكين است كه نصرانيند و گروهى مسلمان نيز از تاجر و پيشه‌ور ميان آنها هست و اكنون كه تاريخ كتاب ماست پادشاهشان ادرنرسه بن همام است .\r\nو مجاور مملكت آنها مملكت قيله است و مردم شهر آنجا مسلمانند و ساكنان آباديها و املاك اطراف نصرانيند و اكنون كه تاريخ كتاب ماست پادشاه ايشان عنبسهء اعور است و آنجا محل دزدان و اوباش و مردم بدكار است .\r\nاين كشور به كشور موقانيان پيوسته است كه از پيش ياد كرديم و گفتيم مستقل نيست و تابع كشور شروانشاه است اين ديار معروف بموقانيان با قلمروى كه به همين نام بر ساحل درياى خزر است تفاوت دارد محمد بن يزيد كه اكنون بعنوان شروانشاه معروف است بدنبال پدران سلف خويش پادشاه ايرانشاه بود و ملك شروانشاه على بن هيثم بود و چون على بمرد محمد چنان كه از پيش گفتيم بر قلمرو شروانشاه استيلا يافت و اين حادثه پس از آن بود كه عموى خويش را بكشت و ممالكى را كه مذكور افتاد بچنگ آورد و او را در جبل قبخ قلعه‌اى هست كه از همه قلعه‌هاى جهان بهتر از آن نشان نداده‌اند و خبرهاى باب بسيار\r\n\r\n","description":"","footnote":"","page_name":" 200 ","page_number":220},
  {"content":"\r\n\r\nاست از جمله خبر بناهاى عجيب كه كسرى پسر قباد پسر فيروز ، پدر خسرو انوشيروان ، در اين شهر در محل معروف به مسقط با سنگ ساخته و ديوارهائى كه در ديار شروان ساخته و معروف بباروى گل است و باروى سنگى معروف به برمكى و قسمتى كه بديار برذعه پيوسته كه چون در كتابهاى سابق آورده‌ايم از ذكر آن صرف نظر ميكنيم .\r\nدر خصوص رود كر اين رود از ديار خزران از مملكت جرجين آغاز مىشود و بديار ابخاز ميگذرد تا بدربند تفليس ميرسد و از ميان شهر عبور مىكند و در ديار سياورديان جريان مييابد تا سه ميلى برذعه ميرسد و به طرف برداج از توابع برذعه جارى مىشود آنگاه در حدود صناره رود رس در آن ميريزد و رس از اقصاى ديار روم از حدود شهر طرابزنده پديد ميايد تا به كر ميرسد و با آن يكى مىشود و بدرياى خزر ميريزد و رس پيش از الحاق به كر ما بين بدين كه ديار بابك خرمى است و جزو آذربايجان است و كوه ابن موسى كه از ديار اران است ميگذرد و پس از عبور از ديار ورثان بدانجا ميرسد كه گفتيم . درباره اين رودها و هم در باره اسبيذرود سخن گفته‌ايم و اين كلمه بمعنى رود سپيد است كه محل دو كلمه در فارسى و عربى مقدم و موخر است و مجراى آن بسرزمين ديلم به طرف قلعه سلار است و او ابن اسوار ديلمى يكى از ملوك ديلم است و اكنون كه تاريخ كتاب ماست بر آذربايجان تسلط دارد آنگاه اين رود در ديلم از گيل مىگذرد و بديار ديلم رودى ديگر در آن ميريزد كه آن را شاهان رود گويند و معنى آن شاه رودها است از بس سپيد و پاك و صاف است و همه با هم بدرياى گيل ميريزد كه درياى ديلم و خزر و اقوام ديگر است كه بر اطراف دريا جاى دارند و بيشتر اين مردم ديلم و گيل كه ظهور كرده و بر بسيارى از نقاط زمين تسلط يافته‌اند بر ساحل همين رود بوده‌اند . اكنون كه اخبار ديار جبل قبخ و اقوام ساكن آن كوه و مردم اطراف آن را با اخبار باب و ابواب و درياى خزر بسر برديم از ملوك سريان\r\n\r\n","description":"","footnote":"","page_name":" 201 ","page_number":221},
  {"content":"\r\n\r\nسخن آريم كه در كتابهاى زيج و نجوم و تاريخهاى قديم از همه شاهان جهان نخست از ايشان ياد مىشود سپس از ملوك موصل و نينوى آنگاه از ملوك بابل كه زمين را آباد كردند و نهرها بشكافتند و درختان كاشتند و ميوه‌ها پيوند زدند و پست و بلنديها صاف كردند و راهها گشودند و بدنبال آن از ايرانيان قديم كه تا آفريدون بعنوان خدايان معروفند سپس از اشكان تا دارا ، كه همان داريوش پسر داراست ، و آنها را سكنون گويند سپس از ملوك طوايف آنگاه از ايرانيان طبقه دوم سپس از يونانيان آنگاه از روميان سخن آريم و از ملوك عرب و اقوام سودان و مصر و اسكندريه و ديگر نواحى زمين كه پس از آنها بوده‌اند ياد كنيم انشاء الله تعالى .\r\n\r\n","description":"","footnote":"","page_name":" 202 ","page_number":222},
  {"content":"\r\n\r\n\r\nذكر ملوك سريانى و شمه‌اى از اخبارشان\r\nمطلعان اخبار ملوك جهان گفته‌اند كه نخستين پادشاهان ما بعد طوفان پادشاهان سريانى بوده‌اند دربارهء ايشان و دربارهء نبط خلاف است بعضى گفته‌اند كه سريانيان همان نبطيانند و بعضى ديگر گفته‌اند كه آنها برادران لودماش بن نبيطند و بعضى نيز جز اين گفته‌اند .\r\nنخستين پادشاه ايشان مردى بنام شوسان بود و در تاريخ سريانيان و نبطيان او اول كس بود كه تاج بسر نهاد و ملوك زمين مطيع او شدند و مدت ملكش شانزده سال بود كه در زمين سركشى كرد و ديار به تباهى داد و خونها بريخت پس از او فرزندش بنام بربر پادشاهى يافت و ملكش تا هنگام مرگ بيست سال بود پس از آن سماسير بن آوت هفت سال پادشاهى كرد پس از او اهريمون ده سال شاه بود و حدود شهرها و ولايتها معين كرد و در كار استوارى ملك و آبادى سرزمين خويش بكوشيد و چون كارش استقرار يافت و ملكش بنظم آمد يكى از ملوك هند از قدرت و بسط عمران ملوك سريان و اينكه در طلب ممالك ديگرند خبر يافت و اين شاه هندى بر همه ممالك هندوستان كه اطراف وى بود تسلط داشت و همه مطيع قدرت و در حوزه نفوذ او بودند گويند ملك او در حدود سند و هند بود پس بجانب ديار بست و غزنين و لعس و ديار داور شتافت كه بر ساحل نهر هيرمند است و هيرمند رود سيستان است كه تا چهار فرسخى آنجا جريان دارد و اكنون يعنى بسال سيصد و سى و دو املاك و نخل و كوه و تفرجگاه مردم سيستان بر كنار اين رود است و اين رود را رود بست نيز گويند و از آنجا\r\n\r\n","description":"","footnote":"","page_name":" 203 ","page_number":223},
  {"content":"\r\n\r\nتا سيستان كشتى بر آن رود كه آذوقه و چيزهاى ديگر بار دارد و از بست تا سيستان يكصد فرسخ است و ديار سيستان ديار باد و ريگ است و همان شهر است كه گويند باد آنجا آسياها بگرداند و آب از چاه كشد و باغها سيراب كند و در همه دنيا شهرى نيست كه بيشتر از آنجا از باد سود برد و خدا داناتر است .\r\nدرباره سرچشمه اين رود معروف به هيرمند خلاف كرده‌اند بعضى كسان گفته‌اند كه از چشمه‌هاى جبال سند و هند است و بعضى ديگر گفته‌اند كه سرچشمه آن از سرچشمه رود گنگ است كه رود هند است و بر بسيارى از جبال سند ميگذرد و رودى تند ريزش و تند آبست و بيشتر هندوان بسبب زهد دنيا و علاقه بانتقال از اين جهان بر ساحل آن خود را بآهن شكنجه دهند و در آن غرقه كنند و چنانست كه به محلى در علياى رود معروف به گنگ روند كه در آنجا كوههاى بلند و درختان كهن و مردان مقيم هست و آهنها و شمشيرها بر درختان و بر قطعات چوب منصوب است و هندوان از ممالك بعيد و شهرهاى دور دست بيايند و گفتار اين مردان را كه بر ساحل رود معتكفند درباره زهد اين دنيا و رغبت جهان ديگر بشنوند و خويشتن را از فراز كوههاى بلند بر اين درختان كهن و شمشيرها و آهنهاى نصب شده افكنند و پاره پاره شوند و پاره‌هايشان در رود فرود افتد . آنچه گفتيم و اعمالى كه بر اين رود ميكنند همه معروفست و در آنجا درختى هست كه يكى از عجايب و نوادر دنياست و از غرائب گياهان است كه شاخه‌هاى درهم از زمين بر آيد با برگ چون درختى تمام و در هوا به مقدار نخلى بلند بالا رود سپس همه شاخه‌ها كج شود و واژگونه به زمين باز گردد و در خاك فرو رود و به همان مقدار كه بالا رفته در دل زمين فرو رود و از ديدگان نهان شود آنگاه به همان وضع اول شاخه‌ها از زمين بر آيد و بالا رود سپس كج شود و برگردد و آن مقدار كه به هوا رود و در فضا جاى گيرد با مقدارى كه زير زمين نهان شود و به خاك فرو رود برابر باشد اگر هندوان براى جلو گيرى از خطر اين درخت كسانى را بمراقبت و قطع آن نمىگماشتند همه آن ديار و سرزمين\r\n\r\n","description":"","footnote":"","page_name":" 204 ","page_number":224},
  {"content":"\r\n\r\nرا فرو ميگرفت اين درخت حكايتهاى دراز دارد و آنها كه به اين ديار رفته و ديده يا قصه آن شنيده‌اند ميدانند .\r\nو هندوان چنان كه گفتيم بخلاف اقوام ديگر خويشتن را بانواع عذاب ، شكنجه كنند و يقين دارند كه نعيم جهان ديگر جز بوسيله شكنجه‌هائى كه در اين جهان به خود ميكنند دست نخواهد داد . بعضى وقتها يكى از ايشان بدربار شاه رفته اجازه گيرد كه خود را بسوزاند آنگاه در بازارها بگردد و آتشى بزرگ براى وى افروخته باشد و كسانرا با فروختن آن بر گمارند آنگاه ببازارها رود و پيش روى او طبل و سنج زنند و بتن وى همه جور تكه پاره‌هاى حرير باشد كه همه را بر تن خود دريده و پاره پاره كرده باشد و كسان و نزديكانش در اطراف او روند و تاج گلى بسر دارد و پوست از سرش كنده شده و آتش سرخ بر آن باشد با گوگرد و زرنيخ و او همچنان برود و سرش بسوزد و بوى مغزش بلند باشد و او برگ تنبول و دانه فلفل جود . تنبول برگى است چون برگهاى كوچك اترج كه بهند ميرويد و آن را با آهك مخلوط به فلفل بجوند و همين برگ است كه اكنون جويدن آن ما بين مردم مكه و ديگر اهل حجاز و يمن بجاى گل مرسوم شده است و نزد دارو فروشان براى علاج ورم و چيزهاى ديگر يافت شود و برگ تنبول به ترتيبى كه بگفتيم وقتى با آهك جويده شود لثه را سخت و پايه دندان را محكم و دهان را خوشبو كند و رطوبت موذى ببرد و اشتها بيارد و شهوت انگيزد و دندانها را قرمز كند بطوريكه چون دانه انار قرمز شود و جانرا بطرب و نشاط آرد و تن را نيرو دهد و از دهان بوى خوش انگيزد و هندوان از خاص و عام كسى را كه دندانش سپيد باشد زشت شمارند و از كسى كه تنبول نجود دورى كنند . و اين شخص كه خويشتن را به آتش شكنجه ميدهد در بازارها بگردد و به آتشى كه براى وى افروخته‌اند برسد و بىاعتنا باشد و رفتنش تغيير نكند و قدمهايش نلرزد بعضى از آنها چون بنزديك آتش رسد كه همانند تپه‌اى بزرگست و افروخته ، خنجرى بدست گيرد ؛ و در سينه خود فرو برد و چنين كس را با جرئت گويند من بسال سيصد و چهار بديار صيمور\r\n\r\n","description":"","footnote":"","page_name":" 205 ","page_number":225},
  {"content":"\r\n\r\nهند بودم كه جزو لار از مملكت بلهراست در آن موقع حاكم صيمور معروف به جاذح بود و ده هزار مسلمان از بيسر و سيرافى و عمانى و بصرى و بغدادى و ديگر شهرها مقيم آنجا بود كه گروهى از تجار مشهور چون موسى بن اسحاق صندالونى از آن جمله بودند و تصدى هزمه با ابو سعيد معروف بن زكريا بود . معنى هزمه رياست مسلمانان است كه يكى از بزرگان و رؤساى ايشان به عهده گيرد و دعاوى خويش بنزد وى برند و بيسر يعنى مسلمانى كه بسرزمين هند تولد يافته باشد كه آنها را بدين نام خوانند و جمع آن بياسره كنند . در آنجا يكى از جوانان هندو را ديدم كه به همان وضع مذكور در بازارها بگشت و چون بنزديك آتش رسيد خنجر بگرفت و بر قلب خود نهاد و آنجا را بشكافت و دست چپ را بدرون برد و كبد خويش بگرفت و بر قلب خود نهاد و آنجا را بشكافت و دست چب را بدرون برد و كبد خويش بگرفت و پاره‌اى از آن را بكشيد و با خنجر ببريد و بنشان بىاعتنائى بمرگ و مسرت انتقال از اين جهان بياران خود داد آنگاه خويش را به آتش افكند . وقتى يكى از شاهان ايشان بميرد يا خويشتن را بكشد گروهى از مردم در عزاى وى خويشتن را بسوزانند و اينان را بلاتجرى گويند يعنى كسى كه بمرده وفادار است و با مرگ او بميرد و بزندگى او زنده باشد .\r\nو هندوان را حكايتهاى عجيب است كه جان از شنيدنش بفغان آيد از اقسام شكنجه‌ها و كشتن‌ها كه از ياد آورى آن تن رنجه و چهره لرزان شود و بسيارى از عجايب اخبار ايشان را در كتاب اخبار الزمان آورده‌ايم .\r\nاكنون بحكايت ملك هند كه سوى ديار سيستان رفت و عزم مملكت سريانيان كرد باز ميگرديم و از اخبار هند كه بدان پرداخته‌ايم ميگذريم .\r\nاين پادشاه هندى را زنبيل ميگفتند و تاكنون يعنى بسال سيصد و سى و دو هر پادشاهى حكومت اين ديار هند داشته به اين اسم ناميده شده است و ميان هندوان و ملوك سريانيان مدت يك سال جنگهاى بزرگ بود و پادشاه سريانيان كشته شد و شاه هند آن ناحيه را مطيع كرد و هر چه آنجا بود به تصرف آورد يكى از ملوك 234\r\n\r\n","description":"","footnote":"","page_name":" 206 ","page_number":226},
  {"content":"\r\n\r\n235 عرب سوى او شتافت و از ميانش برداشت و عراق را بقلمرو خود برد و ملك سريانيان را تجديد كرد كه يكى از خودشان را كه فرزند شاه مقتول بود و تستر نام داشت بپادشاهى برداشتند و مدت ملكش تا هنگام مرگ هشت سال بود .\r\nپس از او اهريمون بپادشاهى رسيد كه شاهيش دوازده سال بود پس از او پسرش موسوم به هوريا پادشاهى يافت . وى بر آبادانى افزود و عدالت كرد و درختها كاشت و پادشاهيش تا وقتى بمرد بيست و دو سال بود .\r\nپس از او ماروب پادشاه شد و بر مملكت تسلط يافت و شاهيش پانزده و بقولى بيست و سه سال بود پس از او آزور و خلنجاس شاهى يافتند گويند آنها را برادر بودند و سيرت نكو داشتند و در كار پادشاهى همدلى كردند گويند يكى از اين دو پادشاه روزى نشسته بود و به بالاى قصر خويش پرنده‌اى را كه آنجا جوجه داشت ديد كه به سختى بال ميزد و بانك ميكرد . ملك نيك نظر كرد و مارى را ديد كه سوى آشيانه بالا ميرود تا جوجه‌هاى پرنده را بخورد شاه كمان طلبيد و مار را با تير زد و بكشت و جوجگان پرنده سالم ماند و پرنده پس از لحظه‌اى بيامد كه بال بهم ميزد و دانه‌اى بمنقار و دو دانه به پنجه‌ها داشت و بسوى شاه آمد و در آن حال كه شاه به دو مىنگريست آنچه را در منقار و پنجه داشت سوى وى افكند و چون دانه‌ها پيش شاه افتاد در آن نگريست و گفت اين پرنده دانه‌ها را براى مقصودى افكند و بىشك خواسته است كارى را كه درباره او كرديم تلافى كرده باشد و دانه را بر گرفت و در آن نظر همى كرد كه مانند آن در قلمرو وى نبود حكيمى از نديمان شاه كه حيرت او را در خصوص دانه بديد گفت « اى پادشاه بايد گياه را در شكم زمين نهاد كه مكنون آن را آشكار خواهد كرد و خواهيم دانست كه بچه كار مىخورد و خواص آن چيست » و شاه كشاورزان را بخواست و بفرمود تا دانه‌ها را بكارند و مراقبت كنند كه چه خواهد شد دانه كاشته شد و بروئيد و بدرختها پيچيد سپس غوره كرد و انگور آورد و آن را همى نگريستند و شاه مراقب آن بود تا بكمال رسيد و از آن نميخوردند كه بيم\r\n\r\n","description":"","footnote":"","page_name":" 207 ","page_number":227},
  {"content":"\r\n\r\nداشتند كشنده باشد . شاه بفرمود تا آب آن بفشارند و بظرفها كنند و يك دانه آن را همچنانكه هست نگهدارند و عصير در ظرف بجوشيد و كف كرد و بوئى دلپذير از آن پراكنده شد شاه گفت پيرى فرتوت و مردنى را بيارند و چون بياوردند از آن عصير براى وى بظرفى ريختند و بديد كه رنگى عجيب و منظرى دلپسند دارد برنگ ياقوت سرخ با شعاعى پرتو افكن و آن را به پير نوشانيدند و چون سه جام بنوشيد سرخوش شد و از رنجهاى بيهوده رهائى يافت و كف همى زد و سر ميجنبانيد و بر ميجست و طرب ميكرد و صدا بآواز برداشت شاه گفت « اين نوشابه‌ايست كه عقل را ببرد و شايد هم كشنده باشد نمىبينيد پير چگونه به حال طفوليت و قوت خون و نيروى جوانى باز گشته است » آنگاه شاه بفرمود تا بيشترش دادند و پير مست شد و بخفت شاه گفت « بمرد » پس از آن پير به خود آمد و از آن نوشابه بيشتر خواست و گفت « چون بنوشيدم غمهايم ببرد و رنجهايم را از ميان برداشت پرنده خواسته است با اين نوشابه گرانقدر شما را عوض داده باشد » شاه گفت : « اين گرانقدرترين نوشابه مردم است » كه پير را ديد رنگش خوب شده و نيرويش پس آمده و دلش شاد شده در حالت معمولى غم و غلبه بلغم ، طرب كرده و هضمش خوب شده و خوابش گرفته و رنگش باز شده و بنشاط آمده پس شاه فرمان داد تا تاك بيشتر بكارند و بفرمود تا عامه را از آن منع كنند و گفت « اين نوشابه ملوك است و سبب پيدايش آن من بوده‌ام و كسى جز من آن را ننوشد » آنگاه شاه در بقيه ايام خويش از آن به كار ميبرد و ميان مردم نيز رواج گرفت و به كار بردند و گويند نوح اول كس بود كه تاك كشت و حكايت ابليس را كه وقتى نوح از كشتى بيرون شد و بر جودى نشست تاك را از او بربود در كتاب المبدأ و كتابهاى ديگر آورده‌ايم .\r\n\r\n","description":"","footnote":"","page_name":" 208 ","page_number":228},
  {"content":"\r\n\r\n\r\nذكر ملوك موصل و نينوى كه آثوريانند و شمه‌اى از اخبار و سرگذشت ايشان\r\nنينوى رو به روى موصل است و دجله ميانشان فاصله است كه در ولايت موصل ما بين قردى و مازندى ميرود اكنون يعنى بسال سيصد و سى و دو نينوى شهرى ويرانه است و دهكده‌ها و مزرعه‌ها دارد . خدا يونس بن متى را بمردم آنجا فرستاد و هنوز آثار نقشها و بتان سنگى كه بر چهره آنها خطوطى هست آنجا نمودار است .\r\nبيرون شهر تلى است كه مسجدى بر آن هست و هم آنجا چشمه‌ايست كه بنام چشمه يونس پيمبر عليه السلام معروفست و مردم ناسك و عابد و زاهد بدين مسجد روند .\r\nنخستين پادشاهى كه اين شهر بساخت و باروى آن محكم كرد پادشاهى بزرگ بود كه شاهان مطيع وى بودند و ولايتها اطاعتش ميكرد و بسوس بن بالوس نام داشت و مدت شاهيش پنجاه و دو سال بود . در موصل پادشاه ديگر بود كه با اين پادشاه جنگ داشت و ميانشان جنگها و حادثه‌ها بود . گويند كه در آن روزگار پادشاه موصل يك مرد يمنى بنام سابق بن مالك بود .\r\nپس از آن مردم نينوى زنى را كه سميرم نام داشت پادشاه خويش كردند كه چهل سال پادشاهى كرد و با ملوك موصل بجنگ بود و قلمرو وى از كنارهء دجله تا ديار ارمنستان و از ديار آذربايجان تا حدود جزيره و كوه جودى و كوه تيتل تا ديار زوزان و ديگر نواحى ارمنستان بود . مردم نينوى از قومى بودند كه آنها را\r\n\r\n","description":"","footnote":"","page_name":" 209 ","page_number":229},
  {"content":"\r\n\r\nنبيط و سريانى ناميديم نژاد يكى و زبان يكى بود و نبطيان فقط به چند حرف كه در زبانشان بود با سريانيان تفاوت داشتند ولى گفتار يكى بود .\r\nپس از آن زن آرسيس شاه شد و بقولى فرزند وى بود و شاهيش قريب پنجاه سال بود و ملوك زمين به دو تاختند و در قلمرو او جنگهاى سخت در ميانه رفت و عاقبت بر مردم نينوى چيره شدند و جنگها ميان مردم ارمنستان و ملوك موصل افتاد .\r\nگويند اين پادشاه آخرين ملوك نينوى بود و بقولى پس از او بيست تن شاهى كردند و او بپادشاه ارمنستان باج ميداد و اين شاهان را حكايتها و سرگذشت‌ها و جنگها بوده كه همه را در كتاب اخبار الزمان و كتاب اوسط آورده‌ايم .\r\n\r\n","description":"","footnote":"","page_name":" 210 ","page_number":230},
  {"content":"\r\n\r\n\r\nذكر ملوك بابل كه ملوك نبطىاند و ديگران كه معروف بكلدانىاند\r\nگروهى از اهل بصيرت و تحقيق و مطلعان اخبار ملوك جهان گفته‌اند كه ملوك بابل نخستين شاهان جهان بودند كه بآبادى زمين پرداختند و ايرانيان قديم شاهى از ايشان گرفتند چنان كه روميان شاهى از يونانيان گرفتند .\r\nنخستين ايشان نمرود ستمگر بود كه شاهيش در حدود شصت سال بود و همو بود كه در عراق نهرها حفر كرد كه از فرات آب ميگرفت گويند نهر كوثى كه بر يكى از راههاى كوفه ما بين قصر ابن هبيره و بغداد است از آن جمله است و خبر و شهرت اين نهر عيان است . در اين كتاب در ضمن سخن از ملوك قديم و طبقه دوم ايران و ديگر ملوك طوايف بسيارى از رودهاى عراق را بر خواهيم شمرد كه منظور اين كتاب اشاره بتاريخ ملوك عالم و تذكار كتابهاى سابق ماست .\r\nپس از او بولوس در حدود هفتاد سال پادشاهى كرد وى سختگير بود و در زمين جبارى كرد و بروزگارش جنگها شد . پس از او فيومنوس در حدود يكصد سال پادشاهى كرد و بمردم زمين ستم كرد پس از وى سوسيوس در حدود نود سال پادشاهى كرد پس از وى كورش در حدود پنجاه سال پادشاهى كرد پس از او اذفر در حدود بيست سال پادشاهى كرد پس از او سملا در حدود چهل سال و بقولى بيشتر پادشاهى كرد و بيشتر از اين نيز گفته‌اند . پس از او بوسميس در حدود هفتاد - سال پادشاهى كرد پس از او انيوس در حدود سى سال پادشاهى كرد پس از او\r\n\r\n","description":"","footnote":"","page_name":" 211 ","page_number":231},
  {"content":"\r\n\r\nافلاوس پانزده سال پادشاهى كرد پس از او جلوس در حدود چهل سال پادشاهى كرد پس از او مرنوس در حدود سى سال پادشاهى كرد پس از او كلوس در حدود سى سال پادشاهى كرد پس از او سفروس در حدود چهل سال پادشاهى كرد و بمرد كمتر از اين نيز گفته‌اند . پس از او مارنوس در حدود سى سال پادشاهى كرد پس از او وسطاليم چهل سال پادشاهى كرد پس از او امنوطوس در حدود شصت سال پادشاهى كرد پس از او تباوليوس در حدود پنجاه سال پادشاهى كرد پس از او عداس در حدود سى سال پادشاهى كرد و در ايام او پس از او اطيروس در حدود شصت سال پادشاهى كرد پس از ساوساس در حدود بيست سال پادشاهى كرد پس از او فاربنوس در حدود پنجاه سال و بقولى چهل و پنج سال پادشاهى كرد . پس از او سوسا ادرينوس در حدود چهل سال پادشاهى كرد و در ايام او يكى از شاهان ايران از اعقاب دارا بجنگ مردم بابل آمد پس از او مسروس در حدود پنجاه سال پادشاهى كرد پس از او طاطايوس در حدود سى سال پادشاهى كرد پس از او طاطاوس در حدود چهل سال پادشاهى كرد پس از او افروس در حدود چهل سال پادشاهى كرد پس از او لاوسيس در حدود پنجاه سال و بقولى چهل و پنج سال پادشاهى كرد پس از او افريقريس در حدود سى سال پادشاهى كرد پس از او منطوروس در حدود بيست سال پادشاهى كرد پس از او قولاقسما در حدود شصت سال پادشاهى كرد پس از او هنقلس سى و پنج سال و بقولى پنجاه سال پادشاهى كرد . و چنان كه در كتاب التاريخ القديم آمده با يكى از ملوك صابى جنگها داشت پس از او مرجد در حدود سى سال پادشاهى كرد پس از او مردوخ چهل سال پادشاهى كرد و كمتر از اين نيز گفته‌اند پس از او سنجاريب سى سال پادشاهى كرد و همو بود كه بيت المقدس را گشود . پس از او نشوه منوشا سى سال پادشاهى كرد و كمتر از اين نيز گفته‌اند پس از او بختنصر ستمگر چهل و پنج سال پادشاهى كرد پس از او فرمودوج در حدود يك سال پادشاهى كرد پس از او بنطسفر در حدود شصت سال پادشاهى كرد و كمتر از اين نيز\r\n\r\n","description":"","footnote":"","page_name":" 212 ","page_number":232},
  {"content":"\r\n\r\nگفته‌اند پس از او منسوس در حدود هشت سال و بقولى ده سال پادشاهى كرد پس از او معوسا يك سال پادشاهى كرد و كمتر از اين نيز گفته‌اند پس از داونوس سى و يك سال پادشاهى كرد و بيشتر از اين نيز گفته‌اند . پس از او كسرجوس بيست سال پادشاهى كرد . پس از او مرطياسه نه ماه پادشاهى كرد و كشته شد پس از او فنحست چهل و يك سال پادشاهى كرد پس از او احترست سه سال و بقولى دو سال و دو ماه پادشاهى كرد پس از او شعرياس يك سال و بقولى نه ماه پادشاهى كرد پس از او داريوش بيست سال و بقولى نوزده سال پادشاهى كرد پس از او اطحست بيست و نه سال پادشاهى كرد پس از او دارو اليسع پانزده سال و بقولى ده سال پادشاهى كرد .\r\nمسعودى گويد اين پادشاهان كه ذكر و نام و مدت پادشاهيشان بياورديم به همين ترتيب در كتب تاريخ سلف ثبت است همين‌ها بودند كه بناها ساختند و شهرها پديد آوردند و ولايتها معين كردند و نهرها بكندند و درختان بكاشتند و آبها بر آوردند و زمين‌ها بكاويدند و فلزاتى چون آهن و ارزيز و مس و جز اينها استخراج كردند و شمشير بساختند و لوازم جنگ فراهم آوردند و ديگر كارهاى ماهرانه كردند و سازمان جنگ را به صورت قلب و ميمنه و ميسره و جناح‌ها مرتب كردند و آن را نمونه اعضاى پيكر انسان نهادند و براى هر قسمت يك طبقه از مردم را معين كردند كه از ديگران ممتاز باشند درفشهاى قلب را به شكل فيل و اژدها و حيوانات تنومند كردند و درفشهاى ميمنه و ميسره را به ترتيب بزرگى و اختلاف درندگان به صورت آن كردند و صورت درندگان كم جثه‌تر چون يوزپلنگ و گرگ را بر جناحها نهادند و درفش دسته‌هاى كمين را به صورت مار و عقرب و حشرات مخفى زمين كردند و هر كدام را برنگ سياه يا رنگى از رنگهاى ششگانه كه سياه و سپيد و زرد و قرمز و سبز و آسمانيست نهادند .\r\nجمعى بر آنند كه رنگها به ترتيب محل مناسب آن هشت است و روا ندانسته‌اند كه سرخ ضميمه آن شود مگر اندكى كه در تصوير حيوانات درفشها به كار رفته\r\n\r\n","description":"","footnote":"","page_name":" 213 ","page_number":233},
  {"content":"\r\n\r\nباشد به پندار آنها قياس اقتضا داشت كه همه درفشهاى جنگ سرخ باشد كه با رنگ خون مناسبتر و سازگارتر است كه هر دو بيك رنگ است ولى چون رنگ سرخ در زينت و طرب و اوقات خوشى به كار رود و زنان و كودكان به كار برند و جانها از آن شاد شود در جنگ متروك شد . و گفته‌اند كه حاسه ديد با رنگ سرخ سازگار است كه چون سرخى را ادراك كند نور چشم از ادراك آن بسط يابد و چون چشم برنگ سياه افتد نور آن جمع شود و بمانند ادراك سرخى بسط نيابد كه ما بين ديده بيننده و رنگ سرخ اشتراك و هم آهنگى است و ميان نور چشم و رنگ سياه تضاد و تباين است .\r\nو اين گروه در ترتيب همه رنگها از سرخ و سياه و غيره و مراتب نور و علل آن از قوانين طبيعت و حد مشترك ميان نور چشم و رنگ سرخ و سپيد و ضديت و تباين رنگ سياه و نور چشم ، بخلاف رنگهاى ديگر از سرخ و سبز و زرد و سپيد ، سخن آورده و در اين معانى سخن را باجسام علوى و سماوى چون خورشيد و ماه و پنج ستاره و اختلاف رنگ آن و ديگر موجودات علوى كشانيده‌اند و ما تفصيل سخنانى را كه در اين زمينه گفته‌اند در كتابهاى سابق خويش آورده و سر - گذشت اين شاهان را با اخبار و اخلاقشان در كتاب اخبار الزمان و كتاب اوسط ياد كرده‌ايم .\r\nگروهى از كسان بر اين رفته‌اند كه اين پادشاهان از قوم نبط و اقوام ديگر بوده‌اند و بعضى از ايشان زير رياست ملوك ايران مقيم بلخ بوده‌اند و آنچه از پيش گفتيم مشهورتر است و بعدها شمه‌اى از اخبار و انساب نبطيان را در اين كتاب بياريم . 242\r\n\r\n","description":"","footnote":"","page_name":" 214 ","page_number":234},
  {"content":"\r\n\r\n\r\n243 ذكر ملوك طبقه اول ايران و شمه‌اى از اخبار و سرگذشت ايشان\r\nايرانيان با وجود اختلاف عقايد و دورى وطنها و پراكندگى شهرها و با وجود عللى كه بحفظ انسابشان مجبورشان كرده كه ميبايد حاضر از گذشته و كوچك از بزرگ نقل كند ، باتفاق گويند كه سر پادشاهان كيومرث بود اما در باره او اختلاف كرده‌اند بعضى پنداشته‌اند كه وى پسر آدم و فرزند بزرگتر او بود و بعضى ديگر كه بشمار كمترند پنداشته‌اند كه اصل نژاد و سرچشمه مخلوق از او بود و گروهى از آنها بر اين رفته‌اند كه كيومرث اميم پسر لاوذ پسر ارم پسر سام پسر نوح بود زيرا نخستين كس از فرزندان نوح كه بفارس اقامت گرفت اميم بود كيومرث نيز مقيم فارس بود . ايرانيان طوفان نوح را ندانند و آن گروه كه ما بين آدم و نوح عليهما السلام بوده‌اند زبان سريانى داشته و پادشاه نداشته‌اند و در يك جا ساكن بوده‌اند و خدا اين مطالب را بهتر داند .\r\nكيومرث بزرگ مردم عصر و پيشواى ايشان بود و به پندار ايرانيان نخستين شاهى بود كه در زمين منصوب شد چيزى كه مردم اين روزگار را وادار كرد پادشاهى بيارند و رئيسى نصب كنند اين بود كه ديدند بيشتر مردم بدشمنى و حسد و ستم و تعدى خو كرده‌اند و مردم شرور را جز بيم بصلاح نيارد . سپس در احوال مخلوق و تربيت تن و وضع انسان حساس مدرك نگريستند و ديدند كه در ساختمان و هستى تن حواسى مرتب هست و به معنى ديگر منتهى مىشود كه\r\n\r\n","description":"","footnote":"","page_name":" 215 ","page_number":235},
  {"content":"\r\n\r\nمحسوسات مختلف را ميگيرد و واميدهد و مشخص مىكند و اين معنى در قلب جاى دارد و ديدند كه صلاح تن بتدبير قلب است و اگر تدبير آن تباه شود بقيه تن بتباهى رود و اعمال درست و صحيح از او نيايد و چون بديدند كه امور و احوال اين جهان كوچك يعنى پيكر انسان مرئى بى وجود رئيس مذكور نظم و قوام نگيرد بدانستند كه مردم جز بوسيله پادشاهى كه انصاف ايشان دهد و مجرى عدالت باشد و باقتضاى عقل ميان مردم حكم براند به راه راست نيايند پس بنزد كيومرث پسر لاوذ شدند و نياز خويش را بداشتن شاه و سرپرست به دو وانمودند و گفتند « تو برتر و شايسته‌تر و بزرگتر ما و باقيمانده پدرمانى و در روزگار كسى همسنگ تو نيست كار ما را بدست گير و سرور ما باش كه مطيع و فرمانبردار توايم و حاجت پيش تو آورده‌ايم » كيومرث تقاضاى ايشان را پذيرفت و درباره اطاعت و فرمانبرى و ترك خلاف پيمانها و عهدهاى موكد گرفت و چون تاج بر سر نهاد ، و او اول كس از مردم زمين بود كه تاج بر سر نهاد ، به سخن ايستاد و گفت « نعمت جز بسپاس - گزارى پايدار نماند خداوند را در قبال مواهبش ستايش ميكنيم و نعمتش را سپاس ميگزاريم و از او فزونى ميخواهيم و در كارى كه بما محول فرمود معونت از او ميجوئيم ، تا ما را به عدالت كه پراكندگىها را فراهم ميآرد و زندگى را صفا ميدهد راهبر شود . به عدالت ما اعتماد داشته باشيد و با ما بانصاف رفتار كنيد تا شما را بمرحله‌اى بهتر از آنچه در انديشه داريد برسانيم و درود بر شما باد . » كيومرث همچنان كارها را بدست داشت و با مردم رفتار نكو داشت و در همه ايام او امنيت بود و مردم آرام بودند تا بمرد .\r\nايرانيان درباره تاج بسر نهادن نكته‌ها دارند كه از ذكر آن صرف نظر ميكنيم كه آن را در كتاب اخبار الزمان و كتاب اوسط آورده‌ايم . گويند كيومرث نخستين كس بود كه بفرمود تا هنگام غذا آرام گيرند تا طبيعت سهم خود بگيرد و تن را با غذائى كه بدان ميرسد اصلاح كند و جان آرام گيرد و هر يك از اعضا در\r\n\r\n","description":"","footnote":"","page_name":" 216 ","page_number":236},
  {"content":"\r\n\r\nكار دريافت صافى غذا تدبيرى مناسب حال خود كند و آنچه به كبد و ديگر اعضاى گيرنده غذا ميرسد مناسب و شايسته اصلاح آن باشد زيرا وقتى انسان در ضمن غذاى خود به چيزى اشتغال ورزد قسمتى از تدبير و توجه او به جائى كه خاطر بدان داده منصرف و منقسم شود و اين ، نفوس حيوانى و قواى انسانى را زيان رساند كه بمفارقت نفس ناطقه از جسد مرئى منجر شود و اين دورى از حكمت و برونى از راه صواب است .\r\nدر اين زمينه راجع بارتباطى كه ميان جان و تن هست نكته‌اى لطيف دارند كه اينجا محل آن نيست و همه را در كتاب سر الحياة و كتاب الزلف ضمن سخن از نفس ناطقه و نفس علامه و نفس حسيه و مخيله و نفس غضبيه و شهويه با مقالات فيلسوفان متقدم و متاخر درباره اين موضوع آورده‌ايم .\r\nراجع به مدت عمر اين كيومرث اختلاف كرده‌اند بعضى كسان پنداشته‌اند كه عمر وى هزار سال بود و كمتر از اين نيز گفته‌اند و مجوسان را درباره اين كيومرث بحثى دراز است از جمله اينكه وى مبدأ پيدايش نسل بود و او وزنش شابه و منشابه از جمله گياهان زمين يعنى ريباس بودند و امثال اين سخن كه تذكار آن ناپسند است و حكايتى كه با ابليس داشت و او را بكشت .\r\nكيومرث به استخر فارس اقامت داشت و پادشاهيش چهل سال و بقولى كمتر ازين بود .\r\nپس از او اوشهنگ پسر فروال پسر سيامك پسر پرنيق پسر كيومرث به پادشاهى رسيد و اوشهنگ به هند اقامت داشت و مدت پادشاهيش چهل سال بود و بيشتر از اين نيز گفته‌اند . درباره او خلاف است بعضى گفته‌اند كه وى برادر كيومرث پسر آدم بود و بعضى ديگر گفته‌اند از فرزندان پادشاه سلف بود .\r\nپس از او طهمورث پسر نوبجهان پسر ارفخشذ پسر هوشنگ بپادشاهى\r\n\r\n","description":"","footnote":"","page_name":" 217 ","page_number":237},
  {"content":"\r\n\r\nرسيد و او مقيم شاپور بود . در يكى از سالهاى پادشاهى وى مردى بنام بوداسف پديدار شد و مذهب صابيان را آورد و گفت « معالى شرف كامل و صلاح عام و سر چشمه زندگى در اين سقف بلند است و ستارگان مدبرانند كه روند و آيند و همه تغييرات جهان از درازى و كوتاهى عمر و تفرقه اشياى بسيط و تفكيك مركبات و كمال صور و برآمدن و فرو رفتن آب نتيجه حركت ستارگان است كه بر افلاك روند و مسافتها پيمايند و به نقطه‌اى رسند و از نقطه‌اى دور شوند و تدبير اكبر از ستارگان سيار و افلاك آنست » ، و مطالب ديگر كه شرح آن ما را از حدود اختصار و ايجاز بيرون برد ، و جماعتى از مردم سبك انديشه پيرو او شدند . گويند اين مرد نخستين كس بود كه عقايد صابيان حرانى و كيمرايى را پديد آورد .\r\nعقايد صابيان قسم دوم با صابيان حرانى مخالف است و ديارشان ما بين واسط و بصره عراق در حدود مردابها و بيشه‌ها است . پادشاهى طهمورث تا وقتى بمرد سى سال بود و جز اين نيز گفته‌اند .\r\nپس از او برادرش جمشيد بپادشاهى رسيد و او مقيم فارس بود گويند بدوران او طوفان شد . بسيارى از كسان بر اين رفته‌اند كه نوروز به ترتيبى كه بعدها در اين كتاب بياريم بروزگار او پديد آمد و بدوران پادشاهى او رسم شد ابو عبيده معمر بن مثنى از عمر معروف به كسرى چنين نقل كرده است . اين مرد چنان به تاريخ فارس و اخبار ملوك آنجا شهره بود كه به عمر كسرى نام يافت . پادشاهى جمشيد تا وقت مرگ ششصد سال و بقولى نهصد سال و شش ماه بود وى صناعتها و بناها و پيشه‌هاى گونه‌گون پديد آورد و دعوى خدائى كرد .\r\nپس از او بيوراسب پسر ارونداسب پسر ريدوان پسر هاباس پسر طاح پسر فروال پسر سيامك پسر برس پسر كيومرث پادشاه شد و ده‌آك همو بود و هر دو نام او را معرب كرده و گروهى از عرب او را ضحاك و جمعى ديگر بهر اسب ناميده‌اند ولى چنين نيست و نام وى چنان كه بگفتيم بيوراسب است او جمشيد\r\n\r\n","description":"","footnote":"","page_name":" 218 ","page_number":238},
  {"content":"\r\n\r\nرا بكشت و درباره‌اش اختلاف كرده‌اند كه ايرانى يا عرب بود ايرانيان گفته‌اند عرب بود و جادوگر بود و ملك هفت اقليم داشت و پادشاهيش هزار سال بود و در زمين ستم و طغيان كرد . ايرانيان را درباره او قصه طولانى است گويند كه بكوه دماوند ما بين رى و طبرستان ببند است . شاعران متقدم و متاخر عرب از او ياد كرده‌اند . ابو نواس به او باليده و پنداشته كه از مردم يمن بوده است زيرا ابو نواس وابسته سعد العشيره يمن بود وى گويد : « ضحاك كه شتران و حيوانات وحشى در گذرگاههاى خود ستايش او ميكنند از ماست » پس از او فريدون پسر اثقابان پسر جمشيد پادشاه شد و ملك هفت اقليم يافت و بيوراسب را بگرفت و چنان كه گفته شد در كوه دماوند ببند كرد . بسيارى از ايرانيان و مطلعان اخبارشان چون عمر كسرى و غيره گفته‌اند كه فريدون روز بند كردن ضحاك را عيد گرفت و آن را مهرگان ناميد چنان كه تفصيل آن را با هر چه در اين باب گفته‌اند در اين كتاب خواهيم آورد .\r\nپايتخت فريدون بابل بود و اين اقليم را بنام يكى از دهكده‌هاى آن ناميده‌اند كه بابل نام دارد و بر ساحل يكى از نهرهاى فرات در سرزمين عراق به يك ساعت فاصله از شهر معروف جسر بابل و رود نرس است كه جامه نرسى منسوب بدانجاست .\r\nدر اين دهكده چاهى بزرگ هست كه بچاه دانيال پيمبر عليه السلام معروف است و نصارى و يهود در بعضى ايام سال كه عيد دارند بدانجا روند و شخص چون بدين دهكده نزديك شود آثار فرو ريختگى و ويرانه و بناى بسيار بيند كه چون تپه‌هاست . بسيارى از كسان بر اين رفته‌اند كه بموجب حكايت خداى تعالى كه اين دهكده را بابل نام داده دو فرشته هاروت و ماروت نيز كه نامشان به قرآن هست در همين دهكده‌اند .\r\nپادشاهى فريدون پانصد سال بود ، كمتر و بيشتر از اين نيز گفته‌اند . وى زمين را ميان سه فرزند خود تقسيم كرد يكى از شاعران سلف و ايرانىزادگان بعد از\r\n\r\n","description":"","footnote":"","page_name":" 219 ","page_number":239},
  {"content":"\r\n\r\nاسلام در اين زمينه و تذكار سه فرزند فريدون گويد :\r\n« و بروزگار خودمان ملكمان را « چون گوشت روى پيشخوان تقسيم كرديم .\r\n« و شام و روم را تا غروبگاه خورشيد « به سلم دلاور داديم و ترك مال اطوج شد و ديار « ترك عموزادگان ما هستند « و ايران را از روى قدرت ملك فارس داديم و همه نعمتها از آن ما باشد ، و كسانرا در اين باب بحث دراز است كه ديار بابل بايرج پسر فريدون تعلق يافت و برادرش در زندگانى پدر او را بكشت كه از ميانه برفت و شاهى او استقرار نيافت كه با پادشاهان بشمار آيد .\r\nبعدها در اين كتاب خواهيم آورد كه چگونه اقليم بابل بايرج تعلق يافت و جيم را بينداختند و بجاى آن نون آوردند و گفتند ايران شهر و شهر بمعنى ملك است .\r\nپس از فريدون منوچهر پسر ايران پسر فريدون بپادشاهى رسيد كه از اختلاف در نسب وى و اينكه فرزند ايران پسر فريدون باشد سخن داشته‌ايم پادشاهيش بيست سال بود و در بابل اقامت داشت گويند موسى بن عمران و يوشع بن نوح عليهما السلام بدوران وى بوده‌اند . منوچهر با دو عموى خود اطوج و سلم كه پدرش را كشته بودند جنگها داشت و تفصيل جنگهايشان را در كتابهاى سابق آورده‌ايم .\r\nپس از منوچهر سهم پسر آبان پسر اثقبان پسر نوذر پسر منوچهر پادشاهى يافت وى مقيم بابل بود و شصت سال پادشاهى كرد ، بيشتر از اين نيز گفته‌اند ، و جنگها و سرگذشتها و تدبيرهاى بسيار داشت كه در كتاب اخبار الزمان\r\n\r\n","description":"","footnote":"","page_name":" 220 ","page_number":240},
  {"content":"\r\n\r\nآورده‌ايم .\r\nبعد از او افراسياب پسر اطوج پسر ياسر پسر رامى پسر آرس پسر بورك پسر ساساسب پسر زسب پسر نوح پسر دوم پسر سرور پسر اطوج پسر فريدون پادشاهى يافت . مولد افراسياب بديار ترك بود و آن خطا كه مؤلفان كتب تاريخ و غير تاريخ كرده و او را ترك پنداشته‌اند از همين جا آمده است . پادشاهى او بر ديارى كه گشوده بود دوازده سال بود و بنزد بسيار كسان عمرش چهار صد سال بود .\r\nبسال دوازدهم پادشاهيش زو پسر بهاست پسر كمجهور پسر عداسه پسر رابريج پسر راع پسر ماسر پسر يود پسر منوچهر شاه بر او غلبه يافت و از پس جنگهاى بسيار او را شكست داد و كسانش را بكشت و ويرانىهاى افراسياب را آباد كرد .\r\nدر مدت پادشاهى او اختلاف كرده‌اند گويند سه سال بود و بيشتر از اين نيز گفته‌اند . مقر او بابل بود . ايرانيان درباره كشته شدن افراسياب و چگونگى كشته شدن او و جنگهايش و جنگها و مهاجمه‌ها كه ميان ايرانيان و تركان بود و كشته شدن سياوش و حكايت رستم پسر دستان سخن بسيار دارند و اين همه در كتاب موسوم به سكيسران كه ابن مقفع از فارسى قديم به عربى ترجمه كرده بشرح آمده است با حكايت اسفنديار پسر گشتاسب پسر لهراسب و كشته شدن او بدست رستم پسر دستان و كشته شدن رستم بدست بهمن پسر اسفنديار و ديگر عجايب و اخبار ايرانيان قديم . ايرانيان اين كتاب را كه شامل اخبار گذشتگان و سرگذشت ملوك ايشانست بزرگ شمارند و خدا را سپاس كه بسيارى از اخبار آنها را در كتابهاى سابق خويش آورده‌ايم .\r\nگويند نخستين كس از ملوك كه مقيم بلخ شد و از عراق برفت كيكاووس بود وى از آن پس كه بعراق نافرمانى خدا كرد و بنايى براى پيكار آسمان بساخت\r\n\r\n","description":"","footnote":"","page_name":" 221 ","page_number":241},
  {"content":"\r\n\r\nرو به يمن نهاد و پادشاه وقت يمن كه كيكاوس بجنگ . او رفته بود شمر بن فريقس بود شمر بمقابله او برون شد و اسيرش گرفت و در زندانى بسيار تنگ محبوس كرد و دختر شمر كه سعدى نام داشت به دو دلباخت و نهان از پدر با او و همراهانش نيكى همى كرد و چهار سال بزندان بود تا رستم پسر دستان گروهى مركب از چهار هزار مرد از سيستان بياورد و پادشاه يمن شمر بن فريقس را بكشت و كيكاووس را برهانيد و بملكش باز گردانيد و سعدى نيز همراه وى بود كه بر او تسلط يافت و درباره پسرش سياوش فريبش داد و حكايت او با افراسياب ترك رخ داد كه مشهور است از پناه بردن سياوش به دو و بزنى گرفتن دخترش كه كيخسرو را از او آبستن شد و كشته شدن سياووش پسر كيكاووس بدست افراسياب و كشته شدن سعدى بدست رستم پسر دستان و انتقام سياووش كه رستم گرفت و گروهى از سران ترك را بكشت . به نظر ايرانيان چنان كه در كتاب سكيسران هست پيش از كيخسرو جد پدرى او كيكاووس پادشاهى داشت و دانسته نيست كه او پسر كيست و كيخسرو فرزند نداشت و شاهى به لهراسف داد و اين قوم مقيم بلخ بودند كه پايتختشان بود و رود بلخ را كه همان جيحون است به زبان خودشان كالف ميگفتند . هنوز هم بسيارى از عجمان خراسان آن را به همين نام خوانند . بدين گونه بودند تا پادشاهى به هماى دختر بهمن پسر اسفنديار پسر گشتاسب پسر بهراسب رسيد كه بعراق رفت و در حدود مداين اقامت گرفت .\r\nپس از كيخسرو پسر سياوش پسر كيكاوس پادشاهى به لهراسب پسر قنوج پسر كيمس پسر كيناسس پسر كيناسه پسر كيقباد شاه رسيد كه ديار آباد كرد و با رعيت رفتار نكو داشت و با همه عدالت كرد .\r\nچند سال پس از پادشاهى لهراسب بنى اسرائيل از او رنجها ديدند كه آنها را در شهرها پراكنده كرد و با آنها حكايتها داشت كه نقل آن بدرازا ميكشد .\r\nضمن روايتى درباره تاريخ ايرانيان گفته‌اند كه بلخ زيبا را او بنياد كرد و\r\n\r\n","description":"","footnote":"","page_name":" 222 ","page_number":242},
  {"content":"\r\n\r\nزيبا از آن رو گفتند كه آب و درخت و چمن‌زار فراوان داشت . مدت پادشاهيش يكصد و بيست سال بود و خبر كشته شدن وى بدست تركان و كيفيت محاصره او و كسى كه پس از كشته شدنش انتقام او را كشيد در كتب ايرانيان قديم آمده است .\r\nبسيارى از مطلعان تاريخ ايرانيان گفته‌اند كه بختنصر از جانب اين پادشاه مرزبان عراق و مغرب بود و همو بود كه شام را بگرفت و بيت المقدس را بگشود و بنى اسرائيل را اسير كرد و كار وى در شام و مغرب مشهور است و عامه او را بخت ناصر نامند و غالب اخباريان و قصه‌پردازان در اخبار وى مبالغه كنند و در وصفش اغراق گويند منجمان در زيجها و مورخان در كتابهاى خود او را پادشاهى مستقل قلمداد كرده‌اند اما او فقط مرزبان ملوك مذكور بود . مرزبان بمعنى كار دار يك چهارم مملكت و سردار سپاه و وزير و كاردار و حاكم يك ناحيه است وى اسيران بنى اسرائيل را بمشرق برد و با زنى دينازاد نام از آنها ازدواج كرد كه موجب بازگشت بنى اسرائيل را به بيت المقدس شد گويند دينازاد براى لهراسب پسر گشتاسب فرزند آورد و جز اين صورتهاى ديگر نيز گفته‌اند و اينكه هماى از طرف مادر از نژاد بنى اسرائيل بود . گويند لهراسب ، سنخاريب را كه در عراق جانشين وى بود بجنگ بنى اسرائيل فرستاد كه كارى از او ساخته نشد و بجاى او بختنصر را فرستاد . درباره بختنصر جز اين نيز گفته‌اند كه در همين كتاب در ضمن سخن از پادشاهى بهمن پسر اسفنديار پسر يشتاسب پسر لهراسب بياريم . بطليموس مولف كتاب المجسطى تاريخ كتاب خود را از دوران بختنصر مرزبان مغرب و ثاون مولف كتاب القانون فى النجوم از پادشاهى اسكندر پسر فيليپ مقدونى آغاز كرده است .\r\nپس از لهراسب پسرش بشتاسب بپادشاهى رسيد و مقر او بلخ بود بسال سىام پادشاهى او زرادشت پسر اسبيمان سوى وى آمد . گويند وى زرادشت پسر بورشف\r\n\r\n","description":"","footnote":"","page_name":" 223 ","page_number":243},
  {"content":"\r\n\r\nپسر فذراسف پسر هنجدسف پسر ححيش پسر باتير پسر ارحدس پسر هردار پسر اسبيمان پسر واندست پسر هايزم پسر ارج پسر دورشزين پسر منوچهر شاه بود . وى از اهل آذربايجان بود و درباره نسب او مشهورتر اينست كه زرادشت پسر اسبيمان بود وى پيمبر مجوس است و كتاب معروف را همو آورده كه بنزد عامه بنام زمزمه معروف است و بنزد مجوسان نام آن بستاه است . به نظر ايشان زرادشت معجزات محير العقول آورده و از اتفاقات كلى و جزئى جهان پيش از حدوث آن خبر داده است اتفاقات كلى چيزهاى عمومى است و اتفاقات جزئى چيزهاى خصوصى است مانند آنكه زيد فلان روز ميميرد و فلانى فلان وقت بيمار مىشود و فلانى در فلان وقت فرزندى مياورد و نظاير آن و اين كتاب بر اساس شصت حرف الفبا منظم شده و در هيچيك از زبانهاى دنيا بيشتر از اين حرف نيست و حكايت آنها دراز است كه در كتاب اخبار الزمان و كتاب اوسط آورده‌ايم زرادشت اين كتاب را بزبانى آورد كه از آوردن نظير آن عاجز بودند و كنه معنى آن در نمييافتند پس از اين از كتاب زردشت و تفسيرى كه براى آن نوشت و تفسير تفسير سخن خواهم داشت اين كتاب در هيجده هزار مجلد به طلا نوشته بود كه مندرجات آن وعده و وعيد و امر و نهى و ديگر آداب شريعت و عبادات بود و شاهان پيوسته به مندرجات اين كتاب عمل ميكردند تا دوران اسكندر و كشته شدن دارا پسر دارا كه اسكندر قسمتى از اين كتاب را بسوخت .\r\nو چون از پس طوايف ، پادشاهى باردشير پسر بابك رسيد ، ايرانيان را بر قرائت يك سوره آن كه اسناد نام دارد هم سخن كرد و تاكنون ايرانيان و مجوسان جز آن را نخوانند و كتاب اول بستاه نام دارد .\r\nو چون از فهم كتاب عاجز ماندند زردشت تفسيرى بياورد و تفسير را زند ناميدند آنگاه براى تفسير نيز تفسيرى بياورد و آن را پازند ناميد پس از مرگ زرادشت علماى آنها تفسير و شرحى براى تفسير و شرحى براى مسائل ديگر كه\r\n\r\n","description":"","footnote":"","page_name":" 224 ","page_number":244},
  {"content":"\r\n\r\nگفتيم نوشتند و اين تفسير را پارده ناميدند و مجوسان تاكنون كتاب منزل خود را از بر نتوانسته‌اند كرد و عالمان و موبدانشان عده‌اى را بحفظ يك هفتم يا يك چهارم يا يك سوم اين كتاب وادار كنند و هر يك از آنها آنچه را از حفظ دارد آغاز كند و بخواند آنگاه دومى قسمت ديگر را آغاز كند و بخواند و سومى به همين طريق تا جملگى همه كتاب را بخوانند زيرا يكى از ايشان همه كتاب را به تمام حفظ نتواند كرد .\r\nسابقا ميگفتند كه پس از سال سيصد يكى از ايشان در سيستان اين كتاب را به تمام حفظ تواند كرد .\r\nپادشاهى يستاسب تا وقتى مجوسى شد و بمرد يكصد و بيست سال بود و مدت پيمبرى زرادشت در ميان ايشان سى و پنج سال بود و در هفتاد و هفت سالگى بمرد .\r\nوقتى زرادشت بمرد جاماس دانشمند جانشين او شد وى از مردم آذربايجان بود و نخستين موبد بود كه پس از زرادشت پا گرفت و يستاسب شاه او را منصوب كرد .\r\nپس از او بهمن پسر اسفنديار پسر يستاسب پسر بهراسب بپادشاهى رسيد و با رستم فرمانرواى سيستان جنگهاى بسيار داشت تا رستم و پدرش دستان كشته شدند . گويند مادر بهمن از بنى اسرائيل از فرزندان طالوت شاه بود و همو بود كه بختنصر مرزبان عراق را سوى بنى اسرائيل فرستاد و كار چنان شد كه گفته‌ايم . پادشاهى بهمن تا وقتى بمرد يكصد و دوازده سال بود . گويند وى بدوران پادشاهى خود باقيمانده بنى اسرائيل را به بيت المقدس پس فرستاد و اقامتشان در بابل تا هنگام بازگشت به بيت المقدس هفتاد سال بود و اين در ايام كورش ايرانى بود كه در عراق از جانب بهمن پادشاهى داشت و آن هنگام مقر بهمن ببلخ بود . گويند :\r\nمادر كورش از بنى اسرائيل بود و دانيال اصغر دائى وى بود . مدت شاهى كورش سى و سه سال بود . در روايات ديگر هست كه كورش پادشاه مستقل بود نه از جانب بهمن و اين پس از انقضاى پادشاهى بهمن بود و كورش از شاهان طبقه اول ايران بود و اين در همه كتب تاريخ قديم نيست . دانيال اكبر ما بين نوح و ابراهيم\r\n\r\n","description":"","footnote":"","page_name":" 225 ","page_number":245},
  {"content":"\r\n\r\nخليل عليهما السلام بود و همو بود كه علم استخراج كرد و حوادث روزگار را تا انقضاى زمين و هر چه در آن هست با علوم ملوك جهان و حوادثى كه در سالها و ماهها و روزها خواهد بود و رخ ميدهد با دلائل فلكى آن بر شمرد و كتاب جفر به دو منسوب است .\r\nو چون بنى اسرائيل به بيت المقدس بازگشتند چنان كه از پيش بگفتيم تورات و كتابهاى ديگر را كه زير زمين نهان شده بود برون آوردند .\r\nپس از آن همايه دختر بهمن پسر اسفنديار پسر يستاسب پسر لهراسب بپادشاهى رسيد كه به نسب مادر خود شهرزاد معروف بود اين ملكه با روم و ديگر ملوك زمين سرگذشتها و جنگها داشت و با مردم مملكت خود نكو رفتار بود . مدت شاهى او بعد از پدرش بهمن سى سال بود و جز اين نيز گفته‌اند .\r\nپس از او برادرش موسوم به دارا پسر بهمن پسر اسفنديار بپادشاهى رسيد و مدت شاهيش دوازده سال بود و ببابل مقر داشت .\r\nپس از آن دارا پسر دارا پسر بهمن پسر اسفنديار پسر يستاسب پسر بهراسب بپادشاهى رسيد و ايرانيان اين دارا را به زبان قديم خودشان داريوش گويند و همو بود كه اسكندر پسر فيليپس مقدونى او را بكشت و مدت شاهيش تا وقتى كه كشته شد سى سال بود .\r\nگويند منوچهر وقتى در جنگ افراسياب ترك شكست خورد بكوهستان طبرستان رفت و حصارى شد سپس با سپاهى بازگشت و با افراسياب ترك پيكار كرد .\r\nو عراق را گرفت و بر اقليم‌ها تسلط يافت و عاقبت بسرزمين ترك گريخت و از پى منوچهر پادشاهى به دو برادر رسيد . گويند در پادشاهى شريك بودند و در كار آبادى زمين و خرابيهاى افراسياب همراى و همدل بودند يكيشان بهماسب پسر گنجهر پسر ورزق پسر هومسب پسر واحدسك پسر دوس پسر منوچهر و ديگرى كرشاسب پسر يمار پسر طهماسب پسر آشك پسر فرسين پسر ارج پسر منوچهر بود كرشاسب بجنگ و هماوردى افراسياب بود و ديگرى زاب يعنى مدافع عراق بود و ويرانيهائى\r\n\r\n","description":"","footnote":"","page_name":" 226 ","page_number":246},
  {"content":"\r\n\r\nرا كه افراسياب در زمين پديد آورده بود آباد ميكرد و دو نهر معروف به زاب كوچك و بزرگ را كه از پيش مذكور افتاد و از ارمنستان برون مىشود و بدجله مىريزد حفر كرد . نهر بزرگتر ميان موصل و حديثه و كوچكتر در ديار سن است و هر دو را بنام خود ناميد و هم در سواد عراق نهرى ديگر حفر كرد و آن را زاب ناميد و بر اين شهر سه منطقه املاك و آبادى معين كرد و آن را زوابى نام كرد كه جمع زاب است و آنچه گفتم تاكنون بجاست و مدت شاهى آنها سه سال بود .\r\nو چون جد كيخسرو كه افراسياب پسر بشنك پسر نبت پسر نشمر پسر ترك بود در ديار سرو و اران آذربايجان كشته شد ( به نظر بسيارى از كسان اين ترك پدر بزرگ همه تركان و از اعقاب يسب پسر طوج پسر فريدون بوده است و سابقاً در همين كتاب روايت ديگرى درباره نسب وى آورده‌ايم ) بعد از قتل افراسياب كيخسرو در آن شهرها سفر كرد و كشورها بگرفت و تا ديار چين رسيد و آنجا شهرى بزرگ بنياد كرد و آن را كنكدر ناميد كه همانند انموا و ديگر شهرها خلق بسيار از مردم چين در آنجا سكونت گرفت . گويند كنكدر همان انموا بود . گويند شهر كشمير را كه از پيش مذكور شد كيكاوس بديار هند بنياد كرد . و سياوش در زندگى پدرش كيكاوس شهر قندهار را بديار سند كه ذكر آن از پيش گذشت بنياد نهاد .\r\nمسعودى گويد و اين ملوك مذكور را خبرها و سرگذشتهاست كه شرح آن را در كتابهاى سابق خود آورده‌ايم و در اين كتاب خلاصه‌اى ياد ميكنيم كه تذكارى از تفصيل سابق باشد و اين صورتهاى گونه‌گون كه ياد ميكنيم بسبب اختلاف روايتها ست و تفاوتى كه در كتب مؤلفان درباره اخبارى كه آورده‌ايم هست تا هر كه كتاب ما ميخواند بداند كه كوشش تمام كرده و گفته ديگران را نيز ضمن گزارش خويش آورده‌ايم و بالله التوفيق و منه الإعانة . 256\r\n\r\n","description":"","footnote":"","page_name":" 227 ","page_number":247},
  {"content":"\r\n\r\n\r\n257 ذكر ملوك الطوائف كه ما بين ايرانيان طبقه اول و طبقه دوم بوده‌اند\r\nمسعودى گويد « كسان درباره ملوك الطوائف اختلاف كرده‌اند كه آيا ايرانى يا نبيط يا عرب بوده‌اند جماعتى از اخباريان و علاقمندان اخبار سلف گفته‌اند كه وقتى اسكندر پسر فيليپس دارا پسر دارا را بكشت هر رئيسى در ناحيه خود استقلال يافت و اسكندر با ايشان مكاتبه كرد . اينان ايرانى و نبيط و عرب بودند . هدف اسكندر اين بود كه ميان آنها تفرقه اندازد تا هر يك از آنها بر ناحيه خود چيره شود و نظم ملك خلل يابد و يك پادشاه را اطاعت نكنند كه مرجع امور باشد و آنها را همسخن تواند كرد . ولى بيشترشان مطيع اشكانيان بودند و آنها ملوك جبال يعنى دينور و نهاوند و همدان و ماسبدان و آذربايجان بودند هر كس از آنها پادشاه اين ناحيه بود عنوان عام اشكان داشت و ديگر ملوك طوائف را به انتساب پادشاه اين ناحيه كه از او اطاعت داشتند اشكانيان خواندند .\r\nمحمد بن هشام كلبى از پدرش و ديگر علماى عرب روايت كرده كه گفته - اند سر ملوك جهان اشكانيان بودند و آنها همان پادشاهان طبقه اول ايرانند تا دارا پسر دارا . پس از آن سلسله اردوان بود كه ملوك نبيط بودند و از ملوك الطوائف بوده‌اند و بسرزمين عراق در حدود قصر ابن هبيره و سقى الفرات و جامعين و سور و احمد آباد و نرس تا حنباوتل فحار و طفوف و بقيه اين ناحيه اقامت داشته‌اند\r\n\r\n","description":"","footnote":"","page_name":" 228 ","page_number":248},
  {"content":"\r\n\r\nو ملوك عرب از مضر بن نزار بن معد و ربيعة بن نزار و أنمار بن نزار بوده‌اند و نضريه از بنى نضر يمن بوده‌اند و اعقاب قحطان نيز پادشاهانى داشته‌اند و هر طايفه‌اى پادشاهى برگزيد از آن رو كه پادشاهى نبود تا همه را همسخن تواند كرد زيرا ارسطاطاليس معلم اسكندر كه وزير او بود در يكى از نامه‌هاى خود اين مطلب را به او ياد آوردى كرده بود و اسكندر با پادشاه هر ناحيه مكاتبه كرد و او را بر ناحيه خود پادشاهى داد و تاج بخشيد و خلعت داد كه هر يك از آنها در ناحيه خويش مستقل شد و پادشاهى در اعقاب او بماند و متصرفات خود را نگه ميداشت و در پى متصرفات تازه بود .\r\nپادشاهى طوايف به نظر بسيارى از علاقمندان اخبار سلف پانصد و هفده سال بود و اين مدت از پادشاهى اسكندر بود تا ظهور اردشير پسر بابك پسر ساسان كه بر ملوك الطوائف استيلا يافت و اردوان شاه را در عراق بكشت و تاج او را بسر نهاد . او را در يك جنگ تن بتن بر ساحل دجله بكشت و آغاز پادشاهى اردشير از اين روز بشمار است كه بر ديگر ملوك الطوائف استيلا يافت و كشور بپادشاهى اردشير استقرار گرفت بعضى از ملوك الطوائف را اردشير پسر بابك بكشت و بعضى ديگر مطيع پادشاهى او شدند و دعوتش را پذيرفتند .\r\nو ملوك الطوائف ما بين ايرانيان طبقه اول كه گفتم و طبقه دوم يعنى ساسانيان بوده‌اند . ابو عبيده معمر بن مثنى از عمر كسرى از كتاب اخبار الفرس وى ( كه در آنجا از طبقات ملوك قديم و جديد و اخبار و گفته‌ها و نسب‌هايشان با شهرها كه ساخته و ولايتها كه نهاده و نهرها كه كنده‌اند و خاندانهاى معروف ايران و عنوان هر كدام از شهرك و غيره سخن دارد ) نقل كرده كه گفته است اول پادشاه از ملوك الطوائف اشك پسر اردوان پسر اشكان پسر آس جبار پسر سياوش پسر كيكاوس شاه بود كه بيست سال پادشاهى كرد . پس از اشك شاپور پسر اشك بود كه شصت سال پادشاهى كرد و در سال چهل و يكم حكومت\r\n\r\n","description":"","footnote":"","page_name":" 229 ","page_number":249},
  {"content":"\r\n\r\nاو حضرت مسيح عليه السلام در ايلياى فلسطين ظهور كرد پس از او گودرز پسر اردوان پسر اشكان ده سال پادشاهى كرد پس از آن نيز پسر شاهپور شاه پسر اشك شاه بيست و يك سال پادشاهى كرد گويند در ايام وى تطوس اسفانيوس پادشاه روم به ايليا حمله برد ؛ و اين چهل سال پس از صعود مسيح بود ؛ و كشتار كرد و اسير گرفت و ويران كرد آنگاه پس از نيزر پسر شاپور ، پسرش گودرز بن نيزر نوزده سال پادشاهى كرد آنگاه پس از گودرز نرسى پسر نيز چهل سال پادشاهى كرد . پس از او برادرش هرمز پسر نيزر بيست سال پادشاهى كرد آنگاه پس از اردوان پسرش خسرو بن اردوان چهل سال پادشاهى كرد آنگاه پس از خسرو پسرش بلاش بن خسرو بيست و چهار سال پادشاهى كرد آنگاه پس از بلاش پسرش اردوان بن بلاش سيزده سال پادشاهى كرد .\r\nمسعودى گويد اين صورتى ديگر است جز آنچه از پيش گفته‌ايم . در خصوص مدت ملوك الطوائف نيز جز آنچه ما گفتيم سخن هست كه مدتشان از آنچه ما آورده‌ايم كمتر بوده است ولى با وجود اختلاف و تفاوتى كه در مندرجات تواريخ هست درباره مدت سلطنت آنان همان گفتار اول درست‌تر و مشهورتر است كه ما گفته خويش را از دانشوران ايران گرفته‌ايم و دقت و مراقبتى كه ايرانيان درباره تاريخ سلف ميكنند ديگران نميكنند زيرا ايرانيان بگفتار و كردار دلبسته اين سخنانند و ديگران فقط سخنى گويند و بكردار پابند نباشند كه ما بين پيروان شريعت‌ها فاصله بسيار است و ما بدايع اخبار طوايف و سرگذشتشان را در كتابهاى سابق خويش آورده‌ايم و بالله التوفيق .\r\n\r\n","description":"","footnote":"","page_name":" 230 ","page_number":250},
  {"content":"\r\n\r\n\r\nذكر نسب ايرانيان و آنچه كسان در اين باب گفته‌اند .\r\nكسان را درباره نسب ايرانيان اختلاف است بعضى گفته‌اند كه فارس پسر ياسور پسر سام بن نوح بود و نيز نبيطيان از فرزندان نبيط پسر ياسور پسر سام پسر نوح بوده‌اند و اين سخن را هشام بن محمد از پدرش و ديگر دانشوران عرب روايت كرده است . پس ايرانيان كه همان پارسيانند با نبطيان برادر باشند كه هر دو از فرزندان ياسورند بعضىها نيز پنداشته‌اند كه فارس از فرزندان يوسف بن يعقوب بن اسحاق بن ابراهيم خليل صلوات الله عليهم بود گروهى نيز گفته‌اند وى از فرزندان ارم بن ارفخشد بن سام بن نوح بود و چند ده پسر آورد كه همگى سواركار و دلير بودند و چون سوار را به عربى فارس گفتند اين قوم را نيز بانتساب فروسيت و سواركارى فارس ناميدند . خطان بن معلى فارسى در اين باب گويد :\r\n« بسبب ما بود كه فارسان را فارس گفتند « و سواران دلير و سالخوردگانى كه « بروز جنگ از تاخت و تاز چون گوى « بدور هم پيچيده ميشدند از ما بوده‌اند . » جمعى نيز پنداشته‌اند كه ايرانيان از فرزندان لوط و از دو دختر وى زهى و رعوى بوده‌اند و اهل تورات در اين زمينه قصه‌اى دراز دارند . بعضى ديگر\r\n\r\n","description":"","footnote":"","page_name":" 231 ","page_number":251},
  {"content":"\r\n\r\nگفته‌اند اين قوم از فرزندان بوان پسر ايران پسر اسود پسر سام پسر نوح بوده‌اند . اين بوان همانست كه دره بوان فارس كه از جاهاى مشهور و زيباى جهانست و اقسام درخت و آب بسيار دارد به دو منسوبست و يكى از شاعران بتذكار صحح صحح گويد :\r\n« و دره بوان و دره راهب آنجاست كه « بار شتران را فرو خواهيم نهاد .\r\nبعضى ديگر عقيده دارند كه ايرانيان از فرزندان ايران پسر فريدون بوده‌اند در آغاز اين كتاب حكايت فرزندان فريدون را كه زمين را ميانشان تقسيم كرد با سخنى كه شاعر در اين باب گفته بود كه « فارس را به زور قلمرو ايران كرديم و بنعمتها دست يافتيم » آورده‌ايم . ايرانيان را بايران منسوب كرده‌اند ولى ايرانيان ، ايران را ايرج گويند و ميان ايرانيان خلاف نيست كه همگى از فرزندان ايرج بوده‌اند و ايرج همان ايران پسر فريدون است و ما بينشان معروف و رايج است كه از خاندان ايرج هستند . بعضى كسان نيز بر اين رفته‌اند كه ديگر اقوام ايران و مردم ولايت اهواز از فرزندان عيلامند و ميان ايرانيان خلاف نيست كه همگيشان از فرزندان كيومرثند و اين سخن از همه معروف‌تر است . كيومرث پيش از ايرج پسر فريدون بود و ايرج پسر فريدون همانست كه نسب ايرانيان و اعقاب كيومرث به دو ميرسد بعضى كسان نيز بر اين رفته‌اند كه ايرانيان طبقه دوم يعنى ساسانيان بخلاف ايرانيان طبقه اول از فرزندان منوچهر پسر ايرج پسر فريدون بوده‌اند بعضى ديگر بر اين رفته‌اند كه منوچهر پسر مشجر پسر فريقس پسر ويرك بود و ويرك همان اسحاق بن ابراهيم خليل است . مشجر بسرزمين فارس رفت و در آنجا زنى سلطنت داشت كه او را كورك دختر ايرج ميگفتند و او را بزنى گرفت و منوچهر شاه تولد يافت و فرزندانش بسيار شدند و زمين را به تصرف آوردند و بر آن چيره شدند و از بس دلير و جنگاور بودند پادشاهان از ايشان بيمناك بودند\r\n\r\n","description":"","footnote":"","page_name":" 232 ","page_number":252},
  {"content":"\r\n\r\nو ايرانيان طبقه اول مانند اقوام سلف و عربان اصلى انقراض يافتند .\r\nمسعودى گويد : بيشتر حكماى عرب از تيره نزار بن معد چنين گويند و در مورد آغاز نسب مطابق آن رفتار كنند و بسيارى ايرانيان نيز پيرو اين باشند و انكار آن نكنند و شاعران عرب از تيره نزار بن معد نيز اين نكته را ياد كرده و بانتساب ايرانيان و اينكه هر دو از فرزندان اسحاق بن خليل عليهما السلامند بر يمنيان قحطانى باليده‌اند . اسحاق بن سويد عدوى ( از عدوى قريش ) گويد :\r\n« هر گاه قحطان برياست ببالد فخر ما والاتر و بزرگتر از اوست « كه ما بوسيله اسحاق عمويمان بر آنها حكومت كرده‌ايم و آنها « به طول روزگار ياران و بندگان ما بوده‌اند . اگر تبع و پسر « تبع از آنان بوده‌اند شاهان ايشان مطيع شاهان ما بوده‌اند .\r\n« در آغاز ما و فرزندان ساره يك پدر داشته‌ايم « كه بعد از آن هر كه جدا شده باشد مهم نيست « آنها بودند كه شاهان خود را در شرق و غرب پادشاهى « دادند و آنها را برياست رسانيدند . » و هم جرير بن خطفى تميمى نيز ضمن قصيده‌اى دراز در همين زمينه با مردم قحطان مفاخره مىكند كه ايرانيان و روميان از فرزندان اسحاق و پيمبران زاده يعقوب بن اسحاق ابن ابراهيم عليهم السلام بوده‌اند گويد :\r\n« و فرزندان يعقوب وقتى حمايل مرگ آويزند و زره پوشند « شير مردانند . وقتى تفاخر كنند سپهبد را « با خسرو و هرمزان و قيصر از خويشتن شماريد و كتاب و نور « خدا در ميان ايشان بوده و در اصطخر و شوشتر پادشاه « بوده‌اند و سليمان پيمبر كه دعا كرد و بنيانى « و سلطنتى مقرر يافت از ايشان بوده است . »\r\n\r\n","description":"","footnote":"","page_name":" 233 ","page_number":253},
  {"content":"\r\n\r\n« پدر ما پدر اسحاق بود و ما را پدرى بهم مربوط كرده كه هدايتگر « و پيمبر و پاكيزه بود و قبله خدا را كه بدان هدايت « جويند بنيان نهاد و عزت و ملكى آباد براى ما بجا گذاشت « و موسى و عيسى و آنكه بسجود افتاده بود و از آب ديده‌اش سبزه روئيد با يعقوب و پسر يعقوب كه پيمبرى پاك بود از ايشانست « ما و ايرانيان را در آغاز كار « پدرى بهم مربوط كرده كه بعد از او هر كه موخر مانده باشد مهم نيست « پدر ما خليل الله است پروردگار ما خداست « و به عطيه و تقدير خدا خشنوديم » بشار بن برد نيز در همين زمينه گويد :\r\n« مرا بزرگان دليرزاده يعنى قريش پرورده‌اند « و قوم من قريش ايران بوده‌اند » يكى از شاعران ايران نيز ضمن شعرى ياد آورى كرده كه از فرزندان اسحاق است و اسحاق ، چنان كه ما نيز بگفتيم ، ويرك نام داشته است گويد :\r\n« پدر ما ويرك است و هر گاه تفاخر كننده‌اى به نسب خود « فخر كند به دو سرفرازى ميكنم پدر ما ويرك بنده خدا و پيمبر است « كه شرف پيمبرى و زاهدى داشت . وقتى نسلها تفاخر كند « كيست كه چون من باشد كه خاندانم « مانند گوهر ميانه گردن بند است » بعضى ايرانيان پنداشته‌اند كه ويرك پسر ايرك پسر بورك پسر يكى از هفت زنى بوده كه بدون مرد فرزند آورده‌اند و نسبشان به ايرج پسر فريدون ميرسد و اين بخلاف عقل و حس و خارق عادت و مخالف عيان است خداوند اين را خاص حضرت مسيح عيسى بن مريم عليه السلام كرد تا آيات و دلائل خارق عادت و خلاف\r\n\r\n","description":"","footnote":"","page_name":" 234 ","page_number":254},
  {"content":"\r\n\r\nمحسوس خويش را نمودار كند .\r\nايرانيان را در نسب منوچهر خلافهاست و در كيفيت الحاق او بفريدون و اينكه فريدون دختر ايرج را گرفت و نيز دختر دختر او را تا هفت پشت گرفت آشفته سخنها دارند .\r\nما بين پادشاهى منوچهر و پادشاهى فريدون بطوريكه گفتيم فاصله زياد و شاهان مكرر بود و چون اقليم بابل ويران شده بود و صاحب همتى نبود كه مملكت مطيع او شود و شاهى بر او قرار گيرد و همه را هم سخن كند بدين جهت شاهى از فرزندان فريدون بفرزندان اسحاق رسيد . اگر آنچه از گفتار اين قوم آورديم در خور اعتماد باشد بموجب حساب ميبايست از كيومرث تا وقت انتقال شاهى بفرزندان اسحاق يك هزار و هفتصد و بيست و دو سال باشد و من در فارس و كرمان در كتب تاريخ اين قوم چنين ديده‌ام .\r\nمسعودى گويد : يكى از ايرانيان از پس سال دويست و نود به پدر بزرگ خود اسحاق ابن ابراهيم خليل و اينكه ذبيح اسحاق بوده نه اسماعيل بر فرزندان اسماعيل ميباليده و گفته است :\r\n« بپسران هاجر بگو من از شما برترم . اين تكبر و « بزرگى كردن چيست ؟ مگر بروزگار قديم مادر شما « كنيز مادر ما ساره زيبا نبود ؟ پادشاهى « ما بين ما بود و پيمبران از ما بوده‌اند و اگر اين را « انكار كنيد ستمگر شده‌ايد « ذبيح اسحاق بود و همه مردم « بر اين سخن ، بخلاف ادعائى بيهوده ، متفقند .\r\n« وقتى محمد دين آورد و بنور خويش تاريكى را ببرد « گفتيد نسب قرشى كه ما داريم مايه تفاخر است\r\n\r\n","description":"","footnote":"","page_name":" 235 ","page_number":255},
  {"content":"\r\n\r\n« فرضاً شما فرزند او بوده‌ايد بس كنيد .\r\nو اين قصيده‌اى دراز است و ضمن آن سخن فراوان دارد كه فرصت ذكر آن نداريم . عبد الله بن معتز كه گوينده اين قصيده بدوران وى بود و تا بسال سيصد نيز زنده بود به رد وى اشعارى گفته كه از آن جمله اينست :\r\n« صدائى ميشنوم و كسى را نمىبينم . اين بد بخت كيست كه خون خود را ، « مباح كرده است . ابداً اسحاق پدر شما نيست ، « و شما پسر او نبوده‌ايد و بس كنيد .\r\nايرانيان قبول ندارند كه بهيچيك از دورانهاى سلف و خلف تا زوال دولتشان كسى جز فرزندان فريدون پادشاهى ايشان داشته است مگر آنكه كسى بناحق و بغضب بصف ايشان آمده باشد .\r\nو ايرانيان قديم باحترام خانه كعبه و جدشان ابراهيم عليه السلام و هم توسل بهدايت او و رعايت نسب خويش به زيارت بيت الحرام ميرفتند و بر آن طواف ميبردند و آخرين كسى از ايشان كه به حج رفت ساسان پسر بابك جد اردشير بابكان سر ملوك ساسانى بود . ساسان پدر اين سلسله بود كه عنوان از انتساب او دارند چون ملوك مروانى كه انتساب از مروان دارند و خليفگان عباسى كه نسبت بعباس بن عبد المطلب مىبرند و چون ساسانيان به زيارت خانه رفتى طواف بردى و بر چاه اسماعيل زمزمه كردى گويند بسبب زمزمه‌اى كه او و ديگر ايرانيان بر سر چاه ميكرده‌اند آن را زمزم گفته‌اند و اين نام معلوم ميدارد كه زمزمه ايشان بر سر چاه مكرر و بسيار بوده است . يك شاعر قديمى در اين زمينه گويد :\r\n« ايرانيان از روزگاران قديم بر سر زمزم « زمزمه ميكرده‌اند » و يكى از شاعران ايران پس از ظهور اسلام به اين موضوع باليده ضمن\r\n\r\n","description":"","footnote":"","page_name":" 236 ","page_number":256},
  {"content":"\r\n\r\nقصيده‌اى گويد :\r\n« و ما از قديم پيوسته به حج خانه ميامديم .\r\n« و همديگر را در ابطح به حال ايمنى ديدار ميكرديم .\r\n« و ساسان پسر بابك همى راه پيمود تا به خانه كهن رسيد « كه از روى ديندارى طواف كند . طواف كرد و « بنزد چاه اسماعيل كه آبخواران را سيراب مىكند زمزمه كرد . » ايرانيان در آغاز روزگار مال و گوهر و شمشير و طلاى بسيار هديه كعبه ميكردند همين ساسان پسر بابك دو آهوى طلا و جواهر با چند شمشير و طلاى فراوان هديه كعبه كرد كه در چاه زمزم مدفون شد . بعضى مؤلفان تاريخ و ديگر كتب سرگذشت بر اين رفته‌اند كه اين چيزها را جرهميان بهنگام اقامت مكه هديه كرده‌اند . جرهميان مالى نداشتند كه اين چيزها را بديشان نسبت دهند شايد از ديگران بوده است و خدا بهتر داند .\r\nو ما كار عبد المطلب را در مورد اين شمشيرها و ديگر چيزها كه به زمزم نهان بود در همين كتاب ياد خواهيم كرد و كسان را در مبدء و فروع اين نسبها اختلافهاست كه شمه‌اى از آن بگفتيم و مطالعه اين مختصر كه آورديم اهل معرفت را از بسيارى تفصيل‌ها بى نياز تواند كرد .\r\n\r\n","description":"","footnote":"","page_name":" 237 ","page_number":257},
  {"content":"\r\n\r\n\r\nذكر شاهان ساسانى كه ايرانيان طبقه دومند و اخبارشان\r\nبطوريكه در باب پيش بگفتيم سر ملوك ساسانى اردشير پسر بابك پسر ساسان پسر نهاوند پسر دارا پسر ساسان پسر بهمن پسر اسفنديار پسر يشتاسف بود و نسب بهراسف را از پيش گفته‌ايم . گويند وى اردشير پسر بابك پسر ساسان كوچك پسر بابك پسر ساسان پسر بابك پسر مهرمس پسر ساسان پسر بهمن پسر اسفنديار پسر يشتاسف پسر بهراسف بود و خلاف ندارند كه اردشير از اعقاب منوچهر بود روزى كه اردشير بپادشاهى رسيد و اردوان را بكشت و از كار ملوك طوايف بپرداخت و تاج بر سر نهاد سخنانى گفت كه قسمتى از آن مانده است گفت :\r\n« خدا را ستايش ميكنيم كه نعمت خويش خاص ما كرد و موهبت و بركت خود بما داد و كشور را منقاد ما كرد و بندگان را باطاعت ما كشانيد ستايش او ميگوئيم كه فضل عطاى او ميشناسيم و بخشش و مزيت او را سپاس ميداريم بدانيد كه در راه اقامه عدل و بسط فضيلت و استقرار آثار نيك و عمران بلاد و رأفت بخلق خدا و ترميم اقطار ملك و احياى آن قسمتها كه ويران شده همى كوشيم خاطر آسوده داريد كه قوى و ضعيف با دنى و شريف همگان را از عدالت بهره‌مند خواهيم داشت و عدالت را رسمى پسنديده و آيينى متبع خواهم كرد از رفتار ما چيزها خواهيد ديد كه بسبب آن ثناى ما گوئيد و كردار ما گفتارمان را تأييد خواهد كرد انشاء الله تعالى و درود بر شما باد .\r\n\r\n","description":"","footnote":"","page_name":" 238 ","page_number":258},
  {"content":"\r\n\r\nمسعودى گويد : اردشير پسر بابك پيش قدم تنظيم طبقات بود و ملوك و خليفگان بعد پيروى او كردند . خواص اردشير سه طبقه بودند نخست اسواران و شاهزادگان بودند و جاى اين طبقه طرف راست پادشاه بود و ده ذراع از او فاصله داشت و اينان نزديكان و نديمان و مصاحبان شاه بودند و همه از اشراف و دانشوران بودند . طبقه دوم بفاصله ده ذراع از طبقه اول جاى داشت و اينان مرزبانان و شاهان ولايات مقيم دربار و سپهداران بودند كه بدوران اردشير ، ملك نواحى داشتند جاى طبقه سوم نيز ده ذراع دور تر از جاى طبقه دوم بود و اينان دلقكان و بذله گويان بودند اما در اين طبقه سوم پست نژاد و فرو مايه و ناقص اعضا و دراز و كوتاه مفرط و معيوب و مابون و فرزند مردم فروپيشه چون جولا و حجامتگر ؛ و گرچه غيب ميدانست يا به مثل داناى همه علوم بود ؛ وجود نداشت .\r\nاردشير ميگفت براى نفس شاه و رئيس و دانشور فرزانه چيزى زيان آورتر از معاشرت مردم پست و آميزش اشخاص فرومايه نيست زيرا همچنان كه نفس از آميزش مردم شريف فرزانه و الا نژاد اصلاح پذيرد از معاشرت فرومايه تباهى گيرد و عيب پذيرد و از فضيلت بگردد و از اخلاق پسنديده دور افتد همانطور كه باد وقتى به بوى خوش گذرد بوى خوش آرد كه نفوس را سرزنده كند و اعضا را نيرو فزايد و اگر به عفونت گذرد عفونت آرد و نفس را رنجه دارد و اخلاق را زيان كلى رساند كه فساد زودتر از صلاح به نفس راه يابد چنان كه ويرانى زودتر از بنا صورت پذيرد و گاه باشد كه صاحب معرفت از يك ماه معاشرت با فرومايگان سفله روزگارى دراز عقل خويش را تباه يابد .\r\nاردشير ميگفت : شاه بايد داد بسيار كند كه داد مايه همه خوبيهاست و مانع زال و پراكندگى ملك است و نخستين آثار زوال ملك اينست كه داد نماند و چون پرچم ستم بديار قومى بجنبد شاهين داد با آن مقابله كند و آن را واپس زند\r\n\r\n","description":"","footnote":"","page_name":" 239 ","page_number":259},
  {"content":"\r\n\r\nهيچكس از مصاحبان و معاشران ملوك به اندازه نديم محتاج داشتن اخلاق خوب و ادب كامل و دانستن نكات ظريف و لطايف جالب نيست تا آنجا كه نديم ميبايست با شرف ملوك ، تواضع غلامان و با عفت متعبدان ، ابتذال وقيحان و با وقار پيران بذله گوئى جوانان داشته باشد هر يك از اين صفات را بناچار ميبايدش داشت و از مقابل آن برى نميبايد بود و هم نديم ميبايد بسرعت ادراك چنان باشد كه از تجربه اخلاق بزرگمردى كه همدم اوست مكنون خاطر وى بداند و بدلالت نگاه و اشاره وى تمايلش را ادراك كند و نديم درست نباشد مگر از زيبائى و جوانمردى بهره‌ور باشد . زيبائى نديم اينست كه لباسش پاكيزه و بويش مطبوع و زبانش فصيح باشد و جوانمرديش اينست كه در رغبت نكويان شرمگين باشد و در انجمن موقر نشيند و گشاده‌رو باشد اما نه سبك سر ، و بكمال جوانمردى نرسد مگر آنكه از لذت شكيبا بود .\r\nاردشير طبقات كسان را مرتب كرد و هفت طبقه نهاد نخست ، وزيران و پس از آن موبدان كه نگهبان امور دين و قاضى القضاة و رئيس همه موبدان بود و آنها نگهبانان امور دينى همه كشور و عهده‌دار قضاوت دعاوى بودند . و چهار اسپهبدى نهاد يكى بخراسان ، دوم به مغرب ، سوم بولايت جنوب و چهارم بولايت شمال و اين چهار اسپهبد مديران امور ملك بودند كه هر كدام تدبير يك قسمت مملكت را به عهده داشتند و فرمانرواى يك چهارم آن بودند و هر يك از اينان مرزبانى داشت كه جانشين اسپهبد بود و چهار طبقه ديگر را از كسانى كه اهل تدبير بودند و كار ملك و مشورت حل و عقد امور با حضور ايشان ميشد ترتيب داد آنگاه طبقات نغمه‌گران و مطربان و آشنايان صنعت موسيقى را بنظام آورد .\r\nو ديگر ملوك خاندان ساسانى كه پس از او آمدند به همين رسم بودند تا بهرام گور كه او مراتب اشراف و شاهزادگان و متوليان آتشكده‌ها و متعبدان و\r\n\r\n","description":"","footnote":"","page_name":" 240 ","page_number":260},
  {"content":"\r\n\r\nزاهدان و عالمان دين و ديگر رشته‌هاى فلسفه را به حال خود گذاشت ولى طبقه مطربان را تغيير داد و كسانى را كه بطبقه متوسط بودند بطبقه بالا برد و طبقه پائين را بطبقه ميانه جا داد و مراتب را دگرگون كرد و چون به مطربان كه مايه نشاط او بودند دلبستگى داشت ترتيب اردشير بابكان را درباره آنان بهم زد و شاهان بعد از او نيز به همين روش بودند تا خسرو انوشيروان كه مرتبه مطربان را به ترتيبى كه در ايام اردشير بابك بوده مقرر كرد .\r\nاز دوران اردشير همه شاهان ايران از نديمان روى نهان داشتند و ما بين شاه و طبقه اول بيست ذراع فاصله بود زيرا پرده‌اى كه جلو شاه بود با شاه ده ذراع و تا طبقه اول نيز ده ذراع فاصله داشت . پرده‌دار يك اسواران زاده بود كه او را خرم باش ميگفتند و چون او ميمرد يك اسواران زاده ديگر را كه تربيت يافته بود به پرده‌دارى ميگماشتند و بدين نام ميخواندند و هر كه برتبه پرده‌دارى ميرسيد و اين مقام مييافت نام خرم باش داشت و چون شاه با نديمان و معاشران مىنشست خرم باش يكى را ميگفت تا از فرازترين جاى قصر بانك بردارد و بآواز بلند كه همه حاضران توانند شنيد بگويد : اى زبان سر خود را مصون دارد كه امروز با پادشاه نشسته‌اى . آنگاه فرود ميامد و هر روز كه شاه به سرگرمى و طرب مىنشست اين رسم معمول بود و نديمان بىصدا بدون آنكه با سر و دست به جائى و چيزى اشاره كنند بجاى خود مىنشستند . آنگاه پرده‌دار نمايان ميشد و مىگفت اى فلان تو فلان و فلان آواز بخوان و اى فلان تو فلان و فلان نغمه را در فلان دستگاه موسيقى بزن . خليفگان اول بنى اميه و خليفگان اول بنى عباس نيز در مقابل نديمان نمايان نميشدند .\r\nاردشير بابك ولايتها معين كرد و شهرها پديد آورد و او را با مردمان پيمان بود و چون چهارده سال و بقولى پانزده سال از پادشاهى او بگذشت و زمين آرام گرفت و سامان يافت و ملوك را باطاعت آورد به دنيا بىعلاقه شد و بىثباتى و فريب\r\n\r\n","description":"","footnote":"","page_name":" 241 ","page_number":261},
  {"content":"\r\n\r\nو فنا و زود گذرى آن به روى نمودار شد و بدانست كه هر كه به دنيا تكيه كند و اعتماد ورزد و مطمئن شود زودتر با او خدعه كند و عيان ديد كه جهان فريبگر و موذى و مكار و گذران وفا نيست و اگر يك روى آن براى كسى شيرين و گوارا شود روى ديگر تلخ و بيمارىزا شود . به نظر آورد كه پيش از او كسان شهرها بساخته و قلعه‌ها بر آورده و لشگرها كشيده و سپاه و نفر و لوازم از او بيشتر داشته‌اند اما همه خاك شده و در گور خفته‌اند بدين جهت ترجيح داد كناره گيرد و باتشكده نشيند و بعبادت خداى پردازد و به تنهائى خو كند و پسر خود شاپور را به كار مملكت گماشت و تاج خويش را بر سر او نهاد كه او را از همه فرزندان خود بردبارتر و داناتر و دليرتر و كار آمدتر ميدانست پس از آن سالى و بقولى ماهى و بقولى بيشتر در آتشكده‌ها به حال زهد و خلوت با خدا بسر برد .\r\nاردشير دوازده سال با ملوك طوايف پيكار داشت ، بعضى از آنها نامه نوشته و از بيم صولتش مطيع پادشاهى او ميشدند و بعضى ديگر كه از اطاعت ابا داشتند ، اردشير سوى آنها ميشتافت و كارشان ميساخت آخرين كس از اينان كه بدست وى كشته شد شاه نبطيان بود كه در سياه بوم عراق اقامت داشت و نامش بابا پسر بردينا صاحب قصر ابن هبيره بود پس از آن اردوان شاه را بكشت و آن روز شاهنشاه يعنى شاه همه شاهان نام يافت .\r\nمادر ساسان بزرگ از اسيران بنى اسرائيل بود و دختر سامان بود . اردشير پسر بابك در آغاز پادشاهى با يكى از زهاد و شاهزادگان عصر كه بيشتر نام داشت و پيرو مذهب افلاطونى و آراى سقراط و افلاطون بود حكايتها داشت كه از ذكر آن چشم پوشيديم كه تفصيل آن را با سرگذشت و فتوحات و اعمال اردشير در كتاب اخبار الزمان و كتاب اوسط آورده‌ايم . اردشير بابك كتابى دارد كه بنام كارنامه معروفست و اخبار و جنگها و جهانگيرى خويش را در آنجا آورده است از جمله نصايح اردشير كه بجا مانده سخنانى است كه وقتى پسر خود را\r\n\r\n","description":"","footnote":"","page_name":" 242 ","page_number":262},
  {"content":"\r\n\r\nبشاهى ميگماشت به او گفت « پسر من دين و شاهى قرين يك ديگرند و يكى از ديگرى بىنياز نيست . دين اساس ملك است و ملك نگهبان دين است هر چه را اساس نباشد معدوم گردد و هر چه نگهبان نداشته باشد تباهى گيرد » از جمله نامه‌هاى اردشير كه بجا مانده نامه‌ايست كه بخواص رعيت و عمال خود نوشته : « از اردشير پسر بهمن شاهنشاه بدبيران كه عهده‌دار تدبير ملكند و فقيهان كه ستونهاى دينند و كشاورزان كه آباد كنان زمينند . درود بر شما به حمد الله ما خوبيم و باقتضاى رأفت و مرحمت ماليات از رعيت برداشتيم اين نصيحت را كه بشما مينويسيم بخاطر سپاريد : كينه‌توز همديگر مباشيد تا دشمن غافلگيرتان نكند و احتكار مكنيد تا دچار قحط نشويد پناهگاه رهگذران باشيد تا فردا برستاخيز سيراب شويد زن از خويشاوندان گيريد كه خاندان و نسبتان محفوظ ماند به دنيا اعتماد مكنيد كه بهيچكس پايدار نماند و غم آن مخوريد كه هر چه خدا خواهد همان شود معذلك دنيا را رها نكنيد كه آخرت را جز به دنيا بدست نتوان آورد . » و هم از اردشير بيكى از عمال خود نوشته بود « شنيده‌ام كه تو ملايمت را بر - خشونت و محبت را بر مهابت و ترس را بر شجاعت ترجيح ميدهى ولى بايد در آغاز كار خشن و در آخر ملايم باشى هيچكس را از مهابت خود بىنصيب نگذارى و از محبت مأيوس نكنى و اين سخن را كه به تو ميگويم مستبعد ندانى كه اين دو قرين يك ديگرند . » پس از اردشير پسرش شاپور پادشاه شد و مدت پادشاهيش سى و سه سال بود و با بسيارى ملوك جهان جنگها داشت و ولايتها پديد آورد و شهرها بنياد كرد كه بنام او معروف شد چنان كه بعضى ولايتها و شهرها نيز بپدرانش منسوب بود . عربان او را شاپور سپاه لقب داده‌اند . بروزگار وى مانى پديد آمد و مذهب ثنوى آورد و شاپور از مجوسيگرى بدين مانى و اعتقاد بنور و برائت از ظلمت گرويد . پس از آن بدين مجوس باز گشت و مانى بعللى كه در كتابهاى سابق خود گفته‌ايم بناچار\r\n\r\n","description":"","footnote":"","page_name":" 243 ","page_number":263},
  {"content":"\r\n\r\nسوى هند رفت پادشاه روم به شاپور پسر اردشير نوشته بود « از روش تو در كار سپاه و نظم امور ملك و آسايش اهل آن مملكت كه از تدبير تو است چيزها شنيده‌ام كه دوست دارم در اين باره طريقه تو گيرم و برسم تو روم » و شاپور بجواب او نوشت « اين توفيق به هشت صفت يافته‌ام هرگز در كار امر و نهى مزاح نگفتم و هرگز خلاف وعده وعيد نكردم و جنگ براى تحصيل ثروت كردم نه هوس ، جلب قلوب باميد و بيم كردم نه زور و خصومت و مجازات از روى گنا دادم نه از روى خشم ، معاش همه را فراهم كردم و چيزهاى بيهوده را از ميان بردم . » گويند شاپور بيكى از حكام خود نوشت « وقتى از مردى كفايت خواهى مقررى كافى به او بده و بوسيله ياران لايق كمكش كن و در تدبير امور آزادش نه كه چون مقرريش كافى باشد طمع ببرد و چون بكمك ياران نيرو گيرد در مقابل دشمنان سختتر شود و چون در تدبير امور آزادى عمل داشته باشد در عواقب كار خود بينديشد آنگاه وى را از كارى كه برايش در نظر گرفته‌اى واقف كن تا از پيش آماده آن شود و خاطر بدان مشغول دارد اگر كار چنان كرد كه انتظار ميرفت مقصود خويش با وى گذار و پيش بردن او را وظيفه خود شمار پس اگر كردار او موافق دستور تو بود انجام مقصود خود را به عهده او گذار ، و انعام بيشتر او را وظيفه خود شمار . و اگر از كار تو بگشت حجت بر او نه و دست بمجازاتش گشاى و درود بر تو باد . » و هم شاپور به نصيحت پسرش هرمز و ملوك بعد او گفته بود « اختلافتان را چون مقامتان عالى كنيد و كرمتان را بالا بريد و كوششتان را بتناسب اقبالتان بيفزائيد . » گويند پادشاهى شاپور سى و يك سال و شش ماه و هيجده روز بود .\r\nپس از شاپور پسرش هرمز بن شاپور ملقب به دلير پادشاه شد و مدت پادشاهيش يك سال و بقولى بيست و دو ماه بود و شهر رامهرمز را در ولايت اهواز او بنياد كرد .\r\n\r\n","description":"","footnote":"","page_name":" 244 ","page_number":264},
  {"content":"\r\n\r\nوى بيكى از حكام خود نوشته بود « نگهدارى در بندها و سردارى سپاه و تدبير امور و اداره ولايت تنها از كسى ساخته است كه پنج صفت با هم داشته باشد باريك بينى تا از حقيقت امورى كه رخ ميدهد آگاه تواند شد و دانائى تا جز بفرصت مناسب خويشتن را بمشكلات نيفكند و دليرى تا از مشكلات مكرر نهراسد و درستى در وعده و وعيد تا بوفاى او اعتماد كنند و بلند نظرى تا خرج مال را در راه حق آسان شمارد . » پس از او بهرام پسر هرمز سه سال پادشاهى كرد و با ملوك شرق پيكارها داشت .\r\nگفتيم كه مانى پسر يزيد و شاگرد ماردون بحضور بهرام آمد و مذهب ثنوى بر او عرضه داشت و بهرام بحيله دعوتش را پذيرفت تا دعوتگران و ياران او را كه در مملكت پراكنده بودند و مردم را به مذهب ثنويان ميخواندند احضار كرد و مانى را بكشت و بزرگان اصحاب او را نيز بكشت .\r\nعنوان زندقه كه زنديقان را بدان منسوب كنند در ايام مانى پديد آمد و قصه چنان بود كه زرادشت پسر اسبيمان كه نسب او را سابقا در اين كتاب آورده‌ايم كتاب معروف بستاره را به زبان فرس قديم براى ايرانيان بياورد و تفسيرى بر آن نوشت كه زنده بود و براى تفسير شرحى نوشت كه پازند بود چنان كه از پيش گفته‌ايم و زند توضيح و تاويل كتاب منزل سابق بود و هر كه بر خلاف كتاب منزل كه ابستا بود چيزى بشريعت ايشان افزودى و به تاويل كه زند باشد توسل جستى گفتندى كه اين زندى است و او را بتاويل كتاب منسوب داشتندى يعنى از ظواهر كتاب منزل بجانب تاويل مخالف تنزيل منحرف شده است و چون عربان بيامدند اين معنى را از ايرانيان بگرفتند و عربى كردند و زنديق گفتند و ثنويان همان زنديقانند و ديگر كسانى كه جهان را قديم دانند و منكر حدوث آن باشند به اين گروه پيوسته‌اند .\r\n\r\n","description":"","footnote":"","page_name":" 245 ","page_number":265},
  {"content":"\r\n\r\nپس از او بهرام پسر بهرام بپادشاهى رسيد و مدت پادشاهيش هفده سال بود و جز اين نيز گفته‌اند . وى در آغاز پادشاهى بخوشى و لذت و شكار و تفريح پرداخت و به كار ملك نينديشيد و در امور رعيت ننگريست و خاصان و خدمتگزاران و اطرافيان خويش را تيولها داد در نتيجه املاك رو به خرابى نهاد و از آباد كنندگان تهى شد كه در املاك اهل نفوذ اقامت گرفتند و جز در املاك تيول آبادى نماند و وزيران برعايت خاصان پادشاه ماليات از ايشان مطالبه نكردند كه امور مملكت بدست وزيران برعايت خاصان پادشاه ماليات از ايشان مطالبه نكردند كه امور مملكت بدست وزيران او بود در نتيجه مملكت بويرانى رفت و آبادى كاهش يافت و موجودى خزانه نقصان گرفت و سربازان نيرومند ، ضعيف شدند و ضعيفان بمردند تا اينكه يك روز شاه بتفرج و شكار سوار شد و چون شب رسيد و رو سوى مدائن داشت موبدان را احضار كرد كه انديشه‌اى بخاطرش رسيده بود . موبد بيامد و همراه شد . شاه با او سخن گفتن گرفت و از روش اسلاف خويش پرسيد . ضمن راه از خرابه‌هائى گذشتند كه از املاك معتبر بوده بود و بدوران وى خراب شده بود و جز جغد كس آنجا مقيم نبود ناگهان جغدى از خرابه‌اى بانك برداشت و جغد ديگر بپاسخ آن بانك زد شاه بموبدان گفت « به نظر تو كسى هست كه او را موهبت فهم گفتار اين پرنده كه در اين شب آرام بانك مىزند داده باشند ؟ » موبدان گفت « اى پادشاه من از آن كسانم كه خدايم موهبت فهم اين داده است » شاه از او توضيح خواست . گفت كه سخنش درست است شاه گفت : « اين پرنده چه گفت و ديگرى چه جواب داد ؟ » موبدان گفت » اين جغد نر با جغد ماده سخن داشت ميگفت مرا از خويش تمتع ده تا فرزندانى از ما بيايد كه تسبيح خدا گويند و اعقاب ما در اين جهان بمانند و ياد ما كنند و رحمت فرستند » و جغد ماده گفت « اينكه تو ميگوئى اقبال بزرگ و توفيق كامل حال و آينده است ولى شرايطى دارم كه اگر عمل كنى تسليم تقاضاى تو خواهم شد » نر گفت « شرط تو چيست ؟ » گفت « نخست آنكه اگر تسليم تو شوم و بتقاضاى تو تن دهم خرابه بيست ده معتبر را كه در ايام اين شاه جوانبخت ويران\r\n\r\n","description":"","footnote":"","page_name":" 246 ","page_number":266},
  {"content":"\r\n\r\nشده باشد به من ببخشى » شاه گفت « و نر چه گفت ؟ » موبدان گفت « جواب وى اين بود كه اگر دوران اين شاه جوانبخت دراز شود از املاكى كه ويران مىشود هزار ده به تو خواهم داد ولى دهات ويران را چه خواهى كرد ؟ » گفت : « وقتى ما با هم شويم نسل پديد آيد و فرزند بسيار شود و بهر يك از فرزندان خويش يك ده ويران دهيم . » نر گفت « كارى كه گفتى آسان است و تقاضايت به سهولت انجام مىشود وعده ميكنم و انجام آن را به عهده ميگيرم اينك بما بعد شرط پردازيم » و چون شاه اين سخن از موبدان بشنيد در جانش مؤثر افتاد و از خواب غفلت بيدار شد و در آنچه شنيده بود انديشه كرد و در دم فرود آمد و به پا ايستاد و با موبدان گوشه گرفت و گفت « اى نگهبان دين و ناصح شاه كه امور فراموش شده ملك را با كار رعيت و مملكت كه بتباهى كشيده به ياد او مياوردى اين سخن كه گفتى چه بود كه مرا بشور انداختى و چيزهاى فراموش شده را به ياد من آوردى ؟ » موبدان گفت « در حضور شاه جوانبخت براى رعيت و مملكت موقعى خوش بدست آوردم و اين سخن را به تمثيل و تذكار از زبان پرنده بجواب شاه گفتم » شاه گفت « اى ناصح خوب از اين سخن كه گفتى چه منظور داشتى و از اين جمله چه معنى ميخواستى مراد چيست و نتيجه كدام است ؟ » موبدان گفت « اى ملك جوانبخت ، ملك جز بشريعت و طاعت خدا و عمل بامر و نهى او قوت نگيرد و شريعت نيز جز بملك قوام ندارد . قوت ملك بمردانست و قوام مردان بمال و مال جز بآبادى حاصل نشود و آبادى جز بعدل صورت نگيرد زيرا عدل ترازوى خداست كه ميان خلق نهاده و سرپرستى بر آن گمارده كه شاهست . » شاه گفت « آنچه گفتى درست است مقصود خويش را نمودار كن و واضحتر بگو » موبدان گفت « بله اى پادشاه تو باملاك پرداختى و آن را از صاحبان و آباد كنندگانش كه خراجگزار و ماليات بده بودند گرفتى و به اطرافيان و خدمه و مردم بىكار و ديگران دادى كه بسود سريع چشم دوختند و منفعت زود خواستند و آبادى و مآل بينى را كه مايه اصلاح املاك بود از نظر دور داشتند\r\n\r\n","description":"","footnote":"","page_name":" 247 ","page_number":267},
  {"content":"\r\n\r\nو بسبب تقرب پادشاه در كار وصول ماليات ايشان سهل انگارى شد و با ديگر ماليات دهندگان و آباد كنان املاك ستم روا داشتند كه املاك را رها كردند از ديار خويش برفتند و در املاك اهل نفوذ سكونت گرفتند و آبادى كم شد و املاك خرابى گرفت و ماليات كاهش يافت و سپاه و رعيت تباه شد و ملوك و اقوام اطراف طمع در ملك ايران بستند كه دانسته‌اند مايه‌هائى كه بوسيله آن پايه‌هاى ملك استقرار ميگيرد از ميان رفته است » چون شاه اين سخن از موبدان بشنيد سه روز در همانجا كه بود مقام گرفت و وزيران و دبيران و ديوان داران را احضار كرد كه دفترها بياوردند و املاك را از خاصان و اطرافيان بگرفتند و به صاحبانش پس دادند كه رسوم سابق را معمول داشتند و آبادى آغاز كردند و آنها كه ضعيف شده بودند نيرو گرفتند و زمين آباد شد و ولايت حاصل فراوان داد و مال بسيار بنزد خراجگيران فراهم آمد و سپاه قوت گرفت و مايه دشمنان ببريد و در بندها مجهز شد و شاه پيوسته مراقبت امور را به عهده گرفت و در كار خاص و عام نظر كرد و روزگارش سامان يافت و ملك بنظام آمد تا آنجا كه ايام او را عيد نام دادند كه فراوانى و بركت عام بود و عدالت شامل .\r\nآنگاه پس از او بهرام پسر شاه بهرام پسر بهرام پادشاهى يافت و پادشاهيش تا بمرد چهار سال و چهار ماه بود آنگاه پس از او هرمز پسر نرسى پسر بهرام شاه پسر بهرام دلير پادشاه شد و پادشاهيش هفت سال و بقولى هفت سال و نيم بود آنگاه پس از او هرمز پسر نرسى پسر بهرام كه دنباله نسب او را بگفته‌ايم پادشاه شد و مدت پادشاهيش هفت سال و پنج ماه بود . ابو عبيده معمر بن مثنى از عمر كسرى نقل كرده كه همه شاهان ساسانى تا اين پادشاه يعنى هرمز پسر نرسى در جنديشاپور خوزستان اقامت داشتند . يعقوب ليث صفار نيز ميخواست بتقليد شاهان ساسانى در جنديشاپور ساكن شود و هم در آنجا بمرد . بعدها اخبار معتمد خليفه را كه در اين شهر اقامت گرفت و در آنجا وفات كرد در همين كتاب خواهيم آورد .\r\n\r\n","description":"","footnote":"","page_name":" 248 ","page_number":268},
  {"content":"\r\n\r\nآنگاه پس از هرمز بن نرسى پسر وى شاپور بن هرمز كه همان شاپور ذو الاكتاف بود پادشاه شد و مدت پادشاهيش تا بمرد هفتاد و دو سال بود وقتى پدرش بمرد او به شكم مادر بود و عربان بر سياه بوم عراق استيلا يافتند كه تدبير امور به عهده وزيران بود . غالب عربانى كه بر عراق چيره شده بودند از فرزندان اياد بن نزار بودند و ايشان را طبق گفتند كه طبق وار همه شهرها را پوشانيده بودند : در آن وقت شاه ايشان حارث بن اغرايادى بود . و چون شاپور شانزده ساله شد اسواران خويش را براى حمله و سركوب ايشان آماده كرد قوم اياد تابستان را بجزيره و زمستان را بعراق بسر ميبرد . يكى از ايشان بنام لقيط كه در سپاه شاپور بود شعرى بقوم اياد نوشت و بيمشان داد و خبردار كرد كه قصد ايشان دارند و شعر اينست :\r\n« در اين نامه درود از لقيط بمردم اياد كه در جزيره‌اند « بدانيد كه شير بحمله سوى شما ميايد « و شما را خار سخت سر نمىپندارد .\r\n« هفتاد هزار كس از ايشان سوى « شمار روانند و گروه‌ها را چون ملخ به راه ميكشند « به زودى سوار اسبها بشما ميرسند .\r\nاينك هنگام هلاك شما است كه چون قوم عاد هلاك شويد » ولى بنامه او اعتنا نكردند و طلايه‌داران شاپور رو بجانب عراق داشت و به سياه بوم حمله ميبرد وقتى سپاه آماده حمله شد باز او نامه‌اى نوشت و خبر داد كه سپاه اردو زده‌اند و فراهم آمده‌اند و رو سوى ايشان دارند و شعرى نوشت كه آغاز آن چنين است :\r\n« اى خانه عمره كه تذكار ناگوار آن « درد و غم و رنج مرا برانگيخت ! اياد را خبر دار مكن و ميان اشراف\r\n\r\n","description":"","footnote":"","page_name":" 249 ","page_number":269},
  {"content":"\r\n\r\n« آن قوم فرود آى كه من اگر تمردم نكنيد راى روشن دارم « اى بىپدرها ! مگر از قومى كه چون مار بسرعت « رو سوى شما دارند بيم نداريد اگر اين گروه تيرهاشان را « باوج قله ثهلان بيندازند در هم شكافد .\r\n« خدا شما را خير دهاد كار خودتان را به مردى گشاده بازو « و جنگ آزموده واگذار كنيد . » شاپور قوم اياد را در هم شكست و قتل عام كرد و جز تنى چند از آنها كه بديار روم گريختند جان نبردند آنگاه بازوان مردم عرب را از جاى ببرد و از آن پس شاپور ذو الاكتاف لقب يافت .\r\nمعاوية بن ابى سفيان به قوم تميم عران نامه نوشته بود كه بعلى بن ابى طالب رضى الله عنه حمله كنند على رضوان الله عليه خبر يافت و در يكى از خطبه‌هاى خود ضمن سخنى مفصل گفت « قومى كه صلاح را فساد پندارند يا گمراهى در كارها را هدايت شمارند بهلاك نزديك باشند چنان كه شاپور ذو الاكتاف در سياهبوم قوم اياد را نابود كرد . » شاپور ضمن تاخت و تازها كه در حدود عرب داشت بديار بحرين حمله برد كه در آن روزگار محل بنى تميم بود و بسيار كس از ايشان بكشت و مردم بنى تميم فرارى شدند در آن موقع شيخ قبيله عمرو بن تميم بن مر بود و سيصد سال داشت او را در سبدى بستون خانه آويخته بودند و چون خواستند او را ببرند نپذيرفت و گفت او را همانجا واگذارند گفت « من امروز يا فردا خواهم مرد مگر از عمر من چقدر مانده است ؟ شايد خدا بوسيله من شما را از صولت اين پادشاه كه بر عرب مسلط شده نجات دهد . » پس او را رها كردند و به همان حال كه بود واگذاشتند سواران شاپور همه جا را بگرفتند و ديدند كه مردم رفته‌اند و سبدى بر درختى آويخته ديدند . عمرو\r\n\r\n","description":"","footnote":"","page_name":" 250 ","page_number":270},
  {"content":"\r\n\r\nنيز صداى شيهه و سم اسبان و همهمه مردان شنيد و با صدائى ضعيف بانك بر آورد وى را گرفتند و بنزد شاپور بردند و چون بحضور ويش نهادند نشانه‌هاى پيرى و گذشت روزگار را بر او آشكار ديد و به دو گفت « اى پير از دست رفته تو كه باشى ؟ » گفت « من عمرو بن تميم بن مرم و بدين سن رسيده‌ام كه مىبينى مردم از شدت كشتار و مجازات تو فرارى شده‌اند و من ترجيح دادم بدست تو نابود شوم كه فراريان قومم زنده بمانند شايد خداوند پادشاه آسمان و زمين بدست تو ايشان را گشايش دهد و از قصد كشتارشان منصرف كند و من اگر اجازه دهى ميخواهم چيزى از تو بپرسم » شاپور گفت « بگو سخنت شنيده مىشود » عمرو گفت « اين چيست كه ترا بقتل رعيت و مردم عرب وا داشته است ؟ » شاپور گفت « براى اين ميكشمشان كه شهرهاى مرا با اهل مملكتم گرفته‌اند » عمرو گفت « اين كار را وقتى كردند كه كارشان بدست تو نبود و چون بالغ شدى از بيم تو از تباهكارى دست بداشتند » شاپور گفت : « ميكشمشان براى اينكه ما شاهان ايران در علم نهان و اخبار گذشتگان خويش ديده‌ايم كه عرب بر ما چيره شود و ملك از ما بگيرد . » عمرو گفت « اين را يقين دارى يا گمان ميبرى ؟ » گفت « يقين دارم و ناچار چنين خواهد شد » عمرو گفت « اگر اين را ميدانى پسر چرا با عرب بد ميكنى به خدا اگر همه عربان را نگاهدارى و با ايشان نكوئى كنى وقتى دولت بچنگ ايشان افتد نيكى تو را درباره قومت تلافى ميكنند و اگر عمرت دراز بود وقتى ملك بايشان رسيد ترا نيز عوض دهند و تو و قومت را نگه دارند اگر اين قصه كه ميگوئى محقق باشد اين عاقلانه‌تر و سودمندتر است . اگر محقق نيست پس چرا بدى ميكنى و خون رعيت ميريزى ؟ » شاپور گفت « قصه صحيح است و ملك بشما ميرسد اما آنچه گفتى عاقلانه است سخن راست گفتى و گفتار ناصحانه آوردى » و آنگاه منادى شاپور بانك زد و مردم را امان داد و شمشير برداشت و از كشتار چشم پوشيد . گويند عمرو پس از آن هشتاد سال و بقولى كمتر در اين جهان بماند و\r\n\r\n","description":"","footnote":"","page_name":" 251 ","page_number":271},
  {"content":"\r\n\r\nخدا داناتر است .\r\nو شاپور بشام حمله برد و شهرها بگشود و جمعى از روميان را بكشت آنگاه بفكر افتاد ناشناس بسرزمين روم رود و اخبار و روش ايشان بداند و درزى ناشناس سوى قسطنطنيه رفت . در آن هنگام قيصر مهمانى بزرگى ميداد كه خاص و عام در آن حضور مييافتند او نيز با جمع برفت و بر خوانى نشست قيصر به نقاشى دستور داده بود كه به لشكرگاه شاپور رفته تصوير وى را كشيده بود و چون تصوير را بنزد قيصر برد بفرمود تا آن را بر ظرفهاى شراب كه طلا و نقره بود رسم كردند آن روز براى كسى كه با شاپور بر خوان نشسته بود جامى آوردند و يكى از خدمه تصوير جام را با شاپور كه كنار خوان و مقابل وى بود بديد و از تطابق دو صورت و شباهت فوق العاده آن تعجب كرد و بنزد شاه رفت و به او خبر داد .\r\nشاه بگفت تا شاپور را بياوردند و قصه او را پرسيد گفت « من از اسواران شاپورم و كارى كرده بودم كه مستحق مجازات شدم به همين جهت بسرزمين شما آمدم » ولى اين سخن را باور نكرد و او را بشمشير حواله داد كه مقر شد و او را در پوست گاوى كرد آنگاه قيصر با سپاه خويش حركت كرد تا به ميانه عراق رسيد و تاخت و تاز كرد و نخلها ببريد تا به شهر جنديشابور رسيد كه بزرگان ايران در آنجا حصارى شده بودند و بنزديك آن فرود آمد شبى كه انتظار ميرفت فرداى آن شهر را بگشايند شب عيد بود و موكلان در كار شاپور غافل ماندند و مست شدند گروهى اسيران ايرانى بنزديك شاپور بودند به آنها گفت تا بند از همديگر بكشايند و دلشان داد و بفرمود تا يك مشك روغن را كه آنجا بود روى او بريزند و چون بريختند پوست نرم شد و او رهائى يافت و نزديك شهر آمد كه بر باروهاى آن نگهبانى ميكردند و با نگهبانان سخن گفت كه او را بشناختند و با ريسمان بالا كشيدند وى در خزاين سلاح بگشود و مدافعان شهر را برون برد و اطراف سپاه روم پراكنده كرد و روميان مغرور و مطمئن بودند . و\r\n\r\n","description":"","footnote":"","page_name":" 252 ","page_number":272},
  {"content":"\r\n\r\nچون ناقوسها زده شد ناگهان اين سپاه حمله بردند و قيصر را كه اسير شده بود نزد شاپور آوردند كه او را زنده نگهداشت و كسانى از مردان وى را كه از كشته شدن جسته بودند به دو پيوست . قيصر در عراق بجاى نخلها كه بريده بود زيتون كاشت كه از آن پيش در عراق زيتون نبود و بند بزرگ رودخانه شوشتر را بساخت و با سنگ و آهن و سرب محكم كرد و هر چه را خراب كرده بود آباد كرد كه ذكر اخبار آن بدرازا ميكشد . آنگاه قيصر بجانب روم بازگشت .\r\nدر بعضى تاريخها هست كه شاپور قيصر را بطناب بست و پى پاشنه‌هاى او را بريد يا داغ كرد و روميان حيوانات خود را بطناب نبندند و موزه پاشنه‌دار به پا نكنند حارث بن جنده كه بنام هرمزان معروف است در اين باره گويد « آنها ( يعنى ايرانيان ) بر همه مردم پادشاهى داشتند « و در سياه بوم هرقل را بطناب بستند و ابو قابوس را بقهر كشتند « و زمين را از اياد گرفتند . » و يكى از شاعران قديم ايران درباره كار شاپور كه جان خويش بخطر انداخت و بجستجو بسرزمين دشمن رفت گويد :\r\n« شاپور در خاندان خود ممتاز و برگزيده بود و مرد معمولى شد .\r\n« كه در روم ميگشت و از كيد مكاران ، « رشته مرگ در اطراف او ميگشت .\r\n« او را بگرفتند و اشتباه و خطائى عجيب بود كه كس باعث آن نبود .\r\n« و شاه رومى با هول و خطر بسرزمين عراق نزديك شد .\r\n« و ايرانيان بدروازه‌ها سخن گفتند و پراكنده شدند .\r\n« چنان كه شيران بيشه در غارها بانك همديگر را « جواب دهند و كار روميان با شمشير يكسره شد .\r\n« و محو شدند و افرينا بر اين انتقامجويان !\r\n\r\n","description":"","footnote":"","page_name":" 253 ","page_number":273},
  {"content":"\r\n\r\n« بجاى نخلها كه قطع كرده و با شمشير بريده بود زيتون كاشتند » پس از آن شاپور بديار جزيره آمد و به ديگر ديار روم حمله برد و مردم بسيار از آنجا بياورد و در شوش و شوشتر و ديگر شهرهاى ولايت اهواز اقامت داد كه توالد كردند و در آن ديار سكونت گرفتند و از آن هنگام بشوشتر ديباى شوشترى و انواع حرير و به شوش خز و بديار نصيبين پرده و فرش بافتند و معمول شد كه هنوز هم هست . شاهان ساسانى كه پيش از شاپور بودند و بسيارى از شاهان طبقه اول سلف در طيسبون كه بسرزمين عراق و مغرب مدائن بود اقامت داشتند .\r\nشاپور در مشرق مداين اقامت گرفت و ايوانى را كه تاكنون بنام ايوان كسرى معروفست آنجا بساخت و پرويز پسر هرمز قسمتهايى از اين بنا را تكميل كرد . وقتى رشيد بر لب دجله بنزديك اين ايوان فرود آمده بود و شنيد كه در پشت خيمه‌ها يكى از خدمه به ديگرى ميگويد : « ابن فلان و به همان زاده كه اين بنا را ساخته ميخواسته از روى آن به آسمان برود » رشيد يكى از خدمه مراقب را بگفت تا يكصد چوب به او بزند و بحاضران گفت « پادشاهى يك جور خويشاوندى است و پادشاهان برادرانند غيرتم گفت كه براى صيانت ملك او را ادب كنم كه شاهان بهم پيوسته‌اند » و هم درباره رشيد آورده‌اند كه وى پس از گرفتن برمكيان كس پيش يحيى پسر خالد بن برمك فرستاد و او بزندان بود و درباره ويران كردن ايوان مشورت كرد و او پاسخ فرستاد كه هرگز مكن و رشيد بحاضران گفت « دل به مجوسيگرى و علاقه مجوس دارد و نميخواهد آثار آن محو شود » و خرابى ايوان را آغاز كرد اما معلوم شد كه براى ويران كردن ايوان مخارج بسيار لازم است كه از فزونى به حساب نيايد و از اين كار دست بداشت و نامه به يحيى نوشت و حال را به دو خبر داد . جواب آمد كه در ويرانى آن هر چه بايسته است خرج كند و اين كار را ادامه دهد رشيد از اختلاف گفتار اول و آخرش در عجب شد و كس فرستاد و حال پرسيد گفت « بله اينكه اول گفته بودم ميخواستم آوازه بلند و\r\n\r\n","description":"","footnote":"","page_name":" 254 ","page_number":274},
  {"content":"\r\n\r\nو نيك نامى ملت اسلام بر قرار ماند و اقوامى كه بروزگاران بعد آيند بر اين بناى بزرگ بنگرند و گويند قومى كه قوم سازنده اين بنا را مغلوب كرده و رسوم آن بر انداخته و ملكش بگرفته قومى بزرگ و دلير و گردنفراز بوده است اما در خصوص جواب دوم چون خبر يافتم كه ويرانى ايوان را آغاز كرده و در اين كار فرو مانده خواستم ناتوانى از ملت اسلام دور كرده باشم تا كسانى كه بروزگار آيند نگويند اين قوم از ويران كردن بنايى كه ايرانيان ساخته بودند ناتوان بود » و چون رشيد سخن او بشنيد گفت : « خداى تعالى او را بكشد كه هر وقت هر چه از او شنيدم درست بود » و از ويرانى ايوان چشم پوشيد . و هم شاپور بود كه شهر نيشابور را بخراسان و ديگر شهرها بفارس و عراق بنياد كرد .\r\nبعد از شاپور پسر هرمز ، برادرش اردشير پسر هرمز پادشاه شد و مدت پادشاهيش تا هنگام خلع چهل سال بود آنگاه پس از او شاپور پسر شاپور پنج سال و بقولى پنج سال و چهار ماه پادشاهى كرد و با قوم اياد بن نزار و ديگر اقوام عرب جنگها داشت . شاعر ايادى در اين باره گويد « بر رغم شاپور پسر شاپور بدور قبه‌هاى اياد اسب و گوسفند هست » .\r\nگويند اين شعر را كسانى گفته‌اند كه از كشتار شاپور ذو الاكتاف بديار روم گريخته بودند ، چنان كه بگفتيم ، سپس بديار خويش بازگشتند و به قوم ربيعه از فرزندان بكر بن وائل پيوستند . قوم ربيعه بر سياه بوم تسلط يافته بود و بقلمرو شاپور حمله ميبرد و شاعر ايادى شعر مذكور را در اين باره گفت . اياد جزو ربيعه بود و جز اين نيز گفته‌اند و خدا بهتر داند كه درست چيست .\r\nپس از او بهرام پسر شاپور پادشاهى يافت و مدت شاهيش ده سال و بقولى يازده سال پس از او يزدگرد پسر شاپور كه بنام خطا كار معروفست پادشاهى يافت و مدت شاهيش تا وقتى بمرد بيست و يك سال و پنج ماه و هيجده روز و بقولى بيست و دو سال دو ماه كم بود آنگاه پس از او بهرام پسر\r\n\r\n","description":"","footnote":"","page_name":" 255 ","page_number":275},
  {"content":"\r\n\r\nيزدگرد كه همان بهرام گور است پادشاهى يافت و مدت پادشاهيش بيست و سه سال و بقولى نوزده سال بود وى بيست ساله بود كه بپادشاهى رسيد و در اثناى شكار با اسب در باتلاقى فرو رفت و مردم ايران از غم او بناليدند كه با همگان عدالت و نيكى و با رعيت مهربانى كرده بود و در ايام او كارها استقرار داشت .\r\nدر ايام او خاقان پادشاه ترك به صغد آمد و سوى ايران تاخت گويند تا ولايت رى آمد بهرام سپاه فراهم كرد و با گروهى از نخبه ياران از بيراهه بيامد و بسپاه خاقان تاخت و سر او را بعراق برد و ملوك زمين از او بيمناك شدند و قيصر با او صلح كرد و مال فراوان فرستاد پيش از آن بهرام بطور ناشناس بديار هند رفته بود كه اخبار ايشان بداند و بيكى از ملوك هند پيوسته بود كه شبريه نام داشت و در يكى از جنگها در حضور وى دليرى نمود و دشمن را مغلوب كرد و شاه به اين پندار كه او يكى از اسواران ايران است دختر خويش را به دو داد وى در حيره با عربان بزرگ شده بود و به زبان عربى شعر ميگفت و بزبانهاى ديگر نيز سخن ميكرد بر انگشتر وى نوشته بود « بكردار گفته‌ها را بزرگ كنند وى را درباره گرفتن پادشاهى از بعد پدر و برداشتن تاج و درفش كه ميان دوشيزه نهاده بودند حكايتهاست و سرگذشتهاى ديگر كه تذكار آن بدرازا ميكشد و اينكه چرا او را بهرام گور گفتند و روش تير اندازى كه در ايام او پديد آمد از نگريستن درون و برون كمان كه همه را در كتاب اخبار الزمان و كتاب اوسط آورده‌ايم با آنچه ايرانيان و تركان درباره ساختمان كمان گفته‌اند كه بناى آن چون مزاج انسان بر طبايع چهارگانه است و اقسام و كيفيت تير اندازى كه داشته‌اند . از جمله شعر بهرام گور كه بجاست اين سخن است كه بروز غلبه بر خاقان گفته بود :\r\n« وقتى گروههاى او را بپراكندم گفتم گوئى قدرت بهرام را نشنيده بودى كه من نگهبان همه ملك ايرانم و ملكى كه نگهبان ندارد بچه كار مىآيد . »\r\n\r\n","description":"","footnote":"","page_name":" 256 ","page_number":276},
  {"content":"\r\n\r\nو هم اين سخن كه گويد :\r\n« مردم هر ديار بدانسته‌اند كه بندگان من شده‌اند شاهان را مطيع كردم و همه عزيزان را از مطيع و مطاع مغلوب كردم اينك شيران آنها از بيم من گريزانند و از ترس من به آبخورگاه نروند وقتى پادشاهى گردن افرازد من دسته‌ها و سپاهها براى او مهيا كنم كه يا اطاعت من كند يا او را خسته از زنجير و بند پيش مىآرند . » و او را به عربى و فارسى اشعار بسيار است كه به منظور اختصار از تذكار آن در اينجا چشم پوشيديم .\r\nپس از او يزدگرد پسر بهرام پادشاهى يافت و مدت شاهيش هيجده سال و چهار ماه و هيجده روز بود وى در ناحيه باب و ابواب با خشت و گل ديوارى بساخت چنان كه سابقاً در همين كتاب ضمن سخن از باب و ابواب و جبل قبخ ياد كرده‌ايم و هم يزدگرد پسر بهرام يكى از حكيمان عصر را كه در اقصاى مملكت بود احضار كرد تا خوى حكيمان پذيرد و براى تدبير امور رعيت راى از او فرا گيرد و هنگامى كه بحضور آمد يزدگرد به دو گفت « اى حكيم دانشمند سامان ملك بچيست ؟ » گفت : « با رعيت مدارا كردن و حق از ايشان بىزحمت گرفتن و مطابق عدالت با ايشان مهربانى كردن و راهها را امن داشتن و انتقام مظلوم از ظالم گرفتن . » گفت « مايه صلاح پادشاه چيست ؟ » گفت : « وزيران و دستياران وى كه اگر بصلاح آيند كار ملك بصلاح گرايد و اگر تباهى كنند بتباهى رود » يزدگرد به دو گفت : « مردم درباره موجبات فتنه سخن بسيار گفته‌اند به من بگو فتنه از چه زايد و سربلند كند و چيست كه آن را آرام كند و از پيش بردارد ؟ » گفت : « فتنه از كينه‌ها آيد و از جسارت عوام زايد كه از تحقير خواص پديد آمده باشد و از گشادگى زبانها براز دلها و هم از بيم توانگر و طمع تنگدست و غفلت لذت جوى و فرصت‌طلبى محروم قوت گرفته باشد . و آنچه فتنه را بخواباند علاج\r\n\r\n","description":"","footnote":"","page_name":" 257 ","page_number":277},
  {"content":"\r\n\r\nواقعه پيش از وقوع كردن است و جائى كه هزل شيرين باشد جدى شدن و بهنگام خشم و رضا مآل‌انديش بودن . » آنگاه پس از او هرمز پسر يزدگرد پادشاه شد و برادرش فيروز بمخالفتش برخاست و او را بكشت و پادشاه شد و او فيروز پسر يزدگرد پسر بهرام بود .\r\nپادشاهى فيروز تا وقتى در مرورود خراسان بدست خشنواز پادشاه هياطله كشته شد 27 سال بود هياطله همان صغديانند كه ميان بخارا و سمرقند اقامت دارند .\r\nآنگاه قباد پسر فيروز پادشاهى يافت و مزدك زنديق در ايام او ظهور كرد كه مزدكيان به دو انتساب دارند ، مزدك را با قباد حكايت‌ها بود و ترتيبات و نيرنگها ميان عوام پديد آورد تا انوشيروان بدوران شاهى خود او را بكشت . شاهى قباد تا وقتى بمرد چهل و سه سال بود .\r\nآنگاه پس از وى پسرش انوشيروان بن قباد بن فيروز چهل و هشت سال و بقولى چهل و هفت سال و هشتماه پادشاهى كرد . قباد بسبب اعمال مزدك و يارانش از پادشاهى خلع شده بود و برادرش جاماسب مدت دو سال بجايش نشسته بود . انوشيروان با بزرگمهر پسر سرحو همدستى كرد تا قباد بشاهى بازگشت و حكايت آن دراز است .\r\nو چون انوشيروان پادشاهى يافت مزدك را بكشت و هشتاد هزار كس از يارانش را نيز به دو پيوست و اين حادثه ما بين حادر و نهروان عراق بود و از آن روز انوشيروان ناميده شد كه بمعنى شاه نو است وى مردم مملكت خود را بر دين مجوس هم سخن كرد و تامل و اختلاف و مباحثهء درباره اديان را ممنوع داشت و چون ملوك ناحيه باب و ابواب و جبل قبخ بقلمرو وى ميتاختند بدانجا شتافت و ديوار معروف را بر مشگهاى پر باد از پوست گاو با سنگ و آهن و سرب به پا كرد كه هر چه ديوار بالاتر رفت و مشگها فروتر شد تا بقعر دريا قرار گرفت و ديوار از آب بالا آمده بود آنگاه مردان به زير آب رفته با كارد و خنجر مشگها را بشكافتند و ديوار در دل آب بقعر دريا استوار شد كه تاكنون يعنى بسال سيصد و سى و دو بجاست و اين\r\n\r\n","description":"","footnote":"","page_name":" 258 ","page_number":278},
  {"content":"\r\n\r\nقسمت ديوار را كه بدرياست صد گويند كه اگر كشتى دشمن بدانجا رسد مانع آن شود [ 1 
  ] آنگاه ديوار را به خشكى ما بين جبل قبخ و دريا امتداد داد و در قسمتهاى مجاور كفار درها نهاد آنگاه ديوار را بر كوه قبخ كشيد چنان كه از پيش در همين كتاب ضمن سخن از اخبار كوه قبخ و باب آورده‌ايم انوشيروان در كار اين بنا با ملوك خزر حكايت‌ها داشت . گويند وقتى ديوار را بنا ميكرد اقوام اين ناحيه به حال ترس و تسليم بودند .\r\nآنگاه انوشيروان بعراق رفت و فرستادگان و هيئت‌هاى ممالك ديگر با هدايا بدربار وى آمدند از جمله كسانى كه بدربار آمده بودند فرستاده قيصر پادشاه روم بود كه هديه‌ها و تحفه‌ها همراه داشت و اين فرستاده ايوان را بديد كه ساختمانى نكو داشت و در صحن آن كجىاى بود . گفت « اين صحن مىبايست چهار گوش ميبود » به دو گفتند « در محل كجى پيرزنى خانه داشت شاه خواست خانه او را بخرد و به فروش تشويقش كرد اما نخواست بفروشد و شاه مجبورش نكرد و كجى چنان كه مىبينى بجا ماند » رومى گفت « اين كجى نيكتر از راستى است » انوشيروان در مملكت خود سفرها كرد و بگشت و بناها و قلعه‌ها و باروها استوار كرد و پادگانها نهاد و پيمان قيصر بشكست و بجانب جزيره شتافت و شهرهاى آنجا را بگشود تا بفرات رسيد و بشام رفت و شهرهاى آنجا را نيز بگشود . از جمله شهرها كه گشود حلب و قنسرى و حمص و ناحيه ما بين انطاكيه و حمص بود سپس سوى انطاكيه رفت و شهر را كه ؛ خواهر زاده قيصر نيز در آن بود ؛ محاصره كرد و بگشود . بر ساحل انطاكيه نيز شهرى بزرگ و پر آبادى و عجيب البنا را كه هنوز آثار آن بجاست و سلوكيه نام داشت بگشود سپس\r\n\r\n\r\n","description":"","footnote":"\r\n[ 1 
  ] مولف كلمه صد را با ص آورده كه بمعنى منع است و ظاهراً سد با سين منظور است . چنان كه زاب ( ز ) بمعنى رود را با ذاب ( ذ ) بمعنى مدافع بهم آميخته بود\r\n","page_name":" 259 ","page_number":279},
  {"content":"\r\n\r\nبگشودن ديگر شهرهاى شام و شهرهاى روم پرداخت و غنائم و جواهر و اموال فراوان گرفت و شمشير در كسان نهاد و سپاهها و دسته‌ها بهر سو فرستاد تا قيصر از در صلح آمد و باج و خراج فرستاد كه از وى پذيرفت و از شام مرمر و سنگ سپيد و اقسام موزائيك و سنگ آورد . موزائيك چيزى است كه از شيشه و سنگ پزند و رنگهاى بهجت‌انگيز دارد و چون نگين در فرش زمين و تزيين بناها به كار رود و يك نوع آن به صورت كاسه‌هاى شفاف باشد . اين چيزها را بعراق آورد و در حدود مداين شهرى بساخت و آن را روميه ناميد و بتقليد انطاكيه و ديگر شهرهاى شام بناها و داخل حصار را از سنگهاى مذكور كرد و با روى شهر از گل است و تاكنون آثار ويرانه‌هاى آن بجاست و از آنچه گفتيم نشانه است . خاقان پادشاه ترك دختر و دخترزاده خويش را بزنى انوشيروان داد و ملوك سند و هند و شمال و جنوب و ممالك ديگر از بيم صولت و كثرت سپاه و وسعت مملكتش و آن رفتار كه با ممالك ديگر داشته بود و پادشاهان كشته بود و پيروى عدالت ميكرد با او به صلح آمدند و هديه‌ها فرستادند و هيئت‌ها روانه كردند . شاه چين به دو نوشت « از فغفور پادشاه چين و صاحب قصر در و گوهر كه در قصر او دو جوى از عود و كافور ميرود كه بوى آن از دو فرسنگ احساس مىشود كه دختران هزار شاه خدمت او ميكنند كه در اصطبل خود هزار فيل سپيد دارد ، ببرادرش خسرو انوشيروان » و يك اسب از مرواريد پكانيده هديه او كرده بود كه ديدگان سوار و اسب از ياقوت سرخ بود و دسته شمشيرش از زمرد گوهر نشان بود با يك جامه ابريشم چينى طلائى رنگ كه تصوير شاه با زيور و تاج در ايوان نشسته و خدمه به پا ايستاده و مگس‌پران‌ها بدست با رشته‌هاى طلا بر آن نقش بود و زمينه جامه لاجوردى بود و در زنبيل طلا جا داشت و كنيزى كه در ميان موى خود گم شده بود و جمالى خيره كننده داشت حامل آن بود با چيزهاى ديگر از تحفه‌هاى عجيب كه از ديار چين آرند و ملوك به همگنان خود هديه فرستند . شاه هند نيز به دو نوشت « از\r\n\r\n","description":"","footnote":"","page_name":" 260 ","page_number":280},
  {"content":"\r\n\r\nپادشاه هند و بزرگ بزرگان مشرق و صاحب قصر طلا با درهاى ياقوت و مرواريد ببرادرش پادشاه ايران صاحب تاج و درفش ، خسرو انوشيروان » و هزار من عود هندى براى او هديه فرستاد كه در آتش چون موم ذوب شدى و مهر همانند موم مهر بر آن نقش گرفتى و خط آن نمودار شدى با يك جام از ياقوت سرخ كه دهانه آن يك وجب بود پر از مرواريد با ده من كافور چون پسته و درشت‌تر و كنيزى كه هفت ذراع قد داشت و مژه‌هايش بچهره‌اش مىخورد و سپيدى ديدگانش ميان پلكها از صفا چون برق ميدرخشيد و كيفيتى جالب و وضعى دلپذير داشت با ابروان پيوسته و گيسوانى كه بدنبال خود ميكشيد با فرشى از پوست مار نرمتر از حرير و زيباتر از هر پارچه ظريف و نامه را به طلاى سرخ بر پوست درخت معروف به كاذى نوشته بودند اين درخت بديار هند و چين يافت شود و از گياهان عجيب است كه رنگ نيكو و بوى خوش دارد و پوست آن از كاغذ چينى نازكتر است و ملوك چين و هند نامه بر آن نويسند . هنگامى كه انوشيروان در لشكرگاه بجنگ يكى از دشمنان بود نامه شاه تبت به دو رسيد بدين مضمون : از خاقان شاه تبت و اراضى مشرق كه مجاور چين و هند است ببرادر پسنديده سيرت و قدر ، شاه مملكتى كه ميان هفت اقليم است » و اقسام تحفه‌هاى عجيب كه از ديار تبت آرند از جمله صد زره تبتى و صد خفتان و يكصد سپر تبتى مطلا و چهار هزار من مشك خزينه‌اى در نافه آهوان ، به دو هديه فرستاده بود .\r\nانوشيروان بما وراى رود بلخ تاخت و تا ختلان رفت و خشنواز پادشاه هياطله را بانتقام جدش فيروز بكشت و ملك او را بقلمرو خويش افزود . از هند كتاب كليله و دمنه و شطرنج و خضاب معروف هندى را براى وى آوردند خاصيت خضاب اين بود كه رنگ سياه آن بر موهائى كه تا يك سال ميروئيد نمودار بود و رنگ ديگر نميشد گويند هشام بن عبد الملك بن مروان نيز از همين خضاب مىبست .\r\n\r\n","description":"","footnote":"","page_name":" 261 ","page_number":281},
  {"content":"\r\n\r\nانوشيروان خوان بزرگى داشت از طلا مرصع باقسام جواهر كه بر اطراف آن نوشته بود « هر كه غذا از حلال خورد و مازاد آن بحاجتمند دهد نوشش باد هر چه را باشتها خورى تو آن را ميخورى و هر چه را بىاشتها خورى ترا مىخورد » و چهار انگشتر داشت يك انگشتر خاص ماليات بود كه نگين عقيق داشت و نقش آن « عدالت » بود و انگشترى خاص املاك كه نگين فيروزه داشت و نقش آن « آبادى » بود و انگشترى خاص مخارج بود كه نگين ياقوت سرمه‌اى داشت و نقش آن « تامل » بود و انگشترى خاص بريد بود كه نگين ياقوت سرخ داشت كه چون آتش ميدرخشيد و نقش آن « اميد » بود .\r\nانوشيروان ترتيب خراج عراق را معين كرد و بر هر جريب از سياه بوم كه كشتزار گندم و جو بود يك درم و براى برنج نيم درم و براى هر چهار نخل پارسى كه خرماى خوب داشت يك درم و هر شش نخل معمولى كه خرماى پست‌تر داشت يك درم و بر هر شش درخت زيتون يك درم و بر تاك هشت درم و بر رطب هفت درم مقرر كرد و اين هفت نوع غله بود و محصولات ديگر را كه انسان و حيوان از آن بهره ميگرفتند معاف داشت . انوشيروان را كسراى خير ميگفتند و شاعران در شعر خويش از او ياد كرده‌اند . عدى بن زيد عبادى در ضمن شعرى در اين باب گويد :\r\n« كسرى انوشيروان بهترين شاهان چه شد ؟ و شاپور كه پيش از او بود چه شد . حوادث از او باك نداشت پادشاهى او برفت و دربارش متروك ماند .\r\n« وقتى برفتند گوئى اوراق خشك بودند كه باد جنوب و شمال درهمشان پيچيد » .\r\nيك روز انوشيروان با حكيمان نشست كه از آراى آنها بهره گيرد و چون به ترتيب در مجلس وى نشستند گفت « مرا بحكمتى رهبرى كنيد كه هم براى من و هم براى رعيت سودمند باشد » هر يك راى خويش بگفتند و انوشيروان سر فرو برده بود و در گفتارشان انديشه ميكرد . چون نوبت سخن به بزرگمهر پسر بختگان رسيد\r\n\r\n","description":"","footnote":"","page_name":" 262 ","page_number":282},
  {"content":"\r\n\r\nگفت : « اى پادشاه من همه مطلب را در دوازده كلمه براى تو خلاصه ميكنيم » گفت « بگو » گفت « نخست ترس از خدا در شهوت و رغبت و ترس و خشم و هوس و ميبايد در همه اين موارد خدا نه خلق را منظور داشته باشى دوم راستى در گفتار و كردار و وفا بوعده و شرط و عهد و پيمان سوم مشورت با علما در حادثات امور چهارم احترام علما و اشراف و مرزداران و سرداران و دبيران و بندگان هر يك به قدر مراتبشان پنجم مراقبت قضات و تفتيش كار عمال باقتضاى عدالت و پاداش درستكار و كيفر بدكار ششم مراقبت زندانيان كه روزها در كارشان بنگرى و از وضع بدكار مطمئن شوى و بىگناه را رها كنى . هفتم مراقبت راهها و بازارها و نرخها و داد و ستدها هشتم حسن تاديب رعاياى مجرم و اجراى مجازاتها . نهم فراهم آوردن سلاح و لوازم جنگ دهم احترام فرزندان و كسان و خويشاوندان و تامل در مصالح آنها . يازدهم گماشتن مراقبان بدربندها تا حوادث بيم‌انگيز را پيش بينى كنند و پيش از وقوع علاج آن توان كرد دوازدهم مراقبت وزيران و بندگان و تعويض آنها كه نادرست يا ناتوانند . » انوشيروان فرمان داد تا اين سخنان را با طلا نوشتند و گفت « همه تدبير و سياستهاى شاهانه در اين گفتار جمع است . » از سخنان حكمت آميز انوشيروان كه بجا مانده اينست كه از او پرسيدند « گرانقدرترين گنجها كه هنگام حاجت سودمند افتد كدامست ؟ » گفت « نيكىاى كه پيش آزادگان سپرده باشى يا دانشى كه براى اعقاب واگذارى . » به انوشيروان گفتند « دراز عمرتر از همه مردم كيست ؟ » گفت « هر كه علمش بسيار باشد و اخلافش از او ادب آموزند يا نيكى فراوان كرده باشد كه اعقابش به دو شرف اندوزند » و هم انوشيروان گفته است « نعمت دادن لقاحى است كه سپاسگزارى از آن زايد و آنكه نعمت دهد راه سپاسدارى را براى سپاسگزار ميگشايد » و هم او گفته است « حريصان را بصف مردم امين ميار و دروغگويان را\r\n\r\n","description":"","footnote":"","page_name":" 263 ","page_number":283},
  {"content":"\r\n\r\nجزو آزادگان « مشمار » يك روز انوشيروان به بزرگمهر گفت « كدام يك از فرزندان من سزاوار شاهيست ؟ » و آنكه را منظور داشت به اشاره وانمود بزرگمهر گفت : « من فرزند ترا نمىشناسم ولى توانم گفت كه چه كس سزاوار شاهيست . آنكه فضائل بيشتر دارد و ادب بيشتر جويد و از عوام بيشتر گريزد و با رعيت مهربانتر باشد و خويشاوند را بيشتر رعايت كند و از ظلم بيشتر دورى گزيند هر كه اين صفات دارد در خور شاهيست . » مسعودى گويد ما نيز صفاتى را كه هر كه دارد در خور شاهيست با گفتار حكما و قدماى ايران در اين باب و هم گفتار حكماى يونان از قبيل افلاطون در كتاب السياسة المدنيه و ديگر كسان كه از پس دوران وى بوده‌اند همه را در كتاب الزلف آورده‌ايم .\r\nاز بزرگمهر نقل كرده‌اند كه گفته بود « از انوشيروان دو خوى مخالف ديدم كه هرگز نظير آن از وى نديده بودم روزى كه بار داده بود يكى از خواص وى بيامد و وزير ، او را دور كرد بفرمود تا وزير را باز دارند و يك سال بارش ندهند كه از حد مقرر خود تجاوز كرده بود و در انجمن بناروا از ديگران پيشى گرفته بود . يك روز هم او را ديدم كه با حضور وى در يكى از اسرار تدبير مملكت سخن داشتيم و خدمه از پس خوابگاه و تخت وى سخن داشتند و صدايشان بلند شد بطوريكه ما را از كارمان باز داشتند و چون تفاوت دو حال را به دو وانمودم گفت عجب مدار ما پادشاه رعيتيم ولى خدمه ما پادشاه قلوب نمايند و در خلوت ما چيزها باشد كه با وجود آن از ايشان احتراز نتوانيم كرد . » انوشيروان ميگفت : « پادشاهى بسپاه است و سپاه بمال و مال بخراج و خرج بآبادى و آبادى به عدل و عدالت به اصلاح عمال است . و اصلاح عمال بدرستكارى وزيران است و سر همه اينست كه شاه مالك نفس خويش باشد و آن را تاديب كند كه مالك و نه مملوك آن باشد . » 297\r\n\r\n","description":"","footnote":"","page_name":" 264 ","page_number":284},
  {"content":"\r\n\r\n298 و هم او ميگفت : « اصلاح كار رعيت از فزونى سپاه در كار فيروزى مؤثرتر است و عدالت شاه از حاصلخيزى سال سودمندتر است » .\r\nو هم او ميگفت : « ايام خوشى چون چشم بهم زدن ميگذرد و ايام غم همانند ماههاست » . مسعودى گويد : انوشيروان سرگذشتها و خبرهاى نكو دارد كه همه را با حادثه‌ها كه در سفرهاى ديگر داشت و شهرها و قلعه‌ها كه ساخت و جنگاوران كه بدربندها گماشت ، در كتابهاى سابق خود آورده‌ايم .\r\nآنگاه پس از وى هرمز پسر انوشيروان پسر قباد پادشاهى يافت . مادرش فاقم دختر خاقان پادشاه ترك بود و بقولى دختر يكى از شاهان خزر مجاور باب و ابواب بود و پادشاهيش دوازده سال بود . وى با خواص مردم ستم پيش گرفت و بعوام متمايل شد و آنها را تقرب افزود و فرومايگان و اوباش را پر و بال داد و بر ضد خواص بر انگيخت . گويند وى در مدت پادشاهيش سيزده هزار مرد بنام از خواص ايران را بكشت .\r\nبسال دوازدهم شاهى هرمز كار ملك پراكنده شد و اركان آن بلرزيد و دشمنان رو سوى او كردند و ياغى وى بسيار شد وى احكام موبدان را از ميان برداشته بود و روش معقول و شريعت قديم ويرانى گرفته بود و اصول را تغيير داده و رسوم را محو كرده بود . از جمله كسانى كه رو سوى وى آورده بودند شيابة بن شيب يكى از ملوك بزرگ ترك بود كه چهار صد هزار سپاه همراه داشت و بولايت هرات و بادغيس و بوشنگ خراسان فرود آمد و هم از اطراف ملك طرخانان خزر با سپاهى بزرگ هجوم آوردند ملوك حدود جبل قبخ نيز كه با هم صلح كرده و خونهاى فيما بين را بخشيده بودند با سپاه فراوان در نواحى مجاور خود تاخت و تاز آغاز كردند . يكى از بطريقان شاه روم نيز با هشتاد هزار سپاه بحدود جزيره آمد از جانب يمن نيز سپاهى بزرگ از مردم قحطان و معد بسردارى عباس معروف به احول و عمرو افوه بيامد و كار هرمز آشفته شد و موبدان\r\n\r\n","description":"","footnote":"","page_name":" 265 ","page_number":285},
  {"content":"\r\n\r\nصاحب راى را كه مدتها بود بر كنار داشته بود فرا خواند و مشورت كرد و نتيجه راى آنها چنين شد كه با سه طرف صلح آرند و رضاى ايشان حاصل كنند و يك جا بجنگ شيابة بن شيب رو كنند و بهرام چوبين مرزبان رى نامزد جنگ او شد اين بهرام از فرزندان چوبين پسر ميلاد از نسل انوش معروف به رام بود و با دوازده هزار سپاه عازم شد در صورتى كه شيابه چهار صد هزار سپاه داشت بهرام با او حكايتها و نامه‌هاى تشويق و بيم و حيله‌هاى جنگى داشت تا او را بكشت و اردوگاهش را يغما كرد و خزاين و اموالش را به تصرف آورد و سرش را بنزد هرمز فرستاده و برموده پسر شيابه از بيم بهرام در يكى از قلعه‌ها حصارى شد و بهرام بنزديك آن فرود آمد و برموده باطاعت هرمز تن داد و سوى او رفت . تركه ملوك تر و خزاين افراسياب و جواهراتى كه از سياوش گرفته بود بنزد شيابه بود بعلاوه تركه بهراسف پادشاه ترك و چيزهائى كه از خزاين يستاسف از بلخ ربوده بود و ديگر ذخاير ملوك قديم بدست تركان بود و اين همه بدست بهرام افتاده بود و مجموعه‌اى از آن براى هرمز فرستاد و چون اين اموال و جواهر و غنائم ديگر كه بهرام فرستاده بود به مقصد رسيد وزير هرمز اريخسيس خوزى از شيفتگى و خورسندى شاه از محموله بهرام حسادت كرد و گفت « اين گناهش را بزرگتر مىكند » و از خيانت بهرام با هرمز سخن گفت كه بيشتر جواهر و اموال و غنائم را خاص خويش كرده است و شاه را بر ضد او تحريك كرد تا بهرام نيز از اطاعت بدر رفت آنگاه بهرام بحيله درهم‌هائى بنام خسرو پرويز سكه زد و كسانى از تجار را مأمور كرد تا آن را بدربار هرمز خرج كنند و مردم با آن داد و ستد كردند و در دستها فراوان شد و هرمز بدانست و يقين كرد كه پسرش خسرو پرويز بطلب پادشاهى اين درهم‌ها را سكه زده است و قصد او كرد و ترديد نداشت كه اين كار اوست و ندانست كه نيرنگ بهرام است . پرويز كه پدر را خشمگين ديد فرارى شد و به ولايت آذربايجان و ارمنستان و اران و\r\n\r\n","description":"","footnote":"","page_name":" 266 ","page_number":286},
  {"content":"\r\n\r\nبيلقان رفت و هرمز ، بسطام و بندويه دو دائى پرويز را بزندان كرد آنها نيز به نيرنگ از محبس گريختند و جمعى از سپاه بديشان پيوست كه هرمز را بگرفتند و چشمش را ميل كشيدند كه نابينا شد و چون خبر به پرويز رسيد سوى پدر عزيمت كرد و پيش او رفت و گفت كه در اين باره گناهى نداشته و از بيم جان فرارى شده است و هرمز تاج به دو داد و ملك به دو سپرد و چون خبر به بهرام چوبين رسيد با سپاه خود آهنگ دربار و پايتخت كرد پرويز بمقابله او شتافت و بر ساحل نهروان روبرو شدند كه رود در ميانه بود و فرود آمدند و مدتى بدشنام و ناسزا گوئى گذشت آنگاه پيكارها در ميانه رخ داد و پرويز كه يارانش از او بريدند و به بهرام پيوستند شكست خورد و شبدار اسب معروف زير وى از رفتار بماند همين اسب است كه تصوير آن با پرويز و چيزهاى ديگر در كوهستان ولايت قرماسين از توابع دينور هست و اينجا با تصويرهاى كم نظير كه در سنگ كنده شده از شگفتيهاى جهان است ايرانيان و عربان در اشعار خويش از اين اسب معروف به شبدار ياد كرده‌اند يك روز كه پرويز بر شبدار سوار بود و لگام آن بگسيخت زيندار و لگام‌دار را بخواست و ميخواست بواسطه بىدقتى در كار لگام گردنش را بزند و او گفت « اى پادشاه چرمى نيست كه با آن پادشاه اسبان را بتوان كشيد » و شاه او را ببخشيد و جايزه داد وقتى اسب زير پرويز از رفتار بماند در آوردگاه از نعمان بخواست كه اسب خويش يحموم را به دو دهد و او نپذيرفت و با آن فرار كرد و حسان بن حنظله بن حيهء طائى پرويز را بديد كه مردانش با او خيانت ورزيده‌اند و نزديك هلاك است و اسب خويش را كه معروف به صبيب بود به دو داد و گفت : « اى پادشاه با اسب من فرار كن كه زندگى تو براى مردم از زندگى من سودمندتر است » پرويز نيز اسب شبدار را به دو داد كه با گروهى از مردم بگريخت و پرويز سوى پدر رفت . حسان بن حنظله طائى در اين زمينه گويد : « چيزى را كه كسرى ميخواست به او دادم من كسى نبودم كه بگذارم او در ميان\r\n\r\n","description":"","footnote":"","page_name":" 267 ","page_number":287},
  {"content":"\r\n\r\nسپاه پياده بماند گرده صبيب را كه در ميان اسبان ترك و وائل نشاندار بود به دو بخشيدم . » پس از آن پرويز او را پاداش داد و حقشناسى كرد و چون پرويز از پس شكست سوى پدر رفت پدرش گفت پيش قيصر رود و از او كمك خواهد زيرا اگر پادشاهان در اين گونه موارد كمك بخواهند كمك بينند و با پدر گفتگوى دراز داشت آنگاه پرويز با گروهى از خواص و دو دائى خود بسطام و بندويه از دجله گذشت و از بيم سواران بهرام پل را بريد و همانروز در ضمن راه متوجه شد كه دو دائيش از او عقب مانده‌اند و از كار آنها و جمعى از همراهانش كه بايشان پيوسته بودند بد گمان شد و سبب پرسيد گفتند « ممكنست بهرام پيش پدرت هرمز رود و با وجود اينكه كور است تاج مملكت را بسر او نهد و خود هرمزان شود - معنى هرمزان امير الامراست و روميان صاحب اين مقام را دمستق گويند - و بهرام از جانب پدرت هرمز نامه به قيصر نويسد كه پرويز پسر من با گروه همدستان خويش مرا بگرفتند و ميل كشيدند او را نزد من بفرست و قيصر نيز ما را بنزد او فرستد و بهرام ما را بكشت بنابر اين بناچار بايد پيش پدرت باز گرديم و او را بكشيم » پرويز سوگندشان داد كه چنين نكنند و گفت كه از كارشان بيزار است ولى آنها و همراهانشان كه ميلها از مداين دور شده بودند با شتاب بدانجا باز گشتند و بنزد هرمز رفتند و او را خفه كردند و به پرويز پيوستند . سواران بهرام نيز به آنها رسيدند و در يكى از ديرها در ميانه تصادمى بود و عاقبت از دست سواران رهائى يافتند و پرويز راه خود را دنبال كرد . ورقه بن نوفل درباره هرمز گويد :\r\n« خزاين هرمز براى او سودى نداشت « عاديان نيز ميخواستند جاويد باشند اما نشدند .\r\n« سليمان نيز كه باد و جن و انس را كه دشمن همديگرند .\r\n« بفرمان داشت جاويد نماند . » و چون بهرام چوبين از كشته شدن هرمز خبر يافت از نهروان بمداين شتافت\r\n\r\n","description":"","footnote":"","page_name":" 268 ","page_number":288},
  {"content":"\r\n\r\nو ملك را به تصرف آورد . پرويز تا رها رفت و آنجا فرود آمد و بوسيله دائى خود بسطام و جمعى از همراهان بپادشاه روم كه موريقس نام داشت نامه نوشت و از او بر ضد دشمن كمك خواست و وعده داد كه هر چه از اموال خود خرج كند پس ميدهد و سپاه او را نكو ميدارد و خونبهاى كسانى را كه كشته شوند به او ميپردازد و تعهدات ديگر كرد و هديه‌هاى بسيار فرستاد از جمله يكصد غلام كه همه فرزند بزرگان ترك بودند بنهايت خوب و زيبا و خوش صورت كه گوشواره‌هاى طلاى در و لولو نشان به گوش داشتند و خوانى عنبرين كه روى آن سه ذراع بود و سه پايه از طلاى جواهر نشان داشت يك پايه به شكل ساق و پنجه شير بود و ديگرى پا و سم گوزن كوهى بود و سوم پا و پنجه عقاب بود و ميان خوان جامى از جزع يمانى گرانبها بود كه يك وجب دهانه داشت و پر از ياقوت سرخ بود و يك زنبيل طلا محتوى يكصد مرواريد هر يك به وزن يك مثقال كه گرانبهاتر از آن نبود . موريقس پادشاه روم نيز دو هزار هزار دينار براى او فرستاد و يكصد هزار سوار با هديه خود همراه كرد با هزار جامه ديباى خزينه‌اى كه با زر سرخ و غير سرخ بافته شده بود و يكصد و بيست دختر از دختران ملوك بر جان و جليقيان و سقلاب و وسكنس و ديگر اقوام مجاور شاه روم كه تاجهاى جواهر بسر داشتند و دختر خود ماريه را بزنى او داد و او را همراه برادر بفرستاد . شاه روم با پرويز شرايط بسيار كرده بود از جمله اينكه از شام و مصر كه انوشيروان به تصرف آورده بود صرف نظر كند و متعرض آن نشود و پرويز بپذيرفت . شاهان ايران از ملوك اقوام مجاور زن ميگرفتند اما زن به آنها نميدادند كه آزاده و بزرگ زاده بودند و اين قصه‌اى دراز است چون رفتار قريش كه رسوم معمول را رها كردند و رسم خاص گرفتند و آن را حمس ناميدند و در مزدلفه توقف كردند و آن را حج اكبر شمردند و گفتند ما حمس شده‌ايم يعنى برسوم خاص از كسان ممتازيم پيمبر صلى الله عليه و سلم به انصار گفته بود « من يك مرد احمسى بوده‌ام » و چون كار پرويز فراهم آمد بولايت آذربايجان رفت و سپاهى كه\r\n\r\n","description":"","footnote":"","page_name":" 269 ","page_number":289},
  {"content":"\r\n\r\nآنجا بود به دو پيوست و بسيار كس از سربازان و قبايل به دو افزوده شد و بهرام چوبين كه عزيمت پرويز بدانست با سپاه خود بمقابله وى رفت و دو سپاه روبرو شد و جنگ به ضرر بهرام بود كه با تنى چند از ياران خود بحدود خراسان گريخت و نامه بخاقان پادشاه ترك نوشت و امان يافت و با كسانى كه همراه وى گريخته بودند و خواهرش كرديه كه در شجاعت و سواركارى همسنگ وى بود و در بسيارى جنگها به دو تكيه داشت بديار ترك رفت خسرو پرويز نيز بپايتخت خود رفت و سپاه موريقس را مال و مركب و جامه بخشيد و كمك ايشان را پاداش داد و دو هزار هزار دينار با هداياى بسيار و اموال فراوان از مصنوعات طلا و نقره براى او فرستاد و به همه وعده‌ها كه داده بود وفا كرد و تعهدات خويش بانجام رسانيد آنگاه پرويز حيله‌اى كرد تا بهرام را در ديار ترك بكشند و او در آنجا بغافلگيرى كشته شد گويند يك مرد بازرگان پارسى سر او را به نيرنگ از مقبره‌اى كه شاه ترك در آنجا بخاكش سپرده بود بربود و بياورد و بدربار پرويز در صحن قصر آويختند .\r\nكرديه نيز بهمراهى ياران بهرام كه بديار ترك بودند از آنجا برون شد و در راه با پسر خاقان حكايت‌ها داشت و پرويز به دو نامه نوشت تا دائيش بسطام را كه مرزبان خراسان و ديلم بود بكشد . كرديه او را بكشت . پرويز دائى ديگر را نيز بعوض پدرش هرمز بكشت آنگاه كرديه بنزد وى رفت كه او را بزنى گرفت .\r\nايرانيان در سرگذشت بهرام چوبين و اعمال جالب وى به ديار ترك در ايامى كه آنجا بود و نجات دادن دختر شاه ترك از حيوانى بنام سمع كه به قدر يك گورخر بزرگ بود و دختر را هنگام تفرج از ميان كنيزانش ربود و همه احوال بهرام از آغاز كار تا هنگام كشته شدن و نسب او كتابى جداگانه دارند .\r\nوزير پرويز كه در او نفوذ داشت و مدير امور وى بود يكى از حكماى ايران يعنى بزرگمهر پسر بختگان بود و چون سيزده سال از پادشاهى او بگذشت وزير را متهم كرد كه بزنديقان ثنوى مذهب متمايل است و بفرمود تا او را حبس\r\n\r\n","description":"","footnote":"","page_name":" 270 ","page_number":290},
  {"content":"\r\n\r\nكنند و به دو نوشت : « ثمر علم و نتيجه عقل تو اين بود كه در خور كشتن و سزاوار مجازات شدى » و بزرگمهر به دو نوشت : « اگر بخت با من بود از عقل خودم بهره‌ور ميشدم و اكنون كه بخت يار من نيست از صبر بهره ميگيرم اگر نيكى فراوان را از دست داده‌ام از بدى بسيار نيز آسوده شده‌ام . » پرويز را بر ضد بزرگمهر تحريك كردند كه او را پيش خواند و بگفت تا دهان و بينيش بشكستند . بزرگمهر گفت : « دهان من در خور بدتر از اين بود » پرويز گفت : « چرا اى دشمن و مخالف خدا ؟ » گفت براى آنكه من پيش خواص و عوام از اوصاف تو چيزها ميگفتم كه نداشتى و ترا محبوب ايشان ميكردم و از كارهاى نيك تو چيزها ميگفتم كه خلاف واقع بود تو كه از همه پادشاهان بدطينت‌تر و زشت‌كارتر و بد رفتارترى آيا مرا به گمان ميكشى و از يقين خود كه مرا هميشه دلبسته شريعت ديده‌اى چشم ميپوشى ؟ در اين صورت كى بعدل تو اميد خواهد داشت و بگفتارت تكيه و بكارت اطمينان خواهد كرد ؟ » پرويز خشمگين شد و بگفت تا گردنش را بزنند .\r\nبزرگمهر درباره زهد و مطالب ديگر كلمات و حكمت‌ها و نصايح و گفتار بسيار دارد كه معروفست . پرويز از كشتن او پشيمان شد و تاسف خورد و بخيراريس وزير دوم را كه مقامش پائين‌تر از بزرگمهر بود احضار كرد و چون او بزرگمهر را كشته ديد غمين شد و بدانست كه رهائى نخواهد داشت و سخن درشت گفت پرويز بفرمود تا او را نيز بكشتند و بدجله افكندند . و چون اين دو مرد را كه لياقت تدبير ملك داشتند از دست بداد از رسم عدل و طريقت حق بگشت و بستم و تعدى خاص و عام رعيت پرداخت و تكاليف بىسابقه فرمود و ستمها روا داشت كه كس ياد نداشت . آنگاه يكى از بطريقان روم بنام فوقاس با پيروان خود بر ضد موريقس پادشاه روم و پدر زن و نجات دهنده پرويز برخاست كه او را بكشتند و فوقاس را بپادشاهى برداشتند و چون خبر به پرويز رسيد بخاطر پدر زن خود خشمگين شد و سوى روم لشگر كشيد و در اين زمينه حكايتها داشت كه ذكر آن بدرازا ميكشد\r\n\r\n","description":"","footnote":"","page_name":" 271 ","page_number":291},
  {"content":"\r\n\r\nو شهريار مرزبان مغرب را بجنگ روميان فرستاد كه در انطاكيه فرود آمد و با روميان و با پرويز خبرها و مكاتبه‌ها و حيله‌ها بود تا عاقبت پادشاه روم به پيكار شهريار آمد و خزاين خود را با هزار كشتى از راه دريا فرستاده بود كه باد همه را بساحل انطاكيه افكند و شهريار آن را به غنيمت گرفت و بنزد پرويز فرستاد و گنج باد آور نام يافت . پس از آن ميان پرويز و شهريار تيره شد و شهريار به طرف شاه روم متمايل شد و شهريار او را سوى عراق كشانيد تا به نهروان رسيد و پرويز از روى حيله نامه‌ها نوشت و با يكى از اسقفان مسيحى كه در حمايت وى بود بفرستاد و شاه روم را بقسطنطنيه باز ربود و ميان اور با شهريار تيره كرد و مطالب ديگر كه در كتاب اوسط از آن سخن آورده‌ايم .\r\nبدوران شاهى پرويز جنگ ذى قار رخ داد كه پيمبر صلى الله عليه و سلم درباره آن فرموده بود « اين نخستين بار بود كه عرب از عجم انتقام گرفت و بوسيله من بر ايشان فيروزى يافت » جنگ ذى قار از پس چهل سال تمام از تولد پيمبر خدا صلى الله عليه و سلم رخ داد و او به مكه اقامت داشت و مبعوث شده بود و بقولى از پس هجرت بود و بروايت ديگر چند ماه پس از جنگ بدر بود و پيمبر خدا صلى الله عليه و سلم در مدينه اقامت داشت . اين جنگ ميان بكر بن وايل و هرمزان حاكم خسرو پرويز بود و ما اخبار آن را با شرح و توضيح در كتاب اوسط آورده‌ايم و از تذكار آن در اينجا بىنيازيم .\r\nدر ايام پرويز حوادثى بود كه از نبوت خبر داشت و از رسالت مژده ميداد .\r\nپرويز عبد المسيح بن بقيله غسانى را بنزد سطيح كاهن فرستاد و روياى موبدان و لرزش ايوان و حوادث ديگر را با قضيه درياچه ساوه بگفت پرويز نه انگشتر داشت كه در امور ملك به كار بود يكى انگشتر نقره كه نگين ياقوت سرخ و نقش صورت شاه داشت و وصف شاه را در اطراف آن نوشته بودند حلقه انگشتر از الماس بود و نامه‌ها و سجلات را با آن مهر ميكردند انگشتر دوم نگين عقيق داشت و نقش آن\r\n\r\n","description":"","footnote":"","page_name":" 272 ","page_number":292},
  {"content":"\r\n\r\n« خراسان آزاد » بود و حلقه طلا داشت و يادداشتها را با آن مهر ميزدند انگشتر سوم نگين جزع داشت و نقش آن يك سوار بود و حلقه طلا داشت كه كلمه الوحا را بر آن نقش كرده بودند و جوابهاى چاپار را با آن مهر ميزدند انگشتر چهارم نگين ياقوت گلى داشت و نقش آن « بمال خوشى توان كرد » بود و حلقه طلا داشت و حواله‌ها و نامه‌هاى عفو ياغيان و مجرمان را با آن مهر ميكردند انگشتر پنجم نگين ياقوت گلى داشت و اين از همه انواع سرختر و صافتر و گرانقدرتر است و نقش آن « حره و خرم » يعنى « خرسندى و خوشبختى » بود و اطراف آن مرواريد و الماس بود و خزينه جواهرات و بيت المال خاص و خزينه زيور را با آن مهر ميكردند . انگشتر ششم نقش « عقاب » داشت و نامه‌هاى ملوك آفاق را با آن مهر ميكردند و نگين آن آهن چينى بود . انگشتر هفتم نقش « مگس » داشت و داروها و غذاها و بوهاى خوش را با آن مهر ميكردند و نگين آن پادزهر بود . انگشتر هشتم نگين مرواريد داشت و نقش آن « سر گراز » بود و گردن محكومين بقتل را با نامه‌هائى كه درباره خونبها فرستاده ميشد با آن مهر ميكردند انگشتر نهم آهن بود كه هنگام دخول حمام بدست ميكرد و نگين آبزن داشت .\r\nدر اصطبل پرويز پنجاه هزار حيوان بود و بتعداد اسبان سوارى زينهاى طلاى مرواريد و جواهر نشان داشت در اصطبل وى هزار فيل بود كه يكى سفيدتر از برف بود و يك فيل بود كه دوازده ذراع بلندى داشت . فيل جنگى به اين بلندى بندرت يافت شود كه بيشتر فيلها از نه تا ده ذراع باشد . ملوك هند فيلهاى تنومند و بلند را بهاى گزاف دهند ممكن است فيلهاى وحشى سرزمين زنگ از آنچه گفتيم خيلى بلندتر باشد و اين را بقياس شاخ آن كه دندان گويند و از آنجا آرند توان دانست كه وزن دندان صد و پنجاه تا دويست من باشد و من دور طل بغداديست و هر چه دندان بزرگتر باشد پيكر فيل بزرگتر است .\r\nيك روز عيد پرويز برون شده بود و سپاه و عده و سلاح براى او رژه\r\n\r\n","description":"","footnote":"","page_name":" 273 ","page_number":293},
  {"content":"\r\n\r\nميداد بصف رژه هزار فيل بود و پنجاه هزار سوار نيز بجز پيادگان در اطراف آن بود فيلها در مقابل پرويز به خاك افتادند و سر برنداشتند و خرطوم برنچيدند تا آن را با كجك كشيدند و فيلبانان بهندى با آنها سخن گفتند . وقتى پرويز اين بديد تاسف خورد كه چرا مزيت فيل داشتن خاص هند است و گفت « ايكاش فيل هندى نبود و ايرانى بود آن را با ساير دواب قياس كنيد و به قدر معرفت و ادبى كه دارد مزيتش نهيد . » هندوان به فيل و تنومندى و معرفت و اطاعت و خوپذيرى و فهم آن و اينكه شاه را از ديگران امتياز مىكند در صورتى كه حيوانات ديگر از فهم بدور است و ميان دو چيز را تفاوت نمىنهد بسيار ميبالند بعدها در اين كتاب شمه‌اى از اخبار فيل و سخنانى را كه هندوان و غير هندوان درباره امتياز فيل بر ديگر دواب گفته‌اند ياد خواهيم كرد . مدت پادشاهى پرويز تا وقتى خلع شد و چشمانش را ميل كشيدند و كشته شد سى و هشت سال بود .\r\nآنگاه پس از او پسرش قباد معروف بشيرويه كه دستگير كننده و قاتل و جانى پدر بود بپادشاهى رسيد و مردم او را ستمگر ناميدند . بروزگار او در عراق و اقليم‌هاى ديگر طاعون آمد و دويست هزار كس از طاعون هلاك شد آنكه بيشتر گويد گويد يك نيم مردم هلاك شد و آنكه كمتر گويد يك ثلث گويد . پادشاهى شيرويه تا وقتى بمرد يك سال و شش ماه بود . خسرو پرويز و پسرش شيرويه اخبار جالب و نامه‌ها دارند كه در كتابهاى سابق خود ياد كرده‌ايم .\r\nآنگاه پس از شيرويه پسرش اردشير كه وليعهد مملكت بود پادشاهى يافت وى هفت ساله بود و شهريار ، مرزبان مغرب كه حكايت او با پرويز و پادشاه روم از پيش گذشت از انطاكيه شام سوى وى تاخت و او را بكشت . مدت شاهيش پنج ماه بود .\r\nپس از آن شهريار در حدود بيست روز و بقولى دو ماه پادشاهى كرد ؛ جز اين نيز گفته‌اند ؛ و آزرميدخت دختر خسرو بغافلگيرى او را بكشت .\r\n\r\n","description":"","footnote":"","page_name":" 274 ","page_number":294},
  {"content":"\r\n\r\nپس از آن خسرو پسر قباد پسر پرويز پادشاه شد و بقولى خسرو پسر پرويز بود وى در ناحيه ترك اقامت داشت و بسوى پايتخت عزيمت كرد و در راه پس از سه ماه پادشاهى كشته شد . پس از او پوران دختر خسرو پرويز پادشاه شد و مدت شاهيش يك سال و نيم بود پس از آن يكى از خاندان شاهى از فرزندان شاپور پسر يزدگرد خطا كار كه فيروز خشنشده نام داشت بپادشاهى رسيد و مدت پادشاهيش دو ماه بود پس از آن آزرميدخت دختر خسرو پرويز پادشاه شد و پادشاهيش يك سال و چهار ماه بود پس از آن فرهاد خسرو پسر خسرو پرويز كه طفل بود بپادشاهى رسيد و پادشاهيش يك ماه و بقولى چند ماه بود .\r\nپس از آن يزدگرد پسر شهريار پسر خسرو پرويز پسر هرمز پسر انوشيروان پسر قباد پسر فيروز پسر بهرام پسر يزدگرد پسر شاپور پسر هرمز پسر شاپور پسر اردشير پسر ساسان بپادشاهى رسيد وى آخرين پادشاه ساسانى بود و پادشاهيش تا وقتى كه در مرو خراسان كشته شد بيست سال بود . هنگام قتل وى هفت سال و نيم از خلافت عثمان بن عفان رضى الله عنه ميگذشت و سال سى و يكم هجرت بود . درباره مدت شاهى و زمان قتل او جز اين نيز گفته‌اند .\r\nمسعودى گويد بيشتر علاقمندان تاريخ و سرگذشت ايرانيان بر اين رفته‌اند كه همه شاهان ساسانى از اردشير پسر بابك تا يزدگرد پسر شهريار از مرد و زن سى پادشاه بوده‌اند دو زن و بيست و هشت مرد . در بعضى تواريخ ديدم كه شمار شاهان ساسانى سى و دو شاه بود و شمار شاهان طبقه اول كه ايرانيان قديم بودند از كيومرث تا دارا پسر دارا نوزده پادشاه بود يكى زن كه همايه دختر بهمن بود و افراسياب ترك و هفده مرد ديگر و شمار ملوك طوايف كه ياد كرده‌ايم از كشته شدن دارا پسر دارا تا ظهور اردشير پسر بابك يازده پادشاه بود كه شاهان شيرواران بودند و ديگر ملوك طوايف را بانتساب آنها اشكان گفتند پس جمع ملوك از كيومرث پسر آدم كه به نظر ايرانيان ، چنان كه گفته‌اند ، اولين ملوك بنى آدم بود تا يزدگرد پسر شهريار\r\n\r\n","description":"","footnote":"","page_name":" 275 ","page_number":295},
  {"content":"\r\n\r\nپسر خسرو شصت شاه بود كه از آن جمله سه زن بود و مدت شاهيشان چهار هزار و چهار صد و پنجاه سال بود و بقولى شمارشان از كيومرث تا يزدگرد هشتاد شاه بود .\r\nو چنان ديده‌ام كه جمعى از مطلعان اخبار و سرگذشت نويسان و مؤلفان كتب تاريخ و غير تاريخ بر اين رفته‌اند كه مدت شاهى ايرانيان تا هنگام هجرت سه هزار و ششصد و نود سال بود . از جمله از كيومرث تا انتقال پادشاهى به منوچهر يك هزار و نهصد و بيست و دو سال بود و از منوچهر تا زرادشت پانصد و هشتاد و سه سال بود و از زرادشت تا اسكندر دويست و پنجاه و هشت سال بود و پادشاهى اسكندر پنج سال بود و از اسكندر تا پادشاهى اردشير پانصد و هفده سال بود و از اردشير تا هجرت چهار صد سال بود .\r\nبعدها در اين كتاب شمه‌اى از تاريخ جهان و پيمبران و شاهان را در جاى مناسب در بابى كه خاص آن خواهيم داشت بياريم . بجز ذكر هجرت و خلافت ابو بكر و اخلاف وى از خليفگان و ملوك بنى اميه و بنى عباس كه باب ديگرى از اين كتاب را خاص آن كرده‌ايم كه بعد از اخبار امويان و عباسيان بيايد و عنوان آن را « ذكر تاريخ دوم » نهاده‌ايم .\r\nشاهان ايران از آغاز روزگار تا وقتى خداوند اسلام را بياورد چهار گروه بودند . گروه اول را خدايان ميگفتند و خدا بمعنى بزرگ است چنان كه گويند خداى كالا و خداى خانه و اينان از كيومرث تا فريدون بودند پس از آنها از فريدون تا دارا پسر دارا ، كيان بودند ، آنگاه اشكان بودند و آنها بطوريكه در باب ملوك الطوائف گفته‌ايم ، ملوك الطوائف پس از اسكندر بوده‌اند پس از آن ساسانيان يعنى شاهان طبقه دوم ايران بودند .\r\nابو عبيده عمر بن مثنى در كتاب « اخبار الفرس » كه مطالب آن را از عمر كسرى روايت كرده گويد كه ملوك ايران از سلف و خلف چهار طبقه بودند طبقه\r\n\r\n","description":"","footnote":"","page_name":" 276 ","page_number":296},
  {"content":"\r\n\r\nاول از كيومرث تا گرشاسب بود . طبقه دوم از كيان پسر كيقباد تا اسكندر بود .\r\nطبقه سوم اشكانيان يا ملوك الطوائف بودند . طبقه چهارم را ملوك جمع ناميده كه ساسانيان باشند و اولشان اردشير پسر بابك بود . پس از آن شاپور پسر اردشير . هرمز پسر شاپور . بهرام پسر شاپور . بهرام پسر بهرام . نرسى پسر شاپور هرمز پسر نرسى . شاپور پسر هرمز . اردشير پسر هرمز . شاپور پسر اردشير . شاپور .\r\nپسر شاپور . بهرام پسر شاپور . يزدگرد پسر بهرام . بهرام پسر يزدگرد . فيروز پسر يزدگرد . بلاش پسر يزدگرد . قباد پسر فيروز . انوشيروان . هرمز . پرويز .\r\nشيرويه . اردشير . شهريار . پوران . خسرو پسر قباد . فيروز خشنشده . آزرميدخت .\r\nفرهاد خسرو و يزدگرد بودند .\r\nو اينان را كه قبلا در اين باب ياد كرده بوديم دوباره گفتيم از آن رو كه در شمار و نامشان خلاف هست و روايتها و تاريخ‌ها متفاوت است و گفتارهاى مختلف مطلعان تاريخ را بياورديم . و ما اخبار و سرگذشت وصايا و تذكارها و فرمانها و سخنان موقع تاجگذارى و نامه‌ها و ديگر حوادث دوران ايشان را با ولايتها كه نهادند و شهرها كه بنياد كردند و ديگر احوالاتشان را در كتابهاى سابق خود آورده‌ايم و در اين كتاب فقط مختصرى از تاريخ و شماره ملوك و شمه‌اى از اخبارشان را مياوريم و هم در كتاب اخبار الزمان خطبه‌هاى چهار طبقه ملوك را با نهرها كه هر كدام حفر كردند و شهرها كه ساختند و نظريات و احكام ملوك و بسيارى از قضاياى خصوصى و عموميشان را با نسب سرداران سپاهشان و كسانى كه در جنگها سردارى هر يك از آنها داشتند با انساب حكيمان و زهاد مشهور عصرشان و نسب مرزبانان و فرزندان چهار طبقه ملوك مذكور با تيره‌ها و شاخه‌هاى خاندانشان با وصف سه خاندان معروف كه كسرى بر ديگر مردم سياه بودم عراق برترى داد و تاكنون ميان مردم آن سامان شهره‌اند همه اينها را ياد كرده‌ايم اشراف سياه بوم پس از اين سه خاندان شهرگانند كه ايرج برتريشان داد و اشراف عراق\r\n\r\n","description":"","footnote":"","page_name":" 277 ","page_number":297},
  {"content":"\r\n\r\nكرد و طبقه دوم بعد از شهركان دهقانان بودند كه فرزندان وهكرت پسر فردال پسر سيامك پسر نرسى پسر كيومرث شاه بودند . پسر وهكرت ده پسر داشت كه پسران آنها دهقانان بودند و وهكرت نخستين كس بود كه رسم دهقانى آورد دهقانها پنج مرتبه بودند و لباسشان بتفاوت مراتبشان مختلف بود . يزدگرد آخرين ملوك ايران وقتى چنان كه گفتيم كشته شد سى و پنج سال داشت و دو پسر بنام بهرام و فيروز و سه دختر بنام ادرك و شاهين و مرداوند بجا گذاشت و بيشتر اعقاب او در مرو هستند و بيشتر شاهزادگان و اعقاب چهار طبقه ملوك تاكنون در سياه بوم عراقند و همانند عربان قحطانى و نزارى درباره انساب خويش تحقيق كنند و بخاطر سپارند و مطلعان اين گونه مطالب در باب آنچه گفتيم ترديد ندارند .\r\nمسعودى گويد اكنون كه زبده اخبار و طبقات ملوك ايران را بگفتيم از ملوك يونان و شمه‌اى از اخبارشان با اختلاف كسان درباره . آغاز نسبشان باختصار سخن خواهيم داشت . و الله ولى التوفيق برحمته و رضوانه . 314\r\n\r\n","description":"","footnote":"","page_name":" 278 ","page_number":298},
  {"content":"\r\n\r\n\r\n315 ذكر ملوك يونان و شمه‌اى از اخبارشان و آنچه كسان درباره مبدأ نسبشان گفته‌اند .\r\nمسعودى گويد : كسان را درباره اقوام يونانى خلاف است گروهى بر آن رفته‌اند كه نسب آنها بروميان ميرسد و به فرزندان اسحاق پيوسته‌اند گروهى ديگر گفته‌اند كه يونان پسر يافث پسر نوح بود و جمعى بر آن رفته‌اند كه مردم يونان از فرزندان آراش پسر ناوان پسر يافث پسر نوح بوده‌اند . گروهى ديگر بر آن رفته‌اند كه آنها يك قوم قديمىاند و از روزگاران اول بوده‌اند .\r\nآنها كه پنداشته‌اند نسب مردم يونان و روم يكى بوده و جد هر دو ابراهيم است اين توهم از آنجا كرده‌اند كه سرزمين دو قوم بيك جا بوده و وطن مشترك داشته‌اند و خوى و مذهب دو قوم همانند بوده و خطائى كه در تعيين نسبشان رخ داده و پدر همه را يكى دانسته‌اند از اينجا بوده است كه به نظر محققان و اهل بحث راه صواب و طريقه تحقيق همين است . روميان در زبان و تأليف كتابهاى خويش پيرو يونانيان شدند به همين جهت بكمال فصاحت و زبان آورى نرسيدند و زبان روميان در ترتيب سخن و روش و تعبير و اسلوب گفتگو از زبان يونانيان ناقص - تر و ضعيف‌تر است .\r\nمسعودى گويد : علاقمندان اخبار متقدمان گفته‌اند كه يونان برادر قحطان بود و از فرزندان عابر بن شالخ بود و چون از ديار برادر دور شد در اشتراك نسبشان ترديد رخ داد كه وى با جماعتى از فرزندان و كسان و همراهان خود از سر -\r\n\r\n","description":"","footnote":"","page_name":" 279 ","page_number":299},
  {"content":"\r\n\r\nزمين يمن برون شد تا باقصاى ديار مغرب رسيد و آنجا مقيم شد و در آن ديار فرزند آورد و زبانش عجمى گونه شد و چون ديگر اقوام فرنگ و روم كه آنجا بودند زبان عجمى گرفت و نسبش از ميان رفت و رشته آن بريد و بديار يمن فراموش شد و از ياد نسب شناسان آنجا برفت . يونان پهلوانى بزرگ و زيبا و تنومند بود و عقل و خلق نكو و راى رسا و همت بلند و منزلت و الا داشت . يعقوب بن اسحاق كندى درباره نسب يونان همين نظر داشت كه ما گفتيم كه وى برادر قحطان بوده است و براى اثبات اين نظر روايتها درباره مبدأ نسب‌ها آورده كه همه خبر واحد است نه متواتر و مشهور .\r\nابو العباس بن عبد الله بن محمد ناشى در يك قصيده طولانى كه برد او گفته از اختلاط نسب يونان به قحطان بطوريكه در آغاز همين باب بگفتيم سخن آورده و گويد :\r\n« اى ابو يوسف بدقت نگريستم و رأى و اعتقاد ، صحيحى از تو نديدم ، تو ما بين قومى حكيم شده‌اى كه اگر كسى همه را بيازمايد عقلى ندارند . ايا الحاد را با دين محمد قرين ميكنى ؟ حقا اى برادر كندى چيزى ناروا آورده‌اى و از روى گمراهى يونان را بقحطان آميخته‌اى بجان خودم كه ميان آنها فاصله بسيار است » و چون فرزندان يونان بسيار شد بجستجوى زمينى بر آمد كه در آنجا مقيم شود سرانجام در مغرب به جائى رسيد و به شهر فرود آمد كه در آغاز تاريخ در ديار مغرب بنام مدينه الحكما معروف بود و با فرزندان خود آنجا مقيم شد و فرزندان بىشمار آورد و بناهاى معتبر ساخت تا مرگش در رسيد و پسر بزرگش را كه حربيوس نام داشت وصى خود كرد و به دو گفت :\r\n« پسركم من بمرگ رسيده‌ام و نهايت محتوم به من نزديك شده است و از تو و برادران و خاندانت دور و جدا ميشوم كار شما بوجود من مرتب بود و در مشكلات\r\n\r\n","description":"","footnote":"","page_name":" 280 ","page_number":300},
  {"content":"\r\n\r\nو محنتها پناهگاه و در قبال حوادث روزگار نگهبان شما بودم سفارش ميكنم كه از بخشش غافل نمانى كه بخشش قطب پادشاهى و كليد سياست و بزرگواريست هر چه توانى مردم را بنعمت جلب كن تا بزرگ و سرور آنها شوى هرگز از طريق صواب كه عقل بر آن استوار است منحرف مشو كه هر كه راى صواب و ثمره عقل را رها كند به هلاكت افتد و بچنگ حوادث خطرناك دچار شود . » آنگاه يونان بمرد و پسرش حربيوس بمقام پدر دست يافت و كسان و فرزندان وى را بدور خويش فراهم آورد بفرمان پدر كار كرد و كارشان بالا گرفت و جمعيتشان فراوان شد و بر همه ديار مغرب از قلمرو فرنگ و نوكبرد و اقوام مختلف سقلاب و غيره تسلط يافتند .\r\nسر پادشاهان يونان كه بطليموس فهرستشان را در كتاب خود آورده فيليپس بود كه بمعنى دوستدار پارسيان است . گويند نام او يابس بود . فيلقوس نيز گفته‌اند و مدت پادشاهيش هفت سال بود . گويند هنگامى كه بختنصر از ديار مشرق سوى شام و مصر و مغرب تاخت و شمشير در اين نواحى نهاد يونانيان ، مطيع و خراجگزار ايران بودند و خراجشان تعدادى تخم طلا بوده كه به وزن معلوم و اندازه معين آماده ميشد و باجى مخصوص بود و چون كار اسكندر پسر فيليپ ، شاه در گذشته كه بگفتهء بطلميوس سر ملوك يونان بود ، بالا گرفت و همت وى نمودار شد ، داريوش پادشاه ايران كه همان دارا پسر دارا بود كس فرستاد و خراج مرسوم مطالبه كرد و اسكندر به دو پاسخ داد : من آن مرغى را كه تخم طلا مينهاد سر بريده‌ام و خورده‌ام . و جنگها در ميانه رفت كه اسكندر به منظور آن بديار شام و عراق رفت و با ملوك آنجا صلح كرد و دارا پسر دارا شاه ايران را بكشت كه تفصيل كشته شدن او را با كشته شدن ديگر ملوك هند و ملوك شرق در كتاب اوسط آورده‌ايم .\r\nو اما نسب اسكندر : وى اسكندر بن فيليپس بن مصر بن هرمس بن مردش بن منظور بن رومى بن بربط بن يونان بن يافث بن نوح بود . بعضى گفته‌اند كه از فرزندان\r\n\r\n","description":"","footnote":"","page_name":" 281 ","page_number":301},
  {"content":"\r\n\r\nعيص بن اسحاق بن ابراهيم بود . بعضى نيز گفته‌اند كه وى اسكندر بن برقه بن سرحون بن رومى بن قرمط بن نوفل بن رومى بن اصفر بن يغز بن اسحاق بن ابراهيم بود .\r\nو كسان درباره وى اختلاف كرده‌اند بعضى گفته‌اند كه ذو القرنين همو بود و بعضى گفته‌اند غير او بود . درباره ذو القرنين نيز اختلافست بعضى گفته‌اند وى را ذو القرنين از آن رو گفتند كه به اطراف زمين رسيد و فرشته موكل كوه قاف او را بدين اسم ناميد بعضى ديگر گفته‌اند كه ذو القرنين از فرشتگان بود و اين سخن را به عمر بن خطاب رضى الله عنه منسوب ميدارند و سخن اول در خصوص اينكه فرشته او را ذو القرنين ناميد بابن عباس منسوب است . بعضىها نيز گفته‌اند كه وى دو گيسو از طلا داشت و اين سخن را بعلى بن ابى طالب رضى الله عنه منسوب داشته‌اند جز اين نيز گفته‌اند و ما فقط اختلاف اهل شريعت و كتاب را ياد ميكنيم . تبع او را در شعر خود آورده و به دو باليده و گفته كه وى از قحطانست . گويند يكى از تبعان شهر روميه را بگرفت و گروهى از مردم يمن را آنجا سكونت داد و اسكندرى كه ذو القرنين بود از اين عربان مقيم روميه بود و خدا بهتر داند .\r\nاسكندر از آن پس كه ايران را بگرفت ملوك آن را باطاعت خويش آورد و دختر دارا پادشاه ايران را از پس قتل پدرش بزنى گرفت آنگاه بسرزمين سند و هند روى آورد و ملوك آنجا را مطيع كرد كه هديه و خراج به او دادند ولى فور پادشاه آن ناحيه كه اعظم ملوك هند بود بجنگ برخاست و با او جنگها داشت و اسكندر در جنگ تن بتن او را بكشت .\r\nآنگاه اسكندر بسوى چين و تبت رفت و شاهان آنجا اطاعت او كردند و هديه و باج فرستادند و ملوك آن نواحى را سركوب كرد و سرداران و سپاه خويش را در ممالك مفتوح نهاد و در ديار تبت و همچنين بديار چين جمعى از مردان خود را اقامت داد آنگاه از راه بيابانهاى ترك عزيمت خراسان كرد و در آنجا ولايتها معين كرد و در سفرهاى ديگر شهرها بساخت معلم وى ارسطاطاليس حكيم يونان\r\n\r\n","description":"","footnote":"","page_name":" 282 ","page_number":302},
  {"content":"\r\n\r\nبود كه مؤلف كتاب المنطق و ما بعد الطبيعه بود و شاگرد افلاطون بود و افلاطون شاگرد سقراط بود . اينان همت خويش به ثبت علوم طبيعى و نفسى ديگر علوم فلسفى و پيوستن آن با الهيات صرف كردند و حقيقت اشياء را توضيح دادند و بدرستى آن برهانها اقامه كردند و اين مطالب را براى كسانى كه درك آن نتوانسته بودند روشن كردند .\r\nاسكندر در بازگشت از سفر خويش سوى مغرب رفت و چون به شهر شهر زور رسيد بيماريش سخت شد ، گويند به شهر نصيبين از ديار ربيعه بود و بقولى بعراق بود ، و بطلميوس را كه سردار سپاه و هم قائم مقام وى در ميان سپاه بود جانشين خود كرد .\r\nوقتى اسكندر بمرد حكيمان يونان و ايران و هند و ديگر علماى اقوام كه همراه وى بودند بدورش فراهم شدند . رسم وى بود كه حكيمان را انجمن ميكرد و سخنانشان را برغبت مىشنيد و بىمشورت آنها فرمانى نميداد پس از مرگ جثه‌اش را بمايه‌هايى كه اعضا را حفظ كند اندود كرده و بتابوت جواهر نشان نهاده بودند بزرگ و سر حكيمان گفت « هر يك از شما سخنى گويد كه تسليت خواص و نصيحت عوام باشد » و به پا خاست و دست بر تابوت نهاد و گفت « آنكه اسيران را باسارت ميگرفت خود اسير شد » آنگاه حكيم دوم به پا خاست و گفت « اين همان اسكندر است كه طلا نهان ميكرد و اكنون طلا او را نهان كرده است . » حكيم سوم گفت : « مردم چقدر از اين پيكر بيزار و به اين تابوت راغبند » حكيم چهارم گفت « عجيبتر از همهء اينكه قوى مغلوب شد و ضعيفان غافل و مغرورند » پنجمى گفت « اى كه اجل را پشت سر و آرزو را پيش رو داشتى چرا از اجلت دور نشدى تا به بعضى آرزوهايت برسى چرا بوقت اجل نگريختى تا به آرزوها توانى رسيد ؟ » ششمى گفت « اى كوشاى غاصب چيزها فراهم آوردى كه بكارت نخورد گناه آن بر تو بماند و فوايد آن به تو نرسيد ديگران از آن بهره برند و وبالش\r\n\r\n","description":"","footnote":"","page_name":" 283 ","page_number":303},
  {"content":"\r\n\r\nاز آن تست » هفتمى گفت « تو پند آموز ما بودى ولى هيچ پندى بما نياموختى كه از مرگت بليغ‌تر باشد هر كه عقل دارد بفهمد و هر كه عبرت آموز باشد عبرت گيرد » هشتمى گفت « بسيار كسان كه از تو بيمناك بودند و پشت سر غيبت تو ميكردند اكنون بحضور تواند و از تو بيم ندارند » نهمى گفت « بسا كسان كه وقتى سكونت نميكردى آرزوى سكوت تو داشتند و اكنون كه سخن نميكنى آرزوى سخن گفتن تو دارند » دهمى گفت « اين شخص چقدر كسان را بيجان كرد كه نميرد و عاقبت بمرد » يازدهمى كه خزانه‌دار كتابهاى حكمت بود گفت « به من دستور ميدادى از تو دور نشوم ولى اكنون نميتوانم به تو نزديك شوم . » دوازدهمى گفت « اين روزيست كه عبرت‌هاى بزرگ دارد كه بديهاى رفته باز آمد و خوبيهاى آمده برفت هر كه خواهد بر كسى كه ملكش از دست رفته بگريد بگريد » سيزدهمى گفت « اى صاحب قدرت بزرگ قدرت تو چون سايه ابر نابود شد و آثار پادشاهيت چون آثار مگس محو شد » چهاردهمى گفت « اى كه طول و عرض زمين برايت تنگ بود كاش ميدانستم در اين تابوت كه ترا ببر گرفته چونى ؟ » پانزدهمى گفت « عجبا كسى كه راهش اينست چگونه بفراهم كردن خرده پاره‌هاى فانى و چيزهاى تباه شدنى حريص بود ! » شانزدهمى گفت « اى جمع حاضر و انجمن افاضل به چيزى كه سرور آن نپايد و لذت آن دوام نيابد دل مدهيد كه اكنون صلاح و رشاد از گمراهى و فساد عيان گشت » هفدهمى گفت « به‌بينيد رؤياى خفته چگونه پايان گرفت و سايه ابر چگونه برفت » هجدهمى كه از حكيمان هند بود گفت « اى كه خشمت مايه مرگ بود چرا بمرگ خشم نكردى ؟ » نوزدهمى گفت « اى جماعت اين پادشاه رفته را مىبينيد اكنون بايد شاه حاضر از وى پند گيرد » بيستمى گفت « اينكه مدتها گشت اكنون آرامى دراز خواهد گرفت » بيست و يكمى گفت « كسى كه همه گوشها آماده شنيدن او بود خاموش مانده اكنون بايد همه خاموشان سخن كنند » بيست و دومى گفت « هر كه از مرگ\r\n\r\n","description":"","footnote":"","page_name":" 284 ","page_number":304},
  {"content":"\r\n\r\nتو خرسند شد بدنبال تو ميرسد چنان كه تو نيز بدنبال كسانى كه از مرگشان خرسند شده بودى برفتى » بيست و سومى گفت « تو كه همه ملك زمين را به كار گرفته بودى چرا اعضاى خود را به كار نميبرى ؟ و تو كه در فراخناى ولايتها آزرده خاطر بودى چرا از اين جاى تنگ كه در آنى آزرده خاطر نيستى ؟ » بيست و چهارمى كه يكى از زاهدان و حكيمان هند بود گفت « دنيائى كه آخرش چنين باشد شايسته است كه به اول آن دل نبنديم » بيست و پنجمى كه خوانسالار وى بود گفت « فرشهاى نرم افكنده و متكاها بجاست و خوانها نهاده است اما سالار انجمن نيست » بيست و ششمى كه خزانه دار وى بود گفت « مرا بصرفه‌جوئى و جمع مال سفارش ميكردى اكنون ذخائر تو را بكه بايد داد ؟ » بيست و هفتمى كه يكى از خزانه داران وى بود گفت « اين كليد خزائن تو است از آن پيش كه مرا بدانچه از آنجا بر نگرفته‌ام مواخذه كنند كى كليدها را خواهد گرفت ؟ » بيست و هشتمى گفت « از اين دنياى پهن و دراز بهفت وجب جا خزيده‌اى اگر اين را بيقين دانسته بودى زحمت اين همه دوندگى تحمل نكرده بودى » سخن بيست و نهم از زنش روشنك دختر دارا پسر دارا شاه ايران بود كه گفت « گمان نميكردم آنكه بر دارا غلبه يافت مغلوب خواهد شد اگر چه سخنانى كه از شما حكيمان شنيدم بوى شماتت ميداد اما جامى بجا ماند كه جمع از آن تواند نوشيد » و سخن سىام را از مادرش نقل كرده‌اند كه وقتى خبر مرگش به دو رسيد گفت « اگر پسرم برفته يادش از خاطرم نرفته » مرگ اسكندر در سى و شش سالگى بود و مدت شاهيش پيش از آنكه دارا پسر دارا را بكشد نه سال و پس از كشتن دارا پسر دارا و تسلط بر ديگر ملوك زمين شش سال بود و بيست و يك ساله بود كه پادشاه شد و اين در مقدونيه بود كه همان مصر است ! اسكندر بجانشين خود بطليموس پسر اريت گفته بود كه تابوت وى را بنزد مادرش باسكندريه حمل كنند و سفارش كرده بود بمادرش بنويسد كه وقتى از مرگش خبر دار شد مهمانىاى ترتيب دهد و در همه مملكت بانگ زدند كه هيچكس\r\n\r\n","description":"","footnote":"","page_name":" 285 ","page_number":305},
  {"content":"\r\n\r\nاز آن غايب نماند ولى هر كه محبوبى را از دست داده يا دوستى از او مرده دعوت او را نپذيرد كه مجلس عزاى اسكندر بر خلاف عزاى مردم عادى كه با غم است با خوشى انجام شود . وقتى خبر مرگ بمادرش رسيد و تابوت را پيش او نهادند چنان كه اسكندر دستور داده بود در همه مملكت بانگ زد اما هيچكس دعوتش را نپذيرفت و ببانگ او پاسخ نداد و او باطرافيان خود گفت « چرا مردم دعوت مرا نپذيرفتند ؟ » گفتند « تو آنها را از قبول دعوت منع كرده‌اى » گفت « چطور ؟ » گفتند « دستور داده‌اى هر كه محبوبى از دست داده يا دوستى از او مرده يا از يارى جدا شده بدعوت تو نيايد و هيچكس از مردم نيست كه از اين گونه مصيبت‌ها نديده باشد » و چون اين بشنيد بيدار شد و منظور اسكندر را بدانست و گفت « پسرم مرا تسليتى نكو داد » آنگاه گفت « اى اسكندر چقدر كارهاى آخرت به كارهاى اولت مانند بود » آنگاه بفرمود تا او را بتابوت مرمر نهادند و بمايه‌هايى كه حافظ اعضاى وى باشد اندود كردند او را از طلا برون آورد كه ميدانست ملوك و اقوام بعد ، او را در اين طلا نخواهند گذاشت و تابوت مرمر را بر سكوئى كه از سنگ سپيد و مرمر مرتب شده بود نهاد و اين سكوى سنگ سپيد و مرمر تاكنون يعنى بسال سيصد و سى و دو در اسكندريه مصر بجاست و به قبر اسكندر معروفست بعدها در همين كتاب قسمتهائى از اخبار و عجايب اسكندريه و اخبار مصر و نيل را در جاى مناسب خواهيم آورد انشاء الله تعالى .\r\n\r\n","description":"","footnote":"","page_name":" 286 ","page_number":306},
  {"content":"\r\n\r\n\r\nذكر مطالبى از جنگهاى اسكندر در سرزمين هند\r\nمسعودى گويد : وقتى اسكندر فور فرمانرواى شهر مانكير را كه از ملوك هند بود بكشت و همه ملوك هند مطيع او شدند و چنان كه گفتيم مال و خراج به دو فرستادند شنيد كه در اقصاى سرزمين هند پادشاهى با حكمت و سياست و ديانت و منصف رعيت هست كه صدها سال از عمر او گذشته و از فيلسوفان و حكيمان هند هيچكس همانند او نيست و او را كند گويند . وى بر نفس خويش مسلط بود و صفات شهوى و غضبى و ديگر صفات بد را كشته بود و جانرا باخلاق كريم و ادب عالى آراسته بود اسكندر نامه‌اى به دو نوشت كه « اما بعد چون اين نامه من به تو رسيد اگر ايستاده‌اى منشين و اگر راه ميروى به جائى منگر و گر نه ملك تو را پاره پاره ميكنم و ترا بدنبال ديگر ملوك هند ميفرستم » وقتى نامه به دو رسيد اسكندر را جوابى نكو داد و شاهنشاه خواند و به دو خبر داد كه چيزها دارد كه همانند آن بنزد هيچكس نيست از جمله كنيزكى كه خورشيد بر زيبا - روتر از اوئى طلوع نكرده و فيلسوفى كه از هوش تيز و قريحه نكو و اعتدال بنيه و وسعت دانش سؤال ترا پيش از آنكه بپرسى جواب دهد و طبيبى كه با وجود وى از بيمارى و عوارض تن باك ندارى مگر آن فنا و ويرانى كه تن را رسد و انحلال آن گره كه مبدع و خالق تن محسوس بر آن زده و از گشودن ناچار باشد كه تن و بنيه انسان را در اين جهان بمعرض آفت و مرگ و بليه نهاده‌اند و جامى\r\n\r\n","description":"","footnote":"","page_name":" 287 ","page_number":307},
  {"content":"\r\n\r\nبنزد من هست كه وقتى آن را پر كنم همه سپاهت بنوشند و چيزى از آن كم نشود و از نوشيدن آن پرى افزايد و همه اين چيزها را بحضور شاه ميفرستم و پيشكش او ميكنم وقتى اسكندر اين نامه را بخواند و مضمون آن بدانست گفت « اين چهار چيز پيش من باشد و اين شخص حكيم از صولت من نجات يابد بهتر از آنست كه اين چيزها پيش من نباشد و او هلاك شود . » آنگاه اسكندر عده‌اى از حكيمان يونان و روم را با گروهى سپاه بسوى او فرستاد و دستور داد اگر آنچه نوشته است راست است اين چيزها را براى من بياريد و او را در محلش واگذاريد و اگر معلوم كرديد مطلب جز اين است و او درباره اين چيزها خلاف واقع گفته از حدود حكمت برون شده است و او را پيش من آريد . آن جماعت برفتند و چون به مملكت وى رسيدند آنها را به خوبى پذيرفت و در منزلى شايسته فرود آورد و چون روز سوم شد فقط حكيمان را بدون سربازان بار داد . حكيمان با هم گفتند اگر در اول با ما راست گويد بعد نيز در باره چيزهاى مذكور راست خواهد گفت و چون حكيمان بجاى خود نشستند و مجلس مرتب شد و با آنها درباره اصول فلسفه و طبيعيات و الهيات كه ما فوق آنست سخن آغاز كرد . جمعى از حكيمان و فيلسوفان او نيز به طرف چپش جاى داشتند . گفتگو درباره مبدأ اول بدرازا كشيد و قوم بىتوجه بمراتب اشخاص ببحث و مشاجره در مسائل علمى و موضوعات فلسفى پرداختند سخن اوج گرفت و همگان نهايت دانش خويش باز نمودند آنگاه كنيزك را بياوردند و چون بديده آنها نمودار شد چشم به او دوختند و هر كه چشم بيكى از اعضاى نمايان او افكنده بود عضو ديگر را نتوانست ديد كه بديدار آن عضو و زيبائى و حسن تركيب و كمال صورت آن مشغول بود و قوم از حالتى كه هنگام ديدن كنيزك دست داد بر عقول خود بيمناك شدند آنگاه هر كدام بخويش آمدند و غلبه هوس و تقاضاى طبع را مقهور كردند . آنگاه چيزهاى ديگر را كه وعده داده بود به آنها نمود و راهيشان كرد و فيلسوف و طبيب و كنيزك و جام را همراهشان فرستاد و در قلمرو خود تا مسافتى آنها را بدرقه كرد وقتى بنزد اسكندر رسيدند\r\n\r\n","description":"","footnote":"","page_name":" 288 ","page_number":308},
  {"content":"\r\n\r\nبفرمود تا طبيب و فيلسوف را منزل دهند و كنيزك را بديد و از ديدارش حيران ماند و عقلش خيره شد و سرپرست كنيزان خويش را گفت تا به كار وى پردازد آنگاه توجه وى بفيلسوف معطوف شد تا بداند كه پايگاه علم او چيست و هم بدانش طبيب و مقام وى در صنعت طب و حفظ صحت توجه فرمود حكيمان حكايت مباحثه با پادشاه هندى و فيلسوفان و حكيمان او را براى اسكندر باز گفتند كه از آن در عجب شد و در هدف و مقصد قوم و نتايجى كه بدست آورده بودند تامل كرد و كنجكاوى هندوان را درباره علت و معلول با گفتار يونانيان در خصوص برهان و صحت قياس بدقت نگريست . آنگاه بصدد آمد فيلسوف را در خصوص چيزهائى كه راجع به او شنيده بود شخصاً بيازمايد پس بخلوت نشست و بانديشه پرداخت و فكرى بخاطرش رسيد كه مطلبى طرح كند و فيلسوف را با آن بمعرض امتحان آرد ، پس قدحى بخواست و پر از روغن كرد كه سر ريز شد و بطوريكه جاى افزودن نداشت و آن را بفرستاده‌اى داد و گفت اين را پيش فيلسوف ببر و چيزى با او مگو . وقتى فرستاده قدح را ببرد و بفيلسوف داد وى از فهم درست و تسلطى كه بر مسائل مشكل داشت به خود گفت اين پادشاه خردمند اين روغن را براى منظورى نزد من فرستاده است و بتفكر پرداخت و درباره معنى آن كنجكاوى كرد آنگاه در حدود هزار سوزن بخواست و همه را در روغن فرو برد و بنزد اسكندر فرستاد اسكندر بفرمود تا سوزنها را به صورت كرده‌اى مدور و يك نواخت و متساوى الاجزاء بريختند و بگفت تا آن را بنزد فيلسوف برند و چون فيلسوف آن را بديد و در كارى كه اسكندر كرده بود بينديشيد بگفت تا آن را پهن كردند و در حضور وى به صورت آئينه‌اى در آوردند كه آن را صيقل داد و جسمى صيقلى شد كه از كمال صفا و روشنى صورت اشخاص مقابل را منعكس ميكرد و بگفت تا آن را بنزد اسكندر پس فرستند .\r\nو چون اسكندر آن را بديد و نكوئى صورت خود را در آن نگريست طشتى بخواست و آئينه را در آن نهاد و بگفت تا بطشت روى آئينه آب بريزند تا زير آب بماند\r\n\r\n","description":"","footnote":"","page_name":" 289 ","page_number":309},
  {"content":"\r\n\r\nو بگفت تا آن را بنزد فيلسوف ببرند وقتى فيلسوف اين بديد بگفت تا از آئينه يك جام آبخورى مانند فنجان بساختند و آن را در طشت روى آب نهاد كه بالاى آب شناور ماند و بگفت تا آن را بنزد اسكندر پس بردند وقتى اسكندر اين بديد بگفت تا خاك نرمى بياوردند و جام را از آن پر كرد و براى فيلسوف فرستاد وقتى فيلسوف آن را بديد رنگش بگشت و بناليد و حالش دگرگون شد و اشكش بچهره فرو ريخت و آه بسيار كشيد و ناله‌هاى طولانى كرد و فغانش بالا گرفت و باقى روز را با حالى نزار سر كرد و بكارى نپرداخت آنگاه كه اين حال آرام شد خويشتن را بملامت گرفت و با خود عتاب همى كرد و گفت « واى بر تو اى نفس اين چه بود كه ترا به اين ورطه افكند و به اين تنگنا دچار كرد و به اين ظلمات گرفتار كرد ؟ مگر نبود كه در نور ميچميدى و در علوم تفنن داشتى و در روشنى صادق مينگريستى و در جهان روشن ميخراميدى ؟ بدنياى ظلم و دشمنى و ستم و تباهى فرود آمدى كه حوادث با تو بازى كند و طوفانها ترا بهر سو افكند از علم نهان و حضور در جهان محبوب محروم ماندى و با حوادث سخت دچار شدى و از همه چيزهاى مطلوب باز ماندى . نيروهاى پاك و فراغت بىحساب تو چه شد كه به تن در آمدى و كون و فساد بر تو غلبه يافت ؟ اى نفس ميان درندگان كشنده و افعيان مهلك و آبهاى غرق كننده و آتشهاى سوزنده و طوفانهاى سخت در آمدى كه روزگار ترا در ظلمات اجسام بگرداند و جز مردم غافل و جاهل بى - علاقه به نيكى و بيزار از خوبى نبينى » آنگاه نظر به آسمان كرد و ستارگان درخشان را بديد و با صداى بلند گفت « اى ستاره سيار و جسم روشن كه از عالمى شريف جلوه كرده‌اى و براى منظورى بوجود ! آمده‌اى تو از جهانى گرانقدرى كه جان در آن سكونت داشت و در خزاين آن مقيم بود اما از آنجا برون شدى » آنگاه بفرستاده گفت « اين را بگير و پيش شاه ببر » مقصودش خاك بود كه تغييرى در آن نداده بود و چون فرستاده پيش اسكندر بازگشت و همه آنچه را ديده بود با وى بگفت اسكندر از آن تعجب كرد و مقصد و منظور فيلسوف را درباره انتقال نفوس از عوالم بالا\r\n\r\n","description":"","footnote":"","page_name":" 290 ","page_number":310},
  {"content":"\r\n\r\nبه اين عالم بدانست و چون فرداى آن شب شد اسكندر بمجلس خاص نشست و او را بخواند كه از پيش او را نديده بود و چون بيامد و صورت او بديد و در قامت و خلقتش نگريست مردى بلند قامت و گشاده پيشانى و معتدل البينه ديد و با خويشتن گفت « اين بنيه با حكمت جور نيست وقتى صورت نكو و فهم نكو با هم شود يگانه زمان مىشود بطور قطع اين شخص هر دو را دارد اين شخص همه چيزهائى را كه براى او فرستادم بدانست و بىگفتگو و توضيح و مباحثه جواب داد ، هيچكس در اين وقت بحكمت همسنگ او نباشد و بعلم با او بر نيايد . » فيلسوف نيز در اسكندر نظر كرد انگشت سبابه خود را بدور صورت بگردانيد و به پره بينى نهاد و سوى او كه به جائى غير تخت سلطنت نشسته بود شتافت و برسم پادشاهان درود گفت .\r\nاسكندر اشاره كرد بنشيند و جائى كه فرموده بود بنشست . آنگاه اسكندر گفت چرا وقتى مرا نگريستى و چشم به من انداختى انگشت بدور صورت بگردانيدى و به پره بينى نهادى ؟ » گفت « اى پادشاه بروش عقل و صفاى قريحه در تو نگريستم و انديشه‌اى را كه درباره من كردى بدانستم با آن تفكر كه درباره صورتم داشتى كه چنين صورت با حكمت كمتر قرين شود و اگر شود صاحب آن يگانه زمانه باشد پس انگشت خويش را بتصديق انديشه تو بگردانيدم و مثال و شاهد آن نمودم كه چنان كه در صورت بجز يك بينى نباشد در پايتخت هند نيز جز من نباشد و هيچكس از مردم بحكمت همسنگ من نشود » اسكندر به دو گفت « چه خوب مطلب را دريافتى و بصفاى خاطر نكته بر تو معلوم افتاد اكنون از اين بگذر و به من بگو وقتى قدح پر از روغن را پيش تو فرستادم چه فهميدى كه سوزنها را در آن فرو بردى و براى من پس فرستادى ؟ » فيلسوف گفت « اى پادشاه دانستم كه ميگوئى قلب من چون اين ظرف از روغن پر شده و علم را بسر برده‌ام و هيچكس از حكيمان بر آن نتواند افزود و بشاه گفتم كه علم من علم ترا فزون مىكند و چنان كه اين سوزنها داخل ظرف شد داخل آن مىشود » گفت : « بگو بدانم وقتى از سوزنها كرده‌اى ساختم و براى 329\r\n\r\n","description":"","footnote":"","page_name":" 291 ","page_number":311},
  {"content":"\r\n\r\n330 تو فرستادم چرا آن را آئينه كردى و صيقلى شده پيش من فرستادى ؟ » گفت اى پادشاه دانستم كه ميخواهى بگويى كه از خونريزى و اشتغال بامور اين جهانى قلب تو مانند اين كرده سخت شده و علم نمىپذيرد و بفهم مسائل علم و حكمت راغب نيست و در جواب تو تبديل كرده را مثال آوردم كه بچاره‌جوئى از آن آئينه‌اى صيقلى ساختم كه چون صاف است ، اجسام مقابل را منعكس مىكند » اسكندر گفت « راست گفتى جواب مقصود مرا دادى ولى اى فيلسوف به من بگو كه وقتى آئينه در طشت گذاشته شد و به آب فرو رفت چرا آن را به صورت جامى در آوردى و روى آب شناور كردى و براى من پس فرستادى ؟ » فيلسوف گفت : « دانستم كه مقصودت اينست كه عمر گذشته و كوتاه شده و اجل نزديك است و علم بسيار را در مدت كوتاه درك نتوان كرد و جواب شاه را به تمثيل دادم كه من براى ادراك علم بسيار در مدت كم چاره خواهم كرد چنان كه آئينه را كه در آب فرو رفته بود به نيرنگ روى آب شناور كردم » اسكندر گفت « راست گفتى به من بگو چرا وقتى ظرف را پر از خاك كردم براى من پس فرستادى و مانند سابق تغييرى در آن ندادى ؟ » گفت « دانستم كه ميخواهى بگويى پس از اين همه مرگ است و چاره ندارد و تن به اين عنصر سرد خشك سنگين كه زمين است مىپيوندد و اجزاى آن پراكنده مىشود و نفس ناطقه حياتى شريف لطيف از جسد مرئى دور مىشود » اسكندر به دو گفت « راست گفتى و من بخاطر تو با هنديان نكوئى خواهم كرد » و او را - جايزه‌هاى بسيار فرمود و تيولهاى وسيع معين كرد . فيلسوف به دو گفت « اگر مال دوست ميداشتم بدنبال علم نمىرفتم اكنون نيز چيزى را كه با علم تضاد دارد بدان ضميمه نميكنم اى پادشاه بدان كه مال مستلزم مراقبت است و من كسى را كه مراقبت غير خود كند و جز به چيزى كه مايه صلاح نفس او مىشود توجه كند عاقل نميدانم آنچه مايه صلاح نفس مىشود فلسفه است كه صيقل و غذاى آنست و وصول به لذات حيوانى و ديگر چيزها با فلسفه سازگار نيست . حكمت طريقه و نردبان\r\n\r\n","description":"","footnote":"","page_name":" 292 ","page_number":312},
  {"content":"\r\n\r\nكمال است و هر كه از آن بىبهره ماند از قرب خالق خود بىبهره مانده است اى پادشاه بدان كه همه اجزاى جهان را با عدالت بهم پيوسته‌اند و با ستم برقرار نماند كه عدالت ميزان خداى عز و جل است و حكمت او نيز از انحراف و خطا مبراست و ماننده‌ترين كارهاى مردم باعمال خالقشان نكوكارى با مردم است و تو اى پادشاه به شمشير و شوكت ملك و تسلط بر امور و نظم سياست بر تن رعيت تسلط يافته‌اى بكوش تا بوسيله نيكى و انصاف و عدالت بر قلوبشان نيز تسلط پيدا كنى كه خزانه سلطنت تو دل رعيت است . تو اگر قدرت گفتن دارى قدرت كردار نيز دارى مبادا بگفتار بس كنى و از كردار باز مانى . پادشاه نيك بخت آنست كه بركات روزگارش مدام باشد و پادشاه نگون بخت آنست كه ايامش انقطاع پذيرد هر كه در روش خود طالب عدالت باشد قلبش از لذت پاك‌طينتى روشن شود » .\r\nمسعودى گويد : اسكندر ، فيلسوف را كه نميخواست با او بماند آزاد گذاشت كه بديار خود بازگشت و اسكندر را با اين فيلسوف در اقسام علوم مناظره‌هاى بسيار بود و هم اسكندر با كند پادشاه هند مكاتبه‌ها و مراسله‌ها داشت كه تفصيل آن را با نكاتى جالب و گلچينى از منابع در كتاب اخبار الزمان آورده‌ايم .\r\nدر خصوص جام آن را نيز بيازمود كه از آب پر كرد و مردم را آب داد و از نوشيدن آنها چيزى كم نشد كه اثر آن ناشى از يك قسم خاصيت هندى و روحانيت و كمال طبيعت و توهم و علوم ديگر بود كه هندوان دعوى دانستن آن دارند . گويند اين جام در سرنديب هند متعلق بآدم ابو البشر عليه السلام بود و بركت از او يافته بود و از او به ارث ماند و از شاهى بشاهى رسيد تا به كند ، اين پادشاه با شوكت و شان و فرزانه ، تعلق يافت . وجوه ديگر نيز گفته‌اند كه در كتابهاى سابق خود ياد كرده‌ايم . طبيب نيز با اسكندر درباره مقدمات معرفت و صنعت طب اخبار جالب و مناظرات عجيب داشت كه بتدريج بشرح طبيعيات و مطالب ديگر ميرسيد و از بيم تفصيل و علاقه باختصار اين كتاب از ذكر آن چشم پوشيديم زيرا سخن از توهم است كه هنديان\r\n\r\n","description":"","footnote":"","page_name":" 293 ","page_number":313},
  {"content":"\r\n\r\nدر صنعت طب و غير طب مدعى آنند .\r\nاسكندر در سفرها و عبور ممالك و طى اقاليم و مشاهده اقوام و ملاقات حكيمان نواحى دور با زبانهاى مختلف و صورتهاى شگفت و اخلاق و رسوم مختلف و حكايتهاى بسيار داشت از جنگ و حيله‌ها و خدعه‌ها و رفتارهاى گوناگون بناها كه ساخت كه شرح آن را در كتابهاى سابق خود كه نامبرده‌ايم و كتابهاى ديگر كه از وصف آن خوددارى كرده‌ايم آورده‌ايم و فقط اندكى از آن را ياد كرديم تا اين كتاب نيز كه از جهانگردى و وفات او سخن دارد شمه‌اى از آن را نيز داشته باشد و بالله التوفيق . 332\r\n\r\n","description":"","footnote":"","page_name":" 294 ","page_number":314},
  {"content":"\r\n\r\n\r\n333 ذكر ملوك يونان پس از اسكندر\r\nآنگاه پس از اسكندر جانشين او بطليموس پادشاه ملك شد وى حكيم و عالم و سياستمدار و مدبر بود و پادشاهيش چهل سال و بقولى بيست سال بود و اين پادشاه كه پس از اسكندر بود با بنى اسرائيل و ديگر ملوك شام جنگها داشت .\r\nگروهى از مطلعان اخبار ملوك جهان گفته‌اند نخستين كس كه باز نگهداشت و آن را شكار آموخت او بود كه روزى به طرف يكى از تفرجگاه‌هاى خود ميرفت و بازى را به حال پرواز ديد كه باوج گرفتن نيرومند و بفروجستن ملايم و به پرواز مستقيم زبردست بود . با چشم او را دنبال كرد تا بدرختى بهم پيچيده و پر بار فرود آمد و چون بدقت در آن نگريست از صفا و زردى چشم و كمال خلقت او در عجب شد و گفت « اين پرنده‌اى نكوست كه سلاحى دارد و شايسته است كه شاهان مجلس خويش را بدان زينت دهند . » و بگفت تا تعدادى از آن فراهم كنند كه مايه زنت مجلس باشد آنگاه مارى نر متعرض يكى از بازها شد و باز روى آن جست و بكشتش شاه گفت او « اين شاه است كه از آنچه شاهان بخشم آيند او نيز بخشم آيد آنگاه پس از چند روز يك روباه دست آموز متعرض باز شد و باز بر او جست كه زخمى شد و فرار كرد شاه گفت « اين پادشاهى دلير است كه تحمل ستم نكند » آنگاه پرنده‌اى بر آن گذشت و باز بر آن جست و طعمه خود كرد و شاه گفت « اين پادشاهيست كه حريم خود را حفظ كند و از خوراك خويش غافل نماند » از آن پس باز نگهداشت و پس از او ملوك يونان و\r\n\r\n","description":"","footnote":"","page_name":" 295 ","page_number":315},
  {"content":"\r\n\r\nروم و عرب و عجم و جز آنان باز نگهداشتند و ملوك روم كه پس از او بودند نگهدارى شاهين و شكار با آن را رسم كردند گويند لذريق‌ها كه ملوك اسپانى اندلس بوده‌اند نخستين بار شاهين نگهداشتند و با آن شكار كردند يونانيان نيز نخستين كسان بودند كه با عقاب شكار كردند و عقاب نگهداشتند . گويند ملوك روم نخستين كسان بودند كه با عقاب شكار كردند .\r\nمسعودى گويد : سابقاً در همين كتاب در ضمن سخن از كوه قبخ و باب و ابواب شمه‌اى از اخبار باز و كسانى كه باز نگهداشتند آورده‌ايم حكماى قديم ميگفته‌اند حيوانات شكارى اقسام گونه‌گون دارد كه خدا آفريده و بمرتبه و مقام مختلف كرده كه چهار قسم و سيزده شكل است اقسام چهارگانه باز است و شاهين و قوش و عقاب و ما اين اقسام را با شكلهاى مختلف و ترتيب آن نسبت به ديگر حيوانات شكارى با دلايل آن و مطالبى كه كسان در اين باب گفته‌اند در كتاب اوسط آورده‌ايم .\r\nآنگاه پس از بطليموس هيفلوس بپادشاهى رسيد وى مردى ستمگر بود و در ايام او پرستش مجسمه‌ها و بت‌ها پديد آمد زيرا اين شبهه رخ داده بود كه بتان ما بين كسان و خالق واسطه‌اند و آنها را به خدا تقرب دهند و نزديك كنند . مدت پادشاهى او سى و هشت سال و بقولى چهل سال بود .\r\nگويند كسى كه پس از جانشين اسكندر بپادشاهى رسيد بطليموس دوم معروف به « دوست برادر » بود وى به يهودان فلسطين و ايلياى شام حمله برد و اسير گرفت و كشتار كرد ، و بطلب علوم برخاست ، بعدها بنى اسرائيل را به فلسطين باز برد و جواهر و اموال و زرينه و سيمينه‌هاى هيكل بيت المقدس را با آنها پس فرستاد در آن موقع پادشاه شام ابطنجنس بود و همو بود كه شهر انطاكيه را بنا كرد و پايتخت او بود بناى باروى شهر بدشت و كوه يكى از عجايب جهان بود طول بارو دوازده ميل بود و يكصد و سى و شش برج و بيست و چهار هزار كنگره داشت و هر برج را محل يكى از بطريقان كرده بود كه با سرباز و اسبان خود در آن\r\n\r\n","description":"","footnote":"","page_name":" 296 ","page_number":316},
  {"content":"\r\n\r\nجاى داشت و هر برج تا بالا چند طبقه بود كه طويله اسبان به پائين و روى زمين بود و سربازان در طبقات بالاتر و بطريق از همه بالاتر بود و هر برج چون قلعه درهاى آهنين داشت و آثار درها و جاى آهن تاكنون يعنى بسال سيصد و سى و دو نمودار است آنگاه از چشمه‌ها و غير چشمه‌ها آب به شهر آورد كه نميشد آب را از بيرون قطع كرد و بوسيله كاريزها آب را بخيابانها و خانه‌ها رسانيد من در آنجا ديده‌ام كه در مجراى معمولى آب كه سفال است رسوب آب سنگ مانند شده و روى هم متراكم شده و مجرى بسته شده و مانع جريان آب بود و آهن بشكستن آن كارگر نبود .\r\nما در كتاب « القضايا و التجارب » درباره آب انطاكيه كه در تن و أمعاء و معده انسان بادهاى سوداوى سرد و قولنجى غليظ توليد مىكند آنچه را بمشاهده ديده يا از ديگران شنيده‌ايم نقل كرده‌ايم . رشيد ميخواست در آنجا مقيم شود و قسمتى از مطالب مذكور را و اينكه در آنجا سلاح و شمشير و غيره پيوسته زنگ مىزند و بوى خوش عطر بجاى نمىماند و تغيير ميپذيرد براى او بگفتند كه از اقامت آن صرف نظر كرد .\r\nآنگاه پس از هيفلوس بطليموس صنعتگر مدت بيست و شش سال پادشاه يونانيان شد . آنگاه پس از او بطليموس معروف به « دوستدار پدر » نوزده سال پادشاهى ايشان يافت وى با ملوك شام و اسكندروس فرمانرواى انطاكيه جنگها داشت هم او بود كه شهر فاميه را ما بين حمص و انطاكيه بنا كرد .\r\nآنگاه پس از او بطليموس مولف « علم الفلك و النجوم » و « كتاب المجسطى » و غيره بيست و چهار سال پادشاه يونانيان بود آنگاه پس از او بطليموس « دوستدار مادر » سى و پنج سال پادشاهى كرد آنگاه پس از او بطليموس صنعتگر دوم بيست و هفت سال پادشاهى كرد آنگاه پس از او بطليموس مخلص هفده سال پادشاهى كرد آنگاه پس از او بطليموس اسكندرانى دوازده سال پادشاهى كرد آنگاه پس از او بطليموس جديد هشت سال پادشاهى كرد آنگاه پس از او بطليموس سياحتگر\r\n\r\n","description":"","footnote":"","page_name":" 297 ","page_number":317},
  {"content":"\r\n\r\nشصت و هشت سال پادشاهى كرد و جنگهاى بسيار داشت آنگاه پس از او بطليموس نو سى سال پادشاهى كرد .\r\nآنگاه پس از وى دخترش كلپتره پادشاهى يافت و پادشاهى او بيست و دو سال بود وى زنى حكمت پيشه و فيلسوف منش بود و علما را تقرب ميداد و حكما را احترام ميكرد و كتابى در طب و افسون و ديگر اقسام حكمت تاليف كرده كه بنام او و منسوب بدوست و بنزد اهل صنعت طب معروفست . اين ملكه آخرين پادشاهان يونان بود كه ملكشان انقراض يافت و دورانشان بسر رسيد و آثارشان محو شد و علومشان از ميان رفت مگر آنچه بدست حكيمانشان باقى مانده بود . مرگ اين ملكه و خودكشى او حكايتى جالب دارد وى شوهرى داشت بنام انتونيوس كه در ملك مقدونيه يعنى اسكندريه و ديگر شهرهاى مزبور با او شريك بود و دومين پادشاه روم اغسطس از روميه سوى آنها حمله برد اغسطس اول كس بود كه قيصر ناميده شد و قيصران بعد را به دو منسوب دارند كه بعداً در ضمن سخن از ملوك روم سرگذشت او را ياد خواهيم كرد وى در شام و مصر با ملكه كلپتره و شوهرش انتونيوس جنگها داشت تا آنتونيوس را بكشت و كلپتره براى دفع اغسطس پادشاه روم از مصر چاره‌اى نداشت اغسطس ميخواست با او حيله كند كه از مقام حكمت وى خبر داشت و ميخواست از او كه باقيمانده حكيمان يونان بود علم آموزد ، سپس او را شكنجه دهد و بكشد بنابر اين نامه به دو نوشت و كلپتره منظور وى بدانست كه قبلا شوهر و بسيارى مردان او را كشته بود و مارى از آن مارها كه ما بين حجاز و مصر و شام يافت شود بخواست . اين يك قسم مار است كه انسان را بنگرد و يكى از اعضاى او را بدقت نشانه كند و بسرعت باد چندين ذراع بپرد و همان عضو را نيش زند و سم بدان راند و انسان را بكشد و كس از كار آن آگاه نشود كه مار گزيده فورى بىحركت شود و مردم پندارند كه ناگهانى و بمرگ طبيعى مرده است .\r\nمن يك قسم از اين مار را در ولايت خوزستان كه تابع اهواز است در راه بصره\r\n\r\n","description":"","footnote":"","page_name":" 298 ","page_number":318},
  {"content":"\r\n\r\nبفارس در محل معروف به « خان مردويه » ما بين شهر دورق و ديار باسيان و فندم در آب بديدم اندازه اين مار يك وجب است و در آنجا بنام « فتريه » خوانده مىشود دو سر دارد و در ميان شن و زير زمين نهان است و چون وجود انسان يا حيوان را احساس كند چندين ذراع از جاى خود بجهد و با يك سر خود يكى از اعضاى حيوان را بزند و در ساعت او را از زندگى عارى كند . و اين ملكه كلپتره بفرستاد تا يكى از اين مارهاى مذكور را كه در سرزمين حجاز هست براى او بياوردند و روزى كه بنا بود اغسطس به قصر وى در آيد بفرمود تا يكى از كنيزان او كه ميخواست پيش از او بميرد تا پس از او دچار شكنجه نشود بمار كه در ظرف بود دست زد و بيدرنگ بىحركت شد آنگاه كلپتره بر تخت شاهى نشست و تاج بسر نهاد و لباس و زيور شاهى به پيكرش بود و اقسام سبزه و گل و ميوه و بوى خوش و سبزه‌هاى شگفت‌انگيز و جز آن كه در مصر هست در مجلس خود پيش تخت بپراكند و ترتيب كارهاى لازم را داد و اطرافيان را از خود دور كرد كه بگرفتاريهاى خويش از ملكه غافل ماندند كه دشمن بر آنها دست يافته و پايتخت را گرفته بود آنگاه ملكه دست خود را به طرف شيشه‌اى كه مار در آن بود نزديك كرد و مار زهر دهن بر او ريخت كه در جا خشك شد و مار از ظرف در آمد و سوراخ و راهى نيافت كه همه جا را با سنگ سپيد و مرمر و رنگ‌ها محكم كرده بودند از اين رو مار در ميان گل و سبزه فرو رفت آنگاه اغسطس بيامد تا به مجلس ملكه رسيد و او را بديد كه نشسته و تاج بسر دارد و ترديد نكرد كه سخن نيز خواهد گفت و نزديك او رسيد و ديد كه مرده است و از آن همه گل و سبزه بشگفت شد و دست سوى آن برد و هر يك از اقسام را لمس ميكرد و ميبوئيد خاصان وى نيز كه همراه بودند شگفتى ميكردند و او سبب مرگ كلپتره را ندانست و متاسف بود كه برو دست نيافته است در اين اثنا كه گلها را بدست ميماليد و ميبوئيد ناگهان مار بر جست و زهر به دو ريخت و بيدرنگ نيمه راستش خشك شد و چشم و گوش راستش از\r\n\r\n","description":"","footnote":"","page_name":" 299 ","page_number":319},
  {"content":"\r\n\r\nكار افتاد و از كار ملكه و خودكشى او كه مرگ را بر زندگانى با زبونى ترجيح داده بود و نيرنگ او كه مار را ميان گلها افكنده بود شگفتى كرد و در اين باب شعرى به زبان رومى گفت و حال و حادثه خود و قضيه كلپتره را ياد كرد و يك روز پس اين حادثه زنده بود و بمرد . اگر مار زهر خود را به كنيز و پس از آن به كلپتره نريخته بود اغسطس همانساعت مرده بود و اين مدت زنده نمىماند . شعر اغسطس تاكنون بنزد روميان معروف است و در عزا و مرثيه ملوك و اموات بخوانند و آن را جزو آوازهاى خويش شمارند و بنزد آنها معروف و شناخته است و ما سرگذشت و اخبار و جنگها و سفرهاى اين ملوك را با اخبار حكيمانشان و عقايد و آراى آنها با مقالات فيلسوفانشان و ديگر اسرار و عجايب اخبارشان را در كتابهاى سابق خود ياد كرده‌ايم .\r\nدرباره شمار ملوك يونان آنچه مورد اعتماد است و مطلعان تاريخشان بر آن اتفاق دارند اينست كه همه ملوك يونان چهارده كس بودند كه آخرشان ملكه كلپتره بود و مدت سلطنت پادشاهانشان و روزگارشان و دوران قدرتشان سيصد و يك سال بود و پس از اسكندر پسر فيليپس هر كه پادشاه يونانيان ميشد بطليموس نام داشت و اين نام همه شاهان ايشان بود چنان كه شاهان ايران را خسرو و شاهان روم را قيصر و شاهان يمن را تبع و شاهان حبشه را نجاشى و شاهان زنگ را فليمى گويند و ما سابقا شمه‌اى از طبقات ملوك جهان و نام‌ها و نام عموميشان را در همين كتاب آورده‌ايم بعدها نيز در جا مناسب هنگام سخن از ملوك و ممالك مطالبى خواهيم داشت انشاء الله تعالى\r\n\r\n","description":"","footnote":"","page_name":" 300 ","page_number":320},
  {"content":"\r\n\r\n\r\nذكر ملوك روم و آنچه كسان درباره نسبها و شمار ملوك و سالهاى شاهيشان گفته‌اند\r\nكسان را درباره روميان و اينكه چرا بدين نام خوانده شده‌اند اختلاف است بعضيها گفته‌اند عنوان رومى به انتساب شهر روميه يافته‌اند كه در زبان رومى روماس است و تعريب آن روميه است و مردم آنجا را روم گفته‌اند و اهل روميه خودشان را رومينس گويند مردم دربندها نيز همين كلمه را در مورد آنها به كار برند . به نظر بعضى ديگر اين نام پدرشان بود كه روم بن سماحلين بن هربان بن عقلان بن عيص بن اسحاق بن ابراهيم خليل عليه السلام بود بعضى ديگر گفته‌اند آنها بنام پدر بزرگشان ناميده شده‌اند كه رومى بن ليطن بن يونان ابن يافث بن بريه بن سرحون بن رومية بن مربط بن نوفل بن روين بن اصفر بن يغز بن عيص بن اسحاق بن ابراهيم عليه السلام بود و جز آنچه گفتيم وجوه ديگر نيز گفته‌اند . سابقاً در همين كتاب در باب يونانيان ارتباط نسب اسكندر را با اين نسب از روى گفته كسان ياد كرده‌ايم و خدا بهتر داند . عيص سى پسر آورد و روميان اخير پسران اصفر بن عيص بن اسحاق بوده‌اند و گروهى از شعراى قديم عرب پيش از ظهور اسلام اين نكته را ياد كرده‌اند زيرا مطلب مذكور ميان ايشان مشهور بوده است از جمله عدى بن زيد عبادى است كه گويد :\r\n« و بنى اصفر اشراف ملوك روم كسى كه نامور باشد از ايشان نماند . » عيص بن اسحاق كه همان عيصو بود از دختران كنعانى زن گرفت و فرزندان\r\n\r\n","description":"","footnote":"","page_name":" 301 ","page_number":321},
  {"content":"\r\n\r\nفراوان آورد گويند عماليق كه عربان صحرانشين شامند از فرزندان نفار بن عيص و رعوئيل بن عيصو بوده‌اند . علماى عرب اين را فقط درباره روميان مىپذيرند و در مورد عماليق و ديگران انكار دارند و همه اين رشته نسبها مربوط بمندرجات تورات و ديگر كتابهاى عبرانى است .\r\nمسعودى گويد و روميان بر ملك يونانيان غلبه يافتند و حكايت آن دراز است كه در اين كتاب شرح آن ميسر نيست . نخستين كس از ملوك روم كه پادشاهى يافت ساطوخاس بود و او جاليوس اصغر پسر روم بن سماحليق بود و پادشاهيش بيست و دو سال بود و بقولى نخستين پادشاه روم قيصر بود كه نامش غالوس پركوليوس بود و 18 سال پادشاهى كرد و در نسخه ديگر هست كه اول كس از روميان كه پس از يونانيان بپادشاهى رسيد توليس بود كه هفت سال و نيم پادشاهى كرد و شهر روميه چهار صد سال پيش از اين روميان بنا شده بود .\r\nآنگاه پس از وى اغسطس قيصر پنجاه و شش سال پادشاهى كرد و اين پادشاه نخستين كس از شاهان روم بود كه قيصر نام يافت و پادشاه دوم روميان بود قيصر بمعنى « شكافته » است زيرا مادر وى بمرد و آبستن او بود و شكمش بشكافتند و اين پادشاه در ايام خويش ميباليد كه زن او را نزائيده است . ملوك بعدى روم نيز كه از فرزندان او بودند بدين كار و حكايت مادرشان ميباليدند و نام همه ملوك روم كه پس از وى آمد قيصر شد و خدا بهتر داند .\r\nاين پادشاه بشام و مصر و اسكندريه حمله برد و باقيمانده ملوك اسكندريه و مقدونيه را كه همان مصر است از ميان برداشت از پيش گفته‌ايم كه هر كه شاهى مقدونيه و اسكندريه داشت بطلميوس خوانده ميشد و اين پادشاه يعنى اغسطس خزاين ملوك اسكندريه و مقدونيه را به تصرف آورد و به روميه برد و در زمين جنگهاى بسيار داشت كه در كتابهاى سابق خويش از آن سخن آورده‌ايم وى بت‌پرست بود و در سرزمين روم شهرها بساخت و ولايتها پديد آورد كه منسوب بدوست\r\n\r\n","description":"","footnote":"","page_name":" 302 ","page_number":322},
  {"content":"\r\n\r\nو قيساريه از آن جمله بود در شام نيز بساحل فلسطين شهرى بنام قيساريه هست كه بسال چهل و دوم پادشاهى اين اغسطس مسيح عيسى ابن مريم عليه السلام كه چنان كه از پيش گفتيم يسوع ناصريست آنجا تولد يافت و از پادشاهى اسكندر تا تولد مسيح سيصد و شصت و نه سال بود و من به شهر انطاكيه در كليساى قسبان در يكى از تواريخ پادشاهى روم ديدم كه از پادشاهى اسكندر تا تولد مسيح سيصد و نه سال بود و تولد يسوع ناصرى بسال بيست و يكم پادشاهى هيرودس كه در آن روزگار پادشاه بنى اسرائيل بود در ايلياى فلسطين كه به عبرانى اورشليم گويند رخ داد بنابر اين مطابق تاريخ اهل شريعت و كتاب از هبوط آدم تا تولد مسيح پنجهزار و پانصد و پنجاه سال بوده است .\r\nاغسطس پس از تولد مسيح چهارده سال و نيم پادشاهى كرد و مدت پادشاهى او بر روميان در روميه و در سفرها كه داشت پنجاه و شش سال بود و كيفيت مرگش را از مارگزيدگى او در مقدونيه و خشك شدن نصف تنش و از كار افتادن گوش و چشمش ضمن سخن از خودكشى كلپتره در باب پيش از همين باب آورده‌ايم .\r\nپس از وى طيباريوس پادشاه روم شد و مدت شاهيش بيست و دو سال بود و سه سال به آخر پادشاهى او مانده بود كه مسيح عليه السلام صعود كرد و چون اين پادشاه در روميه بمرد روميان اختلاف كردند و فرقه‌ها شدند و دويست و نود و هشت سال در اختلاف و نزاع بر سر پادشاهى بودند كه نه نظمى داشتند و نه پادشاهى كه متحدشان كند .\r\nوقتى اين مدت مذكور بگذشت طباريس غانس را در شهر روميه پادشاه خويش كردند و شاهيش چهار سال بود اين قوم فقط مجسمه‌ها و تصويرها را پرستش ميكردند .\r\nآنگاه پس از وى قلوديس چهارده سال در روميه پادشاهى كرد . او نخستين\r\n\r\n","description":"","footnote":"","page_name":" 303 ","page_number":323},
  {"content":"\r\n\r\nپادشاه از پادشاهان روم بود كه كشتار نصارى و پيروان مسيح را آغاز كرد گويند در ايام وى پطرس كه نام يونانيش شمعون است و عربانش سمعان نام دهند با پولس در شهر روم كشته و وارونه بر دار شدند و حكايتشان با سيماى جادوگر نيز در روميه رخ داد اين دو تن از كسانى بودند كه بانطاكيه رفتند و خدا عز و جل در سوره پس از ايشان خبر داده است پس از آن اهميت فراوان يافتند و اين بزمانى بود كه دين مسيح در روميه رواج گرفت و پيكرشان را در مخزن بلورين نهادند و چنان كه از پيش گفتيم تاكنون در يكى از كليساهاى روميه به همان وضع بجاست . بيشتر علاقمندان اخبار جهان و سرگذشت و تاريخ ملوك بر اين رفته‌اند كه اين دو تن بدوران پادشاه پنجم از ملوك روم در روميه كشته شده‌اند ، شاگردان يسوع ناصرى در زمين پراكنده شدند ، مارى به مادناى عراق رفت و در شهر دير قنى و صافيه بر ساحل دجله ما بين بغداد و واسط بمرد اين شهر شهر على بن عيسى بن داود بن جراح و محمد بن داود بن جراح و دبيران ديگر است و قبر مارى تاكنون يعنى بسال سيصد و سى و دو در آنجا در كليسائى بجاست و پيروان دين نصرانيت آن را احترام ميكنند و توما كه يكى از آن دوازده تن بود براى دعوت بشريعت مسيح سوى هند رفت و همانجا بمرد و يكى ديگر بدورترين شهر خراسان رفت و آنجا بمرد . محل قبرش معروفست و نصارى آن را محترم دارند . بعضى گفته‌اند كه وى بديار قوقا و خانيجار و كرخ حدان از مرزهاى عراق بمرد و محل قبرش مشهور است . مارقس نيز در اسكندريه بمرد و قبرش آنجاست و او يكى از چهار شاگرد بود كه انجيل را نوشتند مارقس با مردم مصر و كشته شدنش حكايتى جالب دارد و سبب آن را در كتاب اوسط كه پيش از اين كتاب تأليف شده آورده‌ايم و قصه وصيت او را با مردم مصر گفته‌ايم كه وقتى سوى مغرب ميرفت گفت : « هر كه به صورت من پيش شما آمد او را بكشيد كه پس از من مردمى همانند من پيش شما خواهند آمد بى تأمل آنها را بكشيد و سخنشان را نپذيريد » اين بگفت و برفت و مدتى از آنها غايب\r\n\r\n","description":"","footnote":"","page_name":" 304 ","page_number":324},
  {"content":"\r\n\r\nبود و به جائى كه قصد داشت نرسيد و سوى مصريان بازگشت و چون خواستند او را بكشند گفت « واى بر شما من مارقس هستم » گفتند « نه پدر ما مارقس بما خبر داده و گفته هر كه را همانند او باشد بكشيم » گفت « من خود مارقسم » گفتند « بهيچوجه ترا رها نكنيم و ناچار بايد ترا بكشيم » و او را بكشتند . پيش از آن در آغاز كار دلائلى بتاييد گفتار او خواسته و معجزه از او مطالبه كرده بودند و يكيشان گفته بود « اگر آنچه آورده‌اى راست است به آسمان برو كه ما رفتنت را ببينيم » و او دكمه لباس بگشود و روپوشى پشمين بتن كرد كه به آسمان بالا رود و جمعى از شاگردان به دو در آويختند و گفتند اگر به روى پس از تو كه را داريم كه تو پدر ما بوده‌اى و بعدها حكايت او چنان شد كه بگفتيم . شاگردان مسيح هفتاد و دو تن بودند و جز آنها دوازده شاگرد ديگر نيز بود اما كسانى كه انجيل را روايت كردند : لوقا و مارقس و يوحنا و متى بودند كه لوقا و متى از هفتاد و دو نفر بودند و بعضى متى را جزو دوازده نفر بشمار آورده‌اند و مقصودشان را درين باره ندانسته‌ام . دو تن راوى انجيل كه از دوازده تن بودند يوحنا بن زبدى بود و مارقس رسول اسكندريه و سومى كه به انطاكيه رفت و پطرس و لوقا پيش از او رفته بودند پولس بود و هم او سومى است كه در قرآن آمده و خداوند فرمود « و به سومى نيرويشان داديم » گويند هيچيك از راهبان نصارى گوشت نخورند بجز راهبان مصر كه مارقس گوشتخوارى را براى ايشان روا دانسته است .\r\nآنگاه نيرون پادشاه روم شد و كارش استقرار گرفت و بعبادت بت‌ها و مجسمه‌ها متمايل شد گويند كشته شدن پطرس و پولس كه از پيش گفته‌ايم ، در روميه بدوران پادشاهى او بود كه روميان از دين مسيح خبردار شدند و دعوتگران مسيحى ميان آنها فراوان شد و اين پادشاه مردم بسيار از ايشان بكشت و مدت شاهيش چهارده سال و چند ماه بود .\r\nآنگاه پس از وى طيطش و اسپاسيانوس سيزده سال مشتركا در شهر روميه\r\n\r\n","description":"","footnote":"","page_name":" 305 ","page_number":325},
  {"content":"\r\n\r\nپادشاهى كردند و يك سال پس از پادشاهيشان بشام عزيمت نمودند و با بنى اسرائيل جنگهاى بزرگ داشتند كه در اثناى آن سيصد هزار كس از بنى اسرائيل كشته شد و بيت المقدس را ويران كردند و هيكل را به آتش سوختند و جاى آن را با گاو زراعت كردند و آثار آن را از ميان برداشتند كه عبادتشان بت‌پرستى بود .\r\nدر يكى از كتابهاى تاريخ ديدم كه خداوند از آن روز كه بيت المقدس خراب شد روميان را كيفر داد كه هر روز بوسيله اقوام مجاورشان اسيرانى از آنها گرفته شود و هيچ يك از روزهاى جهان بسر نرود مگر آنكه كم يا زياد اسيرانى از آنها گرفته شود آنگاه پس از آنها دوبطياس مدت پانزده سال پادشاهى روم داشت وى بت‌پرست بود و بتان را محترم داشت وى در سال نهم پادشاهى خود يوحناى حوارى يكى از چهار راوى انجيل را بيكى از جزاير دريا تبعيد كرد و بعد پس آورد .\r\nآنگاه پس از وى بيرنوس يك سال پادشاهى كرد آنگاه پس از او طريانوس هفده سال پادشاه بود و بت ميپرستيد و بسال نهم پادشاهى او يوحناى حوارى بمرد آنگاه پس از او ادريانس يازده سال پادشاه بود و بت ميپرستيد و باقيمانده بناهايى را كه بنى اسرائيل در شام ساخته بودند ويران كرد آنگاه پس از وى ابطوليس در روميه بيست و سه سال پادشاهى كرد و بيت المقدس را بساخت و آن را ايليا ناميد . او نخستين كس بود كه بيت المقدس را ايليا گفت آنگاه پس از او مرلس هفده سال پادشاهى كرد و بت پرستيد آنگاه پس از او فرمودش بپادشاهى رسيد كه بت ميپرستيد و سيزده سال پادشاه بود آنگاه پس از وى سويرس هيجده سال پادشاهى كرد آنگاه پس از وى پسرش ابطونيس پادشاه شد كه بت ميپرستيد و هفت سال بود . آنگاه پس از وى ابطونيس دوم چهار سال پادشاهى داشت و بت ميپرستيد . به آخر دوران اين پادشاه جالينوس طبيب بمرد آنگاه پس از وى اسكندر مامياس كه بمعنى عاجز است ، پادشاه شد\r\n\r\n","description":"","footnote":"","page_name":" 306 ","page_number":326},
  {"content":"\r\n\r\nاو نيز بت ميپرستيد و سيزده سال پادشاهى كرد آنگاه پس از وى مقمس پادشاه شد كه بت ميپرستيد و مدت پادشاهيش سه سال بود آنگاه پس از وى غردانس كه بت‌پرست بود شش سال پادشاهى كرد . آنگاه پس از وى دقيوس شصت سال پادشاهى كرد وى نيز بت ميپرستيد و بسيار كس از مسيحيان بكشت و بهر جا تعقيب كرد .\r\nاصحاب كهف از اين پادشاه فرار كردند . كسان را درباره اصحاب كهف و رقيم اختلاف است بعضى بر آنند كه اصحاب كهف همان اصحاب رقيم‌اند بعضى گفته‌اند رقيم لوح سنگى بود بر در غار كه نام اصحاب كهف بر آن مرقوم رفته بود . بعضى ديگر گفته‌اند اصحاب رقيم بجز اصحاب كهف بوده‌اند و هر دو جا را بسرزمين روم ياد كرده‌ايم احمد بن طيب بن مروان سرخسى شاگرد يعقوب بن اسحاق كندى از محمد بن موسى منجم نقل كرده كه وقتى الواثق بالله او را از سر من - راى بديار روم فرستاده بود در آنجا محل اصحاب رقيم را كه محلى معروف به حارمى است ديده بود و ما قصه اصحاب كهف و محل و كيفيت احوالشان را تا بامروز با حكايت اصحاب رقيم و آنچه محمد بن موسى منجم درباره ايشان گفته و بليه‌اى كه از موكل ايشان به دو رسيده كه ميخواسته بود او را با مسلمانانى كه همراهش بودند با زهر بكشد همه را در كتاب اوسط آورده‌ايم و هم خبر سدى را كه ذو القرنين براى جلوگيرى ياجوج و ماجوج بنا كرد گفته‌ايم .\r\nمسعودى گويد : در كتاب « صور الارض و ما عليها من الابنية المعظمة و الهيا - كل المشيدة » ديدم كه عرض سد را ما بين دو كوه به غير از طول و ارتفاع نه درجه و نيم از درجات فلك تصوير كرده بود كه از اين قرار عرض آن از كوه تا كوه ديگر يكصد و پنجاه فرسنگ است و اين به نظر جمعى از اهل تحقيق و نظر محال مينمايد محمد بن كثير فرغانى منجم نيز آن را انكار كرده و در اين باره سخن گفته و نادرستى آن را بدليل وانموده است . احمد بن طيب كه المعتضد بالله او را بكشت در باره كهف و رقيم رسائل خاص دارد و ما همه مطالبى را كه در اين باب گفته‌اند در\r\n\r\n","description":"","footnote":"","page_name":" 307 ","page_number":327},
  {"content":"\r\n\r\nكتاب اوسط آورده‌ايم .\r\nآنگاه جالينوس سه سال پادشاهى كرد آنگاه پس از او پدنوس در حدود بيست سال و بقولى پانزده سال پادشاهى كرد آنگاه پس از او فورس در حدود بيست سال پادشاهى كرد آنگاه پس از او پسرش بنام فارس در حدود دو سال پادشاهى كرد آنگاه پس از او قليطانس ده سال پادشاهى كرد آنگاه پس از او قسطنطنين پادشاهى يافت .\r\nمسعودى گويد : آنچه در اكثر كتابهاى تاريخ ديده‌ام و مورد اتفاق است اينكه شمار ملوك روم كه در شهر روميه پادشاهى كردند و در اين باب يادشان كردم چهل و نه پادشاه بود و مجموع سالهاى پادشاهيشان از پادشاه اول كه گفتيم درباره او اختلاف است تا اين قسطنطنين كه پسر هلانى است چهار صد و سى و هفت سال و هفت ماه و هفت روز بود كتب تاريخ در اين باب مختلف است و درباره نام ملوك و مدت شاهيشان متفق نيست و بيشتر به زبان رومى است و ما آنچه ميسر بود بگفتيم و اين ملوك را اخبار و سرگذشتهاست كه در كتب نصرانيان ملكانى هست و تفصيل و حاصل آن را با بناها كه ساخته‌اند و سفرها كه داشته‌اند در كتاب اخبار الزمان آورده‌ايم و بالله التوفيق . 349\r\n\r\n","description":"","footnote":"","page_name":" 308 ","page_number":328},
  {"content":"\r\n\r\n\r\n350 ذكر ملوك مسيحى روم كه ملوك قسطنطنيه‌اند و شمه‌اى از اخبارشان\r\nقسطنطنين پس از مرگ قليطانس در روميه پادشاه شد وى نيز بت‌پرست بود و اول كس از ملوك روم كه از روميه به بوزنطيا انتقال يافت او بود بوزنطيا همان شهر قسطنطنيه است كه بساخت و بنام خويش ناميد و تا روزگار ما همان نام دارد درباره بناى شهر با يكى از ملوك بر جان حكايتى جالب داشت و انتقال بقسطنطنيه بسبب بيمى بود كه از يكى از شاهان ساسانى داشت . ترك روميه و قبول نصرانيت بسال اول پادشاهى او بود . بسال نهم پادشاهيش مادرش هلانى بسرزمين شام آمد و كليساها بساخت و به بيت المقدس رفت و چوبى را كه به اعتقاد ايشان مسيح را بر آن صليب كرده بودند بجست و چون بيافت آن را با طلا و نقره بيار است و روز پيدايش آن را عيد كرد كه عيد صليب است و روز چهاردهم ايلول گيرند . در اين روز چنان كه در همين كتاب ضمن اخبار مصر بياريم ترعه‌ها و خليج‌هاى مصر را بگشايند و هم او بود كه كليساى حمص را روى چهار ستون بساخت كه از عجايب بناهاى جهانست و گنجها و دفينه‌ها از مصر و شام بدست آورد و در بناى كليساها و تأييد دين نصارى خرج كرد و هر كليسا كه بشام و مصر و ديار روم هست از بناى اين ملكه هلانى مادر قسطنطنين است و در همه كليساها كه ساخته بود نام خود را قرين صليب كرد . روميان در حروف خود هم ندارند . هلانى پنج حرف دارد كه اولى حرف اماله است و به حساب جمل پنج مىشود . دوم كه لام است سى مىشود . سوم\r\n\r\n","description":"","footnote":"","page_name":" 309 ","page_number":329},
  {"content":"\r\n\r\nنيز اماله است و آن نيز پنج است . چهارمى نون است و پنجاهست . پنجم ياء است كه در حساب حمل ده است و اين بطوريكه گفتيم اختصار صداست و اين ترتيب كلمه رومى است كه صد مىشود . بسال هفدهم پادشاهى قسطنطنين پسر هلانى سيصد و هجده اسقف در شهر نيقيه كشور روم فراهم آمدند و دين نصرانى را به پا داشتند و اين اجتماع نخستين اجتماعات ششگانه است كه روميان در دعاى خود ياد ميكنند و آن را قوانين نامند و معنى اين اجتماعات ششگانه به رومى سنودس‌هاست كه مفرد آن سنودس است اجتماع اول در نيقيه بود بتعدادى كه گفتيم و اين اجتماع بر ضد اريوس بود و همه نصارى از ملكانى و مشرقى يعنى عباد كه ملكانيان و عامه مردم آنها را نسطورى گويند متفق شدند يعقوبيان نيز با اين سنودس همسخن بودند سنودس دوم در قسطنطنيه بر ضد مقدونس بود اسقفانى كه آنجا فراهم شدند صد و پنجاه تن بودند سنودس سوم در افسوس بود و شماره آنها دويست مرد بود سنودس چهارم در خلقدونيه بود و شمارشان ششصد و شصت كس بود . سنودس پنجم بقسطنطنيه بود و شمارشان يكصد و چهل و شش كس بود سنودس ششم در مملكت مدائن بود و شمارشان دويست و هشتاد و نه كس بود . بعدها ضمن سخن از ترتيب ملوك روم از اين سنودس‌ها و رواج دين نصارى و زوال عبادت مجسمه‌ها و تصويرها سخن خواهيم داشت .\r\nسبب دخول قسطنطنين پسر هلانى بدين نصارى و علاقمندى وى به اين دين چنان بود كه قسطنطنين با قوم بر جان يا قوم ديگرى بجنگ بود و جنگ در حدود يك سال پيوسته بود يكى از روزها جنگ به ضرر او بود و مردم بسيار از ياران وى كشته شده بود و از هلاك بترسيد و بخواب ديد كه گوئى نيزه‌هائى از آسمان فرود آمد كه علامت‌ها داشت و درفشهايى كه بر سر آن صليبهاى طلا و نقره و آهن و مس و اقسام جواهر و چوب بود و به دو گفتند اين نيزه‌ها را بگير و بوسيله آن با دشمن خود جنگ كن تا فيروز شوى و در\r\n\r\n","description":"","footnote":"","page_name":" 310 ","page_number":330},
  {"content":"\r\n\r\nخواب با آن جنگ كردن گرفت و دشمن شكست خورد و فرار كرد . و او فيروز شد و چون از خواب بيدار شد بگفت تا نيزه‌ها بياوردند و صليب بر آن زد و در لشكر گاه بلند كرد و بدشمن حمله برد كه فرارى شدند و شمشير در آنها نهاد و چون به نيقيه بازگشت از مطلعان درباره اين صليب‌ها پرسيد كه آيا ميدانند مربوط بكدام دين و مذهب است ؟ به دو گفتند « بيت المقدس شام مركز اين مذهب است » و رفتار ملوك سلف را در خصوص كشتار مسيحيان به دو خبر دادند پس او كس بشام و بيت المقدس فرستاد كه سيصد و هيجده اسقف جميع كردند و به نيقيه نزد وى آوردند كه قصه خويش با ايشان بگفت و دين نصرانيت را براى او تشريع كردند و اين سنودس اول بود كه چنان كه گفتيم بمعنى اجتماع است . گويند هلانى مادر قسطنطنين پيش از اين خواب نصرانى شده بود و قضيه را از او نهان ميداشت .\r\nپادشاهى قسطنطنين تا وقتى بمرد سى و يك سال بود . در تاريخ صورت ديگر هست كه وى پنج سال پادشاهى كرد و ما اخبار و جنگهاى او را و اينكه بجستجوى محل قسطنطنيه برون شد و به اين خليج منشعب از درياى مايطس و نيطس رسيد در كتاب اخبار الزمان و كتاب اوسط آورده‌ايم . خليج قسطنطنيه از اين دريا منشعب مىشود و آب در آنجا جريان دارد و بدرياى شام ميريزد طول اين خليج سيصد و پنجاه ميل است و كمتر از اين نيز گفته‌اند و عرض آن در محلى كه از درياى مايطس جدا مىشود در حدود ده ميل است و در آنجا كشتيهاست و يك شهر رومى نيز بنام سباه هست كه از كشتيهاى روس و غير روس كه به اين دريا ميرسد جلوگيرى مىكند آنگاه خليج بنزديك قسطنطنيه تنگ مىشود و عرض آن در جائى كه محل عبور از ساحل شرقى بساحل غربى و محل شهر قسطنطنيه است در حدود چهار ميل مىشود كه محل كشتيهاست و در محل معروف به اندلس بنهايت تنگى ميرسد كه در آنجا كوه‌ها هست با چشمه پر آبى كه آب آن معروف است و بنام چشمه مسلمه بن عبد الملك شهره است زيرا\r\n\r\n","description":"","footnote":"","page_name":" 311 ","page_number":331},
  {"content":"\r\n\r\nمسلمه هنگام محاصره قسطنطنيه بر سر اين چشمه فرود آمده بود و كشتيهاى مسلمانان همانجا به دو رسيد . دهانه خليج در طرف درياى شام و انتهاى مصب آن بسيار تنگ است و در آنجا برجى هست كه مردان آن بدورانى كه كشتيهاى اسلام بروميان حمله ميبرد از كشتىهاى مسلمانان جلوگيرى ميكرد ولى اكنون كشتيهاى رومى بديار اسلام حمله مىكند . و قبلا و بعداً كار بدست خداست ابو عمير عدى بن احمد بن عبد الباقى ازدى كه در سابق و حال شيخ در بندهاى شامى بوده است و مردى محقق است به من گفت كه وقتى درين خليج براى صلح و فديه اسيران بقسطنطنيه ميرفت جريان و عبور آب از طرف درياى مايطس واضح بود بنا باشد در آب‌هاى مجاور درياى شام نيز نمودار باشد كه آب آرام است و اين دليل پيوستگى آب دو درياست و ميگفت كه وى از درياى روم نيز وارد اين خليج شده است از اهل تحقيق كه با غلام زرافه در پيكار سلوقيه شركت كرده و وارد خليج قسطنطنيه شده و مسافتى دور در آن پيموده‌اند مكرر شنيده‌ام كه در اين خليج آب در اوقات مختلف شب و روز همانند جزر و مد كمتر و بيشتر ميشده است و بر ساحل آن قلعه‌ها و شهرهاست و چون كاهش آب را احساس كرده‌اند بسرعت از آنجا بدرياى روم رانده‌اند . بر مدخل خليج از طرف درياى روم شهرى هست كه بدهانه خليج بسيار نزديكست و خليج از دو طرف شرق و شمال قسطنطنيه را در برگرفته است طرف جنوب خشكى است طرف مغرب نيز خشكى است و درى از صفحات مس مطلا بتام در زرين آنجا هست . در طرف مغرب نيز چند بارو و يك قصر هست و بلندترين باروهاى طرف غرب در حدود سى ذراع و بقولى كمتر از اين است و كوتاهترين محل بارو ده ذراع است و باروى طرف جنوبى از همه جا بلندتر است و نزديك خليج فقط يك بارو هست كه قصر و مزغل و برجهاى بسيار دارد و هم به طرف دريا و خشكى در بسيار دارد و اطراف آن كليساى بسيار است گويند با روسى در دارد و بعضى پنداشته‌اند كه يكصد در كوچك و بزرگ دارد قسطنطنيه شهرى\r\n\r\n","description":"","footnote":"","page_name":" 312 ","page_number":332},
  {"content":"\r\n\r\nبد هواست كه بادهاى مختلف دارد و چون ما بين درياهاى متعدد است كه گفته‌ايم بدن را رطوبت دهد .\r\nمسعودى گويد : بدوران يونانيان و مدتى از دوران تسلط روم حكمت بسط و اوج داشت عالمان حرمت داشتند و حكيمان عزيز بودند و درباره طبيعيات و جسم و عقل و نفس و علوم چهارگانه يعنى ارثماطيقى كه علم اعداد است و جومطريقى كه علم مساحت و هندسه است و استرنومى كه علم نجوم است و موسيقى كه علم تركيب آهنگهاست نظرياتى ابراز ميداشتند و بازار علوم رايج و قلمرو آن روشن و آثار آن نيرومند و بناى آن و الا بود تا وقتى دين نصارى در كشور روم رواج گرفت كه آثار حكمت را محو كردند و رسوم آن را از ميان بردند و راههاى آن را كور كردند و آنچه را يونانيان عيان كرده بودند بظلمات كشاندند و مطالبى را كه قدماى يونان توضيح داده بودند تغيير دادند .\r\nو از جمله چيزهاى مهم كه من ترك كرده‌ام معرفت علم موسيقى است كه موسيقى غذاى روح و طرب‌انگيز و مشغول كننده است كه جان از شنيدن آن بطرب آيد و به تركيبات آن راغب باشد . حكيمان از اهميت موسيقى سخن آورده و گرانقدرى آن را تاييد كرده‌اند . اسكندر گويد : هر كه نواها را بفهمد از ساير خوشيها بىنياز شود فلاسفه گفته‌اند نغمه و آهنگ نمودار مدركات عالى است كه از دسترس منطق دور مانده و در قلمرو آن نبوده و كس بتوضيح آن قادر نبود و نفس آن را به صورت آهنگ بظهور آورده است و چون بظهور آورد از آن مسرور شد و طرب كرد و بدان عشق ورزيد . حكما چهار وتر را در مقابل طبايع چهارگانه آورده‌اند . زير در قبال صفرا دو دانك در قبال خون و سه دانك در قبال بلغم و برهم در مقابل سوداست و ما از موسيقى و موسيقى گران و نغمه و اقسام رقص و طرب و نواها و نسب نواها و اقسام موسيقى كه اقوام مختلف يونان و روم و سريان و نبط و سند و هند و ايران و ديگر اقوام داشته‌اند و تناسب نواها و وترها و\r\n\r\n","description":"","footnote":"","page_name":" 313 ","page_number":333},
  {"content":"\r\n\r\nتناسب نفس با آهنگها و كيفيت پيدايش طرب و اقسام شادى و رفتن غم و زوال اندوه و علل طبيعى و نفسانى آن و مطالب مربوط به اين مسائل از هر جهت بتفصيل در كتاب الزلف سخن آورده‌ايم و نيز از اخبار دلپسند و انواع موسيقى و سرگرمى اين اقوام در كتاب اخبار الزمان و كتاب اوسط سخن گفته‌ايم و از تكرار در اينجا بىنيازيم كه اين كتابى بنهايت مختصر است و اگر مجالى بود شمه‌اى از آن را در همين كتاب خواهيم گفت انشاء الله تعالى و اگر ميسر نشد در كتابهاى سابق خود همه چيز را بشرح و تفصيل گفته‌ايم .\r\nآنگاه پس از قسطنطنين بن هلانى پادشاه فيروزمند قسطنطنين بن قسطنطنين « كه پسر پادشاه سلف بود بپادشاهى رسيد پادشاهيش بيست و چهار سال بود و كليساهاى بسيار ساخت و دين نصارى را قوت افزود آنگاه لليانس برادر زاده قسطنطنين بپادشاهى رسيد و دين نصرانى را رها كرد و به بت‌پرستى بازگشت و به لليانس ديندار معروف شد پيروان دين نصارى به علت بازگشت وى از نصرانيت و تغيير رسوم آن با وى دشمنى دارند و او را لليانس بزطاط داده‌اند وى بدوران پادشاهى شاپور پسر بابك بعراق حمله برد و تيرى ناشناس به دو رسيد و جان داد وى با سپاه بىشمار بعراق آمده بود و شاپور وسيله‌اى براى دفع او نداشت براى آنكه غافلگير شده بود و از مقابله او بحيله پرداخت و قصه چنان شد كه گفتيم و تير ناشناس پرتاب شد . مدت پادشاهى للياس تا وقتى بمرد يك سال بود و بيشتر از اين نيز گفته‌اند وى پادشاه سوم دوران رواج نصرانيت بود وقتى للياس كشته شد شاهان و بطريقان و سپاهيانى كه با وى بودند بناليدند و سوى بطريقى يونياس نام كه بنزد ايشان محترم و معتبر بود پناه بردند گويند وى دبير پادشاه سابق بود و او بپادشاهى رضايت نداد مگر آنكه همگى بدين نصارى باز گردند آنها نيز پذيرفتند و شاپور اين جماعت را به تنگنا افكند و سپاهشان را محاصره كرد و يونياس با شاپور مكاتبه و صلح و اجتماع و گفتگو و مصاحبت داشت آنگاه از هم جدا شدند و او سپاه نصرانى را ببرد و با شاپور مسالمت\r\n\r\n","description":"","footnote":"","page_name":" 314 ","page_number":334},
  {"content":"\r\n\r\nكرد و بعوض خسارتهائى كه بسرزمين او وارد آمده بود اموالى فرستاد با هدايائى از تحفه‌هاى روم . يونياس دين نصارى را تاييد كرد و به وضع سابق باز برد و عبادت‌ها و مجسمه‌ها را منع كرد و بت‌پرستى را مجازات اعدام داد . پادشاهيش يك سال بود .\r\nآنگاه پس از او اوالس بپادشاهى رسيد وى بر دين نصارى بود سپس از آن بگشت . وى در يكى از جنگها كشته شد و پادشاهيش تا وقتى كشته شد چهارده سال بود گويند در ايام وى اصحاب كهف چنان كه خداوند جل ثناؤه خبر داده از خواب برخاستند و يكى را با پول به شهر فرستادند و اين محل در شمال كشور روم است . مطلعان علم فلك را در قصه انحراف خورشيد از كهف ايشان در حال طلوع و غروب با آنكه در شمالند گفتگوى بسيار است و خداى تعالى در كتاب خويش از اين قصه خبر داده گويد « و خورشيد را بينى كه چون بر آيد از غار ايشان منحرف باشد » تا آخر آيه و اينان از شهر افسيس كشور روم بودند .\r\nآنگاه بعد از اوالس ، غراطياس پانزده سال پادشاهى كرد و يك سال پس از پادشاهى او اجتماع نصرانيت شد كه يكى از اجتماعات آنها بود و درباره روح - القدس قرار نهائى دادند و مقدونس بطريق قسطنطنيه را بسوختند و اين سنودس دوم بود . آنگاه پس از او تدوسيس بزرگ بپادشاهى رسيد . معنى تدوسيس در زبان ايشان « بخشش خدا » است وى دين نصرانى را قوت داد و احترام كرد و كليساها بساخت وى از خاندان شاهى نبود و اصلا رومى نبود بلكه نژاد اشبان داشت كه يكى از اقوام قديم بوده‌اند كه در شام و مصر و مغرب و اندلس پادشاهى داشته‌اند و كسان را درباره ايشان اختلاف است واقدى در كتاب « فتوح الامصار » گويد كه آغازشان از مردم اصفهان بوده و از آنجا آمده‌اند بنابر اين ميبايد ايشان از جانب ملوك طبقه اول ايران بوده باشند . عبد إله بن خرداد به نيز چنين گفته است و جمعى از اهل سيرت و اخبار نيز گفتار آنها را تاييد كرده‌اند\r\n\r\n","description":"","footnote":"","page_name":" 315 ","page_number":335},
  {"content":"\r\n\r\nولى مشهورتر اينست كه اين قوم از فرزندان يافث بن نوح بوده‌اند و ملوك اندلس كه لذريق عنوان داشته‌اند از ايشان بودند درباره دينشان نيز اختلاف هست بعضى ديگر گفته‌اند كه پيرو مذهب صابيان و ديگر بت‌پرستان بوده‌اند درباره نسبشان چنانچه گفتيم معروفتر اينست كه از فرزندان يافث بن نوح بوده‌اند . مدت پادشاهى تدوسيس تا وقتى بمرد ده سال بود .\r\nآنگاه پس از او ارقاديس چهارده سال پادشاهى كرد و پيرو دين نصرانى بود آنگاه پس از او پسرش تدوسيس كوچك پادشاه شد و اين در شهر افسيس بود وى دويست اسقف را فراهم آورد و اين اجتماع سوم بود كه از پيش بگفته‌ايم و در اين اجتماع نسطورس بطريق را لعن كردند و ما حكايت حيله‌اى كه بطريق اسكندريه در كار بطريق قسطنطنيه كرد و قضيه نسطورس كه يوحناى معروف به راهب را تبعيد كرد و قضيه يدوقيا همسر پادشاه را تا تبعيد نسطورس از قسطنطنيه به انطاكيه و از آنجا به صعيد مصر همه را در كتاب اخبار الزمان آورده‌ايم . نصاراى مشرقى به نسطورس انتساب دارند كه پيروى او كردند و سخن او گفتند و ملكانيها اين عنوان را از روى عيبجوئى و تحقير به آنها دادند و گر نه مشرقيان را به حيره و ديگر نواحى شرق عباد مىخواندند و ديگر نصاراى مشرق انتساب به نسطورس را نميپذيرند و خوش ندارند كه آنها را نسطورى خطاب كنند .\r\nبرصوما مطران نصيبين راى مشرقيان را درباره ثالوث يعنى اقانيم سه‌گانه و جوهر واحد و كيفيت اتحاد لاهوت قديم با ناسوت تجديد تاييد كرد . پادشاهى تدوسيس كوچك تا وقتى بمرد چهل و دو سال بود آنگاه پس از او مرقيانوس پادشاهى يافت و پس از آن بلخار يا همسر مرقيانوس كه ملكه بود پادشاه شد كه قضيه نصاراى يعقوبى و اختلاف درباره سه اقنوم در ايام او بود و پادشاهيش هفت سال بود .\r\nبيشتر يعقوبيان در عراق و تكريت و موصل و جزيره اقامت دارند و قبطيان حصر مصر بجز اندكى كه ملكانيند و مردم نوبه و ارمنستان همه يعقوبىاند . مطران\r\n\r\n","description":"","footnote":"","page_name":" 316 ","page_number":336},
  {"content":"\r\n\r\nيعقوبيان در تكريت ما بين موصل و بغداد اقامت داشت . در نزديكى راس العين نيز مطرانى داشتند كه بمرد و اكنون مطرانشان در ولايت حلب به شهر قنسرين و عواصم است رسم بوده كه كرسى يعقوبيان به شهر انطاكيه باشد يك كرسى نيز بمصر دارند و خبر ندارم كه جز اين دو كرسى مصر و انطاكيه داشته باشند .\r\nآنگاه پس از مرقيانوس و زنش ، اليون كوچك پسر اليون بپادشاهى رسيد و پادشاهيش شانزده سال بود در ايام او به سفر يعقوبى بطريق اسكندريه مطرود شد و ششصد و سى اسقف براى اين كار اجتماع كرد . در « تاريخ الروم » هست كه شمار اجتماع كنندگان ششصد و شصت كس بود كه در خلقدونيه فراهم شدند و اين اجتماع نزد ملكانيان سنودس چهارم است اما يعقوبيان اين سنودس را معتبر نمىشمارند و درباره سوارى بطريق و شاگردش يعقوب برذعى كه به مذهب سوارى دعوت ميكرد حكايتى جالب دارند . يعقوبيان به اين يعقوب برذعى انتساب دارند و بنام وى معروف شده‌اند وى از اهل انطاكيه بود و برذعه يعنى روپوش چهار پايان ميبافت از اين جهت بنام برذعى معروف شد . آنگاه پس از وى اليون كوچك پسر اليون يك سال پادشاهى كرد وى پيرو مذهب ملكانى بود آنگاه پس از او زينو كه از ولايت ارمينيان بود پادشاه شد وى پيرو مذهب يعقوبى بود و پادشاهيش هفده سال بود و با كسانى كه در پايتخت بر ضد او قيام كرده بودند جنگها داشت و فيروز شد . آنگاه پس از او نسطاس پادشاه شد وى نيز پيرو مذهب يعقوبى بود و شهر عموريه را بساخت و گنجهاى و دفينه‌هاى بزرگ بدست آورد و پادشاهيش تا وقتى بمرد نوزده سال بود . آنگاه پس از وى يوسطاناس نه سال پادشاهى كرد آنگاه پس از وى يوسطانياس سى و نه سال پادشاهى كرد و كليساهاى بسيار ساخت و دين نصرانى را رواج داد و مذهب ملكانى را تاييد كرد و كليساى رها را كه از عجايب جهان و از جمله معبدهاى معروف است بساخت در اين كليسا دستمالى بود كه به نظر نصارى سخت محترم بود كه يسوع ناصرى 360\r\n\r\n","description":"","footnote":"","page_name":" 317 ","page_number":337},
  {"content":"\r\n\r\n361 وقتى از آب تعميد برون شد خويشتن را با آن خشك كرده بود و اين دستمال همچنان دست بدست ميرفت تا در كليساى رها قرار گرفت و در اين سال يعنى سال سيصد و سى و دو كه خطر روميان نمودار شد و رها را محاصره كردند مسلمانان اين دستمال را بروميان دادند كه از در صلح آمدند . روميان وقتى اين دستمال را ميگرفتند سخت مسرور بودند .\r\nآنگاه پس از او برادرزاده‌اش نوسطيس سيزده سال پادشاهى كرد وى بر مذهب ملكانى بود . آنگاه پس از وى طباريس چهار سال پادشاهى كرد و در ايام ملك خود اقسام لباس و ابزار و ظروف طلا و نقره و ديگر لوازم ملوك پديد آورد آنگاه پس از وى موريقس بيست سال پادشاهى كرد و خسرو پرويز را در مقابل بهرام چوبين يارى كرد و غافلگير كشته شد و پرويز بانتقام او سپاهى بروم فرستاد و چنان كه از پيش گفتيم جنگها در ميانه رفت . آنگاه پس از وى فوقاس پادشاه شد و هشت سال پادشاهى كرد و او نيز كشته شد . سپس هرقل كه پيش از آن بطريق يكى از جزاير بود پادشاه شد و بيت المقدس را تعمير كرد ، اين كار پس از آن بود كه ايرانيان از شام عقب نشستند ، و كليساها بساخت و هجرت پيمبر صلى الله و عليه و سلم از مكه بمدينه شرفها إله تعالى بسال هفتم پادشاهى او رخ داد . 361\r\n\r\n","description":"","footnote":"","page_name":" 318 ","page_number":338},
  {"content":"\r\n\r\n\r\n362 ذكر ملوك روم پس از ظهور اسلام\r\nمسعودى گويد : در كتابهاى تاريخ درباره مولد پيمبر صلى الله عليه و سلم و اينكه بدوران كدام يك از ملوك روم بود اختلافى ديده‌ام بعضى درباره مولد و هجرت وى همان گفته‌اند كه ما پيش گفته‌ايم بعضى ديگر گفته‌اند مولد وى عليه الصلاة و السلام در ايام پادشاهى يوسطينوس اول بود كه پادشاهى وى بيست و نه سال بود آنگاه يوسطينوس دوم پادشاه شد و شاهيش بيست سال بود آنگاه هرقل پسر يوسطينوس بپادشاهى رسيد و همو بود كه دينارها و درهمهاى هرقلى را سكه زد و پادشاهيش پانزده سال بود آنگاه پس از وى پسرش مورق بن هرقل بپادشاهى رسيد .\r\nآنچه در كتب زيج نجوم آمده و حسابگران نجوم طبق آن عمل ميكنند و هم در تواريخ سلف و خلف ملوك روم هست اينست كه هنگام ظهور اسلام و ايام ابو بكر و عمر هرقل پادشاه روم بوده است ولى اين ترتيب در ديگر كتابهاى تاريخ و اهل خبر و سيرت جز بندرت نيامده بلكه در تواريخ اهل سيرت آمده كه هنگام هجرت پيمبر خدا صلى إله عليه و سلم پادشاه روم قيصر بن مورق بود .\r\nآنگاه پس از او قيصر بن قيصر پادشاه شد و اين بروزگار ابو بكر صديق رضى الله عنه بود .\r\nآنگاه پس از او پسر قيصر بپادشاهى رسيد و اين بروزگار خلافت عمر بن خطاب رضى إله عنه بود و سرداران اسلام چون ابو عبيدة بن جراح و خالد بن وليد و يزيد بن ابى - سفيان و ديگر سرداران اسلام كه شام را گشودند با او جنگيدند و از شام بيرونش كردند\r\n\r\n","description":"","footnote":"","page_name":" 319 ","page_number":339},
  {"content":"\r\n\r\nبروزگار خلافت عثمان بن عفان رضى إله عنه پادشاه روم مورق پسر هرقل بود پس از او در خلافت على بن ابى طالب رضى إله عنه و روزگار معاوية بن ابى سفيان مورق پسر مورق پادشاهى روم داشت آنگاه پس از او قلفط بن مورق در بقيه روزگار معاويه پادشاهى داشت و ميان او با معاويه مكاتبه و مصالحه بود و كسى كه در ميانه رفت و آمد داشت فناق رومى غلام معاويه بود . معاويه وقتى بجنگ على بن ابى طالب رضى إله عنه ميرفت با پدر قلفط مورق بن مورق صلح كرده بود و او معاويه را بپادشاهى بشارت داده و گفته بود كه مسلمانان بر قتل خليفه خود عثمان هم سخن ميشوند آنگاه پادشاهى بمعاويه ميرسد در آن هنگام معاويه از طرف عثمان حاكم شام بود و اين حكايتى دراز است كه در كتاب اوسط آورده‌ايم و گفته‌ايم كه از علم مغيبات است كه ملوك روم از اسلاف خويش به ارث مىبرند . پادشاهى قلفط پسر مورق در اواخر روزگار معاويه و روزگار يزيد بن معاويه و روزگار معاويه بن يزيد و روزگار مروان بن حكم و آغاز روزگار عبد الملك مروان بود .\r\nآنگاه لاون بن قلفط در روزگار عبد الملك بن مروان بپادشاهى رسيد و پادشاه بعد از او جيرون بن لاون بروزگار وليد بن عبد الملك و بروزگار سليما بن عبد الملك و خلافت عمر بن عبد العزيز بود آنگاه كار پادشاهى روم آشفته شد كه قضيه مسلمه بن عبد الملك رخ داد و مسلمانان به خشكى و دريا بجنگ ايشان برخاستند و روميان يكى از غير خاندان شاهى را كه اهل مرعش بود و جرجيس نام داشت پادشاه خود كردند و پادشاهيش نوزده سال بود و كار پادشاهى روم همچنان آشفته بود تا قسطنطنين بن اليون بروزگار خلافت ابو العباس سفاح و ابو جعفر منصور برادرش پادشاهى كرد آنگاه پس از او قسطنطنين بن اليوان پادشاه شد و چون سنش كم بود مادرش اريش شريك پادشاهى او شد و اين بروزگار هارون الرشيد بود آنگاه قسطنطنين بن اليون بمرد و چشمان مادرش را ميل كشيدند و حكايت آن دراز است پس از آن يعفور بن اسدراق بپادشاهى روم رسيد و ما بين او و رشيد نامه‌ها رفت\r\n\r\n","description":"","footnote":"","page_name":" 320 ","page_number":340},
  {"content":"\r\n\r\nرفت و رشيد بجنگ وى رفت و او گستاخىاى را كه در يكى از نامه‌ها كرده بود جبران كرد و رشيد از ديار او بازگشت ولى باز پيمان بشكست و از اطاعت سرباز زد و چون رشيد در رقه بيمار بود قضيه را از او مكتوم داشتند .\r\nابو العتاهيه درباره اطاعت نقفور و اموال و هديه و باج كه براى رشيد فرستاد گويد :\r\n« اى پيشواى هدايت تو به دين توجه دارى و هر طالب آبى را كه سيراب ميكنى .\r\nتو را دو نام است كه از رشاد و هدايت مايه دارد و توئى كه رشيد و مهدى نام دارى . وقتى به چيزى خشم گيرى سزاوار خشم باشد و اگر از چيزى خشنود شوى مردم از آن خشنود شوند . در شرق و غرب براى ما دست بزرگوارى گشوده‌اى تو شرقى را بىنياز كردى و غربى را بىنياز كردى و روى زمين از بخشش تو پوشيده شد تو امير مؤمنان و جوانمرد و پرهيزكارى و از نيكوكارى آنچه پيچيده بود گشودى خدا خواسته كه ملك هارون براى اوصافى باشد و اراده خدا در ميان خلق اجرا شده است دنيا بخرسندى دوستى هارون ميجويد و نقفور باجگزار هارون شده است » و چون هارون از بيمارى شفا يافت كس جرئت نداشت او را از پيمان شكنى نقفور خبردار كند و يكى از شاعران بحضور وى رسيد و گفت :\r\n« پيمانى كه نقفور داده بود شكست و چرخ فنا بر او هميگردد . امير المؤمنين مژده ! كه خدا فتحى بزرگ به تو عطا كرد فتحى كه بر فتحهاى ديگر افزوده مىشود و در اثناى آن درفش منصور تو پيشاپيش ما ميرود . مردم بهمديگر مژده دادند كه پيام و بشارت پيمان شكنى او رسيد و اميدوارند كه از يمن تو در جنگى كه مايه شفاى جانهاست و عواقب آن معلوم است تسريع شود . اى نقفور تو تصور كرده‌اى پيشوا از تو دور است كه پيمان شكسته‌اى حقاً نادان و مغرورى . راستى وقتى پيمان شكستى پنداشتى رهائى توانى داشت ! مادرت عزايت بدارد آنچه پنداشته‌اى\r\n\r\n","description":"","footnote":"","page_name":" 321 ","page_number":341},
  {"content":"\r\n\r\nخطا و فريب است كه ديارت نزديك باشد يا محلت دور باشد پيشوا بدرهم كوفتن تو تواناست اگر هم ما غافل باشيم پيشوا از چيزى كه آن را با دور انديشى راه ميبرد و ميگرداند ، غافل نيست شاهى كه شخصاً براى جهاد آماده است دشمنش هميشه بدست او مقهور است اى كه بكوشش خود خشنودى خدا ميطلبى و هيچ خاطرى از خدا نهان نيست كسى كه با پيشواى خود نادرستى كند نصيحت سودش ندهد اما نصيحت نصيحتگرانش مايه سپاس است خيرخواهى پيشوا بر همه مردم واجب است و براى خيرخواه ، جبران گناه و مايه سرفرازيست . » و اين قصيده‌اى دراز است و چون بخواند رشيد گفت راستى چنين كرده است و بدانست كه وزيران تدبير كرده‌اند و آماده شد و سوى او حمله برد و نزديك هرقله فرود آمد و اين بسال يكصد و نود بود .\r\nابو عمير عدى بن احمد بن عبد الباقى ازدى براى من نقل كرد كه رشيد وقتى ميخواست بنزديك قلعه هر قله فرود آيد مردم دربندها و از جمله دو شيخ دربندهاى شام مخلد بن حسين و ابو اسحاق فزارى مؤلف كتاب السير همراه وى بودند . رشيد با مخلد بن حسين خلوت كرد و گفت « درباره فرود آمدن ما بنزد اين قلعه چه ميگوئى ؟ » گفت « اين نخستين قلعه رومى است كه با آن روبرو ميشوى و در كمال قوت و استحكام است كه اگر فرود آئى و خدا فتح آن آسان كند پس از آن گشودن هيچ قلعه مشكل نباشد » او را مرخص كرد آنگاه ابو اسحاق فزارى را بخواند و با او همان گفت كه با مخلد گفته بود و او گفت « اى امير مؤمنان اين قلعه‌ايست كه روميان در گلوگاه دربندها ساخته و آن را يكى از دربندهاى خود كرده‌اند و مردم آن سكونت ندارند اگر آن را بگشايى غنيمتى در آن نيست كه به همه مسلمانان و اگر گشودن آن ميسر نشود خلاف تدبير است . رأى من اينست كه امير مؤمنان جانب يكى از شهرهاى بزرگ روم عزيمت كند كه اگر مفتوح شود غنايم آن به همه مسلمانان رسد و اگر ميسر نشود معذور باشيم » رشيد گفتار مخلد را پسنديد\r\n\r\n","description":"","footnote":"","page_name":" 322 ","page_number":342},
  {"content":"\r\n\r\nو بنزديك هرقله فرود آمد و نوزده روز اطراف آن جنگ انداخت كه مردم بسيار از مسلمانان كشته شد و توشه و علوفه نماند و رشيد سخت دلتنگ شد و ابو اسحاق فزارى را احضار كرد و گفت « اى ابراهيم مىبينى كه مسلمانان را چه رسيده اكنون راى تو چيست ؟ » گفت « اى امير مؤمنان من از همين ميترسيدم و از پيش گفتم و نظر داشتم كه كوشش و جنگ مسلمانان پاى قلعه ديگر باشد اما اكنون كه آغاز كرده‌ايم از اينجا نميتوان رفت كه مايه نقص ملك و وهن دين و تحريص مردم قلعه‌هاى ديگر بمقاومت و ثبات در قبال مسلمانان خواهد شد ولى اى امير مؤمنان راى من اينست كه بفرمائى در سپاه بانگ زنند كه امير مؤمنان پاى اين قلعه خواهد ماند تا خدا عز و جل آن را بر مسلمانان بگشايد و بفرمائى تا چوب ببرند و سنگ فراهم كنند و شهرى در مقابل اين قلعه بسازند تا خدا عز و جل آن را بگشايد و هيچيك از افراد سپاه جز اين نداند كه سر اقامت داريم كه پيمبر صلى الله عليه و سلم فرمود « جنگ خدعه است » و اين جنگ حيله است نه جنگ شمشير » رشيد هماندم بفرمود تا بانگ زدند و سنگ فراهم آمد و چوب از درختها بريده شد و مردم بنايى آغاز كردند و چون قلعگيان اين بديدند شبانه فرار آغاز كردند و با ريسمانها فرود ميامدند .\r\nدر روايت ابى عمير بن عبد الباقى مطالب ديگر نيز هست از جمله قصه دخترى كه رشيد از اين قلعه اسير گرفت و دختر بطريق آنجا بود و حسن و جمالى داشت و نماينده رشيد ضمن فروش غنائم پيوسته قيمت او را بيفزود و چندان بالا برد تا براى رشيد بخريد و كنيز در دل وى جا گرفت و در حدود رافقه بفاصله چند ميل از راه بالس قلعه‌اى براى وى بساخت و نام آن را بتقليد هرقله ديار روم ، هرقله كرد و اين حكايت ، دراز است كه تفصيل آن را در كتاب اوسط آورده‌ايم . اين قلعه تا كنون بجاست و خرابه‌هاى آن معروف به هرقله است . ابو بكر محمد بن حسين بن دريد براى ما نقل كرد و گفت كه . ابو العينا براى من نقل كرد و گفت كه\r\n\r\n","description":"","footnote":"","page_name":" 323 ","page_number":343},
  {"content":"\r\n\r\nشبل ترجمان براى من نقل كرد و گفت : هنگامى كه رشيد به نزديك هرقله فرود آمد و آن را بگشود من با وى بودم و سنگى آنجا منصوب بود كه نوشته يونانى داشت من مشغول ترجمه آن شدم ، رشيد مرا مينگريست و من نميدانستم و ترجمه چنين بود .\r\n« بسم الله الرحمن الرحيم اى آدميزاد فرصت را همين كه بدست آمد غنيمت شمار و امور را به صاحب آن واگذار و فرط خوشحالى ترا بگناه وا ندارد و غم روزى را كه نيامده به خود تحميل مكن كه اگر از زندگى و بقيه عمر تو باشد خدا آن روز روزى ترا برساند و بجمع مال مغرور مباش چه بسيار كس كه ديدم مال براى شوهر زن خود مياندوخت و چه بسيار كس كه خويشتن به مضيقه داشت و براى خزانه ديگران صرفه‌جوئى ميكرد » و تاريخ اين نوشته در آن روز بيشتر از دو هزار سال بود .\r\nدروازه هرقله مشرف بر يك دره است و خندقى بدور آنست . جمعى از مطلعان و دربندنشينها گفته‌اند كه وقتى كار محاصره بر مردم هرقله سخت شد و از پيكار سنگ و تير و آتش بجان آمدند دروازه را بگشودند و مسلمانان نيك نگريستند ناگاه يكى از مردم آنجا كه مردى خوش تن و توش بود با سلاح كامل برون شد و بانگ زد « اى مردم عرب مقابله شما با ما بدرازا كشيده است اكنون ده تا بيست مرد از شما به هماوردى من بيايد » و هيچكس سوى او نرفت كه منتظر اجازه رشيد بودند و او خواب بود و رومى بقلعه باز گشت . چون رشيد بيدار شد و قضيه را به دو خبر دادند تاسف خورد و خدمه را ملامت كرد كه چرا بيدارش نكرده‌اند به دو گفتند « اى امير مؤمنان اينكه امروز كس سوى او نرفت طمع و غرور و جرئت او را زياد خواهد كرد كه فردا نيز بدعوت هماورد برون آيد و همان سخن بگويد آن شب بر رشيد دراز شد و صبحگاهان به حال انتظار بود كه دروازه گشوده شد و همان سوار برون آمد و سخن خود را تكرار كرد رشيد گفت « هماورد او كيست ؟ »\r\n\r\n","description":"","footnote":"","page_name":" 324 ","page_number":344},
  {"content":"\r\n\r\nبيشتر سرداران داوطلب شدند ، ميخواست يكى از آنها را بفرستد كه اهل دربندها و سربازان داوطلب بر در خيمه بفغان آمدند و بعضيشان اجازه حضور يافتند مخلد بن حسين و ابراهيم فزارى در مجلس رشيد بودند ، چون بيامدند گفتند « اى امير مؤمنان سرداران تو بشجاعت و دليرى و نام آورى و جنگاورى شهره‌اند اگر يكيشان برود و اين كافر را بكشد كار مهمى نخواهد بود و اگر كافر او را بكشد براى سپاه مايه ننگى بزرگ و رخنه‌اى پوشش ناپذير خواهد بود ما جزو عامه‌ايم و هيچيك نام آور نيستيم اگر امير مؤمنان يكى از ما را براى هماوردى او انتخاب كند مناسبتر است . » رشيد راى ايشان را بپسنديد . مخلد و ابراهيم گفتند « اى امير مؤمنان راست ميگويند . » آنها نيز بيكى از خودشان اشاره كردند كه ابن جزرى نام داشت و به دربندها معروف و بجنگاورى موصوف بود . رشيد به دو گفت « بجنگ او ميروى ؟ » گفت « آرى و از خدا بر ضد او يارى ميخواهم » گفت « اسب و شمشير و نيزه و سپر به دو بدهيد » گفت اى امير مؤمنان من باسب خودم بيشتر اعتماد دارم و نيزه خودم بدستم آشناتر و استوارتر است ولى شمشير و سپر را بر ميدارم » پس سلاح بتن كرد و رشيد او را نزديك خواند و دعا كرد و بيست تن از سربازان داوطلب با او روان شدند و چون بدره سرازير شدند كافر يكايك آنها را شمرد و گفت « شرط ما بيست نفر بود و شما يك مرد بيشتر آورده‌ايد ولى مهم نيست » بانگ بر او زدند كه فقط يكى از ما با تو مقابله خواهد كرد . و چون ابن جزرى از جمع جدا شد كافر او را نيك نظر كرد در اين حال بيشتر روميان از قلعه رفيق خودشان را مينگريستند رومى به دو گفت « اگر چيزى بپرسم راست جواب ميدهى ؟ » گفت « آرى . گفت ترا به خدا ابن جزرى نيستى ؟ » گفت « به خدا چرا ، آيا همشأن تو نيستم ؟ » گفت « چرا هستى » آنگاه پيكار آغاز كردند و حمله‌ها بردند و كارشان بدرازا كشيد و نزديك بود اسبها زير پايشان از رفتار بماند و هيچيك بحريف خود خراشى نزده بود . آنگاه نيزه‌ها بيفكندند اين به طرف يارانش و او به طرف قلعه ، و شمشير كشيدند و جنگ سخت شد و اسبها\r\n\r\n","description":"","footnote":"","page_name":" 325 ","page_number":345},
  {"content":"\r\n\r\nاز رفتار بماند ابن جزرى ضربتى برومى ميزد كه پنداشت كارگر مىشود و او ضربت را دفع ميكرد كه سپر او آهن بود و صدائى ناهنجار از آن بر ميخاست . رومى نيز ضربتى به دو حواله ميداد و شمشيرش فرو ميشد كه سپر ابن جزرى سپر تبتى بود و كافر بيم داشت شمشيرش فرو رود و كند شود . چون از همديگر نوميد شدند ابن جزرى گريزان شد و رشيد و مسلمانان از گريز او سخت غم زده شدند و مشركان از قلعه همهمه كردند ولى ابن جزرى حيله كرده بود . كافر بدنبال او دويد و نزديك شد و چون ابن جزرى او را بدسترس خود ديد كمندى بسويش افكند و از زين بزيرش كشيد و به دو حمله برد و هنوز پيكرش به زمين نرسيده بود كه سرش جدا شد و مسلمانان تكبير گفتند و مشركان شكسته شدند و به طرف در دويدند كه آن را ببندند . خبر برشيد رسيد و بسرداران بانك زد كه در سنگ منجنيقها آتش بگذارند كه قوم دفع آن نتوانند كرد . مسلمانان به طرف دروازه شتافتند و به زور شمشير وارد شدند . گويند كه اهل قلعه امان خواستند و امان يافتند و اينكه گويند بجنگ گشوده شد از قول كسانى كه گويند به صلح گشوده شد معروفتر است شاعر فرزانه ابو نواس در اين باب گويد :\r\n« هرقله وقتى ديد كه پيكرها با نفت « و آتش فرو ميريزد ، فرو افتاد . گفتى « آتشهاى ما پهلوى قلعه آنها « همانند مشعلها بر بساط گازران بود » و اين سخنى سست است اما در آن وقت از جهت معنى گرانقدر بود و گوينده آن جايزه بزرگ گرفت . بابن جزرى نيز اموال بسيار بخشيدند و او را سردار كردند و خلعت دادند اما هيچيك را نپذيرفت و گفت كه او را معاف بدارند و به همان حال واگذارند . ابو العتاهيه شاعر در اين باب گويد :\r\n« بدانيد كه هرقله از مهابت پادشاهى كه توفيق\r\n\r\n","description":"","footnote":"","page_name":" 326 ","page_number":346},
  {"content":"\r\n\r\n« صواب دارد صلاى ويرانى داد « هارون با مرگ تهديد ميكرد و با سلاح برنده « بيم ميداد و درفش‌ها كه قرين ظفر بود « چون ابرها همى گذشت . اى امير مؤمنان « فيروز شدى بسلامت باش و ترا به غنيمت و « بازگشت مژده باد . » رشيد از آن پس با اين نقفور حكايتهاى بسيار داشت كه شرح آن را در كتاب اوسط آورده‌ايم با قصه اينكه يحيى بن شخير را فرستاد و گفت بنزد نقفور خود را بكرى بزند و قصه نقفور و اينكه به بطريقان خود گفت رشيد اين شخص را براى كربازى فرستاده است و قصه ابن شخير كه وقتى خزائن را به دو نشان دادند دينار و درهمى خواست كه تصوير سپاه بر آن باشد و موضوع نقفور كه بعداً باطاعت رشيد آمد و تعهد وى كه رشيد هر جا بود از آب عين العشره كه همان چشمه بربدون است براى او بفرستند كه ابى در كمال صافى و سبكى است و مطالب ديگر كه برعايت اختصار از ذكر آن خوددارى كرديم .\r\nآنگاه پس از نقفور استبراق پسر نقفور پسر استبراق در ايام محمد امين بپادشاهى رسيد و همچنان پادشاه بود تا قسطنطنين پسر قلفط بپادشاهى دست يافت و پادشاهى اين قسطنطنين در ايام مأمون بود .\r\nآنگاه پس از وى توفيل بپادشاهى رسيد و اين در خلافت معتصم بود .\r\nقسطنطنين بود كه زبطره را بگشود و المعتصم بالله بجنگ وى رفت و عموريه را بگشود كه خبر آن را در همين كتاب ضمن اخبار معتصم خواهيم آورد انشاء الله تعالى . آنگاه پس از وى ميخائيل بن توفيل پادشاه شد و اين در ايام خلافت واثق و متوكل و منتصر و مستعين بود آنگاه ميان روميان درباره پادشاهى خلاف افتاد و توفيل پسر ميخائيل پسر توفيل را پادشاه خويش كردند و آنگاه بسيل صقلبى\r\n\r\n","description":"","footnote":"","page_name":" 327 ","page_number":347},
  {"content":"\r\n\r\nكه از خاندان شاهى نبود بپادشاهى رسيد و پادشاهى او بروزگار معتز و مهتدى و قسمتى از خلافت معتمد بود . آنگاه پس از او پسرش اليون پسر بسيل در بقيه روزگار معتمد و آغاز روزگار معتضد پادشاهى كرد و چون او بمرد پسرش اسكندر روش را پادشاه كردند ولى رفتار او را نپسنديدند و خلعش كردند و برادر او لاوى پسر اليون پسر بسيل صقلبى را پادشاه كردند و پادشاهى او در بقيه روزگار معتضد و روزگار مكتفى و آغاز روزگار مقتدر بود و چون او بمرد پسر كوچكى بجا گذاشت كه قسطنطنين نام داشت و ارمنوس بطريق دريا و سپهسالارش در پادشاهى او شريك شد و دختر خويش را بزنى به قسطنطنين خردسال داد و اين در بقيه روزگار مقتدر و روزگار قاهر و راضى و متقى بود و تاكنون يعنى بسال سيصد و سى و دو كه روزگار خلافت ابو اسحاق المتقى بالله پسر مقتدر است دوام دارد .\r\nاكنون روم سه شاه دارد كه بزرگتر از همه و مدبر امور ارمنوس مستبد است و دومى قسطنطنين پسر لاوى پسر اليون پسر بسيل است و شاه سوم پسر ارمنوس است كه بعنوان شاه خطاب مىشود و نامش اسطفنوس است و ارمنوس پسر ديگر خود را صاحب كرسى قسطنطنيه كرده كه بطريق اكبر است و دين خويش را از او ميگيرند . اين پسر را از پيش اخته كرده و بكليسا تقرب داده بود . كار روم در وقت حاضر بدست پادشاهان مذكور است .\r\nمسعودى گويد : اخبار ملوك روم به ترتيبى كه گفتيم بدينجا ختم مىشود و خدا بهتر داند كه بروزگار آينده كارشان چگونه خواهد بود . از اين قرار سالهاى ملوك مسيحى روم از قسطنطنين پسر هلانى كه چنان كه گفتيم مروج دين نصارى بود تا زمان حاضر پانصد و هفت سال بوده است و تعداد ملوكشان آنچه مورد اتفاق است از قسطنطنين تا وقت حاضر چهل و يك پادشاه است و پسر ارمنوس را بشمار نياورده‌اند . فقط قسطنطنين و ارمنوس كه در وقت حاضر دو پادشاه رومند به حساب آمده‌اند . اگر پسر ارمنوس را نيز به اين شمار بياريم 373\r\n\r\n","description":"","footnote":"","page_name":" 328 ","page_number":348},
  {"content":"\r\n\r\n374 تعداد ملوك روم از آغاز رواج نصرانيت يعنى از قسطنطنين پسر هلانى در مدت مذكور چهل و دو پادشاه مىشود . گروهى از علاقمندان اخبار جهان بر اين رفته‌اند كه از هبوط آدم عليه السلام تا وقت حاضر يعنى سال 332 ، ششهزار و دويست و پنجاه و هفت سال است . بعدها در همين كتاب مختصرى از تاريخ سالهاى جهان و پيمبران و ملوك را در بابى كه خاص آن خواهيم داشت ياد خواهيم كرد انشاء الله تعالى .\r\n\r\n","description":"","footnote":"","page_name":" 329 ","page_number":349},
  {"content":"\r\n\r\n\r\nذكر مصر و اخبار آن و نيل و عجايب آن و ذكر ملوك مصر و ديگر مطالب مربوط به اين باب\r\nمسعودى گويد : خداوند جل ثناؤه مصر را در چند جا از كتاب خود ياد كرده و او عز و جل فرموده است « و آنكه از مصر او را خريد گفت » و فرموده « اگر خدا خواهد ايمن وارد مصر شويد » و او تعالى فرموده « بمصر در آييد كه آنچه را خواستيد خواهيد داشت » و او تعالى فرمود « و بعضى زنان شهر گفتند زن عزيز غلامش را به خود ميخواند » يكى از حكما به وصف مصر ميگويد « سه ماه مرواريد سپيد است و سه ماه مشك سياه است و سه ماه زمرد سبز است و سه ماه شمش طلاى سرخ است اما مرواريد سپيد از اين روست كه در ماه ابيب كه تموز است و مسرى كه آب است و توت كه ايلول است مصر را آب بگيرد و دنيا سفيد به نظر آيد و آباديهاى آن بر تپه‌ها و بلنديها همانند ستارگان ديده شود كه آب از هر سو آن را ببر گرفته باشد و جز در قايق از جائى به جائى راه نباشد اما مشك سياه براى اينست كه در ماه بابه كه تشرين اول است و هاتور كه تشرين دوم است و كيهك كه كانون اول است آب پس نشيند و به زمين فرو رود و زمين سياه نمايد و كشت‌ها نمودار باشد و زمين بوهاى دل‌انگيز همانند بوى مشك بپراكند اما زمرد سبز براى آنكه در ماه طوبه كه كانون دوم است و امشير كه شباط است و برمهات كه آذار است زمين رونق گيرد و گياه و علف آن فراوان شود و چون زمرد سبز باشد اما شمش سرخ براى\r\n\r\n","description":"","footnote":"","page_name":" 330 ","page_number":350},
  {"content":"\r\n\r\nآنكه در ماه برجوده كه نيسان است و بسنش كه ايار است و بؤونه كه حزيران است كشتزار سپيد شود و علف گل كند كه به نمود و سود چون شمش طلاب باشد » .\r\nدر جاى ديگر از همين كتاب اين ماهها را بسريانى و عربى و فارسى با نام هر ماه ياد ميكنيم ولى همه اين مطالب را در كتاب اوسط آورده‌ايم . ديگرى به وصف مصر گفته « نيل آن عجب است و خاكش طلا است و ملك آن متعلق به كسى است كه بربايد و مال آن مرغوب است و مردمش سر و صدا ميكنند و طاعتشان از روى ترس است و صلحشان با فتنه قرين است و جنگشان سخت است و اين سرزمين متعلق به كسى است كه غالب شود » رود نيل از رودهاى معتبر و مهم است كه از بهشت برون مىشود زيرا در شريعت خبر هست كه نيل و سيحان و جيحان و فرات از بهشت ميايد . سيحان رود اذنه ساحل شام است و بدرياى روم ميريزد و سرچشمه آن در سه منزلى ملطيه است و مجراى آن در ديار روم است و مسلمانان فقط شهر اذنه را كه ما بين طرسوس و مصيصه است بر ساحل آن دارند . جيحان از چشمه‌هاى معروف بجيحان در سه منزلى مرعش سرچشمه ميگيرد و بدرياى روم ميريزد و مسلمانان بر ساحل آن جز مصيصه و كفر بيا ندارند و رود از ميان اين دو شهر ميگذرد . درباره فرات و نيل و سرچشمه و طول و مجرى و مصب هر دو رود و اينكه از بهشت برون مىشود و هم از دجله و ديگر رودهاى بزرگ معروف است سابقاً در همين كتاب سخن داشته‌ايم .\r\nعربان درباره نيل گويند وقتى طغيان كند رودها و چشمه‌ها و چاهها فرو رود و چون فرو رود آب رودها و چشمه‌ها و چاهها بر آيد پس طغيان نيل از فرو رفتن آن و فرو رفتن آن از طغيان نيل است بصرى گويد : « وقتى نيل طغيان كند همه رودها در زمين پهناور فرو ميرود » هندوان گويند طغيان و كاهش آب نيل از سيلاب است و اين را از توالى باد و طوفان و فزونى باران و كثرت ابرها تشخيص ميدهيم » . روميان گويند « آب نيل هرگز\r\n\r\n","description":"","footnote":"","page_name":" 331 ","page_number":351},
  {"content":"\r\n\r\nزياد نشود و نقصان نيايد بلكه فزونى و كاهش آن از چشمه‌هاى فراوان و مكرر است » قبطيان گويند زيادت و نقصان نيل از چشمه‌هاى ساحل آنست و هر كه مسافرت كند و بقسمتهاى بالاى نيل برسد تواند ديد » و هم گفته‌اند كه هرگز آب نيل فزون نشود بلكه طغيان آن از باد شمال است كه چون مكرر وزد آب را نگهدارد و روى زمين جارى شود . و ما اختلاف كسان را از سلف و خلف درباره نيل و طغيان آن با ديگر رودهاى بزرگ و درياها و درياچه‌ها با شرح و تفصيل در فن دوم كتاب اخبار الزمان آورده‌ايم و در اينجا بتكرار آن نياز نيست .\r\nمصر از نواحى مهم و ولايتهاى معتبر است خداوند تعالى بحكايت گفتار فرعون فرموده « مگر ملك مصر و اين نهرها كه زير پاى من جارى است از من نيست مگر نمىبينيد » و هم او عز و جل بحكايت گفتار يوسف عليه السلام فرموده « مرا خزانه‌دار اين سرزمين كن كه امينم و دانا » كه مقصود مصر بود . از همه رودهاى دنيا تنها نيل مصر كه بزرگ و دريا مانند است دريا خوانده مىشود و ما خبر كوه قمر را كه آغاز نيل از آنجاست و اينكه اثر ماه هنگام بدر و محاق و روشنى و تيرگى در زيادت و نقصان آن نمودار است در كتابهاى سابق خود آورده‌ايم .\r\nاز زيد بن اسلم آورده‌اند كه گفتار خداى تعالى كه فرمايد « فان لم يصبها وابل فطل » مربوط بديار مصر است كه اگر باران تند نبارد كشت آن نكو شود و اگر باران ببارد ضعيف شود و يكى از شاعران به وصف مصر و نيل گويد :\r\n« اما مصر كار مصر عجيب است و نيل آن از جنوب جريان دارد . » آنجا مصر يعنى شهر و ديار است و نام آن نيز مصر است و ديگر شهرها را بتقليد نام آن مصر گفته‌اند به نظر علماى بصره كلمه مصر عام از نام خاص مصر مايه دارد عمرو بن معدى كرب گويد :\r\n« و نيل با مد پر آب شده و باد صبا بر آن وزيده و جريان يافته است . » مسعودى گويد : تنفس و طغيان نيل از نيمه ماه بوونه كه حزيران است\r\n\r\n","description":"","footnote":"","page_name":" 332 ","page_number":352},
  {"content":"\r\n\r\nآغاز مىشود و در ماه ابيب كه تموز است و مسرى كه آب است ادامه دارد و اگر آب زياد باشد در همه ماه توت كه ايلول است دوام دارد و اگر طغيان نيل به شانزده ذراع باشد خراج سلطان تمام باشد و مردم حاصل بردارند ولى يك چهارم ولايت تشنه باشد و براى حيوانات زيان آور است كه چراگاه و علف نيست و بهترين طغيانها كه براى همه ولايت سودمند است هفده ذراع است كه ولايت را كفايت كند و همه زمينها سيراب شود و اگر از هفده ذراع بگذرد و بهيجده ذراع و بيشتر رسد يك چهارم سرزمين مصر دريا مانند شود و اين ، بعضى املاك را زيان رساند به علت زير آب رفتن كه گفتيم و جهات ديگر و چون طغيان به هيجده ذراع رسد وقتى برود در مصر و با شود و حد اكثر طغيانها همان هيجده باشد يك بار نيز بسال نود و نه در خلافت عمر بن عبد العزيز طغيان به نوزده ذراع رسيد . طول ذراع در محاسبه طغيان نيل تا دوازده ذراع ، بيست و دو انگشت است و چون از دوازده ذراع بالا افتاد بيست و چهار انگشت است . حد اقل آبى كه ممكنست روى مقياس نيل باشد سه ذراع است و سالى كه چنين باشد كم آبيست ذراع سيزدهم و چهاردهم را منكر و نكير گويند و اگر آب به اين مقدار طغيان كند مردم مصر از كم آبى فغان كنند و اگر آب از اين حد بگذرد يعنى ذراع سيزدهم و چهاردهم و نيم از ذراع پانزدهم بالا رود مردم مصر از كم آبى شكايت كنند و همه ولايت خسارت بيند مگر آنكه خدا عز و جل اجازه دهد و آب فزونى گيرد و اگر پانزده كامل شود و بشانزده رسد براى بعضى مردم سودمند باشد و آن سال از كم آبى شكايت نباشد ولى مايه نقص خراج سلطان شود . ترعه‌هاى مهم كه در املاك مصر هست چهار است و نام آن چنين است ترعه ذنب التمساح ، ترعه بلقينه ، خليج سردوس و خليج ذات الساحل و اگر آب فراوان باشد اين ترعه‌ها را در عيد صليب كه چهاردهم ماه توت يعنى ايلول است باز كنند قصه نام گزارى اين روز را كه عيد صليب نام گرفته سابقاً در همين كتاب آورده‌ايم . نبيذ\r\n\r\n","description":"","footnote":"","page_name":" 333 ","page_number":353},
  {"content":"\r\n\r\nشيرازى را از آب ماه طوبه كه كانون دوم است بعد از عيد غطاس كه دهم طوبه است فراهم كنند كه در اين وقت آب نيل از همه وقت ديگر صاف‌تر باشد و مردم نيل در آن موقع از صافى آب نيل ببالند و هم در اين وقت مردم تنيس و دمياط و تونه و ديگر دهكده‌هاى اطراف درياچه آب ذخيره كنند .\r\nشب غطاس بنزد مردم مصر اهميت بسيار دارد كه مردم آن شب خواب نكنند . شب غطاس شب يازدهم ماه طوبه و ششم كانون دوم است . من بسال سيصد و سى شب غطاس را در مصر بودم و اخشيد محمد بن طغج در قصر خود معروف به مختاره در جزيره نيل بود كه نيل به اطراف آن احاطه دارد و فرموده بود تا در سمت جزيره و سمت فسطاط دو هزار مشعل افروخته بودند بجز مشعلها و شمع‌ها كه مردم مصر روشن كرده بودند . در آن شب صدها هزار كس از مسلمانان و نصارى بر نيل و اطراف آن حضور داشتند بعضى در قايقها بودند بعضى ديگر در خانه‌هاى نزديك نيل جا داشتند و بعضى ديگر روى نهرها بودند و كس از حضور كس باك نداشت هر چه ممكن بود از خوردنى و نوشيدنى و لباس و زرينه و سيمينه و جواهر و لوازم سرگرمى و بزن و بكوب همراه داشتند و اين بهترين شبهاى مصر است كه همه خوشى ميكنند و درها را نمىبندند و بيشتر كسان در آب نيل فرو ميروند و پندارند اين وسيله اجتناب از بيمارى و آسودگى از دردهاست .\r\nمسعودى گويد : اما در خصوص مقياسهائى كه در مصر براى شناخت فزونى و كاهش نيل نهاده‌اند از جمعى از مطلعان شنيده‌ام كه ميگفتند يوسف پيمبر صلى الله عليه و سلم وقتى اهرام را بساخت مقياسى براى شناخت فزونى و كاهش نيل ترتيب داد كه در منف بود كه آن روز فسطاط نبود . دلو كه ملكه پير نيز مقياسى در اقصاى صعيد و مقياس ديگرى به شهر اخميم نهاد اين مقياسهائى است كه پيش از اسلام نهاده‌اند آنگاه اسلام بيامد و مصر گشوده شد و فزونى و كاهش نيل را به همين مقياس‌ها كه گفتيم ميشناختند تا عبد العزيز بن مروان ولايت مصر\r\n\r\n","description":"","footnote":"","page_name":" 334 ","page_number":354},
  {"content":"\r\n\r\nيافت و مقياسى در حلوان ترتيب داد كه بر مبناى ذراع كوتاه بود . و حلوان بالاى فسطاط است . آنگاه اسامة بن زيد تنوخى در جزيره موسوم به جزيره صناعت مقياسى نهاد و اين جزيره ما بين فسطاط و جزيره است و از فسطاط بر پل بدانجا روند و از آنجا بر پل ديگر به جيزه روند كه بر سمت غربى است و فسطاط بر سمت شرقى است و اين مقياس كه اسامة بن زيد تنوخى نهاد بيشتر از همه به كار ميرود و آن را بروزگار سليمان بن عبد الملك بن مروان نهاده‌اند . و همانست كه در وقت حاضر يعنى بسال سيصد و سى و دو نيز به كار ميرود . سابقاً با مقياس منف نيز اندازه ميگرفتند سپس به كار بردن آن متروك شد و مقياس جزيره كه در ايام سليمان بن عبد الملك ترتيب داده شده بود معمول شد در اين جزيره مقياس ديگرى هست كه احمد بن طولون ترتيب داده و هنگام فزونى آب و وزيدن بادها و اختلاف جهت باد و بسيارى موج آن را به كار مىبرند . سابقاً زمين مصر از آباد و غير آباد از شانزده ذراع فزونى آب سيراب ميشد كه بندها استوار كرده و پلها ساخته بودند و خليج‌ها را لاروبى ميكردند . در مصر هفت خليج بود كه خليج اسكندريه و خليج مسخا و خليج دمياط و خليج فيوم و خليج سردوس و خليج منهى بود .\r\nو مصر بطوريكه مطلعان گويند از همه جا باغ بيشتر داشت زيرا به دو ساحل نيل از اول تا به آخر از اسوان تا رشيد باغستان بود و چون فزونى آب به نوزده ذراع ميرسيد آب وارد خليج منهى و خليج فيوم و خليج سردوس و خليج سخا ميشد خليج سردوس را دشمن خدا هامان براى فرعون حفر كرد و چون حفر آن را آغاز كرد مردم دهكده‌ها آمدند و تقاضا كردند كه خليج را از مجاور دهكده آنها عبور دهد و هر چه بخواهد مال به او بدهند . بدين ترتيب كار ميكرد تا مال فراوان بنزد او فراهم شد و همه را بنزد فرعون برد و چون مال را پيش او نهاد و درباره آن سؤال كرد ، كيفيت حال را به او خبر داد فرعون گفت « آقا بايد نسبت\r\n\r\n","description":"","footnote":"","page_name":" 335 ","page_number":355},
  {"content":"\r\n\r\nبه بندگان خود مهربان باشد و با آنها نيكى كند و بمالشان چشم نداشته باشد و شايسته ماست كه با بندگان خود چنين رفتار كنيم بنابر اين هر چه از مردم هر دهكده گرفته‌اى به آنها پس بده » هامان نيز چنين كرد و هر چه از مردم هر دهكده گرفته بود به آنها پس داد . از اين رو در خليج‌هاى مصر هيچيك از خليج سردوس پر پيچ و خم‌تر نيست . خليج فيوم و خليج منهى را يوسف بن يعقوب صلى الله عليهما و سلم حفر كرده زيرا وقتى ريان بن وليد پادشاه مصر گاوها و خوشه‌ها را بخواب ديد و يوسف عليه السلام آن را تعبير كرد وى را بر قلمرو خويش در سرزمين مصر حكومت داد و خدا ضمن خبر پيمبر خويش يوسف از اين قصه خبر داده كه از گفته يوسف فرمايد « مرا خزانه‌دار اين سرزمين كن كه امينم و دانا » .\r\nمسعودى گويد : پيروان شرايع درباره روابط مؤمنان و فاسقان اختلاف كرده‌اند بعضى از آنها گفته‌اند كه پادشاه مؤمن بود و گر نه يوسف نميتوانست به يارى كفار بر خيزد و در كار امر و نهى آنها دخالت كند بعضى ديگر گفته‌اند كه اين باقتضاى وقت و مصلحت كار جايز بوده است و ما گفته هر دو گروه را در كتاب « المقالات فى اصول الديانات » آورده‌ايم .\r\nاما اخبار فيوم كه از صعيد مصر است با خليجهاى آن از مرتفع و مطأطى و مطأطى مطأطى ( و اين تعبير مردم مصر است و از مطاطى فرو رفته را منظور دارند و مطاطى مطاطى بسيار فرو رفته باشد ) و چگونگى كار يوسف كه زمين آنجا را كه گودالى بود و مخزن آب صعيد بود و آب همه اطراف آن را گرفته بود ، آباد كرد همه را در كتاب اوسط آورده‌ايم و از تكرار آن در اين كتاب بىنيازيم و هم در آنجا علت تسميه فيوم را به فيوم كه بمعنى الف يوم يعنى هزار روز بوده و حكايت يوسف را با وزيران كه به دو حسد ميبردند ياد كرده‌ايم .\r\nبطوريكه مطلعان و علاقمندان اخبار جهان پنداشته‌اند آب نيل اراضى مصر را گرفته بود و از ديار صعيد تا سفلاى آن سرزمين و محل فسطاط كنونى\r\n\r\n","description":"","footnote":"","page_name":" 336 ","page_number":356},
  {"content":"\r\n\r\nهمه جا آب گسترده بود و آغاز آن از محل معروف به جنادل ما بين اسوان و حبشه بود كه در قسمتهاى گذشته اين كتاب از اين محل ياد كرده‌ايم آنگاه در نتيجه انتقال و جريان آب و خاكى كه جريان آب از محلى به محلى ميبرد بلنديها بوجود آمد و به ترتيبى كه در همين كتاب از صاحب منطق درباره آبادى و ويرانى نقل كرده‌ايم آب از بعضى جاهاى مصر پس رفت و مردم بسرزمين مصر سكونت گرفتند بتدريج آب از زمينها پس رفت تا سرزمين مصر پر از شهر و آبادى شد و براى آب راه‌ها ترتيب دادند و خليج‌ها حفر كردند و در مقابل آن بندها بستند ولى مردم آنجا اين مسائل را ندانند كه مرور زمان كيفيت سكونت اول را از يادها ببرده است در اين كتاب از علت اينكه در مصر باران نميبارد و هم از اخبار اسكندريه و كيفيت بناى آن و اقوام عرب و غير عرب كه بر آن تسلط يافته‌اند و ملوكى كه آنجا سكونت گرفته‌اند سخن نياورديم كه اين مطالب را در كتاب اوسط آورده‌ايم . پس از اين نيز شمه‌اى از اخبار اسكندريه را با مختصرى از كيفيت بناى آن با حكايت اسكندر در آنجا ، خواهيم گفت .\r\nمسعودى گويد : احمد بن طولون بسال دويست و شصت و چند در مصر شنيد كه در علياى سرزمين مصر در ناحيه صعيد مردى از قبطيان هست كه يكصد و سى سال دارد و از آغاز جوانى بعلم و نظر و اطلاع از آرا و عقايد و مذاهب فيلسوفان و اهل شرايع معروف بوده است و از مصر و قلمرو آن از خشكى و دريا و اخبار مصر و اخبار ملوك آن نيك واقف است و هم در زمين سفر كرده و از مملكتها گذشته و اقوام مختلف را از سپيد و سياه بديده و هيئت افلاك داند و نجوم و احكام نجوم شناسد . احمد بن طولون يكى از سرداران خود را با گروهى بفرستاد تا او را با احترام از راه نيل بياوردند وى در ساختمانى از مردم گوشه گرفته بود و در بالاى آن اقامت داشت و پشت چهاردهم فرزندان خود را ديده بود وقتى بحضور احمد بن طولون آمد مردى ديد نشانه‌هاى پيرى بر او آشكار و آثار مرور زمان\r\n\r\n","description":"","footnote":"","page_name":" 337 ","page_number":357},
  {"content":"\r\n\r\nنمودار اما حواس سالم و هوش ، بجا و عقل درست بود كه گفتار كسان فهم كردى و از جانب خود توضيح و جواب نيكو دادى و بگفت تا او را در خانه‌اى فرود آوردند و لوازم آماده كردند و خوردنىها و نوشيدنىهاى خوب حاضر كردند ولى به چيزى دست نزد فقط از غذائى كه همراه آورده بود و كاك و چيزهاى ديگر بود بخورد و گفت « اين بنيه به اين غذا و اين لباس كه مىبينيد قوام دارد اگر آن را به تغيير اين عادت و به كار بردن غذاها و نوشيدنيها و لباسها كه آورده‌ايد وادار كنيد موجب انحلال اين بنيه و پراكندگى اين هيئت خواهد شد » پس او را به حال خود گذاشتند تا به عادت خويش رفتار كند . احمد بن طولون كسانى از اهل علم و درايت را براى گفتگو با وى احضار كرد و به دو پرداخت و شبها و روزهاى بسيار با وى بخلوت نشست و سخنش را با جوابهائى كه به پرسشها ميداد بشنيد از جمله چيزها كه از او پرسيد خبر درياچه تنيس و دمياط بود كه جواب داد « آنجا سرزمينى بود كه در همه مصر به هموارى و خوش حاكى و گرانمايگى آن نبود و همه باغ و نخل و تاك و درخت و مزرعه بود . روى بلنديهاى آن دهكده‌ها و در پستيهاى آن دهكده‌ها بود و مردم جائى بهتر از آنجا كه باغ و تاكستانش بهم پيوسته باشد نديده بودند و در همه مصر ولايتى كه همانند آنجا توان كرد بجز فيوم نبود ولى از فيوم آبادتر و حاصلخيزتر بود و ميوه و گل‌هاى جالب بيشتر داشت و آب پيوسته در آن روان بود و بتابستان و زمستان قطع نميشد و هر وقت ميخواستند باغها و مزارع را آب ميدادند و بقيه آن از خليجها و محل معروف باشتوم به دريا ميريخت كه از دريا تا اين سرزمين يك روز راه بود ما بين عريش و جزيره قبرس راهى بود كه چهارپا از خشكى بقبرس توانست رفت كه ميان عريش و جزيره قبرس گودالى بيش نبود ولى اكنون ما بين آن جزيره و عريش به دريا مسافتى دراز است ما بين قبرس و سرزمين روم نيز چنين بود . ما بين اندلس و سرزمين الخضرا كه نزديك فاس مغرب و طنجه است پلى از سنگ و آجر بود كه شتر و چهار\r\n\r\n","description":"","footnote":"","page_name":" 338 ","page_number":358},
  {"content":"\r\n\r\nپا از روى آن از ساحل غربى ديار اندلس به مغرب ميامد و زير اين پل آب دريا جدا از هم در خليجها از زير طاقهائى كه روى صخره‌ها استوار شده بود جريان داشت كه از هر سنگ تا سنگ ديگر طاقى بسته بودند و آغاز درياى روم از آنجا بود كه از اقيانوس و درياى محيط اكبر جدا ميشد . بمرور سالها آب دريا بر آمد و زمين را قسمت بقسمت بگرفت و مردم هر دوران بالا آمدن آن را ميديدند و از آن واقف بودند تا راهى كه ما بين عريش و قبرس بود و پلى كه ما بين اندلس و ساحل طنجه بود زير آب رفت و اين مطلب كه درباره پل گفتيم بنزد مردم اندلس و مردم فاس مغرب واضح و معلوم است و بسا باشد كه كشتيبانان محل آن را از زير آب ببينند و گويند اين پل است . درازاى پل دوازده ميل بود و پهناى وسيع و ارتفاع كافى داشت و چون دويست و پنجاه و يك سال از دوران دقلطيانس بگذشت آب نيل ببعضى نقاط محلى كه اكنون درياچه تنيس نام دارد هجوم برد و آن را گرفت و هر سال فزون شد تا همه زير آب رفت و دهكده‌هائى كه پائين بود غرق شد و از دهكده‌ها كه بالا بود بونه و سمنود و دهات ديگر بماند كه تاكنون بجاست و آب آنجا را احاطه كرده است و مردم اين دهكده‌ها كه بدرياچه بود اموات خود را به تنيس ميبردند و يكى را روى ديگرى به خاك ميسپردند و همان تپه‌هاى سه‌گانه پديد آمد كه اكنون ابو الكوم ناميده مىشود . دويست و پنجاه و يك سال از ايام پادشاهى دقلطيانس گذشته بود كه همه اين سرزمين زير آب رفت و اين يكصد سال پيش از فتح مصر بود و او گفت : يكى از پادشاهان كه به فرما مقر داشت با يكى از بزرگان بلينا و اراضى اطراف آن جنگها داشت و خندقها و خليجها از نيل تا دريا گشوده شده بود كه ميان دو حريف فاصله باشد و اين سبب شد كه آب نيل پراكنده شود و اين سرزمين را بگيرد . درباره ملوك حبشان و ممالك آنها كه بر سواحل نيل است از او سؤال كردند گفت » من از ملوك ايشان شصت پادشاه در ممالك مختلف ديده‌ام كه هر يك با پادشاه مجاور خود نزاع داشت . ديارشان گرم و خشك است و خشكى و گرما سياهىزاست\r\n\r\n","description":"","footnote":"","page_name":" 339 ","page_number":359},
  {"content":"\r\n\r\nو چون مزاج آتش در آنجا قوت دارد نقره طلا شود كه خورشيد آن را بسبب حرارت و خشكى و آتشى بودن بپزد و به طلا مبدل كند و بسا باشد طلاى خالص را كه به صورت ورق از معدن آرند با نمك و زاج بپزند و نقره خالص سپيد در آيد فقط كسى كه از اين مطالب اطلاع ندارد و از آنچه گفتيم بدور است اين قضيه را انكار تواند كرد . » به دو گفتند « انتهاى بستر نيل كجاست ؟ » گفت « درياچه‌ايست كه طول و عرض آن را كس نداند و در حدود سرزمينى است كه روز و شب هميشه مساوى باشد و زير محلى است كه منجمان آن را فلك مستقيم خوانند و آنچه گفتم معروفست و كس انكار آن نكند » از بناى اهرام پرسيدند گفت « اهرام مصر مقبره شاهانست و چون شاهى ميمرد او را در يك حوضچه سنگى ميگذاشتند كه در مصر و شام آن را جرن گويند كه بمعنى سنگابست و سر آن را مىبستند آنگاه هرم را بهر ارتفاعى كه مايل بودند ميساختند و سنگاب را حمل كرده ميان هرم جاى ميدادند آنگاه بنا و طاق را روى آن بالا ميبردند و بارتفاعى ميرسانيدند كه اكنون مىبينيد . در هرم را زير آن قرار ميدادند و براى وصول بدان راهى زير زمين حفر ميكردند و روى آن طاق ميزدند و طول راهرو و زير زمينى صد ذراع و بيشتر بود هر يك از اين هرم‌ها به همين ترتيب راهى دارد كه از آن داخل شوند » به دو گفتند « اين اهرام صاف را چگونه ساخته‌اند و براى بنايى روى چه بالا ميرفته‌اند و اين سنگهاى بزرگ را كه مردم روزگار ما يكى از آن را به زحمت تكان توانند داد بچه وسيله بالا ميبرده‌اند ؟ » گفت « هرم‌ها را پله‌دار ميساختند و محلهائى به شكل پله براى بالا رفتن داشت و چون از كار آن فراغت مييافتند پله‌ها را از بالا به پائين ميتراشيدند حيله آنها چنين بود با وجود اين مردمى صبور و نيرومند و مطيع شاه و ديندار بودند » به دو گفتند « چرا اين نوشته‌ها كه بر اهرام و ميله‌ها هست قابل خواندن نيست ؟ » گفت « حكيمان و مردمان روزگارى كه خطشان اين بوده نابود شده‌اند و اقوام مختلف بر مصر تسلط داشته‌اند و خط رومى\r\n\r\n","description":"","footnote":"","page_name":" 340 ","page_number":360},
  {"content":"\r\n\r\nو الفباى رومى ميان مردم مصر رواج يافته است كه قبطيان با آن آشنائى دارند و از اختلاط الفباى خودشان با الفباى رومى خطى ما بين رومى و قبطى قديم بوجود آورده و خط پدران خويش را از ياد برده‌اند » به دو گفتند « اول كس كه در مصر اقامت گرفت كه بود ؟ » گفت « نخستين كسى كه در اين سرزمين فرود آمد مصر بن بيصر بن حام بن نوح بود » و نسب سه پسر نوح و فرزندان ايشان را كه در زمين پراكنده شدند بگفت . به دو گفتند « آيا در مصر معدن سنگ سپيد هست ؟ » گفت « آرى در جانب شرقى صعيد كوه سنگ سپيد بزرگى هست كه مردم قديم از آنجا ستون و چيزهاى ديگر ميبريدند و سنگها را پس از تراشيدن بوسيله رنگ صيقل ميدادند ولى ستونها و پايه‌ها و سر ستونها كه مردم مصر آن را اسوانى گويند و سنگهاى آسيا نيز از آن جمله است ، دويست سال پس از نصرانيت بوسيله مردم تراشيده شده است و ستونهاى اسكندريه از اين جمله است و ستونى كه آنجاست ضخيم و بزرگ است و در جهان مانند آن نيست . در كوه اسوان همانند اين ستون را ديده‌ام كه مهندسى شده و تراشيده‌اند ولى از كوه جدا نكرده‌اند و روى آن چيزى كنده نشده بلكه منتظر بوده‌اند از كوه جدا شود و آن را به جائى كه ميبايست حمل كنند » از وى درباره مدينه العقاب پرسيدند گفت « در مغرب اهرام بوصير جيزه است و تا آنجا براى سوار كوشا پنج شبانه روز راهست و اكنون راه آن ناهموار و كور است » و عجايب ساختمان و جواهر و اموال آنجا را با علت تسميه آن بمدينه العقاب بگفت و از شهر ديگرى در مغرب اخميم صعيد سخن آورد كه بنايى عجيب دارد و ملوك سلف ساخته‌اند و از عجايب آن چيزها گفت و پنداشت كه از اين شهر تا اخميم صعيد شش روز راهست .\r\nاز او درباره نوبيان و سرزمين آنها پرسيدند گفت « مردم نوبه اسب و شتر و گاو و گوسفند دارند و پادشاهشان اسبان خوب ميپرورد و عوام آنجا بيشتر استر سوار شوند و با كمانهاى عربى تيراندازى كنند و مردم حجاز و يمن و ديگر عربان\r\n\r\n","description":"","footnote":"","page_name":" 341 ","page_number":361},
  {"content":"\r\n\r\nتير اندازى از ايشان آموخته‌اند و آنها را تير اندازان ماهر نام داده‌اند و اينان تاك و ذرت و موز و گندم دارند و گوئى سرزمينشان قسمتى از سرزمين يمن است در نوبه يك نوع اترج هست كه در همه ديار اسلام بدرشتى آن نيست ملوك آنجا پندارند كه از اعقاب ملوك حميرند و پادشاه آنجا بر مقر او نوبه و علوه تسلط دارد ما وراى علوه قومى بزرگ از سياه پوستان اقامت دارند كه آنها را بكنه گويند و چون زنگان لخت باشند و از زمينشان طلا رويد در قلمرو اين قوم نيل دو قسمت شود و خليج بزرگ از آن منشعب گردد و اين خليج پس از جدائى از نيل سبز گونه شود و قسمت بيشتر بدون تغيير به طرف ديار نوبه سرازير گردد كه همان نيل است و بعضى اوقات بيشتر آب بجانب خليج رود و بيشتر آن سپيد گونه شود و سبز گونه كمتر باشد و اين خليج از دره‌ها و خليجها و گودالها گذرد كه مسكون باشد آنگاه به خلابس جنوب بر ساحل درياى زنگ رسد و بدرياى زنگ ريزد . » آنگاه راجع به فيوم و منهى و سنگ لاهون از او پرسيدند درباره فيوم سخنى دراز داشت كه يكى از زنان رومى با پسرش به فيوم آمدند و آغاز آبادى شهر و اراضى اطراف از ايشان شد سابقاً آب فقط در ايام فزونى نيل از منهى به فيوم ميرسيد سنگ لاهون بنا نشده بود و مصب آب در محل معروف بدمونه بود لاهون به صورتى كه اكنون هست بعداً شناخته شد . گويند يوسف بن يعقوب بن اسحاق بن ابراهيم عليهم السلام در ايام عزيز آن را بنا كرد و فيوم را بوضعى كه اكنون هست از خليج‌هاى مرتفع و پست كه خليج‌ها روى همديگر است ترتيب دارد و پل معروف سقونه را بساخت و ستونى را كه در وسط فيوم است به پا كرد كه معلوم نيست تا كجا در زمين فرو رفته است و يكى از عجايب دنياست و به شكل مربع است بسيار كسان از اقوامى كه پس از يوسف بودند ميخواستند بوسيله حفر زمين بعمق ستون دست يابند و نتوانستند و عاجز ماندند سر اين ستون برابر\r\n\r\n","description":"","footnote":"","page_name":" 342 ","page_number":362},
  {"content":"\r\n\r\nزمين منهى است اما سنگ لاهون از روى سنگ كه ما بين دو طاق است تا ناحيه لاهون - و لاهون همان دهكده است - از روى سنگ تا دهكده شصت درجه است و بسا باشد كه آب منهى كم شود و بعضى درجه‌ها نمودار شود در ديوار سنگ دريچه‌ها هست كه اكنون از بعض آن آب برون مىشود و بعضى پيدا نيست از روى سنگ كه ميان دو طاق است تا دهكده بندى هست كه از زير درجه‌ها ميگذرد و آب از دريچه سنگ به فيوم وارد مىشود و دهانه‌ها را چنان ساخته‌اند كه آب از آنجا برون شود و وقتى آن را ببندند آب از سنگ بالاتر نرود بنابر اين سنگ لاهون را به حساب دقيق ساخته‌اند كه به اندازه حاجت فيوم آب از آن ميگذرد . بناى سنگ لاهون از چيزهاى شگفت‌انگيز و بناهاى محكم است كه روى زمين بجا خواهد ماند و حركت و زوال نخواهد ماند و حركت و زوال نخواهد داشت كه مطابق هندسه ساخته شده و بحكمت استوار شده بوقت سعد نصب شده است بسيارى مردم ديار ما گفته‌اند كه يوسف عليه السلام آن را بوحى بنا كرده است و خدا بهتر دادند . و ملوك جهان چون بر ديار ما تسلط يابند و سرزمين ما را به تصرف آرند بديدن آنجا روند كه خبر آن به همه جا رسيده و شگفتى بنا و استحكام آن در ميان خلق انتشار يافته است . » اين مرد از قبطيان مصر بود و دين نصارى و مذهب يعقوبى داشت يك روز سلطان احمد بن طولون با يكى از اهل نظر كه در مجلس حضور داشت بگفت تا دليل صحت دين نصرانى را از او بپرسد و چون بپرسيد جواب داد « دليل بر صحت اين دين همين است كه به نظر من متناقض ميماند و بسبب همين تناقض عقل آن را نميپذيرد و خاطر از آن بيزار است و نظر تأييد آن نميكند و بديده تامل و دقت هيچگونه برهان عقلى و حسى پشتيبان آن نيست معذالك مىبينم كه اقوام بسيار و پادشاهان بزرگ كه معرفت و رأى نكو دارند پيرو آن شده‌اند و معتقد آنند و بدانستم كه آنها دين نصرانى را با وجود تناقض مذكور از اين جهت پذيرفته‌اند و\r\n\r\n","description":"","footnote":"","page_name":" 343 ","page_number":363},
  {"content":"\r\n\r\nمعتقد آن شده‌اند كه دلايلى ديده و نشانه‌هائى تشخيص داده و معجزاتى مشاهده كرده‌اند كه موجب قبول و اعتقاد آنها شده است » آنگاه سؤال كننده از او پرسيد « تضادى كه در آن هست چيست ؟ » گفت « مگر همه را ميتوان گفت از جمله اينست كه گويند يكى سه تا ست و سه تا يكيست و آنچه درباره اقانيم و گوهر ثالوث گويند كه آيا هر يك از اقانيم به تنهائى قادر و عالم است يا نه و قضيه اتحاد پروردگار قديم با انسان حادث و قضيه ولادت و كشتن و بردار كردن او ، آيا قبا - حتى بدتر و زشتتر از اين هست كه خدا را بياويزند و برويش تف كنند و تاج خار بر سرش نهند و چوب بسرش بزنند و ميخ بدستهايش بكوبند و با نيزه و چوب به پهلويش بزنند و آب خواهد و در پوست حنظل آبش دهند ؟ » بدين ترتيب از مناظره او خوددارى كردند و از مجادله‌اش باز ماندند كه تناقض و فساد و سستى مذهب خويش آشكار كرده بود .\r\nطبيب ابن طولون كه يهودى بود و در مجلس حضور داشت گفت « آيا امير اجازه ميدهند كه با او گفتگو كنم ؟ » گفت « بفرمائيد » و او براى سؤال رو به قبطى كرد قبطى گفت « اى مرد تو كيستى و دينت چيست » گفت « يهوديم » گفت « بنابر اين مجوسى هستى » به دو گفتند « چگونه چنين باشد در صورتى كه او يهودى است » گفت « براى آنكه ازدواج با دختر را در بعضى موارد جائز شمارند زيرا در دين آنها هست كه برادر با دختر برادر ازدواج تواند كرد و آنها مكلفند كه وقتى برادرشان بميرد زن او را بگيرند بنابر اين وقتى زن برادر يك يهودى دختر خود او باشد ناچار بايد او را بزنى بگيرد و اين از جمله اسرار آنهاست كه مكتوم دارند و ظاهر نكنند آيا در مجوسى گيرى نيز زشتتر از اين هست ؟ » يهودى منكر شد و سخت حاشا كرد كه در دين وى باشد يا كسى از يهودان چنين چيزى بداند و ابن طولون درباره صحت آن تحقيق كرد و معلوم شد كه همان يهودى زن برادر خود را كه دخترش بوده گرفته است . آنگاه قبطى رو بابن طولون كرد و\r\n\r\n","description":"","footnote":"","page_name":" 344 ","page_number":364},
  {"content":"\r\n\r\nگفت « اى امير اينان ( و اشاره به يهودى كرد ) پنداشته‌اند كه خدا آدم را به صورت خويش آفريد و يكى از پيمبران آنها ، كه نام او را آورد ، در كتاب خود گفته كه بروزگار قديم خدا را با ريش و سر سپيد ديده و خداى تعالى فرموده « من آتش سوزانم و تب آكله‌ام منم كه پسران را بگناه پدران مواخذه ميكنم » در تورات آنها هست كه دختران لوط به او شراب دادند تا مست شد و با آنها زنا كرد و از او آبستن شدند و بزادند و موسى دو بار پيمبرى خدا را رد كرد تا خدا به سختى بر او خشمگين شد و گوساله‌اى را كه بنى اسرائيل پرستش كردند هارون ساخته بود و موسى معجزاتى بفرعون نمود كه جادوگران نيز نظير آن كردند .\r\nدرباره حيوان مذبوح گفته‌اند كه بوسيله خون و گوشت آن به خدا تقرب ميتوان جست . اينان عقل را بازيچه كرده و بدون دليل مانع استدلال شده‌اند كه گويند شريعتشان قابل نسخ نيست و پس از موسى گفتار هيچيك از پيمبران اگر با گفته موسى اختلاف داشته باشد پذيرفته نيست در صورتى كه به حكم عقل ميان موسى و پيمبران ديگر اگر دليلى بيارند و حجتى نمودار كنند تفاوت نيست كفر بزرگتر از همه اينست كه گويند به روز كفور يعنى روز استغفار كه روز دهم تشرين اول است خداى كوچك كه او را ميططرون نامند قيام كند و موهاى سر بكند و گويد « واى بر من اگر خانه‌ام ويران و دخترم يتيم باشد امت من واژگون است تا خانه‌ام را بنا نكنم آن را بر نداشته‌ام » و از يهودان قصه‌ها و خلطها و متناقضات بسيار برشمرد .\r\nو اين قبطى بحضور احمد بن طولون با جماعتى از فيلسوفان و ديصانيان و ثنويان و صابيان و مجوسان و گروهى از متكلمان اسلام مجالس بسيار داشت و قسمتى از آن را كه مناسب مينمود در كتاب اخبار الزمان و همه را در كتاب « المقالات فى اصول الديانات » آورده‌ايم اين قبطى بطوريكه از اخبار او مطلع شديم و از گفتار او دريافتيم معتقد بود كه نظر و برهان باطل است و همه مذاهب مانند همديگر\r\n\r\n","description":"","footnote":"","page_name":" 345 ","page_number":365},
  {"content":"\r\n\r\nاست وى يك سال بنزد ابن طولون اقامت داشت كه جايزه و عطيه به دو داد اما چيزى نپذيرفت و او را با احترام بديارش باز گردانيد و از آن پس مدتى زنده بود سپس بمرد و مصنفاتى دارد كه مندرجات آن دليل گفتار ماست و خدا چگونگى را بهتر داند .\r\nمسعودى گويد : در نيل مصر و سرزمين آن از اقسام حيوانات خشكى و دريا عجايب بسيار هست از جمله ماهى معروف لرزش‌انگيز است كه به اندازه يك ذراع است و چون بتور شكارچى افتد دست و بازويش بلرزد و بداند كه در تور افتاده است و آن را بگيرد و از تور در آرد و اگر با چوب يا نى بگيرد همين اثر دارد جالينوس از آن ياد كرده و گفته كه اگر آن را بر سر يا شقيقه كسى نهند كه سر درد سخت دارد و ماهى زنده باشد در حال آرام شود و اسبى كه در نيل مصر هست كه از آب برون آيد و تا جاى معينى برود و مردم مصر بدانند كه نيل تا همانجا بالا آيد نه بيشتر و نه كمتر و در اين قضيه به طول عادت و تجربه طولانى خلاف نيست . بيرون آمدن اين اسب از آب مايه خسارت صاحبان زمين و حاصل است زيرا بشب از آب برون شود و در زراعت تا محل معينى پيش رود و باز گردد و بسوى آب رود و هنگام بازگشت از همانجا كه سير آن خاتمه يافته است چرا كند و در مسير خود چرا نكند گوئى محل چراى آن معين است بسا باشد اين حيوان پس از چرا به نيل باز گردد و آب بنوشد و آنچه را در أمعاء دارد بنقاط مختلف ريزد كه دوباره سبز شود و چون اين كار مكرر شد و به صاحبان املاك خسارت بسيار زد در محلى كه از آب بيرون مىشود مقدار فراوانى باقلا بريزند و پخش كنند كه بخورد و به آب برگردد و دانه‌ها در احشايش باد كند و احشا را بزرگ كند تا بتركد و بميرد و روى آب آيد . و بساحل افتد و جائى كه اسب آبى باشد نهنگ ديده نشود و شكل آن همانند اسب باشد فقط سمها و دم آن تفاوت دارد و پيشانى او بازتر است .\r\n\r\n","description":"","footnote":"","page_name":" 346 ","page_number":366},
  {"content":"\r\n\r\nمسعودى گويد : جماعتى از طرفداران شرايع گفته‌اند كه وقتى بيصر بن حام بن نوح با فرزندان و بسيارى از مردم خاندان خويش از بابل برون شد به طرف مغرب سوى مصر عزيمت كرد و او چهار فرزند داشت مصر بن بيصر و فارق بن بيصر و ماح و ياح و در محلى كه منف نام داشت فرود آمدند كه هنوز هم به همين نام معروفست . شمار آنها سى نفر بود و آنجا را بانتساب اين شمار ثلاثون ناميدند چنان كه بسرزمين جزيره و ناحيه بنى حمدان موصل شهرى را ثمانين ناميده‌اند زيرا هشتاد تن از كسانى كه با نوح بكشتى بوده‌اند در آنجا سكونت گرفته‌اند و شهر بانتساب آنها اين نام يافته است . بيصر بن حام سن بسيار داشت و فرزند بزرگتر را كه مصر بود وصى كرد و مردم بدور او فراهم شدند و بجمع آنها پيوستند و ديار حاصلخيز شد و مصر بن بيصر بپادشاهى آنها رسيد و طول قلمرو او از رفح فلسطين و بقولى از عريش و بقولى از محل معروف شجره كه نهايت سرزمين مصر و فاصله ميان مصر و شام است - و محل شجره ميان رفح و عريش معروفست - از آنجا تا اسوان صعيد بود و عرض آن از ايله كه در حدود حجاز است تا رقه بود . مصر چهار فرزند داشت : قبط و اشمون و اتريب و صا و سرزمين مصر را ميان چهار فرزند خود چهار قسمت كرد و پسر بزرگتر را كه قبط بود وصى خود كرد و قبطيان مصر نسب از قبط بن مصر پدر بزرگ خود دارند و هر ناحيه‌اى از ساكن خود نام گرفت و بنام وى معروف شد و نام ناحيه‌ها تاكنون اشمون و قبط و صا و اتريب است پس از آن نسبها بهم آميخت و فرزندان قبط كه همان قبطيان باشند بسيار شدند و بر بقيه سر زمين تسلط يافتند و بسبب فزونيشان ديگران بنسب ايشان پيوستند و همه را قبطى مصر گفتند . هم اكنون نيز هر گروه از ايشان نسب خويش را به مصر بن بيصر بن حام بن نوح پيوسته ميداند و چون قبط بن مصر بمرد از پس وى اشمون بن مصر پادشاهى يافت آنگاه پس از او صاء بن مصر پادشاهى يافت . آنگاه پس از او اتريب بن مصر پادشاهى يافت آنگاه پس از او ماليق بن دارس پادشاهى يافت آنگاه پس از او\r\n\r\n","description":"","footnote":"","page_name":" 347 ","page_number":367},
  {"content":"\r\n\r\nحرايا بن ماليق پادشاهى يافت آنگاه پس از او كلكى بن حرايا پادشاهى يافت و در حدود يكصد سال پادشاه بود آنگاه پس از وى برادرش ماليا بن حرايا پادشاهى يافت آنگاه پس از او لوطس بن ماليا در حدود هفتاد سال پادشاهى كرد آنگاه پس از وى دختر وى حريا دختر لوطس در حدود سى سال پادشاهى كرد آنگاه پس از وى زن ديگرى موسوم به ماموم پادشاهى يافت و فرزندان بيصر بن حام در سرزمين مصر بسيار شد و فرقه‌ها شدند و زنان را بپادشاهى برداشتند آنگاه ملوك زمين طمع در ايشان بستند و يكى از پادشاهان عملاقى بنام وليد بن دومع از شام سوى ايشان تاخت و در مصر جنگها داشت و بر ملك تسلط يافت و مطيع او شدند و كارش استقرار گرفت تا بمرد آنگاه پس از وى ريان بن وليد عملاقى پادشاهى يافت كه فرعون يوسف بود و خداوند خبر وى را با يوسف و حكايتها كه در ميان رفت در كتاب عزيز خويش ياد كرده و شرح آن را در كتاب اوسط آورده‌ايم آنگاه پس از وى دارم بن ريان عملاقى پادشاهى يافت آنگاه پس از وى كاس بن معدان عملاقى پادشاهى يافت آنگاه پس از وى وليد بن مصعب پادشاهى يافت كه فرعون موسى بود و درباره او اختلافست بعضى كسان گفته‌اند كه وى از عملاقان بود بعضى ديگر گفته‌اند كه وى از قبيله بنى لخم شام بود . بعضى ديگر گفته‌اند وى از قبطيان بود و از اعقاب مصر بن بيصر بود و ظليما نام داشت و اين مطالب را در كتاب اوسط ياد كرده‌ايم . و چون موسى بن عمران بنى - اسرائيل را از مصر برون برد و فرعون به تعقيب آنها برخاست ، غرق شد و به هلاكت رسيد و خدا براى بنى اسرائيل راه خشكى به دريا پديد آورد و چون فرعون با سپاهيانى كه همراه وى بودند غرق شدند ، كودكان و زنان و بردگانى كه در مصر بجا مانده بودند از بيم حمله مملوك شام و مغرب زنى مدبر و صاحب رأى را كه دلو كه نام داشت پادشاه خويش كردند و او بدور مصر ديوارى بساخت كه همه اطراف كشور را گرفته بود و در طول ديوار همه جا مراقبت گاه و نگهبان و سرباز نهاد كه از نزديكى صدايشان بهم ميرسيد . آثار اين ديوار تاكنون يعنى بسال سيصد\r\n\r\n","description":"","footnote":"","page_name":" 348 ","page_number":368},
  {"content":"\r\n\r\nو سى و دو بجاست و بنام ديوار پيرزن معروف است . گويند اين ديوار را از آن جهت ساخت كه در خصوص فرزند خود نگرانى داشت كه فرزندش شكار بسيار ميكرد و از درندگان خشكى و دريا و غافلگيرى ملوك و باديه‌نشينان مجاور بر او بيمناك بود و ديوار را براى دفع نهنگ و غير نهنگ بساخت در اين زمينه صورت ديگر نيز گفته‌اند كه دلو كه سى سال پادشاه مصر بود و در مصر طلسم خانه‌ها و تصوير ها بساخت و لوازم جادو را بكمال رسانيد . تصوير كسانى كه از هر سو بجانب مصر ميامدند با مركوبشان از شتر و اسب در طلسم خانه‌ها نقش شده بود و نيز تصوير كشتيها كه از درياى مغرب و شام ميامد نقش بود و در اين ميله‌هاى بزرگ و استوار اسرار طبيعت سنگ و گياه و حيوان اهلى و وحشى مندرج بود و آن را با رعايت حركات فلكى و توجه به مؤثرات علوى ترتيب داده بودند وقتى سپاهى از طرف حجاز يا يمن بجانب ايشان روان ميشد تصوير شتر و غير شتر را كه بر طلسم بود كور ميكردند و حيوانات سپاه كور ميشد و انسان و حيوان از كار ميماند و اگر سپاه از طرف شام بود با تصويرهائى كه در جهت شام بود همان رفتار ميكردند و همان آفت كه به تصويرها رسانيده بودند به انسان و حيوان سپاه ميرسيد . با سپاه مغرب و سپاهى كه از راه دريا از جانب روم و شام و ممالك ديگر ميرسيد نيز چنين ميكردند پس ملوك و اقوام ديگر از ايشان بيمناك شدند و حدود خويش را از دشمن محفوظ داشتند و به تدبير اين زن پير كه همه نواحى مملكت را نيك بهم پيوسته بود و سياست درست داشت ملكشان محفوظ ماند .\r\nمردم سلف و خلف درباره اين خواص و اسرار طبيعى آن سخن گفته‌اند حكايت كار پيرزن ميان مصريان شهره است و درباره آن ترديد ندارند طلسمخانه‌ها در صعيد و ديگر نواحى مصر تاكنون بجاست و انواع تصوير در آنجا هست كه وقتى روى چيزى نقش ميشده باقتضاى منظورى كه موجب آن بوده آثارى پديد ميآورده و اين مطابق ترتيبى است كه درباره طبيعت كامل گفته‌اند و خدا چگونگى\r\n\r\n","description":"","footnote":"","page_name":" 349 ","page_number":369},
  {"content":"\r\n\r\nآن را بهتر داند .\r\nمسعودى گويد از مردم شهر اخميم كه در ولايت صعيد مصر است مكرر شنيده‌ام كه ابو الفيض ذو النون نون بن ابراهيم مصرى اخميمى زاهد كه حكيم بود و طريقت و مذهب خاص داشت و خبر اين طلسم خانه‌ها را توضيح ميكرد و بسيارى نقشها و نوشته‌هاى آن را آزموده بود او گفته بود كه در يكى از طلسمخانه‌ها نوشته‌اى ديدم و در آن تأمل كردم چنين بود « از بندگان آزاد شده و نو رسيدگان مغرور و سربازان مسلوب الاختيار و نبطى عرب مآب بپرهيزيد » و هم او گويد « و در يكى ديگر نوشته‌اى ديدم و تأمل كردم چنين بود « تقدير را معين ميكنند و قضا خنده مىزند » به پندار وى در دنبال آن نوشته‌اى به همان خط و به اين مضمون بوده است « بوسيله ستارگان تدبير ميجوئى و نميدانى كه خداى ستاره هر چه بخواهد مىكند » .\r\nقومى كه اين طلسم خانه‌ها را بوجود آورده پيوسته در احكام نجوم نظر داشته و در معرفت اسرار طبيعت دقيق بوده و از دلالت احكام نجوم بدانسته كه طوفانى در زمين رخ ميدهد اما درست نميدانستند كه اين طوفان چگونه خواهد بود آيا آتشى است كه هر چه روى زمين هست بسوزاند يا آبى است كه غرق كند يا شمشيرى است كه مردم زمين را معدوم كند و بيم داشتند با فناى مردم علوم فانى شود و اين طلسم خانه‌ها را بساختند و علوم خويش را بوسيله تصوير و مجسمه و نوشته در آنجا ثبت كردند . و دو قسم بناى گلى و سنگى ساختند كه بناهاى گلى از بناهاى سنگى جدا بود گفتند اگر طوفان منتظر ، آتش است بناهاى گلى محكم و پخته شود و اين علوم بماند و اگر طوفانى كه ميايد آب باشد بناهاى گلى را ببرد و بناهايى كه با سنگ ساخته شده بماند و اگر طوفان شمشير باشد هر دو قسم بناهايى كه با سنگ ساخته شده بماند و اگر طوفان شمشير باشد هر دو قسم بناى گلى و بناى سنگى بماند . بطوريكه گفته‌اند و خدا بهتر داند اين پيش از طوفان بوده است و بقولى بعد از طوفان بوده است . طوفانى كه\r\n\r\n","description":"","footnote":"","page_name":" 350 ","page_number":370},
  {"content":"\r\n\r\nمنتظر آن بودند و ندانستند آتش يا آب يا شمشير است شمشيرى بود كه از يك قوم و پادشاه مهاجم بر مصريان فرود آمد كه مردم را نابود كرد بعضىها گفته‌اند كه اين طوفان وبائى بود كه همه را بگرفت و شاهد آن تپه‌هائى است كه بديار تنيس هست و در آنجا مردم از كوچك و بزرگ و زن و مرد چون كوههاى بزرگ تلمبار شده‌اند و اين محل در تنيس به ابو الكوم معروف است و نيز انسانهائى كه در بعضى نواحى مصر و صعيد در غارها و گودالها و جاهاى ديگر روى هم انبوه شده و كس نداند از كدام قوم بوده‌اند نه نصارى آنها را از اسلاف خويش داند و نه يهود آنها را از قدماى خود شمارد و نه مسلمانان دانند كه اينان كه بوده‌اند و نه تاريخ در اين باب چيزى دارد لباس‌هايشان - به تنشان است و غالباً در اين تپه‌ها و كوهستان‌ها زيورهايشان بدست ميآيد . طلسم خانه‌هاى مصر بناهاى استوار و شگفت‌انگيز است چون طلسم - خانه معروف صعيد كه در انصناست و طلسم‌خانه شهر اخميم و طلسمخانه ديار سمنود و غيره .\r\nو اهرام ارتفاع بسيار و بنايى عجيب دارد و بر آن اقسام نوشته‌ها به خط اقوام سلف و ممالك منقرض شده هست كه معلوم نيست به چه خطى است و معنى آن چيست كسانى كه از اندازه اهرام اطلاع دارند گويند كه ارتفاع آن در هوا در حدود چهار صد ذراع يا بيشتر است و هر چه بالاتر شود باريكتر شود و پهناى آن نيز در همين حدود باشد و چنان كه گفتيم نقشها دارد كه شامل علوم و خاصيت‌ها و جادو و اسرار طبيعت است و يكى از نوشته‌ها چنين است « ما اين را ساخته‌ايم و هر كه بپادشاهى و قدرت و سلطنت دعوى همسرى ما دارد اين را نابود كند و از ميان بر دارد كه ويران كردن آسانتر از ساختن است و پراكنده كردن آسان‌تر از فراهم آوردن است » گويند يكى از ملوك اسلام ويران كردن يكى از هرمها را شروع كرد و معلوم شد خراج مصر و غير مصر براى ويران كردن آن بس نيست كه\r\n\r\n","description":"","footnote":"","page_name":" 351 ","page_number":371},
  {"content":"\r\n\r\nهمه از سنگ خاره و سنگ سپيد است و هدف ما در اين كتاب ذكر مختصرى از هر چيز است نه بسط و تفصيل و همه چيزهائى را كه در سير و سفر ممالك و سرزمينها بعيان ديده يا از خاصيت حيوانات و نباتات و جمادات و عجايب شهرها و ناحيه‌ها شنيده‌ايم در كتاب « القضايا و التجارب » آورده‌ايم .\r\nبه نظر اهل فهم مانعى ندارد كه در بعضى نقاط زمين شهرها و قريه‌ها باشد كه عقرب و مار وارد آن نشود مانند شهر حمص و معره و بصرى و انطاكيه كه خاصيتى چنين دارد در شهر انطاكيه چنان بود كه وقتى كسى دست خود از باروى شهر برون كردى پشه روى آن نشستى و چون بدرون بردى پشه روى آن نماندى تا وقتى كه ستونى از سنگ سپيد را كه در يكى از نقاط شهر بود ويران كردند و در بالاى آن حقه‌اى مسين بدست آمد كه در داخل آن تصوير پشه‌اى مسين بود به قدر يك كف دست و چند روز نگذشت يا فورا چنين شد كه مانند وقت حاضر پشه به بيشتر خانه‌ها راه يافت .\r\nسنگ مغناطيس را دانيم كه آهن را جذب مىكند من در مصر تصوير مارى را از آهن يا مس بديدم كه روى چيزى ميگذاشتند و سنگ مغناطيس را نزديك آن ميبردند و حركتى در آن نمودار ميشد كه عجيب بود . وقتى بوى سير به سنگ مغناطيس رسد خاصيت جذب آن زائل شود و چون با سركه شسته شود يا عسل زنبور به آن برسد به حالت اول باز گردد و آهن را جذب كند . مغناطيس و آهن جز آنچه گفتيم خاصيتهاى عجيب دارد چون سنگى كه خون ميمكد . خدا عز و جل علم چيزها را خاص خويش كرده و هر چه را خواسته و صلاح مردم بوده باقتضاى وقت و حاجت مردم نمودار كرده و علم بعضى چيزها خاص اوست كه به مخلوق خويش عيان نكرده و عقول بكنه آن نرسند چنان كه بعضى چيزها با هم فراهم شود و از مجموع آن حالت تازه پديد آيد چنان كه آب مازو و زاج بهم آميزد و سياهى تند از آن پديد آيد يا وقتى شن و منگانز و قليا را با هم بپزيم و بريزيم جوهر\r\n\r\n","description":"","footnote":"","page_name":" 352 ","page_number":372},
  {"content":"\r\n\r\nشيشه پديد آيد و نيز اگر آب قليا و مرتك را كه مردار سنگ است بيك جا كنيم حاصل آن چون كف سپيد شود و اگر آب قليا را با آب زاج بياميزيم از اختلاط آن رنگى سرخ پديد شود چنان كه اگر ماديان و الاغ را براى تخم گيرى جفت كنيم استر پديد آيد و اگر اسب نر را با الاغ ماده جفت كنيم استر كم جثه خبيث و مكار پديد آيد كه آن را كودن گويند و ما از نتايجى كه در صعيد مصر در مجاورت حبشه هست و اينكه از جفت گيرى گاو و ماده الاغ ، الاغ نر و گاو ماده ، حيوان عجيبى بوجود ميايد كه نه الاغ است و نه گاو چون استر كه نه اسب است و نه الاغ و هم از طريقه جفت گيرى اقسام حيوان و جفت گيرى نباتات كه پيوند زدن نهال و درخت است و تغييراتى كه در طعم و مزه پديد مياورد ، از همه اينها در كتاب « القضايا و التجارب » كه در اقسام كشاورزى و مسائل ديگر است سخن آورده‌ايم و از شناخت خاصيت چيزها و عجايب طلسمها سخن گفته‌ايم و اين بابى مفصل است كه تذكار شمه‌اى از آن جايگزين همه تواند شد كه جزء نمونه كل است و اندك نشانه بسيار است .\r\nممكنست اين خاصيت‌ها و طلسم‌ها و چيزها كه حركات مذكور را در جهان پديد مياورد و دافع و مانع و طارد و جاذب است و در حيوانات اثر دارد و اعمال ديگر همانند دفع و جذب انجام ميدهد ، اين همه آيت بعضى پيمبران اقوام سلف بوده است كه خدا آن را چنين كرده تا دليل و اعجاز و نشان صديق و امتياز او از ديگران باشد تا امر نهى خدا را با آنچه در آن وقت صلاح خلق است ابلاغ كند آنگاه خدا پيمبر را ببرده و علوم وى و چيزها كه خداوند نمودار كرده بدست مردم بمانده است و مايه آن چنان كه بگفتيم از خداست كه همه آنچه بگفتيم ممكن است نه واجب و نه ممتنع و خدا بهتر داند .\r\nمسعودى گويد : اكنون بموضوع اخبار ملوك مصر باز ميگرديم .\r\nپس از گذشتن پادشاهى دلو كه پير در كوس بن بلوطس بپادشاهى رسيد\r\n\r\n","description":"","footnote":"","page_name":" 353 ","page_number":373},
  {"content":"\r\n\r\nآنگاه پس از او بورس بن در كوس بپادشاهى رسيد آنگاه پس از وى فعامس بن بورس در حدود پنجاه سال پادشاهى كرد آنگاه پس از وى دنيا بن بورس در حدود بيست سال پادشاهى كرد آنگاه پس از او نماريس بن مرينا بيست سال پادشاهى كرد آنگاه پس از وى بلوطس بن ميناكيل چهل سال پادشاهى كرد آنگاه پس از وى مالوس بن بلوطس بيست سال پادشاهى كرد آنگاه پس از وى بلوطس بن ميناكيل بن بلوطس پادشاهى يافت آنگاه پس از وى بلونا ابن ميناكيل بپادشاهى رسيد و در زمين جنگها و سفرها داشت او همان فرعون اعرج است كه با بنى اسرائيل جنگ انداخت و بيت المقدس را ويران كرد آنگاه پس از وى مرينوس پادشاهى يافت و در مغرب جنگهاى بسيار داشت آنگاه پس او وى نقاس بن مرينوس هشتاد سال پادشاهى كرد آنگاه پس از وى قوميس بن نقاس ده سال پادشاهى كرد آنگاه پس از وى كابيل پادشاهى يافت و با ملوك مغرب جنگها داشت و بخت نصر كه از جانب شاهان ايران مرزبان مغرب بود با او جنگ انداخت و سرزمينش را ويران كرد و مردانش را بكشت آنگاه بختنصر جانب مغرب رفت و اخبار او را در كتاب « راحة الارواح » آورده‌ايم زيرا اين كتاب را باخبار سفر و اخبار جنگ ملوك جهان جز آنچه در كتاب اخبار الزمان گفته‌ايم اختصاص داده‌ايم .\r\nو چون كار بخت نصر و سپاه ايران كه با وى بود به آخر رسيد روميان فرمانرواى مصر شدند و بر آنجا تسلط يافتند و مردم آنجا نصرانى شدند و همچنان ببودند تا كسرى انوشيروان پادشاهى يافت و سپاه وى بر شام تسلط يافت و رو سوى مصر نهاد و آنجا را به تصرف آوردند و مدت بيست سال بر مردمش چيره بودند و ما بين روم و ايران جنگهاى بسيار بود و مردم مصر بابت ديار خويش دو خراج ميدادند خراجى بايران و خراج ديگر بروم آنگاه بسبب حادثه‌اى كه در پايتختشان رخ داده بود از مصر و شام برفتند و روميان بر مصر و شام استيلا يافتند و نصرانيت را رواج دادند و مردم شام و مصر نصرانى بودند تا خداوند اسلام را بياورد و حكايت\r\n\r\n","description":"","footnote":"","page_name":" 354 ","page_number":374},
  {"content":"\r\n\r\nمقوقس فرمانرواى قبط با پيمبر صلى الله عليه و سلم و هديه‌ها كه فرستاد چنان بود كه بود تا عمرو بن عاص با همراهان خود در خلافت عمر بن خطاب رضى الله عنه مصر را گشود آنگاه عمرو بن عاص فسطاط را بنا كرد كه اكنون پايتخت مصر است پادشاه مصر كه همان مقوقس فرمانرواى قبط باشد بعضى فصول سال در اسكندريه اقامت ميگرفت و بعضى فصول را در منف و بعضى ديگر را در قصر الشمع بسر ميبرد كه اكنون به همين نام در ميان شهر فسطاط معروف است .\r\nعمرو بن عاص درباره فتح مصر و حادثه‌ها كه ميان او و مقوقس رفت و فتح قصر الشمع و غيره از حوادث مصر و اسكندريه و جنگها كه مسلمانان كردند و سفر عمرو بن عاص به مصر و اسكندريه در ايام جاهليت و كار او با راهب و كره - طلائى كه روزهاى عيد بمردم نشان ميدادند و بدامن عمرو بن عاص افتاد و اين پيش از ظهور اسلام و پيغمبر صلى الله عليه و سلم بود درباره همه اينها خبرها دارد كه در كتاب اخبار الزمان و اوسط آورده‌ايم .\r\nمسعودى گويد : تاريخ نويسان با همه اختلاف كه دارند در اين هم سخنند كه پادشاهان مصر از فراعنه و ديگران سى و دو تن فرعون بوده‌اند و پنج تن از پادشاهان بابل كه بر مصر دست يافتند چهار تن از ملوك مأرب يعنى عمالقهء كه از راه شام بمصر آمدند و هفت تن از روم و ده تن از يونان . اين همه پيش از ظهور حضرت مسيح عليه السلام بوده است .\r\nاز ايرانيان نيز كسانى از جانب خسروان حكومت مصر داشته‌اند و مدت فرمانروائى فرعونان و ايرانيان روميان و عمالقه و يونانيان در مصر يك هزار و سيصد سال بوده است .\r\nمسعودى گويد : از گروهى از قبطيان مصر در صعيد و ديگر شهرهاى مصر كه اهل اطلاع و بصيرت بودند معنى فرعون را پرسيدم و معنى آن را براى من معلوم نتوانستند كرد و از كلمات زبان ايشان نيز معلوم نشد ممكنست اين نام همه ملوك آن دورانها بوده و اين زبان تغيير يافته چنان كه زبان تغيير يافته چنان كه زبان پهلوى كه فارسى قديم است به فارسى دوران دوم و يونانى به رومى مبدل شده و زبان حميرى\r\n\r\n","description":"","footnote":"","page_name":" 355 ","page_number":375},
  {"content":"\r\n\r\nو زبانهاى ديگر نيز تغيير يافته است و خدا بهتر داند .\r\nدفينه‌ها و بناهاى مصر و ذخاير شاهان و ديگر اقوامى كه در مصر بوده‌اند و به زمين سپرده‌اند و تا روزگار ما آن را مطلب گويند اخبار عجيب دارد كه همه را در كتابهاى سابق خود آورده‌ايم .\r\nاز جمله عجايب اخبار دفينه‌ها حكايتى است كه يحيى بن بكير نقل كرده گويد عبد العزيز بن مروان از جانب برادر خود عبد الملك بن مروان حكومت مصر داشت و مردى بدعوى نصيحت و خير انديشى پيش وى آمد و چون پرسيد نصيحت و خيرانديشى او چيست ؟ گفت « زير فلان گنبد گنجى بزرگ هست » عبد - العزيز گفت « نشان راستى اين سخن چيست ؟ » گفت : « اگر كمى حفر كنيم سنگ فرشى از مرمر و سنگ سپيد نمودار شود آنگاه در نتيجه حفارى به جائى ميرسيم كه بايد يك در مسى را بكنيم كه زير آن يك ستون طلا است و بالاى ستون نيز خروسى از طلاست و دو چشم ياقوت دارد كه با خراج دنيا برابر است و بالهاى خروس را بياقوت و زمرد مرصع كرده‌اند ، و پنجه‌هاى آن بر لوحه‌هاى طلاست كه بالاى ستون است عبد العزيز بفرمود تا هزار دينار براى مخارج و دستمزد حفاران و كارگران به او دادند در آنجا تپه‌اى بزرگ بود و حفره‌اى بزرگ در زمين بكندند و نشانه‌هائى كه مذكور افتاد از سنگ سپيد و مرمر نمودار شد و عبد العزيز به كار علاقمند تر شد و خرج را بيشتر كرد و مردان فراوان بر گماشت تا در كار حفارى به جائى رسيدند كه سر خروس نمودار شد و از برق ياقوت چشمان خروس و درخشندگى و نور آن پرتوى بزرگ چون برق جهنده فروزان شد آنگاه بالهاى نمودار شد سپس پنجه‌ها نمودار شد و دور ستون ساختمانهائى از سنگ خاره و سنگ سپيد بود با راهروها و طاقها كه زير آن درهاى بسته بود و از درون آن مجسمه‌ها و صورت اشخاص به چشم مىخورد و از هر گونه صورت و طلا نمودار بود با چهره‌هاى سنگى سر پوشيده كه بستونهاى طلا بسته بود .\r\n407\r\n\r\n","description":"","footnote":"","page_name":" 356 ","page_number":376},
  {"content":"\r\n\r\n408 عبد العزيز بن مروان براى ديدن محل برفت و آنچه را نمايان شده بود بديد و يكى از آنها شتاب زده شد و قدم روى پله مشبك مسى نهاد كه به پائين ميرفت و چون به پله چهارم رسيد دو شمشير بزرگ معمولى از راست و چپ پله پديد آمد و روى آن مرد جفت شد و تا او متوجه شود دو قطعه شد و به پائين افتاد و چون پيكرش روى يكى از پله‌ها افتاد ستون بلرزيد و خروس بانگى عجيب برداشت كه اشخاص از نقاط دور شنيدند و بال بهم زد و از زير آن صداهاى عجيب برخاست بوسيله چرخ و دنده‌ها و حركتها چنان ترتيب داده شده بود كه وقتى چيزى بر يكى از پله‌ها ميافتاد يا با آن تماس مييافت همه مردانى كه آنجا بودند بعمق حفره ميافتادند كسانى كه آنجا حفارى و كار ميكردند و خاك ميبردند و ناظر بودند و كوشش و امر نهى داشتند در حدود دو هزار كس بودند كه همگى هلاك شدند و عبد العزيز بناليد و گفت اين توده خاكى عجيب است كه بدان دست نميتوان يافت و از شر آن به خدا پناه ميبريم و گروهى از مردم را بگفت تا خاكى را كه بالا آمده بود بر آن جمع هلاك شده ريختند كه همانجا قبرشان شد .\r\nمسعودى گويد : گروهى از دفينه‌جويان كه بحفارى و جستجوى گنجينه ها و ذخاير ملوك و اقوام سلف كه در دل خاك مصر نهان است رغبتى داشتند كتابى بيكى از خطهاى قديم بدست آورده بودند كه در آنجا به وصف محلى از ديار مصر در فاصله چندين ذراع از يكى از هرمها گفته بود كه در آنجا دفينه‌اى عجيب است و قضيه را به اخشيد محمد بن طغج خبر دادند و او اجازه حفارى داد و گفت حق دارند براى استخراج آن هر حيله‌اى به كار برند آنها نيز حفره‌اى بزرگ بكندند تا زير زمين براهها و طاقها و سنگ‌ها رسيدند كه در دل صخره‌ها تراشيده شده بود و در آنجا مجسمه‌ها از انواع چوب به پا بود كه با مايه‌هاى مانع كهنگى و پراكندگى اندود شده بود و صورتها گونه‌گون بود بعضى به صورت پير و جوان و زن و كودك بود كه چشمهاشان از اقسام جواهر چون ياقوت و زمرد و فيروزه و\r\n\r\n","description":"","footnote":"","page_name":" 357 ","page_number":377},
  {"content":"\r\n\r\nزبرجد بود و صورت بعضى ديگر از طلا و نقره بود يكى از اين مجسمه‌ها را شكستند كه در دل آن بتهاى خاكى و پيكرهاى فانى بود و پهلوى هر مجسمه يك قسم ظرف به شكل طلسم خانه و ابزارهاى ديگر از سنگ سپيد و مرمر بود و در ظرف يك نوع ماهى بود كه مرده درون مجسمه چوبى را با آن اندود كرده بودند و بقيه مايه در ظرف بجا بود و مايه داروى سائيده شده و مخلوط معمولى بود كه بو نداشت يكى از ظرفها را روى آتش نهادند و بوهاى خوش از آن برخاست كه به هيچ يك از بوهاى خوش مانند نبود و هر مجسمه چوبى را به صورت كسى كه درون آن بود به سن و قيافه‌هاى مختلف ساخته بودند و در مقابل هر يك از اين مجسمه‌ها يك مجسمه از سنگ مرمر يا سنگ سبز به شكل بت بوضعى كه در عبادت مجسمه‌ها و تصويرها معمول بوده است جاى داشت و مجسمه‌هاى سنگى نوشته‌ها داشت كه هيچ يك از پيروان شرايع مختلف به خواندن آن وارد نبود . بعضى مطلعان گفتند از وقتى كه اين خط از مصر بر افتاده چهار هزار سال ميگذرد و اين قضيه معلوم ميدارد كه اينان يهود و نصارى نبوده‌اند . ضمن حفارى جز همين مجسمه‌ها چيزى بدست نيامد و اين بسال سيصد و بيست و هشت بود .\r\nهمه حكام مصر از سلف و خلف تا احمد بن طولون و غيره تا وقت حاضر يعنى سال سيصد و سى و دو در خصوص دفينه‌ها و اموال و جواهرى كه بدوران ايشان استخراج شده و چيزها كه از قبور بدست آمده اخبار جالب دارند كه در تأليفات سابق خود گفته‌ايم و بالله التوفيق .\r\n\r\n","description":"","footnote":"","page_name":" 358 ","page_number":378},
  {"content":"\r\n\r\n\r\nذكر اخبار اسكندريه و بنا و ملوك و عجايب آن و مطالب ديگر مربوط به اين باب\r\nگروهى از اهل علم گفته‌اند كه وقتى پادشاهى اسكندر مقدونى در قلمرو او استقرار يافت بجستجوى سرزمينى كه خاك و هوا و آب خوب داشته باشد برون شد تا به محل اسكندريه رسيد و در آنجا آثار بناها و ستونهاى بزرگ ديد كه از سنگ سپيد بود و ما بين ستونها ستونى بزرگ بود كه بر آن به خط مسند يعنى خط قديم حمير و ملوك عاد نوشته بود « من شداد بن عاد بن شداد بن عادم كه ببازوى خويش كار ولايت را استحكام دادم و از كوهها و بلنديها ستونهاى بزرگ بريدم و ارم ذات العماد را ساختم كه نظير آن در شهرها بوجود نيامده بود ميخواستم اينجا نيز بنايى مانند ارم بسازم و همه مردم شجاع و كريم را از همه اقوام و ملل اينجا بيارم كه ترس و پيرى و غم و بيمارى نيست ولى دچار كسى شدم كه مرا به عجله كشانيد و از آنچه قصد داشتم بگردانيد و حادثه‌ها رخ داد كه غم و رنج مراد راز كرد و آرام و خوابم را بگرفت و ديروز از خانه خويش رحلت كردم و اين به زور پادشاه ستمكار يا ترس سپاه جرار يا بيم كوچك و بزرگ نبود بلكه نتيجه ختم اجل و رسيدن پايان كار و قدرت خداى عزيز جبار بود و هر كه اثر مرا ببيند و خبر من و طول عمر و كمال بصيرت و شدت احتياطم بداند پس از من فريب دنيا نخورد » و سخنان بسيار كه فناى دنيا را نمودار ميكرد و از مغرور شدن و اعتماد بدان بر حذر ميداشت . اسكندر فرود آمد و در اين سخنان انديشه ميكرد و پند\r\n\r\n","description":"","footnote":"","page_name":" 359 ","page_number":379},
  {"content":"\r\n\r\nميگرفت آنگاه كس فرستاد و صنعتگران بسيار از ولايتها فراهم آورد و طرح اساس شهر را بريخت و طول و عرض آن را ميل‌ها كرد و ستونها و سنگ سپيد بدانجا آورد و از جزيره سيسيل و ديار افريقيه و كرت و اقاصى درياى روم از مجاور مصب بحر اقيانوس و هم از جزيره رودس كشتيها با انواع سنگ سپيد و مرمر و سنگ خاره بدانجا ميرسيد . جزيره رودس بدرياى روم رو به روى اسكندريه بفاصله يك شب راه است و آغاز ديار فرنگان از آنجاست و در وقت حاضر يعنى بسال سيصد و سى و دو مركز صناعت روميان در اين جزيره است كه كشتيهاى جنگى آنجا ميسازند و بسيار كس از روميان آنجا مقيم است و كشتيهايشان باسكندريه و ديگر شهرهاى مصر هجوم ميبرد و غارت مىكند و اسير ميگيرد .\r\nاسكندر كارگران و صنعتگران را بگفت تا اطراف محل باروى شهر كه معين كرده بود جاى گيرند . بر هر قطعه زمين چوبى به پا داشته و از هر چوب ديگر طنابى كشيده بود و همه طنابها بهم پيوسته بود و به ستونى از سنگ سپيد كه جلو خيمه او بود اتصال داشت و زنگى بزرگ و پر صدا بستون آويخته بود بكسان و سرپرستان و بنايان و كارگران بگفت كه وقتى صداى زنگ را شنيدند و ريسمانها كه بهر كدام زنگ كوچكى آويخته بود به حركت آمد از همه جا بيك بار پايه شهر را بگذارند اسكندر ميخواست اين كار در وقتى مناسب بطالع خوش منتخب انجام گيرد اسكندر در انتظار وقت خوشى كه به طالع گرفته بود سر ببالين نهاد و چرتش برد كلاغى بيامد و بر طناب زنگ نشست و طناب‌ها به حركت آمد و زنگهاى كوچك صدا كرد كه آن را بحركات فلسفى و حيله‌هاى حكيمانه مرتب كرده بودند و چون صنعتگران حركت طنابها را بديدند و صداها را بشنيدند يكباره پايه شهر را نهادند و بانگ حمد و تقديس برخاست و اسكندر از خواب بيدار شد و پرسيد چه خبر است چون قصه را با او بگفتند تعجب كرد و گفت « من چيزى خواستم و خدا چيز\r\n\r\n","description":"","footnote":"","page_name":" 360 ","page_number":380},
  {"content":"\r\n\r\nديگر خواست و خدا هر چه خواهد همان كند . ميخواستم بقاى شهر دراز باشد و خدا خواسته كه زود ويران و فانى شود و ملوك مختلف آن را تصرف كنند » و چوب اسكندر پايه را محكم نهاد و اساس را استوار كرد و شب شد حيواناتى از در بيامد و همه ساخته‌ها را ويران كرد . صبحگاهان اسكندر گفت « اين نخستين مرحله ويرانى و انجام اراده خدا درباره زوال شهر است » و كار حيوانات دريائى را بفال بد گرفت هر روز بنا را ميساختند و استوار ميكردند و كس ميگماشتند كه كه اگر حيوانات از دريا بيامد مانع آن شود و صبحگاهان ساخته‌ها خراب بود اسكندر برآشفت و بيمناك شد و بانديشه رفت كه چه بايدش كرد و چه چاره كند كه براى رفع مزاحمت از شهر سودمند افتد . هنگام شب كه با خويشتن خلوت كرده بود و حل و عقد امور ميكرد راه چاره‌اى بنظرش رسيد و چون صبح شد صنعتگران را بخواست تا يك صندوق چوبى به طول ده و عرض پنج ذراع براى او آماده كردند و در آن جامهاى شيشه نهادند و چوب صندوق كه مدور بود دور آن را دقيقاً گرفته بود و آن را با قير و زفت و ديگر مايه‌هاى ضد آب اندود كردند تا آب وارد صندوق نشود و هم در صندوق جائى براى عبور طنابها نهاده بودند آنگاه اسكندر و دو تن از دبيران وى كه تصوير نيكو توانستند كشيد در آن صندوق نشستند و بفرمود تا درهاى صندوق را به روى آنها سد كردند و با مايه‌هائى كه بگفتيم اندودند آنگاه بفرمود تا دو كشتى بزرگ بياوردند و بدل دريا راندند زير صندوق وزنه‌هائى از سرب و آهن و سنگ آويخته بودند كه صندوق را پائين ببرد زيرا چون هوا داخل صندوق بود بالاى آب شناور ميماند و در آب فرو نميرفت صندوق را ميان دو كشتى قرار دادند و كشتيها را بوسيله چوبى بهم پيوستند تا از هم جدا نشود . طنابهاى صندوق را بدور كشتى بستند و دراز كردند و صندوق در آب فرو رفت تا به قعر دريا رسيد و از شيشه شفاف در آب زلال دريا حيوانات دريائى را ديدند كه شيطانهايى در قالب انسان بودند و سر درندگان داشتند و بتقليد صنعتگران شهر و\r\n\r\n","description":"","footnote":"","page_name":" 361 ","page_number":381},
  {"content":"\r\n\r\nعمله كه ابزار كار داشتند بعضى از آنها تبر و بعضى ديگر اره و تيشه بدست گرفته بودند . اسكندر و يارانش تصوير آنها را بانواع مختلف با خلقت عجيب و قد و شكلشان روى كاغذ آوردند آنگاه طنابها را حركت دادند و كسانى كه در كشتيها بودند متوجه شدند و طنابها را بالا كشيدند و صندوق را بيرون آوردند . چون اسكندر از صندوق برون شد و به شهر اسكندريه رفت بفرمود تا صنعتگران مجسمه آن حيوانات را از آهن و مس و سنگ به همان ترتيب كه بوسيله اسكندر و همراهانش تصوير شده بود بسازند و چون از اين كار فراغت يافتند آن را بساحل دريا بر ستونها نهادند آنگاه بگفت تا به كار بنا مشغول شوند چون شب در آمد و حيوانات آفت‌انگيز از دريا بر آمدند مجسمه‌هاى خود را بر ستونها رو به روى دريا بديدند و به دريا باز گشتند و پس از آن باز نيامدند .\r\nآنگاه وقتى اسكندريه ساخته شد و استحكام يافت اسكندر بگفت تا بر دروازه‌هاى آن نوشتند : « اين اسكندريه است من خواستم آن را بر اساس رستگارى و توفيق و ميمنت و خوشى و خوشحالى و دوام در مقابل ايام بسازم اما خالق عز و جل فرمانرواى آسمانها و زمين و فنا كننده اقوام نخواست كه آن را چنين بسازيم و من آن را بساختم و بنايش را استوار كردم و بارويش را بر آوردم و خدا از هر چيز علم و حكمتى به من آموخت و طرق كار را براى من آسان كرد و هر چه در اين جهان خواستم ميسر شد و هيچ مقصودى از دسترسم دور نبود و اين همه بلطف خداى عز و جل و عطاى او و مصلحت خواهى او براى من و بندگان هم عصر من بود و ستايش خداى جهانيان را كه خدائى جز او نيست و خداى همه چيز است » اسكندر پس از اين نوشته همه اتفاقاتى را كه بدورانهاى بعد در شهر او رخ ميدهد از آفات و آبادى و ويرانى و سرنوشت شهر تا وقت فناى جهان ثبت كرده بود .\r\nبناى اسكندريه طبقه‌ها بود و زير آن طاقها بود كه خانه‌ها را روى آن ساخته بودند و سواره نيزه بدست براحت در همه راهروها و طاقهاى زير شهر توانست رفت\r\n\r\n","description":"","footnote":"","page_name":" 362 ","page_number":382},
  {"content":"\r\n\r\nدر اين راهروها براى نور و هوا پنجره‌ها و منفذها نهاده بودند اسكندريه هنگام شب از سپيدى مرمر و سنگ سپيد بىچراغ روشن بود و بازارها و خيابانها و كوچه‌ها طاق داشت تا باران بر مردم نبارد . شهر هفت بارو داشت كه از سنگهاى الوان ساخته بودند و ما بين باروها خندقها بودند و ما بين خندق و بارو دو فاصله بود گاه ميشد كه پاره‌هاى حرير سبز بر ديوارهاى شهر مياويختند تا سنگهاى مرمر از فرط سپيدى چشمها را خيره نكند .\r\nوقتى بناى شهر استحكام يافت و مردم در آن سكونت گرفتند بطوريكه خبر گويان مصرى و اسكندرانى پنداشته‌اند آفات دريا و موجودات دريائى هنگام شب مردم شهر را ميربود و هر صبحگاهان بسيار كس از آنها مفقود شده بود و چون اسكندر آن حال بدانست بر ستونهائى كه بنام مسله معروفست و هنوز آنجا بپاست طلسمهائى ترتيب داد هر يك از اين ستونها به شكل يك سرو است و هشتاد ذراع طول دارد و بر پايه‌هاى مسين تكيه دارد و بر آن صورتها و شكلها و نوشته‌هاست كه وقتى يكى از درجات فلك فرود آمده و به اين جهان نزديك بوده رسم كرده‌اند . منجمان و فلكشناسان طلسم شناس گفته‌اند كه وقتى بدوران معينى كه در حدود ششصد سال است يكى از درجات فلك ارتفاع گيرد و ديگرى فرود آيد زمينه براى تأثير طلسمات نافع كه منع و دفع بليات كند آماده شود جمعى از اهل زيج و نجوم و ديگر مصنفان كتب اين رشته‌ها اين مطلب را ياد كرده‌اند و مبناى آن يكى از اسرار فلكى است كه در اين كتاب جاى نقل آن نيست . بعضى ديگر بر اين رفته‌اند كه اثر طلسم از توافق نيروهاى طبيعت كامل و مسائل ديگر است كه كسان گفته‌اند و آنچه درباره درجات فلك گفتيم در كتب متاخران از علماى نجوم و فلك چون ابو معشر بلخى و خوارزمى و محمد بن كثير فرغانى و ماشاءالله و حبش و يزيد و محمد بن جابر بتانى در زيچ كبير و ثابت بن قره و ديگر كسانى كه از علم هيئت فلك و نجوم سخن آورده‌اند موجود است .\r\n\r\n","description":"","footnote":"","page_name":" 363 ","page_number":383},
  {"content":"\r\n\r\nمسعودى گويد : در خصوص مناره اسكندريه بيشتر مصريان و اسكندرانيان كه باخبار شهرشان علاقه دارند بر آن رفته‌اند كه همانطور كه ما نيز ضمن سخن از بناى اسكندريه گفتيم بناى اين شهر از اسكندر بن فيليپس مقدونى بوده است بعضى ديگر گفته‌اند مناره را ملكه دلوكه بساخت و آن را ديدگاه كرد تا از آنجا دشمنانى را كه بسوى مصر ميامدند مراقبت كند . بعضى ديگر گفته‌اند بانى مناره فرعون دهم مصر بود و ما سابقاً در همين كتاب از اين پادشاه سخن داشته‌ايم گروهى ديگر گفته‌اند كسى كه شهر روميه را ساخت اسكندريه و مناره و اهرام مصر را نيز ساخت اسكندريه را از آن جهت باسكندر منسوب داشته‌اند كه وى بسبب تسلط بر اكثر ممالك عالم شهرتى يافت و اين شهر نيز بنام وى معروف شد . در اين زمينه بتاييد گفتار خويش مطالب بسيار آورده‌اند از جمله اينكه از درياى روم دشمنى سوى اسكندر حمله نبرده و پادشاهى نبوده كه از هجوم وى بيمناك باشد و به اين منظور مناره را ديدگاه كرده باشد هر كس مناره را ساخته آن را بر تكيه گاهى از شيشه به شكل خرچنگ در دل دريا و بر كنار زبانه‌اى كه به دريا پيش رفته استوار كرده و بالاى آن مجسمه‌هاى مسى و غير مسى نهاده از جمله مجسمه‌ايست كه با انگشت بزرگ دست راست خود خورشيد را در هر جاى فلك باشد نشان ميدهد . وقتى خورشيد در فلك بالا رود انگشت مجسمه بسوى آن اشاره دارد و چون فرود آيد دست مجسمه نيز پائين آيد و هر كجا خورشيد باشد به همان طرف بگردد . يكى ديگر از مجسمه‌ها وقتى دشمن در فاصله يك شب راه باشد به دريا اشاره كند و چون دشمن نزديك شود چنان كه از نزديكى به چشم توان ديد از اين مجسمه صدائى هول‌انگيز برخيزد كه از دو سه ميل فاصله شنيده شود و مردم شهر بدانند كه دشمن نزديك شده است و ديده در آن دوزند . يكى ديگر مجسمه‌ايست كه هر ساعت از شب و روز بگذرد صدائى به غير از صداى ساعت پيش بر آرد و صداى آن طرب‌انگيز باشد .\r\nدر ايام وليد بن عبد الملك بن مروان پادشاه روم يكى از خواص خدمه خود\r\n\r\n","description":"","footnote":"","page_name":" 364 ","page_number":384},
  {"content":"\r\n\r\nرا كه مردى صاحب راى و زرنگ بود مخفيانه مأمور كرد كه با ما نخواهى بيكى از دربندها آيد و با لوازم شايسته فرود آيد و جماعتى همراه او بود و چون بنزد وليد آمد گفت كه از خاصان شاه بوده و بواسطه قصه بى اساسى بر او خشم گرفته و ميخواسته خونش بريزد و او فرارى شده و دل به مسلمانى داده است و بدست وليد مسلمان شد و به او تقرب يافت و بنشان خير خواهى و صميميت از روى نوشته‌هائى كه همراه داشت وصف دفينه‌ها در آن بود در دمشق و ديگر شهرهاى اسلام چند دفينه استخراج كرد و چون وليد اين اموال و دفينه‌ها را بديد حريص شد و طمعش قوت گرفت آنگاه خادم رومى به دو گفت « اى امير مؤمنان اموال و جواهر و دفينه‌هاى شاهان در جاهاى دور است » و چون وليد توضيح خواست گفت « اموال جهان زير مناره اسكندريه است زيرا اسكندر اموال و جواهر شداد بن عاد و ملوك عرب مصر و شام را بدست آورد و براى آن زير زمين راهروها ساخت و طاقها زد و سردابها كرد و همه ذخاير را از طلا و نقره و جواهر آنجا نهاد و مناره را روى آن بنا كرد كه ارتفاع آن هزار ذراع بود و بالاى آن آئينه‌اى بود و ديدبان‌ها اطراف آن نشسته بودند و چون دشمن به دريا نمودار ميشد كسانى را كه نزديك بودند صدا ميزدند و پرچمها بلند ميكردند تا كسانى كه دور بودند ببينند و مردم را خبر كنند و به شهر اعلام خطر كنند و دشمن سوى آنها راه نتواند يافت » وليد سپاه و كسانى از معتمدان خويش را همراه خادم بفرستاد و يك نيمه مناره را از بالا ويران كرد و آئينه برداشته شد و مردم اسكندريه و جاهاى ديگر بفغان آمدند و بدانستند كه اين نيرنگيست كه در كار مناره كرده‌اند و چون خادم از شيوع قضيه خبر يافت و بدانست كه بوليد نيز خواهد رسيد و او نيز كار خود را انجام داده بود شبانه در كشتىاى كه آماده كرده بود و با گروهى در اين باره توافق داشته بود فرار كرد كه نيرنگ وى انجام شده بود . مناره به همان وضع كه گفتيم تا وقت حاضر يعنى بسال سيصد و سى و دو بجاست در اطراف مناره\r\n\r\n","description":"","footnote":"","page_name":" 365 ","page_number":385},
  {"content":"\r\n\r\nاسكندريه به دريا محل‌هائى بود كه غواصان از آنجا قطعات جواهر برون مياوردند كه نگين انگشتر از آن ساخته ميشد و از همه نوع جواهر بود از جمله كر - كهن ، اذرك و اشباد چشم .\r\nگويند : اين از ظروفى بود كه اسكندر براى شراب خود داشت و چون بمرد مادرش آن را بشكست و در اين نقاط به دريا افكند . بعضى ديگر گفته‌اند اسكندر اين گونه جواهرات را بر گرفت و بدور مناره در آب ريخت تا اطراف آن از كسان خالى نماند زيرا خاصيت جواهر اينست كه در خشكى و دريا هر كجا باشد پيوسته مطلوب است و آنجا هميشه بوجود مردم آباد است و بيشتر جواهرى كه از اطراف مناره اسكندريه برون آرند اشباد چشم است و من بسيارى از جواهريان و علاقمندان جواهر مغربى را ديدم كه روى اين جواهر معروف به اشباد چشم كار ميكردند و نگين و چيزهاى ديگر از آن ميساختند و نيز نگين‌هاى معروف بباقلمون است كه برنگهاى گونه‌گون از سرخ و سبز و زرد ديده شود و برنگهاى گونه‌گون نمودار گردد و رنگارنگى آن از صفاى جواهر و اختلاف ديد چشم باشد و الوان اين جواهر موسوم به باقلمون چون الوان پر طاوس باشد كه دم و پر ماده آن بخلاف نر برنگهاى گونه‌گون نمودار شود و من بهندوستان ديده‌ام كه چون در پر طاوس دقت كنيم آنقدر رنگهاى گونه‌گون نمودار شود كه به اندازه و شمار در نيايد و به هيچ رنگ ديگر مانند نباشد كه رنگهاى گونه‌گون در پر او موج مىزند و اين از جهت بزرگى جثه و بسيارى پر آن است ، طاوس در هندوستان وضعى شگفت‌انگيز دارد زيرا طاوسهائى كه بسرزمين اسلام آرند و از هند دور افتد و تخم نهد و جوجه كند كوچك جثه و تيره رنگ است و برنگهاى بسيار جلوه نكند و فقط طاوس نر ، نه ماده با طاوس هندى كمى مانند است .\r\nنارنج و اترج مدور نيز از پس سال سيصد از سرزمين هند بسرزمين‌هاى ديگر آمد و در عمان كشته شد آنگاه ببصره و عراق و شام برده شد و در خانه‌هاى طرسوس\r\n\r\n","description":"","footnote":"","page_name":" 366 ","page_number":386},
  {"content":"\r\n\r\nو ديگر دربندهاى شام و انطاكيه و كناره‌هاى شام و فلسطين و مصر كه پيش از آن مرسوم و معروف نبود فراوان شد اما بوى خوش و دل‌انگيز و رنگ جالبى كه در هند داشت از ميان برفت زيرا هوا و خاك و آب و امتيازات آن ديار را نداشته است گويند : آئينه را بر بالاى اين مناره نهاده بودند از آن جهت كه پس از اسكندر ملوك روم با ملوك مصر و اسكندريه بجنگ بودند و ملوك اسكندريه اين آئينه را نهادند تا دشمنانى را كه از دريا سوى ايشان ميشدند ببينند اما هر كه وارد مناره ميشد گم ميشد مگر اينكه راه ورود و خروج را بداند و زيرا در داخل مناره خانه‌ها و طبقه‌ها و راهروهاى بسيار بود . گويند وقتى بدوران خلافت مقتدر مغربيان با سپاه فرمانرواى مغرب باسكندريه آمدند گروهى از ايشان با اسب وارد مناره شدند و در آنجا گم شدند در داخل مناره راهها هست كه بسوى خرچنگ شيشه‌اى پائين ميرود و در آنجا رخنه‌ها به دريا هست و اينان با مركبهاى خويش فرو افتادند و بسيارى از ايشان نابود شدند كه بعدها معلوم شد و گويند فرو افتادنشان از كرسىاى بود كه جلو مناره بود اكنون در مناره مسجدى است كه بهنگام تابستان كسانى از مصرى و غير مصرى در آنجا مقام گيرند .\r\nديار مصر و اسكندر و مغرب و ديار اندلس و روميه و نواحى شرق و غرب و جدى و جنوب از عجايب بلدان و ابنيه و آثار و خاصيت و تأثير در ساكنان آنجا حكايتها دارد كه از ذكر آن در اينجا چشم ميپوشيم زيرا در كتابهاى سابق خود كه درباره عجايب و حيوانات و خشكى و درياهاى جهان داشته‌ايم مشروح آن را آورده‌ايم و از تكرار آن بىنيازيم .\r\nدر قسمتهاى گذشته اين كتاب از آتشكده‌ها و معبدهاى معتبر و خانه‌هاى محترم و چيزهاى ديگر كه بدين معنى وابسته است سخن نياورده‌ايم و اين مطالب را در محل مناسب اين كتاب خواهيم آورد انشاء الله تعالى . 421\r\n\r\n","description":"","footnote":"","page_name":" 367 ","page_number":387},
  {"content":"\r\n\r\n\r\n422 ذكر سياهان و نسبشان و اقوام و انواعشان و ديار مختلفشان و اخبار ملوكشان\r\nمسعودى گويد : وقتى فرزندان نوح در زمين پراكنده شدند فرزندان كوش بن كنعان به طرف مغرب رفتند تا از نيل گذشتند آنگاه از هم جدا شدند و يك فرقه ما بين مشرق و مغرب راه جنوب پيش گرفتند كه مردم نوبه و بجه و زنگ باشند و گروهى به طرف مغرب رفتند كه اقوام مختلفند چون زعاده و كاتم و مركه و كوكو و غانه و غيره از طوايف حبش و دمدم . آنها نيز كه به راه ما بين مشرق و مغرب رفته بودند از هم جدا شدند و قبايل گونه‌گون زنگ از مكير و مشكر و بربر پديد آمدند . سابقاً ضمن سخن از درياى حبشى از خليج بربرى و طوايف سياهان سواحل آن سخن داشتيم كه ديارشان بديار دهلك و زيلغ و ناصع پيوسته است و اين قوم پوست پلنگ و گورخر دارند كه لباسشان از آنست و از سرزمين آنها بديار اسلام آرند كه بزرگترين پوست پلنگ است و براى زين مناسب است درياى زنگ و حبشه بر جانب راست درياى هند است و آب آن پيوسته است و كاسه سنگ پشت از ديار آنها آرند كه مانند شاخ از آن شانه سازند و حيوانى كه بنام زرافه معروف است بيشتر بسرزمين ايشان باشد و بسرزمين نوبه نيز يافت شود ولى بديار حبش يافت نشود .\r\nدرباره نژاد اين حيوان معروف به زرافه اختلاف كرده‌اند بعضى گفته‌اند مبدأ نژاد آن از شتر بوده است و بعضى ديگر گفته‌اند از جفت گيرى شتر و\r\n\r\n","description":"","footnote":"","page_name":" 368 ","page_number":388},
  {"content":"\r\n\r\nپلنگ بوده و زرافه از آن پيدا شده است بعضى ديگر پنداشته‌اند كه اين يك قسم حيوان مستقل است چون اسب و الاغ و گاو و مانند استر نيست كه از جفت گيرى اسب و خر آمده باشد . نام زرافه به فارسى اشتر گاو است و از سرزمين نوبه براى شاهان آنجا و شاهان عرب و خليفگان بنى عباس و حكام مصر هديه ميبرده‌اند . زرافه حيوانى است كه دست و گردن دراز و پاهاى كوتاه دارد و پاهاى آن قسمت ما بين ساق و ران را ندارد و اين قسمت فقط در دستهاى آن هست .\r\nجاحظ در كتاب الحيوان ضمن سخن از زرافه درباره نژاد آن سخن بسيار دارد و گويد كه در علياى ديار نوبه درندگان و وحوش و حيوانات بسيار در شدت گرما در آب روند و آنجا جفت شوند و بعضى بار گيرند و بعضى نگيرند و مخلوق بسيار به صورت و شكل گونه‌گون پديد آيد كه زرافه سم دار از آن جمله است كه به طرف عقب انحنا دارد و به علت كوتاهى پاها كمرش روى پاهايش راست است . كسان را درباره زرافه سخن بسيار است چنان كه ضمن سخن از نژاد آن بگفتيم . پلنگ در ديار نوبه درشت جثه شود و شتر كوچك جثه باشد با دست و پاى كوتاه و اين خاصيت جفت گيرى است چنان كه شتران ماده درشت جثه عرب كه از شتر دو كوهان كرمان و شتر خراسان بار گيرد شتر بختى و جمازه پديد آورد اما از جفت گيرى بختى نر و ماده بختى نيايد بلكه فقط از شتر دو كوهان و شتر درشت استخوان ماده عربى پديد آيد و از جفت گيرى شتر بجا وى و مهرى نيز بختى آيد . زرافه حكايت بسيار دارد كه صاحب منطق همه را در كتاب بزرگ خود كه مربوط به حيوانات و خواص اعضاى آن هست آورده است و ما مطالب لازم آن را در كتاب « القضايا و التجارب » آورده‌ايم .\r\nزرافه در كار انس و الفت با صاحب خود رفتارى عجيب دارد و چون فيل است كه بعضى از آن وحشى است و بعضى ديگر با اقوام زنگ و اقوام حبش كه از جانب راست نيل رفته و بسفلاى درياى حبشى پيوسته‌اند انس دارند و اهلى است از جمله اقوام حبش تنها قوم زنگ خليجى را كه از بالاى نيل جدا مىشود و بدرياى زنگ ميريزد\r\n\r\n","description":"","footnote":"","page_name":" 369 ","page_number":389},
  {"content":"\r\n\r\nپيمودند و در آن ناحيه اقامت گرفتند و قلمرو آنها تا ديار سفاله كه اقصاى ديار زنگ است پيوسته است و كشتيهاى عمانى و سيرافى بدانجا ميرود و مقصدشان بدرياى زنگ همانجا است چنان كه انتهاى درياى چين بديار سيلى پيوسته است و از پيش در اين كتاب گفته‌ايم انتهاى درياى زنگ نيز ديار سفاله است و بسرزمين واق واق منتهى مىشود كه طلاى بسيار و عجايب فراوان دارد و حاصلخيز و گرم است و زنگان آنجا را مركز قلمرو خويش كرده و شاهى بر گزيده و او را وقليمى ناميده‌اند و اين نام همه ملوك ايشان در همه دوران‌هاست چنان كه از پيش گفته‌ايم و او بر ساير ملوك زنگ و سيصد هزار سوار تسلط دارد و چهار پاى ايشان گاو است كه در سرزمين آنها اسب و استر و شتر نيست و آن را نشناسند و هم آنها و ديگر اقوام حبش برف و سرما را ندانند كه چيست بعضى طوايف ايشان دندان‌هاى تيز دارند و همديگر را بخورند .\r\nقلمرو زنگان از حدود خليج منشعب از بالاى نيل تا ديار سفاله و واق واق گسترده است و طول و عرض آن در حدود هفتصد فرسنگ دره و كوه و ريگستان است . بديار زنگ فيل بسيار است كه همه وحشى و غير اهلى باشد و زنگان در جنگ و غير جنگ از فيل كار نگيرند بلكه آن را ميكشند بدين طريق كه برگ و پوست و شاخ يك قسم درخت را كه در آنجا ميرويد در آب ريزند و نهان شوند و چون فيل براى آب خوردن بيايد و از آن آب بخورد مست شود و بيفتد - دست و پاى فيل مفصل و بند و بالاى ساق ندارد چنان كه از پيش گفته‌ايم - آنگاه از نهان گاه در آيند و با نيزه‌هاى بزرگ بجان فيل افتند و آن را براى گرفتن دندان‌هايش بكشند و دندان فيل از ديار ايشان آرند كه هر دندان صد و پنجاه من و بيشتر باشد و بيشتر دندان فيل را از ديار عمان بسرزمين چين و هند برند زيرا از ديار زنگ بعمان ميرسد و از آنجا به جاهاى مذكور حمل مىشود و اگر چنين نبود عاج در سرزمين اسلام فراوان بود . شاهان و سرداران و بزرگان چين گرز از عاج دارند و هيچيك از سرداران و\r\n\r\n","description":"","footnote":"","page_name":" 370 ","page_number":390},
  {"content":"\r\n\r\nخاصان آهن بدست بحضور شاهان نروند بلكه گرز عاج همراه داشته باشند و دندان‌هاى فيل كه راست باشد و انحنا نداشته باشد بنزد ايشان مرغوب است و چنان كه گفتيم از آن گرز درست كند و عاج را براى سوزاندن در بتخانه‌ها و بخور معبدها نيز به كار برند چون نصارى كه در كليساهاى خود بخور معروف به بخور مريم و ديگر بخورها را به كار مىبرند .\r\nمردم چين فيل در سرزمين خود نگه ندارند و بسبب حادثه‌اى كه بروزگار قديم در يكى از جنگهاشان رخ داد داشتن و بجنگ بردن فيل را ميمون ندانند .\r\nهندوان عاج را در دسته خنجر و دسته شمشير بسيار به كار مىبرند و هم غالباً آن را براى ساختن شطرنج و نرد به كار برند شطرنج مهره‌هاى گونه‌گون به صورت انسان و حيوان دارد و هر مهره شطرنج به طول يك وجب و همين مقدار عرض و بلكه بيشتر باشد و چون بازى كنند يكى بپاى خيزد و مهره را در خانه‌ها جابجا كند و غالبا در بازى شطرنج و نرد بر سر خانه و جواهر قمار كنند و گاه باشد يكى از آنها هر چه دارد ببازد و بر سر قطع يكى از اعضاى تن خود بازى كند بدينسان كه يك ديگ كوچك مسى را كه روغنى سرخ رنگ در آنست بر آتش ذغال نهند و اين روغن كه التيام دهنده زخم و بند آرنده خونست بجوشد و چون كسى بر سر يكى از انگشتان خود بازى كند و ببازد آن را با خنجر كه چون آتش سوزان است ببرد و دست را در اين روغن فرو برد و داغ كند و باز ببازى مشغول شود و اگر ببازد انگشت ديگر را ببرد و گاه باشد كه بسبب باخت مكرر انگشتان و كف دست و ساق و بازو و اعضاى ديگر را ببرد و برندگيها را با اين روغن داغ كند و اين روغنى عجيب است كه از معجون‌ها و داروهاى هندى درست مىشود و چنان كه گفتيم خواص شگفت‌انگيز دارد و آنچه از رفتار هندوان گفتيم معروفست .\r\nهندوان فيل نگه دارند و جفت گيرى كنند كه وحشى نباشد و جنگى باشد يا چون گاو و شتر به كار رود و بيشتر چون گاوميشهاى ديار اسلام به چمنزارها و بيشه\r\n\r\n","description":"","footnote":"","page_name":" 371 ","page_number":391},
  {"content":"\r\n\r\nها رود و فيل چنان كه از پيش گفته‌ايم از جائى كه كرگدن باشد فرار كند و جائى كه بوى كرگدن استشمام شود چرا نكند . فيل در سرزمين زنگ بطوريكه زنگان گويند در حدود چهار صد سال عمر كند زيرا فيل در آباديها و بيابان‌ها شناخته باشد و فيلهاى بزرگ را نتوانند كشت و از آن جمله فيل سياه و سپيد و ابلق و خاكى باشد و بسرزمين هند نيز فيل صد و دويست سال عمر كند و هر هفت سال يك بار بچه زايد .\r\nفيل در هندوستان آفتى بزرگ دارد و آن حيوانى است معروف به زبرق كه از يوز كوچكتر است و رنگ سرخ دارد و پشم آلود است و چشمهاى براق دارد و بسرعت جهش كند و بهر جهش سى و چهل و پنجاه و بيشتر ذراع بپرد و چون بفيل نزديك شود شاش خود را بوسيله دم بفيل پاشد و جاى آن بسوزد و گاه باشد به تعقيب انسان بر خيزد و او را نابود كند در هندوستان وقتى اين حيوان به كسى نزديك شود او بدرختان بزرگ ساج كه از نخل و درخت جوز بلندتر است بالا رود .\r\nدرخت ساج و تنه‌هاى ساج كه به بصره و عراق و مصر آرند بسيار دراز باشد و بر مردم و حيوانات بسيار سايه كند . وقتى انسان بالاى اين درخت رفت و حيوان از رسيدن به دو عاجز ماند به زمين تكيه كند و به بالاى درخت جهد و اگر در جهش خود به انسان نتواند رسيد شاش خود را به بالاى درخت پاشد و اگر نتواند سر خود را به زمين نهد و فريادى عجيب زند و پاره‌هاى خون از دهانش بر آيد و در دم بميرد و شاش آن بهر جاى درخت رسد بسوزد و اگر به انسان يا حيوان رسيد مايه هلاك شود .\r\nملوك هند زهره اين حيوان را با نرينه و بعضى اعضاى آن در خزانه خود نگهدارند كه زهر قاتل است و اسلحه را با آن آب دهند كه قتال شود نرينه اين حيوان چون نرينه سگ آبى است كه از آن گند باستر گيرند و قصه اين سگ بنزد داروفروشان و ديگران معروف است . گند باستر نام فارسى است و گند\r\n\r\n","description":"","footnote":"","page_name":" 372 ","page_number":392},
  {"content":"\r\n\r\nبمعنى خايه است و زبرقان كه سابقاً گفتيم به جائى كه كرگدن باشد قرار نگيرد و چنان كه فيل از كرگدن گريزد اين حيوان نيز گريزد فيل از گربه نيز گريزان است و اگر آن را ببيند توقف نكند . از شاهان ايران نقل كرده‌اند كه فيلان جنگى را بوسيله پيادگان از نيرنگ دشمن كه ممكن بود گربه‌اى جانب او رها كنند حفظ ميكردند رفتار ملوك سند و هند نيز تا حال چنين بوده است بطوريكه گفته‌اند ممكنست از گراز نيز بگريزد .\r\nدر مولتان هند مردى بنام هارون بن موسى بود كه وابسته طايفه ازد بود و مردى شاعر و شجاع بود و رياست قوم خود داشت و بسرزمين سند در حدود مولتان قدرتى داشت و در قلعه خويش بسر ميبرد . اتفاقاً ميان وى و يكى از شاهان هند پيكار افتاد و هندوان فيلان را پيش صف خود نهاده بودند و هارون بن موسى جلو صف آمد و رو سوى فيل بزرگ كرد و گربه‌اى زير لباس خود نهان كرده بود و چون ضمن حمله خود بفيل نزديك شد گربه را به طرف آن رها كرد و چون فيل گربه را بديد فرارى شد و موجب شكست سپاه و كشته شدن پادشاه و غلبه مسلمانان شد و هارون بن موسى حادثه را در قصيده‌اى وصف كرده گويد :\r\n« آيا عجيب نيست كه آن را به بينى كه هوش انسان دارد و قالب فيل و شجاعت و متانتش كه از خنشبيل سبق ميبرد از نجابتش جالبتر است آيا عجيب نيست كه آن را به بينى كه پيكر درشت و رفتار ملايم دارد و موجودى است رقصان كه خلقت گونه‌گون دارد و دندانهايش بس دراز و پوزه‌اش كوتاه است . اگر گربه بسر فيل مياويزد شير بيشه نيز ناتوان عنكبوت مىشود اين فيل با دندان بزرگ و پيكر درشت و صداى كوتاه با دشمن روبرو مىشود اگر آن را قياس كنى بگراز دشت و گاوميش جنگل از همه چيز شبيه‌تر است هر چهار پائى به همسنگى و برمىخيزد اما ميان حيوانات همانند ندارد پلنگ و يوز را از جا مىكند و چنان كه باد عندبيل را از جا ميبرد موجوديست كه بينيش را بجاى دستش بينى و\r\n\r\n","description":"","footnote":"","page_name":" 373 ","page_number":393},
  {"content":"\r\n\r\nچون نزديك آن شوند شمشيرى صيقلى باشد همى بيامد و چون كوه پيشاپيش لشگر بود و با صدائى سخت جلو گروه بود چون سيل دمان با قدمهاى نرم و پيكر سنگين همى آمد . اگر آن را بدقت مينگريستى دو گوش بزرگ و سرى غول آسا هول آن را افزون ميكرد و من گربه‌اى براى آن آماده كرده بودم كه از ژنده پيل ترس چندان نداشت و چون گربه را در ميان غبار بديد خداوند ما را پيروزى بزرگ داد فيل با قلب ترسان و جثه سنگين گريزان شد و فيلبان را با خود كشيد فقط خالق آن شايسته تسبيح است كه خداى همه و پروردگار فيلهاست . » عندبيل پرنده‌اى كم جثه است كه بسرزمين سند و هند يافت شود و شاعران به نمونه خردى آن را در اشعار خود ياد كنند و ژنده پيل فيل بزرگ و پيشآهنگ فيل‌ها است گويند ژنده پيل ماده فيل جنگاور است يكى از شاعران ضمن سخن از فيل ، ژنده پيل را به همين معنى آورده و گويد :\r\n« اينكه لبش دراز است و ميان پيلان ژنده پيل است . » و شاعر ديگر گويد « و فيل كوه مانند وى ژنده پيل است » عمرو بن بحر جاحظ اين قصيده را در كتاب الحيوان آورده و بعضى ابيات آن را توضيح كرده و بتوضيح معنى خنشبيل سخن انصارى را نقل كرده كه در وصف زنبور گويد :\r\n« افق پسينگاه را بدنباله خويش سپيد كند و در خاك زمين از او فزونيها است . هنگامى كه بره و خنشبيل ناله گرسنگى زند او از مكيدن خاك سير شود . » گويد و در اين سخن شاعر كه گويد :\r\n« دخترك زيبا بدانست كه من به شمشير بازى خنشبيل هستم خنشبيل بمعنى ديگر است . » فيل جز بسرزمين زنگ و هند نزايد و دندان آن بسرزمين هند و سند به اندازه زنگ بزرگ نشود زنگان و هندوان از پوست فيل سپر سازند و سپر چينى و تبتى و\r\n\r\n","description":"","footnote":"","page_name":" 374 ","page_number":394},
  {"content":"\r\n\r\nلمطى و بجاوى و سپرهائى كه در شير بخوابانند و ديگر اقسام سپر بمحكمى آن نباشد .\r\nخرطوم بينى فيل است و بوسيله آن غذا و آشاميدنى به دهان رساند و تركيب آن ما بين غضروف و گوشت و پى باشد و با آن جنگ كند و ضربت زند و از آنجا بانگ زند و صداى فيل با بزرگى جثه و درشتى خلقتش متناسب نيست منصور به نگهدارى فيل علاقه داشت از آن رو كه ملوك سلف فيل را محترم داشته و براى جنگ و تجمل عيدها نگهميداشته بودند كه فيل مركوب نرم رفتار و جادار ملوك بشمار بود يكى از دبيران كه بادب و عقل و معرفت احوال مردم ممتاز بود در دار - السلام براى من حكايت كرد كه وى استرى رهوار و نكو خريده بود كه براى انجام كارهاى خود سوار آن ميشد و اين استر چون شتران بختى يا شتران تنومند باربر را در راه ميديد رم ميكرد و سينه ميگرفت و مايه زحمت بسيار ميشد و او اين ناراحتى را بسبب رهوارى و نكوئى استر تحمل ميكرد بعلاوه او مردى تنومند و شكم‌گنده و چاق بود و استر ديگر او را نميبرد . گويد در ايام مقتدر روزى از باب الطاق ميگذشتم و فيل‌ها را براى تمرين آورده بودند كه ميخواستند ليث بن على صفار را كه در ايران خروج كرده بود و بدست مونس مظفر خادم اسير شده بود با ياران وى بر فيلها سوار كنند گويد : يك قطار شتر بختى را ديدم كه از ترس فيل گريزان بود و همى دويد و آنها كه سوار شتران بودند از فرط وحشت قادر بجلوگيرى آن نبودند و چون استر اين وضع را بديد رم كرد و سينه گرفت و مرا بينداخت كه چون خيك باد كرده به زمين خوردم . قطار شتر به بن بستى پناه برد و استر نيز كه مرا بينداخت و از شتران رم كرد ، به همان بن بست رفت و فيلان از دنبال بيامدند و چون استر درشتى فيل را بديد بشتران پيوست و همراه آن شد گوئى هميشه با شتران بوده است و مانند آن تكان همى خورد در اين اثناء گروهى از مردم مرا بديدند و از راه زمين برداشتند و غلام برفت و استر را بگرفت و نتوانست آن را بيرون بيارد تا فيلان برفت و استر با شتران برون شد و\r\n\r\n","description":"","footnote":"","page_name":" 375 ","page_number":395},
  {"content":"\r\n\r\nبعد از آن هرگز از شتر رم نكرد و چنان با شتر خو گرفت كه گوئى شتر است زيرا چون بزرگى فيل را ديده بود شتر را كوچك ميشمرد .\r\nهر حيوان زباندارى ريشه زبانش به طرف داخل و سر آن بخارج است . مگر فيل كه سر زبانش به طرف داخل و ريشه آن به طرف خارج است . هندوان پندارند اگر زبان فيل وارونه نبود زبان به او ميآموختند و سخن توانست گفت هندوان فيل را احترام كنند و بحيوانات ديگر برترى دهند كه صفات نيكوى بسيار و از جمله پيكر بلند و جثه بزرگ و منظر زيبا و صداى كوتاه و خرطوم دراز و گوش پهن و پاى بزرگ و رفتار نرم و عمر دراز و تن سنگين دارد و هر چه پشت آن بار كنند اهميت ندهد و با وجود درشتى پيكر و بزرگى اندام چون بنزديك انسان گذرد راه رفتن آن احساس نشود تا مقابل او رسد كه قدم نيك بر ميدارد و رفتار ملايم دارد .\r\nعمرو بن بحر جاحظ در كتاب الحيوان در وصف فيل مبالغه كرده و مدح بسيار آورده و وعده داده كه از وضع و هيكل و ساختمان عجيب و اعضاى شگفت‌انگيز و ادراك درست و احساسات ظريف و استعداد تربيت و تلقين‌پذيرى فيل و اعضاى معتبر و قسمتهاى جالب كه در تن آن هست با منفعت‌ها و ضررها كه دارد و فضيلت ادراك كه مايه امتياز آن از حيوانات است با نشانه‌ها و دلايل روشن كه در آن هست و خداوند بديده خلق نمودار كرده و تفاوتى كه در ادراك فيل با عقل بندگان نهاده و فيل را مقيد بندگان كرده و براى آنها نگه داشته تا وضوح دلايل خويش را بيفزايد و كسان را بكمال نعمت خود متوجه دارد با آنچه خداوند در كتاب ناطق و خبر صادق خويش ياد كرده و آنچه در احاديث معروف و امثال جارى و تجربيات درست هست با سخنانى كه شعرا درباره آن گفته و فصحا به زبان آورده و آنچه علما در امتياز آن گفته و حكما در عجايب آن برشمرده‌اند با وضع فيل بنزد ملوك و منافع آن در جنگها و تفاوت آن در نظرها و اهميت آن در دلها و راز طول عمر و نيروى تن و شخصيت و استقلال راى و كينه‌توزى و دقت و انتقامجوئى\r\n\r\n","description":"","footnote":"","page_name":" 376 ","page_number":396},
  {"content":"\r\n\r\nآن و اينكه از حد تملك فرومايگان و سفلگان و ارزانى قيمت و تحمل زبونى و ابتذال و ذلت بالاتر است و اينكه طبع بلندش مانع است كه جز به محل اصلى و سرزمين نژادى پيكرش بزرگ و دندانش دراز شود و اعضايش بكمال رسد و جفت يا بى كند و فرزند آرد در صورتى كه پادشاهان طالب اين بوده‌اند و قوم در اين زمينه علاقه نشان داده‌اند كه بملوك تقرب جويند اما حيله‌ها نتيجه نداده و طمع بريده‌اند و از حمل و توالد و اعضاى خاص آن و اختلافاتى كه با چهار گروه حيوانات آبى و چهار پا و دو پا و پرنده دارد و چيزها كه از اختصاصات خلقت اول در آن هست و در پيكر او به همان صورت مانده است و از صفات مشترك و اختلافات آن با قياس بحيوانات ديگر و از پر دلى و قوت و جرئت آن در ميان حيوانات تنومند و نيرومندتر و قوى پنجه‌تر و تيز دندان‌تر و فرارش از حيوانات كوچكتر و كند پنجه‌تر و كند - دندان‌تر و كم نيروتر و گمنام‌تر و از خصال مذموم و كارهاى پسنديده و رنگ و پوست و مو و گوشت و پيه و استخوان و بول و براز و زبان و دهان آن و بسيارى چيزهاى ديگر كه ياد كرده و وعده داده از همه اينها سخن آورده و چون بگفتگوى فيل و ذكر اوصاف و مطالب موعود درباره آن رسيده نكاتى پراكنده و مطالبى نا منظم درباره فيل و غير فيل آورده و از ذكر اختصاصات اعضا و منافع و صفات عجيب و اسرار طبيعت كه در آن هست و سخنانى كه فيلسوفان هند درباره منشا آن گفته يا از حكماى قديم درباره مبدأ فيل و علت اينكه فقط بسرزمين زنگ و سند و نه جاهاى ديگر پديد ميايد و اينكه چرا در غير اين دو ناحيه بوجود نميايد نقل كرده‌اند و هراسى كه كرگدن با وجود درشتى جثه از فيل دارد و علت فرار فيل از گربه با وجود كوچكى جثه و حقارت منظر آن و اينكه چرا فيل بخلاف حيوانات ديگر چنين طربناك است و در نتيجه مصاحبت تربيت و معرفت‌پذير است و علت هوشيارى و مكر و تشخيص آن از همه اينها چشم پوشيده است .\r\nصاحب منطق در كتاب الحيوان درباره خصال فيل و منافع اعضاى آن\r\n\r\n","description":"","footnote":"","page_name":" 377 ","page_number":397},
  {"content":"\r\n\r\nمطالب بسيار دارد و در اين زمينه براهى رفته كه حكماى قديم هند نرفته‌اند مبنى بر اينكه دنيا با همه اجسامى كه در آن هست بر سه گونه است موافق و مخالف و متضاد و هر چه هست جماد است يا نامى و همه از عالم افلاك و نجوم و بروج و ديگر اجسام سماوى آمده‌اند و جسم سماوى نه جماد است نه نامى بلكه حى ناطق است .\r\nمسعودى گويد : اكنون بموضوعى كه در آغاز اين باب در پيش داشتم يعنى گفتگوى زنگ و ديار آنها و ديگر اقوام حبش باز ميرويم . زنگان با آنكه گفتيم فيل شكار ميكنند و عاج آن را جمع ميكنند از عاج براى تزيين استفاده نميكنند و زينت زنگان بعوض طلا و نقره آهن است گفتيم كه چهار پاى آنها گاو است و بجاى شتر و اسب سوار گاو جنگ ميكنند و اين گاو چون اسب ميدود و زين و لگام دارد . و من به رى يك از اين گاو را ديدم كه چون شتر براى بار گرفتن به زمين ميخفت و اگر در قطار نبود با بار خود يورتمه ميرفت مردار حيوانات را از قبيل اسب و الاغ و استر بر اين نوع گاو بار كنند و مالكان آن فرقه‌اى از مجوسان مزدكىاند و بيرون روى دهكده‌اى دارند كه هيچكس جز آنها در آنجا ساكن نيست وقتى به رى و قزوين چيزى از آن حيوانات كه گفتيم بميرد يكى از ايشان با گاو خود بيايد و آن را بخواباند و مردار را بر آن بار كند و بدهكده خود ببرد كه غذايشان مردار است و ساختمانهاى خود را با استخوان آن ميسازند و گوشت آن را براى ذخيرهء زمستان خشك ميكنند و بيشتر غذاى آنها و گاوانشان از گوشت تازه يا خشك مردار است اين قسم گاو بيشتر چشم سرخ دارد و ديگر گاوان از آن متنفر باشد و بگريزد . در اصفهان و قم نيز از اين گاوان بديدم كه حلقه آهن و برنج به بينى داشت كه طناب در آن بود و چون شتران بختى مهارشان كرده بودند و هم به رى يكى از اين گاوان را بديدم كه سوى گاوى از غير نوع خود حمله برد و آن گاو از بيم فرارى شد .\r\n\r\n","description":"","footnote":"","page_name":" 378 ","page_number":398},
  {"content":"\r\n\r\nدر ميان اقسام گاو جز گاوان معروف حبشى كه در ولايات مصر و درياچه تنيس و دمياط و اطراف آن هست گاو ديگر در آب و جزيره و درياچه مكان نميگيرد . گاوميش در ناحيه سرحدى شام از همه جا تنومندتر است و حلقه آهن با برنج به بينى دارد چنان كه در مورد گاو بگفتيم . گاوميش ولايت انطاكيه نيز چنين است در سند و هند و ولايت طبرستان نيز گاوميش فراوان يافت مىشود و شاخ آن از شاخ گاوميشهائى كه در قلمرو اسلام هست بزرگتر است و درازى شاخ بيك يا دو ذراع ميرسد . در سرزمين عراق در مرتعات كوفه و در بصره و بطايح و اطراف آن گاوميش فراوانست .\r\nمردم از عنقاى مغرب سخن دارند و تصوير عنقا را در حمام و جاهاى ديگر ميكشند و از ميان كسانى كه در اين ممالك مختلف ديده‌ام يا خبرشان را شنيده‌ام يكى نبوده كه بگويد عنقا را ديده است و شايد اسمى است كه مسمى ندارد .\r\nاكنون باخبار زنگان و ملوكشان باز ميگرديم اسم پادشاه زنگ وقليمى است كه « پسر خداى بزرگ » معنى ميدهد زيرا خدا بوده كه او را براى پادشاهى و اجراى عدالت ميان آنها برگزيده است بنابر اين هر وقت پادشاه در حكومت خود ستم كند و از جاده حق بگردد او را ميكشند و اعقابش را از حق پادشاهى محروم ميكنند كه به پندار ايشان وقتى شاه ستم كرد پسر خدا و مالك آسمانها و زمين بودنش باطل مىشود . خالق عز و جل را ملكنجلو مينامند كه بمعنى خداى بخشنده است . زنگان مردمى فصاحت پيشه‌اند و خطيبان بليغ دارند . گاه باشد كه يك مرد زاهد زنگى به پا ايستد و مردم بسيار را وعظ كند و به تقرب خداوند تشويق كند و بطاعت وى برانگيزد و از عقاب و خشم خدا بترساند و ملوك و اسلافشان را بيادشان آرد . زنگان شريعتى ندارند كه بدان رجوع كنند بلكه رعيت را طبق رسوم شاهان سلف و روش سياست ايشان راه ميبردند از جمله خوراك آنها موز\r\n\r\n","description":"","footnote":"","page_name":" 379 ","page_number":399},
  {"content":"\r\n\r\nاست كه در ولايتشان فراوانست در هند نيز موز بسيار هست و بيشتر خوراك زنگان ذرت است با گياهى بنام كلارى كه همانند قارچ است و از زمين مىچينند و در ولايت عدن و آن قسمت از اراضى يمن نيز كه اطراف آنجاست فراوانست اين كلارى همانند ريواس است كه در شام و مصر يافت مىشود و هم از جمله خوراك ايشان عسل و گوشت است و هر يك از آنها گياه يا حيوان يا جمادى را كه دوست دارد بپرستد جزايرشان به دريا بىشمار است و در آنجا نارگيل هست كه خوراك همه زنگان است و يكى از اين جزاير جزيره‌ايست كه تا ساحل زنگ يك يا دو روز فاصله دارد و در آنجا خلقى از مسلمانان بسر مىبرند كه نسل به نسل پادشاه مسلمان دارند و بطوريكه سابقاً نيز در همين كتاب گفته‌ايم نام جزيره قنبلو است .\r\nمردم نوبه دو گروهند گروهى در شرق و غرب نيل بر دو ساحل اقامت دارند و ولايتشان بسرزمين قبطيان مصر و صعيد اسوان و ديگر نواحى پيوسته است و قلمرو نوبيان بر ساحل نيل تا حدود علياى رود ميرسد و پايتختى ساخته‌اند كه شهر بزرگى است و دنقله نام دارد . گروه ديگر نوبيان علوه نام دارند و شهر بزرگى ساخته و آن را سريه ناميده‌اند .\r\nمسعودى گويد : به ماه ربيع الاخر سال سيصد و سى و دو در فسطاط مصر كار تأليف كتاب باينجا رسيده بود و شنيدم كه پادشاه نوبه به شهر دنقله كابل بن سرور است كه پدران وى همه پادشاهى داشته‌اند و قلمرو وى شامل ماقره و علوه است و شهرى كه از مملكت وى مجاور اسوان است مريس نام دارد كه باد مريسى منسوب بدانجاست و قلمرو اين پادشاه در ناحيه صعيد و ولايت اسوان به ديار مصر پيوسته است . قوم بجه نيز ما بين قلزم و نيل مصر اقامت دارند و طوايف گونه‌گونند و پادشاهى دارند و ديارشان معادن طلا دارد كه خاكه است و معادن زمرد نيز دارد دسته‌هاى بجه بر اسبان تيزرو بديار نوبه حمله برند و غارت كنند و اسير گيرند\r\n\r\n","description":"","footnote":"","page_name":" 380 ","page_number":400},
  {"content":"\r\n\r\nسابقاً مردم نوبه از قوم بجه نيرومندتر بودند تا اسلام ظهور كرد و گروهى از مسلمانان در معدن الذهب و ولايت علاقى و عيذاب مقيم شدند و خلق بسيار از عرب ربيعه بن نزار بن معد بن عدنان در اين نواحى سكونت گرفتند و نيرومند شدند و با مردم بجه مزاوجت كردند و قوم بجه بخويشاوندى مردم ربيعه قوت گرفت مردم ربيعه نيز بهمدستى قوم بجه از دشمنان مجاور خود كه مردم قحطان و نضر بن نزار و ساكنان آن نواحى بودند نيرومندتر شدند در وقت حاضر يعنى سال سيصد و سى و دو صاحب معدن ابو مروان بشر بن اسحاق است از طايفه ربيعه كه با سه هزار كس از ربيعه و بستگان مصرى و يمنى سوار شود و سى هزار نيزه‌دار اسب سوار بجه كه همه سپر بجاوى دارند و اينان طايفه داربه باشند و از همه مردم بجه فقط آنها مسلمانند و بقيه بجه كافرند و بت خود را پرستش ميكنند .\r\nاما قوم حبشه اسم مملكتشان كعبر است و كعبر شهرى بزرگ است كه پايتخت نجاشى آنجاست و حبشيان شهرها و آباديهاى بزرگ و وسيع دارند . قلمرو نجاشى بدرياى حبشى پيوسته است و ساحل آنجا كه مقابل يمن است شهرهاى بسيار دارد از جمله شهرهاى ساحل حبشه زيلع و دهلك و ناصع است و در اين شهرها از مسلمانان خلق بسيار هست كه رعيت حبشه‌اند . از ساحل حبشه تا شهر غلافقه بر ساحل زبيد يمن يعنى پهناى دريا ما بين دو ساحل حبشه تا شهر غلافقه بر ساحل زبيد يمن يعنى پهناى دريا ما بين دو ساحل سه روز راهست بروزگار ذو نواس صاحب اخدود كه نامش به قرآن هست وقتى حبشيان بر يمن تسلط يافتند از همين جا از دريا گذشتند در وقت حاضر فرمانرواى زبيد ابراهيم بن زياد فرمانرواى حرملى است و كشتيهاى وى بساحل حبشه رفت و آمد مىكند و تجار با كالا بر آن سوار ميشوند و ميان او با حبشه صلح است اين جاى دريا ميان دو ساحل يعنى ساحل يمن و ساحل حبشه از همه جا كم عرض‌تر است و ما بين اين دو ساحل جزيره‌هاست از جمله جزيره عقل است كه گويند در آنجا آبى بنام عقل هست كه كشتيبانان از آن نوشند و در قريحه و هوش اثر نكو دارد يكى از فيلسوفان قديم تأثير و خاصيت اين آب\r\n\r\n","description":"","footnote":"","page_name":" 381 ","page_number":401},
  {"content":"\r\n\r\nرا با علت آن ياد كرده و ما خبر آن را ضمن نقل اخبار پزشكان و تجربه‌ها و حكايت معالجاتشان پيش از ظهور اسلام و آنها كه پس از ظهور شريعت به خدمت ملوك و خليفگان پيوسته بودند در كتاب اخبار الزمان آورده‌ايم .\r\nابن زياد اين جزيره را تصرف كرده و اكنون كسانى از ياران او در اينجا اقامت دارند .\r\nدر اين دريا در مجاورت ولايت عدن جزيره‌اى هست كه سقطره نام دارد و صبر سقطرى منسوب آنست كه جز آنجا يافت نشود و فقط از آنجا آرند .\r\nوقتى اسكندر پسر فيليپس بهند ميرفت ارسطاطاليس پسر تقوماخس به دو نامه نوشت و درباره اين جزيره سفارش كرد كه بسبب صبر سقطرى كه در داروها و چيزهاى ديگر به كار ميرفت گروهى از يونانيان را بدانجا فرستد و سكونت دهد .\r\nاسكندر نيز جمعى از يونانيان را كه بيشتر از شهر ارسطاطاليس بودند با اهل و عيال بوسيله كشتى از درياى قلزم به اين جزيره فرستاد و آنها كسانى را كه از جانب ملوك هند آنجا بودند مغلوب كردند و جزيره را به تصرف آوردند . هندوان در آنجا بت بزرگى داشتند و بت ضمن حكايتى كه نقل آن بدرازا ميكشد از آنجا برده شد . و يونانيان مقيم جزيره توالد كردند و اسكندر در گذشت و مسيح ظهور كرد و اهل جزيره نصرانى شدند كه اكنون نيز هستند و در همه دنيا جز اين جزيره جائى نيست كه قومى از يونانيان باشند و نسب خويش محفوظ داشته باشند و رومى و غير رومى با نسب ايشان نياميخته باشد و خدا بهتر داند . كشتيهاى هند كه راه مسلمانان و مسافران هندوستان و چين را مىبرند در اين جزيره لنگر مياندازند روميان نيز با كشتيهاى جنگى بدرياى روم در سواحل شام و مصر راه مسلمانان ميزنند . از جزيره سقطره صبر و داروهاى ديگر آرند و اين جزيره و گياهان و داروهاى آن اخبار عجيب دارد كه بسيارى از آن را در كتابهاى سابق خود آورده‌ايم .\r\n\r\n","description":"","footnote":"","page_name":" 382 ","page_number":402},
  {"content":"\r\n\r\nديگر اقوام حبش چون زغاوه و كوكو و قراقر و مديده و مريس و مبرس و ملانه و قوماطى و دويله و قرمز و ساير اقوام حبش هر كدام پادشاهى و پايتختى دارند و ما ذكر همه سياهان را با طوايف و مساكن و موقعيت مملكتشان و اينكه چرا موهايشان مجعد و رنگشان سياه شده با اخبارشان و اخبار ملوكشان و عجايب سرگذشت و فروع نسبشان در كتاب اخبار الزمان در فن اول از فنون - سىگانه آورده‌ايم و آنچه را كه از اخبار اين قوم در كتاب اخبار الزمان نياورده‌ايم در كتاب اوسط ياد كرده‌ايم و در اين كتاب چيزهائى را كه ترك آن ميسر نبود و كتاب را از آن خالى نميشد گذاشت ياد كرديم .\r\nمسعودى گويد : وقتى عمرو بن عاص مصر را گشود عمر بن خطاب به دو نوشت كه با نوبيان جنگ كند و مسلمانان با آنها پيكار انداختند و نوبيان را تيراندازان ماهرى يافتند و عمرو بن عاص بمصالحه آنها تن نداد تا از حكومت مصر بر كنار شد و عبد الله سعد حكومت يافت و با آنها بر سر تعداد معينى اسير از اسيرانى كه اين پادشاه مجاور مسلمانان از ديگر اقوام نوبه كه در صدر اين باب ياد كرده‌ايم چون شاه مريس و ديگران ميگيرد مصالحه كرد و دريافت اين اسيران رسم جارى هر ساله شد كه تاكنون به حاكم مصر تسليم ميكنند . مردم مصر و نوبه اين اسيران را بقط گويند و شمارشان سيصد و شصت و پنج است كه به نظر من بر اساس روزهاى سال تعيين شده است اين متعلق به بيت المال مسلمانان است به شرط آنكه ميان آنها و نوبيان صلح باشد . حاكم مصر نيز چهل سر اسير جداگانه ميگيرد و نايب وى كه در ولايت اسوان و مجاور نوبه مقيم است و دريافت اين بقط يعنى اسيران به عهده اوست بجز ان چهل سر بيست اسير ميگيرد و حاكم مقيم اسوان كه با امير اسوان براى دريافت بقط حضور مىيابند بجز بيست سر اسير ، پنج سر ميگيرد و دوازده شاهد عادل كه از مردم اسوان موقع دريافت بقط همراه حاكمند دوازده سر ميگيرند اين رسمى است كه از صدر اسلام از موقع مصالحه ميان مسلمانان و\r\n\r\n","description":"","footnote":"","page_name":" 383 ","page_number":403},
  {"content":"\r\n\r\nنوبيان جاريست . محل تسليم اسيران كه اشخاص مذكور و نوبيان معتمد شاه در آنجا حضور مييابند معروف به قصر است و در شش ميلى شهر اسوان نزديك جزيره بلاق است اين بلاق شهريست كه در محل معروف جنادل كه كوهستانى و پر سنگ است جاى دارد و اين شهر در جزيره محصور آب است چنان كه شهرهاى جزاير ما بين رحبه مالك بن طوق و هيت يعنى تاوسه و عانه و حديثه بوسيله آب فرات محصور شده است شهر بلاق مردم بسيار دارد كه مسلمانند و بر دو ساحل غله و نخل فراوان هست و انتهاى مسير كشتيهاى نوبه و كشتيهاى مسلمانان كه از ديار مصر و اسوان ميآيد همين شهر است در شهر اسوان بسيارى مردم عرب از قحطانى و نزار بن معد از ربيعه و مضر و جمعى از قريش بسر مىبرند كه بيشتر از حجاز و جاهاى ديگر آمده‌اند و اين ولايت پر نخل و حاصلخيز و پر بركت است هسته را در زمين ميكارند و نخلى ميرويد كه دو سال بعد از ميوه آن ميخورند خاكشان چون خاك بصره و كوفه و ديگر زمينهاى نخل‌زار نيست زيرا در بصره نخل از هسته نميرويد بلكه از نهال كوچك ميايد و نخلى كه از هسته برويد ثمر نميدهد و بارور نميشود . مسلمانان اسوان در داخل سرزمين نوبه املاك بسيار دارند كه خراج آن را بشاه نوبه ميدهند اين املاك را در صدر تاريخ در دولت بنى اميه و بنى عباس خريده‌اند وقتى مأمون به مصر رفت شاه نوبه بوسيله هيئتى كه به فسطاط فرستاد از آن قوم شكايت كرد كه گروهى از اهل مملكت و بندگان وى قسمتى از املاك خود را بمردم اسوان كه مجاورشان بوده‌اند فروخته‌اند ولى اين املاك متعلق به اوست و آن گروه بندگان وى بوده‌اند و املاكى نداشته‌اند و مالكيت آنها در اين املاك چون مالكيت بندگانى بوده كه در زمين كار ميكرده‌اند مأمون كار ايشان را به حاكم اسوان و علما و شيوخ آنجا ارجاع كرد . خريداران املاك كه مردم اسوان بودند متوجه شدند كه آن را از دستشان خواهند گرفت و بر ضد شاه نوبه حيله كردند و بفروشندگان اهل نوبه گفتند كه وقتى بمحضر حاكم آمدند\r\n\r\n","description":"","footnote":"","page_name":" 384 ","page_number":404},
  {"content":"\r\n\r\nاقرار نكنند كه بنده پادشاه خويشند بلكه بگويند : « اى گروه مسلمانان ترتيب ما همان ترتيبى است كه شما با پادشاهتان داريد بايد اطاعتش كنيم و مخالفتش نكنيم اگر شما بندگان پادشاهتان هستيد و اموالتان متعلق به اوست ما هم هستيم . » وقتى حاكم آنها را با نماينده شاه روبرو كرد همين سخن يا نظير آن را كه بخاطر داشتند به همين مضمون به حاكم گفتند و معامله معتبر شناخته شد زيرا اقرار نكردند كه تا آن وقت بنده پادشاه خود بوده‌اند و اين املاك سرزمين نوبه كه در ولايت مريس است از پدر بپسر به ارث رسيد و مردم نوبه اهل مملكت اين پادشاه دو قسم شد يك قسمت آنها كه گفتيم آزاده و غير بنده بودند و قسم ديگر از اهل مملكتش كه در جاى ديگر به غير از ولايت مريس و مجاور اسوان مقيم بودند بنده بشمار آمدند .\r\nمعدن زمرد در ناحيه صعيد بالا از توابع شهر قفط است كه از آنجا سوى اين معدن روند محلى كه زمرد در آنجاست بنام خربه معروف است همه بيابان و كوه است و قوم بجه بر اين محل معروف به خربه تسلط دارند و كسانى كه براى حفارى زمرد روند باج بايشان دهند زمردى كه از اين محل كنده شود چهار نوع است نوع اول را مر گويند كه نكوتر و گرانبهاتر از همه است و كاملا سبز و آبدار است و سبزى آن همانند سبزيجات پر رنگ است و رنگ آن تيره و مايل بسياهى نيست نوع دوم را بحرى گويند و مقصود از اين نام اينست كه ملوك دريا از سند و هند و زنگ و چين طالب اين نوع زمردند و از به كار بردن آن در تاج و انگشتر و دستبند سرافرازى كنند بدين جهت آن را بحرى گفته‌اند و به خوبى همسنگ مر است و بسبزى مانند آنست و آبش چون نوبرگهاى مورد است كه بسر شاخه‌ها رويد . نوع سوم بنام مغربى معروفست و مقصود از اين نام و انتساب زمرد به مغرب اينست كه ملوك مغرب از فرنگ و نو كرد و اندلس و جليقى و و شكند و سقلاب و روس ؛ گرچه اكثر اين اقوام بطوريكه درباره ديار فرزندان يافث بن نوح گفتيم در ناحيه جدى ما بين مشرق و مغرب اقامت دارند ؛ اينان در طلب\r\n\r\n","description":"","footnote":"","page_name":" 385 ","page_number":405},
  {"content":"\r\n\r\nاين نوع زمرد همچشمى كنند چنان كه ملوك هند و چين در مورد زمرد بحرى همچشمى كنند . و نوع چهارم را اصم گويند كه پستتر و كم بهاتر از همه است و سبزى و آب كمتر دارد و سبزى اين قسم به كم و بيش گونه‌گون است بطور كلى در اين چهار نوع نكوتر و گرانبهاتر از همه آنست كه پر آبتر و صاف‌تر و سبز تر است و خط سياه و زرد و رنگ ديگر و رگه ندارد و اگر چنين باشد در نوع خود در كمال نيكى و مرغوبى است بعضى از سنگهاى زمرد تا پنج مثقال وزن دارد و كوچكتر تا اندازه عدس نيز هست كه از آن گردن بند و چيزهاى ديگر ترتيب دهند عيوب اين جواهر بسيار است از جمله لكه و سنگ و رگه‌هاى سپيد است كه بدان آميخته باشد به نظر كسانى كه اين جواهر را شناسند و بدان علاقه دارند بى گفتگو است كه مار و افعى و ديگر اقسام مار وقتى زمرد خالص را ببيند از چشمش آب بريزد و اگر مار گزيده بلا فاصله به اندازه دو دانگ زمرد خالص بياشامد از سرايت زهر به همه تن مصون ماند و هيچ مارى به معدن و محل زمرد نزديك نشود . زمرد سنگى نرم و سست است و اگر به آتش رسد آهك شود . ملوك يونان و ملوك روم كه پس از ايشان بودند اين گوهر را به جهت خواص عجيب و منافع فراوان كه دارد و از اين جهت كه از همه گوهرهاى معدنى سبكتر است اهميت بسيار ميدادند و از جواهرات ديگر برتر ميشمردند .\r\nو اين چهار نوع غالباً در رگه‌هاى زمين يافت شود و اگر از كجى و خوردگى سالم باشد و يك نواخت و مستطيل يا مدور باشد بكمال مرغوبى است و بدتر از همه آنست كه در معدن به خاك بياميزد و از ميان خاك بر آرند و گاه باشد كه بر زمين اين معدن در هموارى و كوه و پست و بلنديها از دو نوع زمرد مغربى و اصم كه از پيش ياد كرده‌ايم يافت شود . از ولايت سندان هند و حدود كنبايه كه از مملكت بلهرا فرمانرواى مانكير است و سابقاً در همين كتاب از او ياد\r\n\r\n","description":"","footnote":"","page_name":" 386 ","page_number":406},
  {"content":"\r\n\r\nكرده‌ايم يك نوع زمرد ميآرند كه از لحاظ روشنى و سبزى و پرتو افكنى مانند اين زمردهاست كه گفتيم ولى زمرد هند سنگ سخت است و از آنچه گفتيم سخت‌تر و سنگين‌تر است و اين نوع زمرد هندى را فقط مردم هوشيار يا اهل خبره از انواع چهارگانه مذكور تشخيص توانند داد و اين نوع هندى بنزد جواهر شناسان بنام مكى معروف است كه آن را از هند بولايت عدن و ديگر سواحل يمن برند و سوى مكه آرند از اين جهت بدين نام معروف شده و اين وصف يافته است .\r\nو ما اخبار جواهر شفاف و غير شفاف و وصف معادن آن را با شرح و تفصيل در كتاب اخبار الزمان آورده‌ايم من بولايت صعيد مصر گروهى از اهل خبره را كه از اين معدن اطلاع داشتند و اين گوهر موسوم به زمرد را مىشناختند ديدم كه ميگفتند اين زمرد در فصول مختلف سال از قوت عناصر هوا و وزش بادهاى - چهارگانه كم و بيش مىشود و سبزى و پرتوافكنى آن در آغاز ماه و هنگام فزونى نور قمر قوت ميگيرد .\r\nو نيز در اخبار كسانى كه بيشتر معادن را از گوهر و غير گوهر ميشناخته‌اند ديده‌ام كه هر سالى برق بيشتر و صاعقه سخت‌تر باشد گوگرد در معدن بيشتر مىشود چنان كه در قسمت گذشته اين كتاب درباره كافور ولايت منصوره و ديگر ولايت‌هاى هند بگفتيم كه هر سال صاعقه و رعد و برق بيشتر باشد بيشتر مىشود . اگر نبود كه پرگو هيمه‌چين شب است ، و سخن كوتاه ، اندك روشنگر است و نمودار مكنون خاطر است و بلاغت ، توضيح مختصر است در اين باب سخن بسيار داشتم .\r\nاز اين محل معروف به خربه كه معدن اين نوع گوهر يعنى زمرد آنجاست تا نزديكترين آبادى كه ولايت قفط و قوص و ديگر شهرهاى صعيد است هفت روز راه است . قوص بر ساحل نيل است و از نيل تا قفط دو ميل راه است شهر قفط و قوص و آغاز عمران و حوادث آن در ايام قبطيان اخبار عجيب دارد شهر قفط\r\n\r\n","description":"","footnote":"","page_name":" 387 ","page_number":407},
  {"content":"\r\n\r\nاكنون رو به خرابى ميرود و قوص آبادتر است و مردم بيشتر دارد .\r\nقلمرو صحرانشينان بجه كه مالك اين معدنند به علاقى پيوسته است علاقى بطوريكه در اين باب گفته‌ايم معدن زر است و از علاقى تا نيل پانزده منزل است آب مردم علاقى از آب باران است و چشمه‌اى نيز دارند كه در وسط علاقى جاريست و نزديكترين آبادى به آنجا شهر اسوان است كه علاقى لوازم از آنجا ميگيرد و نوبه بوسيله داد و ستد كاروان به شهر اسوان پيوسته است و مردم اسوان با نوبيان در آميخته‌اند .\r\nمسعودى گويد : اما در خصوص ولايت واحه‌ها كه ما بين ولايتهاى مصر و اسكندريه و صعيد مصر و مغرب و سرزمين حبشيان نوبى و غير نوبى است شمه‌اى از اخبار و كيفيت عمران و خاصيت زمين آن را در كتابهاى سابق خود گفته‌ايم در آنجا يك سرزمين زاجى هست و چشمه‌ها دارد كه آب آن ترش است و يا مزه‌هاى ديگر دارد . در وقت حاضر يعنى سال سيصد و سى و دو فرمانرواى واحه‌ها عبد الملك بن مروانست وى از طايفه لواته است اما مروانى مذهب است و با چند هزار مرد از سوار و پياده و شتردار سوار مىشود و ميان او و حبشيان در حدود شش روز راه است با ديگر آباديهاى اطراف نيز همين قدر فاصله دارد و بسرزمين او خاصيت ها و شگفتىهاست و آن ولايتى كاملا مستقل است نه به جائى پيوسته و نه بدان حاجت دارد و از آنجا خرما و مويز و انگور آرند .\r\nمن بسال سيصد و سى فرستاده اين مرد مقيم واحه‌ها را بديار اخشيد محمد بن طغج بديدم و خيلى چيزها از ولايت و خواص سرزمينشان را كه بدانستن آن محتاج بودم از او بپرسيدم و هميشه رويه من با كسانى كه ولايتشان را نديده‌ام چنين بوده است اين مرد از اقسام زاچ كه بسرزمينشان هست و از محصولات ولايتشان و چشمه‌هاى ترش مزه و ديگر آبهاى آنجا كه مزه‌هاى گونه‌گون دارد براى من چيزها گفت .\r\n\r\n","description":"","footnote":"","page_name":" 388 ","page_number":408},
  {"content":"\r\n\r\nصاحب منطق گويد كه در بعضى از جاها چشمه‌هاى ترش هست كه آب آن را بجاى سركه به كار مىبرند و هم او از جاهائى كه چشمه‌هاى تلخ ميجوشد و آب آن چنان تلخ است كه با هر چه بياميزد تلخ شود سخن آورده و گفته است كه علت اختلاف مزه آبها از اختلاف زمينهاست مانند جاهاى زاجى و جاهاى آتشى و خاكسترى و هم او از مايه‌هائى كه در ولايت سيسيل هست و چون آن را با آب بياميزند باختلاف مايه مزه‌هاى گونه‌گون پديد آرد سخن آورده است .\r\nشماره مزه‌ها هشت است نخست خوش است و شور و چرب و شيرين و ترش و تلخ و گس و تند و كسان را در آنچه گفتيم اختلاف است بعضى گفته‌اند شمار مزه‌ها هفت است و بعضى گفته‌اند شش است و بيشتر از همه كه گفته‌اند همان هشت است قدما درباره خواص آب سخنان گونه‌گون گفته‌اند از جمله اينكه آب خوش و لو گرم باشد ارزش غذائى دارد و اگر از درون يا برون به قدر لزوم به كار برده شود تن را صفا دهد و اگر بيشتر از مقدار لزوم به كار رود اعضا را سست و ضعيف كند و آب سرد اعضا را محكم كند و عطش را به برد و بسيار آن تن را سست كند و بميراند . آب تلخ براى كبد و طحال سودمند است و آب املاح دار براى خارش و جرب سودمند است . آب باران براى درد پشت و عصب سودمند است آب آهن سستى احشا و اعضاى داخلى را سودمند افتد و آب مس از رطوبت تن و سر جلوگيرى كند و آب گچ معده را تحريك كند و امساك آرد و جمع كند آب زاج خون را بند آرد و آب دريا براى پيس سودمند افتد و گروهى گفته‌اند اگر كمى از آن را با روغن بادام بخورند براى اخلاط فاسد سودمند باشد هم آب دريا چشم دردهاى سخت آرد بهترين آبها براى تن سپيد شفاف است كه از كوههاى خاكى در آيد و از مشرق سوى مغرب رود و گرمى و سردى را به آسانى پذيرد كسان را درباره اقسام و اوصاف و منافع و مضرات آب سخن بسيار است كه\r\n\r\n","description":"","footnote":"","page_name":" 389 ","page_number":409},
  {"content":"\r\n\r\nاين كتاب جاى آن نيست كه تناسب كلام ما را بگفتگوى آب و وصف آن كشانيد .\r\nهمه ديار حبشيان كه در مغرب يمن و جده و حجاز و مجاور قلزم است درياى خشك و سرزمينى بىبركت است كه از ساحل آن جز كاسه سنگ پشت دريايى و پلنگ نيارند سواحل مقابل آن نيز از شحر و احقاف حضرموت تا عدن ديارى است كه بمردم آنجا حاصل ندهد و اكنون از آنجا جز كندر نيارند . اين دريا به قلزم پيوسته است و بجانب راست درياى هند است و آب آن اتصال دارد و به همه درياها و خليجهاى درياى حبشى سختتر و متغيرتر و بدبوتر و بىحاصل‌تر و از درون و برون بىبركت تر از درياى قلزم نيست در ساير نقاط درياى حبشى كشتيها هنگام سفر بشب و روز راه پيمايد مگر بدرياى قلزم كه كشتى بروز رود و چون شب در آيد به جاهاى معينى كه چون منزلگاهها مشهور است لنگر اندازد از بس كوه و ظلمت و وحشت كه اين دريا دارد و اين دريا با درياى هندوستان و چين كه بدان پيوسته قابل قياس نيست و آن دريا بخلاف اينست زيرا بقعر درياى هندوستان و چين مرواريد و در كوههايش جواهر و معادن طلا و نقره و ارزيز هست و در دهان حيواناتش عاج و در كشتگاههايش آبنوس و خيزران و قنا و بقم و ساج و عود و درخت كافور و چوز و قرنفل و صندل و ادويه و بوى خوش و عنبر هست و پرندگانش طوطى سپيد و سبز است و طاوس باقسام و اشكال مختلف كوچك و بزرگ كه بعضى بدرشتى شتر مرغ باشد . از جمله حشرات سرزمين هند زباد است كه چون گربه ديار اسلام بسيار فراوانست و چون گربه نگه دارند و از پستان آن بوى خوش معروف بشير زباد آيد كه يك نوع بوى خوش شگفت‌انگيز است و هم در وقت معين سال بسرزمين هند از پيشانى و سر فيل عرقى بر آيد كه چون مشك باشد و هنديان در موقع معين منتظر پيدايش اين بوى خوش باشند كه بگيرند و با روغنهاى خوشبو بياميزند و از همه بوهاى خوش گرانقدرتر و مرغوب‌تر است و ملوك و خواص آن را براى مقاصد گونه‌گون به كار برند كه از آن جمله خوشبويى و بخورسوزى است كه از همه\r\n\r\n","description":"","footnote":"","page_name":" 390 ","page_number":410},
  {"content":"\r\n\r\nبوهاى خوش بهتر است و استعمال و استشمام آن در مرد و زن شهوت و رغبت و هيجان انگيزد و طرب و نشاط و خوشدلى آرد . بسيارى دليران و شجاعان هند هنگام جنگ از اين روغن به كار برند كه بنظرشان دل را شجاع و جان را نيرومند كند و به هجوم وادارد و بيشتر اين قسم عرق در پيشانى فيل موقعى از سال پديد ميايد كه به حال شهوت و هيجان است در اين موقع فيلبان و مراقبان از آن گريزان شوند كه ما بين آشنا و نا آشنا تفاوت نگذارد و چون فيل چنين شود كه گفتيم بدره‌ها و كوهها و جنگلها رود و از محل خود دور شود و از وطن غيبت كند و چون به نشان يعنى كرگدن رسد كرگدن در اين هنگام از فيل بگريزد و بدانجا كه هست قرار نگيرد زيرا فيل به حالت مستى است و ادراك ندارد و كرگدن را كه سابقاً از آن حذر ميكرد نشناسد و چون اين فصل سال بگذرد و به خود آيد و يك ماه و گاهى بيشتر راه طى كند تا به محل خود رسد و همچنان در بقيه مستى باشد آنگاه به اندازه همان مدتى كه هيجان داشته عليل باشد و اين حالت براى پيلان نر و جسور و شجاع رخ دهد . سابقاً درباره آهوى مشك سخن داشته‌ايم و اين ناحيه را عجايب و بركات ديگر هست كه از تذكار آن خوددارى ميكنم و آنچه گفتيم نمونه نگفته‌هاست . هنديان درباره پيدايش اين قسم بوى خوش كه در اين حالت از فيل پديد ميايد و تفاوت فيل با حيوانات ديگر و اينكه وقتى براى آب خوردن به بركه يا جوى رود و آب صاف باشد بنالد گفتگوها دارند و قصه چنانست كه فيل آب صاف را به هم زند و تيره كند و از خوردن آب صاف خوددارى كند و اين حالت در بيشتر اسبان نيز يافت شود كه چون آب صاف باشد دست بزند و آب را تيره كند آنگاه بياشامد و در اين جهت اسب بخلاف ديگر حيوانات با فيل همانند باشد شايد براى اينست كه صورت خويش را در آب صاف و روشن ببيند و خواهد بوسيله تيره كردن آب آن را محو كند كه تصوير در آب تيره نمودار نباشد . اغلب شتران نيز همين رفتار دارند و شايد علت آن جز اينست كه\r\n\r\n","description":"","footnote":"","page_name":" 391 ","page_number":411},
  {"content":"\r\n\r\nگفتيم و حيوانات درشت پيكر وقتى صورت خويش را در آب صاف ببيند از درشتى و نيكوئى و خوش منظرى خود كه از حيوانات ديگر ممتاز است شگفتى كند حيوانات ديگر جز آنچه گفتيم يعنى اسب و شتر و فيل اين رفتار ندارد . فيل بعلاوه تنومندى و سبك روحى و حسن ادراك و امتياز دوست و دشمن از انسان و غير انسان و تعليم‌پذيرى صفت ديگر دارد كه همانند شتر هنگام آبستنى از ماده دورى گيرد و هيچيك از حيوانات ديگر بجز فيل و شتر از نزديكى ماده بهنگام حمل خوددارى نكند . اگر خواهيم اين گونه مطالب را بسر بريم و هر چه درباره آن هست بگوييم كتاب دراز شود و از حد اختصار بدر رود و ما همه اين چيزها را در كتاب اخبار الزمان و ديگر كتابهاى سابق خود گفته‌ايم بنابر اين اكنون بذكر بعضى از طوايف فرزندان يافث بن نوح ميپردازيم انشاء الله تعالى زيرا در قسمت سابق اين كتاب بسيارى اقوام را كه رنگهاى گونه‌گون و ولايتهاى دور از هم و احوال مختلف داشته‌اند ياد كرده‌ايم . 452\r\n\r\n","description":"","footnote":"","page_name":" 392 ","page_number":412},
  {"content":"\r\n\r\n\r\nذكر سقلابيان و مسكنها و اخبار ملوكشان و قبايل گونه‌گونشان\r\nسقلابيان از فرزندان مار بن يافث بن نوحند و همه اقوام سقلاب به دو ميرسند و نسب از او دارند اين سخن غالب مطلعان و علاقمندان اين مسائل است و مسكنهايشان از ناحيه جدى ( شمال ) تا مغرب پيوسته است و آنها اقوام مختلفند كه ميانشان جنگها هست و پادشاهان دارند و بعضيها پيرو دين نصرانى و مذهب يعقوبىاند بعضى ديگر كتاب ندارند و پيرو شريعتى نيستند و رسم جاهليت دارند و از شرايع بىخبرند اينها چند قومند از آن جمله قومى است كه از روزگار قديم شاهى از آنها بوده و پادشاهشان ماجك نام داشته است اين قوم را ولينانا گويند و بروزگار قديم ديگر اقوام سقلاب مطيع اين قوم بوده‌اند كه پادشاه از ايشان بوده است و ديگر ملوك سقلاب اطاعت از او مىكرده‌اند و ديگر از اقوام صقلاب از پس اينان قوم اصطبرانه است و اكنون پادشاهشان صقلايح نام دارد و قومى كه آن را دلاونه گويند و پادشاهشان وانج علاف نام دارد و قومى كه آن را نامجين گويند و پادشاهشان غزانه نام دارد و اين قوم از همه اقوام سقلاب شجاع تر و جنگاورتر است و قومى كه آن را منابن گويند 3 4 و پادشاهشان زنبير نام دارد آنگاه قومى كه آن را سرمين گويند و اين قوم بعللى كه ذكر آن طولانيست و موجباتى كه شرح آن دراز است و هم از اين رو كه مطيع دين و شريعتى نيست بنزد اقوام سقلاب هول‌انگيز است آنگاه قومى است كه آن را صاصپن گويند آنگاه قومى كه آن را اجروانيق گويند آنگاه قومى كه آن را فشانين گويند آنگاه\r\n\r\n","description":"","footnote":"","page_name":" 393 ","page_number":413},
  {"content":"\r\n\r\nقومى كه آن را برانجابين گويند و آن عده از ملوك اين اقوام كه يادشان كرديم به همان نام‌ها كه گفتيم شهره‌اند و قومى كه گفتيم سرتين نام دارد وقتى شاه و رئيسشان بميرد خويشتن را بسوزانند و چهار پايان او را نيز بسوزانند و اعمالى همانند هندوان دارند سابقاً در همين كتاب ضمن سخن از جبل قبخ و قوم خزر شمه‌اى درباره ايشان گفته‌ايم كه در ولايت خزر گروهى از قوم سقلاب و روس هست كه خودشان را به آتش بسوزانند اين قوم و ديگر اقوام سقلاب بمشرق پيوسته‌اند و تا مغرب ميرسند .\r\nسر ملوك سقلابيان شاه دير است كه شهرهاى وسيع و آبادى بسيار دارد و تاجران مسلمان با اقسام كالا بپايتخت او روند و پس از اين شاه از جمله ملوك سقلابيان شاه اوانج است كه شهرها و آباديهاى وسيع و سپاه و مردم بسيار دارد و با روم و فرنگ و نوكبرد و اقوام ديگر جنگ دارد و جنگ ايشان پيوسته است آنگاه پس از اين شاه از ملوك سقلابيان شاه ترك است و مردم اين قوم از همه 4 5 اقوام سقلاب خوش سيماتر و فزون‌تر و شجاعترند و سقلابيان اقوام بسيار و طوايف فراوانند كه كتاب ما گنجايش وصف طوايف و فروع آنها را ندارد سابقاً درباره پادشاهى كه ملوك سقلاب از روزگار قديم مطيع وى بوده‌اند يعنى ماجگ شاه ولينانا سخن آورده‌ايم و اين قوم از طوايف معتبر صقلاب است و بقدمت معروف است .\r\nآنگاه ميان اقوام سقلاب اختلاف شد و نظمشان خلل يافت و طايفه‌ها پراكنده شد بطوريكه از ذكر ملوكشان معلوم شد و بعللى كه شرح آن بدرازا ميكشد هر قومى شاهى برگزيد و ما قسمتى از شرح و بسيارى از تفصيلات آن را در كتاب اخبار الزمان من الامم الماضيه و الاجيال الخاليه و المالك الدائره آورده‌ايم .\r\n\r\n","description":"","footnote":"","page_name":" 394 ","page_number":414},
  {"content":"\r\n\r\n\r\nذكر فرنگان و جليقيان و ملوكشان\r\nفرنگان و سقلابيان و نوكبرد و اشبان و ياجوج و ماجوج و ترك و خزر و بر جان والان و جليقيان و اقوام ديگر كه گفته‌ايم مقيم جدى يعنى شمالند و ميان محققان اهل شريعت خلاف نيست كه همه اين اقوام مذكور از فرزندان يافث بن نوح بوده‌اند كه كوچكتر فرزند نوح بود . فرنگان از همه اين اقوام شجاعتر و جنگاورتر و پرجمعيت‌ترند و ملكشان وسيعتر است و شهر بيشتر دارند 5 6 و منظم‌ترند و از ملوك خود بهتر اطاعت ميكنند ولى جليقيان از فرنگان جنگاورتر و خطرناكترند و يك تن جليقى با چند تن فرنگ مقابله كند . فرنگان بر يك پادشاه اتفاق دارند و اختلاف و تفرقه ميانشان نيست و اكنون پايتختشان بويره نام دارد كه شهرى بزرگ است و بجز آباديها دهستانها در حدود يكصد و پنجاه شهر دارند آغاز ولايت فرنگان پيش از آنكه اسلام به دريا نفوذ يابد جزيره رودس بود و اين همان جزيره است كه گفتيم روبروى اسكندريه است و اكنون كارگاه كشتى سازى روم آنجاست پس از آن جزيره كرت است كه آن نيز متعلق بفرنگان بود و مسلمانان بگشودند و تاكنون در آنجا هستند ولايت افريقيه و جزيره سيسيل نيز از فرنگان بود و ما خبر اين جزاير را با خبر جزيره معروف بركان و آتشفشانى كه از آنجا پاره‌هاى آتش چون تن بىسر برون شود و هنگام شب در هوا بالا رود و آنگاه به دريا افتاده روى آب شناور شود گفته‌ايم اين قطعات آتشفشانى همان سنگهائيست كه بوسيله آن نوشته را از دفاتر پاك كنند\r\n\r\n","description":"","footnote":"","page_name":" 395 ","page_number":415},
  {"content":"\r\n\r\nو اين گونه سنگ سبك و سفيد همانند عسل و خانه زنبورهاى كوچك است . اين آتشفشان به آتشفشان سيسيل معروف است و قبر فرفوريس حكيم مؤلف كتاب ايساغوجى كه مقدمه علم منطق بشمار است آنجاست و اين كتاب بنام اين شخص معروفست و نيز آتشفشانهاى زمين را چون آتشفشان دره برهوت حضرموت و شحر و آتشفشان ديار زابج درياى چين و آتشفشان اسك ما بين فارس و اهواز كه از توابع اردكان فارس است بر شمرده‌ايم و اين آتش 6 7 هنگام شب از حدود بيست فرسخى ديده شود و به همه ديار اسلام معروفست آتشفشان چشمه‌ايست آتشين كه از زمين بجوشد در اين كتاب از حمام‌هاى گوگرد و زاج و حمام‌هائى كه آتش از آب آن نمودار است سخن نياورديم اين گونه حمام نزديك آتشفشان ولايت ما سبدان سرزمين اريوجان و سيروان است كه آن را نومان گويند و اين آتشفشانى عجيب است كه آب آن را خاموش نكند و آب را از شدت و قوت اشتعال پس زند و يكى از عجايب جهان است و ما علت آن را در كتابهاى سابق خود آورده‌ايم و نيز در قسمت‌هاى گذشته اين كتاب ضمن سخن از واحه‌هاى مصر شمه‌اى مختصر و اشاره مانند از منافع اقسام آب گفته‌ايم ولى مفصل آن را در كتابهاى سابق خود آورده‌ايم .\r\nمسعودى گويد : بسال سيصد و سى و شش در فسطاط مصر كتابى بدست من رسيد كه عرماز اسقف شهر جربده فرنگ بسال سيصد و بيست و هشت به حكم بن عبد الرحمن بن محمد بن عبد الله بن محمد بن عبد الرحمن بن حكم بن هشام بن عبد الرحمن بن معاوية بن هشام بن عبد الملك بن مروان بن حكم وليعهد عبد الرحمن فرمانرواى وقت اندلس اهدا كرده بود و در آنجا چنين ديدم : اى امير مؤمنان نخستين پادشاه فرنگ قلوديه بود و مجوسى بود و زنش كه غرطله نام داشت او را مسيحى كرد آنگاه پس از وى پسرش لذريق پادشاه شد آنگاه پسر از لذريق پسرش دقشرت حكومت يافت آنگاه پس از وى پسرش لذريق حكومت يافت آنگاه بعد از او\r\n\r\n","description":"","footnote":"","page_name":" 396 ","page_number":416},
  {"content":"\r\n\r\nقرطان بن دقشرت فرمانروائى يافت آنگاه پس از وى 7 8 پسرش قارله حكومت يافت آنگاه پس از وى پسرش تبين فرمانروائى يافت پس از او قارله پسر تبين فرمانروائى يافت و فرمانروائى وى بيست و شش سال بود وى در ايام حكم فرمانرواى اندلس بود و پس از او فرزندانش با هم نساختند و ميانشان اختلاف افتاد بسبب خلاف ايشان بسيار كس از فرنگان نابود شدند و لذريق پسر قارله بپادشاهى رسيد و بيست و نه سال و شش ماه پادشاهى كرد و همو بود كه طرطوشه اندلس را محاصره كرد آنگاه پس از وى پسرش قارله پسر لذريق حكومت يافت و هم او بود كه با محمد بن عبد الرحمن بن حكم بن هشام بن عبد الرحمن بن معاوية بن هشام بن عبد الملك بن مروان صلح كرد و اين محمد را بعنوان امام خطاب ميكردند . حكومت قارله سى و نه سال و شش ماه بود آنگاه پس از وى پسرش لذريق شش سال حكومت كرد آنگاه سردار فرنگى موسوم به نوسه بر او تاخت و پادشاه فرنگان شد و هشت سال در ملك او ببود هم او بود كه درباره قلمرو خود با مجوسان براى مدت هفت سال به ششصد رطل طلا و ششصد رطل نقره صلح كرد كه فرمانرواى فرنگ بايشان دهد آنگاه پس از وى قارلة بن تقويره چهار سال حكومت كرد آنگاه پس از وى يك قارله ديگر پادشاه شد و سى و يك سال و سه ماه بود آنگاه پس از وى لذريق پسر قارله حكومت يافت كه تاكنون يعنى بسال سيصد و سى و دو پادشاه فرنگان است و بطوريكه خبر يافته‌ايم تاكنون ده سال پادشاهى كرده است .\r\nمسعودى گويد : جليقيان از همه اقوامى كه با اندلس جنگ دارند سرسخت‌ترند فرنگان نيز با آنها جنگ دارند ولى جليقيان جنگاورترند عبد الرحمن بن محمد كه اكنون فرمانرواى اندلس است 8 9 وزيرى از بنى اميه داشت كه او را احمد بن اسحاق ميگفتند و عبد الرحمن بسبب جرمى كه كرده بود و مطابق شريعت مستحق عقوبت بود او را بگرفت و بكشت . اين وزير برادرى داشت كه نامش اميه بود و در يكى از شهرهاى سرحد اندلس بنام شنترين اقامت داشت و چون از كشته\r\n\r\n","description":"","footnote":"","page_name":" 397 ","page_number":417},
  {"content":"\r\n\r\nشدن برادر خبر يافت از فرمان عبد الرحمن بدر رفت و مطيع رذمير پادشاه جليقيان شد و او را بر ضد مسلمانان يارى كرد و اسرار جنگى مسلمانان را با وى بگفت پس از آن يكى از روزها كه اميه از شهر برون شد و براى شكار بيكى از تفرج‌گاهها رفت بعضى از غلامانش شهر را بدست گرفتند و او را راه ندادند و نامه‌اى بعبد الرحمن نوشتند . امية بن اسحاق برادر وزير مقتول بنزد رذمير رفت كه او را برگزيد و وزارت داد و بصف خاصان خويش برد و عبد الرحمن فرمانرواى اندلس به سموره پايتخت جليقيان حمله برد و ما وصف بنا و باروهاى اين شهر را ضمن سخن از عجايب و اقوام درياها و مراتب ملوك و اخبار اندلس گفته‌ايم عبد الرحمن يكصد هزار يا بيشتر سپاه داشت و در شوال سيصد و بيست و هفت سه روز پس از كسوفى كه در همان ماه بود ميان او و رذمير پادشاه جليقيان جنگ شد و نتيجه جنگ بنفع مسلمانان و ضرر جليقيان بود ولى آنها پس از آنكه محاصره شده و به شهر پناه برده بودند بازگشتند و برون ريختند و از خندق گذشته پنجاه هزار كس از مسلمانان را بكشتند . گويند كسى كه نگذاشت رذمير باقيمانده مسلمانان را تعقيب كند امية بن اسحاق بود كه او را از كمين دشمن بيم داد و به مال و خزينه و سلاحى كه در اردوگاه مسلمانان بود متوجه كرد و گرنه همه مسلمانان را نابود كرده بود پس از آن امية بن اسحاق از عبد الرحمن امان خواست 9 10 و از رذمير جدا شد و عبد الرحمن او را بگرمى پذيرفت . عبد الرحمن فرمانرواى اندلس پس از اين واقعه سپاهها با چند تن از سرداران خود به جانب جليقيان فرستاد كه با آنها جنگ‌ها داشتند و دو برابر آنچه در جنگ اول از مسلمانان كشته شده بود از جليقيان به هلاكت رسيد و جنگ تاكنون بنفع مسلمانان و به ضرر آنها بوده است .\r\nهم اكنون يعنى بسال سيصد و سى و دو رذمير پادشاه جليقيان است و پادشاه پيشتر از او اردون و پيش از اردون اذبوشن بوده است جليقيان و فرنگان پيرو دين نصرانى و مذهب ملكانىاند .\r\n\r\n","description":"","footnote":"","page_name":" 398 ","page_number":418},
  {"content":"\r\n\r\n\r\nذكر نوكبرد و ملوكشان\r\nسابقا از نوكبرد سخن داشتيم و گفتيم كه از فرزندان يافث بن نوحند و ديارشان به مغرب پيوسته است و محلشان در سمت جدى است و جزيره‌هاى بسيار دارند كه اقوام فراوان در آنجا سكونت دارد و مردمانى جنگ‌آور و دليرند و شهرهاى فراوان دارند كه پادشاهشان يكيست و نام پادشاهانشان بدورانهاى ديگر ادنكس بوده و بزرگترين شهرشان كه پايتخت مملكت نيز هست يست است كه رودى بزرگ از ميان آن ميگذرد و شهر بر دو طرف است و اين رود يكى از رودهائيست كه در جهان به بزرگى و عجايب معروفست و آن را سايبط گويند و جمعى از متقدمان كه علاقمند اين گونه مطالب بوده‌اند از آن ياد كرده‌اند مسلمانان اندلس كه مجاور ايشان بوده‌اند بسيارى از شهرهايشان را چون شهر بارى و شهر طارنيو و شهر شبرامه و ديگر شهرهاى بزرگ گرفتند پس از آن قوم نوكبرد باز آمدند و به مسلمانانى كه در اين شهرها بودند حمله بردند و آنها را از پس جنگهاى طولانى برون كردند و اين شهرها كه بگفتيم در وقت حاضر يعنى بسال سيصد و سى و دو بدست قوم نوكبرد است .\r\nمسعودى گويد : ديار اين اقوام مذكور از جليقى و فرنگ و سقلاب و نوكبرد بهم نزديك است و بيشترشان با مردم اندلس جنگ دارند و در وقت حاضر فرمانرواى اندلس كه نسب و خبر وى را از پيش گفته‌ايم قدرت و نيروى بسيار دارد . عبد الرحمن بن معاوية بن هشام در آغاز دولت بنى عباس به اندلس رفت و ترتيب رسيدن وى\r\n\r\n","description":"","footnote":"","page_name":" 399 ","page_number":419},
  {"content":"\r\n\r\nباندلس حكايت دراز دارد . پايتخت اندلس بطوريكه گفته‌ايم قرطبه است و شهرهاى بسيار و آباديهاى پيوسته و وسيع دارند با دربندها كه در اطراف سرزمينشان هست و غالبا اقوام مجاورشان از فرزندان يافث از جليقى و بر جان و فرنگ و غيره بر ضد ايشان همدست ميشوند اكنون فرمانرواى اندلس با يكصد هزار كس سوار مىشود و از مرد و مال و لوازم و گروه نيروى فراوان دارد و خدا بهتر دارند .\r\n\r\n","description":"","footnote":"","page_name":" 400 ","page_number":420},
  {"content":"\r\n\r\n\r\nذكر قوم عاد و ملوكشان\r\nگروهى از علاقمندان اخبار جهان گفته‌اند كه پس از نوح پادشاهى بقوم عاد بطبقه اول رسيد كه پيش از همه اقوام عرب از ميان برفت و شاهد آن گفتار خداى عز و جل است كه : « و او عاد اول را هلاك كرد » كه دليل قدمت ايشان است و اينكه عاد طبقه دومى نيز بوده است و خدا از ملك ايشان خبر داده و از قدرتشان و بناها كه ساخته بودند و بدورانهاى روزگار عنوان عادى داشت سخن آورده است . خداوند تعالى از گفتار پيمبر خود هود عليه السلام كه خطاب به آنها كرده بود گويد : « چرا در هر مكانى به بيهوده سرى نشانى بنا ميكنيد و آبگيرها ميسازيد ؟\r\n- مگر جاودانه زنده خواهد بود - و چون سختى كنيد چون ستمگران سختى مىكنيد ؟ » بگفتهء اين گروه از آن پس كه خداوند عز و جل كفار قوم نوح را هلاك كرد نخستين كس كه در زمين پادشاهى يافت عاد بود بدليل گفتار خداى تعالى « و ياد داريد كه خدا از پس قوم نوح شما را جانشين كرده و پيكرتان را تنومند كرد » زيرا اين قوم بدرازى قامت همانند نخل بودند و مدت عمرشان نيز به همين نسبت دراز بود و جانهايشان قوى و دلهايشان سخت بود و در همه جهان قومى نبود كه از قوم عاد نيرومندتر و عاقلتر و و الا خوىتر باشد و آثار بيشتر نهاده باشد و از آن نيرو كه آثار طبيعت در ايشان نهاده بود و كمال بنيه كه داشتند و خدا عز و جل نيز خبر داده است تباهى باجسام ايشان راه نداشت .\r\n\r\n","description":"","footnote":"","page_name":" 401 ","page_number":421},
  {"content":"\r\n\r\nعاد مردى دلير و تنومند بود وى عاد بن عوص بن ارم بن سام بن نوح بود و ماه را ميپرستيد گويند وى چهار هزار فرزند از پشت خود بديد و هزار زن گرفت و ولايت او به يمن پيوسته بود كه همان ديار احقاف و ناحيه صحارى و ديار عمان تا حضرموت است چنان كه از پيش در همين كتاب و ديگر كتابهاى خويش گفته‌ايم .\r\nجمعى از مطلعان و علاقمندان اخبار عرب گفته‌اند كه وقتى عاد به نيمه عمر رسيد و فرزندانش با فرزندان فرزندان فراهم شدند و تا شكم دهم از فرزندان خويش را بديد ، از كثرت فرزند و استحكام ملك و ثبات كار به نيكوكارى با مردم پرداخت و مهمان بر خوان نشاند كه كارش سامان داشت و دنيا به دو اقبال كرده بود و هزار و دويست سال زندگى كرد و آنگاه بمرد .\r\nپس از او پسر بزرگش شديد بن عاد بپادشاهى رسيد . مدت پادشاهيش پانصد و هشتاد سال بود و جز اين نيز گفته‌اند . آنگاه پس از وى برادرش شداد بن عاد بپادشاهى رسيد و مدت پادشاهيش نهصد سال بود . گويند وى ديگر ممالك جهان را نيز بقلمرو خود داشت و هم او بود كه شهر « ارم ذات العماد » را به ترتيبى كه در كتابهاى سابق خود ضمن سخن از اين شهر و اختلاف مردم درباره چگونگى آن و اينكه در كجا بوده است آورده‌ايم بنيان نهاد و اين عاد طبقه دوم است كه خداوند تعالى از آن ياد كرده و فرموده « مگر ندانى كه پروردگارت با عاد و ارم ستوندار چه كرد ؟ » و قدرت اين قوم بنهايت رسيد . شداد بن عاد در زمين سفرها داشت و در ممالك هند و ديگر ممالك شرق و غرب جهانگردى و جنگهاى بسيار كرد كه برعايت اختصار از آن ميگذريم كه تفصيل اخبارشان را در كتاب اخبار الزمان من الامم الماضيه و الاجيال الخاليه و الممالك الداثرة آورده‌ايم بعدها نيز در همين كتاب ضمن سخن از پراكندگى مردم بابل و منشعب شدن نسبها و اشعارى كه در اين باب گفته‌اند شمه‌اى از اخبار عاد و پيمبرشان هود را خواهيم گفت . راجع باختلافى كه مردم سلف و خلف درباره\r\n\r\n","description":"","footnote":"","page_name":" 402 ","page_number":422},
  {"content":"\r\n\r\nعلت تنومندى و درازى عمر عاديان داشته‌اند تفصيل آن را در تاليف خويش بنام « كتاب الرءوس السبعه من السياسة الملوكيه » و همچنين در تاليف ديگر موسوم به « كتاب الزلف » ياد كرده‌ايم .\r\nو هم علت اين مطلب را كه چرا درندگان و شتر بسرزمين اندلس يافت نشود و با گوهرهاى روييدنى و معدنى كه در آن سرزمين و ديار جليقيه پديد مىشود در آنجا ياد كرده‌ايم . مملكت جليقيان كه در قسمت‌هاى گذشته همين كتاب از آن ياد كرده‌ايم از سرزمين جليقيه نام گرفته است . جليقيان از همه اقوام مجاور دليرتر و براى اندلس خطرناكترند و مجاور آنها قومى ديگر است كه قلمروى پهناور دارد و آن را وشكنش گويند و ما سابقا در همين كتاب و كتابهاى ديگرمان كه پيش از اين كتاب تاليف يافته درباره آن سخن داشته‌ايم\r\n\r\n","description":"","footnote":"","page_name":" 403 ","page_number":423},
  {"content":"\r\n\r\n\r\nذكر ثمود و ملوكشان و صالح پيمبرشان\r\nپيش از اين در كتابهاى ديگر از ثمود سخن گفته‌ايم . قلمرو ثمود بن عابر - بن ارم بن سام بن نوح ما بين شام و حجاز نزديك ساحل درياى حبشى جاى داشته و ولايتشان در فج الناقه بوده است خانه‌هاشان تاكنون نمودار است كه در كوهها تراشيده شده و آثارشان بجاست و نشانه‌هايشان عيان است و اين در راه حاجيان شام به نزديكى وادى القرى است . خانه‌هايشان در سنگ تراشيده شده و درهاى كوچك دارد و مسكن‌ها به قدر مسكن مردم اين روزگار است و اين معلوم ميدارد كه پيكرهايشان بخلاف آنچه قصه‌پردازان درباره عظمت آن ميگويند به اندازه پيكر ما بوده و مانند مردم عاد نبوده كه آثار و محل و مسكن و بناهاى عاديان كه بسرزمين شحر هست نشان عظمت پيكر آنهاست .\r\nپادشاه اول از ملوك ثمود دويست سال پادشاهى كرد وى عابر بن ارم بن ثمود بن عابر بن سام بن نوح بود آنگاه پس از وى جندع بن عمرو بن ذبيل بن آدم بن ثمود بن عابر بن ارم بن سام بن نوح بپادشاهى رسيد و پادشاهى وى تا وقتى بمرد دويست و نود سال بود و اين جندع چهل سال پس از ظهور صالح پيمبر صلى الله عليه و سلم بطوريكه بگفتيم هلاك شد بنابر اين همه مدت شاهى اين پادشاه يعنى جندع سيصد و بيست و هفت سال بوده است و اينان پادشاهان ثمود بودند .\r\nخداوند صالح را كه جوانى نورس بود پيمبرى داد و اين بدوران فترتى بود كه ميان وى و هود به مدت يكصد سال پديد آمده بود و او قوم را بسوى خدا\r\n\r\n","description":"","footnote":"","page_name":" 404 ","page_number":424},
  {"content":"\r\n\r\nخواند و پادشاهشان بطوريكه گفتيم جندع بن عمرو بود و جز عده كمى از آن قوم دعوت صالح را نپذيرفتند . صالح پير شد ولى قومش از ايمان دور تر شدند و چون دليل و بيم و وعده و وعيد وى بر قوم مكرر شد معجزه و نشانه از او خواستند تا مگر از دعوت بماند و از مخاطبه ايشان ناتوان شود و يك روز عيدشان كه صالح نيز حضور داشت و بتان خويش را عيان كرده بودند ، چون قومى شتردار بودند باتفاق آرا معجزه‌اى از جنس اموال خود خواستند و چيزى همانند دارائى خود تقاضا كردند و يكى از پيشوايان قوم گفت « اى صالح اگر راست ميگويى و از جانب خدايت سخن ميگويى از اين سنگ شترى براى ما برون بيار كه پشمالود و سياه و باردار ده ماهه باشد و بچه‌اى سياه خوشرنگ كاكلى پيشانى بلند و پر موى و كرك بيارد » و او از خدا يارى طلبيد و سنگ بجنبيد و زير و رو شد و ناله و فغان از آن بر آمد آنگاه از پس حركاتى سخت چون حركات زن بهنگام وضع حمل بشكافت و شترى با همان نشانيها كه خواسته بودند نمودار شد كه بچه شترى نيز به همان اوصاف بدنبال داشت و چرا كردن و آب و علف جستن آغاز كردند جمعى از حاضران با پيشوايشان كه معجزه خواسته بود يعنى جندع بن عمرو ، ايمان آوردند و شتر مدتى ببود و چندان شير از آن ميدوشيدند كه براى نوشيدن همه ثمود كافى بود ولى آنها را از لحاظ علف و آب به زحمت انداخت در ميان ثمود دو زن زيبا روى بودند و دو تن از ثموديان بنام قدار بن سالف و مصدع بن مفرح بديدار آنها رفتند و اين دو زن عنيزه دختر غنم و صدوف دختر مجبا بودند صدوف گفت « اگر امروز آب داشتيم شرابى بشما ميداديم ولى امروز نوبت شتر است كه بر سر آب رود و ما نبايد آب برداريم » عنيزه گفت « به خدا اگر مرد داشتيم زحمت آن را كم ميكردند مگر يك شتر بيشتر است ؟ » قدار گفت : « اى صدوف اگر من زحمت آن را كم كنم چه به من ميدهى ؟ » گفت « خودم را مگر آن را از تو دريغ ميكنم ؟ » زن ديگر نيز با آن مرد به همين گونه جواب داد گفتند « براى ما شراب بياريد » و بنوشيدند تا\r\n\r\n","description":"","footnote":"","page_name":" 405 ","page_number":425},
  {"content":"\r\n\r\nمست شدند آنگاه برون رفتند و نه نفر را فريب دادند و اين همان نه نفرند كه خداى تعالى در كتاب خويش از آنها خبر داده و فرموده « در آن شهر نه تن بودند كه در زمين تباه كارى مىكردند و اصلاحگر نبودند » آنگاه برهگذر شتر كه از آب بر ميگشت رفتند و قدار با شمشير بزد و پى پاى شتر را ببريد و ديگرى نيز پى پاى ديگر را ببريد و شتر بر زمين افتاد و قدار ضربتى به گلوگاهش زد و آن را بكشت . گوشت شتر بچه بسنگى پناه برد و يكيشان از دنبالش برفت و آن را نيز بكشت . گوشت شتر را تقسيم كردند و چون صالح بيامد و كار ايشان را بديد وعده عذاب به آنها داد و اين روز چهارشنبه بود و آنها به تمسخر گفتند « اى صالح اين عذاب خدا كه بما وعده ميدهى كى خواهد بود ؟ » گفت « بروز مونس كه پنجشنبه است صورتهاى شما زرد مىشود و روز عروبه سرخ و روز شبار سياه شود آنگاه روز اول عذاب بشما ميرسد . » بعدها در اين كتاب نام ماهها و روزها را به زبان ايشان بياريم . آن نه نفر خواستند صالح را بكشند گفتند « اگر راستگوست پيش از آنكه كار ما را بسازد كارش را بسازيم و اگر دروغگوست او را بدنبال شترش بفرستيم . » شبانه سوى او رفتند اما فرشتگان ميان آنها و صالح حايل شدند و سنگ بر آنها باريدند و خدا صالح را از شر آنها حفظ كرد . چون صبح شد چهره‌هاى خود را بديدند كه چنان كه وعده داده بود زرد شد و گوئى چوبك زرد است رنگها بگشت و پيكرها تغيير يافت و قوم يقين كردند كه تهديد راست بوده و عذاب بدان‌ها ميرسد شب يكشنبه صالح با گروهى از مؤمنان سبكبار از ميان آنها برفت و در محل شهر رمله فلسطين فرود آمد روز يك شنبه عذاب بقوم فرود آمد . يكى از كسانى كه بصالح ايمان آورده بود درباره آنها گويد :\r\n« اى مردان بنى عتيد شما را مىبينم كه گويا صورتهايتان به اسپرك اندوده است روز جمعه چهره‌هاى زرد شده سرخ شد و فرياد اى آل مرس همى زدند .\r\nو روز شنبه پيش از طلوع آفتاب صورتهاى مردم دو طايفه سياه شد و چون نيمروز\r\n\r\n","description":"","footnote":"","page_name":" 406 ","page_number":426},
  {"content":"\r\n\r\nروز اول در رسيد صيحه‌اى بديشان رسيد و همه را گرفت . » حباب بن عمرو يكى از مؤمنانى كه از آنها كناره گرفته و از ديارشان برفته بود درباره آنها گويد : « مردم ثمود عزت و احترام داشتند و هر كه مورد حمايت ايشان بود از كسان ستم نميديد از شمشير زنى و تير اندازى دشمنان اطراف خود بيم نداشتند . آنگاه شترى را كه متعلق به پروردگارشان بود و در باره آن انذار شنيده بودند بكشتند و نكوكار نبودند و آن دم كه گوشت شتر بچه ميانشان بود قدار را بانگ زدند كه مگر گوساله و شتر بچه نيز قصاص دارد ؟\r\nدر كشتن شتر رعايت صالح را نكردند و از روى نادانى پيمان را بوضعى زشت بشكستند و بنزديك او به نگهبانانى برخوردند كه از جانب پروردگار وى بودند و سرشان را بسنگها بشكستند . » در قسمت‌هاى آينده اين كتاب در ضمن سخن از تفرقه مردم بابل شمه‌اى از اخبار ثمود را با حكايت مردمان و اختلاف لغتهاشان و اشعارى كه هر گروه بزبانى كه خدا به آنها داده بود گفته‌اند خواهيم آورد و تفصيل را در كتاب اخبار الزمان كه پيش از اين تأليف كرده‌ايم به تمام آورده‌ايم و بالله التوفيق .\r\n\r\n","description":"","footnote":"","page_name":" 407 ","page_number":427},
  {"content":"\r\n\r\n\r\nذكر مكه و اخبار آن و بناى خانه و كسانى كه از جرهم و غير جرهم بر آن تسلط يافتند و مطالب مربوط به اين باب\r\nوقتى ابراهيم پسر خود اسماعيل را با مادرش هاجر در مكه سكونت داد و آنها را به خالق خود سپرد ؛ چنان كه خداوند از گفته او خبر داده كه فرزند خويش را به دره‌اى بىكشت جا داده است و محل خانه تپه‌اى سرخ رنگ بود ؛ همانوقت ابراهيم به هاجر گفت سايبانى بسازد كه در آنجا سكونت گيرد . و قصه تشنگى اسماعيل و كار هاجر چنان بود كه بود تا خداوند زمزم را براى آنها بجوشانيد و در شحر و يمن خشكسالى آورد تا عماليق و جرهم و بقيه قوم عاد كه آنجا بودند متفرق شدند . عماليق بجستجوى آب و چراگاه و مسكن حاصلخيز رو سوى تهامه كردند و اميرشان سميدع بن هوبر بن لاوى بن قيطور بن كركر بن حيدان بود و چون بنى كركر راه بسيار پيمودند و آب و چراگاه نيافتند و از سختى بجان آمدند سميدع بن هوبر ضمن شعرى تحريكشان كرد و در قبال پيشامدها كه بود دلشان داد شعر اينست : « اى بنى كركر در اين ديار راه بپيمائيد كه من اين روزگار را رو بتباهى مىبينم . از مردم قحطان كه صاحب رشادند جرهميان وقتى دشمنيها تهديدشان ميكرد راهى شدند » .\r\nپيشروان آنها يعنى كسانى كه بجستجوى آب جلوتر رفته بودند بالاى دره رسيدند و پرندگان را در حال پرواز ديدند و بدره فرود آمدند و سايبان را\r\n\r\n","description":"","footnote":"","page_name":" 408 ","page_number":428},
  {"content":"\r\n\r\nروى تپه سرخ بديدند كه هاجر و اسماعيل زير آن بودند و هاجر اطراف آب را سنگ چيده بود كه از جريان آن جلوگيرى كند روايت كرده‌اند كه پيمبر صلى الله عليه و سلم فرمود « خدا ما درمان هاجر را رحمت كند اگر بخل نميكرد و بوسيله سنگهائى كه چيده بود مانع جريان آب زمزم نميشد آب بر اين سرزمين جارى شده بود » پيشروان به هاجر سلام كردند و اجازه خواستند فرود آيند و آب بنوشند . هاجر با آنها انس يافت و اجازه فرود آمدن داد و آنها نيز سوى كسان خويش كه از دنبال ميامدند باز رفتند و خبر آب را با ايشان بگفتند و با اطمينان بدره فرود آمدند و از وجود آب خوشحال شدند و از نور پيمبرى و محل بيت الحرام كه دره را روشن كرده بود خرسندى كردند . اسماعيل داراى زن و فرزند شد و بخلاف زبان پدر به زبان عربى سخن گفت . و ما سخنانى را كه مردم از قحطانى و نزارى در اين باب و در بيان ازدواج ابراهيم با دختر عملاقى گفته‌اند در اين كتاب و جاهاى ديگر آورده‌ايم .\r\nابراهيم از ساره اجازه گرفته بود كه براى ديدن اسماعيل برود و ساره اجازه داده بود وقتى به مكه رسيد اسماعيل به شكار رفته بود و مادرش هاجر نيز همراه وى بود ابراهيم به جداء دختر سعد و همسر اسماعيل سلام كرد كه جواب سلام او را نداد به دو گفت « مىشود اينجا فرود آمد ؟ » جداء گفت « نه به خدا » گفت « صاحب خانه كجاست ؟ » گفت « اينجا نيست » ابراهيم گفت « وقتى آمد به او بگو ابراهيم بعد از احوالپرسى از تو و مادرت ميگويد آستان خانه‌ات را عوض كن » و بلا فاصله بسوى شام برگشت وقتى اسماعيل با هاجر بازگشت و دره را ديد كه روشن شده و گوسفندان رد پا را بو ميكشند بهمسر خود گفت « مگر پس از رفتن من خبرى شده است ؟ » گفت « بله پيره‌مردى پيش من آمد » و قصه را بگفت اسماعيل گفت « اين پدر من خليل الرحمان بود و گفته است كه تو را بيرون كنم پيش كسان خود برو كه خير ندارى . »\r\n\r\n","description":"","footnote":"","page_name":" 409 ","page_number":429},
  {"content":"\r\n\r\nمردم جرهم كه گرفتار خشكسالى بودند از قصه بنى كركر و سكونت دره و آسايش و شير فراوان كه داشتند خبر يافتند و سوى مكه روان شدند امير آنها حارث بن مضاض بن عمرو بن سعد بن رقيب بن ظالم بن هينى بن نبت بن جرهم بود .\r\nچون بدره رسيدند به مكه فرود آمدند و با اسماعيل و عماليق بنى كركر كه پيش از آنها آمده بودند اقامت گرفتند درباره بنى كركر گفته‌اند كه از عماليق بوده‌اند و نيز گفته‌اند كه از جرهم بوده‌اند اما معروفتر اينست كه از عماليق بوده‌اند و اسماعيل زن ديگر گرفت كه سامه دختر مهلهل بن سعد بن عرف بن هينى بن نبت بود .\r\nابراهيم از ساره براى ديدار اسماعيل اجازه خواست و ساره از روى حسادت او را قسم داد كه وقتى به آنجا رسيد از مركب فرود نيايد . كسان را اختلافست كه مركوب او چه بود بعضى گفته‌اند كه وى سوار براق بود بعضى ديگر گفته‌اند سوار الاغ ماده بود و حيوان ديگر نيز گفته‌اند وقتى ابراهيم بدره رسيد به همسر جرهمى اسماعيل سلام كرد ، او نيز سلام كرد و خوشامد گفت و با او به خوبى برخورد كرد ابراهيم از اسماعيل و هاجر پرسيد و او خبرشان را باز گفت كه دنبال گله‌اند و تعارف كرد كه فرود آيد و او نپذيرفت گويند هاجر مرده بود و نود سال داشته بود . زن جرهمى اصرار كرد كه ابراهيم فرود آيد و او نپذيرفت زن مقدارى شير و چند قطعه گوشت شكار بابراهيم داد و ابراهيم براى او بركت خواست آنگاه زن جرهمى سنگى را كه در خانه بود بياورد و ابراهيم از روى مركوب كج شد كه سنگ را زير پاى او نهاد و مويش را مرتب كرد و روغن زد آنگاه سنگ را زير پاى چپ او نهاد و ابراهيم سر خود را به طرف او كج كرد كه مويش را مرتب كرد و روغن زد و قدم‌هاى ابراهيم به ترتيبى كه گفتيم از راست و چپ روى سنگ نقش بست وقتى زن جرهمى اين بديد از مشاهده خويش سرفراز شد و اين سنگ همان مقام ابراهيم است آنگاه ابراهيم گفت\r\n\r\n","description":"","footnote":"","page_name":" 410 ","page_number":430},
  {"content":"\r\n\r\n« اين را بردار كه بعدها اهميت و اعتبارى خواهد داشت » سپس گفت « وقتى اسماعيل بيامد به او بگو « ابراهيم به تو سلام مىرساند و ميگويد آستانه خانه‌ات را نگهدار كه آستانه خوبى است » آنگاه ابراهيم بازگشت و به طرف شام رفت .\r\nگويند اسماعيل اين نام از آن يافت كه خدا دعاى هاجر را هنگامى كه از بانوى خود ساره مادر اسحاق گريخت شنيد و بر او رحم كرد و اسماعيل يعنى خدا شنيد و گفته‌اند كه خدا دعاى ابراهيم را شنيد . اسماعيل در صد و سى و هفت سالگى بمرد و در مسجد الحرام در حدود محلى كه حجر الاسود هست به خاك رفت اسماعيل دوازده پسر داشت كه نابت و قيدار و ادبيل و مبسم و مشمع و دوما و دوام و مسا و حداد و ثيما و يطور و نافش بودند و از همه اينها فرزندانى پديد آمد .\r\nهنگامى كه خدا به ابراهيم فرمود خانه را به پا كند او به مكه رفت در آن وقت اسماعيل سى ساله بود و خانه را بساخت . اسماعيل از چند كوه كه نام آن را گفته‌اند سنگ مياورد طول خانه سى ذراع بود و عرض آن بيست و دو ذراع و ارتفاع آن هفت ذراع بود و براى آن درى نهاد ولى طاق نداشت و ركن را بجاى خود نهاد و مقام يعنى همان سنگ جاى پا را به خانه پيوست و اين گفتار خدا عز و جل است كه « چون ابراهيم با اسماعيل پايه‌هاى خانه را بر مىآورد » تا آخر آيه و خدا بابراهيم فرمان داد كه ميان مردم نداى حج دهد .\r\nچون اسماعيل بمرد پس از او نابت بن اسماعيل به امور خانه قيام كرد آنگاه پس از وى كسانى از جرهم امور خانه را به عهده گرفتند زيرا جرهميان به فرزندان اسماعيل غلبه يافته بودند در آن هنگام پادشاه جرهم حارث بن مضاض بود و او نخستين كس بود كه عهده‌دار امور خانه شد و آنجا در محلى كه اكنون بنام قعيقعان معروف است اقامت داشت و هر كه كالائى به مكه ميبرد از او ده يك ميگرفت و اين در ناحيه بالاى مكه بود و پادشاه عماليق ، سميدع بن هوبر بن لاوى بن قبطو بن كركر بن حيد بود و در اجياد بناحيه پائين مكه اقامت داشت و از كسانى\r\n\r\n","description":"","footnote":"","page_name":" 411 ","page_number":431},
  {"content":"\r\n\r\nكه از ناحيه وى وارد مكه ميشدند ده يك ميگرفت و ميان جرهم و عماليق جنگها بود و چون حارث بن مضاض پادشاه جرهم براى جنگ برون شد نيزه‌ها و سپرها همراه وى صدا ميكرد بدين جهت آن محل را قعيقعان گفتند كه قعقعه صداى بهم خوردن سلاح است و سميدع پادشاه عماليق نيز برون شد و اسبان خوب همراه داشت و آن محل را تاكنون اجياد گويند كه اسب خوب جياد است و چون جنگ به ضرر جرهميان بود و مفتضح شدند آن محل را تاكنون فاضح گويند آنگاه صلح كردند و شتر كشتند و طبخ كردند ، و آن محل را تاكنون طابخ گويند ، و توليت خانه بعماليق رسيد پس از آن جرهميان بر عماليق فيروز شدند و مدت سيصد سال توليت خانه داشتند آخرين پادشاه آنها حارث بن مضاض اصغر بن عمرو بن حارث بن مضاض اكبر بود جرهميان در بناى خانه بيفزودند و آن را از حد بناى ابراهيم عليه السلام بالاتر بردند و هم آنها در حرم طغيان و تجاوز كردند تا آنجا كه مردى از جرهم در حرم با زنى كار بد كرد مرد اساف و زن نائله نام داشت و خدا عز و جل آنها را به صورت دو سنگ در آورد كه بعد دو بت شدند و مردم آن را به منظور تقرب خدا پرستش كردند گويند دو سنگ را به صورت اشخاص مذكور تراشيدند و بنام آنها ناميدند آنگاه خداوند خون دماغ و مورچه و آفات ديگر را بر جرهميان مسلط كرد و بسيار كس از ايشان هلاك شد و فرزندان اسماعيل فراوان شدند و قوت و نيرو گرفتند و بر خالگان جرهمى خود چيره شدند و از مكه بيرونشان كردند كه بطايفه جهينه پيوستند و يكى از شبها سيل بيامد و آنها را ببرد و آن محل را اضم ميگفتند امية بن ابى الصلت ثقفى اين حادثه را در شعرى ياد كرده گويد :\r\n« جرهميان در روزگار خود تهامه را بيالودند و اضم همه‌شان را سيلابى كرد » حارث بن مضاض اصغر جرهمى نيز در همين باب گويد :\r\n« جرهميان در روزگار خود تهامه را بيالودند و اضم همه‌شان را سيلابى كرد » حارث بن مضاض اصغر جرهمى نيز در همين باب گويد :\r\n« گوئى از حجون تا صفا مونسى نبود و هيچكس در مكه قصه نگفته بود بلى ما ساكن آنجا بوديم و گردش ايام و بخت بد فرجام ما را از ميان برداشت ،\r\n\r\n","description":"","footnote":"","page_name":" 412 ","page_number":432},
  {"content":"\r\n\r\n« ما منسوب و خويشاوند اسماعيل بوديم و در آنجا حادثه‌اى براى ما رخ نداده بود و ما از پس نابت متوليان خانه بوديم و بر اين خانه طوايف ميبرديم و بركت نمودار بود اما پروردگار بجاى آن ديار غربتى بما داد كه در آنجا گرگ و دشمن حصار انداز زوزه ميكشد . » عمرو بن حارث بن مضاض اصغر جرهمى نيز درباره حوادث مذكور گويد :\r\n« ما متوليان خانه و ساكنان آنجا بوده‌ايم كه هر كس احرام مىبست نذر خويش را بما ميداد پيش از آهوان در آنجا اقامت داشتيم و آن را از بنى هينى بن نبت بن جرهم ارث برده بوديم . » و باز در همين باره گويد :\r\nو باز همين باره گويد :\r\n« پناهگاه ما جرهم بود و چه پناهگاهى بود كه متوليان خانه خدا و پرده‌دار بودند و از پس پرهيزگارى در حرم بدكارى كردند و بجاى آن از پس ثواب عقاب ديدند » آنگاه توليت خانه بفرزندان اياد بن نزار بن معد رسيد و ميان مضر و اياد جنگهاى بسيار شد كه بنفع مضر و ضرر اياد بود و اياديان از مكه بعراق رفتند و ما پس از اين شمه‌اى از اخبار مكه و فرزندان نزار و خزاعه و ديگران را خواهيم آورد .\r\nمسعودى گويد اين شمه‌اى از اخبار جرهم و ديگران بود كه در اين باب آورديم و در صورت ديگر از روايات ديده‌ام كه نخستين كس از ملوك جرهميان كه در مكه پادشاهى يافت مضاض بن عمرو بن سعد بن رقيب بن هينى بن نبت بن جرهم بن قحطان بود كه يكصد سال پادشاه بود آنگاه پس از وى پسرش عمرو بن مضاض يكصد و بيست سال پادشاهى كرد آنگاه پس از او حارث بن عمرو دويست سال پادشاهى كرد و كمتر از اين نيز گفته‌اند آنگاه پس از او عمرو بن حارث دويست سال پادشاهى كرد و كمتر از اين نيز گفته‌اند آنگاه پس از او مضاض بن عمرو اصغر بن حارث بن عمرو بن مضاض بن عمرو بن سعد بن رقيب بن هينى بن نبت بن جرهم بن قحطان چهل سال\r\n\r\n","description":"","footnote":"","page_name":" 413 ","page_number":433},
  {"content":"\r\n\r\nپادشاهى كرد .\r\nو عربان اصيل از عاد و ثمود و عبيد و طسم و جديس و عماليق و و بار و جرهم انقراض يافتند و از عرب جز فرزندان عدنان و قحطان نماند و باقيمانده اين طوايف منقرض شده ، بشمار قحطان و عدنان آمد و نسبهايشان محو شد و آثارشان نابودى گرفت .\r\nعماليق در زمين طغيان كردند و خدا ملوك زمين را بر آنها مسلط كرد كه نابودشان كردند در قسمتهاى گذشته اين كتاب ضمن سخن از نسب روميان گفتيم كه بعضى فرزندان عملاق و غيره را كه ياد كرده‌ايم بفرزندان عيصو بن اسحاق بن ابراهيم عليهما السلام پيوسته‌اند و اينكه علماى عرب آنها را به نسب ديگر ملحق كرده‌اند كه ميان مردم معروفتر است و يكى از شعرا در مرثيه عماليق گفته است :\r\n« آل عملاق برفتند و از ايشان حقير يا متكبر گردنفراز نماند . سركشى كردند و خدا دولت از ايشان گرفت . حكم خدا درباره مردم چنين است كه او مدبر كارهاست » طسم و جديس نيز در مدت هفتاد سال در صحراها از كينه‌توزى و رياست‌جوئى كه ميانشان بود نابود شدند و از ميان برفتند و كس از ايشان نماند و عربان بايشان مثل زدند و شاعران درباره آنها سخن گفتند از جمله اين سخن است كه يكى از شاعران در رثاى ايشان گويد :\r\n« واى بر من از سوز غمى جانكاه از مصيبتى كه بر طسم و جديس رخ داد عموزادگانى كه سوار اسبان بروزهاى سياه و سخت همديگر را نابود كردند » قصه اصحاب رس را در كتابهاى سابق خود گفته‌ايم آنها قوم حنظلة بن صفوان عبسى بودند كه خدايش سوى آنها فرستاده بود و تكذيب او كردند شمه‌اى از اخبار او را گفته ايم درباره اصحاب رس صورتهاى ديگر نيز جز آنچه در اين كتاب آورده‌ايم گفته‌اند نام اين قبايل به تورات آمده و همگى بفرزندان\r\n\r\n","description":"","footnote":"","page_name":" 414 ","page_number":434},
  {"content":"\r\n\r\nسام بن نوح ميرسند و از اعقاب ارم بن سام از اولاد عوص بن ارم و عابر بن ارم و ماش بن ارم بودند عوص ، عاد بن عوص را فرزند داشت و عابر ، ثمود بن عابر را فرزند داشت و ماش بن ارم ، نبيط بن ماش را فرزند داشت همه نبطيان و ملوكشان نسب از نبيط بن ماش دارند .\r\nعاد بن عوص بن ارم بن سام بن نوح و فرزندانش در احقاف حضرموت جاى گرفتند و ثمود بن عابر بن ارم بن نوح و فرزندانش در اطراف حجاز جاى گرفتند و جديس بن عابر بولايت جو يعنى يمامه ما بين بحرين و حجاز جاى گرفتند و اكنون يعنى بسال سيصد و سى و دو اين ولايت بدست اخيضر علوى است كه از فرزندان حسن بن على بن ابى طالب رضى الله عنه مىباشد و او با مردم خود مجاور بحرين است و طسم بن لود بن سام بن نوح و فرزندانش با بنى جديس در يمامه جاى گرفتند و عمليق بن لود بن سام بن نوح در حجاز جاى گرفت سابقاً در همين كتاب از فرزندان عيلام سخن گفته‌ايم كه در اهواز و فارس جاى گرفتند و او عيلام بن سام بن نوح بود و نبيط بن ماش بن ارم بن سام بن نوح در بابل جاى گرفت و فرزندانش بر عراق چيره شدند و آنها نبطيان بودند و ملوك بابل كه از پيش يادشان كرديم و بگفتيم زمين را آباد و شهرها بنياد كرده‌اند از ايشان بوده‌اند و چون از همه پادشاهان شريرتر بودند و روزگار خوارشان كرد و شاهى و عزت از ايشان بگرفت و به ذلتى افتادند كه اكنون در عراق و غير عراق دچار آن هستند .\r\nگروهى از متكلمان از جمله ضرار بن عمرو و ثمامه بن اشرس و عمرو بن - بحر جاحظ پنداشته‌اند كه نبطيان از عرب بهترند زيرا كسانى كه خداوند تبارك و تعالى پيمبر صلى الله عليه و سلم را از ايشان قرار داده بزرگترين شرف جهان را بايشان اعطا كرده و كسانى كه خداوند پيمبر از ايشان قرار نداده بزرگترين شرف را از ايشان گرفته است كه براى قومى كه خداوند تعالى پيمبر عليه السلام را از آنها قرار داده نعمتى بزرگتر از پيمبر صلى الله عليه و سلم نيست و براى قومى كه خدا عز و جل پيمبر صلى الله عليه و سلم را از ايشان قرار نداده بزرگتر\r\n\r\n","description":"","footnote":"","page_name":" 415 ","page_number":435},
  {"content":"\r\n\r\nاز اين بليه‌اى نيست كه پيمبر صلى الله عليه و سلم از ايشان نيست با اين ترتيب نبطيان بنزد خداوند فضيلت حرمان نعمت و تحمل بلا دارند .\r\nمسعودى گويد : و چون اشخاص مذكور بدون پروا نبطيان را بر فرزندان قحطان و عدنان كه فضيلت و شرف پيمبرى و شاهى و عرب از ايشان بوده است ترجيح داده‌اند باحتجاج از جانب قحطان و نزار بايشان گفته‌اند « اگر نبطيان بسبب اين بليه كه خداوند به نبط داده و پيمبرى را از آنان سلب كرده و نعمت انتساب پيمبر صلى الله عليه و سلم را بعرب داده از عرب برترند عربان توانند به همين تعليل كه نبطيان توسل جسته‌اند توسل جويند و گويند باز هم ما بهتر از نبطيانيم زيرا خدا نعمت شدت بليه را كه بسبب سلب پيمبر صلى الله عليه و سلم به نبطيان داده بما نداده پس باز هم نبطيان دون عربانند زيرا عرب با فضيلت انتساب پيمبر صلى الله عليه و سلم فضيلت حرمان از فضيلت نبط را نيز كه بىنصيبى از انتساب پيمبر صلى الله عليه و سلم است حائز گشته‌اند بنابر اين باز هم عرب بهتر از نبط است و اگر اين دليل بنفع ايشان درست باشد به ضرر ايشان نيز درست است و اين اشكال بر گفته ايشان وارد است و اين تعليل همسنگ تعليل ايشانست كه درباره برترى نبط بر عرب آورده‌اند . » و ما اختلاف كسان را درباره نسب و اينكه فضيلت به نسب است يا به عمل است نه نسب و آنها كه گفته‌اند نسب و عمل با هم و كسانى كه گفته‌اند عمل نه نسب با گفتار شعوبيان و غير شعوبيان در كتاب « المقالات فى اصول الديانات » آورده‌ايم .\r\nابو الحسن احمد بن يحيى در كتاب خويش فى الرد على الشعوبيه دلايل بسيار آورده در اين باب كه آيا بندگانى را كه خدا برگزيده و بر خلق خويش ترجيح داده از راه ثواب بوده يا فقط تفضيل بوده است گويد « اگر كسى پندارد كه اين به جهت ثواب بوده از حدود گفتار و مخاطبات معمول عرب برون شده زيرا به كسى دستمزد مزدور را بپردازد و پاداش كارگر را بدهد نميگويند فلانى عطائى خاص به فلان داد بلكه اين سخن هنگامى گويند كه عطا بىعمل دهد و بدون گناه\r\n\r\n","description":"","footnote":"","page_name":" 416 ","page_number":436},
  {"content":"\r\n\r\nبه ديگرى ندهد و اگر پندارند كه تفضيل بوده است گوئيم اگر روا باشد كه خدا عز و جل رحمت خويش را بدون عملى كه موجب استحقاق شده باشد به بعضى خلق خود دهد چرا روا نباشد كه آنها را به نسبشان كه جزو عملشان نيست برترى دهد ؟ اگر گويند عادلانه نيست كه آنها را به چيزى كه جزو عملشان نيست برترى دهد گوئيم اگر معترضى گويد عادلانه نبود كه خدا گروهى را بدون عملى كه كرده باشند و بدون معصيتى كه ديگران كرده باشند بر ديگر كسان برترى دهد ، شما گروه شعوبيان بجواب او چه خواهيد گفت ؟ خداوند خبر داده كه كسانى از خلق خويش را برگزيده و فرموده « خدا آدم و نوح و خاندان ابراهيم و خاندان عمران را از جهانيان برگزيد نسلى كه بعضى از بعض ديگر بود و خدا شنواى داناست . » كسى كه نسب شريف و پايه بلند دارد نميبايد آن را وسيله سستى در اعمال مناسب نسب خويش كند و بر پدران تكيه كند كه نسب شريف ميبايد محرك عمل شريف باشد و مرد شريف شايستهء كار شريف است كه شرف محرك شرف است نه مانع آن چنان كه نيكى محرك و موجب نيكى شود و بيشتر ممدوحان را بسبب اعمالشان نه به جهت نسبشان ، مدح كرده‌اند و نمونه آن در اشعار كسان و سخنان منثور فراوانست .\r\nشاعر در مدح هاشم بن عبد مناف كه پيشواى و الا نسبشان بوده گويد :\r\n« عمرو همان كه وقتى مردان مكه قحطى زده و لاغر بودند نان تريد كرد » و او را به عملش مدح كرده و از نسبش كه شريف و و الا بوده سخن نياورده است و آنها كه نسب و الا دارند ميبايد چنان باشند كه برادر و هم نسبشان عامر بن طفيل گفته :\r\n« من اگر چه پسر پيشواى بنى عامرم و از مردم اصيل و مهذب آن قومم ولى عامر به وراثت مرا بزرگى نداده و خدا نكند كه به پدر و مادر بزرگى كنم من قبيله را حمايت ميكنم و از آزار آن دريغ دارم و هر كس تير بجانب آن بيندازد\r\n\r\n","description":"","footnote":"","page_name":" 417 ","page_number":437},
  {"content":"\r\n\r\nگروه اسبان را سوى او ميرانم » و چنان كه شاعر ديگر گويد :\r\n« اگر چه پدران ما بزرگ بوده‌اند ولى ما هرگز به نسب تكيه نميكنيم .\r\nما نيز چنان كه پدرانمان بنا ميكرده‌اند بنا ميكنيم و چنان ميكنيم كه آنها ميكرده‌اند . » مسعودى گويد : و چون عمرو بن عامر و فرزندانش از مارب برون شدند بنى - ربيعه جدا شدند و در تهامه فرود آمدند آنها را به جهت جدا شدنشان خزاعه گفتند كه خزع جدا شدن است و چون ميان اياد و مضر دو پسر نزار جنگ شد و اياديان شكست خوردند حجر الاسود را بكندند و در محلى به خاك سپردند و يكى از زنان خزاعه اين را بديد و بقوم خويش خبر داد و آنها با مضر شرط كردند كه اگر حجر را پس آرند توليت خانه با آنها باشد و به شرط خويش وفا كردند و خزاعه توليت خانه را به عهده گرفت اولين كس از آنها كه توليت خانه داشت عمرو بن لحى بود و نام لحى حارثه بن عامر بود عمرو دين ابراهيم را تغيير داد و دگر گونه كرد و مردم را به پرستش مجسمه‌ها برانگيخت طبق خبرى كه در اين كتاب و جاهاى ديگر گفته‌ايم كه وى بشام رفت و گروهى را ديد كه پرستش بتان ميكردند و بتى به او دادند كه روى كعبه نصب كرد . قوم خزاعه نيرو گرفت و ظلم عمرو بن لحى به همه مردم رسيد و يكى از جرهميان كه پيرو دين حنيفى بوده در اين باب گويد :\r\n« اى عمرو در مكه ستم مكن كه اينجا شهر حرام است بپرس كه عاديان چه شدند و بنى عماليق كه در آنجا شتر داشتند . كجا رفتند ؟ مردم بدينسان نابود ميشوند . » و چون عمرو بن لحى بتان بسيار در اطراف كعبه نصب كرد و بت‌پرستى در عرب رواج گرفت و دين حنفى جز بندرت منسوخ شد شحنة بن خلف جرهمى در\r\n\r\n","description":"","footnote":"","page_name":" 418 ","page_number":438},
  {"content":"\r\n\r\nاين باب گفت :\r\n« اى عمرو در مكه و اطراف خانه خدايان متعدد نهاده‌اى اينجا هميشه خداى يگانه داشته ولى تو براى خانه ميان مردم خدايان بسيار قرار داده‌اى بايد بدانى كه خداوند در آينده براى خانه پرده‌دارانى جز شما بر ميگزيند . » عمرو بن لحى سيصد و چهل و پنج سال عمر كرد . توليت خانه با خزاعه بود و قوم مضر سه سمت داشتند مردم را از عرفه بيارند و فرداى روز قربان با مردم به منى روند و اين سمت از آنها به ابو سياره رسيد و ابو سياره چهل سال براى رفتن از مزدلفه به منى بر خر خود سوار ميشد و هرگز وانماند و عربان به مثل ميگفتند « سالمتر از خر ابو سياره » يكى از شعرا درباره ابو سياره گويد :\r\nما از ابو سياره دفاع كرديم « تا بمنى آمد و خرش را ميراند « و رو به قبله داشت و همسايه‌اش را ميخواند » و ديگر از سمت‌هاى سه‌گانه مضر تاخير ماه‌هاى حرام بود ، كه آن را نسىء و عامل آن را ناسى گفتند و ناسيان از بنى مالك بن كنانه بودند و اول ناسى ابو - القلمس حذيفة بن عبد بود و پس از او پسرش قلع بن حذيفه بود وقتى اسلام بيامد آخريشان ابو ثمامه اين سمت داشت و چنان بود كه عربان وقتى از حج فراغت مييافتند و قصد رفتن داشتند بنزد ناسى ميشدند و او در ميان قوم به پا ميخاست و ميگفت « خدايا من يكى از دو صفر يعنى صفر اول را حلال كردم و صفر ديگر را بسال بعد موكول داشتم . . . » و چون اسلام بيامد ماه‌هاى حرام بوضعى كه در اول ميبوده بود بازگشت و اين گفتار پيمبر صلى الله عليه و سلم است كه فرمود « بدانيد كه زمان بگشت و به وضع آن روز كه خدا آسمانها و زمين را بيافريد قرار گرفت » و مطالب ديگر كه وى عليه السلام در اين حديث بگفت تا آخر و خدا\r\n\r\n","description":"","footnote":"","page_name":" 419 ","page_number":439},
  {"content":"\r\n\r\nعز و جل از ناسيان خبر داد و فرمود « عقب انداختن ماه حرام فزونى كفر است » تا آخر آيه و عمير بن قيس بن جذل طعان بدين قضيه تفاخر كرده گويد « مگر ما نبوديم كه براى معد نسىء مياورديم و ماه‌هاى حلال را حرام ميكرديم » و چنان بود كه قصى ابن كلاب بن مرة دختر حليل را بزنى گرفته بود و اين حليل آخر كس از خزاعه بود كه توليت خانه داشت وقتى عمرو بن لحى پس از آن همه سال كه گفتيم عمر كرد ، بمرد هزار فرزند و فرزند زاده داشت و چون مرگ حليل كه آخرين متولى خانه از قوم خزاعه بود در رسيد مطابق وصيت عمرو توليت خانه پس از او بدخترش زن قصى بن كلاب ميرسيد به دو گفتند كه او گشودن و بستن در را عهده‌دار نتواند شد و او توليت را با آن زن و گشودن و بستن در را با يكى از مردم خزاعه بنام ابو غبشان خزاعى نهاد و ابو غبشان اين سمت را بيك شتر و يك مشك شراب به قصى بفروخت و جمله « زيان دارتر از معامله ابو غبشان » در عرب مثل شد و شاعر درباره ابو غبشان كه توليت خانه را بيك شتر و يك مشك شراب بفروخت و توليت را از خزاعه به قصى بن كلاب انتقال داد گويد :\r\n« ابو غبشان از قصى ستمگرتر است و خزاعه از بنى فهر ستمكارترند قصى را در خريدى كه كرد ملامت ميكنيد و شيخ خودتان را ملامت كنيد كه آن را فروخت » و يك شاعر ديگر در اين باره گويد :\r\n« اگر خزاعه درباره گذشته فخر كند افتخار آن را شرابخوارى خواهيم يافت كعبه رحمان را علنا بيك مشك فروخت و بدكارى وسيله تفاخر ناشايسته‌ايست . » خزاعه مدت سيصد سال توليت خانه را داشته بود .\r\nكار قصى استقرار يافت و هر كه از غير قريش به مكه ميامد از او ده يك ميگرفت وى كعبه را بساخت و محل قرشيان را به ترتيب نسب در مكه معين كرد و قرشيان ابطحى را معلوم كرد كه بعنوان اباطح معروف شدند ( اينها كسانى بودند كه در داخل\r\n\r\n","description":"","footnote":"","page_name":" 420 ","page_number":440},
  {"content":"\r\n\r\nدره مكان داشتند و ابطح بمعنى كف و داخل دره است ) و ظاهريان را كه برون دره بودند ظاهرى قرار داد قرشيان ابطح قبايل عبد مناف و بنى عبد الدار و بنى عبد العزى ابن قصى و زهره و مخزوم و تيم بن مرة و جمح و سهم و عدى بودند كه آنها را لعقة الدم ، يعنى خون‌ليسان ، نيز گفتند و بنى عتيك بن عامر بن لؤى .\r\nقرشيان ظواهر بنو الحارث بن فهر و بنى الادرم بن غالب بن فهر و بنى هصيص بن عامر بن لوى بودند . ذكوان وابسته عبد الدار در اين باره بضحاك بن قيس فهرى گويد :\r\n« چندان بضحاك پرداختم كه او را در قومش به نسب مادون بردم ايكاش گروهى از قرشيان ابطحى نه ظاهرى حضور داشتند ولى آنها نبودند و من حاضر بودم و براى كسان خود چه حامى و ياور نامناسبى بودم . » احلاف قريش يعنى آنها كه با هم پيمان داشته‌اند بنى عبد الدار بن قصى و سهم و جمح و عدى و مخزوم بودند و مطيبون يعنى آنها كه در مراسم پيمانى بوى خوش به كار بردند و بدين نام شهره شدند بنى عبد مناف و بنى اسد بن عبد العزى و زهره و تيم بن الحارث بن لوى بودند عمرو بن ابى ربيعه مخزومى در اين زمينه به وصف زنى گويد :\r\n« وى ميان مطيبان نصيب كافى دارد و ميان احلاف نيز برجسته است وقتى خوانده شود ما بين عامر بن لوى و عبد مناف است .\r\nقرشيان از ملوك ايلاف گرفتند و معنى ايلاف امان است و تقرش كردند كه بمعنى تجمع است . گفتار ابن حلزه يشكرى در همين معنى است كه گويد « برادرانى كه از روزگار تازه و قديم گناه بر ما جمع كرده‌اند » كه در اين شعر بجاى جمع كرده‌اند « قرشوا » گفته كه از مايه تقرش است .\r\nقرشيان وقتى از ملوك امان گرفتند بسوى شام و حبشه و يمن و عراق سفر كردند مطرود خزاعى در اين باب گويد « اى مردى كه بار خويش را جابجا\r\n\r\n","description":"","footnote":"","page_name":" 421 ","page_number":441},
  {"content":"\r\n\r\nكردى چرا بنزد خاندان عبد مناف فرود نيامدى آنها كه از آفاق پيمان گرفتند و آنها كه به سفر ايلاف رفتند » قريش و جرهم و خزاعه و ديگر تيره‌هاى معد را حكايت بسيار است كه همه را در كتابهاى سابق خويش آورده‌ايم و در اين كتاب فقط شمه‌اى نقل ميكنيم كه نمونه كتابهاى گذشته باشد . ضمن سخن از تفرقه مردم بابل نيز شمه‌اى از اخبار مكه و عبد المطلب و حبشه و غيره را كه مربوط به اين معانى است خواهيم آورد انشاء الله تعالى . 33\r\n\r\n","description":"","footnote":"","page_name":" 422 ","page_number":442},
  {"content":"\r\n\r\n\r\n34 ذكر شمه‌اى از اخبار و وصف زمين و شهرها و دلبستگى كسان به وطن خويش\r\nاهل روايت گفته‌اند كه وقتى خدا ولايتها را از عراق و شام و مصر و نواحى ديگر بر مسلمانان بگشود عمر بن خطاب رضى الله عنه بيكى از حكيمان عصر نوشت « ما مردمى صحرانشين بوده‌ايم و خدا ولايتها را به روى ما گشوده و ميخواهيم در زمين جاى گيريم و در شهرها مقيم شويم براى من شهرها را با هوا و سكونت آن و اثرى كه خاك و هوا در مردم آنجا دارد وصف كن » و آن حكيم به دو نوشت « اى امير مؤمنان بدان كه خداى تعالى زمين را به قسمتهاى شرق و غرب و شمال و جنوب تقسيم كرده آنچه بسيار به طرف شرق باشد و به محل طلوع خورشيد نزديك باشد نامناسب است كه سوزان و آتشين و سخت است و هر كه آنجا رود بسوزد . نزديكى بسيار به مغرب نيز براى مردم آنجا مضر باشد از آن رو كه مقابل مشرق است به همين طريق آنچه بسيار به طرف شمال باشد از سرما و طوفان و برف و آفت تن‌ها را زيان رساند و بيمارى انگيزد و آنچه بسيار به طرف جنوب پيش رفته باشد هر حيوان را كه آنجا رسد به مايه آتشين بسوزاند بدين جهت اندكى از زمين كه معتدل است و از قسمت نصيب نكو دارد قابل سكونت است و من قطعات مسكون زمين را براى شما اى امير مؤمنان وصف ميكنم .\r\nاما شام ابر است و تپه و باد و مه و باران فراوان كه تن را رطوبت دهد و هوش را كند و رنگ را صاف كند خاصه سرزمين حمص كه جسم را نكو و رنگ\r\n\r\n","description":"","footnote":"","page_name":" 423 ","page_number":443},
  {"content":"\r\n\r\nرا روشن كند و فهم را ببرد و عمق آن را كم كند و طبع را خشك كند و رونق از قريحه ببرد و عقل را كم كند ولى شام اى امير مؤمنان با وجود اين اوصاف ناحيه‌اى حاصلخيز و پر آب است درخت فراوان و جويهاى روان دارد و همه جاى آن آباد است منزلگاه پيمبران و قدس منتخب ، آنجاست ، اشراف خلق از صلحا و عباد در آنجا محل گرفته‌اند و كوهستانش مسكن اهل رياضت و خلوت است .\r\nاما مصر سرزمينى فرو رفته است و ديار فرعونان و منزل جباران است ببركت نيل ستايش آن كنند و مذمت از ستايش بيشتر دارد كه هواى راكد و گرماى بسيار و شر مستمر دارد رنگ را تيره و هوش را آشفته و كينه را تحريك كند معدن طلا و گوهر و زمرد و مال و كشتزار غلات است اما تن را فربه و چهره را سياه كند و عمر آنجا زود گذرد مردمش مكار و رياكار و موذى و رند و حيله‌گرند آنجا محل كسب است نه محل اقامت كه فتنه آن پياپى و شرش پيوسته است .\r\nيمن تن را ضعيف كند و عقل را ببرد و رطوبت را كم كند . مردمش بزرگ همت و و الا نسب و معتبرند چشمه‌سارهايش حاصلخيز و اطرافش خشك است هوائى منقلب و مردمى خطرناك دارد كه از زيبائى و ظرافت و فصاحت بهره‌ورند .\r\nحجاز حاجز و فاصله ما بين شام و يمن و تهامه است روزش داغ و شبش رنج آور است تن را لاغر و دماغ را خشك و دل را شجاع و همت را بزرگ كند و كينه را برانگيزد . آنجا محل خشكسالى و بىحاصلى و مشقت است .\r\nمغرب دل را سخت و طبع را وحشى و جان را سركش كند . رحم را ببرد و شجاعت آرد و زبونى را ببرد . مردمش مكار و رند و خدعه‌گرند ديارشان مختلف و مقاصدشان گونه‌گون است . ديارشان در آخر الزمان از كارى كه ظاهر شود و حوادثى كه تابناك باشد اهميت فراوان و اعتبار فوق العاده خواهد داشت .\r\nعراق روشنى بخش مشرق و ناف و قلب زمين است كه آبها بدانجا سرازير\r\n\r\n","description":"","footnote":"","page_name":" 424 ","page_number":444},
  {"content":"\r\n\r\nشده و سر سبزى بهم پيوسته و اعتدال آنجا را فرا گرفته و مزاج مردمش صاف و ذهنشان روشن شده و هوششان تند و زهره‌شان محكم و ادراكشان تند و عقلشان نيرومند و بصيرتشان استوار است عراق قلب زمين است و از روزگار قديم منتخب بوده است كه كليد مشرق و طريق نور است و مردمش رنگ معتدل و بوى پاكيزه و مزاج خوب و قريحه فرمانبر ، دارند و مجموعه فضائل و نتيجه نيكىها در آنها فراهم است . فضائل عراق بسيار است كه گوهر پاك و نسيم خوش و خاك معتدل و آب فراوان دارد و زندگى آنجا آسوده است .\r\nديار جبال تن را خشن و سخت و فهم را كند و نابود و عقل را تباه كند و همت را بميراند كه خاك سخت و هواى سنگين و غليظ و بادهاى مختلف دارد و آثار برانگيزد .\r\nو اخلاق و صورتها اى امير مؤمنان با ولايت متناسب و هم آهنگ و همانند باشد هر ولايت كه هواى معتدل و آب سبك و غذاى خوب دارد صورت و اخلاق مردمش متناسب و هم آهنگ آن شود و با عناصر اساسى كه قوام ولايت بدانست همانند باشد و هر ولايت كه از اعتدال بگردد مردمش دچار آشفتگى حال شوند .\r\nخراسان سر را بزرگ و تن را درشت و عقل را لطيف كند و مردمش عقل بزرگ و همت بلند و عمق و انديشمندى و راى روشن و حسن تشخيص دارند .\r\nفارس عرصه‌اى پر مايه است كه هواى رقيق و آب بسيار و درختان انبوه و ميوه فراوان دارد و مردمش تنگ چشم و بخيل و بدخوى و دون‌همتند و رند و نيرنگباز خوزستان هواى تيره دارد كه عقل را تباه و فهم را كند و همت را سست و جوانمردى را ريشه كن كند و مردمش را چون گوسفند برانند كه غوغاى نادانند سرزمين جزيره چون دشت هواى لطيف دارد با حاصل و درخت و مردمش پرقوت شجاعند . و دشت اى امير مؤمنان بهترين و خوبترين قطعات زمين است و برترين و برجسته‌ترين قسمت آن فلاتها و مرتفعات است كه باد ، آلودگى و آفت از مردم آنجا دور كند و مسكن خوب و آب صاف و نسيم سالم دارد و تيرگى و ناراحتى آنجا\r\n\r\n","description":"","footnote":"","page_name":" 425 ","page_number":445},
  {"content":"\r\n\r\nنيست .\r\nو بدان اى امير مؤمنان كه خداى تبارك و تعالى زمين را قسمتها كرده و بعضى را بر بعضى ديگر برترى داده است بهترين قسمت زمين ، عراق است كه پيشواى آفاق است و نسلها و اقوام صاحب كمال در آنجا سكونت داشته‌اند در خصوص هندوستان و چين و روم حاجت بتوصيف آن نيست كه مكانهاى دور و ولايتهاى بعيد و كافر و نافرمان است .\r\nاى امير مؤمنان همينقدر كه گفتيم منظور ترا كفايت كند و آنچه درباره اين ولايتها بگفتم مربوط باكثر مردم و احوال عموم است و اگر در آن ميانه كسى بخلاف اين باشد نادر است و وضع اكثريت معتبر است .\r\nمسعودى گويد : جمعى مطلعان تواريخ و اخبار گفته‌اند كه عمر بن خطاب رضى الله عنه وقتى شنيد كه عجمان در ديار خودشان تجمع كرده‌اند قصد عراق كرد و از كعب الاحبار درباره آنجا پرسيد و او گفت « اى امير مؤمنان وقتى خدا چيزها را آفريد هر چيزى را به جائى پيوست عقل گفت من بعراق پيوسته‌ام علم گفت من نيز با توام مال گفت من بشام پيوسته‌ام فتنه گفت من نيز با توام حاصلخيزى گفت من به مصر پيوسته‌ام زبونى گفت من نيز با توام . فقر گفت من بحجاز پيوسته‌ام قناعت گفت من نيز با توام بدبختى گفت من به باديه‌ها پيوسته‌ام قناعت گفت من نيز با توام بدبختى گفت من به باديه‌ها پيوسته‌ام تندرستى گفت من نيز با توام . » مسعودى گويد : ميانه‌تر از اقليمها اقليمى است كه ما در آن تولد يافته‌ايم گر چه روزگار ميان ما و آن فاصله افكنده و ما را از آنجا دور كرده و دلمان را مشتاق آن كرده است كه وطن و مسقط الرأس ما بوده است مقصودم اقليم بابل است . اين اقليم بنزد شاهان ايران معتبر بود و اهميت بسيار داشت و بدان توجه داشتند و زمستان را بعراق سر ميكردند و بيشترشان تابستان بجبال بودند و در فصول مختلف سال در نواحى سردسير و گرمسير جابجا ميشدند بدوران\r\n\r\n","description":"","footnote":"","page_name":" 426 ","page_number":446},
  {"content":"\r\n\r\nاسلام نيز جوانمردان چون ابو دلف قاسم بن عيسى عجلى و ديگران زمستان را در گرمسير يعنى عراق بسر ميبردند و تابستان بسردسير يعنى جبال ميرفتند ابو - دلف در اين باب گويد :\r\n« من مردى هستم كه رفتار خسروان دارم تابستان بكوهستان و زمستان بعراق سر ميكنم . » و اين همه از آن خاصيت‌هاست كه اين اقليم دارد از بركت فراوان و اعتدال و رفاه معيشت و عبور دو رود دجله و فرات و رواج امن و دورى اشرار و اينكه ميان هفت اقليم است قدما عراق و دنيا را بقلب و تن همانند ميكردند زيرا زمين آن از اقليم بابلست كه همه نظريات و آراء درباره حكمت اشيا از مردم آنجا آمده چنان كه از قلب نيز همين آيد به همين جهت رنگ مردم آنجا معتدل است و جسمشان تواناست و از سرخ‌زردى روم و صقلاب و سياهى حبش و درشتى بربر ديگر اقوام خشن بر كنار مانده‌اند و خوبى همه نواحى در آنها فراهم آمده و هم چنان كه بخلقت معتدلند بهوشيارى و دلبستگى به كارهاى نيك نيز ممتازند . بهترين جاى اين اقليم مدينه السلام است و حقا ناگوار است كه تقدير مرا از اين شهر كه در عرصه آن بوجود آمده و در بسيط آن چشم به دنيا گشوده‌ام دور افكنده است اما اين روزگار است كه روشن آن پراكندگى آوردن است و زمانه است كه از لوازم آن دورى افكندن است چه نيكو گفته ابو دلف عجلى آنجا كه گويد :\r\n« اى نكبت زمانه كه ما را در شرق و غرب جهان بپراكندگى داده‌اى ! يك لحظه به جائى كه ما دوست داريم درنگ كن كه با حوادثى كه مصائب مكرر ما را بنهايت رسانيده تند پرواز بوده‌اى . » حكيمان در اين معنى كه رشته سخن ما بدان رسيده است گفته‌اند كه نشانه وفا و دوام پيمان مرد ، اينست كه بدوستان دلبسته و به وطن خويش مشتاق باشد و بروزگار گذشته بگريد و نشان كمال اينست كه نفوس بزادگاه و مسقط\r\n\r\n","description":"","footnote":"","page_name":" 427 ","page_number":447},
  {"content":"\r\n\r\nراس خويش علاقمند باشند و رسم و عادت چنانست كه انسان بخاطر وطن جان دهد .\r\nابن زبير گويد « مردم به هيچكدام از آن چيزها كه نصيبشان شده مانند وطنشان قانع نيستند » يكى از حكيمان عرب گويد « خداوند شهرها را بسبب دوستى وطن آباد كرده است هنديان گويند « بايد ديار خود را چنان احترام كنى كه پدر و مادر را احترام ميكنى كه غذاى تو از آنها و غذاى آنها از آنجاست » ديگرى گويد : « شهرى كه آب آن را با شير نوشيده‌اى و غذايش را چشيده‌اى بيشتر از همه شهرهاى ديگر در خور حمايت تو است » ديگرى گويد « علاقه‌اى كه بزادگاه خوددارى نشان پاكى طينت تو است » بقراط گويد « هر بيمارى را بداروهاى سرزمين خودش علاج بايد كرد كه طبيعت به هوا و غذاى آن راغب است » افلاطون گويد « غذائى كه از طبيعت گيرند از همه داروها سودمندتر است جالينوس گويد : « بيمار از نسيم سرزمين خويش بنشاط آيد چنان كه دانه از رطوبت زمين برويد . » درباره علت اشتياقى كه نفوس به وطن دارند سخنهاست كه اينجا محل ذكر آن نيست و در كتاب « سر الحياة » و كتاب « طب النفوس » آورده‌ايم .\r\nاگر دانشوران خاطره‌هاى خويش را ثبت نميكردند آغاز علم نابود و انجام آن تباه شده بود كه هر علمى را از اخبار استخراج و هر حكمتى را از آن استنباط كنند فقه از آن مايه گيرد و فصاحت از آن فايده اندوزد و اصحاب قياس بنا بر آن نهند و اهل مقالات بدان استدلال كنند و معرفت مردم از آن گرفته شود و امثال حكيمان در ضمن آن يافت شود و فضائل و مكارم اخلاق را از آن اقتباس كنند و آداب سياست و ملك و آخربينى را در آن جويند و نكته‌هاى غريب از آن آموزند و دقايق عجيب از آن گلچين كنند علمى است كه عالم و جاهل از سماع آن بهره برند و احمق و عاقل از آن خشنود شوند و با آن انس گيرند و خاص و عام بدان راغب باشند و رو سوى آن كنند و عربى و عجمى به روايتهاى آن متمايل باشند . 40\r\n\r\n","description":"","footnote":"","page_name":" 428 ","page_number":448},
  {"content":"\r\n\r\n41 و از اين بيشتر ، هر سخنى را با آن پيوند دهند و در هر مقام زينت از آن جويند و تجمل از آن خواهند و در هر انجمن محتاج آن باشند پس فضيلت علم اخبار بر علوم ديگر روشن است و شرف مرتبت آن بنزد همه كس معلوم است و تنها كسى بمرحله فهم و يقين مطالب و احاطه بر وارد و صادر آن تواند رسيد كه دل بدان دهد و حقايق آن در يابد و از بر آن بچشد و از دقايق آن پرده بر گيرد و بخوشيهاى آن دست يابد . حكيمان گفته‌اند چه همدم و يار خوبيست كتاب .\r\nاگر خواهى لطايف آن سرگرمت كند و نكته‌هاى آن بخنداندت و اگر خواهى مواعظ آن غنيمت كند و اگر خواهى از دقايق آن شگفتى كنى . اول و آخر و غايب و حاضر و ناقص و كامل و صحرانشين و شهرى و هر چيزى را با خلاف آن و هر نكوئى را يا ضد آن پيش تو فراهم آرد مرده‌ايست كه از مردگان سخن آرد و سرگذشت زندگان گويد مونسى است كه از نشاط تو نشاط گيرد و با خفتن تو بخوابد و جز آنچه خواهى نگويد همسايه‌اى نكوكارتر و معاشرى منصف‌تر و رفيقى مطيع‌تر و معلمى پرمايه‌تر و يارى لايقتر و امين‌تر و سودمندتر و نكو خصال‌تر و سرگرم كننده‌تر و حفظ الغيب كن‌تر و ملايم‌خوىتر و زود تلافىكن‌تر و كم خرج تر از آن نشناخته‌ايم اگر به دو نظر كنى ترا بهره دهد و طبعت را نيرو دهد و فهمت را قوى كند و علمت را بيفزايد در يك ماه چندان از او بياموزى كه از دهان مردان بيك روزگار نتوانى آموخت ترا از زحمت طلب و اطاعت كسى كه ريشه از او بيشتر و نسب از او والاتر دارى آسوده كند معلمى است كه جفا نكند اگر خوان از او دريغ كنى فايده از تو دريغ ندارد . شب نيز چون روز و در سفر نيز چون حضر مطيع تو باشد خداى تبارك و تعالى فرمايد « بخوان بنام پروردگار كه بيافريد انسان را از خون بسته بيافريد بخوان و پروردگارت ارجمندتر است آن كه بوسيله قلم آموخت به انسان آنچه نميدانست آموخت » و به وصف خويش گفته كه بوسيله قلم تعليم داده است و آن را همسنگ كرامت خود كرده است يكى از اهل ادب در اين باب گويد :\r\n\r\n","description":"","footnote":"","page_name":" 429 ","page_number":449},
  {"content":"\r\n\r\n« وقتى بدانستم كه بفرار و گريز از مردم نتوانستم رست آمدم و روى نهان كردم و به خانه نشستم ، خوشحال و خندان و فارغ ، بى شكايت و غوغا به حال تنهائى كه كتابها براى من سخن حق ميگويد و از آنچه نميدانسته‌ام گفتگو دارد مونس من اين كتابهاست كه بدان دل داده‌ام و جز ايشان همنشينى نميخواهم چه خوب است همنشين من نه همنشينى آنها كه معاشرشان در انتظار بدى است » عبد الله بن عبد العزيز بن عبد الله بن عمر بن خطاب از مردم بريده و در مقبره‌اى نشسته بود ، هر وقت او را ميديدند كتابى بدست داشت و همى خواند وقتى در اين باره از او پرسيدند گفت « پند آموزى بهتر از قبر و سرگرمىاى بهتر از كتاب و چيزى بىدردسرتر از تنهائى نديدم » گفتند « درباره تنهائى روايتها هست » گفت « حقا كه تنهائى مايه تباهى نادانست » يكى از شعرا درباره كسى كه كتاب فراهم آرد و نداند كه در آن چيست گويد « باركشان كتاب‌اند اما از كتاب خوب همانقدر ميدانند كه شتر بجان تو كه شتر وقتى با بار خود برود يا بيايد نداند كه در جوالها چيست . » 42\r\n\r\n","description":"","footnote":"","page_name":" 430 ","page_number":450},
  {"content":"\r\n\r\n\r\n43 ذكر اختلاف مردم در اينكه چرا يمن را يمن و عراق را عراق و شام را شام و حجاز را حجاز گفتند\r\nكسان درباره يمن و نام آن اختلاف كرده‌اند بعضى پنداشته‌اند يمن را از اين جهت يمن گفته‌اند كه از يمين يعنى طرف راست كعبه است و شام را شام گفته‌اند كه در شمال كعبه است و حجاز را حجاز گفتند كه حاجز يعنى فاصله ميان يمن و شام است چنان كه خداوند عز و جل از برزخى كه ما بين درياى قلزم و درياى روم هست خبر داده و او عز و جل فرمود « ميان دو دريا حاجزى نهاد » كه حاجز اينجا بمعنى فاصله و برزخ است و عراق را عراق گفتند كه آب‌ها چون دجله و فرات و ديگر رودها بدان ريزد كه عراق ريختن آب فراوان و ساحل آب باشد و گمان من اينست كه اين كلمه را از عراقى دلو و عراقى مشك گرفته‌اند ( كه جمع عرقاه و بمعنى دسته چوبى است ) بعضى ديگر گفته‌اند : يمن را يمن گفتند كه يمن دارد و شام را شام گفتند كه شوم است و اين گفتار را به قطرب نحوى و كسان ديگر نسبت داده‌اند گروهى ديگر گفته‌اند يمن را از آن رو يمن گفته‌اند كه وقتى زبان مردم بابل گونه‌گون شد بعضى از آنها از يمين يعنى سمت راست خورشيد تا يمن برفتند و بعضى راه شمال گرفتند و بشام رسيدند و كلمه شام ، يعنى شمال ، نام اين ناحيه شد پس از اين از تفرقه اين قبايل از سرزمين بابل و بعضى اشعارى كه هنگام سفر در زمين و انتخاب نواحى گفته‌اند سخن خواهيم داشت .\r\nگويند شام را شام گفته‌اند كه در خاك و اقسام گياهان و درختان آنجا شامه‌ها\r\n\r\n","description":"","footnote":"","page_name":" 431 ","page_number":451},
  {"content":"\r\n\r\nيعنى نشانه‌هاى سپيد و سياه هست و اين سخن از كلبى است . شرقى بن قطامى گويد :\r\n« شام را بانتساب سام بن نوح شام گفتند كه او اول كس بود كه بشام فرود آمد و سكونت گرفت و چون عربان آنجا مقيم شدند گفتن سام را كه بمعنى مرگ نيز هست بفال بد گرفتند و شام گفتند . » گويند سامرا را نيز بانتساب سام بدين نام خوانده‌اند و نيز گويند نخستين خليفه عباسى كه آنجا اقامت گرفت آن را بدين نام خواند ( و سامرا مخفف سر من راى است ) كه آنجا مايه سرور بيننده است .\r\nدر خصوص نام اين نواحى و شهرها صورتهاى ديگر نيز جز آنچه ما گفتيم ياد كرده‌اند كه همه را در كتابهاى سابق خود آورده‌ايم .\r\n\r\n","description":"","footnote":"","page_name":" 432 ","page_number":452},
  {"content":"\r\n\r\n\r\nذكر مردم يمن و نسبهايشان و آنچه كسان در اين باب گفته‌اند\r\nكسان در نسب قوم قحطان اختلاف كرده‌اند هشام بن كلبى از پدرش و شرقى بن قطامى نقل كرده كه آنها بر اين رفته بودند كه قحطان پسر هميسع بن نبت بود و او نابت بن اسماعيل بن ابراهيم خليل بود و بر اين گفتار به بعضى احاديث استدلال ميكردند از جمله حديثى كه از پيمبر صلى الله عليه و سلم آورده‌اند و هشام از پدرش از ابن عباس و هيثم از كلبى از ابى صالح روايت كرده‌اند كه پيمبر صلى الله عليه و سلم بر جوانان انصار گذشت كه مشغول مسابقه تير اندازى بودند و فرمود :\r\n« اى بنى اسماعيل تير بيندازيد كه پدرتان نيز تيرانداز بود و من با ابن ادرع هستم ، ابن ادرع مردى از خزاعه بود ، در اين هنگام همه تيرهاى خود را به زمين ريختند و گفتند « اى فرستاده خدا هر كه تو با وى باشى مسابقه را ميبرد » فرمود « تير بيندازيد من با همه شما هستم » مسعودى گويد : و ديگر فرزندان قحطان از حمير و كهلان منكر اين گفتارند و آن را نميپذيرند و گروهى از آنها در مورد نسب خويش بر اين رفته‌اند كه قحطان همان يقطن است كه معرب كرده و قحطان گفته‌اند .\r\nابن كلبى آورده كه نام يقطن در تورات جبار بن عابر بن شالخ بن ارفحشذ بن سام بن نوح است آنچه درباره نسب مردم يمن واضح است و قوم كهلان و حمير دو فرزند قحطان تاكنون بگفتار و كردار معتقد آن هستند و حاضر از گذشته و كوچك از بزرگ نقل مىكند و تواريخ قديم عرب و اقوام ديگر را نيز مطابق آن يافته‌ام و\r\n\r\n","description":"","footnote":"","page_name":" 433 ","page_number":453},
  {"content":"\r\n\r\nبيشتر مشايخ اولاد قحطان را از حمير و كهلان در يمن و تهامه‌ها و نجدها و ديار حضرموت و شحر و احقاف و ديار عمان و ديگر شهرها بر آن ديده‌ام اينست كه نسب صحيح قحطان چنين است : وى قحطان بن عامر بن شالخ بن سالم بود و سالم همان قينان بن ارفحشذ بن سام بن نوح بوده است عابر سه پسر داشت : فالغ و قحطان و ملكان .\r\nبگفته بسيار كسان خضر عليه السلام از فرزندان ملكان بود و قحطان سى و يك پسر داشت كه مادرشان حى دختر روق بن فزارة بن منقذ بن سويد بن عوص بن ارم بن سام بن نوح بود از قحطان يعرب بن قحطان آمد و از يعرب يشجب آمد و يشجب دو پسر داشت يكى عبد شمس كه همان سبأ بن يشجب بود و او را سبا گفتند كه اسير بسيار گرفت و سبا حمير و كهلان دو پسر سبا را آورد برادر سبا فرزند نداشت و همه اعقاب از فرزند اين دو يعنى حمير و كهلان بوده‌اند و اين به نظر كسانى كه در باره آنها اطلاع دارند مورد اتفاق و يقين است .\r\nهيثم بن عدى طائى نيز منكر بود كه قوم قحطان از فرزندان اسماعيل بوده‌اند فقط اسماعيل به زبان جرهميان سخن ميگفت زيرا اسماعيل وقتى پدرش ابراهيم خليل الرحمن چنان كه گفته‌ايم او و مادرش هاجر را در مكه نهاد مانند پدرش زبان سريانى داشت و چون با جرهميان وصلت كرد زبان ايشان گرفت و به عربى سخن كرد و در اداى مقصود پير و جرهم شد .\r\nقوم نزار منكرند كه اسماعيل زبان جرهميان را گرفته باشد و گويند خدا عز و جل اين زبان را به او عطا كرد زيرا ابراهيم او را با مادرش هاجر در دره‌اى گذاشت كه كشت و مردم نداشت اسماعيل شانزده ساله و بقولى چهارده ساله بود و خدا آنها را حفظ كرد و زمزم را براى هاجر بجوشانيد و اين زبان عربى را باسماعيل آموخت .\r\nگويند زبان جرهم غير از اين بوده و زبان فرزندان قحطان غير از زبان فرزندان انزار بن معد بوده است و اين گفته كسانى را كه گفته‌اند اسماعيل زبان عربى را\r\n\r\n","description":"","footnote":"","page_name":" 434 ","page_number":454},
  {"content":"\r\n\r\nاز جرهميان گرفت باطل مىكند اگر چنين بود كه اسماعيل زبان عربى را از جرهميان كه ميان آنها بزرگ شد گرفته بود ميبايست زبان وى مانند زبان جرهميان با ديگر اقوام مقيم مكه باشد ولى قحطان زبان سريانى داشته و زبان پسرش يعرب غير از زبان او بوده است نه منزلت يعرب بنزد خدا والاتر از منزلت اسماعيل بوده و نه منزلت قحطان والاتر از منزلت ابراهيم خليل الرحمن بوده است تا زبان عربى را كه به يعرب بن قحطان عطا كرده بود از اسماعيل دريغ دارد .\r\nفرزندان نزار و فرزندان قحطان در مقام تنازع و تفاخر به ملوك و انبيا و مطالب ديگر قصه‌هاى دراز و مناظرات بسيار دارند كه اين كتاب مجال آن ندارد و شمه‌اى از دلائلى را كه هر گروه از سلف و خلف گفته‌اند با مناظرات سياهان و سپيد پوستان و عربان و عجمان و مناظرات شعوبيان در كتاب اخبار الزمان آورده‌ايم .\r\nهيثم بن عدى پنداشته بود كه جرهم پسر عابر بن سبأ بن يقطن همان قحطان بوده است . هيثم گفته پيمبر صلى الله عليه و سلم را كه به تيراندازان انصار فرموده بود « اى پسران اسماعيل تير بيندازيد » تاويل كرده كه او عليه السلام انصاريان را از طرف مادر بسبب توالدها كه از فرزندان اسماعيل داشته‌اند باسماعيل منسوب داشته است زيرا پيمبر صلى الله عليه و سلم نسبى را كه مسلم بوده زايل نميكرده و قومى را به غير پدرانشان كه بگفتار و كردار روايت شده‌اند منسوب نميداشته است و هم از پيمبر صلى الله عليه و سلم روايت كرده‌اند كه يكى از او معنى سبا را پرسيد كه مرد يا زن يا دره يا كوه بوده است ؟ و به دو گفت « مردى بود كه ده فرزند آورد و چهار نفرشان بسوى شام رفتند و شش نفر راه يمن گرفتند آنها كه سوى شام رفتند لخم و جذام و عامله و غسان بودند و آنها كه راه يمن گرفتند حمير و و ازد و مذحج و كنانه و اشعريان و انمار بودند و انمار به بجيله و خثعم تقسيم شده است . »\r\n\r\n","description":"","footnote":"","page_name":" 435 ","page_number":455},
  {"content":"\r\n\r\nابو المنذر گويد : انمار پسر اياد بن عمرو بن غوث بن نبت بن مالك بن زيد بن كهلان بن سبا بود .\r\nمسعودى گويد : در نسب انمار اختلاف كرده‌اند و اكثريت بر آن رفته‌اند كه انمار و اياد و ربيعه و مضر پسران نزار بن معد بن عدنان بوده‌اند كه داخل اقوام يمنى شده و به آنها منسوب گشته‌اند و روايت پيمبر صلى الله عليه و سلم در باره كسانى كه به يمن رفتند و كسانى كه سوى شام رفتند خبر واحد است و طريق آن مستفيض نيست كه قاطع عذر و مثبت حكم باشد .\r\nكسان را درباره اينان سخن بسيار است هشام از پدرش كلبى آورده كه گفته بود فرزندان سبا را سبئيان ميگفتند و جز سبا قبايلى نداشتند كه فراهمشان كند .\r\nو ما حكايت عمرو بن عامر مزيقيا و حكايت طريفه كاهن و خبر عمران كاهن را كه برادر عمرو بن عامر بود و حكايتهاى عرم و سيل و كهانت آنها را در مورد سد و سيل عرم با حكايت تفرقه قبايل مأرب و آنها كه بعمان و شنؤه و سراة و شام و ديگر نواحى زمين رفتند همه را در قسمتهاى آينده اين كتاب خواهيم آورد . 47\r\n\r\n","description":"","footnote":"","page_name":" 436 ","page_number":456},
  {"content":"\r\n\r\n\r\n48 ذكر ملوك يمن و سالهاى پادشاهيشان\r\nنخستين كسى كه از ملوك يمن بشمار است سبأ بن يشجب بن يعرب بن قحطان است كه نام وى عبد شمس بود و سابقا در همين كتاب و در كتابهاى ديگرمان علت تسميه او را بسبا چنان كه گفته‌اند آورده‌ايم و خدا بهتر داند مدت شاهى او چهار صد و هشتاد و چهار سال بود آنگاه پس از وى حمير بن سبأ بن يشجب بن يعرب پادشاه شد كه از همه مردم روزگار خود شجاعتر و سواركارتر و زيباتر بود و مدت پادشاهيش پنجاه سال بود ، بيشتر و كمتر از اين نيز گفته‌اند . وى بعنوان تا جدار معروف بود و اول كس از ملوك يمن بود كه تاج طلا بسر نهاد آنگاه پس از وى برادرش كهلان بن سبا بپادشاهى رسيد و عمرش دراز شد و سن بسيار يافت و كارش استقرار گرفت و پادشاهيش سيصد سال بود ، جز اين نيز گفته‌اند .\r\nآنگاه از پس مرگ كهلان بعللى كه ذكر آن بدرازا ميكشد و نزاعى كه بر سر شاهى ميان فرزندان حمير و كهلان بود پادشاهى بفرزندان حمير رسيد آنگاه ابو مالك عمرو بن سبا پادشاه شد و ملكش دراز شد و عدالت و احسانش به همه رسيد و پادشاهيش سيصد سال بود گويند اول كس كه پس از كهلان بپادشاهى رسيد رائش بود كه نامش حارث بن شداد بود آنگاه پس از وى جبار بن غالب بن زيد بن كهلان پادشاه شد و ملكش يكصد و بيست سال بود آنگاه پس از او حارث بن مالك بن افريقس بن صيفى بن يشجب بن سبا پادشاه شد و ملكش در حدود يكصد و چهل سال بود گويند اين پادشاه پدر ابرهه بن رائش معروف به ذو المنار بود .\r\n\r\n","description":"","footnote":"","page_name":" 437 ","page_number":457},
  {"content":"\r\n\r\nآنگاه پس از وى رائش بن شداد بن ملظاط پادشاه شد و ملكش يكصد و بيست و پنج سال بود آنگاه پس از وى ابرهة بن رائش ذو المنار پادشاه شد و ملكش يكصد و هشتاد سال بود آنگاه پس از او افريقس بن ابرهة پادشاه شد و ملكش يكصد و شصت و چهار سال بود آنگاه پس از وى برادرش عبد بن ابرهة معروف به ذو الاذعار پادشاه شد و پادشاهيش بيست و پنج سال بود آنگاه پس از وى هدهاد بن شرحبيل بن عمرو بن رائش پادشاه شد و در مدت پادشاهيش اختلاف است بعضى گفته‌اند ده سال بود و بعضى هفت سال و بعضى شش سال گفته‌اند . آنگاه تبع اول پادشاه شد و مدت ملكش چهار صد سال بود و بسيار كسان گفته‌اند كه بلقيس او را كشت . جز اين نيز گفته‌اند و آنچه گفتيم معروفتر است آنگاه پس از او بلقيس دختر هدهاد پادشاه شد و تولد وى حكايتى جالب داشت و راويان ضمن روايتهاى خويش آورده‌اند كه در اثناى شكار دو مار سياه و سپيد بر پدر او نمودار شد و بفرمود تا مار سياه را بكشتند پس از آن يك پير و يك جوان جن بر او نمودار شدند و پير دختر خويش را بزنى او داد و شرطها نهاد و آن دختر بلقيس را از او آبستن شد و او شرطها را بشكست و دختر از او نهان شد كه حكايت آن در كتاب اخبار التبابعه هست .\r\nاين حكايت‌ها را همانطور كه در كتابهاى اهل خبر ديده‌ايم به ترتيبى كه شريعت اقتضاى قبول و تسليم دارد ياد ميكنيم منظور ما نقل گفتار معتقدان قدمت نيست كه اين چيزها را منكرند و نمىپذيرند بلكه در اين كتاب گفتار اهل حديث را مياوريم كه مطيع شريعتند و حقيقت و حكايتهاى شياطين را به همان ترتيب كه كتاب منزل بر پيمبر مرسل بدان گوياست مسلم دارند كه دلائل فراوانى بر صدق گفتار او صلى الله عليه و سلم هست و خلق از آوردن نظير اين قرآن كه باطل از بعد و قبل بدان نياميزد عاجز مانده‌اند . پادشاهى بلقيس يكصد و بيست سال بود و كار وى با سليمان عليه السلام چنان بود كه خدا عز و جل در كتاب خويش ياد\r\n\r\n","description":"","footnote":"","page_name":" 438 ","page_number":458},
  {"content":"\r\n\r\nكرده و ضمن قصه هدهد و قصه‌هاى سليمان و بلقيس آورده است سليمان بيست و سه سال بر يمن پادشاهى كرد .\r\nآنگاه پس از آن پادشاهى بحمير بازگشت و ناشر النعم بن عمرو بن يعفر پادشاه شد و ملكش سى و پنج سال بود آنگاه پس از او شمر بن افريقس بن ابرهة پادشاه شد و ملكش پنجاه و سه سال بود آنگاه پس از وى تبع اقرن بن شمر پادشاه شد و ملكش يكصد و شصت و سه سال بود آنگاه پس از وى كليكرب بن تبع پادشاه شد بعضى او را پسر زيد دانسته‌اند و زيد تبع اول بود كه پسر عمرو ذو الأزعار بن ابرهة ذو المنار بود و حسان كه نامش بيايد پسر تبع ديگر بود و نام تبع ديگر تبعان اسعد و كنيه‌اش ابو كرب بود و تبان بر وزن غراب يارمان است و ملكش يكصد و بيست سال بود و قوم خويش را به طرف مشرق بخراسان و تبت و چين و سيستان برد .\r\nآنگاه پس از او حسان بن تبع شاه شد و كارش استقرار گرفت آنگاه پس از آن در ملك وى نزاع و اختلاف شد و پادشاهيش تا وقتى كشته شد بيست و پنج سال بود آنگاه پس از وى عمرو بن تبع پادشاه شد و او بود كه برادر خود حسان پادشاه سابق را بكشت و پادشاهيش شصت و چهار سال بود . گويند وى بسبب كشتن برادر بىخواب شده بود آنگاه پس از او تبع بن حسان شاه شد و پادشاهى كه از يمن به - حجاز رفت او بود و با اوس و خزرج جنگها داشت و ميخواست كعبه را ويران كند ما احبار يهود كه آنجا بودند نگذاشتند و او كتان يمانى به خانه پوشانيد و سوى يمن بازگشت و يهودى شد و يهوديگرى بر يمن چيره شد و از بت‌پرستى بگشتند پادشاهى او در حدود يكصد سال بود .\r\nآنگاه از پس تفرقه و نزاعى كه ميان قوم درباره پادشاهى رخ داد عمرو بن تبع پادشاه شد سپس از پادشاهى خلع شد و مرثد بن عبد كلال را پادشاه كردند و در يمن اختلافها و جنگها شد و مدت پادشاهيش چهل سال بود آنگاه پس از وى وليعة بن مرثد شاه شد و شاهيش سى و نه سال بود . آنگاه پس از وى ابرهة بن\r\n\r\n","description":"","footnote":"","page_name":" 439 ","page_number":459},
  {"content":"\r\n\r\nصباح بن وليعة بن مرثد كه او را شيبة الحمد ميگفتند پادشاه شد و ملكش نود و سه سال بود و كمتر از اين نيز گفته‌اند وى مردى دانشمند بود و سرگذشتهاى مدون دارد آنگاه پس از وى عمرو بن ذى قيفان پادشاه شد و ملكش هفده سال بود آنگاه پس از وى ذو شناتر پادشاه شد وى از خاندان شاهى نبود و بشاهزادگان نورس دل بست و از آنها آن خواست كه از زنان خواهند و بدكارى و لواط را در يمن نمودار كرد معذلك با رعيت عادل بود و حق مظلوم ميگرفت و ملكش سى سال و بقولى بيست و نه سال بود و يوسف ذو نواست كه از شاهزادگان بود براى حفظ خويشتن كه نميخواست تن ببدكارى دهد او را بكشت .\r\nآنگاه پس از وى يوسف ذو نواس بن زرعة بن تبع اصغر بن حسان بن كليكرب پادشاه شد و در جاى ديگر از كتاب خود خبر او را و حكايتى را كه با اصحاب اخدود داشت و آنها را به آتش بسوخت آورده‌ايم همانها كه خداى تعالى در كتاب خويش از ايشان خبر داده و فرموده « اهل اخدود بر آتش سوزان هلاك شدند » و حبشيان براى مقابله او از ديار ناصع و زيلع كه چنان كه گفته‌ايم ساحل حبشه است در زبيد يمن پياده شدند و يوسف از پس جنگهاى دراز از بيم ننگ خويشتن را غرق كرد مدت ملكش دويست و شصت سال بود و كمتر از اين نيز گفته‌اند .\r\nقصه چنان بود كه چون نجاشى پادشاه حبشه از رفتار ذو نواس با پيروان مسيح عليه السلام خبردار شد كه آنها را با آتش و اقسام شكنجه عذاب ميداد حبشيان را بسردارى ارياط بن اصحمه بجنگ او فرستاد او بيست سال در يمن پادشاهى كرد آنگاه ابرهه اشرم ابو يكسوم بر او حمله برد و خونش بريخت و پادشاه يمن شد و چون نجاشى از كار وى خبر يافت خشمگين شد و به مسيح قسم خورد كه موى پيشانى او را بكند و خونش بريزد و خاكش يعنى يمن را پايمال كند و چون خبر به ابرهه رسيد موى پيشانى خود را بكند و در حقه عاج نهاد و كمى از خون خود در شيشه كرد و مقدارى از خاك يمن را در كيسه‌اى ريخت و\r\n\r\n","description":"","footnote":"","page_name":" 440 ","page_number":460},
  {"content":"\r\n\r\nبراى نجاشى پادشاه حبشه فرستاد و هديه‌ها و تحفه‌هاى بسيار همراه آن كرد و نامه نوشت و به بندگى وى اعتراف كرد و بدين نصرانى قسم خورد كه مطيع اوست و چون شنيده است كه شاه قسم خورده موى پيشانى او را بكند و خونش بريزد و خاكش را پايمال كند اكنون پيشانى خود را بنزد شاه ميفرستم كه بدست خويش موى آن بكند و خون خود را در شيشه‌اى ميفرستم كه بريزد و كيسه‌اى از خاك ديارم ميفرستم كه پايمال كند و خشمى كه شاه نسبت به من داشته خاموش شود كه او بر تخت خويش است و من قسم او را عملى كرده‌ام وقتى نامه به نجاشى رسيد راى او را بپسنديد و عقل او را تحسين كرد و از او در گذشت و اين در ايام پادشاهى قباد در ايران بود . ابرهه ابو يكسوم همان بود كه با اصحاب فيل بسوى مكه رفت تا كعبه را ويران كند و اين بسال چهلم پادشاهى كسرى انوشيروان بود در راه بطائف گذشت و طايفه ثقيف ابو رغال را با او فرستاد كه راه آسان مكه را به او بنماياند و ابو رغال در راه در محلى بنام مغمس ما بين طايف و مكه بمرد و از آن پس قبر وى ريگ باران مىشود و عرب بدان مثل ميزنند جرير بن خطفى در همين زمينه در - باره فرزدق گويد :\r\n« وقتى فرزدق بميرد ريگبارانش كنند چنان كه قبر ابو رغال را ريگباران ميكنند » .\r\nمسعودى گويد : گويند كه ابو رغال را صالح پيمبر صلى الله عليه و سلم به كار صدقات اموال فرستاده بود ولى با فرمان وى مخالفت كرد و رفتار بد داشت و ثقيف كه قسى بن منبه نام داشت بر او حمله برد و به صورت زشتى او را بكشت كه با اهل حرم رفتار بد داشت . غيلان بن سلمه بتذكار قساوتى كه پدرشان ثقيف با ابو رغال كرده بود گويد :\r\n« ما سنگدليم و پدرمان سنگدلى كرد » امية بن ابى الصلت ثقفى در اين باب گويد :\r\n\r\n","description":"","footnote":"","page_name":" 441 ","page_number":461},
  {"content":"\r\n\r\n« همه مردم عدنان را از سرزمين خويش برون كردند و مغلوب كننده قبايل بودند و ابو رغال سرور را هنگامى كه هودج به مكه ميراند بكشتند » .\r\nعمرو بن دراك عبدى در اين باب گويد :\r\n« به نظر تو من اگر از كوههاى قيس بگذرم و از گذر بر بنى تميم سر باز زنم از ابو رغال بدكارتر يا در كار قضاوت از سدوم ستمگرترم ؟ » مسكين دارمى گويد :\r\n« قبر او را هر سال ريگباران ميكنم . چنان كه مردم قبر ابو رغال را ريگباران ميكنند . » و ما حكايت حبشيان و ورودشان را بحرم و قصه‌اى كه در اين باب داشتند بعدا در اين كتاب خواهيم آورد .\r\nگويد : و در راه عراق به مكه ما بين ثعلبيه و هبير در حدود بسطان محلى هست كه بقبر عبادى معروفست و تاكنون رهگذران چنان كه بر قبر ابو رغال ريگ ميزنند بر آن نيز ريگ ميزنند عبادى قصه‌اى جالب دارد كه در كتاب اخبار الزمان و كتاب حدائق الاذهان و ضمن اخبار اهل بيت رضى الله عنهم آورده‌ايم .\r\nپادشاهى ابرهه در يمن پس از بازگشت از حرم تا وقتى بمرد چهل و سه سال بود وقتى خداوند پرنده ابابيل را بر ضد او برانگيخت انگشتانش بريخت و بندهايش ببريد . ورود اصحاب فيل به مكه در روز يكشنبه هفدهم محرم سال هشتصد و - سى و دو از پادشاهى اسكندر و بسال دويست و شانزده تاريخ عرب بود كه از حجة - الغدر آغاز ميشد .\r\nانشاء الله تعالى در جاى مناسب اين كتاب شمه‌اى از تاريخ جهان و تاريخ پيمبران و شاهان را در بابى كه خاص آن ميكنيم خواهيم آورد .\r\nآنگاه پس از ابرهه اشرم پسرش بكسوم پادشاه شد و آزارش به همه مردم يمن رسيد و ملكش تا هنگامى كه بمرد بيست سال بود .\r\n\r\n","description":"","footnote":"","page_name":" 442 ","page_number":462},
  {"content":"\r\n\r\nآنگاه پس از وى مسروق بن ابرهة پادشاه شد و با مردم يمن سخت گرفت و آزارش به همه كس رسيد و بيشتر از پدر و برادر ستم كرد مادر وى از خاندان ذى يزن بود . سيف بن ذى يزن از درياها گذشته بدربار قيصر رفته بود تا از او كمك بخواهد نه سال بدربار او بود ولى از كمك دريغ كرد و گفت « شما يهودى هستيد و حبشيان نصرانيند و دين اجازه نميدهد كه مخالف را بر ضد موافق يارى كنيم » سيف سوى كسرى انوشيروان رفت و از او كمك خواست و بدستاويز خويشاوندى وى يارى طلبيد كسرى گفت « اين قرابت چيست كه بدان توسل جسته‌اى ؟ » گفت « اى پادشاه خلقت و پوست سپيد كه از اين جهت من از آنها به تو نزديكترم » انوشيروان وعده داد كه او را بر ضد سياهان يارى كند آنگاه بجنگ روم و اقوام ديگر سرگرم شد و سيف بن ذى يزن بمرد و پس از او پسرش معديكرب بن سيف بيامد و بدربار شاه بانگ بر آورد و چون قصه او پرسيدند گفت « من ارثى پيش شاه دارم » وى را بحضور انوشيروان بردند و درباره ارث از او پرسيد گفت « من پسر آن پيرمردم كه شاه وعده داده بود او را بر ضد حبشه يارى كند ، شاه وهرز اسپهبد ديلم را با زندانيان با او بفرستاد و گفت « اگر فتح كردند بنفع ماست و اگر نابود شدند باز هم بنفع ماست كه هر دو صورت فتح است » اينان بوسيله كشتىها بر دجله رفتند و اسب و لوازم و غلامان خود را نيز همراه داشتند تا به ايله بصره رسيدند كه دهانه درياست آن وقت بصره و كوفه نبرد و اين شهرها در اسلام پديد آمد . از آنجا به دريا سوار شدند و برفتند تا بر ساحل حضرموت به محلى رسيدند كه مثوب نام دارد و از كشتيها برون شدند بعضيشان نيز به دريا تلف شده بودند وهرز فرمان داد كشتىها را بسوزانند تا بدانند كه با مرگ سر و كار دارند و جائى نيست كه اميد فرار سوى آن داشته باشند و مردانه بكوشند يكى از مردم حضرموت در اين باره گويد :\r\n« هزار زره‌دار از قوم ساسان و قوم مهرسن به مثوب آمده بودند كه سياهان را از سرزمين يمن بيرون كنند و ذو يزن راه درست را به آنها نشان داده بود . »\r\n\r\n","description":"","footnote":"","page_name":" 443 ","page_number":463},
  {"content":"\r\n\r\nو اين شعرى مفصل است . چون خبر آنها بمسروق بن ابرهه پادشاه يمن رسيد با يكصد هزار تن حبشى و غير حبشى از حمير و كهلان و ديگر ساكنان يمن بمقابله ايشان آمد و دو قوم صف بستند مسروق بر فيلى بزرگ بود وهرز با ايرانيان همراه خود گفت بشدت حمله كنيد و صبور باشيد . آنگاه پادشاهشان را نگريست كه از فيل پياده شد و سوار شترى شد آنگاه از شتر فرود آمد و سوار اسب شد آنگاه نخوتش نگذاشت كه بر اسب جنگ كند كه مسافران كشتىها را حقير ميشمرد وهرز گفت « ملكش برفت كه از بزرگ بكوچك نشست » ما بين دو چشم مسروق يك ياقوت سرخ بود كه با آويز طلا بتاج وى آويخته بود و چون آتش ميدرخشيد و هرز تيرى بينداخت آن قوم نيز تير انداختن آغاز كردند وهرز بياران خود گفت « من اين خرسوار را نشانه كرده‌ام به‌بينيد اگر كسانش بدور او جمع شدند و متفرق نشدند زنده است و اگر جمع شدند و متفرق شدند هلاك شده است » چون سوى آنها نگريستند بديدند كه بدور وى جمع ميشوند و متفرق مىشوند و به وهرز خبر دادند گفت « بدين قوم حمله بريد و پايمردى كنيد » پس حمله بردند و پايمردى كردند تا حبشيان شكست خوردند و دچار شمشير شدند و سر مسروق و سر خواص و بزرگان حبشى بريده شد و در حدود سى هزار كس از آنها به هلاكت رسيد . انوشيروان با معد يكرب شرطها نهاده بود از جمله اينكه ايرانيان از يمنيان زن بگيرند اما يمنيان از آنها زن نگيرند شاعر در اين معنى گويد « ترتيب اين شد كه از آنها زن بگيرند ولى آنها از ايرانيان زن نگيرند » و هم شرط شده بود كه باجى براى كسرى بفرستد . وهرز تاجى را كه همراه داشت بسر معديكرب نهاد و زره‌اى از نقره به دو پوشانيد و او را در پادشاهى يمن استقرار داد و فتحنامه بانوشيروان نوشت و جمعى از همراهان خود را در يمن گذاشت همه پادشاهى حبشيان در يمن هفتاد و دو سال بود و پادشاهى مسروق بن ابرهه تا وقتى وهرز او را كشت سه سال بود و اين حادثه در سال چهل و پنجم پادشاهى انوشيروان\r\n\r\n","description":"","footnote":"","page_name":" 444 ","page_number":464},
  {"content":"\r\n\r\nبود يكى از ايرانيان درباره رفتن سپاه ايران به يمن و فيروزى ايشان بر حبشيان گويد ، « ما بدرياها رفتيم و بكمك شير مردان دلاور ساسانى كه با نيزه‌ها و شمشيرهاى بران و درخشان از حريم دفاع ميكردند حمير را از بليه سياهان رها كرديم و مسروق را كه از حضور قبايل حبشى مغرور شده بود بكشتيم و با تير جوان ساسانى ياقوتى را ميان دو چشم او بشكستيم و ديار قحطان را به زور تصرف كرديم و تا اوج غمدان رفتيم و در آنجا از هر گونه سرخوشى بهره‌ور شديم و بر بنى قحطان منت نهاديم » بحترى كه از قحطان بود در اين زمينه بمدح ابناى عجم و تذكار بزرگوارى ايرانيان با پدران خويش گويد « چه بزرگيها دارند كه ستايش از آن رونق ميگيرد و چه نعمتها كه ياد آن بروزگاران بجاست اگر بزرگى كنيد اين نخستين نعمت شما نيست و هيچ مكرمتى چون مكرمت شما بر يمنيان نخواهد بود آن روزها كه انوشيروان جد شما پرده ذلت را از سيف بن ذى يزن برداشت و سواران ايران با شمشير و نيزه از صنعا و عدن دفاع ميكردند شما پسران نعمت ده عطا بخش هستيد و مائيم كه از شما نهايت نعمت و كرم يافته‌ايم » مسعودى گويد : فرستادگان عرب به تهنيت بازگشت پادشاهى بحضور معديكرب رفتند اشراف و بزرگان عرب نيز بودند از جمله عبد المطلب بن هاشم بن عبد مناف و امية بن عبد شمس بن عبد مناف و خويلد بن اسد بن عبد العزى بن قصى و ابو زمعه جدامية بن ابى الصلت ثقفى و بقولى ابى الصلت پدر او بود كه بحضور رسيدند و او بر فراز قصر معروف غمدان در صنعا بود و به عنبر آلوده بود و سياهى مشك از موهاى سرش به چشم مىخورد و شمشير جلو رو نهاده بود و شاهزادگان و بزرگ‌زادگان از چپ و راست وى بودند خطيبان سخن گفتند و بزرگان زبان گشودند و عبد المطلب بن هاشم پيش از همه بود . عبد المطلب گفت : اى پادشاه خدا جل جلاله ترا مقامى بلند و دشوار و و الا و مهم معتبر داده و ترا از كشتزارى برويانيده كه ريشه‌اش پاك و مايه‌اش عزيز و اصلش استوار و شاخه‌اش بلند است از معدنى كريم و خاندانى پاك\r\n\r\n","description":"","footnote":"","page_name":" 445 ","page_number":465},
  {"content":"\r\n\r\nپس تو اى پادشاه كه گزندت مباد سر عرب و بهار آنهايى كه از او سر سبز شوند و تو اى پادشاه پيشواى عربى كه اطاعت وى كنند و ستون آنهايى كه بر آن تكيه زنند و بلند جايگاهى هستى كه بندگان بدان پناه برند اسلاف تو اسلاف نكوئى بودند و تو براى ما بهترين خلف ايشانى كسى كه از پى تو آيد هرگز نامش فراموش نشود و كسى كه چون تو باقيمانده دارد هرگز نميرد اى پادشاه ما اهل حرم خدا و پرده‌دار خانه اوئيم و خرسندى رفع آن بليه كه دچار آن بوديم ما را سوى تو آورد ما آمده‌ايم كه تهنيت گوئيم نه ياد مصيبت كنيم . » شاه به دو گفت « اى سخنگو تو چه نسبتى با آنها دارى ؟ » گفت « من عبد المطلب بن هاشم بن عبد منافم » شاه معديكرب بن سيف گفت « خواهر زاده ما ؟ » گفت « بله » گفت « او را نزديك من بياريد » نزديك آمد آنگاه رو بوى و فرستادگان كرد و گفت « خوش آمديد و صفا كرديد با شتر و بار به منزل راحت بنزد پادشاهى كه عطايتان فزون ميدهد . شاه گفتار شما را شنيد و قرابت شما را بدانست و توسل شما را پذيرفت كه شما مردان شب و روزيد نماينده محترميد و هر وقت برويد عطيه داريد . » آنگاه ابو زمعه جدامية بن ابى الصلت ثقفى بايستاد و شعرى بدين مضمون خواند :\r\n« بايد كسان چون پسر ذى يزن انتقامجوئى كنند كه بگرداب دريا تا خطرها همى رفت تا احرارزادگان را همراه آورد كه در تاريكى شب آنها را كوه پندارى .\r\nچه مبارك گروهى بودند كه آمدند و در زمانه نظيرشان را نخواهى ديد شيران را به تعقيب سگان سياه فرستادى و فرارى آنها در زمين سرگردان شد بنوش و خوش باش كه تاج بسر دارى و بر فراز غمدان خانه و جايگاه تو است مشك‌اندود كن كه دشمن هلاك شد و در جامه‌هاى خويش آسوده باش اين فضيلتها است نه دو ظرف شير كه به آب مخلوط شده باشد و بعد به صورت بول در آيد » معديكرب بن سيف بن ذى يزن با عبد المطلب سخن بسيار داشت و او را به پيمبر صلى الله عليه و سلم مژده داد و احوال و سرگذشت او را بگفت و همه\r\n\r\n","description":"","footnote":"","page_name":" 446 ","page_number":466},
  {"content":"\r\n\r\nفرستادگان را عطا داد و مرخص كرد و همه اخبار آن را در كتاب اخبار الزمان آورده‌ايم و از تكرار و شرح آن بىنيازيم .\r\nمسعودى گويد : معديكرب بن سيف بن ذى يزن بپادشاهى يمن پرداخت و گروهى از بردگان نيزه‌دار حبشى ترتيب داد كه نيزه بدست جلو او ميرفتند يك روز كه از قصر معروف غمدان در صنعا سوار ميشد چون بصحن قصر رسيد نيزه داران حبشى روى او ريختند و با نيزه‌هاى خود او را بكشتند . پادشاهيش چهار سال بود و او آخرين ملوك قحطانى يمن بود كه شمارشان سى و هفت كس بود و سه هزار و صد و نود سال پادشاهى كرد .\r\nمسعودى گويد : وقتى عبيد بن شرية جرهمى بحضور معاويه رسيد در جواب او كه از اخبار يمن و شاهان آنجا و مدت پادشاهيشان پرسيد گفت : نخستين ملوك يمن همانطور كه ما نيز در اين باب گفته‌ايم سبأ بن يشجب بن يعرب بن قحطان بود و صد و هشتاد و چهار سال پادشاهى كرد آنگاه پس از وى حارث بن شداد بن ملظاظ بن عمرو يكصد و بيست و پنج سال پادشاهى كرد آنگاه پس از وى ابرهة بن رائش كه همان ابرهه ذو المنار بود يكصد و سى و سه سال پادشاهى كرد آنگاه پس از وى افريقس بن ابرهه يكصد و شصت و چهار سال پادشاهى كرد آنگاه پس از وى برادرش عبد بن ابرهه چهل و پنج سال پادشاهى كرد آنگاه پس از وى هدهاد بن شرحبيل بن عمر معروف به ذو الصرع يك سال پادشاهى كرد آنگاه پس از وى بلقيس دختر هدهاد هفت سال پادشاهى كرد آنگاه پس از وى سليمان بن داود عليهما السلام به ترتيبى كه قبلا در مورد بلقيس گفتيم بيست و سه سال پادشاهى كرد آنگاه پس از وى رحبعم بن سليمان ناشر النعم بن يعفر بن عمرو ذى الاذعار سى و پنج سال پادشاهى كرد درباره تسميه وى به ذو الاذعار حكايتى گفته‌اند كه عقل آن را نمىپذيرد و نفوس وجود نظير آن را در جهان منكرند اما بودن چنين چيزهائى جزو ممكنات است گويند وى را ذو الاذعار از آن رو نام دادند كه در اقصاى بيابانهاى يمن و حضرموت بقومى رسيد كه خلقت\r\n\r\n","description":"","footnote":"","page_name":" 447 ","page_number":467},
  {"content":"\r\n\r\nناقص و صورتهاى عجيب داشتند و صورت آنها در سينه‌شان جاى داشت و چون مردم يمن از ديدن آنها بترسيدند و جانهاشان دچار وحشت شد او را ذو الاذعار گفتند كه اذعار جمع ذعر بمعنى ترس است . جز اين نيز گفته‌اند و خدا چگونگى را بهتر داند .\r\nآنگاه پس از وى عمرو بن شمر بن افريقس پنجاه و سه سال پادشاهى كرد آنگاه پس از وى تبع الاقرن بن عمر كه تبع اكبر بود يكصد و پنجاه و سه سال پادشاهى كرد آنگاه پس از وى ملكيكرب بن تبع سى و پنج سال پادشاهى كرد آنگاه پس از وى تبع بن ملكيكرب بن تبع كه نامش ابو كرب اسعد بن ملكيكرب بود هشتاد و چهار سال پادشاهى كرد آنگاه پس از وى كلال بن مثوب هفتاد و چهار سال پادشاهى كرد . آنگاه پس از وى تبع بن حسان بن تبع سيصد و بيست و شش سال پادشاهى كرد . آنگاه پس از وى مرثد سى و هفت سال پادشاهى كرد آنگاه پس از وى ابرهه بن صباح هفتاد و سه سال پادشاهى كرد . آنگاه پس از وى ذو شناتر بن زرعه و بقولى يوسف و بقولى نام او غريب بن قطن بود هشتاد و نه سال پادشاهى كرد آنگاه پس از وى لخنيعه معروف بذوشناتر هشتاد و چهار سال پادشاهى كرد و اين مدت هزار و نهصد و بيست و هفت سال بود . اين گفتار عبيد بن شريه را درباره ترتيب ملوك يمن و اختلاف مدت پادشاهيشان نقل كرديم تا اختلافاتى را كه در اين زمينه هست آورده باشيم و الله ولى التوفيق .\r\nهنگامى كه حبشيان معديكرب بن سيف بن ذى يزن را چنان كه از پيش گفتيم در صحن قصر با نيزه‌هاى خويش بكشتند جانشين وهرز با گروهى از عجمان كه وهرز در خدمت معديكرب گذاشته بود بصنعا بود و او همه حبشيان را بكشت و ولايت را مضبوط داشت و ما وقع را به وهرز كه در مدائن عراق بدربار انوشيروان بود نوشت وهرز نيز قضيه را بشاه خبر داد كه او را با چهار هزار تن از اسواران از راه خشكى بفرستاد و بفرمود تا يمن را سامان دهد و هيچيك از باقيماندگان حبشه را بجاى نگذارد و همه كسانى را كه موى مجعد كوتاه دارند و نژادشان با سياهان آميخته\r\n\r\n","description":"","footnote":"","page_name":" 448 ","page_number":468},
  {"content":"\r\n\r\nاست از ميان بردارد . وهرز به يمن رفت و به صنعا فرود آمد و يك سياه پوست يا دو رگه در آنجا باقى نگذاشت و تا وقتى كه در صنعا بمرد از جانب انوشيروان پادشاهى يمن داشت آنگاه پس از وى نوشجان پسر وهرز پادشاهى كرد تا در آنجا بمرد آنگاه پس از وى يك ايرانى بنام سبحان پادشاه شد آنگاه پس از وى خرزاد شش ماه پادشاهى كرد آنگاه پس از وى پسر سبحان پادشاه شد آنگاه پس از وى مرزبان كه از خاندان شاهى ايران بود پادشاه شد آنگاه پس از وى خر خسرو كه مولد وى يمن بود پادشاه شد آنگاه پس از وى باذان پسر ساسان پادشاه شد .\r\nمسعودى گويد « صورت همه ملوك يمن از قحطان و حبش و ايرانى بدين گونه بود . يكى از فرزندان ابراهيم خليل عليه السلام نيز در يمن پادشاهى كرد كه جزو ملوك يمن بشمار است وى هينية بن اميم بن بدل بن مدين بن ابراهيم خليل عليه السلام بود و در پادشاهى يمن اهميت بسيار است و روزگارش دراز بود و امرؤ - القيس در شعر خود از او ياد كرده گويد :\r\n« همان هينيه كه چون موقع سقوط ديدان رسيده بود نيرويش از آن فزونى گرفت و بر آنجا تسلط يافت و تا ديدان راهى دراز و صعب المنال ساخت » و گويند وى هينية بن اميم بن بدل بن لسان بن ابراهيم خليل بود .\r\nو ملوك يمن مانند خاندان ذو سحر و خاندان ذو الكلاع و خاندان ذو اصبح و خاندان ذو يزن مقيم ظفار بودند مگر عده كمى از ايشان كه به جاهاى ديگر اقامت داشتند بر دروازه ظفار به خط قديم بر سنگ سياه شعرى بدين مضمون نوشته شده بود .\r\n« وقتى ظفار را بساختند به دو گفتند متعلق به كيستى ؟ گفت : از آن حميريان نكوكارم باز پرسيدند پس از آن ؟ گفت پادشاهى من از حبشيان شرور است باز پرسيدند پس از آنها ؟ گفت پادشاهى من از ايرانيان آزاده است باز پرسيدند پس از آن ؟\r\nگفت پادشاهى من از قرشيان تاجر است باز پرسيدند پس از آن ؟ گفت پادشاهى من از حميريان صحرانشين است اين قوم اندكى در آن جا درنگ ميكنند ، كه از آن دم\r\n\r\n","description":"","footnote":"","page_name":" 449 ","page_number":469},
  {"content":"\r\n\r\nكه ساخته شد براى ويرانى بود و شيرانى كه دريابد آنجا ميافكند نواحى علياى ولايت را باتش ميكشند » اين خبر ملوكى است كه بر يمن تسلط يافته‌اند و از پادشاهى خويش پيش از وقت خبر يافته‌اند و اين ملوك به ترتيبى كه گفتيم در يمن پادشاهى كرده‌اند و انتظار ميرود كه بروزگاران آينده در ناحيه علياى ولايت بطوريكه ياد شده آتش‌سوزى باشد . به نظر مردم يمن در آخر الزمان بعد از حوادث و اتفاقات بسيار حبشيان بر ديارشان تسلط خواهند يافت ، هنگام بعثت پيمبر صلى الله عليه و سلم حاكمان كسرى در يمن بودند آنگاه اسلام غلبه يافت و به حمد الله فيروز شد و ما خبر ملوك مذكور را با سرگذشت و سفرها و جنگهايشان و ساختمانها كه در سفرها كرده‌اند در كتاب اوسط آورده‌ايم و از تكرار آن در اين باب بىنيازيم ديار يمن طويل و پهناور است يك طرف آن از سمت مجاور مكه تا طلحة الملك بنزديك صنعا هفت منزل است و از صنعا تا عدن كه آخر خاك يمن است نه منزل است و منزل از پنج تا شش فرسنگ است . طرف ديگر از دره و حاتا صحراهاى حضرموت و عمان بيست منزل است . طرف سوم مجاور درياى يمن است كه گفتيم درياى قلزم و چين و هند است و مجموع آن بيست منزل در شانزده منزل است .\r\nو نام ملوك يمن چون ذو يزن و ذو نواس و ذو منار و غيره از انتساب جاها و اعمال و سرگذشتها و جنگها و غيره آمده است كه ذو بمعنى صاحب و دارنده است و آنها را از ديگران مشخص مىكند و هر يك را از ملوك ديگر معلوم ميدارد اكنون كه خلاصه اخبار يمن و ملوك آنجا را بگفتيم بذكر ملوك حيره از بنى نصر و غيره ميپردازيم كه آنها نيز نسب از يمن داشته‌اند آنگاه ملوك شام و ملوك ديگر را از پى آنها خواهيم آورد انشاء الله تعالى\r\n\r\n","description":"","footnote":"","page_name":" 450 ","page_number":470},
  {"content":"\r\n\r\n\r\nذكر ملوك حيره از بنى نصر و غيره\r\nجذيمه و ضاح بوسيله زباء دختر عمرو بن ظرب بن حسان ابن اذينة بن - سميدع بن هوبر كشته شد . جذيمه از جانب روميان بر شام از مشارف تا فرات حكومت داشت و اقامتگاه وى در محل معروف به مضيق ما بين خانوقه و قرقيسيا بود . زباء پس از پدر پادشاهى يافته بود و جذيمه را بطمع وصل خويش انداخت و او را بشكست جذيمه بدوران ملوك الطوائف نود و پنج سال و در ايام اردشير پسر بابك و شاپور پسر اردشير بيست و سه سال پادشاهى كرد از اين قرار پادشاهى او يكصد و بيست و هشت سال طول كشيد و كنيه او ابو مالك بود . يكى از شاعران جاهليت سويد بن ابو كاهل يشكرى درباره او گويد :\r\n« اگر من دستخوش مرگ شوم طسم و عاد و جديس زشتكار و ابو مالك همان پادشاهى كه دختر عمر او را در حدع كشت پيش از من طعمه مرگ شده‌اند » پيش از جذيمه پدرش پادشاه بود كه نخستين پادشاه حيره بود و خدا بهتر داند و او مالك بن فهم بن دوس بن ازد بن غوث بن نبت بن مالك بن زيد بن كهلان بن سباء بن يشجب بن يعرب قحطان بود و با فرزندان جفنة بن عمرو بن عامر مزيقيا از يمن آمد ، بنى جفنه سوى شام رفتند و مالك به طرف عراق رفت و دوازده سال بر قوم مضر بن نزار پادشاهى كرد آنگاه پس از وى پسرش جذيمه چنان كه بگفتيم پادشاهى كرد .\r\nآنگاه پس از جذيمه پسر خواهرش عمرو بن عدى بن نصر بن ربيعة بن حارث بن مالك بن غنم بن نمارة بن لخم پادشاه شد او نخستين كس از پادشاهان بود كه در\r\n\r\n","description":"","footnote":"","page_name":" 451 ","page_number":471},
  {"content":"\r\n\r\nحيره اقامت گرفت و آنجا را پايتخت و مقر خويش كرد و ملوك بنى نصر كه در حيره پادشاهى كردند منسوب به دو بودند پادشاهى عمرو بن عدى خواهر زاده جذيمه يكصد سال بود .\r\nمسعودى گويد : علاقمندان اخبار و ايام عرب مكرر گفته‌اند كه جذيمه اول كس از قضاعه بود كه پادشاهى يافت و او جذيمة بن مالك بن فهم تنوخى بود .\r\nوى يك روز به نديمان خويش گفت « شنيده‌ام جوانكى از لخميان پيش خالگان ايادى خود بسر ميبرد و بسيار ظريف و مؤدب است ميخواهم او را بيارم و جام دارى و تشريفات مجلس خويش را به دو واگذارم » گفتند « رأى درست رأى شاه است بفرستيد او را بيارند » و شاه چنين كرد و چون بحضور رسيد از نام و نسبش پرسيد گفت « من عدى بن نصر بن ربيعه هستم » و او را بمجلس خويش گماشت پس از آن رقاش دختر مالك خواهر شاه عاشق او شد و به دو گفت « اى عدى وقتى به جماعت شراب ميدهى مال همه را با آب بياميز و شاه را بيشتر ده و چون شراب او را گرفت مرا از او خواستگارى كن كه مرا به تو خواهد داد و اگر داد جماعت را شاهد بگيرد » جوانك چنين كرد و از رقاش خواستگارى كرد و شاه او را بزنى وى داد و او حاضران را شاهد گرفت آنگاه جوانك بنزد رقاش رفت و ما وقع را به دو خبر داد ، و او گفت با زنت عروسى كن و او نيز چنان كرد و صبحگاه مشك و زعفران به خود زده بود جذيمه گفت « اين چيست ؟ » گفت « اين آثار عروسى است » گفت « كدام عروسى ؟ » گفت « عروسى رقاش » جذيمه بانكى زد و به زمين افتاد . عدى نيز دست و پاى خود را جمع كرد و بگريخت . جذيمه بتعاقب او برخاست اما او را نيافت بعضىها گفته‌اند او را بكشت و كس پيش خواهر فرستاد و شعرى بدين مضمون پيغام داد :\r\n« اى رقاش به من بگو و راست بگو آيا با آزاده زنا كرده‌اى يا با فرومايه يا با بنده كه سزاوار بنده‌اى يا با سفله كه سزاوار سفله‌اى » رقاش بجواب او شعرى بدين مضمون گفت :\r\n\r\n","description":"","footnote":"","page_name":" 452 ","page_number":472},
  {"content":"\r\n\r\n« تو مرا شوهر دادى و من بىخبر بودم و زنان براى آرايش من آمدند . سبب اين بود كه تو باده خالص نوشيده و بعيش و سبكسرى پرداخته بودى » جذيمه خواهر را بنزد خويش برد و در قصر تحت نظر بداشت وى بار گرفته بود و پسرى آورد كه او را عمرو نام داد و در پارچه‌اى پيچيد و چون بزرگ شد بگشود و عطر زد و لباس فاخر پوشانيد و او را بحضور دائيش برد كه او را پسنديد و محبتش را بدل گرفت اتفاقاً در سالى پر علف كه قارچ فراوان بود شاه برون شد و در باغى براى او فرش گستردند عمرو نيز با كودكان بچيدن قارچ مشغول شد وقتى كودكان قارچ خوبى بدست مياوردند ميخوردند و چون عمر بدست ميآورد نگه ميداشت آنگاه كودكان دوان آمدند و عمر پيشاپيش آنها بود و شعرى ميگفت بدين مضمون :\r\n« من اين را چيده‌ام و اختيار آن را دارم وقتى چيدم كه هر كه چيزى ميچيد به دهان مينهاد » .\r\nو جذيمه او را بحضور خواند و جايزه داد .\r\nآنگاه جن عمر را بربود . و جذيمه مدتى بجستجوى او در آفاق بگشت و خبرى از او نشنيد و دست از جستجو بداشت اتفاقاً دو مرد يكى بنام مالك و ديگرى عقيل كه هر دو پسر فالح بودند به قصد آن كه چيزى بشاه هديه كنند سفر كردند و بر لب آبى فرود آمدند و كنيزى بنام ام عمر همراه داشتند كه ديگى براى آنها بار گذاشت و غذائى آماده كرد در آن اثنا كه غذا ميخوردند مردى خاك آلود ژوليده موى كه ناخنهاى دراز و حالى تباه داشت بيامد و بپاى سگ نشست و دست دراز كرد كنيز چيزى به دو داد كه بخورد و بجائيش نرسيد و باز دست دراز كرد كنيز گفت « اگر استخوان ساق به بنده بدهى استخوان بازو ميخواهد » و اين براى مردم زياده طلب مثل شد آنگاه به آن دو شخص شراب داد و دهان مشك را بست . عمرو بن عدى گفت :\r\n« اى ام عمر ! جام را بما ندادى در صورتى كه گردش جام به طرف راست است\r\n\r\n","description":"","footnote":"","page_name":" 453 ","page_number":473},
  {"content":"\r\n\r\nولى اى ام عمر ! اين يار جام نگرفته بدتر از آن ديگران نيست » آن دو مرد گفتند « تو كيستى ؟ » گفت « اگر مرا نشناسيد نسبم را ميشناسيد من عمرو بن عدى هستم .\r\nآنها برخاستند و او را ببوسيدند و سرش را بشستند و ناخن بگرفتند و مويش كوتاه كردند و از لباسهاى خوب خودشان به دو بپوشانيدند و گفتند براى پادشاه گرانقدرتر و مرغوب‌تر از خواهر زاده او كه خدايش پس فرستاد هديه‌اى نيست آنگاه برفتند تا بدربار شاه رسيدند و او را بوجود عمرو مژده دادند كه بسيار خرسند شد . او را بنزد مادرش فرستاد و به آنها گفت « شما چه ميخواهيد ؟ » گفتند « ميخواهيم مادام كه تو هستى و ما هستيم نديم تو باشيم » گفت « نديمى از شما باشد » و نديمان معروف جذيمه همانها بودند و متمم بن نويره يربوعى در رثاى برادر خويش كه بوسيله خالد بن وليد در روز بطاح كشته شده بود هم ايشان را منظور دارد كه گويد « بروزگاران دراز ما چون نديمان جذيمه بوديم تا آنجا كه گفتند از هم جدا نخواهند شد و چون پراكنده شديم گوئى من و مالك با آن انس دراز يك شب با هم نبوده‌ايم . » و ابو خراش هذلى گويد :\r\n« مگر ندانى كه پيش از ما مالك و عقيل ، دوستان جانى جدا شده‌اند » مادر عمرو به دو پرداخت و خدمه را بفرستاد تا در حمام كار وى را سامان دهند و چون برون شد جامه‌هاى خوب شاهانه به دو پوشانيد و مطابق نذرى كه داشت يك طوق طلا به گردن او كرد و گفت بحضور دائى خود رود . چون دائيش ريش او را با طوق گردنش بديد گفت « عمرو از سن طوق گذشته است » عمرو با جذيمه دائى خود ببود و همه كارهاى او را به عهده گرفت .\r\nزباء دختر عمرو بن ظرب بن حسان بن اذينة بن سميدع بن هوبر ملكه شام و جزيره از خاندان عامله از عماليق بود كه در سليح حكومت داشتند بعضيها گفته‌اند وى رومى نژاد بود و به عربى سخن ميگفت شهرهاى وى بر دو ساحل شرقى و غربى فرات\r\n\r\n","description":"","footnote":"","page_name":" 454 ","page_number":474},
  {"content":"\r\n\r\nبود و اكنون ويرانه است وى شعبه‌اى از فرات جدا كرده و روى آن بناهاى رومى ساخته در مجراى زير زمينى ميان شهرهاى خود برده بود و با سپاه خود بجنگ قبايل ميرفت جذيمهء ابرش از او خواستگارى كرد و او جواب نوشت :\r\n« قبول دارم و كسى مانند تو دوست داشتنى است اگر مايل بودى پيش من بيا » و او دوشيزه بود .\r\nدر اين موقع جذيمه ياران خويش را فراهم آورد و با آنها مشورت كرد ، رأى دادند برود مگر قصير بن سعد يكى از تبعه او كه از قوم لخم بود و گفت نرود و نامه بنويسد كه اگر راست ميگويد پيش تو خواهد آمد و اگر نه در دام وى نيفتاده‌اى ولى خلاف راى او كرد و رأى جمع را كار بست و حركت كرد و چون به بقه رسيد كه نرسيده به هيت در ناحيه انبار بود ياران را فراهم آورد و مشورت كرد آنها كه رأى و ميل او را درباره زباء دانسته بودند گفتند بجانب او برود قصير گفت « ميروى و خونت در چهره‌ات نمودار است » جذيمه گفت « در بقه كار تمام شد » و اين مثل شد قصير بن سعد كه او را مصمم ديد گفت « فرمان قصير را كار نمىبندند » و اين نيز مثل شد . جذيمه برفت و چون نزديك شهر وى رسيد كه در محلى نرسيده بخانوقه بود و دسته‌هاى سپاه را نزديك آن بديد بيمناك شد و به قصير گفت « اى قصير رأى تو چيست ؟ » قصير گفت « من راى خودم را در بقه جا گذاشتم » گفت « به من بگو چه كنم ؟ » گفت « اگر دسته‌هاى سپاه وقتى ترا ديدند درود شاهى گفتند و جلوتر راه افتادند اين زن راست ميگويد ولى اگر دو طرف ترا گرفتند و مقابلت ايستادند ميان خودشان نسبت به تو نيت بد دارند فورى سوار عصا شود كه كس به آن نميرسد و از آن جلو نميزند » مقصود از عصا اسبى بود كه همراه او يدك كشيده ميشد پس قوم از وى استقبال كردند و اطرافش را گرفتند اما او سوار عصا نشد و قصير سوى عصا رفت و سوار شد و ركاب كشيد و برفت . چون جذيمه متوجه شد كه قصير سوار عصا جلو سواران قوم\r\n\r\n","description":"","footnote":"","page_name":" 455 ","page_number":475},
  {"content":"\r\n\r\nميتاخت تا ناپديد شد گفت « هر كه سوار عصا باشد گمراه نشود » و اين مثل شد آنگاه جذيمه بنزد زباء رفت و او باستقبال آمد و پائين تنه خود را برهنه كرده موهاى آن را به پشت زده بود و گفت « جذيمه اين جهاز براى عروس چطور است ؟ » گفت « اين جهاز كنيز احمق بىچيزى است » گفت « به خدا اين بواسطه نبودن تيغ و تنگدستى نيست رسم بعضىها چنين است » آنگاه او را بر سفره چرمين نشانيد و بگفت تا يك طشت طلا بياوردند و رگهاى دست او را ببريد و خونش بگرفت و چون نيرويش سست شد با دست خود بزد و يك قطره از خون وى بر ستون مرمر ريخت . به زباء گفته بودند كه اگر يك قطره خون وى بيرون طشت بريزد بخونخواهى او قيام خواهند كرد وى گفت « جذيمه خونت را هدر مكن من پيش تو فرستادم براى اينكه شنيده بودم خون تو علاج جنون است » جذيمه گفت « چرا براى خونى كه صاحبش هدر داده غصه ميخورى ؟ » بعيث در اين باره شعرى گفته به اين مضمون :\r\n« از مردم دارم است كه خونهايشان علاج جنون بلاهتست » زباء خون او را تماما بگرفت و در قدحى كرد .\r\nبعضىها گفته‌اند : وقتى جذيمه بقصر او رفت جز كنيزكان كس آنجا نبود زباء بر تخت خويش بود و بكنيزكان گفت دست آقاى خود را بگيريد آنگاه سفره چرمين بخواست و وى را بر آن نشانيد كه احساس خطر كرد آنگاه عورت خويش را نمودار كرد كه موى پائين تنه خود را از پشت بسته بود و گفت « جهاز عروسى را مىبينى ؟ » گفت « اين جهاز كنيز ختنه نكرده است ؟ » گفت « به خدا اين به جهت نبودن تيغ يا تنگدستى نيست رسم بعضىها چنين است » آنگاه بگفت تا رگهاى دست وى را ببريدند و خونش روى سفره چرمين ميريخت كه نميخواست مجلس او خون آلود شود و جذيمه گفت براى خونى كه صاحبش آن را ريخته است غم مخور .\r\nقصير نجات يافت و بحيره رفت و قصه را با عمرو بن عبد الجن تنوخى بگفت كه اهميتى نداد قصير به دو گفت « انتقام عمو زاده خود را بگير و گر نه مردم عرب\r\n\r\n","description":"","footnote":"","page_name":" 456 ","page_number":476},
  {"content":"\r\n\r\nبه تو بد خواهند گفت » ولى اعتنائى نكرد آنگاه قصير بنزد عمرو بن عدى رفت و گفت « ميخواهى سپاه را متوجه تو كنم به شرط آنكه انتقام دائيت را بگيرى ؟ » و او تعهد كرد پس قصير سران سپاه را متوجه او كرد و وعده مال و مقام داد و بسيار كس از ايشان به عمرو پيوست و او با تنوخى پيكار كرد و چون هر دو گروه از تباهى بيمناك شدند تنوخى مطيع شد و كار عمرو بن عدى استقرار گرفت قصير گفت « ببين چه وعده‌اى درباره زباء به من داده‌اى ؟ » عمرو گفت « با او كه چون عقاب آسمان از دسترس بدور است چه ميتوانيم بكنيم ؟ » گفت « اگر كارى نميكنى من گوش و بينى خودم را ميبرم و آنچه بتوانم براى كشتن او ميكوشم تو نيز به من كمك كن تا از بدنامى برهى » عمرو گفت « تو بهتر ميدانى من هم كمكت ميكنم . » پس بينى خويش ببريد و گفتند « قصير بىجهت بينى خود را نبريده است » و اين مثل شد آنگاه برفت تا بحضور زباء رسيد و در جواب زباء كه نام او را ميپرسيد گفت « من قصيرم . بخداى مشرق و مغرب قسم كه هيچكس براى جذيمه خيرخواه‌تر و براى تو بدخواه‌تر از من نبود ولى عمرو بن عدى بينى و گوش مرا بريد و بدانستم كه بنزد هيچكس بىمقدارتر از تو نخواهم بود » زباء گفت « اى قصير ما ترا محترم ميداريم و به كار دارائى خود ميگماريم » و مالى براى تجارت به دو سپرد . او به خزانه حيره رفت و بفرمان عمرو بن عدى هر چه آنجا بود بر گرفت و پيش زباء برد و چون چيزهائى را كه همراه آورده بود بديد خرسند شد و مالى بر آنچه آورده بود بيفزود آنگاه قصير بزباء گفت « هر پادشاهى براى روز مبادا زير شهر خود نقب‌هائى حفر مىكند » گفت « منهم كرده‌ام و از زير تخت خودم راهى حفر كرده و ساخته‌ام كه از زير فرات به تخت خواهرم رحيله توانم رسيد » قصير از اين قضيه خرسند شد آنگاه بنزد عمرو رفت و عمرو با دو هزار مرد كه در جوالها بر پشت هزار شتر بار شده بود حركت كرد تا بنزديك زباء رسيد . قصير پيش رفت و از شتران جلو افتاد و به زباء گفت روى بار وى شهر برو مال خود را به بين و به دروازه‌بان بگو متعرض اموال ما نشود كه مال بىزبان براى\r\n\r\n","description":"","footnote":"","page_name":" 457 ","page_number":477},
  {"content":"\r\n\r\nتو آورده‌ام زباء كه از او اطمينان يافته بود و بيمى نداشت بالا رفت و آنچه گفته بود انجام داد و چون كند رفتارى شتران را بديد شعرى گفت بدين مضمون :\r\n« چرا رفتار شتران كند است مگر سنگ يا آهن سرد سخت يا مردان خفته و نشسته بار دارد ؟ » شتران وارد شهر شد و چون شتر آخر رسيد دروازه‌بان بىحوصله شده بود و با سيخى كه بدست داشت به كفل مردى فرو كرد كه بادى از او رها شد . دروازه‌بان گفت بشتا بشتا و اين به زبان نبطى يعنى « در جوال‌ها شرى هست » آنگاه مردان از جوالها با شمشير جستند . زباء به طرف راه زير زمينى گريخت و قصير را دم نقب ديد كه با شمشير برهنه ايستاده بود و چون برگشت عمرو بن عدى به او رسيد و ضربتى به او زد . بعضيها گفته‌اند انگشتر خويش را كه زهر فورى در آن بود بمكيد و گفت « بدست خودم نه بدست عمرو » و شهر ويران شد و زن و بچه باسيرى رفت . شاعران را دربارهء زباء و كار قصير سخن بسيار است امرؤ القيس گويد « از شيوه‌هاى انتقامجوئى آن بود كه قصير بينى خود را ببريد و بيهس طالب مرگ با شمشير شد » با اشعار بسيار ديگر كه در اين باب گفته‌اند » و چنان بود كه زباء چون بقلعه‌اى مىرسيد موى مقعد خود را به طرف عقب مييافت و آنقدر مقاومت ميكرد تا قلعه را از بن بر ميانداخت با مارد قلعه دومه الجندل و ابلق قلعه تيما كه دو قلعه استوار بود چنين كرد و گفت « مارد اطاعت نكرد و ابلق دست يافتنى نبود » و اين مثل شد اين همان دو قلعه است كه عربان در اشعار خويش از آن فراوان ياد كرده‌اند . اعشى در اين باب گويد « در ابلق بىهمتاى تيما مكان دارد كه قلعه‌اى استوار است و پناه دهنده‌ايست كه پيمان شكنى نكند » « جذيمه الابرش را وضاح نيز لقب داده بودند كه وى پيس بود و باحترام او وضاح را ، كه بمعنى سپيد روى است ، كنايه از پيسى آوردند .\r\nمسعودى گويد : آغاز خبر عمرو بن عدى چنين بود و از پيش گفتيم كه مدت شاهيش يكصد سال بود ، پس از وى پسرش امرؤ القيس بن عمرو بن عدى شصت سال\r\n\r\n","description":"","footnote":"","page_name":" 458 ","page_number":478},
  {"content":"\r\n\r\nپادشاهى كرد . پس از وى عمرو بن امرؤ القيس كه او را محرق الحرب گفتند بيست و پنج سال پادشاهى كرد و مادر وى ماريه بريه خواهر ثعلبة بن عمر يكى از ملوك غسان بود نعمان بن امرؤ القيس نيز كه او را قائد الفرس گفتند شصت و پنج سال پادشاهى كرد مادر او هيجمانه دختر سلول از قبيله مراد و بقولى از اياد بود . منذر بن نعمان بن امرؤ القيس نيز بيست و پنج سال پادشاهى كرد و مادر وى فراسيه دختر مالك بن منذر از خاندان بنى نصر بود .\r\nنعمان بن منذر ملقب به فارس حليمه نيز كه خورنق را بساخت و سپاه را به دسته‌ها مرتب كرد سى و پنج سال پادشاهى داشت و مادر وى هند دختر زيد مناة از خاندان غسان بود . اسور بن نعمان نيز بيست سال پادشاهى كرد و مادر وى هند دختر هيجمانه از خاندان بنى نصر بود . منذر بن اسور بن نعمان بن منذر نيز سى و چهار سال پادشاهى كرد . مادر او ماء السماء دختر عوف بن نمر بن قاسط بن هيت بن اقصى بن دعمى بن جديلة بن اسد بن ربيعة بن برار بود و بسبب زيبائى و جمالى كه داشت ماء السماء نام يافت . آنگاه پس از وى عمرو بن منذر بيست و چهار سال پادشاهى كرد . مادر وى حليمه دختر حارث از خاندان معاوية بن معديكرب بود . منذر بن عمرو بن منذر نيز شصت سال پادشاهى كرد و مادر او خواهر عمرو بن قابوس از خاندان بنى نصر بود .\r\nآنگاه قابوس بن منذر سى سال پادشاهى كرد و مادرش هند دختر حارث از خاندان معاوية بن معديكرب بود . نعمان بن منذر كه گزندت مباد به دو گفتند بيست و دو سال پادشاهى كرد و مادرش سلمى دختر وائل بن عطيه از قبيله كلب بود .\r\nجمعى از اخباريان نقل كرده‌اند كه روزى نابغه از نعمان بار ميخواست حاجب به دو گفت كه شاه به شراب نشسته نابغه گفت « اين موقعى است كه دلها خوشامد گوئى را ميپذيرد كه او به سماع و باده سرخوش است و اگر خوشامد بشنود بخشش بسيار كند و تو نيز در سود من شريك باشى » حاجب گفت « توجه من بىكوشش تو سودمند نيفتد چگونه در آنچه گفتى طمع بندم كه در انجام منظور تو اين خطر هست\r\n\r\n","description":"","footnote":"","page_name":" 459 ","page_number":479},
  {"content":"\r\n\r\nكه از حد خويش تجاوز كنم آيا وسيله‌اى توانى انگيخت ؟ » نابغه گفت « كى بنزد اوست ؟ » حاجب گفت « خالد بن جعفر كلابى نديم » نابغه گفت « آيا ميتوانى آنچه را به تو ميگويم از طرف من بخالد بگويى » گفت « چه ميخواهى بگويم » گفت « ميگوئى شان تو اينست كه حاجت بوسيله تو روا شود و سپاسگزارى من نيز چنانست كه ميدانى » و چون خالد براى حاجتى كه شراب بر مىانگيزد برخاست حاجب بنزد وى شد و گفت « اى ابو البسام خوشى تازه بر تو گوارا باد » خالد گفت « تازه چيست ؟ » وى نيز قصه را با او گفت خالد كه مردى نرمخوى بود و با دقت و باريك بينى بكارها ميپرداخت خندان بازگشت و شعرى ميخواند بدين مضمون « حقا پيش افتادن و وصول بنهايت شايسته تو است يا كسى كه تو راهبر اوئى . » آنگاه گفت « قسم به لات گوئى مىبينم كه شاهان ذو رعين كه از بزرگى بهره‌ورند در زمينه نسب و فضايل اسلاف در عرصه‌اى كه تو ، گزندت مباد ، نمونه كامل آن هستى با تو بتفاخر برخاسته‌اند و تو گوى سبقت برده‌اى و كوشش آنها به جائى نرسيده است » نعمان گفت « سخن تو بليغتر و نكوتر از قافيه‌پردازى نابغه است » خالد گفت « هر چه نكو باشد دون مقام والاى تو است اگر نابغه حضور داشت او ميگفت و ما نيز ميگفتيم » نعمان بگفت تا نابغه را بيارند . حاجب بنزد وى رفت و گفت « چه خبر آورده‌اى ؟ » گفت « اجازه دادند در را به روى تو بگشايم و پرده بردارم بيا داخل شو پس او داخل شد و بحضور نعمان رسيد و پس از درود پادشاهى گفت « گزندت مباد آيا تو كه پيشواى عرب و نخبه نسبى مفاخره ميكنى ؟ » قسم به لات كه شب تو ميمون‌تر از روز او و پشت تو نكوتر از صورت او و چپ تو بخشنده‌تر از راست اوست وعده تو از نقد او بهتر و بندگان تو از قوم وى بيشتر و نام تو از مقام او معروفتر و جان تو از پيكر او بزرگتر و روز تو از روزگار او مهمتر است » و شعرى بدين مضمون خواند :\r\n« در بخشش و دليرى و علم و اطلاع از هر چه معتبر است بالاترى كه بزرگيها را چون تاج بسر نهاده‌اى و در پيكارگاه شيرى هستى به صورت ماه » چهره نعمان از\r\n\r\n","description":"","footnote":"","page_name":" 460 ","page_number":480},
  {"content":"\r\n\r\nمسرت گشوده شد و بفرمود تا دهان وى را پر از گوهر كردند و گفت « پادشاهان را چنين بايد ستود » و چنان بود كه عدى بن زيد عبادى براى خسرو پرويز به عربى چيز مينوشت و وقتى بزرگان عرب بحضور ميرسيدند براى او ترجمه ميكرد نعمان بسبب دشمنىاى كه با وى داشت او را بكشت و شرح آن دراز است . چون عدى كشته شد زيد بن عدى پسرش جاى پدر را گرفت و از زيبائى زنان خاندان منذر با خسرو سخن گفت و آنها را ستود . خسرو به دو نوشت و فرمان داد كه خواهرش را بحضور بفرستد . چون نعمان نامه را بخواند بفرستاده كه زيد بن عدى بود گفت :\r\n« مگر سياه چشمان عراق براى خسرو بس نيست كه بدختران عرب چشم دوخته است ؟ » زيد گفت « شاه خواسته است بوسيله خويشاوندى احترام ترا بيفزايد اگر ميدانست كه اين كار براى تو مشكل است نگفته بود من به ترتيب مناسبى اين را به او ميقبولانم و عذرى ميگويم كه بپذيرد » نعمان گفت « همينطور كن تو ميدانى كه زن دادن به عجم براى عرب مايه رسوائى و وهن است » چون زيد بنزد خسرو رفت به دو گفت كه نعمان بخويشاوندى او مايل نيست و سخن نعمان را درباره سياه چشمان عراق به صورتى زشت نقل كرد و خشم خسرو را نسبت به او برانگيخت و بجواب خسرو كه توضيح ميخواست كلمه‌اى را كه سياه چشمان معنى ميداد « ماده - گاوان » ترجمه كرد خسرو كينه نعمان را بدل گرفت و گفت « بسا بندگان كه در راه طغيان پيشتر از اين رفته‌اند » چون سخن وى به نعمان رسيد بيمناك شد و گريزان سوى قبيله طى رفت كه با آنها خويشاوندى داشت آنگاه از پيش ايشان برون شده بنزد قبيله بنى رواحة بن ربيعة بن مازن بن حارث بن قطيعة بن عبس رفت كه به دو گفتند « پيش ما بمان ما از تو مانند خودمان دفاع ميكنيم » نعمان به آنها دعاى خير كرد و از آنها جدا شد . قصد داشت بحضور خسرو رود و ببيند با وى چه خواهد كرد و اين سخن از زهير بن ابى سلمى است كه گويد :\r\n\r\n","description":"","footnote":"","page_name":" 461 ","page_number":481},
  {"content":"\r\n\r\n« مگر نعمان را نديدى كه اگر كسى از روزگار نجات يافتنى بود او نجات يافته بود بيك روز گمراهى پادشاهى بيست ساله او برفت كسى را چون او نديدم كه ملكش از دست برود و دوست غمخوار و بخشنده كمتر از او داشته باشد فقط يك قبيله از رواحه رعايت او كردند و مردمى بودند كه از رسوائى بيم داشتند ، برفتند تا بدربار او با شتران خوب و اسبان اصيل خيمه زدند و ايشان را پاداش نكو داد و بستود و با آنها وداعى كرد كه اميد تجديد ديدار نبود نعمان بمدائن رفت و خسرو بگفت تا هشتهزار كنيز كه لباسهاى رنگارنگ داشتند به دو صف در گذرگاه وى بايستادند وقتى نعمان از ميان آنها ميگذشت به دو گفتند « مگر شاه با داشتن ما از گاوان عراق بىنياز نيست ؟ » نعمان بدانست كه نجات نخواهد يافت آنگاه زيد بن عدى به دو برخورد نعمان به دو گفت « اين كار را تو بسر من آوردى اگر نجات يافتم جامى را كه بپدرت نوشانيدم به تو نيز خواهم نوشانيد » زيد گفت « نعمانك برو ! اخيه‌اى براى تو درست كرده‌ام كه اسب سركش آن را نتواند بريد » خسرو بفرمود تا نعمان را در مدائن بزندان كردند سپس بفرمود تا او را زير پاى فيلان انداختند بعضيها گفته‌اند وى در زندان ساباط مداين بمرد شاعران درباره اين حادثه اشعار فراوان گفتند از جمله سخن اعشى است كه نكو گفته :\r\n« نعمان پادشاه نيز كه وى را ميديدى كه با خوشحالى حواله‌ها ميداد و كرم ميكرد ( او هم از مرگ نجست ) روز و شب امور مردم را فيصل ميداد آنها خاموش بودند اما مرگ سخن ميگفت بدينسان او خويشتن را از مرگ در ساباط نرهانيد و بمرد و تنش پاره شد . » و هانى بن مسعود شيبانى گويد :\r\n« اى بىپدر ! سر صاحب تاج بروزگار جولانگه فيلان شد و خسرو به نعمان شاه پرداخت و جامى تلخ به دو نوشانيد » گويند وقتى نعمان سوى خسرو ميرفت بر قبيله بنى شيبان گذشت و سلاح و\r\n\r\n","description":"","footnote":"","page_name":" 462 ","page_number":482},
  {"content":"\r\n\r\nعيال خويش را به هانى بن مسعود سپرد و چون خسرو نعمان را بكشت كس پيش هانى بن مسعود فرستاد و تركه نعمان را طلب كرد ، او نپذيرفت و نخواست پيمان بشكند و جنگ ذو قار به همين سبب رخ داد كه تفصيل آن را در كتاب اوسط آورده‌ايم و در اينجا به تكرار آن نياز نيست .\r\nو چنان بود كه حرقه دختر نعمان بن منذر وقتى بكليسا ميرفت راه او را بحرير و ديباى مزين به خز و نقش و نگار فرش ميكردند و او با كنيزان خويش تا كليسا ميرفت و به منزل برميگشت . چون نعمان كشته شد روزگار او سخت شد و از رفعت به ذلت افتاد و چون سعد بن ابى وقاص پس از آنكه خدا ايرانيان را شكست داده و رستم را كشته بود بعنوان امارت بقادسيه آمد حرقه دختر نعمان با گروهى از كسان و كنيزان خود كه همگى مانند وى لباس سياه راهبان داشتند بنزد وى آمد و صله خواست وقتى بحضور سعد آمد آنها را نشناخت و گفت « حرقه هم با شماست ؟ » و او گفت « اينك منم » گفت « تو حرقه‌اى ؟ » گفت « بله منم اين تكرار پرسش براى چيست ؟ » آنگاه گفت « جهان خانه زوال است و بيك حال نماند و مردمش را تغيير دهد و از حالى بحالى برد ما پادشاهان اين شهر بوديم تا دولت ، پايدار و ايام بكام بود خراج آن بما ميرسيد و مردمش اطاعت ما ميكردند وقتى كار دگرگون شد و بسر رسيد بانگزن روزگار بانگ برآورد و عصاى ما بشكست و جمع ما بپراكند اى سعد ! روزگار چنين است ، كه به هيچ قومى مسرتى ندهد مگر بدنبال آن حسرتى نصيبشان كند » آنگاه شعرى بدين مضمون خواند :\r\n« از آن پس كه تدبير امور مردم ميكرده‌ايم و فرمان ، فرمان ما بوده است اكنون جزو مردم بىنام و نشانيم و ما را نشناسند واى بدنيائى كه نعمت آن دوام نيارد و ما را پيوسته از جائى به جائى ميبرد . » سعد گفت : خدا عدى بن زيد را بكشد گويا در اين سخن به حرقه نظر داشته كه گفته است :\r\n\r\n","description":"","footnote":"","page_name":" 463 ","page_number":483},
  {"content":"\r\n\r\n« روزگار صولتى دارد از آن بيمناك باش و از روزگاران ايمن مباش و آسوده مخسب گاه باشد كسى سالم بخوابد و ايمن و خوشحال باشد و مرگش در رسد » گويد « در آن اثنا كه حرقه جلو سعد ايستاده بود عمرو بن معديكرب كه بروزگار جاهليت بدربار پدر وى ميرفته بود وارد شد و چون او را بديد گفت : « تو حرقه‌اى ؟ » گفت « بله » گفت « چه شد كه آن رسوم پسنديده برفت و آن نعمت پياپى و آن قدرت چه شد ؟ » گفت « اى عمرو روزگار حوادث و عبرتها دارد و ملوك فرزندانشان را بسر در آرد و از پس رفعت به پستى كشاند و از پس قدرت بىكس كند و از پس عزت بذلت افكند ما منتظر چنين روزى بوديم و چون بيامد چندان نامنتظر نبود » گويند سعد او را محترم داشت و جايزه نكو داد و چون خواست برود گفت « بايد ترا مانند شاهان خودمان درود گويم خدا هيچ نعمتى را از بنده پارسائى نگيرد مگر آنكه ترا وسيله تجديد آن كند » وقتى از پيش وى برفت زنان شهر او را بديدند و گفتند « امير با تو چگونه رفتار كرد ؟ » گفت « رعايت من كرد و حرمت من بداشت كه بزرگ ، بزرگ را احترام مىكند » و ما بعدها در همين كتاب ضمن سخن از اخبار معاوية بن ابى سفيان خبر هند دختر نعمان را با مغيرة - بن شعبه در ايامى كه امارت كوفه داشت ياد خواهيم كرد .\r\nابو الحسن على بن حسين مسعودى گويد : اينان ملوك حيره بودند تا اسلام بيامد و خدا اسلام را قوت داد و كافرانرا خوار كرد . همه اين پادشاهان مذكور چنان كه در اين كتاب بگفتم از فرزندان عمرو بن عدى خواهر زاده جذيمهء ابرش بوده‌اند . وقتى اسلام بيامد خسرو پرويز پادشاه ايران بود و اياس بن قبصيه طائى را پادشاه عربان حيره كرد و پادشاهى وى نه سال بود . مبعث پيمبر خدا صلى الله عليه و سلم به ماه هشتم پادشاهى اياس بود آنگاه تنى چند از ايرانيان پادشاهى حيره يافتند پيش از عمرو بن عدى نيز چنان كه بگفتيم حيره پادشاهانى داشته بود و شمار پادشاهان حيره از بنى نصر و غير بنى نصر از عرب و ايرانى بيست\r\n\r\n","description":"","footnote":"","page_name":" 464 ","page_number":484},
  {"content":"\r\n\r\nو سه كس بود كه مدت پادشاهيشان ششصد و بيست و هشت سال بود گويند از آغاز آبادانى حيره تا هنگام سقوط آن كه مصادف بناى كوفه بود پانصد و سى و چند سال طول كشيد .\r\nمسعودى گويد : از وقت مذكور همچنان آبادى حيره كاهش گرفت تا اوايل دوران معتضد كه كاملا ويران شد گروهى از خليفگان بنى عباس چون سفاح و منصور و رشيد و ديگران نسبت بلطافت هوا و صفاى گوهر و خوبى و محكمى خاك حيره و هم به جهت نزديكى خورنق و نجف مدتى در آنجا بسر ميبردند . در حيره ديرهاى بسيار بود اما راهبانى كه آنجا مقيم بودند بشهرهاى ديگر رفتند كه ويرانى بر آنجا چيره شد و كس نماند و اكنون جز بوم و انعكاس صوت كس آنجا نيست به نظر بسيارى كسان كه از حوادث آينده اطلاع دارند ايام سعد حيره باز ميگردد و معمور مىشود و اين نحوست از آن ميرود . در مورد كوفه نيز چنين است .\r\nمسعودى گويد : ملوك مذكور حيره اخبار و سرگذشت‌ها و جنگها داشته‌اند كه همه را بشرح در كتاب اخبار الزمان آورده‌ايم و از تكرار آن بىنيازيم . 81\r\n\r\n","description":"","footnote":"","page_name":" 465 ","page_number":485},
  {"content":"\r\n\r\n\r\n82 ذكر ملوك يمنى نژاد شام از غسان و غير .\r\nاول كس از مردم يمن كه پادشاهى شام يافت فالغ بن يغفور بود آنگاه پس از وى يوقاب كه همان ايوب بن رزاح است پادشاهى يافت . خدا عز و جل خبر او را به زبان پيمبر خود گفته و حكايت او را آورده است آنگاه مردم يمن در ديار خويش نتوانستند ماند و پراكنده ديار ديگر شدند قوم قضاعة بن مالك بن حمير نخستين كسان بودند كه بشام آمدند و به ملوك روم پيوستند و ملوك رومى ، آنها را كه نصرانى شده بودند بر عربان شام پادشاهى دادند نخستين كس از قوم تنوخ كه پادشاهى يافت نعمان بن عمرو بن مالك بود آنگاه پس از وى عمرو بن نعمان بن عمر پادشاه شد آنگاه پس از وى حوارى بن نعمان پادشاه شد از قوم تنوخ جز اينها كه گفتيم كس پادشاهى نيافت . قوم تنوخ فرزندان مالك بن فهم بن تيم اللات بن ازد بن وبرة بن ثعلبة بن حلوان بن عمران بن الحاف بن قضاعة بن مالك بن حمير بودند درباره قوم قضاعه اختلافست كه آيا از معد يا از قحطان بوده‌اند ؟ مردم قضاعه قبول ندارند كه از معد بوده‌اند و به ترتيبى كه گفتيم خويش را از قحطان مىپندارند درباره نسب قضاعه و پيوستگى آن به حمير ترتيب ديگرى نيز جز آنچه ما ياد كرديم گفته‌اند .\r\nآنگاه طايفه سليح بشام آمد و بر طايفه تنوخ غلبه يافت و نصرانى شد و روميان پادشاهى عربان شام را بايشان دادند آنها پسران سليح بن حلوان بن عمران بن الحاف بن قضاعه بودند ملك سليح در شام استقرار يافت قبايل عرب نيز بسبب حوادث مارب و قضيه عمرو بن عامر مزيقيا پراكنده شدند . و طايفه غسان بشام آمدند\r\n\r\n","description":"","footnote":"","page_name":" 466 ","page_number":486},
  {"content":"\r\n\r\nآنها از فرزندان مازن بودند مازن فرزند ازد بن غوث بن نبت بن مالك بن زيد بن كهلان بن سبا بن يسحب بن يعرب بن قحطان بود و همه قبايل غسان نسب از او دارند غسان نام آبى بود كه از آن سيراب ميشدند و نام از آن گرفتند محل آب ما بين زبيد و رمع به دره اشعريان يمن بود حسان بن ثابت انصارى در اين باب گويد :\r\n« اكنون كه پرسيدى ما گروهى نجيب‌زاده‌ايم نسبمان به ازد ميرسد و آب ما غسان است » و ما پس از اين خبر عمرو بن عامر مزيقيا و خبر سيل عرم و پراكندگى اين قوم و خبر آب معروف به غسان را ياد خواهيم كرد گويند وقتى عمرو بن عامر از يمن برون شد بر سر اين آب ببود تا بمرد و عمرش هشتصد سال بود كه چهار صد سال تبعه و چهار صد سال شاه بود .\r\nو چنان شد كه غسانيان بر عربان شام غلبه يافتند و روميان شاهى عربان آن ناحيه را بايشان دادند . نخستين كس از جمله ملوك غسانى كه پادشاهى شام يافت حارث بن عمرو بن عامر بن حارثة ابن امرؤ القيس بن ثعلبة بن مازن بود و مازن غسان بن ازد بن غوث بود .\r\nآنگاه پس از او حارث بن ثعلبة بن جفنة بن عمرو بن عامر بن حارثه پادشاهى يافت مادر وى ماريه ذات القرطين دختر ارقم بن ثعلبة بن جفنة بن عمرو و بقولى ماريه دختر ظالم بن وهب بن حارث بن معاوية بن ثور بود و ثور همان كنده بود كه شاعران در اشعار خويش از او ياد كرده‌اند و گروهى از ملوك غسان نسب از او دارند .\r\nپس از او نعمان بن حارث بن جبلة بن حارث بن ثعلبة بن جفنة بن عمر پادشاه شد آنگاه پس از وى منذر ابو شمر بن حارث بن جبلة بن ثعلبة بن جفنة بن عمرو پادشاه شد آنگاه پس از وى عوف بن ابى شمر پادشاه شد آنگاه پس از وى حارث بن ابى شمر پادشاه شد و ملك وى با بعثت پيمبر خدا صلى الله عليه و سلم مصادف بود گروهى از اخباريان گفته‌اند كه حسان بن ثابت انصارى بديدار حارث بن ابن شمر غسانى رفته بود كه نعمان بن منذر لخمى پادشاه حيره با او مفاخره داشت . هنگامى\r\n\r\n","description":"","footnote":"","page_name":" 467 ","page_number":487},
  {"content":"\r\n\r\nكه حسان بحضور حارث بود به دو گفت « اى پسر فريعه شنيده‌ام كه نعمان را به من ترجيح ميدهى ! » گفت « چگونه او را به تو ترجيح دهم كه پشت سر تو از صورت او بهتر و مادر تو از پدر او شريفتر و پدرت از همه قوم او شريفتر و دست چپ تو از دست راست او بخشنده‌تر و محروم ماندن از تو از بخشش او بهتر و كم تو از بسيار او بيشتر و حوضچه تو از بركه او پرمايه‌تر و كرسى تو از تخت او برتر و جوى تو از درياى او عميق‌تر و روز تو از ماه وى درازتر و ماه تو از سال وى طولانىتر و سال تو از روزگار او بهتر و چوب تو از چوب وى آتش افروزتر و سپاه تو از سپاه وى نيرومندتر است تو از غسانى و او از لخم است چگونه ممكنست او را بر تو ترجيح دهم يا با تو مساوى شمارم . » حارث گفت « اى پسر فريعه اين سخن را ضمن شعر بايد شنيد » و او شعرى بدين مضمون گفت :\r\n« اى حارث اصغر شنيده‌ام كه ابو منذر با تو مفاخره مىكند . پشت سر تو از صورت او بهتر است و مادر تو بهتر از منذر است و دست چپ تو با وجود چپى براى مردم تنگدست چون دست راست اوست » آنگاه پس از او جبلة بن ايهم بن جبلة بن حارث بن ثعلبة بن جفنة بن عمرو بن عامر بن حارثة بن امرؤ القيس بن ثعلبة بن مازن پادشاه شد . مازن همان غسان بن ازد بن غوث بود . جبله همان پادشاهى بود كه حسان بن ثابت انصارى در قصيده‌اى مفصل مدح او گفته كه از جمله اينست .\r\n« شمشير بر آر كه پادشاهى تو در شام تا روم مايه افتخار هر يمنى است » و هم درباره او گويد :\r\nاين خانه‌ها از كيست كه در معان ، ما بين يرموك و صمان و در قريات و ثلاثين خالى مانده و من بىرغبت از آن به قصرهاى نزديك باز كشته‌ام ؟ فصح نزديك است و زنان رشته‌هاى مرجان را آماده ميكنند . اين بروزگاران جايگاه خاندان\r\n\r\n","description":"","footnote":"","page_name":" 468 ","page_number":488},
  {"content":"\r\n\r\nجفنه بوده است و تغييرات زمانه قطعى است . در اين دير ، درود مسيح ، دعاى كشيشان و راهبان است . » و اين نام جاها و دهكده‌هاى غوطه دمشق و توابع آنست كه ما بين جولان و يرموك جاى دارد مركز ملوك بنى غسان در يرموك و جولان و غوطه دمشق و توابع آن بود ، بعضى از آنها نيز در اردن شام اقامت داشتند .\r\nجبلة بن ايهم همان بود كه مسلمان شد و از بيم رسوائى و قصاص مرتد شد و خبر آن واضح و معروف است و ما شرح آن را با ديگر اخبار ملوك تنوخ و سليح و غسان و ديگر ملوك شام و اينكه پيمبر صلى الله عليه و سلم حارث بن ابى شمر غسانى را به اسلام دعوت و بايمان ترغيب كرد در كتابهاى سابق خود آورده‌ايم و خبر حارث را با حكايت اسلام آوردنش و حكايتها كه با پيمبر صلى الله عليه و سلم داشت در كتاب اخبار الزمان ياد كرده‌ايم . نابغه درباره پدر او گويد :\r\n« اين جوانى نكو روى است كه از نيكى استقبال مىكند و زودرس است فرزند حارث اكبر و حارث اصغر است حارث از همه كسان بهتر بود و هم فرزند هند است و هند كه در نيكوئى پيش قدم تابع اوست . پنج تن اسلاف آنها چه كسان بودند ؟\r\nبزرگتر كسانى بودند كه از بارش ابرها نوشيدند » همه ملوك غسان كه در شام پادشاهى كردند يازده كس بودند در شام در ولايت مارب از توابع بلقاى دمشق نيز كسانى پادشاهى كرده‌اند در شهرهاى قوم لوط در اردن و فلسطين كه پنج شهر بود و پايتخت آن شهر سدوم بود نيز پادشاهانى بوده‌اند كه عنوان آنها بارع بوده است در تورات چنين آمده و نام اين شهرها را ياد كرده و ما از ذكر آن چشم پوشيديم كه مخالف اختصار است قوم كنده و ديگر اقوام عرب از قحطان و معد ملوك بسيار داشته‌اند كه چون عنوان عام و مشهور مانند خليفه و قيصر و كسرى و نجاشى نداشته‌اند و هم براى جلوگيرى از تفصيل كتاب از ذكر آنها صرف نظر كرده‌ايم و از ساير ملوك عرب از معد و قحطان و غيره كه در قلمرو اقوام منقرض و موجود از سياه و سپيد عنوان\r\n\r\n","description":"","footnote":"","page_name":" 469 ","page_number":489},
  {"content":"\r\n\r\nپادشاهى داشته‌اند تا آنجا كه ميسر بود سخن آورده‌ايم كه در اين كتاب بخاطر اختصار تنها از شاهانى كه پادشاهيشان مشهور و مملكتشان شناخته بود سخن آورده‌ايم و به اخبارشان كه در تصنيفات سابق ما آمده است اشاره كرده‌ايم و الله الموفق . 86\r\n\r\n","description":"","footnote":"","page_name":" 470 ","page_number":490},
  {"content":"\r\n\r\n\r\n87 ذكر صحرانشينان عرب و اقوام ديگر و اينكه چرا صحرانشين شده‌اند و شمه‌اى از اخبار عرب و مطالب ديگر مربوط به اين باب\r\nسابقاً از فرزندان قحطان سخن آورديم كه جز ايشان همه عربان اصيل از عاد و طسم و جديس و عملاق و جرهم و ثمود و عبيل و و بار و طوايف ديگر كه ياد كرده‌ايم منقرض شده‌اند و باقيمانده اين اقوام مذكور با عربان موجود يعنى قحطان و معد در هم آميخته‌اند . از عربان قديم جز معد و قحطان طايفه‌اى را كه در زمين مانده و معروف باشد نميشناسيم . و هم از ملوك آنها كه جهان پيمودند چون تبعان و ذوان و آنها كه در شرق بناها ساختند و شهرها بوجود آوردند و شهرهاى بزرگ پى افكندند چون افريقس بن ابرهه كه در مغرب شهرهايى چون افريقيه و صقليه بساخت و ولايتها معين كرد و آباديها پديد آورد و هم از رفتن شمر به مشرق و ساختن سمرقند و آن گروه حميرى كه آنجا در تبت و چين بمانده‌اند و جماعتى از شاعران سلف و خلف از آن سخن گفته‌اند از همه اينها سخن داشتيم .\r\nدعبل بن على خزاعى در قصيده‌اى كه بجواب كميت گفته بملوك قديم يمن كه جهان پيموده‌اند و فضائلى داشته‌اند كه معد بن عدنان نداشته تفاخر كرده و سابقاً قسمتى از گفتار او را ياد كرده‌ايم .\r\nيمن بدوران قديم و بعد پادشاهانى نيز داشت كه تبع خوانده نميشدند تا اهل شحر و حضرموت را باطاعت آرند و فقط در اين صورت سزاوار عنوان تبع بودند . كسانى كه مردم مذكور را باطاعت نياورده بودند فقط شاه ناميده\r\n\r\n","description":"","footnote":"","page_name":" 471 ","page_number":491},
  {"content":"\r\n\r\nميشدند و نام تبع بر ايشان اطلاق نميشد خداوند عز و جل در قصه قريش و آن تفاخر كه به نيرو و جمعيت خويش ميكردند گويد « آيا آنها بهترند يا قوم تبع ؟ » كه تبع وارد حرم شد و خانه سايه‌اى را براى او برانگيخت و او را بسبب تبعه‌اى كه داشت تبع گفتند از عبد الله بن عباس اينطور روايت كرده‌اند .\r\nتبع ابو كرب در زمين سفر كرد و مملكت‌ها بگرفت و زبون كرد و بدوران ملوك الطوائف ، عراق را بگرفت ، در آن وقت سر طوايف جوذر پسر شاپور بود .\r\nابو كرب با يكى از ملوك طوايف بنام قباد روبرو شد و اين آن قباد پسر فيروز ساسانى نبود ، كه قباد شكست خورد و ابو كرب ملك او را بگرفت و بر عراق و شام و حجاز و بسيارى از مشرق پادشاهى كرد تبع در اين زمينه بتذكار اعمال خويش گويد :\r\n« وقتى اسبان خويش را از ظفار برون رانديم ملك قباد را بگرفتيم و پسر اقلود به پا ايستاده در زنجير بود ، خانه‌اى را كه خدا حرام كرده كتان و برد پوشانيديم و ده ماه آنجا بمانديم و براى آن كليد معين كرديم آنگاه هفت بار به خانه طواف برديم و بنزد مقام سجده كرديم » و هم او گويد « من تبع يمانى نباشم اگر اسبان در سياهبوم عراق بجولان نيايد و ربيعه به زور خراج ندهد مگر اينكه موانع مرا از اين كار باز دارد » قوم نزار بن معد با او حادثه‌ها و جنگها داشت و قوم معد بن ربيعه و مضر و اياد و انمار بر ضد وى فراهم شدند و بنام پدر بزرگ خود نزار هم سخن شدند و خونها و انتقامها كه در ميانه بود بخشيدند و جنگ بنفع آنها و ضرر تبع شد . ابو دواد ايادى در اين باب گويد :\r\n« باجى كه بر تبع نهاديم اسبان خوب و كيسه طلا بود . ابو كرب گريزان برفت كه بزدل و دروغگو بود . » و ما مبدأ نسبها را از ابراهيم عليه الصلاة و السلام ببعد تا فرزندان اسماعيل و انشعاب نسبها را تا نزار بن معد و انشعاب كسان را از نزار بن معد بن عدنان در كتاب اوسط آورده‌ايم . اكنون در اينجا خبر چهار پسر نزار را با افعى\r\n\r\n","description":"","footnote":"","page_name":" 472 ","page_number":492},
  {"content":"\r\n\r\nبن افعى جرهمى ياد ميكنيم و بدنبال آن بموضوع اين باب كه علت باديه‌نشينى عربان بدوى و ديگر اقوام ساكن كوهها و دره‌ها و بيابانهاست خواهيم پرداخت .\r\nگروهى از راويان اخبار عرب گفته‌اند كه نزار بن معد چهار فرزند آورد اياد كه كنيه از او گرفته بود انمار و بجيله و خثعم نيز بطوريكه گفته‌اند فرزند اياد بوده‌اند زيرا در اين قسمت كه گفتيم اختلاف است بعضى كسان نسب اينان را به يمن پيوسته‌اند و بعضى ديگر مانند ما دربارهء آنها گفته‌اند كه از فرزندان انمار بن نزار و ربيعه و مضر بوده‌اند وقتى مرگ نزار در رسيد پسران خود را بخواند و كنيزى را نيز كه مويش سپيد و سياه بود بخواند و به اياد گفت : « اين كنيز و هر چه از مال من كه همانند آن باشد متعلق به تو است » آنگاه دست مضر را بگرفت و او را بخيمه سرخى از چرم برد و گفت « اين خيمه و هر چه از مال من كه همانند آن باشد متعلق به تو است » آنگاه دست ربيعه را بگرفت و گفت « اين اسب سياه و خيمه سياه و هر چه از مال من كه همانند آن باشد متعلق به تو است » آنگاه دست انمار را بگرفت و گفت « اين كيسه و اين فرش و هر چه از مال من همانند آن باشد متعلق به تو است و اگر در اين تقسيم اشكالى پيدا شد پيش افعى بن افعى جرهمى برويد ، - افعى پادشاه نجران بود - تا ميان شما تقسيم كند و به تقسيم وى راضى شويد » نزار اندكى ببود و بمرد . و چون كار تقسيم براى فرزندان وى مشكل شد ، بر شتران خويش نشسته سوى افعى عزيمت كردند هنوز يك روز و شب تا محل افعى و سرزمين نجران فاصله داشتند و در بيابانى بودند كه رد پاى شترى را ديدند اياد گفت « اين شتر كه در پايش را مىبينيد يك چشم بوده است » انمار گفت « دمش كوتاه بوده است » ربيعه گفت « لوچ بوده است » مضر گفت « فرارى بوده است » چيزى نگذشت شتر سوارى نمودار شد كه بسرعت ميامد و چون به آنها رسيد گفت « اين طرف يك شتر گمشده نديديد ؟ » اياد گفت « شتر تو يك چشم بود ؟ » گفت « يك چشم بود » اثمار گفت « شترت دم كوتاه بود ؟ » گفت « دم كوتاه بود ؟ » ربيعه گفت « شترت لوچ بود ؟ »\r\n\r\n","description":"","footnote":"","page_name":" 473 ","page_number":493},
  {"content":"\r\n\r\nگفت « لوچ بود » مضر گفت « شترت فرارى بود ؟ » گفت « فرارى بود » سپس به آنها گفت « شتر من كجاست ؟ به من نشان بدهيد » گفتند « به خدا ما از شتر تو خبر نداريم و آن را نديده‌ايم » گفت « شتر مرا شما گرفته‌ايد كه اوصاف آن را بىخطا گفتيد » گفتند « ما شترت را نديده‌ايم » پس بدنبال آنها رفت تا بنجران رسيدند و بدربار افعى توقف كردند و از او اجازه خواستند و چون اجازه داد و وارد شدند آن مرد از پشت در بانگ زد « اى پادشاه اينها شتر مرا گرفته‌اند و قسم ميخورند كه آن را نديده‌اند » افعى او را بخواند و گفت « چه ميگويى ؟ » گفت « اى پادشاه اينها شتر مرا برده‌اند و شتر من پيش اينهاست » افعى به آنها گفت « چه ميگوييد ؟ » گفتند « در اين سفر كه سوى تو ميامديم جاى پاى شترى را ديديم و اياد گفت « يك چشم بوده است » از اياد پرسيد از كجا دانستى كه يك چشم بوده است ؟ گفت « ديدم كه علف‌ها را كاملا از يك طرف چريده بود ولى طرف ديگر علف انبوه و فراوان و دست نخورده بود و گفتم يك چشم بوده است » انمار گفت « ديدم كه پشگل يك جا ريخته است و اگر دم بلند داشت با آن پخش ميكرد و بدانستم كه دم كوتاه است » ربيعه گفت « ديدم اثر يكى از پاها ثابت و اثر يك پاى ديگر نا مرتب است و بدانستم كه لوچ است » مضر گفت « بديدم كه قسمتى از زمين را چريده و از آن گذشته و علف انبوه تازه را رها كرده و به علف كمتر رسيده و چريده است و بدانستم كه فرارى است » افعى گفت « راست ميگويند رد پاى شتر تو را ديده‌اند ، شتر پيش آنها نيست برو شترت را پيدا كن » آنگاه افعى به آنها گفت « شما كيستيد ؟ » و چون نسب خويش بگفتند خوش آمد و درود گفت و پرسيد « كارتان چيست » آنها نيز قصه پدر خويش را با او بگفتند افعى گفت « شما با اين هوش كه مىبينم چه احتياج به من داريد ؟ » گفتند « پدرمان چنين فرمان داده است » آنگاه بفرمود تا آنها را جا دادند و خادم دار الضيافه را بگفت تا با آنها نكو رفتار كند و حرمت بدارد و هر چه ميتواند پذيرائى كند سپس يكى از غلامان خود را كه هوشيار و ادب آموخته بود گفت « مراقب باش هر چه ميگويند\r\n\r\n","description":"","footnote":"","page_name":" 474 ","page_number":494},
  {"content":"\r\n\r\nبه من خبر بده » چون در بيت الضيافه فرود آمدند ناظر يك چونه عسل براى آنها آورد كه بخوردند و گفتند « عسلى از اين خوشمزه‌تر و نكوتر و شيرين‌تر نديده بوديم » اياد گفت « راست گفتيد اگر زنبور آن را در كاسه سر ستمگرى نريخته بود » غلام آن را بخاطر سپرد چون موقع غذا رسيد غذا آوردند گوسفندى بريان كرده بود كه بخوردند و گفتند « بريانى پخته‌تر و نرمتر و چاق‌تر از اين نديده بوديم » انمار گفت « راست گفتيد اگر شير سگ نخورده بود » آنگاه شراب آوردند و چون بنوشيدند گفتند « شرابى پاكيزه‌تر و خوشگوارتر و صاف‌تر و خوشبوتر از اين نديده بوديم » ربيعه گفت « راست گفته اگر تاك آن بر قبرى نروئيده بود » آنگاه گفتند « كسى را مهماندوست‌تر و خانه آبادتر از اين پادشاه نديده‌ايم » مضر گفت « راست گفتيد اگر پسر پدرش بود » غلام پيش افعى رفت و آنچه را گفته بودند به دو خبر داد افعى پيش مادر خود رفت و گفت « تو را به خدا قسم مىدهم بگو من كيستم و پدرم كيست ؟ » گفت « اين سؤال را براى چه ميكنى تو پسر افعى پادشاه بزرگ هستى » گفت : « واقعاً راست ميگوئى ؟ » و چون اصرار كرد گفت « پسر من ! پدرت افعى كه منسوب به او هستى پيرى شكسته بود و بيم داشتم اين ملك از خاندان ما برود ، شاهزاده جوانى پيش ما آمد و من او را بخويشتن خواندم و تو را از او آبستن شدم ، آنگاه كس پيش ناظر فرستاد و گفت « عسلى كه براى اينها فرستاده بودى چه بود و از كجا آمده بود ؟ » گفت « بما گفته بودند كندوى زنبورى در چاهى هست . كس فرستادم كه عسل آن بگيرد به من گفتند كه استخوانهاى پوسيده فراوان در جاده بود و زنبور در كاسه سر يكى از استخوانها عسل ريخته بود و عسلى آوردند كه نظير آن نديده بودم و چون خوب بود براى آنها فرستادم » آنگاه سفره‌دار خويش را بخواست و گفت « گوسفندى كه براى اينها كباب كرده بودى چه بود ؟ » گفت « من به چوپان پيغام داده بودم بهترين گوسفندى را كه دارى براى من بفرست و اين گوسفندى را فرستاد و از او در اين باب چيزى نپرسيده‌ام » كس پيش چوپان فرستاد كه قصه اين گوسفند\r\n\r\n","description":"","footnote":"","page_name":" 475 ","page_number":495},
  {"content":"\r\n\r\nرا براى من بگو و او گفت « اين اول بره‌اى بود كه امسال زاده شد و مادرش بمرد و بره بماند . سگى داشتم كه زاده بود و بره با توله سگ مانوس شد و با توله از سگ شير مىخورد و در گله نظير آن نبود كه براى تو فرستادم » آنگاه كس پيش شرابدار فرستاد و گفت « شرابى كه به اين گروه نوشانيدى چه بود ؟ » گفت « از دانه انگورى است كه بر قبر پدرت كشته‌ام و در عرب مانند شراب آن نيست » افعى گفت « اينها چه جور مردمى هستند اينها جز شيطان نيستند » سپس آنها را احضار كرد و گفت « كار شما چيست ؟ حكايت خودتان را با من بگوييد « اياد گفت » پدرم كنيزى سپيد و سياه مو را با هر چه از مال وى همانند آن باشد به من داده است » گفت « پدرت گوسفندان دو رنگ بجا گذاشته است كه با چوپان آن و خادم متعلق به تو است » انمار گفت « پدرم كيسه‌اى را با فرش خود با هر چه از مال وى همانند آن باشد به من داده است » گفت « هر چه نقره و كشت و زمين بجا گذاشته متعلق به تو است » ربيعه گفت « پدرم اسب و خيمه‌اى سياه با هر چه از مال او همانند آن باشد به من داده است » گفت « پدرت اسبان سياه و اسلحه بجا گذاشته كه همه با بندگانى كه به كار آن ميپردازند متعلق به تو است » و او را ربيعة الفرس ناميدند مضر گفت « پدرم يك خيمه سرخ چمين و هر چه از مال وى همانند آن باشد به من داده است » گفت « پدرت شتران سرخموى بجاى گذاشته كه با هر چه از مال وى همانند آن باشد متعلق به تو است » پس شتر و خيمه سرخ و طلا از مضر بشد و او را مضر الحمرا ناميدند . پسران نزار با ميراث خود در مجاورت خالگان جرهميشان به مكه بودند يك بار خشكسالى شد و گوسفندان و بيشتر شتران بمرد و اسبان بماند ربيعه با اسب بغارت ميرفت و به برادران خود كمك ميكرد در آن سال همه گوسفندان انمار از ميان برفت آنگاه فراوانى و باران آمد و شتران جان گرفت و نيرومند شد و بچه آورد و بسيار شد و مضر به كار برادران پرداخت اتفاقاً شترچرانان شتران ايشان را آورده بودند ، شبى شام خوردند و شترچرانان را شام دادند آنگاه مضر به پا ايستاده\r\n\r\n","description":"","footnote":"","page_name":" 476 ","page_number":496},
  {"content":"\r\n\r\nبود و شترچرانان را نصيحت ميداد ، استخوانى بدست انمار بود كه بدندان گوشت از آن مىكند و در تاريكى شب كه جائى را نميديد آن را بينداخت و استخوان در چشم مضر نشست و آن را كور كرد مضر بناليد و فرياد اى چشمم آى چشمم بر داشت برادران به دو مشغول شدند ، انمار يكى از شتران رهوار را سوار شده بديار يمن گريخت و آن نزاعها كه بگفتيم ميان برادران پديد آمد .\r\nاينان چهار پسر نزار بودند و ديگر فرزندان نزار نسب از ايشان دارند ، بطوريكه گفتيم مضر بسبب خيمه مضر الحمراء شد و قوم مضر در سخنان منثور و منظوم خويش بدان افتخار ميكنند ربيعه به جهت اسب در سوار كارى و شجاعت و جوانمردى و قدرت و غارت شهره شد و وى را ربيعه الفرس و ربيعه القشعم گفتند . سرگذشت اعقاب اياد را گفته‌ايم و اختلافى را كه در فروغ نسب انمار هست با آنچه نسب شناسان درباره اعقاب وى گفته‌اند ياد كرده‌ايم .\r\nهر يك از اينان با اعقابشان اخبار بسيار دارند كه ذكر آن بدراز ميكشد و شرح آن مفصل است از ولايتهائى كه اقامت داشته‌اند و فروع نسبشان و تيره‌ها كه از آن آمده است . كسان اين همه را ياد كرده‌اند و ما نيز شمه‌اى از مشروح آن را در كتابهاى سابق خود آورده‌ايم و تكرار آن در اين كتاب روا نيست .\r\nاكنون مطلبى كه را در عنوان اين باب آورده‌ايم يعنى صحرانشينى عرب و غير عرب را از اقوام وحشى چون ترك و كرد و بجه و بربر كه بصحراها يا كوهها اقامت دارند با علت آن ياد خواهيم كرد .\r\nكسان درباره علت صحرانشينى اختلاف دارند خيليها بر اين رفته‌اند كه نسل اولى كه در زمين اقامت گرفت مدتها بنا نساخت و شهرى پديد نياورد و در سايبانها و خيمه‌ها بسر ميبرد سپس بعضى از آنها خانه ساختن آغاز كردند و پس از آنها كسانى آمدند كه به كار ساختمان پرداختند ولى عده‌اى به همان رسم اول در خيمه‌ها و سايبانها بماندند كه در جاهاى مرفه آباد ميماندند و چون خشكسال\r\n\r\n","description":"","footnote":"","page_name":" 477 ","page_number":497},
  {"content":"\r\n\r\nميشد از آنجا ميرفتند و اين طايفه برسم مردم قديم باقى ماندند جمعى ديگر گفته‌اند وقتى طوفان نوح على نبينا و عليه السلام كه خداوند مردم زمين را بوسيله آن هلاك كرد فرو نشست كسانى كه نجات يافته بودند بجستجوى نواحى حاصلخيز خوب پراكنده شدند كسانى نيز بطلب چراگاه بصحرا گردى پرداختند و اقوام ديگر در بعضى از نواحى كه انتخاب كرده بودند اقامت گرفتند مانند نبطيان كه در اقليم بابل بنا ساختند و مانند فرزندان حام بن نوح عليه السلام و نمرود بن كنعان بن سنحاريب بن نمرود اول بن كوش بن حام بن نوح كه در آنجا اقامت گرفتند و اين نمرود از جانب ضحاك كه همان بيوراسف بود پادشاهى بابل داشت و مانند فرزندان حام كه چنان كه در باب اخبار مصر گفته‌ايم در ديار مصر مقيم شدند و مانند كنعانيان كه به آبادى شام پرداختند و مانند اقوام هواره و زناته و ضريسه و مغيله و ورفجومه و نقره و كتامه و لواته و مزانه و نفوسه و نفطه و صدينه و مصموره و زناره و غماره و قالمه و وارقه و اتيته و بابه و بنى سيخون و اركنه كه از زناته است و بنى كلان و بنى مصدريان و بنى افباس و زبجن و بنى منهوسا و صنهاجه كه در ديار بربر اقامت گرفتند و مانند اقوام حبش و غير حبش كه در جنگل معروف عافريمسون و رعوين و عورفه و يكسوم سكونت گرفته‌اند و بعضى ديگر در غير جنگل سكونت گرفته و در ناحيه مغرب پيش رفته‌اند .\r\nگفته‌ايم كه سرزمين بربر فقط فلسطين شام بود و پادشاهشان جالوت بود و اين نام همه پادشاهان آنها بود تا وقتى كه داود عليه الصلاة و السلام پادشاهشان جالوت را بكشت و پس از وى پادشاهى نداشتند و در ديار مغرب تا محل معروف به - لوبيه و مراقبه پيش رفتند و آنجا پراكنده شدند و قوم زناته و مغيله و ضريسه بكوهستانهاى آن ناحيه فرود آمده بدره‌ها اقامت گرفتند و بسرزمين برقه ساكن شدند و قوم هواره بديار اياس كه طرابلس غرب يعنى سه شهر است فرود آمدند اين ولايت از آن فرنك و روم بود و چون بربران بسرزمين ايشان فرود آمدند آنجا را رها\r\n\r\n","description":"","footnote":"","page_name":" 478 ","page_number":498},
  {"content":"\r\n\r\nكرده بجزاير درياى روم رفتند و بيشترشان در جزيره صقليه ( سيسيل ) مقيم شدند .\r\nبربران نيز در افريقيه و اقصاى ولايت مغرب در طول دو هزار ميل پراكنده شدند و تا محل معروف به قبوسه كه دو هزار ميل تا قيروان فاصله دارد پيش رفتند . روميان و فرنگان به صلح و مسالمت با بربران بشهرها و آباديهاى خودشان عقب نشستند و بربران سكونت كوهستان و دره‌ها و ريگزارها و دشتها و حاشيه صحراها را برگزيدند .\r\nاز درياى افريقيه مرجان استخراج مىشود و اين دريا به بحر ظلمات ، معروف بدرياى اقيانوس ، متصل است . جز اينها كه گفتيم اقوام ديگر بوده‌اند كه در نواحى زمين سكونت گرفته و در شرق و غرب شهرها ساخته‌اند .\r\nعربان پنداشته‌اند كه زمين گردى و انتخاب اقامتگاه باقتضاى موقع با عزت مناسبتر و با گردنفرازى سازگارتر است گويند اينكه در زمين اختيار خود را داشته باشيم و هر جا ميخواهيم اقامت كنيم از طريقه ديگر بهتر است بدين جهت صحرانشينى را برگزيدند .\r\nجمعى ديگر گفته‌اند عربان قديم كه خداوند ، علو طبع و همت بلند و قدر و الا و گردنفرازى و دورى از عيب و فرار از عار بايشان عنايت كرده بود درباره وضع منزل‌ها و مسكن‌ها انديشيدند و درباره ترتيب شهرها و بناها تأمل كردند و بديدند كه در آنجا عيب و نقص هست و اهل معرفت و تميزشان گفتند كه زمين نيز چون تن بيمار مىشود و آفت بدان ميرسد و ميبايست جاها را به ترتيب شايستگى انتخاب كرد زيرا ممكن است هوا نيرومند باشد و تن ساكنان آنجا را زيان رساند و مزاج مقيمان آنجا را بگرداند . صاحبان رأى گفتند بنا و حصار مانع از جولان و گردش در زمين است كه همت را مقيد كند و طبع را از مسابقه كسب شرف باز دارد و درنگ بر اين حال حسنى ندارد و نيز پنداشتند كه طاق و ساختمان غذا را محدود كند و مانع گشادگى هوا شود و صحن كوچك آن مانع حركت و خاك نرمش مانع راه رفتن شود از اين رو در دشت وسيع سكونت گرفتند كه در آنجا از محصوريت\r\n\r\n","description":"","footnote":"","page_name":" 479 ","page_number":499},
  {"content":"\r\n\r\nو زيان در امان باشند كه خاك نرم نيست و هوا خوب است و و با نيست بعلاوه در اين گونه جاها عقول مهذب شود و قريحه‌ها بواسطه تغيير جا رونق گيرد و مزاج‌ها سالم شود و هوش‌ها نيرو يابد و رنگها صاف شود و پيكرها قوى شود كه عقل و هوش با هوا و طبع فضا پرورش يابد . اقامت صحرا مايه مصونيت از مرض‌ها و بيماريها و ملولىها و رنجهاست بدين جهت عربان ، صحرانشينى و بيابانگردى را برگزيدند و به همين جهت همتشان از ديگران بلندتر و عقلشان نيرومندتر و تنشان سالمتر است و در حمايت پناهجوى و دفاع از اهل و بخشش و هوش از همه سبق برده‌اند و اين همه از صفاى هوا و پاكيزگى فضاست زيرا آن تيرگيهاى غليظ و آلودگيها كه از استحاله چيزها و از مردابها سوى تن آيد و در اطراف آن چرخ زند در اعضاى تن اثر كند و همه چيزها كه بدان رسد در اعضا بماند بدين جهت آلودگى و بيمارى و مرض در مردم شهرها بسيار باشد و در تنشان فراوان پديد آيد و در مو و چشمشان نمودار شود به همين جهت عرب از صحرانشينان اقوام ديگر به تغيير جا و انتقال مكان امتياز دارد .\r\nمسعودى گويد : به همين جهت عربان از خشونت گردان و كوه‌نشينان ناهنجار و اقوام ديگر كه در ارتفاعات و دشتها سكونت دارند بدور مانده‌اند زيرا اقوامى كه در كوهها و دره‌ها اقامت دارند اخلاقشان با پست و بلند اقامتگاهشان متناسب است كه در اعتدال در آنجا نيست بدين جهت اخلاق ساكنانش خشن و ناهنجار است .\r\nهيثم بن عدى و شرقى بن قطامى و ديگر اخباريان نقل كرده‌اند كه يكى از خطيبان عرب بحضور كسرى رسيد ، كسرى از كار عرب پرسيد كه چرا صحرانشينى را برگزيده‌اند و او گفت « اى پادشاه آنها مالك زمينند اما زمين مالك آنها نيست و بعوض پناهندگى به ديوارها تيغ تيز و نيزه استوار را حصار و حافظ خويش كرده‌اند هر كه يك قطعه زمين را مالك شود چنانست كه همه زمين از اوست . به جاهاى خوب روند و از لطائف آن بهره برند » گفت « وضع فلكى ايشان چيست ؟ » گفت از زير فرقدان و راس كهكشان تا قسمتى از مدار جدى به همين ترتيب در جهت مشرق پيش ميروند » گفت\r\n\r\n","description":"","footnote":"","page_name":" 480 ","page_number":500},
  {"content":"\r\n\r\nبادهايشان چيست ؟ » گفت « باد شبها غالباً نكباست و هنگام طلوع و غروب باد صباست » گفت « چند جور باد هست ؟ » گفت « چهار جور و چون يكى از اين چهار باد از جهت اصلى منحرف وزد آن را نكبا گويند ما بين سهيل و سپيده دم باد جنوب است و جهت مقابل آن به مغرب باد شمال است و آنچه از ماوراى كعبه آيد دبور است و آنچه از پيش آن آيد صباست » گفت « بيشتر غذايشان چيست ؟ » گفت « گوشت و شير و نبيذ و خرما » گفت « اخلاقشان چيست ؟ » گفت « عزت و شرف و فضيلت و مهمان نوازى و دفاع از خانواده و پناه دادن بىپناه و اداى غرامت نزديكان و جانبازى در راه بزرگوارى كه آنها اشراف شب و شيران دره و آبادى دشت و مايه اندلس بيابانند بقناعت عادت دارند و از تذلل بيزارند و به انتقامجوئى و دورى از ننگ و حمايت خاندان شهره‌اند » كسرى گفت « صفاتى كه از اين قوم گفتى همه بزرگى و شرف است ، حقاً بايد تقاضائى كه در مورد آنها دارى برآوريم » عربان در زمين جاها برگزيده‌اند كه بعضى زمستانى و بعضى تابستانى است بعضيشان در فلاتها و بعضىها بدشت اقامت گرفته‌اند بعضى ديگر در مناطق پست و غور چون غور بيسان و غور غزه شام از ديار فلسطين و اردن اقامت گرفته‌اند اينان از طايفه لخم و جذامند . همه اقوام عرب آبهائى دارند كه بر سر آن فراهم ميشوند و مناطق اختصاصى دارند كه بسوى آن ميروند چون دهنا و سماوه و تهامه‌ها و نجدها و نواحى و دشت‌ها و دره‌هاى ديگر و هيچ يك از طوايف عرب را نخواهى ديد كه از مكانهاى معروف و آبهاى مشهور خود چون آب صارح و آب عقيق و هباءة و امثال آن بسيار دور شوند .\r\nكسان درباره مبدأ قبايل و تيره‌هاى كرد ، اختلاف كرده‌اند بعضى گفته‌اند آنها از قوم ربيعة بن نزار بن معد بن عدنانند كه از روزگار قديم جدا شده و بسبب گردنفرازى در كوهها و دره‌ها اقامت گرفته و با عجمان و ايرانيان كه در آن نواحى مقيم شهرها و آباديها بوده‌اند مجاور شده و از زبان خويش بگشته‌اند\r\n\r\n","description":"","footnote":"","page_name":" 481 ","page_number":501},
  {"content":"\r\n\r\nو زبانشان عجمى شده است .\r\nهر يك از طوايف كرد يك زبان خاص كردى دارند به نظر بعضى كسان قوم كرد از اعقاب مضر بن نزار و از فرزندان كرد بن مرد بن صعصعة بن هوازن هستند و از روزگار قديم بسبب حادثه‌ها و خونها كه ميان آنها و قوم غسان بوده است جدا شده‌اند به نظر بعضيها نيز آنها از ربيعه و مضر بوده‌اند و بجستجوى آب و چراگاه بكوهستان پناه برده و در نتيجه مجاورت اقوام ديگر از زبان عربى بگشته‌اند .\r\nبعضىها نيز نسب آنها را بكنيزان سليمان بن داود عليهما السلام پيوسته‌اند كه وقتى ملك وى گرفته شد شيطان معروف كه جسد نام داشت با كنيزان منافق وى در آميخت ولى خدا كنيزان مؤمن را از آميزش وى مصون داشت وقتى خداوند ملك سليمان را باز داد و كنيزكانى كه از شيطان آبستن بودند بزادند سليمان گفت آنها را سوى كوهها و دره‌ها برانند و عنوان كرد از اينجا آمد كه كرد بمعنى راندن است .\r\nاين بچه‌ها زير نظر مادران خود بزرگ شدند و ازدواج كردند و فرزند آوردند و آغاز نسب كردان از اينجا بود .\r\nبعضىها نيز گفته‌اند ضحاك چند دهان كه سابقا در اين كتاب از او ياد كرده‌ايم و ايرانى و عرب درباره نژاد وى كه از كدام قوم است اختلاف كرده‌اند ، از دوش اين ضحاك دو مار برآمده بود كه فقط از مغز انسانى تغذيه ميكرد 99 100 ) و بسيار كس از مردم ايران را بفنا داد و جماعت بسيار بجنگ او فراهم آمدند و فريدون بكمك آنها وى را از ميان برداشت و پرچمى چرمين برافراشتند كه مردم ايران آن را درفش كاويان ناميده‌اند فريدون ضحاك را بگرفت و چنان كه از پيش گفته‌ايم در كوه دنباوند در بند كرد و چنان بود كه وزير ضحاك هر روز يك گوسفند و يك مرد ميكشت و مغزشان را مخلوط ميكرد و به دو مارى كه بر دوشهاى ضحاك بود ميخورانيد و كسانى را كه از كشته شدن خلاصى ميافتند بكوهستانها ميراند آنها كوهى شدند و در كوهستان ازدواج كردند و مبدأ كردها از آنجا بود و\r\n\r\n","description":"","footnote":"","page_name":" 482 ","page_number":502},
  {"content":"\r\n\r\nكردان از نسل ايشان آمده و تيره‌ها شده‌اند آنچه درباره خبر ضحاك بگفتيم بنزد ايرانيان و مورخان كهنه و نو مورد انكار نيست .\r\nايرانيان درباره اخبار ضحاك با ابليس حكايتهاى عجيب دارند كه در كتابهايشان هست . به پندار ايرانيان طهمورث كه ضمن سخن از ملوك طبقه اول ايران از او سخن داشته‌ايم نوح پيمبر عليه السلام است . معنى درفش بپارسى پهلوى كه زبان قديم است پرچم و بيرق و علم است .\r\nسابقاً بسيارى از اخبار قبايل ترك را گفته‌ايم . جمعى بخطا پنداشته‌اند كه قوم ترك از فرزندان طوج پسر فريدون بوده‌اند و اين نادرست است زيرا فريدون ، طوج را بر تركان و سلم را بر روميان حكومت داد . اگر تركان فرزند طوج بودند چگونه وى را حكومت ايشان داد ؟ اين سخن معلوم ميدارد كه تركان فرزندان طوج پسر فريدون نيستند بلكه طوج ميان تركان اعقاب معروف دارد و غالب طوايف ترك از مردم تبت‌اند و آنها نيز از قوم حميرند چنان كه از پيش گفته‌ايم كه يكى از تبعان آنان را در تبت گماشت .\r\nآنچه درباره كردان گفتيم بنزد كسان معروفست ولى در خصوص نسب آنها صحيح اينست كه از فرزندان ربيعة بن نزار بوده‌اند يك طايفهء كرد بنام شوهجان كه در قلمرو ما بين كوفه و بصره بسرزمين دينور و همدان بسر ميبردند ميان خودشان اختلاف ندارند كه از فرزندان ربيعة بن نزار بن معد بوده‌اند و طايفه ماجردان كه از كنگور آذربايجانند و طايفه هلبانيه و سراة و طوايف شادنجان و لزبه و مادنجان و مزدنكان و بارسان و خاليه و جابارقيه و جاوانيه و مستكان كه در ولايت جبال بسر مىبرند و طايفه ديالمه و ديگران كه در شامند بطوريكه معروفست همگى از مضر بن نزارند طايفه يعقوبى و جورقان مسيحى نيز از اين جمله‌اند كه در ولايت ما بين موصل و كوه جودى اقامت دارند . بعضى كردان عقيده خوارج دارند و از عثمان و على رضى الله عنهما بيزارى ميجويند .\r\n\r\n","description":"","footnote":"","page_name":" 483 ","page_number":503},
  {"content":"\r\n\r\nاين شمه‌اى از اخبار صحرانشينان جهانست و ما از غوز و خزلج كه از طوايف تركند و در حدود غرش و بسطام و بست در مجاورت سيستان بسر مىبرند و هم از اقوام ولايت كرمان كه بسرزمين قفص و بلوج و جت اقامت دارند سخن نياورديم .\r\nمسعودى گويد : در خصوص ايام و وقايع و جنگهاى عرب در كتابهاى سابق خود از حوادثى كه در جاهليت و اسلام بوده است ياد كرده‌ايم چون جنگ هباءة و جنگهاى ذبيان و غطفان و آنچه ما بين عبس و ديگر عربان نزارى و يمنى بوده است و جنگ داحس و غبرا و جنگ بكر بن وائل و تغلب كه جنگ بسوس بود و جنگ كلاب و جنگ خزاز و كشته شدن شاس بن زهير و جنگ ذو قار و جنگ شعب جبله و حوادثى كه بنى عامر و ديگران داشته‌اند و جنگ اوس و خزرج و حوادثى كه ما بين غسان و عك بوده است .\r\nاز پس اين باب شمه‌اى از اخبار عربان منقرض و غير منقرض را با پراكنده شدنشان در نواحى مختلف مياوريم و مختصرى از نظريات و دينهاى آنها را بدوران جاهليت و عقايدى كه درباره غول هاتف و قيافه و كاهنى و فراست صدى و هام داشته‌اند و ديگر رسوم آنها ياد ميكنيم و بالله التوفيق .\r\n\r\n","description":"","footnote":"","page_name":" 484 ","page_number":504},
  {"content":"\r\n\r\n\r\nذكر ديانتها و عقايد عرب بدوران جاهليت و پراكنده شدنشان در نواحى مختلف و خبر اصحاب فيل و عبد المطلب و مطالب ديگر مربوط به اين باب\r\nمسعودى گويد : عربان در جاهليت فرقه‌ها بودند بعضى موحد بودند و بوجود آفريدگار اقرار داشتند و بعث و نشور را تصديق ميكردند و معتقد بودند كه خداوند ، فرمانبردار را ثواب ميدهد و نافرمان را عقاب مىكند سابقا در همين كتاب و كتابهاى ديگرمان از كسانى كه در ايام فترت به خدا عز و جل دعوت ميكرده و اقوام را به آيات وى توجه ميداده‌اند چون قس بن ساعدهء ايادى و رئاب شنى و بحيراى راهب كه اين دو تن از عبد القيس بوده‌اند سخن داشته‌ايم .\r\nبعضى عربان بوجود آفريدگار معترف بودند و حدوث عالم را مسلم ميشمردند و بعث و معاد را قبول داشتند ولى منكر پيمبران بودند و به پرستش بتان قيام ميكردند و همين گروهند كه خدا عز و جل بحكايت گفتارشان فرمود « ما بتان را فقط به اين منظور ميپرستيم كه ما را به خدا تقرب دهند » همين گروه بودند كه به زيارت بتان ميرفتند و براى آن قربانى ميكردند و مراسم خاص بجا مياوردند و براى آن حلال و حرام ميكردند .\r\nبعضى ديگر بآفريدگار معترف بودند اما پيمبران را و معاد را منكر بودند و بگفتار دهريان تمايل داشتند همينانند كه خداوند از كفرشان خبر داده و فرموده « گويند جز زندگى اين دنياى ما هيچ نيست كه بميريم و زندگى كنيم و جز زمانه\r\n\r\n","description":"","footnote":"","page_name":" 485 ","page_number":505},
  {"content":"\r\n\r\nهلاكمان نكند » و خداى تعالى سخنشان را با اين گفتار رد فرمود كه « در اين باب علمى ندارند و جز گمان نكنند » بعضى از آنها نيز به يهوديگرى و مسيحيگرى متمايل شده بودند بعضى نيز بر رسوم جاهليت و بدويگرى بودند . يك دسته از عربان نيز فرشتگان را ميپرستيدند و پنداشتند كه فرشتگان دختران خدايند و آنها را ميپرستند تا پيش خدا و شفاعتشان كند همين‌ها بودند كه خدا عز و جل با اين گفتار از آنها خبر داده كه فرمايد « براى خدا دختران انگارند ، و او منزه است ، و براى خودشان هر چه هوس دارند » و اين گفتار او تعالى « مرا از لات و عزى و منات سومين ديگر خبر دهيد آيا پسر خاص شماست و دختر خاص خداست كه اين خود قسمتى ظالمانه است » از جمله كسانى كه بتوحيد و معاد معترف بود و از تقليد بر كنار بود عبد المطلب بن هاشم بن عبد مناف بود وى چاه زمزم را كه پر شده بود حفر كرد و اين در ايام پادشاهى خسرو قباد بود و از آنجا دو آهوى طلاى در و گوهرنشان و زيورهاى ديگر و هفت شمشير قلعى و پنج زره فراخ بر آورد و از شمشيرها درى براى كعبه بريخت و يكى از دو آهو را ورق طلا كرد و زينت در كرد و ديگرى را در كعبه نهاد . عبد المطلب اول كس بود كه غذا و آب دادن حاجيان را معمول كرد و اول كس بود كه آب شيرين به آنها نوشانيد و در كعبه را مطلا كرد . عبد المطلب نذر كرده بود كه اگر خدا عز و جل ده پسر به او داد يكى را براى خداى تعالى قربان كند و چون خداوند ده پسر به دو داد ميبايست محبوبتر از همه را كه عبد الله پدر پيمبر صلى الله عليه و سلم بود قربان كند و بوسيله تير قرعه زد و صد شتر بفداى او داد كه حكايتى دراز دارد .\r\nوقتى ابرهه با حبشيان بيامد و به نشانه‌هاى حرم رسيد در محل معروف به جنب المخصب فرود آمد عبد المطلب بن هاشم را پيش او بردند و گفتند كه پيشواى مكه است . ابرهه او را احترام كرد و مهابت نور پيمبر صلى الله عليه و سلم كه در پيشانى او نمودار بود ابرهه را گرفت و به دو گفت « اى عبد المطلب چيزى از من بخواه » و او فقط شتران خويش را از او خواست . ابرهه بگفت تا شترانش را باز دادند آنگاه\r\n\r\n","description":"","footnote":"","page_name":" 486 ","page_number":506},
  {"content":"\r\n\r\nبه او گفت « به من نميگوئى كه باز گردم ؟ » عبد المطلب گفت « من پروردگار اين شترانم خانه نيز پروردگارى دارد كه آن را حفظ خواهد كرد » آنگاه عبد المطلب بسوى مكه بازگذشت و ميگفت :\r\n« اى مردم مكه پادشاهى سوى شما آمد با فيلها كه دندان آن كف آلود است اين نجاشى است كه دسته‌هاى او به راه افتاده‌اند و با شيرها كه خودهاى آن ميدرخشد قصد كعبه دارد . خدا مانع او خواهد شد چنان كه تبع را كه بخصومت آمده بود مانع شد . » عبد المطلب بفرمود تا قرشيان بفرار از مزاحمت حبشيان به دل دره‌ها و سر كوهها روند و به شتران نعل آويخت و در حرم رها كرد . ميگفت :\r\n« پروردگارا بنده از خانه خويش دفاع مىكند تو نيز از خانه خود دفاع كن كه صليب آنها و نيرويشان به نيروى تو غالب نشود . » خداوند پرندگان ابابيل را كه مانند زنبور درشت بود بفرستاد كه سنگهائى از سجيل ، يعنى گل آميخته به سنگ كه از دريا بود ، به آنها زدند ، هر پرنده سه سنگ داشت و خدا عز و جل هلاكشان كرد . خبر ابو رغال را كه حبشيان را راهنمائى ميكرد و در راه بمرد در قسمتهاى گذشته اين كتاب آورده‌ايم . آنگاه حبشيان از نفيل بن حبيب خثعمى راه بازگشت را ميپرسيدند . نفيل گفتار و سؤال حبشيان را ميشنيد اما از بليه‌اى كه براى آنها رخ داده بود متوحش شده بود و باميد نجات از گروه آنها كه سرگردان شده بودند جدا شد و شعرى به اين مضمون گفت « اى ردينا شتران خود را بازگردان كه صبحدم چشم ما بديدار شما روشن است اگر آنچه را ما نزديك جنب الخصب ديديم ، ديده بودى ! و هرگز نه‌بينى ! وقتى پرندگان را ديدم كه ريك سنگى سوى ما ميانداختند خدا را ستايش گفتم . همه قوم از نفيل ميپرسيدند ، مثل اينكه من بحبشيان بدهى داشتم » و ما قصه هلاكت سالارشان را در قسمتهاى گذشته اين كتاب گفته‌ايم . و چون خدا عز و جل آنها را از كعبه باز گردانيد\r\n\r\n","description":"","footnote":"","page_name":" 487 ","page_number":507},
  {"content":"\r\n\r\nعبد المطلب شعرى بدين مضمون گفت :\r\n« اى كسى كه دعا ميكنى نداى تو را شنيدم كه من از شنيدن نداى شما كر نيستم اين خانه پروردگارى دارد كه از آن دفاع مىكند و هر كه براى آن بدى خواهد ريشه كن مىشود تبع با سپاه حمير و طايفه آل قدم قصد آن كرد ولى بازگشت و رگهاى او زخمى بود كه نفسش را گرفته بود . هنگامى كه سپاه اشرم هلاك ميشد گفتم اين اشرم در مورد خانه دچار غفلت است ما از روزگار سلف از دوران ابراهيم كسان خدا بوده‌ايم ما ثمود را و پيش از آن عاد ذات الارم را بقدرت هلاك كرديم ما خدا را ميپرستيم و رعايت خويشاوند و وفاى عهد شيوهء ماست و پيوسته خداوند در ميان ما حجتى داشته كه بوسيله آن بليات را از ما دفع ميكرده است . » مسعودى گويد : گروهى از آنها كه در بعضى مذاهب غلو كرده و از حدود مقتضيات عقل و حقايق محسوس برون شده‌اند به اين شعر و گفته عبد المطلب كه از روزگار قديم حجتى داشته‌اند استدلال كرده و شعر عباس بن عبد المطلب را كه در مدح پيمبر صلى الله عليه و سلم گفته مؤيد آن گرفته‌اند شعر عباس را قريم بن اوس بن حارثة بن لام طائى نقل كرده وى بسوى پيمبر صلى الله عليه و سلم مهاجرت كرده بود و هنگام بازگشت از تبوك بنزد او رسيد و اسلام پذيرفت گويد شنيدم كه عباس بن عبد المطلب مىگفت « اى پيمبر خدا من ميخواهم مدح تو گويم » پيمبر صلى - الله عليه و سلم فرمود « عموى من ! بگو كه خدا دهانت را نشكند » و عباس شعرى بدين مضمون خواند :\r\n« پيش از اين در سايه‌ها و در جائى كه برگ مىجنبد خوش كرده بودى آنگاه به اين ديار فرود آمدى كه نه بشر بودى و نه مضغه و نه علق بلكه حجتى بودى كه بكشتى نشستى اما نسر و خاندان وى غرق شدند از صلبى و رحمى انتقال ميافتى و چون عالمى ميگذشت طبقه ديگر نمودار ميشد و چون تولد يافتى زمين منور شد و از نور توافق روشنى گرفت و ما در اين روشنى و نور و راه هدايت پيش ميرويم . »\r\n\r\n","description":"","footnote":"","page_name":" 488 ","page_number":508},
  {"content":"\r\n\r\nگويند و اين خبر را اهل سيرت و اخبار و مغازى آورده و اين مدح را از گفتار عباس نقل كرده‌اند كه پيمبر صلى الله عليه و سلم از آن خرسند گشت و گروهى از افراطيان اين دو شعر عبد المطلب و شعر عباس را دليل مدعاى خود گرفته و از آن مطالب نادرست استنباط كرده‌اند كه مخالف بديهيات عقل و تحقيق است و جمعى از مصنفان و معاريف فرقه محمديه و علبانيه و ديگر فرقه‌هاى افراطى آن را ياد كرده‌اند از آن جمله اسحاق بن محمد نخعى معروف به احمر است كه در كتاب صراط اين مطالب را گفته و فياض بن على بن محمد فياض در كتاب قسطاس كه رد كتاب صراط است از او نقل كرده و نهكينى نيز در ردى كه بر كتاب صراط آورده از اين مطالب ياد كرده است اينان از فرقه محمديه بوده‌اند كه كتاب صراط را رد كرده‌اند و احمر پيرو مذهب علبانيه بوده است و ما از فرقه محمديه و علبانيه و مغيريه و قدريه و ديگر فرقه‌هاى افراطى و اهل تفويض و مذاهب وسط سخن آورده و رد مذهب ايشان را با مذهب كسانى كه به تناسخ يعنى انتقال ارواح در حيوانات مختلف معتقدند از مدعيان اسلام و غير آنها از يونانيان و هندوان و ثنويان و مجوس و يهود و نصارى بتفصيل گفته‌ايم و گفتار ابن حائط و ابن ياقوس و جعفر قاضى را با همه كسانى كه از متقدم و متاخر تا وقت حاضر يعنى بسال سيصد و سى و دو پديد آمده‌اند و فرعى بر اصول سلف افزوده يا شبهه‌اى بتأييد مذهب سابق آورده‌اند چون حسين بن منصور معروف به حلاج و اصحاب ابو يعقوب مزايلى و اصحاب سوق و كسانى كه پس از ايشان بوده و از مباديشان جدائى گرفته‌اند چون ابو جعفر محمد بن على شلمغانى معروف به ابن ابى الغرائر و ديگران كه به راه ايشان رفته‌اند همه را نقل كرده و فرق ميان آنها و ديگر معتقدان دوره را كه منتظر ظهورند و صاحبان دليل شب و روز را كه منكر عقيده تناسخ و انتقال ارواح در اجسام حيوانىاند و اين كار را از خداى قديم عز و جل محال دانند و انجام آن را جايز نشمارند همه اينها را ياد كرده‌ايم . اكنون بموضوع خويش يعنى گفتگوى عبد المطلب كه بتناسب سخن از آن دور شديم باز ميگرديم .\r\n\r\n","description":"","footnote":"","page_name":" 489 ","page_number":509},
  {"content":"\r\n\r\nكسان درباره عبد المطلب اختلاف كرده‌اند بعضىها گفته‌اند كه او مؤمن و موحد بود و نه او نه هيچيك از پدران پيمبر صلى الله عليه و سلم هرگز به خدا عز و جل شريك نياورده بودند و پيمبر در اصلاب پاك انتقال يافت و هم او خبر داده بود كه از نكاح زاده نه از زنا . بعضى ديگر گفته‌اند عبد المطلب و ديگر پدران پيمبر صلى الله عليه و سلم همه مشرك بوده‌اند مگر كسانى كه مؤمن بود نشان معلوم شده باشد و اين قضيه ما بين اماميه و معتزله و خوارج و مرجئه و ديگر فرقه‌هاى طرفدار نص يا انتخاب خليفه مورد اختلاف است . موضوع اين كتاب دلائل فرقه‌ها نيست تا دلائل هر فرقه را نقل كنيم . گفتار هر يك از اين فرقه‌ها را با دلايلى كه بتاييد آن آورده‌اند در كتاب « المقالات فى اصول الديانات » و كتاب « الاستبصار » و « وصف اقاويل الناس فى الامامه » و هم در كتاب « الصفوه » آورده‌ايم .\r\nعبد المطلب فرزندان خود را برعايت خويشاوند و اطعام طعام سفارش ميكرد و بانجام اعمال كسانى كه معتقد معاد و بعث و نشورند تشويق ميكرد وى سقايت و رفادت خانه را به پسرش عبد مناف كه همان ابو طالب است واگذاشت و سفارش پيمبر صلى الله عليه و سلم را به او كرد .\r\nدرباره اسم ابو طالب اختلاف است بعضىها گفته‌اند نام وى چنان كه ما نيز گفتيم عبد مناف بود بعضى ديگر گفته‌اند ابو طالب نام وى بود زيرا على ابن ابى طالب رضى الله عنه ذيل نامه پيمبر صلى الله عليه و سلم كه براى يهودان خيبر به املاى پيمبر صلى الله عليه و سلم بقلم آورده بود چنين رقم زد « و اين را على بن ابى طالب نوشت » و الف را از سر ابن بينداخت . اگر ابو طالب نام نبود و كنيه بود ميبايست الف را آورده باشد . عبد المطلب سفارش پيمبر صلى الله عليه و سلم را كه به ابو طالب كرد ضمن شعرى آورده و گفته بود « و من به كسى كه او را طالب لقب داده‌ام درباره پسر كسى كه برفت و باز نخواهد گشت سفارش كرده‌ام » و چنان بود بيشتر عربان از اقوام باقى و منقرض بوجود صانع معترف\r\n\r\n","description":"","footnote":"","page_name":" 490 ","page_number":510},
  {"content":"\r\n\r\nبودند و وجود آفريدگار را مسلم ميداشتند .\r\nدر ايام پادشاهى نمرود بن كوش بن حام بن نوح باد سختى وزيد كه قصر نمرود را در بابل عراق ويران كرد و مردم شب كه بخفتند زبان سريانى داشتند و صبحگاه هفتاد و دو زبان جدا داشتند و از همانوقت اين محل را بابل ناميدند . از جمله فرزندان سام بن نوح نوزده زبان و فرزندان حام بن نوح شش زبان و فرزندان يافث بن نوح سى و هفت زبان داشتند چنان كه در صدر كتاب اشاره كرده‌ايم كسانى كه زبان عربى داشتند يعرب و جرهم و عاد و عبيل و جديس و ثمود و عملاق و طسم و و بار و عبد ضخم بودند يعرب كه پسر قحطان بن عابر بن شالخ بن ارفحشذ بن سام بن نوح بود با همراهان خود از فرزند و غيره به راه افتاد و همى گفت « من پسر قحطان بزرگ والايم اى قوم در دسته جلو حركت كنيد من زبان آسان را آغاز كرده‌ام كه گفتار آن روشن است و مشكل نيست از راست خورشيد به ملايمت برويد » و چنان كه قبلا در اين كتاب گفته‌ايم در ناحيه راست فرود آمد .\r\nپس از او عاد بن عوص بن ارم بن سام بن نوح با فرزندان و همراهان خود راه افتاد و در احقاف ما بين عمان و حضر موت يمن جاگرفت ، اينان در زمين پراكنده شدند و مردم بسيار از ايشان پديد آمد از جمله جيرون بن سعد بن عاد به محل دمشق مقام گرفت و آن شهر را پديد آورد و ستونهاى سنگ سپيد و مرمر بياورد و بناى شهر را استوار كرد و آن را ارم ذات العمار ناميد .\r\nدرباره ارم ذات العمار از كعب الأحبار جز اين نيز نقل كرده‌اند هم اكنون يعنى بسال سيصد و سى و دو اين محل در دمشق بجاست و يكى از بازارهاى شهر است كه نزديك مسجد جامع است و بنام جيرون معروف است جيرون بنايى بزرگ است و قصر اين پادشاه بوده است و درهاى مسين عجيب دارد ، بعضى به همان حال كه بوده هست و بعضى ديگر جزو مسجد جامع است . خبر هود پيمبر خدا را سابقاً گفته‌ايم .\r\n\r\n","description":"","footnote":"","page_name":" 491 ","page_number":511},
  {"content":"\r\n\r\nپس از عاد بن عوص ، ثمود بن عابر بن ارم بن سام بن نوح با فرزندان و همراهان خود راه افتاد . اينان در حجر تا فرع فرود آمدند و ما ذكر ايشان و خبر پيمبرشان صالح عليه السلام را و اينكه محلشان در حدود وادى القرى ما بين شام و حجاز بوده است سابقاً در همين كتاب آورده‌ايم .\r\nبعد از ثمود جديس بن عابر بن ارم بن سام بن نوح با فرزندان و همراهان خود راهى شد سابقاً گفته‌ايم كه اينان در يمامه فرود آمدند . پس از جديس ، عملاق بن لاوذ بن ارم بن سام بن نوح با فرزندان و همراهان خود به راه افتاد و ميگفت « وقتى مردم را به حال پراكندگى ديدم و آن كس از ما كه زبان اول را داشت راهى شد ، من نيز با شتاب با چهار پايانى كه مدتها آرام مانده بودند آهسته به طرف راست خورشيد به راه افتادم » اينان به اطراف حرم و تهامه‌ها فرود آمدند بعضى از آنها نيز بديار مصر و مغرب رهسپار شدند گويند بعضى فرعونان مصر از اينان بوده‌اند و ما گفتار كسانى را كه نسب عماليق و بعضى اقوام معين ديگر را به عيص بن اسحاق بن ابراهيم خليل رسانيده و به ترتيبى كه گفته‌ايم پنداشته‌اند آنها از فرزندان عيص بوده‌اند در همين كتاب آورده‌ايم .\r\nعماليق ملوك بسيار داشته‌اند كه در بعضى نواحى شام و غيره بوده‌اند و ما اخبار آنها را با ذكر ممالكشان و جنگهايشان در كتاب « اخبار الزمان » آورده‌ايم .\r\nدر قسمتهاى گذشته اين كتاب قصه يوشع بن نوح را در ولايت ايله يا سميدع بن هوبر كه پادشاه عماليق بود آورده‌ايم . باقيمانده عماليق به ملوك روم پيوستند و روميان آنها را در مشرق و مغرب شام و جزيره و دربندهاى شام كه ما بين روم و ايران بود پادشاهى دادند .\r\nيكى از عماليق كه پادشاهى از روميان داشته بود اذينة بن سميدع بود كه اعشى در شعرى به اين مضمون از او ياد كرده است :\r\n112\r\n\r\n","description":"","footnote":"","page_name":" 492 ","page_number":512},
  {"content":"\r\n\r\n113 « زمانه اذينه را از ملك برداشت و ذو يزن را از ملك خود برون كرد . » پس از او حسان بن اذينة بن طرب بن حسان از عماليق پادشاهى يافت گويند او بود كه بنام مادر خود زباء معروف بود آنگاه عمرو بن طرب پادشاهى يافت ، گويند كسى كه بنام زباء معروف بود او بود ، ميان او و جذيمه ابرش اسدى ابو مالك جنگهاى بسيار بود و جذيمه او را بكشت چنان كه ياد كرده‌ايم و هم كشته شدن جذيمه را بوسيله زباء گفته‌ايم آنگاه طسم بن لاوذ بن ارم بن سام بن نوح با فرزندان و همراهان خويش از پس عملاق بن لاوذ به راه افتاد و اينان در بحرين فرود آمدند .\r\nهمه اينها كه گفتيم صحرانشين بودند و به ترتيبى كه گفتيم در زمين پراكنده شدند آنگاه قوم جديس بسيار شدند و اسود بن غفار را پادشاه خويش كردند طسم نيز فراوان شدند و عملوق بن جديس را پادشاه خود كردند عبيد بن شريه جرهمى هنگامى كه بنزد معاويه آمده بود براى او نقل كرد كه طسم بن لاوذ بن ارم بن سام بن نوح و جديس بن عابر بن سام بن نوح عربان اصيل بوده‌اند و همگى در يمامه اقامت داشته‌اند كه در آن موقع نام آن جو بوده است .\r\nقوم طسم پادشاهى بنام عملوق داشت كه ستمگر و جبار بود و هيچ چيز او را از هوسش باز نميداشت و در كار دشمنى و تعدى و مغلوب كردن جديس مصر بود مدتى بدينسان سر كردند و مردمى نالايق بودند و قدر نعمت ندانستند و رعايت حرمت نكردند ديارشان از همه جا بهتر و پر بركت‌تر بود و اقسام درخت و تاك داشت و باغها پيوسته بود و قصرهاى برگزيده داشت بدينسان بود تا زنى از جديس بنام هزيله دختر مازن با شوهرش كه از او جدا شده بود و عاشق نام داشت و ميخواست فرزندش را از او بگيرد و نداده بود بيامدند و قضيه پيش عملوق شاه آوردند كه ما بين ايشان حكم كند زن گفت « اى پادشاه اين را كه نه ماه بار كشيده‌ام و به زحمت زائيده‌ام و دو سال شير داده‌ام و از آن سودى نبرده‌ام اكنون كه رشد كرده و بكمال رسيده ميخواهد به زور بگيرد و به عنف از من جدا كند و مرا از او بى\r\n\r\n","description":"","footnote":"","page_name":" 493 ","page_number":513},
  {"content":"\r\n\r\nنصيب كند » شوهرش گفت « مهر را تمام گرفته و من از او جز اين فرزند بى ثمر بهره‌اى نداشته‌ام اكنون هر چه ميخواهى بكن » شاه بفرمود تا پسر را از او بگيرند و بصف غلامان شاه برند و هزيله در اين باب گفت « پيش اين برادر طسمى رفتيم كه ميان ما حكم كند و درباره هزيله حكمى ظالمانه داد بجان خودم حكمى داد كه نه پرهيزكارانه بود و نه از روى فهم و شعور داورى بود من پشيمان شدم و هيچ حركتى نتوانستم كرد . شوهرم نيز حيرت زده و پشيمان شد . » وقتى سخن هزيله به گوش شاه رسيد خشمگين شد و بفرمود تا هر يك از زنان جديس را كه شوهر ميكنند نبايد پيش شوهرش ببرند تا بنزد شاه آرند و پيش از شوهرش با او همخوابه شود . مردم جديس از اين رسم ذلتى طولانى تحمل كردند وضع چنين بود تا عفيره و بقولى شموس دختر غفار جديسى و خواهر اسود بن غفار را به شوهر دادند و چون شب عروسى رسيد او را پيش عملوق شاه بردند كه بر طبق عادت با او همبستر شود زنان همراه وى آواز ميخواندند و ميگفتند :\r\n« از عملوق شروع كن برخيز و سوار شو و صبحگاه را با چيزى عجيب آغاز كن كه پس از شما هيچ دوشيزه‌اى راه فرار ندارد . » چون عفيره بنزد عملوق رفت دوشيزگى او را ببرد و رهايش كرد . عفيره همچنان خون آلود دامن پيراهن از پيش و پس دريده سوى كسان خود رفت و همى گفت : « هيچكس زبون‌تر از جديس نيست آيا با عروس اينطور رفتار ميكنند ! » وى از رفتن پيش شوهر خوددارى كرد و به تحريك قوم خود جديس بر ضد طسم شعرى به اين مضمون گفت :\r\n« آيا اين رفتار كه با دختران شما ميكنند شايسته است ! شما مردانى هستيد كه شمارتان بتعداد ريگهاست آيا شايسته است كه دخترانتان\r\n\r\n","description":"","footnote":"","page_name":" 494 ","page_number":514},
  {"content":"\r\n\r\nصبحگاه زفاف خون آلوده راه بروند اگر با وجود اين خشمگين نمىشويد زن باشيد و از سرمه پرهيز نكنيد عطر عروس بزنيد كه شما را براى جامه عروسى و غسل ساخته‌اند . زشت باد آنكه دفاع نميكند و گردنفراز مانند مرد ميان ما راه ميرود ! اگر ما مرد بوديم و شما زن بوديد به اين زبونى تن نميداديم . اى قوم مردانه بميريد و بر ضد دشمن جنگى برافروزيد كه آتش آن پرمايه باشد از جنگ بيم نداشته باشيد كه در جنگ ، مردم اهمال كننده و زبون نابود ميشوند و مردم لايق و اصيل سالم مىمانند . » چون مردم جديس اين سخن و سخنان ديگر او را بشنيدند از سرگذشت وى خشمگين شدند و فراهم آمدند ، اسود بن غفار كه پيشواى قوم بود و اطاعتش ميكردند بپاخاست و گفت :\r\n« اى مردم جديس دعوت مرا بپذيريد و فرمان مرا اطاعت كنيد كه عزت روزگاران و محو ذلت در اينست » گفتند « چه ميخواهى بگويى ؟ » گفت « ميدانيد كه اينها يعنى مردم طسم نيرومندتر از شما نيستند ولى پادشاهى اين مرد طسمى بر شما و آنها ما را باطاعت او وادار كرده و اگر اين نبود نسبت بما برترى نداشتند و اگر از اطاعت او دريغ كنيم يك نيمه پادشاهى از آن ما خواهد بود » گفتند « سخنت را پذيرفتيم ولى اين قوم همگنان ما هستند و بشمار و سلاح از ما فزونند ، بيم داريم اگر بر ما غلبه يافتند ما را نبخشند » گفت « به خدا اى مردم جديس اگر فرمان مرا نبريد و دعوتم را نپذيريد روى شمشير تكيه ميكنم و خودم را ميكشم » گفتند « هر آنچه اراده كنى ما نيز اطاعت ميكنيم » گفت « من براى عملوق و كسان او از قوم طسم غذائى آماده ميكنم و آنها را دعوت ميكنم و چون در لباسهاى خوب و زيور و موزه بيامدند با شمشير به آنها حمله ميكنيم من شاه را ميكشم و هر يك از شما يكى از آنها را بكشيد » گفتند « هر چه بنظرت ميرسد بكن » رأى آنها بر اين متفق شد ولى عفير به برادرش اسود گفت « چنين\r\n\r\n","description":"","footnote":"","page_name":" 495 ","page_number":515},
  {"content":"\r\n\r\nمكن كه خيانت مايه ذلت و ننگ است بلكه با اين قوم در سرزمينشان دست و پنجه نرم كنيد كه يا فيروز شويد يا مردانه بميريد » گفت « نه بايد با آنها حيله كنيم تا بهتر به آنها دست يابيم و كاملتر انتقام بگيريم » و عفير اشعارى در اين باب گفت كه در كتابهاى سابق خود ياد كرده‌ايم آنگاه اسود غذاى فراوان آماده كرد و قوم خود را بگفت تا شمشيرها را از غلاف در آورده در جائى كه غذا را آماده كرده بودند زير ريگها كردند و به آنها گفت وقتى قوم با زيورشان دامن كشان بيايند شمشيرهاى خويش را بگيريد و پيش از آنكه به نشينند به آنها حمله كنيد و از بزرگان قوم آغاز كنيد كه وقتى آنها را بكشتيد فرومايگان چندان مهم نيستند و از آنها رفتار ناخوشايندى نخواهيد ديد » گفتند « چنان كنيم كه ميگوئى » آنگاه اسود ، عملوق طسمى را با بزرگان طسم كه در يمامه با وى بودند بخواند آنها نيز دعوت اسود را آسان پذيرفتند و چون به محل دعوت رسيدند مردم جديس بر - جستند و شمشيرها را از زير ريگ برآوردند و به عملوق و همراهانش حمله بردند و همگى را بكشتند و تا آخر هلاك كردند و بديار آنها رفتند و آنجا را غارت كردند اسود بن غفار در اين زمينه اشعارى به رثاى طسم و تذكار ظلمشان بگفت كه نقل آن مايه تطويل اين كتاب مىشود و در كتابهاى سابق خود آورده‌ايم .\r\nگويد : يكى از طسم بنام رباح بن مرهء طسمى بگريخت و بنزد حسان بن تبع حميرى پادشاه وقت رفت و از او كمك خواست وى يك شاخه خرماى تر - برداشت و گل تر بدور آن گرفت و آن را همراه برد سگى نيز همراه داشت وقتى بنزد حسان رسيد دست سگ را بشكست و گل را از شاخ خرما بكند كه سبز بيرون آمد و پيش حسان رفت و از او پناه خواست و آنچه را از جديس بر قوم وى رفته بود با او بگفت شاه گفت « خدا پدرت را آمرزد ! از كجائى ؟ » گفت « گزندت مباد از سرزمينى نزديك آمده‌ام از پيش قومى كه ستمى ديده‌اند كه هيچكس مانند آن\r\n\r\n","description":"","footnote":"","page_name":" 496 ","page_number":516},
  {"content":"\r\n\r\nنديده است من رباح بن مره طسمى هستم قوم جديس ما را دعوت كردند و ما با لباسهاى خوب و زيور بدعوتشان رفتيم . بنزديك كاسه‌ها سلاح براى ما آماده كرده بودند و هنوز لب به غذا نزده بوديم كه ما را جثه‌هاى بيجان كردند بدون اينكه خونخواهى يا سابقه انتقامى در ميانه باشد پس ، گزندت مباد ، به اين قوم كه رعايت خويشاوندى ما نكرده و خون ما را ريخته‌اند حمله كن » حسان شاه به دو گفت « آيا اين شاخ خرما و اين سگ از آنجا با تو همراه شده است ؟ » گفت « آرى . » گفت « اگر راست بگويى از سرزمينى نزديك آمده‌اى » و وعده يارى به او داد . آنگاه در قوم حمير بانگ زد كه آماده حركت شوند و رفتارى را كه با قوم طسم شده بود به آنها خبر داد گفتند « گزندت مباد چه كسى اين كار را كرده است ؟ » گفت « بندگان آنها » گفتند « ما در اين ميانه كارى نداريم آنها برادران ما هستند و بعضى از برادران خود را بر ضد بعض ديگر يارى نميكنيم اى پادشاه آنها بندگان تواند ، به حال خودشان واگذار » حسان گفت « اين درست نيست به من بگوييد اگر اين حادثه براى شما رخ داده بود آيا شايسته بود كه پادشاه شما خونهايتان را بهدر دهد ؟ ما در مقام حكومت كارى نداريم جز اينكه قصاص كسان را از يك ديگر بگيريم » آنگاه سواران قوم بپاخاستند و گفتند « گزندت مباد فرمان فرمان تست هر چه خواهى بما فرمان بده » و بفرمود تا حركت كنند و برفتند ، رباح بن مره نيز همراه آنها بود وقتى بسه منزلى يمامه رسيدند رباح بن مره به حسان شاه گفت « گزندت مباد من خواهرى دارم كه شوهر از جديس دارد و هيچكس در زمين دوربين‌تر از او نيست كه او سوار را از سه شب راه مىبيند و بيم دارم كه قوم را از آمدن تو خبردار كند . بهر يك از ياران خود فرمان ميدهى درختى از زمين بكند و آن را جلو خود گيرد و راه رود « حسان چنين فرمان داد ، آنها نيز عمل كردند و به راه افتادند نام خواهر رباح يمامه دختر مرده بود . وى از بالاى خانه خود نگاه كرد و گفت « اى قوم جديس درختان سوى شما ميايد » گفتند « چطور ؟ » گفت\r\n\r\n","description":"","footnote":"","page_name":" 497 ","page_number":517},
  {"content":"\r\n\r\n« درختانى مىبينم كه پيش ميايد و پشت آن چيزى هست مردى را از پشت درختى مىبينم كه استخوان كتى را گاز مىزند و پاپوشى را ميدوزد » قوم سخن او را باور نداشتند ولى كار همچنان بود كه او گفته بود و از آمادگى براى جنگ غافل شدند يمامه در همين زمينه به تحذير جديس شعرى بدين مضمون گويد :\r\n« درختانى مىبينم كه پشت آن انسان است . چگونه درخت و انسان با هم ميشوند ؟\r\nهمگيتان در مقابل صف اول آنها آماده شويد و بدانيد كه اين مايه فيروزى شماست » شاه حسان با حمير بيامد و چون بيك منزلى جو رسيد سپاه خود را مرتب كرد و صبحگاهان بر آنها تاخت و مردم جديس را قتل عام كرد و به هلاكت رسانيد و زنان و كودكانشان را اسير كرد . اسود بن غفار پادشاه جديس بگريخت تا بسرزمين طى رسيد و بدون اينكه وى را بشناسند از پادشاه و غير پادشاه پناهش دادند گويند اكنون بازماندگان وى در قبيله طى معروفند .\r\nوقتى حسان از كار جديس فراغت يافت يمامه دختر مره را كه زنى كبود چشم بود احضار كرد و بگفت تا ديدگان وى را برون آوردند و رگهاى سياه در آن بود و چون در اين باره از او سؤال كردند گفت « من از سنگ سياهى كه آن را اثمد گويند به چشم ميكشيدم و در چشمم نفوذ كرده است » وى اول كس بود كه از اين سنگ به چشم ميكشيد بعد از آن اثمد كه همان سنگ سرمه است معمول شد شاه بگفت تا يمامه را بر دروازه جو بر دار كردند و بگفت تا جو را يمامه بنامند و تاكنون همين نام دارد .\r\nمسعودى گويد : آنگاه پس از طسم بن لاوذ ، و بار بن اميم بن لاوذ بن ارم بن سام بن نوح با فرزندان و همراهان از قوم خود راهى شد و بسرزمين و بار در محل معروف به رمل عالج فرود آمدند و چون در زمين ستمگرى كردند عذاب خدا به آنها رسيد و هلاك شدند و ما در كتابهائى كه پيش از اين كتاب بوده است فصلى\r\n\r\n","description":"","footnote":"","page_name":" 498 ","page_number":518},
  {"content":"\r\n\r\nدرباره پندار اخباريان عرب كه خلاف عقل و عادت است آورده‌ايم كه پنداشته‌اند وقتى خدا عز و جل اين قوم بزرگ موسوم به و بار را طسم و جديس و عملاق و عاد و ثمود و داسم هلاك كرد ( ديار داسم بسرزمين سماوه بوده و با باد سياه داغ هلاك شدند و قوم داسم در جولان و جازر از ناحيه نوى از ولايت حوران و بثينه ما بين دمشق و طبريه شام بودند ) جن در ديار و بار اقامت گرفت و آنجا را از رفت و آمد آدميان قرق كرد و از همه ديار خدا عز و جل آبادتر و پر درخت‌تر و خوش ميوه‌تر بود كه انگور و نخل و موز داشت اگر كسى باشتباه يا عمد به آنجا نزديك ميشد جنيان خاك به صورتش ميپاشيدند و ريگهاى نرم بر او ميريختند و اطراف وى طوفان پديد ميآوردند و اگر ميخواست برگردد او را ديوانه و آواره بيابان ميكردند و احياناً ميكشتند بيشتر اهل عقول وجود اين محل را باطل شمارند و چون به اين گروه گويند سمت آن را بما بگوييد و حد آن را اطلاع دهيد پندارند كه هر كه اراده آن كند در دلش انصراف افتد گوئى آنها چون بنى اسرائيلند كه در بيابان همراه موسى بودند و خدايشان از خروج مانع بود و راهى براى آنها ننهاد تا منظور خدا انجام شد و حكم وى بسر رسيد شاعر اين گروه در اين زمينه شعرى دارد كه گفتارشان را درباره سرزمين مجهولى كه اشاره كرديم ضمن آن آورده است . گويد :\r\n« گروهى كه از فرومايگى به محل خود راه نميبرند خواسته‌اند به جاى و بار رهبرى شوند » و نظير اين سخن بسيار دارند .\r\nعربان از سلف و خلف در جاهليت و اسلام از سرزمين و بار چنان سخن كرده‌اند كه از وادى القرى و صمان و دهنا و ريگزار يبرين و ديگر سرزمين‌ها كه آنجا فرود آمده و بطلب آب و علف خيمه زده‌اند سخن ميكنند ولى پنداشته‌اند كه اكنون در اين سرزمين جز جن و شتران وحشى كه شتران نر جن در نسل آن دخالت داشته كسى نيست بنابر اين شتران وحشى از نسل شتران جن است و شتران\r\n\r\n","description":"","footnote":"","page_name":" 499 ","page_number":519},
  {"content":"\r\n\r\nعبدى و عسجدى و عمانى از نسل شتران وحشى است ابو هريم در اين باب گويد :\r\n« گوئى من بر شتر وحشى يا شتر مرغى سوارم كه نسب از پرنده دارد و شتر مرغ نر است . » و اشعار در اين زمينه بسيار است .\r\nاگر بخواهيم اخبار عرب را درباره آنچه از اسلاف خويش نقل ميكنند در باره چيزهاى ممكن و چيزهائى كه از حد وجود و امكان برونست شرح دهيم از حد اختصار برون خواهيم شد و اين مطالب را در كتابهاى سابق خويش آورده‌ايم .\r\nپس از و بار بن اميم ، عبد ضخم بن ارم بن نوح با فرزندان و همراهان خود به راه افتاد كه در طائف فرود آمدند و آنجا از حوادث دهر هلاك شدند و انقراض يافتند و شعرا از ايشان ياد كرده‌اند .\r\nگويند اينان اول كس بودند كه خط عربى نوشتند و حروف معجم يعنى ب ، ت ، ث ، را كه بيست و نه حرف است پديد آوردند جز اين نيز گفته‌اند به ترتيب اختلافى كه درباره آغاز خط هست پس از عبد ضخم بن ارم ، جرهم بن قحطان با فرزندان و همراهان خود به راه افتادند و در ولايتها بگشتند تا به مكه رسيدند و فرود آمدند اميم بن لاوذ بن ارم بن نيز از پس جرهم بن قحطان به راه افتاد و بسرزمين فارس فرود آمد ، بنابر اين پارسيان چنان كه سابقاً در اين كتاب درباره خلاف در نژاد ايرانيان گفته‌ايم فرزندان كيومرث بن اميم بن لاوذ بن سام بن نوحند يكى از متقدمان اهل حكمت از شاعران ايرانى دوران اسلام در اين باب گويد : « پدر ما پيش از فارس اميم الخير بود و پارسيان بزرگان ملوك بودند كه بانها ميبالم . » گروهى از اهل سيرت و خبر گفته‌اند كه همه قبايل مذكور چادرنشين و صحرا گرد بوده و در سرزمينهاى خودشان بسر ميبرده‌اند . اميم نخستين كس بود كه بنا ساخت و ديوار برآورد و درخت بريد و طاق زد و پشت بام ساخت گويند كه\r\n\r\n","description":"","footnote":"","page_name":" 500 ","page_number":520},
  {"content":"\r\n\r\nفرزندان حام بن نوح بناحيه جنوب مقيم شدند و فرزندان كوش بن كنعان بخصوص مردم نوبه‌اند چنان كه سابقاً در همين كتاب در باب سياهان گفته‌ايم يك تيره از فرزندان كنعان بن حام به طرف افريقيه و طنجه مغرب رفتند و در آنجا فرود آمدند به پندار اين گوينده قوم بربر از فرزندان كنعان بن حام بوده‌اند كسان درباره نسب بربران اختلاف كرده‌اند بعضى گفته‌اند آنها از قوم غسان و غير غسان از طوايف يمنى بوده‌اند و هنگامى كه در نتيجه سيل عرم مردم از ديار مارب پراكنده شدند آنها نيز در اطراف اين ديار پراكنده شدند بعضى ديگر گفته‌اند آنها از قوم قيس عيلان بوده‌اند و بعضى ديگر جز اين گفته‌اند كه در كتابهاى سابق خويش آورده‌ايم .\r\nفرزندان كنعان بن حام يعنى اكثريت فرزندان كنعان بديار شام فرود آمدند و بنام كنعانيان معروف شدند و ديارشان نام از ايشان گرفت و آنجا را ديار كنعان گفتند .\r\nو ما اخبار مصر بن حام و بيصر و نبطيان را در قسمتهاى گذشته اين كتاب آورده‌ايم .\r\nنوفير بن فوط بن حام با فرزندان و همراهان خود بسرزمين هند و سند رفت در سند مردمى بلند قامت هستند كه در ديار منصوره بسر مىبرند . بنابر اين گفتار ، مردم هند و سند از فرزندان نوفير بن فرط بن حام بن نوح هستند پس اكثر فرزندان حام در جنوب زمين بسر مىبرند و فرزندان يافث در شمال و ما بين مشرق و مغرب اقامت دارند به ترتيبى كه درباره پراكندگى اقوام در مشرق و ديگر نواحى مجاور جبل قبخ و باب و ابواب گفته‌ايم .\r\nقوم عاد در زمين سركشى كرد و خلجان بن وهم پادشاه ايشان شد . اين قوم سه بت را بنام صمود و صدا و اهبا ميپرستيدند و چنان كه از پيش گفتيم خدا هود را بجانب ايشان فرستاد كه تكذيبش كردند وى هود بن عبد الله بن رياح بن خالد بن خلود بن عاد بن عوص بن ارم بن سام بن نوح بود از پيش گفته‌ايم كه قوم عاد ده قبيله\r\n\r\n","description":"","footnote":"","page_name":" 501 ","page_number":521},
  {"content":"\r\n\r\nبودند و نام آنها نيز گذشت پس هود آنها را نفرين كرد و سه سال باران بر ايشان نباريد و زمين بىحاصل شد و شير به پستانى نماند .\r\nاين اقوام كه ياد كرديم منكر آفريدگار عز و جل نبودند و ميدانستند كه نوح عليه السلام پيمبر بوده است و عذابى كه بقوم خود وعده داده بود بوقوع پيوست ولى شبهه‌هائى براى آنها رخ داده بود كه از تحقيق و استدلال چشم پوشيده بودند و جانهايشان به تنبلى و تمايلات طبيعى كه لذتجوئى و تقليد است خو كرده بود ترس خالق را بدل داشتند اما بوسيله پرستش بتان به دو تقرب مىجستند كه پنداشتند بت‌پرستى مايه تقرب خداست معذلك محل كعبه را محترم ميداشتند و جاى كعبه چنان كه گفته‌ايم تپهء سرخى بود عاديان گروهى را به مكه فرستادند تا براى ايشان طلب باران كند در آن وقت عماليق در مكه مقيم بودند فرستادگان عاد به مكه شدند و بشرابخوارى و خوشى پرداختند تا دو كنيز معاوية بن بكر كه هر دو جراده نام داشتند شعرى براى آنها خواندند كه مضمون آن تحريك ايشان بكارى بود كه براى انجام دادن آن آمده بودند مفاد شعر اين بود :\r\n« اى سرگروه ! واى بر تو برخيز و دعا بخوان شايد خدا ابرى را بر ما ببارد و سرزمين عاد را سيراب كند كه مردم عاد از شدت تشنگى سخن واضح نميگويند و بزندگانى پير فرتوت و جوان اميد نيست حيوانات وحشى بسرزمين عاد ميايد و بيم ندارد كه تير اندازان قوم به او تير بيندازند و شما در اينجا روز و شب ، سر خورشيد حقاً بد فرستادگانى هستيد كه در خور درود و خوشامد نيستيد . » آنان از غفلت بيدار شدند و براى قوم خويش باران خواستند و قصه آمدن ابرها و انتخاب يكى از آن رخ داد كه معروف است . مرثد بن سعد درباره آنها شعرى گويد به اين مضمون :\r\n« مردم عاد نافرمانى پيمبر خويش كردند و تشنه ماندند كه آسمان نم بر آنها نباريد خداوند عقل مردم عاد را لعنت كند كه دلهايشان از ادراك خالى بود . . »\r\n\r\n","description":"","footnote":"","page_name":" 502 ","page_number":522},
  {"content":"\r\n\r\nخدا عز و جل باد بىفايده را از دره‌اى كه نزديك بود سوى عاديان فرستاد و چون آن را بديدند « گفتند اين ابريست كه بر ما خواهد باريد » و بدان خوشحال شدند و چون هود سخن ايشان را بشنيد گفت : « اين همانست كه بشتاب ميخواستيد ، بادى است كه عذابى سخت دارد » تا آخر آيه « و روز چهار شنبه بادى بر آنها وزيد و چهارشنبه دوم يكى از آنها زنده نبود . به همين جهت مردم روز چهارشنبه را مكروه داشتند و ما در اين كتاب ، ضمن گفتگو از ماهها كيفيت عذاب را و اينكه در كدام يك از روزهاى ماه بوده است بياريم و چون هود پيمبر صلى الله عليه و سلم سرگذشت قوم را بديد با همراهان مؤمن خويش از آنها جدائى گرفت . هيل بن خليل در اين باب گويد « اگر عاديان سخن هود را كه وعده و وعيد آورده بود و از ترتيب قرب و بعد خدا سخن داشت شنيده بودند و طريقه معقول او را پيروى كرده بودند دچار بدبختى نمىشدند كه پيكرهايشان در عرصه ، روى بينى و چهره ، بيجان افتاده باشد فرستادگان آنها از رفتن چه سود ديدند ؟ افسانه ابدى روزگاران شدند . » آخرين پادشاه عاديان خلجان بود در همين باب از پادشاه عاد و ثمود سخن داشته‌ايم . گويند اول كس از ملوك كه پادشاهى عاد داشت عاد بن عوص بود گويند و چون اين اقوام و قبايل عرب منقرض شدند و ديارشان خالى شد مردم ديگر آنجا سكونت گرفتند و گروهى از بنى حنيفه يمامه آمدند و در ناحيه جحفه ما بين مكه و مدينه مقيم شدند .\r\nپيش از آن عبيل بن عوص بن ارم بن سام بن نوح با فرزندان خود در جحفه ما بين مكه و مدينه اقامت گرفته بود كه سيل آنها را هلاك كرد و آنجا را جحفه گفتند كه بساكنان خود اجحاف كرده بود .\r\nيثرب بن قاتيه بن مهليل بن ارم بن عبيل با فرزندان و همراهان خود در مدينه اقامت گرفته بود و آنجا بسبب او يثرب نام گرفت آنها نيز از حوادث و آفات دهر به\r\n\r\n","description":"","footnote":"","page_name":" 503 ","page_number":523},
  {"content":"\r\n\r\nهلاكت رسيدند و شاعرشان گفت :\r\n« اى ديده بر عبيل اشك بريز آيا چيزى كه از دست رفته با گريستن باز ميگردد ؟\r\nآنها يثرب را كه نشانه و بانگ زن و شترى در آن نبود آباد كردند نخلهاى آن را در مجراى آب بكاشتند و اطراف نهالهاى كوچك درختان بزرگ نشانيدند . » خداوند جلت قدرته از ايشان خبر داده و فرمود ثموديان و عاديان حادثه ويران كننده را دروغ شمردند اما ثموديان به . . ( صيحه ) خارق العاده هلاك شدند اما عاديان بباد سخت طوفانى هلاك يافتند » اهل شرايع درباره قوم شعيب بن نويل بن رعويل بن مر بن عنقا ابن مدين ابن ابراهيم خليل صلى الله عليه و سلم كه زبان عربى داشت اختلاف كرده‌اند بعضى گفته‌اند كه آنها از عربان منقرض شده و اقوام فنا شده نسلهاى گذشته بوده‌اند بعضى گفته‌اند آنها از فرزندان محض بن جندل بن يعصب بن مدين بن ابراهيم بوده‌اند و شعيب برادر نسبى ايشان بوده است و آنها چند پادشاه بودند كه ممالكشان پيوسته بود و بعضى نام ابجد و هوز و حطى و كلمن و سعفص و قرشت داشتند و چنان كه گفتيم بنى محض بن جندل بودند و حروف جمل را كه بيست و نه حرف است و مدار حساب جمل بر آنست بنام اين شاهان ترتيب داده‌اند درباره اين حروف بجز آنچه گفتيم - صورت‌هاى ديگر نيز به ترتيبى كه سابقاً در اين كتاب آورده‌ايم گفته‌اند و جاى نقل گفتارها و خلافها كه مردم در تفسير و معنى آن داشته‌اند در اين كتاب نيست ابجد پادشاه مكه و ناحيه حجاز بود هوز و حطى دو پادشاه ديار وج بودند كه سرزمين طايف و نواحى مجاور آن از ديار نجد است كلمن و سعفص و قرشت در مدين پادشاهى داشتند و بقولى پادشاهان مصر بودند و كلمن پادشاه مدين بود . بعضى نيز گفته‌اند كلمن بر همه اين نواحى كه گفتيم پادشاهى داشت . عذاب روز سايبان در قلمرو كلمن رخ داد كه شعيب دعوتشان كرد و تكذيبش كردند و عذاب روز سايبان را به آنها وعده داد و از آسمان درى از آتش بر آنها گشوده شد و شعيب با كسانى كه به دو ايمان\r\n\r\n","description":"","footnote":"","page_name":" 504 ","page_number":524},
  {"content":"\r\n\r\nآورده بودند سوى محل معروف به ايكه رفتند كه چشمه سارى در حدود مدين بود . و چون قوم بلا را احساس كردند و گرما سخت شد و به يقين دانستند كه هلاك خواهند شد بجستجوى شعيب و پيروان وى بر آمدند كه ابرى سپيد با نسيم و هواى خوش بر آنها سايه افكنده بود و از رنج عذاب آسوده بودند . آنها شعيب و پيروان وى را از آنجا بيرون كردند و پنداشتند كه اين محل از عذاب نجاتشان خواهد داد ولى خدا آن را نيز آتش كرد كه آنها را به هلاكت رساند منتصر بن منذر مدينى در اين باب گويد :\r\n« پادشاهان بنى حطى و سعفص صاحبان كرم بودند و بنى هوز صاحب خانه و پناهگاه بودند آنها صاحب سرزمين حجاز بودند جلالشان چون نور خورشيد و صورت ماه بود آنها ساكن خانه حرام بودند و آبگاهها مرتب كرده و در بزرگى و مفاخر اوج گرفته بودند » جنگها و سرگذشتهاى اين پادشاهان و كيفيت تسلطشان بر اين ممالك و نابود كردن مردم آنجا و كسانى كه بر آنجا حكومت داشته‌اند اخبار جالب دارد و همه را در كتابهاى سابق خودمان كه در همين معانى است و اين كتاب وسيله تذكار و تشويق مطالعه آنست ياد كرده‌ايم .\r\nبنو حضورا نيز قومى بزرگ و دلير و نيرومند بودند و بر بسيارى سرزمينها و مملكتها تسلط يافتند . كسان را درباره آنها اختلاف است بعضى ايشان را بعربان منقرض شده كه نام برده‌ايم پيوسته‌اند بعضى ديگر آنها را از فرزندان يافث بن نوح دانسته‌اند و درباره نسبشان بجز آنچه گفتيم صورتهاى ديگر نيز گفته‌اند خدا عز و جل شعب بن مهدم بن حضور ابن عدى را بعنوان پيمبر سوى آنها فرستاد كه از اعمال ناپسند منعشان كند و اين شعيب بجز شعيب بن نويل بن رعويل بن مر بن عنقا بن مدين بن ابراهيم خليل بود كه در مدين اقامت داشت و دختر خويش را بزنى موسى بن عمران داد كه از پيش ياد او كرده‌ايم و ميان اين دو شعيب صدها سال\r\n\r\n","description":"","footnote":"","page_name":" 505 ","page_number":525},
  {"content":"\r\n\r\nفاصله بود و ما بين موسى بن عمران و مسيح هزار پيمبر بود . چون شعيب به قوم حضورا مبعوث شد و كفرشان سختتر شد شعيب بن مهدم در كار دعوتشان بكوشيد و بيمشان داد و تهديد كرد و از پس ظهور معجزه‌ها و دلايلى كه خدا بنشانه صدق و تأييد حجت وى نمودار كرده بود او را بكشتند اما خدا خون او را بهدر نداد و وعيد خويش را نا انجام نگذاشت و بيكى از پيمبران آن عصر برخيا بن اخبيا بن رزنائيل بن شالتان كه از سبط يهود بن اسرائيل بن اسحاق بن ابراهيم خليل عليه السلام بود فرمان داد تا سوى بختنصر كه بشام بود و بقولى سوى پادشاه ديگرى غير بختنصر برود و به او بگويد به اين عربان كه خانه‌هاشان در و دربند ندارد حمله كند و چون برخيا نزد آن پادشاه رفت گفت « راست ميگوئى هفت شب است كه در خواب همين را به من ميگويند و از آمدن تو به من خبر ميدهند و گفتار ترا به من بشارت ميدهند و آنچه را تو ميگوئى تكرار ميكنند كه قصاص پادشاه مقتول بى كس مظلوم را بگيرم » پس با سپاه خويش سوى آن قوم رفت و ديارشان را با سپاه خود احاطه كرد آنها نيز براى دفاع آماده شدند و بانگى از آسمان برخاست بطوريكه همه شنيدند كه ميگفت :\r\n« قومى كه علنا با خدا دشمنى كردند مغلوب خواهند شد اگر خدعه كنند او نيرومندتر و بخدعه واقفتر است بدينسان خدا هر كسى را كه دلش بيمار باشد و به نفاق گرايد و كافر شود گمراه ميكنند » و چون اين را بشنيدند بدانستند كه كار خداست ، سپاهشان پراكنده شد و جمعشان متفرق گشت و دسته‌هايشان فرار كرد و شمشير در آنها به كار افتاد و همگى نابود شدند گويند : درباره قصه هلاكتشان خدا عز و جل فرموده است « و چون نيروى ما را احساس كردند از مقابل آن ميدويدند » درباره ديار اين قوم و محلى كه آنجا بوده‌اند اختلاف است بعضىها گفته‌اند آنها در سرزمين سماوه بوده‌اند كه آباديهاى پيوسته بوده و باغها و آب روان داشته است . سماوه ما بين عراق و شام\r\n\r\n","description":"","footnote":"","page_name":" 506 ","page_number":526},
  {"content":"\r\n\r\nتا حدود حجاز است و اكنون همه خراب و دشت صحرا است بعضى ديگر گفته‌اند ديار ايشان ناحيه جند قنسرين تا تل‌ماسح تا خناصره سوريه بوده است اكنون اين شهرها از توابع حلب و ولايت قنسرين شام است .\r\nمسعودى گويد : مختصرى از اخبار عربان منقرض و موجود را بگفتيم عربان موجود پيش از ظهور اسلام درباره نفوس و غول و هاتف و جن عقايد و افكارى داشته‌اند و ما شمه‌اى از عقايد اقوام باقى و فانى را تا حدودى كه در خور اختصار اين كتاب است بطور جداگانه به ترتيبى كه از اخبارشان شنيده و از آثارشان دريافته‌ايم و كسان درباره ايشان گفته‌اند ياد خواهيم كرد . انشاء الله تعالى 131\r\n\r\n","description":"","footnote":"","page_name":" 507 ","page_number":527},
  {"content":"\r\n\r\n132\r\n\r\nذكر آنچه عربان درباره نفوس و هام و صفر گفته‌اند\r\nعربان در ايام جاهليت درباره نفوس عقايد و نظرياتى داشتند و درباره چگونگى آن مختلف بودند بعضى از آنها مىپنداشتند كه نفس همان خون است و روح هوائى است كه در داخل تن انسان است كه نفس وى نيز از آنست بدين جهت زنى را كه وضع حمل كرده بود از اين جهت كه خون از او رفته بود نفساء ميگفتند و به همين مناسبت است كه فقيهان ولايتهاى مختلف در اين باب گفتگو دارند كه حيوانى كه نفس جهنده داشته باشد اگر در آب خفه شود آن را نجس مىكند يا نه و نفس را بجاى خون به كار مىبرند تابط شرا در جواب دائى خود شنفرى بزرگ كه از او درباره يك نفر مقتول وى پرسيده بود كه قصه او چگونه بود جواب داد « ضربتى برآوردم و نفسش جارى شد » ميگفتند از مرده خون جارى نميشود كه خون در آن نيست كه خون در حال زندگى بوده و با حرارت و رطوبت نما كرده و چون انسان بمرده يبوست و برودت بمانده و حرارت برفته ابن براق ضمن شعرى گويد :\r\n« چقدر اشخاص بزرگوار را ديدم كه نفوس آنها بر سينه‌شان روان بود . » گروهى ديگر مىپنداشتند كه نفس پرنده‌اى است كه در تن انسان بسط يافته و چون بميرد يا كشته شود پيوسته در اطراف اوست و به صورت پرنده‌اى بر قبر او با وحشت بانگ مىزند يكى از شعرا ضمن سخن از اصحاب فيل گويد :\r\n« پرنده و مرگ را بر آنها مسلط كرد و هام آنها صداى مقبره‌ها است » هام همان پرنده مفروض است كه بمعنى جمع به كار ميرود و مفرد آن هامه\r\n\r\n","description":"","footnote":"","page_name":" 508 ","page_number":528},
  {"content":"\r\n\r\nاست و چون اسلام بيامد هنوز اين فكر را داشتند و پيغمبر فرمود « نه هام ماند و نه صفر . » به پندار آنها اين پرنده كوچك است آنگاه بزرگ شده به اندازه يك قسم جغد مىشود كه پيوسته با وحشت بانگ مىزند و در خرابه‌ها و مقبره‌ها و محل مردگان يافت مىشود به پندار آنها هامه به نزد فرزندان ميت و در محل وى و خانه آنها بسر ميبرد تا بداند بعد از او چه مىشود و به ميت خبر دهد تا آنجا كه صلت بن اميه بفرزندان خود گفته بود :\r\n« هامه من مرا از آنچه در دل ميگذرانيد خبر ميدهد بنابر اين از زشتى و بدى بپرهيزيد . » بدوران اسلام نيز توبه درباره ليلاى اخيليه در همين زمينه گويد « اگر ليلاى اخيليه به من سلام كند و ميان من و او تخته سنگها باشد از روى خوشى به او سلام ميكنم يا صدائى بانگزن از جانب قبر و به طرف او بالا ميرود . » و اين سخن معلوم ميدارد كه صداى در قبر آنها پايين ميرود و بالا ميايد و ما اين شعر را در اين كتاب ضمن اخبار حجاج بن يوسف با ليلاى اخيليه ياد خواهيم كرد گويند اين اشعار از غير توبه است و نظير آن در شعر و نثر كلام و سجع و خطبه‌هاى عرب و محاوراتشان بسيار است .\r\nمردم عرب و ديگران يعنى پيروان اديان از متقدم و متأخر درباره انتقال ارواح سخن بسيار داشته‌اند كه شرح آن را در كتاب سر الحياة و كتاب الدعاوى آورده‌ايم و بالله التوفيق .\r\n\r\n","description":"","footnote":"","page_name":" 509 ","page_number":529},
  {"content":"\r\n\r\n\r\nذكر گفتار عربان درباره غول و ظهور غول و آنچه مربوط به اين باب است\r\nعربان را درباره غول و ظهور غول اخبار جالب هست عربان پنداشتند غول در خلوت ظهور مىكند و بصورتهاى مختلف بر خواص قوم نمودار مىشود كه با آن سخن گويند و احياناً با آن نزديكى كنند و در اشعار خويش از اين مقوله سخن بسيار دارند از جمله تابط شرا گويد :\r\n« سياه‌چرده‌اى كه من جامه او را دريدم چنان كه جامه زن زيبا را ميدرند در روشنى آتشى كه از آن روشنى ميگرفت پيوسته سوى او ميرفتم و از او دور ميشدم و صبحگاهان غول زن من شده بود اى زن من چقدر هولناك بودى » و پنداشتند كه پاهاى غول به شكل پاى بز ماده است . وقتى غول در بيابانها متعرض ايشان ميشد شعرى مىخواندند كه مضمون آن اينست :\r\n« اى پاى بز ! هر چه خواهى بانگ بزن كه ما زمين هموار و راه را رها نخواهيم كرد .\r\nزيرا در شبها و بهنگام خلوت غول بر آنها نمودار ميشد و پنداشتند كه انسان است و دنبال آن ميرفتند و از راه منحرفشان ميكرد و بيابان مرگ ميشدند اين قصه بنزد آنها شهرت يافته بود و همه ميدانستند و از راه خويش نميگشتند و چون به ترتيبى كه گفتيم به غول بانگ ميزدند از آنها فرار ميكرد و به عمق دره‌ها و سر كوهها ميرفت . گروهى از صحابه اين را نقل كرده‌اند از جمله عمر بن خطاب\r\n\r\n","description":"","footnote":"","page_name":" 510 ","page_number":530},
  {"content":"\r\n\r\nرضى الله عنه گفته است كه در يكى از سفرهاى شام اين را ديده و غول بر او ظاهر شده كه با شمشير خويش آن را زده است و اين پيش از ظهور اسلام بوده و ضمن اخبارشان آمده و معروف است .\r\nاز بعضى فلاسفه نقل كرده‌اند كه غول حيوانيست كمياب كه از جنس حيوانات است اما خلقت ناقص دارد و طبيعت بر آن تسلط نداشته و چون منفرد بوجود آمده وحشى شده و رو به بيابانها نهاده و شكل آن مانند انسان و بهايم است بعضى از هندوان گفته‌اند كه غول در نتيجه طلوع ستارگانى كه هميشه در افق نمودار نيست بوجود ميايد چون ستاره كلب الجبار كه همان شعرى است و دردى در سگها بوجود مياورد چنان كه سهيل در بره و ذئب در خرس اين اثر را دارد و حامل راس - الغول هنگام طلوع ، پيكرها و اشخاصى پديد مياورد كه در صحراها و مكانهاى آباد و ويرانه نمودار مىشود و مردم آن را غول نامند و اين از چهل و هشت ستاره است كه بطليموس و ديگر متقدمان و متاخران از آن ياد كرده‌اند .\r\nابو معشر در كتاب خويش موسوم به المدخل الكبير الى علم النجوم از آن سخن آورده و چگونگى تأثير هر ستاره را بهنگام طلوع در انواع مختلف حيوان ياد كرده است ما نيز در كتابهاى سابق خود كه در اين معانى بوده است اين مطلب را ياد كرده و گفته‌ايم كه هر ستاره‌اى كه به صورتى جدا از ستارگان ديگر نمودار شود در اين جهان اعمالى پديد مياورد كه با ديگر ستارگان فرق دارد .\r\nگروهى از كسان پنداشته‌اند غول نام هر چيزيست كه متعرض مسافران شود و بصورتهاى مختلف در آيد خواه نر باشد و خواه ماده ولى بيشتر گفته‌اند كه ماده است ابو المطراب عبيد بن ايوب عنبرى گويد :\r\n« و دو غول بيابان كه نر و ماده‌اند گويا پيمودن دشت‌ها به عهده آنهاست . » و ديگرى گويد :\r\n« هرگز بيك حالت دوام نيارد چنان كه غول در جامه خود رنگ برنگ مىشود »\r\n\r\n","description":"","footnote":"","page_name":" 511 ","page_number":531},
  {"content":"\r\n\r\nميان سعلاة و غول را تفاوت نهاده‌اند عبيد بن ايوب گويد :\r\n« آنكه مرا ريشخند مىكند اگر چشم او آنچه را من ديده‌ام ديده بود از ترس ديوانه مىشد من با يك سعلاة و يك غول در بيابانى گير كردم كه وقتى شب درآمد صدا ميكرد » و يكى از شعرا در وصف آن گويد « سم بز با ساق پاى چاق و مژه‌اى كه بخلاف مژه انسان دراز است » كسان را درباره غول و شيطان و مارد و جن و قطرب و غدار سخن بسيار است غدار يك نوع شيطان است و بدين نام معروف است و در اطراف يمن و تهامه‌ها و علياى صعيد مصر نمودار مىشود و گاه باشد كه انسان را بگيرد و با او نزديكى كند كه پائين تنش كرم گذارد و بميرد و گاه باشد كه از انسان پنهان شود و او را بترساند و چون انسان دچار آن شود مردم اين نواحى كه نام برديم پرسند : آيا گاده است يا ترسيده است اگر بگويند گاده است از او نوميد شود و اگر ترسيده باشد او را دل دهند و تشجيع كنند زيرا وقتى انسان او را ببيند غش كند و بيفتد بعضى از كسان نيز آن را ببينند و بسبب شجاعت و پردلى اهميت ندهند آنچه گفتيم در نواحى مذكور معروف است ممكن است همه آنچه گفتيم و از مردم نواحى مذكور نقل كرديم از جمله خيالات باطل و اوهام باشد يا از جمله آفات و امراضى باشد كه دچار حيوان ناطق و غير ناطق مىشود و خدا كيفيت آن را بهتر داند .\r\nدر اين كتاب چيزهائى را كه اهل شرايع و اهل تاريخ و مصنفان كتب قديم چون وهب بن منبه و ابن اسحاق و ديگران آورده‌اند نقل نكرده‌ايم كه گفته‌اند خداى تعالى جان را از آتش سموم آفريد و زن وى را از او آفريد چنان كه حوا را از آدم آفريد آنگاه جان زن خود را بپوشاند و زنش از او بار گرفت و سى و يك تخم گذاشت و يكى از اين تخمها بشكافت و قطربى پديد آمد كه مادر همه قطرب‌هاست و قطرب به شكل گربه است و ابليس‌ها از تخم‌هاى ديگر آمدند كه حارث بن ابو مره از آن جمله است و مسكن آنها درياست و ماردها از تخم ديگر آمدند كه مسكن آنها جزيره‌هاست و\r\n\r\n","description":"","footnote":"","page_name":" 512 ","page_number":532},
  {"content":"\r\n\r\nو سعلاةها از تخم ديگر آمدند كه مسكن آنها حمامها و مزبله‌هاست و هامه‌ها از تخم ديگر آمدند كه در هوا سكونت گرفتند و به صورت مارهاى پردار در هوا پرواز ميكنند دواسق از تخم ديگرند و حمص‌ها نيز از تخم ديگر پديد آمدند . اين مطالب را در اين كتاب نياورديم زيرا همه را با فروع نسب اين موجودات و نامهاى معروفشان و مسكنهائى كه به خشكى و دريا دارند در كتابهاى سابق خود آورده‌ايم البته اين چيزها كه گفتيم و اهل شريعت ذكر كرده‌اند ممكن است و ممتنع يا واجب نيست ولى اهل نظر و بحث و كسانى كه قضاياى عقل را به كار مىبرند آنچه را گفتيم و وصف كرديم نمىپذيرند و از قبول آن ابا دارند . ولى مصنف هيزم چنين شب است و ما آنچه را كه كسان از اهل شرايع و غير شرايع گفته‌اند ياد كرديم كه هر مصنفى بايد همه چيزهائى را كه فرقه‌هاى مختلف در معانى مذكور گفته‌اند بيارد و ما همه چيزهائى را كه درباره موجودات نامرئى از جن و شيطان شنيده‌ايم و آنچه درباره رفتار جنيان گفته‌اند در كتاب « المقالات فى اصول الديانات » آورده‌ايم و بالله التوفيق .\r\n\r\n","description":"","footnote":"","page_name":" 513 ","page_number":533},
  {"content":"\r\n\r\n\r\nذكر گفتار عرب درباره هاتف و جن\r\nمسعودى گويد : هاتف در ديار عرب فراوان بود و بيشتر پيش از تولد پيمبر صلى الله عليه و سلم و آغاز مبعث وى بود و معمولا هاتف بصداى مسموع سخن ميگفت و جسم آن نامرئى بود .\r\nمسعودى گويد : كسان درباره هاتف و جن اختلاف دارند گروهى از آنها گفته‌اند آنچه عربان در اين باب آورده و خبر داده‌اند در نتيجه تنهائى در بيابانها و دره‌ها و راه پيمائى در صحراها و بيابانهاى هول‌انگيز بنظرشان آمده است زيرا وقتى انسان در اين قبيل جاها تنها بود انديشه مىكند و چون انديشه كرد بترسد و بيمناك شود و چون بيمناك شد اوهام پوچ و خيالات موذى سودائى در او نفوذ كند و صداهائى به گوش او رساند و اشخاصى را به نظر او نمودار كند و چيزهاى محال در خاطرش اندازد چنان كه براى مردم وسواسى رخ دهد كه محور و اساس آن نادرستى تفكر و آشفتگى و خروج انديشه از روش درست و راه صحيح است زيرا كسى كه تنها به بيابانها و صحراها رود از تسلط اوهام نادرست كه در خاطرش نفوذ كرده بيمناك باشد و انتظار خطر برد و انديشه مرگ كند و چيزها كه از صداى هاتف و ظهور جن نقل مىكند در مخيله او نقش بندد .\r\nپيش از ظهور اسلام عربان ميگفتند كه بعضى جن‌ها به صورت يك نيمه انسان است و در سفر و تنهائى نمودار مىشود و آن را شق ميگفتند . از علقمه بن صفوان بن امية بن محرب كتانى جد مادرى مروان حكم نقل كرده‌اند كه وى شبى بطلب\r\n\r\n","description":"","footnote":"","page_name":" 514 ","page_number":534},
  {"content":"\r\n\r\nمالى كه در مكه داشت برون رفته بود و به محلى رسيد كه تاكنون حائط حرمان نام دارد ناگهان يك شق كه اوصاف آن را نيز نقل كرده است بر او نمودار شد و گفت :\r\n« اى علقم مرا كشته و گوشتم را خورده‌اند آنها را به شمشير ميزنم مانند جوانى پسنديده خوى و گشاده بازو و بزرگوار . » علقمه گفت :\r\n« اى شق مرا با تو چكار . شمشيرت را در غلاف كن كسى را كه با تو جنگ ندارد ميكشى ؟ » شق گفت :\r\n« علقم من براى تو نغمه سرودم تا ديه تو را مباح كرده باشم در قبال قضائى كه مقرر شده صبور باش » و هر يك ديگرى را ضربت زد و هر دو بيجان بيفتادند و اين بنزد عرب مشهور است كه علقمة بن صفوان را جن كشته است . دو بيت شعر نيز از جن نقل كرده‌اند كه وقتى حرب بن اميه را كشته بود درباره او سروده دو بيت اينست :\r\n« و قبر حرب به مكان قفر و ليس قرب قبر حرب قبر . يعنى : قبر حرب در مكانى بيابانى است و نزديك قبر حرب قبر نيست » درباره اينكه اين دو بيت از جن است چنين استدلال كرده‌اند كه هيچكس نميتواند اين دو بيت را سه بار پشت سر هم بخواند بدون اينكه زبانش بگيرد در صورتى كه انسان ميتواند بيست شعر و بيشتر و كمتر را كه سخت‌تر و سنگين‌تر از اين شعر باشد بخواند و در اثناى خواندن زبانش نگيرد . يكى از كسانى كه جن او را كشت مرداس ابو عباس سلمى بود يكى ديگر از آنها غريض آوازه خوان بود كه وقتى شهره شد و آواز از او فرا گرفتند جن او را از خواندن اشعار معينى منع كرده بود و او بخواند و جن او را كشت .\r\nيحيى بن عقاب از على بن حرب از ابو عبيده معمر بن مثنى از منصور بن يزيد طايى صامتى نقل كرده است كه گفته بود من قبر حاتم طى را در بقه بديدم\r\n\r\n","description":"","footnote":"","page_name":" 515 ","page_number":535},
  {"content":"\r\n\r\nكه بالاى كوهى بلند بود كه دره‌اى بنام خابل داشت و ديگ بزرگى از بقاياى ديگهاى سنگى از آن ديگها كه مردم را در آن غذا ميداده بود وارونه يك سوى قبر افتاده بود و از جانب راست قبر وى چهار كنيز سنگى بود . بر جانب چپ آن نيز چهار كنيز سنگى بود كه همگى موهاى فرو ريخته داشتند و قبر او را چون نوحه گران در بغل گرفته بودند و بسپيدى تن و زيبائى صورت نظير نداشتند اين مجسمه‌ها را جن بر قبر او نهاده بود كه از پيش نبود . كنيزان هنگام روز چنان بودند كه گفتيم و چون چشمها بخواب ميرفت بانگ جنيان بنوحه حاتم بلند بود و ما در منزل خويش آن را مىشنيديم و چون سپيده ميدميد خاموش و آرام ميشدند ممكن بود رهگذرى كه آنجا ميگذشت مجسمه‌ها را ببيند و دلباخته آن شود و از شيفتگى سوى آن رود و چون نزديك ميشد ميديد كه سنگ است . » يحيى بن عتاب جوهرى روايت كرده و گفته بود كه عبد الرحمن بن يحيى منذرى از ابو منذر هشام كلبى نقل كرده و گفته بود : ابو مسكين جعفر بن محرز بن وليد از پدرش كه مولاى ابو هريره بود براى ما نقل كرد كه گفته بود از محمد بن ابى هريره شنيدم كه ميگفت « مردى كه ابو البخترى كنيه داشت با تنى چند از قوم خويش بقبر حاتم طى گذر كرد و نزديك آن فرود آمد شبانگاه ابو البخترى بقبر حاتم بانگ زد اى ابو الجعد ما را مهمان كن ! قومش به دو گفتند « آرام باش استخوان پوسيده سخن نگويد » و او گفت « مردم طى پندارند كه هر كه بر قبر حاتم فرود آيد مهمانش مىكند » آنگاه بخفتند و نزديك آخر شب ابو البخترى وحشت‌زده بيدار شد و بانگ ميزد : « واى كه شترم از دست رفت » كسانش به دو گفتند « چه شده است ؟ » گفت « حاتم با شمشير از قبر برون شد و من او را نگاه ميكردم و شتر مرا بكشت » گفتند « دروغ ميگوئى » آنگاه شتر او را ديدند كه ميان شتران افتاده است و بر نمىخيزد گفتند « به خدا مهمانت كرده است » و از گوشت آن كباب كرده و پخته بخوردند تا صبح شد و يكى از آنها ابو البخترى را رديف خود\r\n\r\n","description":"","footnote":"","page_name":" 516 ","page_number":536},
  {"content":"\r\n\r\nسوار كرد و به راه افتادند ناگهان شتر سوارى كه شترى را يدك ميكشيد به آنها رسيد و گفت « ابو البخترى كدام يك از شماست ؟ » ابو البخترى گفت « منم » گفت « من عدى بن حاتم هستم ما پشت اين كوه فرود آمده بوديم ديشب حاتم بخواب من آمد و ناسزاى تو را نقل كرد و گفت كه ياران ترا با شتر تو مهمانى كرده است و شعرى گفت « اى ابو البخترى تو ستمگر و ناسزاگوى عشيره‌اى با كسانت آمدى و پاى حفره‌اى كه هامه آن بانگ زده مهمانى خواستى آيا هنگام خفتن مرا سرزنش مىكنى در صورتى كه طى و گله آن اطراف تو است ما مهمانان خودمان را سير مىكنيم و شتر را ميكشيم و آنها را مهمان ميكنيم . » و به من گفت كه بجاى شترت شترى براى تو بياوردم بيا اين را بگير .\r\nسالم بن رزاره غطفانى ضمن مدحى كه از عدى بن حاتم كرده اين قضيه را آورده است و گويد « پدر تو ابو سفانة الخير از وقتى كه جوان بود تا وقتى بمرد به نكوئى راغب بود قبر وى كسانى را كه بر آن فرود آمده بودند مهمانى داد و پيش از آن در همه روزگار قبرى سوارى را مهمان نكرده بود . » ابو بكر محمد بن حسن بن دريد از ابو حاتم سجستانى از ابو عبيده معمر بن مثنى روايت كرده كه گفته بود « يكى از پيران عرب را كه بيش از صد سال داشت شنيدم كه ميگفت وقتى پيش يكى از ملوك بنى اميه ميرفته بود گفت : شبى تاريك كه ستارگان آن از ابرهاى سياه پوشيده بود راه مىپيمودم و راه گم كردم و ته دره‌اى افتادم كه آن را نمىشناختم و سخت غمگين شدم از سالار جن در امان نبودم و گفتم « از شر اين دره بخداى دره پناه مىبرم و در اين راه از او پناه و هدايت مىخواهم » و يكى را شنيدم كه از دل دره ميگفت « به طرف راست خود برو كه روشنى خواهى يافت و در راه ايمن خواهى بود » گفت « به همان جانب كه اشاره شده بود بگشتم و تا اندازه‌اى آسوده خاطر شده بودم ناگهان شعله‌هاى آتش جلو من نمودار شد كه در خلال آن چيزهائى چهره مانند بود بر قامتهائى چون نخل دور\r\n\r\n","description":"","footnote":"","page_name":" 517 ","page_number":537},
  {"content":"\r\n\r\nدست و برفتم و صبحگاه به او شال رسيدم كه آب طايفه كلب است و به نزديكى صحراى دمشق جاى دارد .\r\nخدا عز و جل اين رفتار جن را در كتاب خويش ياد كرده و فرموده « و چنين بود كه مردانى از آدميان بمردانى از پريان پناه بردند كه طغيانشان بيفزودند . »\r\n\r\n","description":"","footnote":"","page_name":" 518 ","page_number":538},
  {"content":"\r\n\r\n\r\nذكر معتقدات عرب درباره قيافه و فال و سانح و بارح و غيره\r\nكسان درباره عيافه و قيافه و ديگر چيزهاى مذكور اختلاف كرده‌اند گروهى قيافه را محقق شمرده و معتبر دانند زيرا چيزهاى همانند خصايل يكسان دارد و روانيست كه فرزند همانند پدر يا از جهتى همانند كسان خود نباشد بعضى ديگر گفته‌اند حكم قيافه در فرزند فقط در اعضاى معينى معتبر است نه در اعضائى كه همانند نيست و حد مشتركى ميان آن وجود ندارد گروهى ديگر آنچه را بگفتيم انكار دارند كه به نظر آنها مردم در حد انسانيت اشتراك دارند و در چيزهاى ديگر اختلاف دارند و حكم اكثريت چيزهاى همانند موجب آن نميشود كه هر چيزى را از همه جهت نظير و همانند آن بدانيم زيرا اين مخالف حكم عقل است كه چيزهاى جدا را مختلف ميداند .\r\nاين مسائل خاص عربان است و غالب آن در اقوام ديگر نيست البته كاهنى در اقوام ديگر بوده است اما قيافه و زجر و تفاؤل و تطير كه در غالب امور رايج است در غير عرب نيست و در همه عرب نيز متداول نيست بلكه خاص مردم هوشيار و مجرب و دقيق است و اگر در بعضى اقوام ديگر مانند فرنگان و اقوام مجاور ايشان يافت شود ممكن است بروزگاران قديم از عرب گرفته باشند زيرا عربان بنواحى مختلف مهاجرت كرده‌اند و زبانشان بگشته و باقوامى كه ما بين آنها سكونت گرفته‌اند منتسب شده‌اند بنابر اين ممكنست فرنگان و ديگر اقوامى كه اين رسوم را دارند پس از اسلام از اقوام عرب كه در مجاورت\r\n\r\n","description":"","footnote":"","page_name":" 519 ","page_number":539},
  {"content":"\r\n\r\nايشان در ديار اندلس و ارض كبير مقيم شده‌اند گرفته باشند و اگر پيش از ظهور اسلام بوده است به همان ترتيبى كه گفتيم گرفته‌اند شايد هم خدا عز و جل همانطور كه اين رسوم را بعربان داده باقوام غير عرب نيز داده است كه اين در حدود امكان است و از حدود واجب و ممتنع بيرونست بنابر اين تفاؤل متعلق ببعضى مردم عرب و بعض ديگر از خواص اقوام است چون نقطه بينى كه خاص مردم بربر است و « كت بينى » و غيره كه خاص ديگر اقوام انسانى است .\r\nگروهى از محققان قديم بر اين رفته‌اند كه قيافه از قفو اشتقاق دارد كه به معنى دنبال كردن و اثر جستن است و اساس قيافه بر استدلال است بدين ترتيب كه شكل اشخاص در تيره‌هاى نوع بچيزهاى معينى امتياز يافته كه از خواص نوع است و هم امتيازات خاص دارد كه مايه امتياز اشخاص نوع از يك ديگر مىشود توالد بر اساس اشتراك و در عين حال امتياز انجام مىشود زيرا مقتضاى طبيعت است كه هر چيزى در حوزه آن هم آهنگ باشد و راه خود را دنبال كند و هم طبيعت هر يك از انواع مربوط بيك جنس عام را فصلى داده كه آن را از اغيار متمايز كند و شكل آن را مشخص سازد همچنين افراد و اشخاص مستقل را خواصى داده كه از همديگر مشخص باشند به همين جهت جزئيات صورت دو شخص در عين حال كه مشمول يك نوع و يك تيره‌اند هرگز همانند نيست و قيافه شناس شكلها را با هم مقايسه مىكند و درباره شكلى كه بمورد مقايسه نزديكتر باشد حكم مىكند زيرا همانندى يك تيره از همانندى يك نوع بيشتر است و همچنين همانندى شخص با نوع بيشتر از همانندى با جنس مشترك و عام است زيرا نوع و فرود باد و حد مشترك بهم پيوسته است ولى با جنس كلى فقط يك حد مشترك دارد اساس قيافه بنزد اين گروه همين است و در حقيقت يك قسم كنجكاوى است و چيزهائى را كه در بيشتر جهات همانند است بهم الحاق مىكند زيرا باقتضاى عقل برابر هستند و اين عين قياس است اين استدلال از گفتار فقهاى قياسى مسلك و ديگر فرقه‌هاى مسلمان نيست بلكه اين را از كلمات يك دسته\r\n\r\n","description":"","footnote":"","page_name":" 520 ","page_number":540},
  {"content":"\r\n\r\nاز فيلسوفان قديم گرفته‌ايم .\r\nبه نظر اين گروه مىبايست نظر قيافه شناس متوجه قديم باشد كه انتهاى شكل و نهايت هيئت فرد است و فرزند اگر در رفتار و اعضاء با پدر متفاوت باشد غالباً قدم همانند وى دارد زيرا نسل بناچار ميبايد اثر خود را در چيزى بنماياند كه آن را از ديگران مشخص كند بدين جهت قوم از دشنوه همه قامت بلند دارند و روميان و كوه‌نشينان و بيشتر مردم شام و اوباش مصر تند خوى و درشت پيكرند و خزران و مردم حران ديار بكر فرومايه‌اند و فارسيان ممسكند و مردم اصفهان در باره خوراكى تنگ‌نظرند و سياهان پاهاى پهن و دماغ پهن دارند و زنگان بخصوص دلشادند .\r\nآنچه درباره نظر اين گروه بگفتيم مبنى بر اسرار طبيعت و خاصيت و اثر موجودات علوى و اجسام سماوى است كه تفصيل آن را بطور كامل در كتاب خويش بنام الاسرار الطبيعية و خواص تأثير الاشخاص العلوية و الغرائب الفلسفية و كتاب الرءوس السبعية فى انواع السياسات المدنيه و ملكها الطبيعية آورده‌ايم و در كتاب الاسترجاع نيز ضمن سخن از كسانى كه پنداشته‌اند گوهر جهان رو سوى ظلمت دارد و نور در آن بيگانه منتخب است در اين باب سخن داشته‌ايم به نظر اينان فقط شش كس نور بىجسد بودند شيث پسر آدم و زرادشت و مسيح و يونس و دو ديگر را نمىتوان گفت و نور و ظلمت قديم است و بهم آميخته نبود و چيزها فقط در نور محض يا ظلمت محض بود آنگاه نور و ظلمت خود به خود بدون دخالت بهم آميخت و اين گفتارى متناقض و سخنى فاسد است .\r\nاكنون بموضوع بحث اين كتاب باز ميگرديم منقرى از عتبى روايت كرده گويد « يك روز عبيد راعى با گروهى سوار در بيابانى بود و ميخواستند به نزديكى از مردم بنى تميم بروند ناگاه يك دسته آهوى سياه ناشناس راه آنها را از چپ براست بريد ولى سواران از ميان آهوان گذشتند كه راه خود را كوتاه كنند و به راه خود\r\n\r\n","description":"","footnote":"","page_name":" 521 ","page_number":541},
  {"content":"\r\n\r\nبروند و عبيد راعى به اين كار اعتراض كرد ولى يارانش بگفته او توجهى نكردند و او گفت « آيا ندانستى كه آهوانى كه از چپ براست ميرفت چه ميگفت از جلو سواران گذشتند و سواران ميرفتند آنها كه تفاؤل ندانستند براندند و قلب من يقين كرد كه آنها نوحه ميكنند » پس از آن به مقصد رسيدند و ديدند كه آن شخص را افعى گزيده و مرده است .\r\nابو عبيده معمر بن مثنى گويد و اين از عجايب تفاؤل است زيرا حيوانى كه از چپ براست رود ( سانح ) بنزد عرب مايه اميدوارى است و حيوانى كه از راست به چپ رود ( بارح ) مايه بيم است به گمان من عبيده به حالت برگشتن آهوان تفاؤل زده ولى در شعر حال آمدن را وصف كرده است و اين رسم است كه توصيف كننده از مقدمات آغاز مىكند و آن را توضيح ميدهد و وجه تفاؤل در شعر عبيد راعى چنين است .\r\nگويند كهانت خاص طايفه قيس است و تفاؤل از بنى اسد و قيافه از بنى مدلج و تيره‌هاى مضر بن نزار بن معد است چنان كه چهار پسر نزار در اثنائى كه سوى افعى جرهمى ميرفتند شتر گمشده را به ترتيبى كه گفتيم از روى آثار آن وصف كردند و اين قيافه شناسى است و از آنجا قيافه شناسى در اقوام مضربه ترتيب تيره و نسب بسط يافته است بطور كلى مردم سواحل در كهانت و مردم دشتهاى وسيع در قيافه شناسى ماهرترند در سرزمين جفار كه ريگستان ما بين مصر و شام است عربانى هستند كه اگر كسى از خرماى نخلستان آنها برگيرد و سالها غايب شود و او را اصلا نديده باشند چون از پس مدتها او را ببينند بدانند كه خرمايشان را او برده است و تقريباً هيچ خطا نكنند و اين كار آنها معروف است و اثر قدم هيچكس از ايشان نهان نمىماند من در همان سرزمين كسانى را ديدم كه از طرف حكام منزلها گماشته شده بودند و در ريگستان ميگشتند و آنها را قصاص ميگفتند و آثار قدم انسان و غير انسان را جستجو مىكردند و بحكام منزلها خبر ميدادند كه مردمى كه از آنجا\r\n\r\n","description":"","footnote":"","page_name":" 522 ","page_number":542},
  {"content":"\r\n\r\nگذشته‌اند چگونه كسانى بوده‌اند در صورتى كه آنها را نديده بودند و فقط آثار قدمهايشان را ديده بودند و اين موضوعى جالب و احساسى دقيق است .\r\nوقتى پيمبر ( صلى الله عليه و آله ) با ابو بكر بغار رفته بود قيافه شناسان از روى سنگهاى سخت و كوههائى كه ريگ و گل و خاك نداشت تا اثر قدم روى آن نمودار شود قرشيان را تا در غار بردند و خداوند بوسيله تار عنكبوت و وزش باد و حيرت قيافه شناس آنها را از ديدار پيمبر باز داشت كه قيافه شناس گفت آثار قدم اينجا ختم مىشود گروه قرشيان نيز همراه وى بودند و بر روى سنگهاى صاف آنچه را او ميديد نميديدند در صورتى كه چشمهايشان سالم بود و آفتى نداشت و مانعى براى ديدن نبود ، و اگر نه چنين بود كه احساس دقيقى هست كه مردم در كار دانستن آن برابر نيستند و بوسيله ديدار درك آن نتوانند كرد . شناختن رد پا خاص گروهى معين نبود . مردم كوهستان و بيابانها و دشتها به تفاؤل داناترند گروهى از اهل شريعت از فقيهان ولايات و ديگر متقدمان حكم قيافه را معتبر دانسته‌اند و تعجب پيمبر ( صلى الله عليه و آله ) را از قيافه شناسى و اينكه گفتار محرز مدلجى را در اين زمينه تصديق كرد دليل اهميت و اعتبار قيافه شناسى دانند و هم جماعتى از فقيهان ولايات از سلف و خلف حكم قيافه را نپذيرفته‌اند و دليل فساد آن را چنين آورده‌اند كه پيمبر صلى الله عليه و سلم فرزندى را كه پدرش به علت عدم شباهت در نسب او ترديد كرده بود به پدر منسوب فرمود وى گفت « اى پيمبر خدا ! زن من پسرى آورده كه سياه است » و پيمبر ( صلى الله عليه و سلم ) به منظور آنكه مطلب را بذهن وى نزديك كند و فساد تعليل او را كه بموجب آن در نسب فرزند خويش شك آورده بود آشكار كند فرمود : « آيا شتر دارى ؟ » گفت « بله » گفت « چه رنگ است ؟ » گفت « سرخ است » گفت « آيا خاكسترى رنگ هم ميان آن هست ؟ » گفت « بله » پيمبر ( صلى الله عليه و سلم ) فرمود « اين از كجا آمده است » گفت « شايد رگى جنبيده است » پيمبر ( صلى الله عليه و سلم ) فرمود « شايد آنجا هم رگى جنبيده\r\n\r\n","description":"","footnote":"","page_name":" 523 ","page_number":543},
  {"content":"\r\n\r\nاست . و نيز گفتار پيمبر در قصه شريك بن سحماء كه ميگفت : « اگر زنم فرزند به صفت نامناسب آرد متعلق به كسى است كه نسبت به او بدگمانم . » و چون فرزند را بصفت نامناسب آورد و با كسى كه نسبت به وى بدگمان بود شباهت داشت پيمبر ( صلى الله عليه و سلم ) فرمود : « اگر حكم خدا در ميان نبود با تو رفتار ديگرى داشتم » كه در آنجا با وجود عدم شباهت حكم به الحاق نسب كرد و در اينجا شباهت را مناط الحاق ندانست و حكم بستر را معتبر دانست و حكم شباهت را باطل شمرد .\r\nمقصود از اين باب همين گفتگو بود و اين فصل را ياد كرديم كه حكم مخالف قيافه را نيز بياريم و اين بابى است كه گفتگوى مفصل دارد و شرح مطالب آن بسيار است كه موضوعى پيچيده و دقيق است و توضيح اين مطلب را با آنچه هر فرقه از سلف و خلف و در اين زمينه گفته‌اند در كتاب الرءوس السبعيه فى الاحاطة بسياسة العالم و اسراره آورده‌ايم .\r\n\r\n","description":"","footnote":"","page_name":" 524 ","page_number":544},
  {"content":"\r\n\r\n\r\nذكر كهانت و آنچه دربارهء آن گفته‌اند و آنچه به اين باب مربوط است در خصوص خواب ديدن و تعريف نفس ناطقه\r\nكسان درباره كهانت اختلاف كرده‌اند . گروهى از حكماى يونان و روم معتقد كهانت بودند و دعوى علم غيب داشتند يك دسته از آنها ادعا داشتند كه نفوسشان صافى شده و از اسرار طبيعت و حوادث طبيعى كه بعد رخ خواهد داد خبر دارد زيرا به نظر ايشان صورت اشيا در نفس كلى مصور است . گروهى ديگر از آنها ادعا داشتند كه ارواح منفرد يعنى جن ، حوادث را پيش از وقوع به آنها خبر ميدهد و جانهايشان چنان مصفا شده كه با اين ارواح جن هماهنگى يافته است .\r\nجمعى از نصارى بر آن رفته‌اند كه حضرت مسيح از غيب خبر داشت و پيش از وقوع از حوادث خبر ميداد زيرا نفسى كه در او بود داناى غيب بود و اگر اين نفس در انسانهاى ديگر نيز ميبود آنها نيز غيب ميدانستند . هر يك از اقوام سلف كهانتى داشته است فيلسوفان قديم يونان نيز منكر كهانت نبودند ما بين آنها معروف بود كه فيثاغورث بسبب صفاى نفس و تجرد از آلودگيهاى اين جهان غيب ميدانسته و وحى به دو ميرسيده است . صابيان بر اين رفته‌اند كه اوريايس اول و اوريايس دوم كه همان هرمس و آغاثيمون بوده‌اند غيب ميدانسته‌اند به همين جهت در نظر صابيان جزو پيمبران بوده‌اند و قبول ندارند كه جن به اين اشخاص مذكور از غيب خبر داده باشد بلكه نفوس آنها چنان مصفا شده كه چيزهائى را كه از انسانهاى\r\n\r\n","description":"","footnote":"","page_name":" 525 ","page_number":545},
  {"content":"\r\n\r\nديگر نهان بوده در مىيافته‌اند .\r\nگروهى ديگر بر آن رفته‌اند كه كهانت يك حالت لطيف نفسانى است كه از صفاى طبع و قوت نفس و دقت احساس پديد ميايد .\r\nبسيارى از مردم نيز گفته‌اند كهانت از جانب شيطانى ميايد كه همراه كاهن است و چيزهاى نهان را به او خبر ميدهد به نظر اينها شيطانها استراق سمع ميكردند و آن را به زبان كاهن القا ميكردند و آنها نيز چيزها را به ترتيبى كه دريافت كرده بودند بمردم ميگفتند . خدا عز و جل در كتاب خويش از اين خبر داده و بحكايت گفتار جن فرموده « ما با آسمان تماس گرفتيم و آن را پر از نگهبانان قوى و شهابها يافتيم » « تا آخر قصه و اين گفتار خداى تعالى كه درباره جن فرمايد « گفتار آراسته به يكديگر القا ميكنند براى فريب » و هم اين گفتار او تعالى كه فرمايد « و شيطانها بدوستان خويش القا ميكنند تا با شما مجادله كنند تا آخر آيه » شياطين و اجنه غيب نميدانند بلكه چيزهائى از فرشتگان ميشنوند و استراق سمع ميكنند كه مقتضاى ظاهر اين گفتار او عز و جل كه فرمايد : « و چون ( سليمان ) بيفتاد جنيان بدانستند كه اگر غيب ميدانستند در عذاب خفت‌انگيز نمانده بودند . » گروهى بر اين رفته‌اند كه سبب كهانت از ترتيبات فلكى است چونكه اگر بهنگام تولد عطارد در جايگاه شرف ثابت باشد و ديگر ستارگان مدبر يعنى دو نير و پنج ستاره ديگر در فواصل مساوى و نواحى متقابل و مناظر متوازى باشند مولود در نتيجه اشراق اين كواكب كاهن مىشود و پيش از وقوع از حوادث خبر ميدهد بعضى ديگر آن را نتيجه قرانهاى بزرگ دانسته‌اند .\r\nبسيارى از متقدمان و متأخران نيز بر اين رفته‌اند كه كهانت علت نفسانى دارد و چون نفس نيرومند شود و فزونى گيرد طبيعت را مقهور كند و همه اسرار طبيعت را براى انسان كشف كند و همه مطالب عالى را به دو خبر دهد و بسبب دقت در\r\n\r\n","description":"","footnote":"","page_name":" 526 ","page_number":546},
  {"content":"\r\n\r\nمعانى ظريف و مشكل فرو رود و آن را حل كند و نمودار سازد و اين گروه كيفيت استدلال خود را در اين زمينه كه گفتيم چنين توضيح داده و گفته‌اند : ما ديده‌ايم كه انسان دو جنبه دارد نفس و جسد و دانسته‌ايم كه جسد مرده است و بدون نفس حركت و احساس ندارد و مرده نه چيزى درك مىكند و نه بخاطر ميسپارد پس ميبايد علم خاص نفس باشد . نفوس طبقات مختلف دارد از جمله نفس صافى است كه همان نفس ناطقه است و نفس كدر كه نفس ناميه است و نفس غضبيه و نفس متخيله . بعضى نفوس هست كه قوت آن در انسان بيشتر از قوت جسم است و بعضى ديگر هست كه قوت جسم از آن بيشتر است و چون حالت نورانى نفس انسان را به كشف غيب و اطلاع از آينده مىرساند و هوش و پندار او را برمىانگيزد و بسط ميدهد وقتى نفس در كمال تجلى و نهايت خلوص باشد و نور آن كامل شود مانند نفوس كاهنان بكشف غيب تواند رسيد به همين جهت كاهنان جثه كوچك و خلقت ناقص دارند چنان كه درباره شق و سطيح و سملقه و زوبعة و سديف بن هوماس و طريفه كاهن و عمران برادر مزيقيا و حارثه و جهينه و كاهن باهله و كاهنان ديگر شنيده‌ايم . عراف پائين‌تر از كاهن است مانند : ابلق ازدى و اجلح دهرى و عروة بن زيد ازدى و رباح بن عجله عراف يمامه كه عروه درباره او گفته است « با عراف يمامه و عراف نجد قرار گذاشتم اگر مرا شفا دادند هر چه خواستند بگيرند » و مانند هند رفيق مستنير كه در كار عرافى برجسته بود كهانت ريشه نفسانى دارند كه لطيفه‌اى مستمر است و همسنگ اعجاز است و بيشتر در عرب يافت شود و در غير عرب نادر باشد . كهانت از صفاى طمع و كمال روشنى نفس آيد اگر كاهنان بزرگ را به نظر آريم مىبينيم كه اين حالت در كسانى كه عفت نفس داشته‌اند و شر نفس را بوسيله خلوت و تنهائى و بريدن از اين و آن ريشه‌كن كرده‌اند پديد ميايد زيرا نفس وقتى تنها شود بينديشد و چون بينديشد اوج گيرد ابرهاى علم باطن بر او ببارد و با چشم روشن‌بين بنگرد و با نور نافذ نظر\r\n\r\n","description":"","footnote":"","page_name":" 527 ","page_number":547},
  {"content":"\r\n\r\nكند و روش مستقيم پيش گيرد و از حقيقت اشيا چنان كه هست خبر دهد و گاه باشد كه نفس انسان قوت گيرد و بوسيله آن پيش از وقوع از حوادث غيبى اطلاع يابد .\r\nبزرگان يونان چنين كسان را « روحانى » عنوان ميدادند و ميگفتند وقتى نفس رشد كند و بزرگترين قسمت انسان شود بدايع و اخبار مكتوم را كشف كند و در اين مورد چنين استدلال كرده‌اند كه وقتى فكر انسان نيرومند شود و نيروى نفسانى و ذهنى او قوت گيرد پيش از وقوع درباره حادثه بينديشد و كيفيت آن را بداند و وقوع آن چنان باشد كه تصور كرده است نفس نيز چنين است و وقتى مهذب شد رؤياى وى درست است و در عالم واقع موجود است .\r\nكسان درباره رؤيا و سبب و چگونگى وقوع آن اختلاف كرده‌اند گروهى گفته‌اند نفس بهنگام خواب از امور ظاهر غافل مىشود و به مطالعه حوادث باطنى ميپردازد . خواب برد و نوع است يكى خواب معين و مشخص كه معانى خاص را در نفس پديد مياورد كه به تعبير و تشخيص آن قادر است و در اين حال از استعمال قواى ظاهر و قواى باطنى كه از حوادث پنجگانه مايه ميگيرد باز ميماند و ادراك حواس متوقف مىشود و كار خود را به مدرك اصلى يعنى روح واميگذارد زيرا روح آن را به كار نگرفته است و چون اين گونه خواب زود بسر ميرسد آن را خواب عرضى گويند زيرا اين خواب كامل نيست كه كودكان و پيرزنان و پير مردان فرتوت فارغ از بيم و اميد دارند و خواب شبانه نيز چنين است نوع ديگر خواب همان خواب عمومى و كامل است كه كودكان و پيران و همه حيوانات مفكر و غير مفكر دارند و مقتضاى خلقت و طبيعت است چنان كه بوقت حاجت گرسنگى پديد ميايد زيرا بنزد اهل صناعت طب علت گرسنگى اينست كه كبد اعلام ميدارد كه از كار غذا فراغت يافته است .\r\nبعضى ديگر گفته‌اند كه نفس تصوير اشياء را به دو صورت ادراك مىكند يكى باحساس و ديگر به تفكر مثلا نفس تصوير چيز محسوس را در خود آن درك مىكند\r\n\r\n","description":"","footnote":"","page_name":" 528 ","page_number":548},
  {"content":"\r\n\r\nو چون علم آن در نفس راسخ شد ادراك آن بدون حضور آن چيز هم ميسر است بنابر اين فكر انسان تا وقتى تابع حس است كه بخواب نرفته باشد و چون انسان بخوابد و نفس همه حواس را از دست بدهد تصويرى كه از واقع اشيا گرفته در نفس ، موجود و محسوس است زيرا ادراك آن در واقع اشيا تا وقتى بوده كه فكر بر آن كاملا تسلط نداشته است وقتى حواس از كار بيفتد فكر قوت گيرد و اشياء را چنان تصوير كند كه گوئى محسوس است و در حال خواب به همان ترتيبى كه در حال بيدارى از نظر او ميگذشته و مقابل او بوده است از خاطرش بگذرد و اين داراى نظم و ترتيب نيست بلكه تابع تصادف است به همين جهت انسان مىبيند كه گوئى پرواز مىكند اما پرواز نميكند بلكه تصور طيران را منتزع از واقع و بدون حضور واقع ادراك مىكند و فكر طيران چنان قوت ميگيرد كه گوئى وقوع مييابد اما چيزهائى كه شخص بخواب مىبيند و نمونه چيزهائى است كه ميل دارم انجام شود از اين جهت است كه نفس تصوير آن را در خويش دارد و چون بخواب رفت و از قيد تن رست متوجه چيزهاى مورد علاقه خود مىشود و چون مىداند كه در حال بيدارى ادراك آن ميسر نيست خيالاتى بخاطرش مىگذرد كه نشانه و نمودار چيزهاى مورد علاقه اوست و چون بيدار شد خيالات را به ياد مىآورد و هر كه نفسش مصفا باشد روياى او دروغ نميشود و هر كه نفس وى تيره باشد رؤياى او بيشتر دروغ است ما بين نفس تيره و مصفا مرحله‌هاست كه به ترتيب آن تخيلات رؤيائى نفس راست يا دروغ مىشود .\r\nگروهى ديگر گفته‌اند وقتى نفس حواس ظاهر را به كار نميبرد كار آن متوقف نميشود بلكه نيروهاى خود را به كار ميبرد و از جائى به جائى ميرود و اشخاص مختلف را مىبيند اما بكمك نيروى روحانى كه جسم نيست نه بوسيله نيروى جسمانى غليظ ، زيرا نيروى جسمانى چيزها را فقط بوسيله مقارنه يا ملامسه بكمك اتصال چون رنگ و رنگدار يا انفصال چون جسم كه از مكان جداست ادراك مىكند ولى روح ، متصل و منفصل\r\n\r\n","description":"","footnote":"","page_name":" 529 ","page_number":549},
  {"content":"\r\n\r\nهمه را ادراك مىكند اما نه بوسيله جسد كه مستلزم نزديكى چيز مورد ادراك است .\r\nبعضيها گفته‌اند خواب نتيجه اجتماع و جريان خون در كبد است و بعضى ديگر گفته‌اند خواب آرامش نفس و سكون روح است بعضى ديگر گفته‌اند تصوراتى كه انسان در خواب مىبيند نتيجه غذاها و طبايع مختلف است بعضى ديگر گفته‌اند برخى رؤياها از فرشته است و برخى ديگر از شيطان است اينان بگفتار خداى تعالى استدلال كرده‌اند كه فرمود « اين راز گوئى [ 1 
  ] از شيطان است تا كسانى را كه ايمان دارند اندوهگين كند » بعضى ديگر گفته‌اند رؤيا يك جزء از شصت و يك جزء پيمبرى است ولى در چگونگى و حقيقت اين جزء اختلاف كرده‌اند بعضى ديگر پنداشته‌اند كه انسان مدرك غير از اين جسم مرئى است و هنگام خواب از بدن برون مىشود و بر حسب مصفا بودنش جهان را مىبيند و ملكوت را مينگرد و اينان و كسان ديگر كه نظرياتى همانند اين داشته‌اند بگفتار خدا عز و جل استدلال كرده‌اند كه فرمود « خدا جان كسان را هنگام مردنشان و جان كسانى را كه نمرده‌اند هنگام خفتنشان ميگيرد . » تا آنجا كه گويد « تا مدت معين مرگ او را باز ميفرستد . » و عموم اهل طب در اين باب گفته‌اند كه رؤياها نتيجه اخلاط است كه به ترتيب قوت هر يك از اخلاط رؤياهاى معينى نمودار مىشود زيرا كسانى كه خلط صفرا بر تن آنها غلبه دارد در خواب آتش و ضريح و دود و چراغ و خانه‌ها و شهرهاى مشتعل و چيزهائى نظير آن مىبينند و كسى كه مزاج بلغمى دارد غالباً دريا و رود و چشمه و حوض و بركه و آب بسيار و موج بخواب مىبيند و در اثناى خواب شنا مىكند يا ماهى ميگيرد و امثال آن و كسى كه سودائى مزاج است در خواب گور و قبرستان و مرده و كفن سياه و گريه و عزا و ناله و فغان و چيزهاى غم‌انگيز - و ترسناك و فيل و شير مىبيند و كسى كه مزاج دموى دارد غالبا شراب\r\n\r\n\r\n","description":"","footnote":"\r\n[ 1 
  ] اصل كلمه نجوى است و ظاهراً اينان نجوى را بمعنى خواب ديدن گرفته‌اند\r\n","page_name":" 530 ","page_number":550},
  {"content":"\r\n\r\nو نبيذ و گل و بازى و موسيقى و ساز و لهو و رقص و مستى و خوشى و لباسهاى قرمز رنگ و چيزهاى مسرت‌انگيز همانند آن بخواب مىبيند . ما بين اهل طب خلاف نيست كه خنده و بازى و ديگر انواع خوشى كه گفتيم از خون است و همه اقسام مختلف غم و ترس از خلط سود است و دلائل مختلف آورده‌اند اين اجمال مطلب است و توضيح آن را در كتاب « الرؤيا و الكمال » و كتاب « طب النفوس » آورده‌ايم و تفصيل آن در اينجا و در اين كتاب مناسب نيست كه اين كتاب خبر است نه كتاب بحث و استدلال ، و گفتگوى اختلاف نظرها ما را به اين بحث كشانيد . در اين كتاب درباره نظريات كسان در خصوص تعريف نفس و آنچه افلاطون در اين باب گفته كه نفس جوهر محرك بدنست و تعريف صاحب منطق كه نفس كمال طبيعى جسم است و تعريف ديگر او كه نفس زنده بالقوه است و از فرق ميان نفس و روح كه روح جسم است و نفس جسم نيست و روح در بدن است اما نفس در بدن نيست و روح وقتى از بدن جدا شد باطل مىشود ولى نفس وقتى در بدنست اعمال آن باطل مىشود اما خود آن باطل نميشود و اينكه نفس محرك بدن و مايه ادراك آنست سخن نياورديم افلاطون در كتاب « السياسة المدنيه » صفات انسانى را كه خاص نفس ناطقه است ياد كرده و هم افلاطون در كتاب طيماوس و كتاب فادون از چگونگى كشته شدن سقراط حكيم و سخنان وى درباره نفس و بدن سخن آورده است .\r\nثنويان و ديگر كسان از فلاسفه درباره اقسام نفوس و صفات آن سخن آورده‌اند آنگاه اهل اسلام درباره حقيقت انسان حساس مدرك كه مورد امر و نهى الهى است اختلاف كرده‌اند متصوفان و اهل معرفت و مقالات در اقسام نفوس از نفس مطمئنه و نفس لوامه و نفس اماره سخن داشته‌اند يهودان و نصارى و مجوس و صابيان نيز نظرياتى داشته‌اند كه توضيح آن را در كتاب « سر الحياة » و ديگر كتابهاى خود آورده‌ايم .\r\nسطيح كاهن كه نامش ربيع پسر ربيعة بن مسعود بن مازن بن ذئب بن عدى بن مازن بن غسان بود همه تن خود را چنان كه جامه را تا ميكنند تا ميكرد\r\n\r\n","description":"","footnote":"","page_name":" 531 ","page_number":551},
  {"content":"\r\n\r\nكه در تن او جز كاسه سر استخوان نبود و وقتى كاسه سر او را با دست لمس ميكردند نرم بود . شق بن مصعب بن شكران بن اترك بن قيس بن عنقر بن انمار بن ربيعة بن نزار با وى هم عصر بود جمره كاهن نيز هم عصر آنها بود و سملقه و زوبعه نيز بيك دوران بودند و خدا بهتر داند .\r\n\r\n","description":"","footnote":"","page_name":" 532 ","page_number":552},
  {"content":"\r\n\r\n\r\nذكر شمه‌اى از اخبار كاهنان و سيل عرم و پراكندگى قوم ازد در ولايات\r\nمسعودى گويد : شمه‌اى از كهانت و قيافه و فال و بارح و سانح آورديم و اكنون شمه‌اى از اخبار كاهنان و پراكندگى فرزندان سبا را در ولايت‌ها بگوييم :\r\nفرزندان قحطان زندگى خوشى داشتند تا سبا بمرد و پس از مرگ سبا قرنها بسر كردند تا خداوند سيل عرم را سوى آنها فرستاد قصه چنان بود كه رياست قوم به عمرو بن عامر بن ماء السماء بن حارثة الغطريف بن ثعلبه بن امرى القيس بن مازن بن ازد بن غوث بن كهلا بن سبا رسيد و او به ديار مارب يمن بود مارب همان ديار سباست كه خداوند در قرآن ياد كرده كه سيل عرم را بمردم آنجا فرستاده است عرم همان سد بود كه به اندازه يك فرسخ در يك فرسخ بود و لقمان اكبر عادى يعنى لقمان بن عاد بن عاد آن را بنا كرده بود و ما خبر لقمان را با كسان ديگر كه چون كركس عمر داشتند ياد كرده‌ايم اين سد بروزگاران پيش سيل را كه براى اموالشان خطر داشت از ايشان دفع ميكرده بود آنگاه خدا آنها را پراكنده كرد و منزلگاههايشان را فاصله داد . مردم در قصه هلاكشان اختلاف دارند و در نقل اخبارشان سخن گونه‌گون گفته‌اند .\r\nاهل تاريخ قديم گفته‌اند كه سرزمين سبا از همه يمن حاصلخيزتر و ثروتمند تر و پربركت‌تر بود و باغ و بيشه‌زار بيشتر داشت و چمن‌زارهايش وسيع‌تر بود و ساختمانهاى نيكو و پلها و درختستانهاى معروف و آبشارهاى بزرگ و -\r\n\r\n","description":"","footnote":"","page_name":" 533 ","page_number":553},
  {"content":"\r\n\r\nجويبارهاى فراوان داشت سوار كوشا سراسر آن را بيك ماه مىپيمود و عرض آن نيز به همين مقدار بود و سوار و رهگذر از اول تا به آخر در باغستانها ميگذشت و آفتاب به او نميرسيد و مزاحم او نميشد زيرا زمين از معموره درختى مستور بود و همه جا را درخت پر كرده و در برگرفته بود و مردم آنجا معاش خوش و مرفه داشتند و با خوشدلى و فراوانى و پر نعمتى در هواى پاكيزه و فضاى مصفا و آب فراوان با نيروى كافى و وحدت نظر در مملكتى پر رونق روزگار ميگذرانيدند ديارشان در جهان مثل بود و روشى نيكو داشتند كه پيرو اخلاق نكو بودند و با مقيم و مسافر تا آنجا كه ممكن و مقدور بود نيكى ميكردند و هر چند مدت كه خدا خواست بر اين حال ببودند و هر پادشاهى بدشمنى آنجا برخاست درهمش شكستند و هر ستمگرى با سپاه بيامد سپاهش را بشكستند ولايتها تابع ايشان شد و مردمان اطاعت ايشان كردند و تاج زمين شدند بيشتر آبى كه بسرزمين سبا ميرسيد از يك تونل سنگى و آهنى بود كه در سد و كوهها تعبيه كرده بودند و طول تونل بطوريكه گفتيم يك فرسخ بود و پشت سد و كوهها نهرهاى بزرگ بود و در اين تونل كه به نهرها اتصال داشت سى نقب مدور زده بودند كه پهنا و عمق آن يك ذراع بود و با هندسه كامل و دقيق بطور مدور ساخته شده بود آب از مجراى اين نقب‌ها بباغستانها مىرسيد و آنجا را آب ميداد و مردم را سيراب ميكرد پيش از اين دوران آبادى و بركت كه گفتيم سرزمين سبا بواسطهء اين آبها سيل‌گير بود . پادشاه قوم در آن روزگار حكيمان را تقرب ميداد و احترام ميكرد و نكو ميداشت پس آنها را از اطراف آن سرزمين فراهم آورد تا از راى ايشان فايده برد و از عقلشان كمك گيرد و در كار دفع و جلوگيرى سيل با آنها مشورت كرد زيرا سيل از بالاى كوه سرازير ميشد و كشت را تباه ميكرد و بناها را همراه مىبرد و همه هم سخن شدند كه ميبايست در دشت سيل گردان‌ها ساخت تا آب را به دريا بريزد و بشاه گفتند اگر سيل گردانها را با شيب بسازند آب سوى آن ميرود و متراكم نمىشود تا از كوهها\r\n\r\n","description":"","footnote":"","page_name":" 534 ","page_number":554},
  {"content":"\r\n\r\nبالا بزند زيرا آب طبعا به شيب راغب است شاه سيل گردانها را حفر كرد تا آب فرود آمد و بگشت و بدان سو متمايل شد آنگاه در محلى كه جريان آب آغاز ميشد سد را از كوه تا بكوه ساختند و دريچه را به ترتيبى كه قبلا گفتيم باز گذاشتند و از آب سيل نهرى بزرگ به اندازه معين جدا كردند كه به تونل ميرسيد و از آنجا به نقبها كه سى تونل كوچك بود و از پيش گفتيم ميرسيد و همه آن سرزمين به صورتى كه ياد كرديم آباد بود .\r\nآنگاه اين اقوام نابود شدند و دورانها بگذشت و روزگار ضربت خويش را بر آنها فرود آورد و زير پا در هم كوفت و آب در اساس تونل رخنه كرد و مرور سالها آن را بسستى كشانيد و آب اطراف آن را گرفت در مثل گفته‌اند اگر ريزش مكرر آب بر سنگ سخت اثر كند سيل با آهن و سنگ ساخته چه خواهد كرد ؟\r\nچون فرزندان قحطان در اين ديار اقامت گرفتند و بر ساكنان قبلى آن تسلط يافتند خطر ويرانى سد و تونل و سستى آن را ندانستند و چون سستى سد و بنا بنهايت رسيد آب به سد و تونل و بنا چيره شد و شدت جريان ، سد را بيفكند و بغلطانيد و اين بهنگام فزونى آب بود و آب بر آن سرزمين و باغ و آبادى و ساختمان چيره شد و ساكنان آن منقرض شدند و از آنجا مهاجرت كردند . اين خلاصه اخبار سيل عرم و ديار سباست .\r\nميان اهل روايت خلاف نيست كه عرم سدى بود كه ساخته بودند تا ميان املاك آنها و سيل فاصله باشد و موشى آن را بشكافت تا كاملا عجيب باشد چنان كه خداوند تعالى آب طوفان را از دل تنورى فوران داد تا عبرتى بيشتر و حجتى روشن‌تر باشد . اخلاف قحطان كه تاكنون در آن ديار بسر مىبرند حكايت عرم را انكار ندارند كه ميان آنها كاملا معروف و مشهور است .\r\nيكى از فرزندان قحطان در مجلس سفاح به فضائل قوم قحطان از حمير و كهلان بر اعقاب نزار ميباليد و خالد بن صفوان و كسان ديگر از قوم نزار بن معد از بيم سفاح ساكت بودند كه داييان سفاح از قحطان بودند آنگاه سفاح بخالد بن صفوان\r\n\r\n","description":"","footnote":"","page_name":" 535 ","page_number":555},
  {"content":"\r\n\r\nگفت « هيچ نميگوئى كه قحطان بشرف و فضائل قديم بر شما چيره شد و تفوق يافت » خالد گفت « بقومى كه يا دباغند يا حله باف يا عنتر باز يا عرابه سوار و موشى غرقشان كرد و زنى شاهشان بود و هدهدى راه مملكتشان را نشان داد چه مىشود گفت ؟ » و همچنان از مذمت ايشان گفت تا به قصه تسلط حبشه و تبعيت قوم قحطان از ايرانيان رسيد ، چنان كه از پيش گفتيم .\r\nمردم قحطان در اشعار خويش از عرم و حوادث سبا و سرزمين مارب نام برده و گفته‌اند كه مارب عنوان پادشاهى بود كه بر اين شهر تسلط داشت و سپس شهر بدين نام معروف شد شاعر گويد :\r\n« از مردم سباست كه وقتى در مقابل سيل ، عرم را ميساختند در مارب حضور داشتند « گويند مارب بروزگار قديم نام قصر اين پادشاه بوده است ابو الطمحان گويد :\r\n« مگر مارب را نديدى كه چه استوار بود و اطراف آن چه باروها و بناها بود . » اعشى نيز از آنچه گفتيم سخن آورده و در شعرى ميگويد :\r\n« و در قصه مارب كه عرم آن را نابود كرد براى كسى كه پند گيرد پندى است سدى بود كه حمير براى آنها به پا كرده بود كه چون آب ميآمد جلو آن را ميگرفت و كشت‌زار و گوسفند آنها را فراوان كرد آب را به ترتيب تقسيم ميكردند و مدتى بدينسان بودند و سيل سد بيامد و آن را ويران كرد و بسرعت از ميان رفتند و از آنجا به قدر نوشيدن طفلى آب نداشتند . » در كتاب اخبار الزمان ضمن سخن از عمرهاى دراز از پادشاهى كه عمر دراز و سيرت نيكو داشت و اين سد را كه بند آب بود بساخت و عمر وى از عمر كركس بيشتر بود سخن داشته‌ايم . عربان از درازاى عمر كركس سخن فراوان گفته‌اند و عمر كركس و كركس لبد نام و تندرستى كلاغ سياه را ضرب المثل\r\n\r\n","description":"","footnote":"","page_name":" 536 ","page_number":556},
  {"content":"\r\n\r\nكرده‌اند از جمله اين شعر است كه خزرجى درباره طول عمر معاذ بن مسلم بن رجا مولاى قعقاع بن حكنيم و تذكار سن و پيرى وى گفته است : « معاذ بن مسلم مردى است كه ابديت از طول عمر وى بفغان آمده است اى كركس لقمان چقدر زنده خواهى ماند و اى كركس تا كى جامه زندگى به تن خواهى داشت ديار حمير ويران شد و تو در آنجا چون ميخ بجا مانده‌اى . » سابقاً در همين كتاب گفتار متقدمان را درباره علت درازى و كوتاهى عمر آورده‌ايم و اينكه در آغاز كار جثه‌ها بزرگ بوده و بمرور زمان كوچك شده است و خداى تبارك و تعالى وقتى خلقت را آغاز كرد طبيعتى كه خداوند در اجسام نهاده بود در نهايت قوت و شدت و كمال بود و چون طبيعت بكمال قوت باشد عمرها درازتر و جثه‌ها بلندتر شود زيرا علت مرگ انحلال قواى طبيعت است و چون قوت كاملتر باشد عمر فزونتر شود . آغاز كار در جهان عمر تمام بود و بتدريج از نقصان ماده نقصان پذيرفت تا در نهايت نقصان طبيعت جثه‌ها و عمرها به نهايت نقصان رسد .\r\nبسيارى از محققان متأخر اين سخن را كه گفتيم جثه انسانها در آغاز روزگار بزرگتر بوده است نپذيرفته‌اند و پنداشته‌اند كه بناها و آثار آنها كه در زمين بجا مانده معلوم ميدارد كه جثه آنها كوچك بوده و مانند جثه‌هاى ما بوده است و مسكنها و درها و راهروها كه در بناها و معبدها و خانه‌هاى خود بجا نهاده‌اند نشان اين سخن است چون ديار ثمود كه در كوهستان و در سنگ سخت خانه‌هاى كوچك حفر كرده و درهاى ظريف تراشيده‌اند و همچنين در سرزمين عاد و مصر و شام و ديگر نواحى شرق و غرب . اگر در اين باب بيشتر گوئيم سخن دراز شود و اگر وصف مفصل گوئيم از حد برون رود . اكنون بموضوعى كه از آن بگشته‌ايم باز ميگرديم و بذكر سبا و مارب و پادشاه آن وقت كه عمرو بن عامر بوده ميپردازيم .\r\nپادشاه عمرو بن عامر كه در اين باب از او سخن رفت برادر كاهنى داشت كه بلا عقب بود و نام وى عمران بود و هم بدربار عمرو يك زن كاهن از اهل حمير بود\r\n\r\n","description":"","footnote":"","page_name":" 537 ","page_number":557},
  {"content":"\r\n\r\nكه طريفة الخير نام داشت نخستين چيزى كه در مارب راجع بسيل عرم دانسته شد اين بود كه عمران كاهن برادر عمرو در پيشگوئيهاى خود چنان ديد كه قوم پراكنده ميشوند و منزلگاههايشان از هم دور مىشود و اين را ببرادر خود عمرو بگفت و عمرو همان شاه مزيقيا بود كه بليه قوم در ايام پادشاهى او بود و خدا چگونگى آن را بهتر داند .\r\nيك روز كه طريفه كاهن خفته بود بخواب ديد كه براى بسرزمين آنها نمودار شد و رعد بغريد و برق جست آنگاه صاعقه شد و بهر چه رسيد بسوزانيد و به زمين افتاد و بهر چه افتاد بسوزانيد طريفه از اين حادثه بترسيد و سخت بيمناك شد و از خواب بيدار شد و ميگفت : چنين روزى نديده بودم خواب از سرم پريد ابرى ديدم كه برق زد و رعد شد آنگاه صاعقه شد و بهر چه رسيد بسوزانيد و دنباله اين حوادث بجز غرق شدن نيست و چون قوم او را ترسان ديدند دلش دادند تا آرام گرفت پس از آن عمرو بن عامر به همراه دو كنيز بيكى از باغهاى خود رفت طريفه خبردار شد و بنزد وى شتافت و به غلام خود كه سنان نام داشت گفت تا از دنبال بيايد وقتى از خانه برون آمد ديد كه سه منجد روى دو پا بلند شده و دست به چشم نهاده‌اند منجد حيوانى است مانند موش خرما كه در يمن پيدا مىشود وقتى طريفه منجدها را بديد دست به چشم گذاشت و بنشست و به غلام خود گفت « وقتى اين منجدها رفتند به من بگو » و چون برفتند غلام به او گفت و او بشتاب راه افتاد و چون به نهر باغى رسيد كه عمرو در آنجا بود سنگ پشتى از آب برون جست و در راه به پشت افتاد و ميكوشيد كه برگردد اما نميتوانست از دم خود كمك ميگرفت و خاك به شكم و پهلوى خويش ميريخت و شاش به اطراف ميپراكند چون طريفه آن را بديد به زمين نشست و چون سنگ پشت باب برگشت طريفه به راه افتاد تا در نيمروز كه هوا بشدت گرم بود بباغ عمرو رسيد و ديد كه درختان بدون باد بهر سو كج مىشود و برفت تا بنزد عمرو رسيد كه دو كنيز با او بر بستر بودند . چون عمرو او را\r\n\r\n","description":"","footnote":"","page_name":" 538 ","page_number":558},
  {"content":"\r\n\r\nبديد شرمگين شد و بگفت تا دو كنيز از بستر فرود آمدند و به دو گفت « اى طريفه بيا بر بستر بنشين » و او پيشگوئى كرد و گفت « قسم به نور و ظلمت و زمين و آسمان كه درختان نابود مىشود و آب به حال روزگار قديم بر ميگردد » عمرو گفت « كى به تو گفته است » گفت « منجدها به من گفته‌اند كه سالهاى سختى در پيش است كه فرزند و پدر از هم جدا مىشوند » عمرو گفت « چه ميگوئى » گفت « با حسرت و تأسف ميگويم كه سنگ پشتى ديده‌ام كه خاك ميافشاند و شاش ميپاشيد و بباغ آمدم و درختان كج شده بود » عمرو گفت « و از آن چه فهميدى ؟ » گفت « بدبختى سنگين و مصيبت بزرگ و حوادث خطرناك است » گفت « واى بر تو چه حوادثى است ؟ » گفت « بله واى بر من اما تو هم اقبالى نخواهى داشت پس واى بر من و تو از عواقبى كه سيل خواهد داشت » عمرو خويشتن را به بستر افكند و گفت « اى طريفه قضيه چيست ؟ » گفت « حادثه‌اى بزرگ و غمى دراز و باقيمانده‌اى اندك كه ترك آن نكوتر است » عمرو گفت « نشانه آن چيست ؟ » گفت « جانب سد ميروى . اگر موشها را ديدى كه در سد حفره‌ها كرده و با پاى خود سنگ كوه را ميغلطاند بدان كه بدبختى آمده و كار از كار گذشته » گفت « چه حادثه‌اى رخ ميدهد ؟ » گفت « وعده خداست كه آمده و باطلى است كه باطل شده و بدبختىايست كه براى ما نازل شده و اى كاش كه مصيبت بر غير تو فرود آيد » عمرو سوى سد رفت و بمراقبت پرداخت و ديد كه موشى سنگى را ميغلطاند كه پنجاه مرد بغلطانيدن آن قادر نبودند پيش طريفه بازگشت و قضيه را با او بگفت و شعرى بدين مضمون خواند :\r\n« چيزى ديدم كه مرا متألم كرد و از هول آن دردى بزرگ در خاطرم افتاد موشى مانند گراز نر جنگل يا بزى از بزهاى درشت اندام گله سنگى از سنگهاى سد را جابجا ميكرد و پنجه‌ها و دندان‌هاى تيز داشت . سنگ بزرگ او را ناتوان نكرده بود گوئى يك دسته اسير را هميبردند . » آنگاه طريفه به دو گفت « از جمله نشانه‌هاى حادثه‌اى كه گفتم اينست كه در\r\n\r\n","description":"","footnote":"","page_name":" 539 ","page_number":559},
  {"content":"\r\n\r\nمحل خود ميان در باغ بنشينى و بگويى تا شيشه‌اى پيش تو نهند كه از خاك و ريك دره پر خواهد شد در صورتى كه باغها سايه‌دار است و آفتاب و باد در آن نفوذ ندارد . » عمرو بگفت تا شيشه‌اى بياوردند و جلو او نهادند و طولى نكشيد كه از خاك دره پر شد عمرو پيش طريفه رفت و قضيه را با او بگفت و پرسيد « سد چه وقت ويران خواهد شد ؟ » گفت « از حالا تا هفت سال ؟ » گفت « در چه سال خواهد بود ؟ » گفت « اين را جز خداى تعالى كس نداند و اگر بنا بود كس بداند من مىدانستم از حالا تا هفت سال هر شب گمان ميبرم كه همان شب يا فرداى آن سد ويران مىشود . » و عمرو سيل عرم را در خواب ديد به دو گفتند نشان آن اينست كه بر برگ خرما ريگ نمودار شود وى نزديك شاخ و برگ خرما رفت و بديد كه ريگ در آن نمودار شده است و بدانست كه حادثه واقع شد نيست و ديارشان ويران خواهد شد و اين قضيه را مكتوم داشت و مصمم شد هر چه در سرزمين سبا دارد بفروشد و با فرزندان خويش از آنجا برون شود و چون بيم داشت كه مردم اين كار را خلاف عادت تلقى كنند مهمانىاى ترتيب داد و بگفت تا شترى بكشتند و گوسفندان ذبح كردند و غذاى بسيار آماده كرد آنگاه بمردم مارب خبر داد كه عمرو روز شرف و يادگارى به پا كرده است بغذاى وى حاضر شويد آنگاه يكى از پسران خود را كه مالك نام داشت بخواند و بقولى يتيمى بود كه در خانه وى بود و گفت « وقتى نشستم كه مردم را غذا دهم نزد من بنشين و با من محاجه كن و جواب تند به من بده و هر چه با تو كردم با من همانطور رفتار كن » پس مردم مارب بيامدند و چون بنشستند مردم را غذا داد و آن كس كه گفته بود پهلويش نشسته بود و با او محاجه ميكرد و جواب ميداد عمرو سيلى به او زد و ناسزا گفت آن جوانك نيز با عمرو همان كرد كه با وى كرده بود عمرو برخاست و فرياد زد « اى واى از اين زبونى ! روز افتخار و شرف عمرو جوانكى به او ناسزا گويد و سيلى زند » و قسم خورد كه او را خواهد\r\n\r\n","description":"","footnote":"","page_name":" 540 ","page_number":560},
  {"content":"\r\n\r\nكشت . كسان با عمرو سخن گفتند تا او را رها كرد سپس گفت « به خدا در شهرى كه با من اينطور رفتار كرده‌اند نخواهم ماند و املاك و اموالم را خواهم فروخت » مردم با همديگر گفتند « خشم عمرو را غنيمت شماريد و پيش از آنكه از خشم فرود آيد اموالش را بخريد » و مردم همه اموالى را كه در سرزمين مارب داشت بخريدند آنگاه شمه‌اى از گفتگوى او درباره سيل عرم فاش شد و از قوم ازد كسانى مهاجرت كردند و اموال خويش را فروختند وقتى فروش فراوان شد مردم آن را بخلاف عادت ديدند و دست از خريد بداشتند و چون عمرو بن عامر اموال خويش را جمع آورى كرد قضيه سيل عرم را با مردم بگفت و برادرش عمران كاهن گفت « چنين ديده‌ام كه شما پراكنده خواهيد شد و منزلگاههايتان از هم دور مىشود پس ولايتها را بر شما وصف ميكنم هر كس وضع هر ولايت را خوش داشت بدانجا رود هر كه همت بلند و شتر پر تحمل دارد به قصر محكم عمان رود و هر كه همت بلند و شتر پر تحمل ندارد به قوم كرد ملحق شود » و گفت كه آنجا سرزمين همدان است قوم وادعة بن عمرو آنجا رفتند و بقبايل آنجا منتسب شدند كاهن گفت « هر كه حاجت و تقاضا و حوصله دارد و بر حوادث دهر صبر تواند كرد به بطن - مر رود » و كسانى كه آنجا مقيم شدند قوم خزاعه بودند و آنها را خزاعه گفتند از آن رو كه در اين محل از همراهان خود جدا شدند كه خزع بمعنى جدائيست اينان بنى عمرو بن لحى بودند و تاكنون در آنجا مانده‌اند حسان بن ثابت در اين باره گويد « وقتى به بطن مرو رسيديم خزاعه و تيره‌هاى بنى كراكر از ما جدا شدند . » مالك و اسلم و ملكان پسران قصى بن حارثة بن عمرو مزيقيا نيز آنجا ماندند كاهن گفت « هر كه درختان بزرگ فرو رفته به گل خواهد كه در محل ميوه دهد به يثرب نخلدار رود » كه مدينه بود و كسانى كه آنجا سكونت گرفتند اوس و خزرج پسران حارثة بن ثعلبه بن عمرو مزيقيا بودند كاهن گفت « و هر كه شراب و نان و ديبا و حرير فرمان و تدبير خواهد به بصرى و حفير رود » كه سرزمين شام\r\n\r\n","description":"","footnote":"","page_name":" 541 ","page_number":561},
  {"content":"\r\n\r\nبود و كسانى كه آنجا سكونت گرفتند قوم غسان بودند كاهن گفت « و هر كس از شما جامه‌هاى نازك و اسب خوب و گنجينه و روزى خواهد بعراق رود » و كسانى از آنها كه بعراق رفتند مالك بن فهم ازدى بود با فرزندانش و گروهى از غسانيان كه به حيره بودند به ترتيبى كه سابقا در همين كتاب گفته‌ايم . هشام بن كلبى گويد « پدر من ميگفت غسانيان روزگارى پس از اين همراه تبع در حيره مكان گرفتند . » پس از آن عمرو بن عامر مزيقيا و فرزندانش از مارب برون شدند مردم ازد نيز كه در مارب بودند برون شدند و بجستجوى زمينى بودند كه در آن جاى گيرند و فرود آيند قوم وادعة بن عمرو بن عامر مزيقيا از آنها جدا شدند و در همدان سكونت گرفتند مالك بن يمان بن فهم بن عدى بن عمرو بن مازن بن ازد نيز بجا ماند و پس از آنها پادشاهى مارب داشت تا قضيه هلاكتشان چنان شد كه شد و قوم ازد برفت تا بنجران رسيد و ابو حارثة بن عمرو بن عامر مزيقيا و دعبل بن كعب بن ابى حارثه از آنها جدا شدند و بقوم مذحج پيوستند ابو منذر گويد « و گفته‌اند كه ابو حارثه جد حارث بن كعب بن ابى حذيفه بوده كه در نجران است و خدا بهتر داند . » آنگاه عمرو بن عامر برفت تا به محل ما بين سراة و مكه رسيد و كسانى از تيره بنى نصر ازد آنجا مقيم شدند عمران بن كاهن برادر عمرو بن عامر مزيقيا و عدى بن حارثة بن عمرو مزيقيا نيز با آنها بماندند عمرو بن عامر و بنى مازن برفتند تا ما بين ديار اشعريان و عك بر سر آبى بنام غسان فرود آمدند كه ميان دو دره بنام زبيد و رمع بود . راه ورود اين دو دره ما بين ارتفاعات موسوم به صعيد الحسك و كوهستانى بود كه به زبيد و رمع منتهى ميشد . بر سر آب غسان بماندند و از آن سيراب شدند از اين رو غسان نام گرفتند كه از نامهاى ديگرشان معروفتر شد و جز بدين نام خوانده نميشوند شاعران گويد « اكنون كه پرسيدى ما مردمى\r\n\r\n","description":"","footnote":"","page_name":" 542 ","page_number":562},
  {"content":"\r\n\r\nاصيل‌زاده‌ايم نسب از ازد داريم و آب ما غسان است » كسانى از بنى مازن كه غسان نام يافتند اوس و خزرج پسران حارثة بن ثعلبة ابن عمرو مزيقيا و جفنة بن عمرو مزيقيا و حارث و عوف و كعب و مالك پسران عمرو مزيقيا و توم و عدى پسران حارثة بن ثعلبة بن امرؤ القيس بن مازن ازد بودند .\r\nپراكندگى اين قوم حكايتها دارد كه جمعى از آنها به نوم معد بن عدنان پيوستند و با آنها جنگها داشتند تا بنى معد بر آنها غلبه يافتند و برونشان كردند تا بكوه سراة پيوستند - سراة كوه ازد است كه آنجا اقامت دارند و آنها را نيز سراة گويند اين كوه را حجاز نيز گويند و پشت آن را سراة نامند چنان كه پشت حيوان را نيز سراة گويند - در آنجا مقيم شدند و بدشت و كوه و جاهاى نزديك آن بودند اين كوه بحدود شام است كه ميان شام و حجاز فاصله است و مجاور ولايت دمشق و اردن و ديار فلسلطين است و بكوه موسى پيوسته است .\r\nمردم مارب خورشيد را ميپرستيدند . خداوند پيمبرانى سوى آنها فرستاد تا بسوى خدا دعوتشان كنند و از آفتاب‌پرستى باز دارند و نعمت و بخششهاى خدا را بيادشان بيارند ولى آنها منكر گفتار پيمبران شدند و سخنشان را نپذيرفتند و منكر شدند كه خدا نعمتى به آنها داده باشد و گفتند « اگر شما پيمبريد از خدا بخواهيد نعمتهائى را كه بما داده است از ما بگيرد و بخششهاى خود را پس ببرد » يكى از زنان آنان در اين باب گويد : « اگر چيزهائى كه در سايه آن بسر ميبريم از خداى شماست مال خود را از پيش ما بنزد عيالش ببرد . » پس خداوند سيل عرم را بفرستاد كه سد آنها را بشكست و آب سرزمينشان را بگرفت و درختان را نابود كرد و سبزه را از ميان ببرد و مال و گوسفندشان را تلف كرد . آنها پيش پيمبرانشان آمدند و گفتند « از خدا بخواهيد تا نعمت ما را پس دهد . ديارمان را آباد كند و گوسفندان فراريمان را پس آرد ما نيز تعهد ميكنيم كه چيزى را با خدا شريك نكنيم » پيمبران از پروردگار بخواستند تا آنچه\r\n\r\n","description":"","footnote":"","page_name":" 543 ","page_number":563},
  {"content":"\r\n\r\nرا خواسته بودند به آنها عطا كرد ديارشان را آباد كرد و آباديهايشان تا حدود فلسطين و شام وسعت يافت كه همه دهكده و منزل و بازار بود آنگاه پيمبران پيش ايشان آمدند و گفتند موقع آن است كه به خدا ايمان بياريد ولى از آنها جز سركشى و كفر نيامد و خدايشان پراكنده كرد و منزلگاههايشان را از هم دور كرد .\r\nمسعودى گويد : چون شمه‌اى از اخبار سد و ديار مارب و عمرو بن عامر و ديگر مطالبى را كه در اين باب گذشت بگفتيم اكنون باخبار كاهنان باز ميگرديم .\r\nاول پيشگوئى كه سطيح غسانى كرد اين بود كه در يك شب تاريك با برادرانش در يك لحاف خفته بود و مردم قبيله نزديك بودند ناگهان از ميان آنها جيغى كشيد و ناله كرد و آه كشيد و گفت « قسم به نور و شفق و ظلمت و تاريكى آنچه بايد بيايد ميايد » گفتند « اى سطيح چه ميايد » گفت « بليه ميايد وقتى شب تاريك بيايد و در زمين هموار آنها را بگيرد » گفتند « نشانه آن چيست » گفت « بليه‌اى است كه شيبها را ببندد و در يك شب سرد در همه جا موانع پديد آرد » بگفته او اعتنائى نكردند و سخنش را سبك گرفتند و از دره‌هاى اطراف سيلها برخاست و در يك شب چنان كه گفته بود ناگهان بيامد و گوسفندان و چهار پايان را ببرد و نزديك بود همه آنها را ببرد . سطيح كاهن و شق بن صعب حكايت بسيار و شگفت دارند از آن جمله روياى تبع حميرى بود كه ديده بود شعله‌اى از تاريكى در آمد و بسرزمينى صاف فرود آمد و همه آنها را كه كله داشتند بخورد و تفسيرى كه درباره آن كردند و نيز حكايت سطيح و عبد المسيح درباره روياى موبدان و لرزش ايوان و نيز خبر سملقه و زوبعه و حكايتها كه داشتند و قصه شتر مرغ و درخت و حوادثى كه ما بين عك و غسان بود از جنگ بر سر رقت و شيرينى و غليظى شير و فرود آمدن غسان به بالاى دره و فرود آمدن عك به پائين دره و قيافه بينىها كه درباره طلوع و غروب خورشيد بر شتران خويش داشتند و حكايت سموأل بن حسان بن عاديا و قصه او با خازن كاهن و سخنى كه وقتى شبانگاهى\r\n\r\n","description":"","footnote":"","page_name":" 544 ","page_number":564},
  {"content":"\r\n\r\nبيامد با وى گفت و پناهنده او شد و قصه الاغ سفيد و شتر مرغ سرخ و اسب كبود و شتر لوچ و مطالب ديگر كه در كتاب‌هاى سابق خود اخبار الزمان و كتاب اوسط آورده‌ايم و خدا بهتر داند . 176\r\n\r\n","description":"","footnote":"","page_name":" 545 ","page_number":565},
  {"content":"\r\n\r\n177\r\n\r\nذكر سالها و ماه‌هاى عرب و عجم و موارد اتفاق و اختلاف آن\r\nمسعودى گويد : عده ماهها بنزد عرب و عجمان دوازده ماه است اكنون سالها و ماهها و روزهاى اقوام معروف را كه عرب و ايرانى و روم و سريانى و قبط باشند ياد ميكنيم . گفتار يونانيان در اين زمينه همانست كه روميان گفته‌اند از گفته هندوان درباره سال و ماه و روز و نظرياتى كه در اين باب داشته‌اند و محاسبات آنها و اقوام ديگرى كه در اين قسمت پيرو آنها بوده‌اند چون چين و بسيارى از ممالك و اقوام ديگر سخن نياورديم كه ذكر آن خلاف رسم عموم و شيوه مردم است . نخست از سال و ماه قبطيان آغاز ميكنيم كه سال و ماهشان مطابق سريانيهاست سپس از ماه‌هاى سريانى نام ميبريم كه مطابق ماه‌هاى رومى است و بدنبال آن از سالها و ماهها و روزهاى عرب سخن خواهيم داشت پس از آن از سالها و ماهها و روزهاى ايرانيان و علت تسميه ماهها و روزهايشان ياد ميكنيم و اينكه عربان درباره نام شبها چه گفته‌اند با شمه‌اى از كار خورشيد و ماه و تأثير آن در موجودات جهان از جماد و نبات و حيوان و مطالب ديگر كه انشاء الله تعالى خواننده ضمن مطالعه آن منظور خود را خواهد يافت و الله تعالى ولى التوفيق . 177\r\n\r\n","description":"","footnote":"","page_name":" 546 ","page_number":566},
  {"content":"\r\n\r\n178\r\n\r\nذكر ماه‌هاى قبطيان و سريانيان و اختلاف نام آن و شمه‌اى از تاريخهاى مختلف\r\nنخستين ماه قبطيان توت است كه مطابق ايلول است و بابه كه تشرين اول است و هاتور كه تشرين دوم است و كيهك كه كانون اول است و طوبه كه كانون دوم است و امشير كه شباط است و برمهات كه آذار است و برموده كه نيسان است و بشنس كه ايار است و بوونه كه حزيران است و ابيت كه تموز است و مسرى كه آب است . قبطيان از پس اين ماهها پنج روز ديگر دارند كه آن را روزهاى كور نامند و بر ماه‌هاى مذكور كه سيصد و شصت روز است بيفزايند و سال سيصد و شصت و پنج روز شود اولين روز سال بنزد قبطيان بيست و نهم آب است و هر ماه سال سى روز است و ايام سال سيصد و شصت و پنج روز بود معادل ايام سال ايرانيان . سابقاً اول ماه‌هاى قبطى مطابق اول ماه‌هاى ايرانى بود و اول توت اول آذر ماه بود و همه ماهها به اين ترتيب بود تا آخر سال قبطى كه آخر آذر ماه بود ( كذا ) و اين محاسبه عيناً در كتابهاى زيج نجومى هست ولى اكنون يعنى بسال سيصد و سى و دو اهل مصر و ديگر قبطيان در محاسبه ماهها ترتيب ديگرى را به كار مىبرند زيرا به تبعيت از سريانيان يك چهارم روز بسال افزوده‌اند و ماههايشان از لحاظ تعداد ايام سال با ماه‌هاى ايرانى اختلاف پيدا كرده و مطابق ماه‌هاى سريانى و رومى شده است در كتاب المجسطى تاريخ قبطى از اولين سال پادشاهى بخت نصر آغاز مىشود كه اولين روز آن سال چهار شنبه بوده است ولى در كتاب زيج بطليموس تاريخ قبطى از اولين\r\n\r\n","description":"","footnote":"","page_name":" 547 ","page_number":567},
  {"content":"\r\n\r\nسال پادشاهى فيلقوس آغاز مىشود كه اولين روز آن روز يكشنبه بوده است فاصله تاريخ بختنصر تا تاريخ يزدگرد يك هزار و سيصد و نود و نه سال ايرانى و سه ماه است از تاريخ فيلقوس تا تاريخ يزدگرد نهصد و پنجاه و پنج سال و سه ماه است و از تاريخ اسكندر تا تاريخ يزدگرد نهصد و چهل و دو سال رومى و دويست و پنجاه و نه روز است و از تاريخ يزدگرد تا تاريخ هجرى سه هزار و ششصد و بيست و چهار روز است پيش از همه تاريخها تاريخ بختنصر است آنگاه تاريخ فيلقوس آنگاه تاريخ پسرش اسكندر آنگاه تاريخ هجرت آنگاه تاريخ يزدگرد . تاريخ عرب از نخستين سالى كه پيمبر صلى الله عليه و سلم در اثناى آن از مكه بمدينه مهاجرت كرد آغاز مىشود و اولين روز آن پنجشنبه بوده است تاريخ ايرانيان از نخستين سالى كه يزدگرد پسر شهريار پسر خسرو پرويز پادشاهى يافت آغاز مىشود و اولين روز آن سه شنبه بوده و تاريخ رومى و سريانى از اولين سال پادشاهى اسكندر آغاز مىشود و اولين روز آن دوشنبه بوده است و خدا حقيقت آن را بهتر داند .\r\n\r\n","description":"","footnote":"","page_name":" 548 ","page_number":568},
  {"content":"\r\n\r\n\r\nذكر ماه‌هاى سريانى و مطابقت آن با ماه‌هاى عربى و شمار ايام سال و معرفت تغييرات جوى\r\nقبل از همه گوئيم كه سال سريانى سيصد و شصت و پنج روز و يك چهارم روز است و ايام ماه مختلف است مثلا نيسان سى روز است و ايار سى و يك روز و حزيران سى روز و مطابق حساب هندى روز هيجدهم اين ماه خورشيد از طرف شمال بحضيض باز ميكرد و اين درازترين روز سال است و شب آن كوتاهترين شب سال است تموز سى و يك روز است آب نيز سى و يك روز است و چون آب تمام شود گرما برود محمد بن عبد الملك زيات گويد « آب خنك شد و شب خوش شد و شراب لذت بخش است حزيران و تموز و آب گذشت » ايلول سى روز است و پنجم اين ماه عيد زكريا است و دهم آن ايام صرفه آغاز شود و گرما ختم شود و سيزدهم همين ماه عيد صليب است كه روز چهاردهم است و در اين روز بطوريكه سابقاً در همين كتاب گفته‌ايم در مصر ترعه‌ها را بگشايند روز بيستم ايلول شب و روز مساوى شود ابو نواس گويد :\r\n« ايلول برفت و گرما بر طرف شد و شعراى عبور آتش آن را خاموش كرد » تشرين اول سى و يك روز است و مهرگان در همين ماه است و از نوروز تا مهرگان يكصد و شصت و نه روز است ايرانيان درباره مهرگان گويند كه بروزگاران قديم يكى از پادشاهان ايران به همه مردم از خاص و عام ظلم ميكرد و اين پادشاه مهر نام داشت و ماهها را بنام ملوك ميناميدند مثلا ميگفتند مهر ماه . و عمر اين پادشاه دراز\r\n\r\n","description":"","footnote":"","page_name":" 549 ","page_number":569},
  {"content":"\r\n\r\nشد و ظلم وى سخت شد در نيمه اين ماه يعنى مهر ماه بمرد و روز مرگ وى را مهرجان ناميدند يعنى ( مهر جان داد ) كه در زبان ايرانيان بخلاف زبان عرب فعل از پس فاعل ميايد و اين زبان پهلويست كه فارسى قديم است جوانمردان عراق و ديگر شهرهاى شام اين روز را اول زمستان بشمار ميكنند و فرش و لوازم و بيشتر لباسها را تغيير ميدهند در پنجم اين ماه يعنى تشرين اول در بيت المقدس عيد كليساى قمامه به پا مىشود و در اين روز نصارى از جاهاى ديگر فراهم ميشوند و آتشى از آسمان براى آنها فرود ميايد و در آنجا شمع را روشن مىكند . و گروه بسيار از مسلمانان براى نظاره مراسم اين عيد ميروند . در اين روز برگ زيتون مىچينند . نصارى درباره اين عيد قصه‌ها دارند و اين آتش نيرنگى ظريف و رازى بزرگ دارد كه ترتيب نيرنگ آن را در كتاب القضايا و التجارب آورديم .\r\nتشرين دوم سى روز است و كانون اول سى روز است و در نوزدهم اين ماه روز نه ساعت و نيم و ربع مىشود كه حد اكثر كوتاهى روز است و شب چهارده ساعت و ربع مىشود كه حد اكثر درازى شب است . شب بيست و پنجم اين ماه ميلاد مسيح عليه السلام است . كانون دوم سى و يك روز است و روز اول آن عيد قلندس است كه مردم شام عيد گيرند و شب آن آتش افروزند و شادى كنند بخصوص در انطاكيه در كليساى قسيان مراسم قداس به پا مىشود و در بيت المقدس و ساير شهرهاى شام و مصر و همه قلمرو نصارى مراسمى هست ولى در انطاكيه مسيحيان شادى و آتش افروزى بسيار كنند و خوردنى و آشاميدنى دهند و عوام و بسيارى خواص در اين باب كمك كنند زيرا شهر انطاكيه مركز كرسى بطريق بزرگ دين نصارى است نصارى انطاكيه را شهر خدا و شهر ملك و مادر شهرها مينامند زيرا آغاز رواج نصرانيت از آنجا بوده است نصارى چهار بطريق دارند اولى در روميه است پس از آن دومى است كه در قسطنطنيه است كه نيكوتر است و نام قديم آن بوزنطيا بوده است سپس سومى است كه در اسكندريه مصر است و چهارمى در انطاكيه است روميه و\r\n\r\n","description":"","footnote":"","page_name":" 550 ","page_number":570},
  {"content":"\r\n\r\nانطاكيه شهر پطرس است بدين جهت از روميه آغاز كرده‌اند كه متعلق به پطرس است و به انطاكيه ختم كرده‌اند كه متعلق به اوست و حرمت او داشته‌اند يك كرسى نيز در بيت المقدس پديد آورده‌اند كه پيش از اين نبوده و تازه پديد آمده است .\r\nايليا نيز كه همان بيت المقدس است با ولايت لد فلسطين يك اسقف داشت .\r\nكليساى پولس نيز در انطاكيه است و در انطاكيه آن را دير البراغيث گويند و نزديك دروازه ايران است كليساى ديگرى نيز آنجا هست كه اشمونيت نام دارد و يكى از عيدهاى بزرگ نصارى آنجا به پا مىشود كليساى باربارا و كليساى مريم نيز در انطاكيه است كليساى مريم مدور است و از لحاظ بلندى و استحكام از عجايب ساختمانهاى جهان است وليد بن عبد الملك بن مروان از اين كليسا تعدادى ستون شگفت‌انگيز كه همه مرمر و سنگ سپيد بود براى مسجد دمشق بكند كه از راه دريا بساحل دمشق حمل شد و بيشتر اين كليسا تاكنون بجاست .\r\nيكى از ملوك روم با يهودان انطاكيه درباره كليساى اشمونيت حكايتى عجيب داشت اين كليسا بيرون باروى انطاكيه بود و در تصرف يهود بود وى خانه پادشاهى انطاكيه را بجاى كليساى اشمونيت به يهودان داد و همان خانه شاهى است كه اكنون دار اليهود ناميده مىشود يهودان نيز وقتى كليسا از چنگشان برون ميشد نيرنگى زدند و بوسيله اره كردن چوبهاى كليسا مردم بسيار از مسيحيان را به هلاكت رسانيدند .\r\nخبر پطرس و پولس را با كارهائى كه در روميه و جاهاى ديگر داشتند و ديگر شاگردان مسيح و پراكنده شدنشان در ولايت‌ها و پادشاهى كه انطاكيه را بساخت و انطيخش نام داشت گفته‌ايم . انطيخش به معنى برآرنده ديوارهاست نام انطاكيه بانتساب نام وى انطيخش بود و چون مسلمانان بيامدند و آنجا را بگشودند همه حرفها جز الف و نون و طا حذف شد مطابق تاريخ نصارى ملكانى و ديگر فرقه‌هاى نصارى از تولد مسيح تا وقت حاضر يعنى سال سيصد و سى و دو نهصد و چهل\r\n\r\n","description":"","footnote":"","page_name":" 551 ","page_number":571},
  {"content":"\r\n\r\nسال است و سالهاى اسكندر هزار و دويست و هشتاد و پنج سال و از اسكندر تا مسيح سيصد و شصت و نه سال است اين مطلبى است كه من در تاريخ فرقه ملكانى در كليساى قسيان شهر انطاكيه ديده‌ام انشاء الله تعالى پس از اين شمه‌اى درباره تاريخ ضمن بابى كه به اين موضوع اختصاص ميدهيم خواهيم آورد .\r\nاكنون بتوضيح حساب ماهها باز ميگرديم . شباط سه سال متوالى بيست و هشت روز و ربع است و سال چهارم كبيسه است و بيست و نه روز است و سال سيصد و شصت و شش روز است در هفتم اين ماه جمره اول ميافتد كه آن را جبهه نامند و در چهاردهم جمره دوم ميافتد كه زبره نام دارد و در بيست و يكم جمره سوم ميافتد كه صرفه نام دارد و سرما ميرود و سه روز آخر آن ايام عجوز است . آذار سى و يك روز است و چهار روز اول آن ايام عجوز را كامل مىكند و عرب اين هفت روز را صنن و صنبر و و بر و آمر و موتمر و معلل و مطفى الجمر نامند يكى از عربان درباره نام ايام عجوز گويد :\r\n« هفت روز تيره صنن و صنبر و و بر و آمر و برادرش موتمر و معلل و مطفى الجمر زمستان را برون كرد . . .\r\nپانزدهم آذار شب و روز برابر مىشود و شمس ببرج حمل ميرود و اين روز تحويل سال جهان است ابو نواس گويد : مگر نمىبينى كه خورشيد بحمل در آمده و دور زمانه خوش و معتدل شده است و پرندگان از پس خاموشى نغمه ميخوانند و شراب يك سال خود را تمام كرده است و زمين از رونق بهار جامه الوان گياه پوشيده كه پندارى زيور است بانو شدن زمانه باده بنوش كه چهره روزگار رو به اقبال دارد . » با رفتن خورشيد به برج حمل شراب يك ساله نميشود منظور اين بوده كه با شروع حمل نزديك بكمال و نيرو مىشود .\r\nمسعودى گويد : ماه‌هاى رومى از لحاظ روز با ماه‌هاى سريانى مطابق است\r\n\r\n","description":"","footnote":"","page_name":" 552 ","page_number":572},
  {"content":"\r\n\r\nولين ماه رومى يواريوس است كه كانون دوم است و گفتيم كه اول روز آن قلندس است . شباط فبراريوس است و آذار مارتيوس و نيسان ايريليس و ايار ماريوس و حزيران ونيوس و تموز يوليوس و آب اغسطوس و ايلول سبطمبر و تشرين اول اقطوبر و تشرين دوم نونمبر و كانون اول دشمبر است . 185\r\n\r\n","description":"","footnote":"","page_name":" 553 ","page_number":573},
  {"content":"\r\n\r\n186\r\n\r\nذكر ماه‌هاى ايرانيان\r\nهمه ماه‌هاى ايرانى سى روز است ماه اول فروردين ماه است و روز اول آن نوروز است و از نوروز تا مهرگان يكصد و هفتاد و چهار روز است ماه دوم ارديبهشت است و خرداد ماه و تير ماه كه نيمروز عيد مهرگان در آنست و مرداد ماه و شهريور ماه و مهر ماه كه روز شانزدهم آن مهرگان است و آبان ماه كه آبان روز و عيد آبان گاه در آنست و پنج روز آخر آن فرودگان است و آذر ماه كه روز اول آن در عراق و ايران كوسه بر استر خود سوار شود و اين جز در عراق و ديار عجم رسم نيست و اهل شام و جزيره و مصر و يمن آن را ندانند و تا چند روز جوز و سير و گوشت چاق و ديگر غذاهاى گرم و نوشيدنىهاى گرمازا و ضد سرما به او بخورانند و بنوشانند و چنان وانمود كند كه سرما را بيرون مىكند و آب سرد بر او ريزند و احساس رنج نكند و به فارسى بانگ زند گرما گرما و اين هنگام عيد عجمان است كه در اثناى آن طرب كنند . و شاد باشند و در بسيارى ديگر از اوقات سال چون دوران آذرخش شادى كنند پس از آن ديماه و بهمن ماه و اسفندارمذ ماه است و اين مجموع سيصد و شصت و پنج روز است . و خدا داناتر است . 186\r\n\r\n","description":"","footnote":"","page_name":" 554 ","page_number":574},
  {"content":"\r\n\r\n187\r\n\r\nذكر روزهاى ايرانيان\r\nو اين روزها هرمز و به همان و ارديبهشت و شهرير و اسفندارمذ و خرداد و مرداد و ديباذر و آذر و آبان و خورماه و تير و جوش و دبر و مهر و دمل و اسروش و فروردين و بهرام و رام است كه شاعر درباره آن گويد :\r\n« روز شنبه و روز رام لذت باده را بما بچشمان . من تعهد ميكنم كه هنگام نيمروز آن مرا بسخن سست بينى » و باد و ديبادين و آذر و اشتاد و اسمان و داماد و ماروسفند و انيران .\r\nروزهاى معروف فرودگان نيز آهندگاه و اسميهاه و مشركاه و مشروكاه و كاساه است و عرب اين پنج روز را هرير و هبير و قالب الفهر و حافل الضرع مدحرج البعر ميناميدند .\r\nايرانيان در هر صد و بيست سال يك ماه كبيسه ميكردند و اينكه كبيسه را يكصد و بيست سال عقب ميانداختند از آن جهت بود كه روزهايشان سعد و نحس بود و نخواستند هر چهار سال يك روز كبيسه كنند و با اين ترتيب روزهاى سعد بروزهاى نحس منتقل شود و نوروز اولين روز ماه نباشد و خداى تعالى بهتر داند . 188\r\n\r\n","description":"","footnote":"","page_name":" 555 ","page_number":575},
  {"content":"\r\n\r\n188\r\n\r\nذكر سال و ماه عرب و نام روزها و شبهايشان\r\nماه‌هاى قمرى اول آن محرم است و ايام سال قمرى سيصد و پنجاه و چهار روز است كه يازده روز و ربع از سريانى كمتر است و هر سى و سه سال يك سال تفاوت مىكند سال عربى تغيير ميپذيرد و نوروز ندارد عربان بدوران جاهليت هر سه سال يك ماه كبيسه ميكردند و آن را نسىء بمعنى تاخير ميناميدند و خدا تبارك و تعالى عمل آنها را به اين گفتار كه « تأخير انداختن فزونى كفر است » مذمت كرد . ماه اول محرم است كه آغاز سال است و آن را از اين جهت محرم ناميدند كه در اثناى آن جنگ و غارت حرام بود و صفر را از اين جهت صفر ناميدند كه در اين ماه بازارهائى در يمن به پا ميشد كه آن را صفرى ميگفتند و از آنجا آذوقه ميگرفتند و هر كه ببازار نميرسيد از گرسنگى هلاك ميشد نابغه ذبيان گويد :\r\n« من بنى ذبيان را از رهنوردى و بهارخورى در ماه‌هاى صفر منع كرده‌ام » و نيز گويند صفر را از آن جهت صفر گفتند كه در اثناى اين ماه شهرها از مردم خالى مىشد كه مردم آنجا براى جنگ برون مىشدند و اين را از صفر بمعنى خالى گرفته‌اند آنگاه ربيع اول و ربيع دوم است به اين سبب كه مردم و چهار پايان در اثناى آن بهارخورى ميكنند اگر گويند ممكنست چهار پايان در غير اين دو ماه هم بهارخورى كنند گوئيم ممكن است اين نام در آن موقع كه مقارن بهار بوده بر آن اطلاق شده سپس اين عنوان با تغيير وقت ماهها استمرار يافته است پس از آن جمادى اول و جمادى دوم است از آن جهت كه در وقت تسميه اين دو ماه آب يخ\r\n\r\n","description":"","footnote":"","page_name":" 556 ","page_number":576},
  {"content":"\r\n\r\nمىبسته است زيرا آنها نميدانسته‌اند كه زمان گرما و سرما تغيير مييابد و ماه آن عوض مىشود آنگاه رجب است و رجب از آن رو گفتند كه از آن بيمناك بودند و رجب بمعنى بيم داشتن است شاعر گويد « نه از آن بترس و نه بيم داشته باش » و بجاى كلمه دوم فعل ترجب آورده است » آنگاه شعبان است و اين نام از آن جهت است كه در اين ماه منشعب مىشده بر سر آبهاى خويش و بجستجوى غارت ميرفته‌اند و شعبان و انشعاب از يك مايه است و رمضان ، بمناسبت آنكه در وقت تسميه ماه از شدت گرما زمين تفيده بوده و رمضا بمعنى شدت گرماست و صورت ديگر اينست كه رمضان يكى از ماه‌هاى خداوند تعالى ذكره است و روانيست كه بگوييم رمضان بلكه بايد گفت ماه رمضان .\r\nو شوال ، بمناسبت آنكه در اثناى آن شتر دم خود را از شدت شهوت بلند ميكرد و شوال بمعنى بلند كردن است و عربان اين را بفال بد گرفته عروسى در شوال را خوش نداشتند . و ذو القعده بمناسبت آنكه در اثناى آن از جنگ و غارت فرو مىنشستند و قعده بمعنى نشستن است و ذو الحجة بمناسبت اينكه حج در اثناى آن بود .\r\nماه‌هاى حرام ، محرم و رجب و ذى القعده و ذى الحجه بود و ماه‌هاى حج شوال و ذى القعده و دهه اول ذى الحجه بود و ايام معلومات قران همان ده روز ذى حجه است و ايام معدودات قرآن ايام تشريق است كه سه روزه پس از عيد قربان است و تعجيل مراسم باتفاق جايز نيست مگر در روز سوم قربان بنابر اين اولين روز تشريق دوم قربان است و اگر روز قربان جزو ايام تشريق بود مدت تعجيل مراسم سه روز ميشد و اين خلاف قران است كه خداى تعالى خبر داده كه تعجيل مراسم در اثناى دو روز از ايام معدودات است و اگر ايام معدودات چنان باشد كه گفتيم ايام معلومات از ماه ذى حجه است و ذبح در روز قربان در ايام معلومات انجام شده است زيرا از نظر عرب اشكالى ندارد كه بگويند اين ماه پيش تو آمدم ولى آمدن در قسمتى از ماه بوده باشند يا گويند\r\n\r\n","description":"","footnote":"","page_name":" 557 ","page_number":577},
  {"content":"\r\n\r\nامروز پيش تو آمدم ولى آمدن در قسمتى از روز بوده باشد و روز قربان و روز فطر و ايام توقف منى روزه واجب ( مثلا به نذر ) و مستحب نبايد گرفت كه پيمبر صلى الله عليه و سلم از اين كار نهى كرده و در اين نهى واجب و مستحب را جدا نكرده پس بطوريكه گفتيم واجب است روزه نگيرند .\r\nاز عقبة بن عامر روايت كرده‌اند كه پيمبر ( صلى الله عليه و سلم ) « از روزه گرفتن سه روزه تشريق منع فرمود » و در همه مطالبى كه راجع به ايام معلومات و ايام معدودات و روزه ايام تشريق بگفتيم ميان كسان خلاف است ايام تشريق اول آن روز دوم قربان است و آخر آن سيزدهم ذى حجه است تا غروب .\r\nمسعودى گويد كسان درباره علت تسميه ايام تشريق كه روزها و شبهاى توقف منى است اختلاف كرده‌اند جمعى گفته‌اند عنوان تشريق بمناسبت آن بود كه در منى قربانى ميكردند و گوشت آن را در آفتاب خشك ميكردند بعضى ديگر گفته‌اند عنوان تشريق بمناسبت اين بود كه مردم مكه و ديگران به طرف مشرق سوى مساكن خويش ميرفتند و بقول ديگر از آن جهت تشريق نام يافت كه در اين روزها در منى و مزدلفه به مصلاهاى خويش ميرفتند كه در زمين باز بود و آن را مشارق ميگفتند كه مفرد آن مشراق و بمعنى در آفتاب نشستن است و در آنجا به تسبيح و دعا مشغول ميشدند بدين جهت روزهاى تشريق ناميده شد گفته ديگر نيز هست و گروهى پنداشته‌اند كه كلمه را از ذبح حيوانات گرفته‌اند كه تشريق شكافتن و بريدن نيز هست و گفته‌اند كه پيمبر ( صلى الله عليه و سلم ) قربانى كردن گوسفند مشرقه را يعنى گوسفندى كه گوشهايش شكافته و دريده باشد منع فرمود و اين معلوم ميدارد كه تشريق بمعنى بريدن است و ايام تشريق بمناسبت سر بريدن حيوانات اين نام يافته است اهل مذاهب و فرقه‌ها را درباره تشريق سخنان بسيار است كه اين كتاب گنجايش آن ندارد و اين مطالب را نيز كه مربوط به فقه است از آن جهت گفتيم كه تناسب كلام ما را بدان كشانيد و با مطالب سابق ارتباط داشت .\r\n\r\n","description":"","footnote":"","page_name":" 558 ","page_number":578},
  {"content":"\r\n\r\nروزهاى نحس هر چهارشنبه‌ايست كه با يكى از روزهاى چهاردار ماه مانند چهارم و چهاردهم رفته و چهاردهم مانده و بيست و چهارم رفته و چهارم مانده مصادف باشد .\r\nنام روزهاى هفته روز اول يكشنبه است بمناسبت آنكه نخستين روز زمان است كه خداوند خلق فرمود و تورات نيز به اين مطلب گوياست در آغاز اين كتاب چيزهائى را كه در هر روز آفريده شد ياد كرده‌ايم . پس از آن دوشنبه كه روز دوم است و سه‌شنبه كه روز سوم است و چهارشنبه كه روز چهارم است و پنجشنبه كه روز پنجم است و جمعه است كه همه خلق در آن روز مجتمع شد و شنبه يا سبت روز هفتم است كه دنباله خلقت قطع شد و در آخر آن آدم آفريده شد و سبت بمعنى بريدن است عرب در جاهليت يكشنبه را اول و دوشنبه را اهون و سه‌شنبه را جبار و چهارشنبه را ديار و پنجشنبه را مونس و جمعه را عروبه و شنبه را شيار ميناميدند در خصوص ماهها نيز محرم را ناتق و صفر را ثقيل و ماه‌هاى بعد را به ترتيب طليق و ناجر و اسلخ و اميح و احلك و كسع و زاهر و برك و حرف و نعس ميناميدند كه اين آخرى ذى حجه بود .\r\nعربان در فصول چهارگانه نيز اختلاف داشتند به پندار بعضى فصل اول وسمى يعنى پائيز بود و سه فصل ديگر شتا و صيف و قيظ دنبال آن بود . بعضى ديگر بهار را فصل اول ميگفتند و اين معروفتر و عام‌تر بود نام چهار فصل خريف يعنى پائيز و شتا و ربيع و صيف است .\r\nماه‌هاى عرب به ترتيب فصول سال و حساب سال شمسى نيست بلكه محرم و ديگر ماه‌هاى عربى گاهى در بهار و گاهى در فصول ديگر است .\r\nولى ماه‌هاى رومى به ترتيب فصول سال است كه در اثناى آن خورشيد برجهاى فلك را تا آخر طى مىكند و درازى و كوتاهى روزها و شبهاى هر ماه و ستارگان ثابت كه در اثناى آن نمودار يا نهان است بمرور زمان و سالها تغيير نميپذيرد . سال رومى دوازده ماه است و چنان كه گفته‌ايم ماه اول آن تشرين است\r\n\r\n","description":"","footnote":"","page_name":" 559 ","page_number":579},
  {"content":"\r\n\r\nتا ايلول و هر يك از فصول سال چهار ماه معين از اين دوازده ماه دارد ( كذا ) كه چون ماه‌هاى عربى تغيير و تبديل ندارد و هر برجى بيكى از ماهها منسوب است .\r\nدر ايلول و تشرين اول و تشرين دوم غلبه سودا است كانون اول و كانون دوم و شباط غلبه بلغم است آذار و نيسان و ايار غلبه خون است . حزيران و تموز و آب غلبه صفر است ايلول از برج سنبله است و تشرين اول از برج ميزان است و تشرين دوم از برج عقرب است برج كانون اول قوس است ، برج كانون دوم جدى و برج شباط دلو و برج آذار حوت و برج نيسان حمل و برج ايار ثور و برج حزيران جوزا و برج تموز سرطان و برج آب اسد است .\r\nمسعودى گويد : انشاء الله تعالى به زودى در همين كتاب شمه‌اى از مطالب مربوط به طبايع چهارگانه و فصول سال و غذاها و آشاميدنىها را كه مناسب آنست با مطالب ديگر مربوط به آن خواهيم آورد و الله ولى التوفيق .\r\n\r\n","description":"","footnote":"","page_name":" 560 ","page_number":580},
  {"content":"\r\n\r\n\r\nذكر گفتار عرب درباره شبهاى ماه قمرى و غيره\r\nعربان درباره ماه در هر يك از شبهاى ماه بر حسب روشنى و غيره به ترتيب سؤال و جواب خبر ميدادند و ميگفتند به ماه گفتند « شب اول چگونه‌اى ؟ » گفت « بزغاله شير خوارى كه صاحبش در ريگزار فرود آمده است » گفتند « شب دوم چگونه‌اى ؟ » گفت « گفتگوى دو كنيز كه دروغ و نادرست گويند » گفتند « سوم چگونه‌اى » گفت « گفتگوى دختران جوان كه از جاهاى مختلف فراهم شوند و بقولى كه ثبات كم دارند » گفتند « چهار چگونه‌اى » گفت « گوسفندى كه چريده نه گرسنه است و نه سير » گفتند « پنجم چگونه‌اى » گفت « گفتگو و انس » گفتند « ششم چگونه‌اى ؟ » گفت « راه برو و بخواب . » گفتند « هفتم چگونه‌اى گفت : نيمى در هفت و بقولى راه پيمايى گفتار .\r\nگفتند « هشتم چگونه‌اى ؟ » گفت « ماه دوستان و بقولى نانى كه برادران تقسيم كرده‌اند » گفتند « نهم چگونه‌اى ؟ » گفت « چراغ را در روشنى من توانند يافت » گفتند « دهم چگونه‌اى ؟ » گفت « محو كننده صبحدم » گفتند « يازدهم چگونه‌اى » گفت « شبانگاه و سحرگاه ديده شوم » گفتند « دوازدهم چگونه‌اى » ؟ گفت « وسيله سير در صحرا و شهر » گفتند « سيزدهم چگونه‌اى ؟ » گفت « ماه درخشانى كه چشم را بگيرد » گفتند « چهاردهم چگونه‌اى ؟ » گفت « در اوج جوانى ميان ابر ميدرخشم » گفتند « پانزدهم چگونه‌اى » گفت « كمال پايان يافت و ايام تمام شد » گفتند « شانزدهم چگونه‌اى ؟ » گفت : « در مشرق و مغرب خلقتم ناقص است » گفتند « هفدهم چگونه‌اى ؟ » گفت « فقيرى به فقر دچار شده » گفتند « هيجدهم چگونه‌اى » گفت « اندك بقاء و تند فناء » گفتند نوزدهم چگونه‌اى »\r\n\r\n","description":"","footnote":"","page_name":" 561 ","page_number":581},
  {"content":"\r\n\r\nگفت « از بيم به كندى طلوع ميكنم » گفتند « بيستم چگونه‌اى ؟ » گفت « سحرگاهان طلوع كنم و صبحگاهان ديده شوم » گفتند « بيست و يكم چگونه‌اى ؟ » گفت « همينقدر سير ميكنم كه ديده شوم » گفتند « بيست و دوم چگونه‌اى » گفت « نمودار حوادث و سپر جنگ » گفتند « بيست و سوم چگونه‌اى ؟ » گفت « چون شعله‌اى در تاريكى نمودار ميشوم » گفتند « بيست و چهارم چگونه‌اى » گفت « اندكى از من نمودار شود و تاريكى را روشن نكند » گفتند « بيست و پنجم چگونه‌اى » گفت « در اين شبها نه بدرم نه هلال » گفتند « بيست و ششم چگونه‌اى ؟ » گفت « اجل آمد و اميد ببريد » گفتند « بيست و هفتم چگونه‌اى ؟ » گفت « آنچه بايد بشود شد و ديگر روشنى نيست » گفتند « بيست و هشتم چگونه‌اى ؟ » گفت « صبح طلوع كنم و ظهر ديده نشوم ؟ » گفتند « بيست و نهم چگونه‌اى » گفت « جلو پرتو خورشيد ميروم و زياد توقف نميكنم » گفتند « سىام چگونه‌اى » گفت « هلال آينده‌ام و زود فرو روم . » عربان سه شب اول ماه را شبهاى غرر و سه شب دنبال آن را سمر و سه شب بعد را زهر و سه شب بعد را درر و سه شب بعد را قمر و سپيد ميناميدند و در نيمه دوم ماه سه شب اول را درع و سه شب بعد را ظلم و سه شب دنبال آن را حناديس و سه شب دنبال آن را دوارى و سه شب بعد از آن را محاق نام ميدادند و در صورت ديگر از روايتهاست كه شبهاى ماه سه شب هلال و سه شب قمر و شش شب نقل و سه شب بيض و سه شب درع و سه شب بهم و شش شب حناديس و دو شب داريه و يك شب محاق نام داشت .\r\nمسعودى گويد : اما آنچه عربان درباره تسميه ماه گفته‌اند ماه را در شب طلوع هلال گويند و تا كامل نشده هلال است و چون كامل شود قمر گويند و چون بكاهد و نور دهد قمير گويند شاعر عرب گويد « قمير در بيست و پنجم نمودار شد و دو دختر گفتند برخيزيد » ماه در شب سيزدهم بكمال نزديك شود و آن را ليلة السواء گويند و شب\r\n\r\n","description":"","footnote":"","page_name":" 562 ","page_number":582},
  {"content":"\r\n\r\nچهاردهم را ليلة البدر گويند و بدر بمعنى كمال است چنان كه جوان را در كمال جوانى و قبل از بلوغ بدر گويند و نيز چشم را كه دقيق باشد و مانند چشم اسب تيزبين باشد بدره گويند . شبهاى بيض سيزدهم و چهاردهم و پانزدهم است در شبهاى درع ماه كمى تيره و بيشتر روشن باشد محاق وقتى است كه خورشيد بر آن طالع شود و سواد وقتى است كه پشت خورشيد نهان شود و حجر قمر آنست كه خطى رقيق بىتيرگى بدور آن برآيد و چون ماه بپاره ابرى در شود و بر آيد آن را فتق قمر گويند شبهاى تار را حندس گويند و شبان روشن را بيض گويند و الله الموفق للصواب .\r\n\r\n","description":"","footnote":"","page_name":" 563 ","page_number":583},
  {"content":"\r\n\r\n\r\nذكر تاثير آفتاب و ماه در اين جهان و شمه‌اى از آنچه در اين زمينه گفته‌اند و چيزهاى ديگر كه مربوط به اين باب است\r\nمسعودى گويد : جمله حكيمان از يونانى و غير يونانى گفته‌اند ماهتاب در موجودات جهان تاثير مهم دارد ولى از تاثير خورشيد كمتر است و بمرحله بعد از خورشيد است . تاثير ماهتاب از آنجاست كه ماهها از آن پديد ميآيد و با حركت آن جريان مييابد و تاثير آن مخصوصا در حيوانات دريا روشن‌تر و بيشتر است نمو گياهان و چيزهاى ديگر نيز از آنست و ميوه‌ها را درشت و حيوانات را چاق مىكند و در مدتهاى معين زنان را به حيض دوچار مىكند .\r\nمسعودى گويد : كسان درباره چگونگى نقشبندى جنين در رحم اختلاف كرده‌اند گروهى از معتقدان قدم عالم گفته‌اند نيروى نقشبندى جنين از منى است و يا از خون حيض است گروهى ديگر بر اين رفته‌اند كه در رحم قالبى هست كه جنين در آن نقشبندى مىشود .\r\nجالينوس در كتاب خود بنقل از سقراط گفته است كه منى در كار نقشبندى جنين فاعل و منفعل با هم است . صاحب منطق گفته كه منى بمنزله فاعل است و جنين از منى در خون حيض نقش ميگيرد . گويد منى حركت مانندى در خون پديد ميآورد آنگاه تبديل به باد شده از رحم برون مىشود به پندار جالينوس جنين از منى است و ممكنست خون را كه همان حيض است جذب كند و روح را از عروق و شريانها بگيرد بنابر اين پيدايش آن از منى است و خونى كه جذب مىكند و\r\n\r\n","description":"","footnote":"","page_name":" 564 ","page_number":584},
  {"content":"\r\n\r\nبادى كه از شريانها بدان ميرسد . گويد « پيدايش جنين مثل گياه است و طبيعت آن را از منى و خون نقشبندى مىكند عمل طبيعت در جنين همانند عملى است كه در گياه دارد زيرا تخم گياه محتاج به زمينى است كه از آنجا مايهء غذائى بگيرد جنين نيز به رحم محتاج است گياه عروق خود را از ريشه‌ها ميفرستد تا بوسيله آن غذاى خود را از زمين بگيرد جنين نيز در زهدان شريانها و عروقى دارد كه بمنزله ريشه‌هاى جنين است از تخم گياه ساقه و از ساقه شاخه‌هاى بزرگ ميرويد و از شاخه‌ها شاخه‌ى ديگر پديد ميايد تا بشاخه‌هاى آخرين برسد نظير آن در جنين نيز هست و در آغاز بجاى ساقه آن سه چيز كه جزو اعضاى اصلى است يعنى شريان بزرگ و عرق مجوف و نخاع پديد ميايد آنگاه هر يك از اينها مانند شاخه‌ها بفروع ديگر تقسيم مىشود تا بنهايت اعضا برسد .\r\nآنگاه گويد : منى محرك خود است و جنين از مرد و زن و خون حيض پديد ميايد .\r\nجالينوس از انباذقلس نقل كرده كه اجزاى طفل در منى مرد و زن است و در نتيجه نزديكى اين اجزاى جدا بهم مىپيوندد اين مطلب در كتاب بزرگ انباذقلس ضمن سخن از نظريات او درباره چگونگى تركيب جهان و پيوستگى نفس بجهان خويش آمده است .\r\nجماعتى از معتقدان قدم عالم گفته‌اند اجزاى بسيار كوچكى همانند اعضاى انسان از اعضاى وى برون مىشود كه در رحم جاى ميگيرد و تغذيه مىكند و بزرگ مىشود و جنين از آن پديد ميايد بعضى از آنها نيز گفته‌اند اجزائى كه از اعضاى مرد مىيايد با مايه‌هائى از رحم و آب زن بهنگام جفت گيرى بهم مىآميزد و جنين از آن بوجود ميايد به همين جهت است كه غالباً اعضاى طفل همانند خاندان پدر است و پدر و فرزند غالبا با همديگر شباهت دارند قيافه شناسان نيز هنگامى كه ترديد در نسب رخ دهد از شباهت ، حكم به الحاق نسب ميكنند و اين مطابق گفتار آن دسته از\r\n\r\n","description":"","footnote":"","page_name":" 565 ","page_number":585},
  {"content":"\r\n\r\nفقيهان است كه حكم قيافه را در نسب معتبر دانند در قسمتهاى گذشته همين كتاب در باب قيافه در اين معنى سخن رفته است .\r\nكسان را درباره چگونگى نقشبندى جنين در رحم و آغاز و عنصر و چگونگى تغيير آن از نطفه به علقه و از علقه به مضغه تا وقتى كه صورت آن كامل شود سخن بسيار است ثنويان و ديگر متقدمان و متاخران در اين باب سخن داشته‌اند و ما از ذكر آن ميگذريم كه از مقصد اين باب بيرون است .\r\nمسعودى گويد : چيزى كه همه گفته‌ها را باطل مىكند و علم عقلا در مقابل آن ناچيز مىشود اينست كه آفريدگار عز و جل در كتاب خويش از اين قضيه خبر داده و فرموده « اوست كه شما را در رحمها چنان كه خواهد نقشبندى مىكند خدائى جز او نيست كه نيرومند و نكته‌دان است » و از چگونگى و مايه‌هاى آن خبر نداده بلكه آن را دليل حكمت خويش كرده آنگاه از مايه خلقت بشر خبر داده و فرموده « اى مردم ما شما را از نرى و ماده‌اى آفريديم » و هم خداوند عز و جل فرموده « اى مردم اگر از زندگى دوباره شك داريد ما شما را از خاك آفريديم . آنگاه از نطفه آنگاه از خون بسته آنگاه از پاره گوشت تصوير گرفته يا نگرفته تا براى شما توضيح دهيم و هر چه خواهيم در رحمها قرار دهيم تا مدتى معين آنگاه شما را كودكى برون آريم تا بوقت خويش رسيد و كس از شما باشد كه وفات يابد و كس از شما باشد كه به پست‌ترين دوران عمر رسد تا آخر آيه » مسعودى گويد : اهل شريعت از متقدم و متاخر درباره چگونگى عمل و تاثير خورشيد و ماه در اين جهان سخن بسيار دارند كه براى هر يك آثارى جدا معين كرده‌اند براى ماه خواصى گفته‌اند كه از جمله تاثير آن در جزر و مد درياى چين و هند و حبش است به ترتيبى كه در اين كتاب گفته‌ايم و تاثير آن در فلزات و مغز و تخم حيوانات و نباتات و فزونيها كه هنگام كمال ماه پديد ميايد و نقصانها كه از نقصان آن ميزايد و تاثيرى كه بروز هفتم و چهاردهم و بيست و يكم و بيست\r\n\r\n","description":"","footnote":"","page_name":" 566 ","page_number":586},
  {"content":"\r\n\r\nو هشتم بيمارى در پيدايش بحران دارد زيرا ماه چهار شكل دارد كه از همه اشكال ديگر مشخص‌تر است يعنى شكل نيمه تمام و تمام و نيمه بعد از تمام و شكل محاق و هر يك از اين اشكال هفت روز دارد زيرا در مدت هفت شب نيمه تمام مىشود و تا چهاردهم تمام مىشود و تا بيست و يكم دوباره نيمه مىشود و تا بيست و هشتم به محاق ميرود بحران بيمارى نيز چنين است . به نظر اين گروه اين قضيه در مورد هفتم و چهاردهم و بيست و يكم و بيست و هشتم و هم درباره نيمه‌هاى آن صحيح است زيرا اين اشكال مشخصترين شكلهاى ماه است بسيارى كسان نيز با اين نظر مخالفت كرده و گفتار ديگر آورده‌اند كه بحران نتيجه اخلاط و طبايع چهارگانه است كه توضيح آن را در كتاب الزلف و كتاب المبادى و التراكيب و كتابهاى ديگر ضمن سخن از چگونگى تاثير خورشيد و ماه آورده‌ايم .\r\nاما دليل اينكه آسمان مانند كره است و با همه ستارگان خود چون كره ميگردد و اينكه زمين با همه اجزاى خود از خشكى و دريا مانند كره است و كره زمين چون مركز در ميان آسمان ثابت است و اندازه آن نسبت به آسمان از كوچكى چون نقطه و دايره است و وصف ربع مسكون زمين و تغييراتى كه از دور فلك و توالى شب و روز در آن رخ ميدهد و وصف جاهائى كه در آنجا خورشيد چند ماه در حال طلوع است و غروب نميكند و ماهها در حال غروب است و طلوع نميكند همه اينها را با توضيحات و دلايل آن و گفتار كسان درباره آن در كتاب اخبار الزمان آورده‌ايم و هم در آنجا هيئت افلاك و ستارگان را توضيح داده‌ايم و گفته‌ايم كه زمين در عين حال كه مدور است در دل فلك است چنان كه زرده در دل تخم است و هوا چيزهاى سبك را كه در تن كسان هست جذب مىكند ، زمين نيز چيزهاى سنگين بدنها را جذب مىكند زيرا زمين چون سنگ مغناطيس است كه بالطبع آهن را جذب مىكند . زمين به دو نيمه تقسيم مىشود كه خط استوا آن را جدا مىكند . خط استوا از مشرق به مغرب كشيده است و اين را طول زمين گويند كه\r\n\r\n","description":"","footnote":"","page_name":" 567 ","page_number":587},
  {"content":"\r\n\r\nدرازترين خط روى زمين است همچنانكه منطقه البروج بزرگترين خط فلك است . عرض زمين از قطب جنوب تا قطب شمال است كه بنات نعش بدور آن ميگردد دور زمين بر خط استوا سى و شش درجه است ، درجه بيست و پنج فرسخ است و فرسخ دوازده هزار ذراع است و ذراع چهل و دو انگشت است و انگشت شش گندم است كه پهلوى هم چيده باشند و مجموع آن نه هزار فرسخ مىشود .\r\nدر قسمتهاى گذشته همين كتاب در باب ذكر زمين و درياها و مبدأ رودخانه‌ها مقدار ميل و ذراع سياه را ياد كرده‌ايم زيرا در هر قسمت اين كتاب چيزهائى را كه در كتابهاى ديگران يافته‌ايم ياد ميكنيم و به همان ترتيب كه در كتابهاى آنها هست مياوريم نه اينكه از صحت آن اطمينان داشته باشيم زيرا مقدار ميل و ذراع و انگشت همانست كه سابقاً در باب ذكر زمين و درياها گفته‌ايم .\r\nاز خط استوا تا هر يك از دو قطب نود درجه است و مساحت دايره عرض نيز چون دايره طول است . كسانى پنداشته‌اند كه آبادى زمين پس از خط استوا بيست و چهار درجه است و بقيه را درياى بزرگ گرفته است . همه مردم در ربع شمالى زمين زندگى ميكنند و ربع جنوبى به علت شدت گرما ويرانه است و در نصف ديگر زمين نيز كسى ساكن نيست و هر يك از دو ربع شمالى و جنوبى هفت اقليم دارد . سابقا در اين كتاب ضمن گفتگو از زمين و اقاليم سبع اين را ياد كرده‌ايم و گفته‌ايم كه بقرار گفته صاحب جغرافيا شمار شهرها چهار هزار و دويست شهر است اما در خصوص قبله مشرق و مغرب و شمال و جنوب شمه‌اى در اين باب در كتاب اخبار - الزمان آورده‌ايم .\r\nاين مطلب را از ابو حنيفه دينورى در كتاب خويش آورده و اين قتيبه آن را ربوده و بكتاب خويش بوده و بخويشتن نسبت داده و در مورد بسيارى از كتابهاى ابو حنيفه دينورى نيز چنين كرده است . اين ابو حنيفه از لحاظ علمى مقامى معتبر داشت بطليموس در كتاب المجسطى و ديگر متقدمان و هم كسانى كه پس از ظهور\r\n\r\n","description":"","footnote":"","page_name":" 568 ","page_number":588},
  {"content":"\r\n\r\nاسلام بوده‌اند چون كندى و ابن مبجم و احمد بن طيب و ما شاء الله و ابو معشر و الخوارزمى و محمد بن كثير فرغانى در كتاب الفصول الثلاثين و ثابت بن قره و تبريزى و محمد بن جابر بتانى و ديگر كسانى كه بعلوم هيئت توجه داشته‌اند در اين معنى مطالب بسيار آورده‌اند كه برعايت اختصار فقط شمه‌اى از آن را به اين كتاب نقل ميكنيم و بالله التوفيق . 202\r\n\r\n","description":"","footnote":"","page_name":" 569 ","page_number":589},
  {"content":"\r\n\r\n203\r\n\r\nذكر چهار ربع جهان و چهار طبع و اختصاصات هر يك از ربع‌ها از شرق و غرب و شمال و جنوب و هواها و مسائل ديگر از تاثير ستارگان و مطالبى كه مربوط به اين باب است\r\nمسعودى گويد : اما در خصوص چهار طبع ، آتش گرم و خشك است و اين طبع اول است و طبع دوم خنك و مرطوب است كه آب است و طبع سوم هواست كه گرم و مرطوب است و طبع چهارم زمين است كه خنك و خشك است دو تا از اينها به طرف بالا ميرود كه آتش و هواست و دو تا در پائين جاى ميگيرد كه زمين و آب است و جهان چهار قسمت است مشرق ربع اول است و هر چه در آن هست مانند هوا و خون گرم و مرطوب است و باد اين ربع باد جنوب است و ساعت آن ساعت اول و دوم و سوم است و از قواى بدن نيروى هاضمه و از مزه‌ها مزه شيرين وابسته به آنست و ستاره آن ماه و زهره است و برج آن حمل و ثور و جوزا است . حكيمان را درباره وصف اين ربع‌ها گفتگو بسيار است و اين شمه‌اى از آنست كه گفتيم و ميگوئيم . مغرب ربع دوم است و هر چه در آن هست چون آب و بلغم و زمستان خنك و مرطوب است و باد آن دبور است و ساعت آن دهم و يازدهم و دوازدهم است از مزه‌ها شور و امثال آن و از نيروهاى بدن نيروى دافعه وابسته آنست . ستاره آن مشترى و عطارد و برج آن جدى و دلو و حوت است جزء سوم شمال است و هر چه در آن هست چون خلط صفرا و تابستان گرم و خشك است و باد آن صباست و ساعت آن چهارم و پنجم و ششم روز است و از قواى بدن نيروى نفسانى و از مزه‌ها تلخى\r\n\r\n","description":"","footnote":"","page_name":" 570 ","page_number":590},
  {"content":"\r\n\r\nبدان وابسته است و ستاره آن مريخ و خورشيد و برج آن سرطان و سنبله و ميزان است جزء چهارم جنوبى است و هر چه در آن هست چون زمين و خلط سود او پائيز خنك و خشك است و باد آن شمال است و ساعت آن هفتم و هشتم و نهم است و از قواى بدن نيروى ماسكه و از مزه‌ها گس بدان وابسته است و ستاره آن زحل است و برج آن ميزان و عقرب و قوس است و همه روى زمين بجز اين اوصاف كه گفتيم از لحاظ هيئت مشابه و از لحاظ تاثير به نسبت فاصله از خط استوا مختلف است و هر چه از خط دور تر باشد بدلائل مختلف اثر آن به عكس آنست كه نزديك باشد و بهترين نقاط مسكون جائيست كه خورشيد شعاع مستقيم بر آن افكند . به نظر حكما صفاى نور و كمى كدورت آن در اقليم چهارم بنهايت ميرسد زيرا شعاع خورشيد مستقيم به آنجا فرود ميآيد و آنجا عراق است .\r\nمسعودى گويد : به نظر اين گروه جاهائى كه مسكون نيست به دو علت است يكى شدت گرما و سوزانى خورشيد و استمرار نور خورشيد بر اين مناطق كه آنجا را خشك كرده است و از كثرت تبخير ، آب آن را پائين برده است و علت ديگر اينست كه خورشيد از آن اقليم دور است و آن مناطق را سرما گرفته و يخ و يخبندان بر آنجا غلبه يافته و سرما در فضا فزونى گرفته و اعتدال برفته و بركت تبخير نيست و گرما در اجسام نمانده و رطوبت براى حيوانات نيست و از نماى حيوان و گياه خالى مانده است مناطقى كه گرما يا سرماى مفرط دارد بدين گونه ويران و نا مسكون است .\r\nاين گروه درباره فنا و ويرانى و تجديد جهان سخن بسيار دارند گويند وقتى حاضر دوران غلبه سنبله است كه مدت آن هفت هزار سال است و همه مدت عمر اين جهان انسانى همين است مشترى نيز در تدبير جهان با سنبله كمك كرده است و پايان جهان وقتى است كه ستاره مدبر مسافت كامل را با قوت مكرر طى كند و چون مسافتى را كه در علم فلك تعيين كرده‌اند بسر برد نيروى آن كاهش گيرد و\r\n\r\n","description":"","footnote":"","page_name":" 571 ","page_number":591},
  {"content":"\r\n\r\nويرانى جهان باشد و ستارگان چون دور خويش را كامل كنند تدبير اول را از سر گيرند و اشخاص و صور عالم با موادى كه هنگام تاثير آن ستاره داشته است تجديد شود . به نظر اينان به همين طريق كار جهان تا ابد جريان دارد .\r\nبه پندار اين گروه دوران غلبه حمل دوازده هزار سال و دوران غلبه ثور يازده هزار سال و غلبه جوزا ده هزار سال و غلبه سرطان نه هزار سال و غلبه اسد هشتهزار سال و غلبه سنبله هفت هزار سال و غلبه ميزان شش هزار سال و غلبه عقرب پنجهزار سال و غلبه قوس چهار هزار سال و غلبه جدى سه هزار سال و غلبه دلو دو هزار سال و غلبه حوت هزار سال است كه مجموع آن هفتاد و هشتهزار سال است ، آنگاه انقضاى عالم و فناى موجودات و بازگشت هستى جهانست .\r\nاين گروه درباره جنيانى كه پيش از خلقت آدم عليه السلام و خليفه زمين - شدنش در جهان بوده‌اند سخن گفته‌اند كه ستاره مدبر انسان از ستارگان آتشين بوده است و هر دو گروه درباره اوج خورشيد بهنگام انتقال از برجهاى جنوبى و تغييراتى كه در جهان رخ مىدهد و شمال ، جنوب و جنوب ، شمال و آباديها ويران و ويرانىها آبادان مىشود به ترتيبى كه در كتاب الزلف آورده‌ايم سخن گفته‌اند .\r\nگروهى ديگر از متقدمان بر اين رفته‌اند كه وسيله وجود موجودات طبقه اول و دوم و سوم به ترتيب درجات آن نفس و صورت و هيولى بوده است و مبادى اشيا به ترتيبى كه در كتاب الزلف آورده‌ايم همين سه چيز بوده است و چيزهاى ديگر جسم است كه بر شش قسم است جسم سماوى و جسم زمينى و حيوانى ناطق و حيوانى غير ناطق و گياه و اجسام سنگى كه معدنى است و چهار عنصر كه آتش و هوا و آب و زمين است . اينان درباره خواص هر يك از اقسام جسم سخنانى گفته‌اند كه اين كتاب گنجايش آن ندارد و تفصيل آن را در كتاب « الرءوس السبعيه فى باب السياسات المدنيه و عدد اجزائها و عللها الطبيعيه » و اينكه آيا پادشاه خود جزئى از اركان مدينه است و يا نقطه و نهايت اجزاء مدينه است ، به ترتيبى كه\r\n\r\n","description":"","footnote":"","page_name":" 572 ","page_number":592},
  {"content":"\r\n\r\nفرفوريوس در كتاب خود ضمن توصيف اختلاف افلاطون و ارسطو در اين باب آورده است نقل كرده‌ايم اما علت اينكه زمستان هند وقتى است كه تابستان ماست و زمستان ما تابستان آنهاست علت و دليل آن را ياد كرده‌ايم كه بسبب نزديكى و دورى خورشيد است و همچنين از علت وجود سياهان در بعضى نواحى زمين و علت مجعد بودن مويشان و ديگر اوصاف مشهور كه دارند و علت اينكه سپيد پوستان فقط در بعضى مناطق زمين بوجود ميايند و اينكه رنگ سقلابيان برنگ قارچ است و موهايشان زرد است و علت سستى مفاصل تركان و انحناى ساق پايشان و نرمى استخوانشان تا آنجا كه يك ترك از پشت سر نيز مانند جلو تير مياندازد و رويش به پشت بر ميگردد و پشتش رو مىشود و علت اينكه فقرات پشت تاب اين كار را دارد و اينكه هنگام شدت گرما چهره آنها سرخ مىشود زيرا برودت بر اجسام آنها غلبه دارد به حمد الله شرح همه اين مطالب را با دلائلى كه مؤيد صدق آنست در كتابهاى سابقمان كه در اين معانى بوده است آورده‌ايم و از ذكر مطالبى كه با دليل حسى يا خبر قاطع عذر و مانع شك معلوم نشده بود صرف نظر كرديم چون اخبار عامه درباره وجود نسناس و اينكه صورت آنها به قدر نصف صورت انسان است و دندانهاى دراز دارند و آنچه در باب عنقاى مغرب گفته‌اند .\r\nبسيارى از مردم پنداشته‌اند كه حيوان ناطق سه قسم است ناس و نسناس و نسانس و اين گفتارى نادرست است زيرا عنوان نسناس را بر اراذل و اوباش اطلاق كرده‌اند حسن گفته است « ناس برفتند و نسناس بماند » و شاعر كه گويد « ناس برفتند و اندك شدند و ما با اراذل نسناس باقى مانده‌ايم » همين معنى را كه ما گفتيم در نظر داشته يعنى مردم برفتند و كسانى مانده‌اند كه خيرى ندارند .\r\nبسيارى كسان بر اين رفته‌اند كه جن دو قسم است بالاتر و مهمتر جن است و ضعيفتر جن است شاعر گويد « نژاد و اصل آنان متفاوت است جن هست و حن هست » درباره تفكيك دو قسم جن هيچگونه خبر و اطلاعى نيست و اين نيز به ترتيبى كه\r\n\r\n","description":"","footnote":"","page_name":" 573 ","page_number":593},
  {"content":"\r\n\r\nسابقاً توضيح داده‌ايم از اوهام عربان است .\r\nبسيارى از عوام ، اخبار مربوط به نسناس را و اينكه در جهان وجود دارد و در چين و ممالك دور دست هست نقل مىكند بعضى از آنها ميگويند در مشرق هست و بعضى ميگويند در مغرب هست مردم مشرق از وجود آن به مغرب سخن دارند و مردم مغرب از وجود آن بمشرق خبر ميدهند بدينسان مردم هر ناحيه گويند كه نسناس در ولايتهاى دور از آنها وجود دارد .\r\nبموجب خبرى كه در اين زمينه روايت كرده‌اند و خبر واحد است نسناس در ولايت حضر موت شحر است اين خبر را عبد الله سعيد بن كثير بن عفير مصرى از پدرش از يعقوب بن حارث بن نجيم از شبيب بن شية بن حارث تميمى نقل كرده كه گفته بود به شحر رفتم و پيش رئيس آنجا فرود آمدم با وى درباره نسناس گفتگو كرديم و او گفت « يكى براى ما شكار كنيد » و چون با بعضى از ياران وى كه از طايفه مهره بودند بنزد او بازگشتيم نسناسى آنجا بود . نسناس به من گفت « اميد من به خدا و توست » من نيز به آنها گفتم او را رها كنيد هنگام غذا ميزبان ما گفت « نسناس شكار كرديد ؟ » گفتند « بله ولى مهمان تو آن را رها كرد » گفت « آماده شويد كه براى شكار نسناس بيرون ميرويم » و چون هنگام سحر به اين منظور برون شديم نسناسى نمودار شد كه ميدويد و صورتى همانند صورت انسان داشت چانه‌اش پر مو بود و چيزى مانند پستان در سينه داشت و پاهايش نيز چون پاهاى انسان بود دو سگ در تعاقب وى بود و او شعرى ميخواند بدين مضمون « اى واى بر من از اين غم و رنجها كه از روزگار به من ميرسد اى دو سگ كمى درنگ كنيد و گفتار مرا بشنويد و تصديق كنيد شما وقتى بدنبال من ميدويد مرا آماده كار ديده‌ايد و اگر جوانى من نبود مرا نميگرفتند تا بميريد يا از من دور شويد من سست و ترسو و بىعرضه و كم دل نيستم ولى قضاى خداوند رحمان صاحب قدرت و تسلط را ذليل مىكند » گويد سگان به او رسيدند و برگرفتندش بطوريكه ميگفتند وقتى نسناسى را\r\n\r\n","description":"","footnote":"","page_name":" 574 ","page_number":594},
  {"content":"\r\n\r\nسر بريده بودند يكى از آنها گفت سبحان الله چقدر خونش قرمز است و او را نيز بكشتند نسناسى ديگر از روى درخت گفت « براى اينكه سماق مىخورد » گفتند اين هم يك نسناس ديگر بگيريدش پس او را بگرفتند و سر بريدند و با همديگر ميگفتند اگر خاموش مانده بود جاى او را پيدا نميكرديم . نسناسى از درخت ديگر گفت « من خاموش ماندم » گفتند اين هم يك نسناس بگيريدش آن را نيز گرفتند و سر بريدند نسناسى از درخت ديگر گفت « اى زبان سر خود را حفظ كن » گفتند اين هم يك نسناس بگيريدش و او را نيز گرفتند به پندار راوى اين خبر ، قوم مهره در ولايت خودشان نسناس شكار ميكنند و ميخورند .\r\nمسعودى گويد : و من مردم شهر حضر موت و مردم ساحل آنجا را كه شهر احساست و بر كناره ريگستان احقاف است و ديگر نواحى پيوسته باراضى يمن و هم ديار عمان و ولايت مهره را بديدم كه اخبار نسناس را جالب و شگفت‌انگيز تلقى ميكردند و پنداشتند كه در نواحى دور جهان است چنان كه مردم ولايتهاى دور نيز شنيده‌اند كه نسناس آنجاست و اين معلوم ميدارد كه اصلا در جهان نيست بلكه نتيجه هوس عوام الناس است خبر عنقاى مغرب نيز چنين است روايتى نيز در باره آن نقل كرده و به ابن عباس نسبت داده‌اند ما وجود نسناس و عنقا و ديگر حيوانات عجيب كمياب را عقلا محال نميدانيم كه اين از قدرت خدا ممتنع نيست ولى از اين جهت غير واقع ميشماريم كه خبر قاطع عذر درباره وجود آن بما نرسيده است و اين قبيل چيزها در حدود ممكنات است و ممتنع و واجب نيست ممكنست اين حيوانات كمياب چون نسناس و عنقا و عربد و امثال آن جزو حيواناتى باشد كه طبيعت از قوه به فعل آورده ولى كامل نكرده و در تكوين آن مانند تكوين حيوانات ديگر دقت به كار نبرده است و اين موجود ناقص كه در جهان تنها و وحشت زده و كمياب بوده بجستجوى نقاط دور دست بر آمده و از ديگر حيوانات ناطق و غير ناطق دورى گرفته زيرا با حيواناتى كه خلقت آن كامل بوده اختلاف داشته 210\r\n\r\n","description":"","footnote":"","page_name":" 575 ","page_number":595},
  {"content":"\r\n\r\n211 و با ديگر اقسام حيوانات تناسب نداشته است چنان كه در قسمتهاى گذشته اين كتاب در باب غولها گفته‌ايم و اگر در اين زمينه بيشتر سخن كنيم از روشى كه در اين كتاب پيش گرفته‌ايم برون خواهيم شد .\r\nدر قسمتهاى گذشته اين كتاب اخبارى آورده‌ايم مبنى بر اينكه گفته‌اند متوكل حنين بن اسحاق را با يكى ديگر از حكيمان روزگار خويش كه به اين مسائل علاقه داشت بفرمود تا ترتيبى بينديشد و نيرنگى كند كه از سرزمين يمامه نسناس و عربد بيارد و حنين چيزهائى حمل كرد و ما شرح اين خبر را در خصوص كسى كه براى حمل عربد به يمامه و براى حمل نسناس به ولايت شحر فرستاده شد در كتاب اخبار الزمان آورده‌ايم و خدا صحت اين خبر را بهتر داند ما فقط نقل ميكنيم و به راوى نسبت ميدهيم و او عهده‌دار صحت روايت و حكايت خويش است ما فقط مطالب منقول را به ترتيبى كه ميسر مىشود در محل مناسب جاى ميدهيم و الله ولى التوفيق برحمته .\r\nاما روايتى كه از ابن عباس آورده‌اند خبرى است كه با خبر خالد بن سنان عبسى مربوط است . در قسمت گذشته اين كتاب خبر خالد بن سنان عبسى را آورده‌ايم كه گفته‌اند وى در فترت ما بين عيسى و محمد ( عليهما السلام ) بود و حكايت او را درباره آتشى كه خاموش كرده گفته‌ايم .\r\nاكنون خبر عنقا را به ترتيبى كه روايت كرده‌اند ياد ميكنيم و ناچار بايد خبر خالد را به جهت نقل خبر عنقا تكرار كنيم كه دو خبر بهم مربوط است و همه اين خبرها را از ابن عفير روايت كرده‌اند .\r\nحسن بن ابراهيم روايت كرده گويد محمد بن عبد الله مروزى براى ما روايت كرد و گفت اسد بن سعيد بن كثير بن عفير از پدرش از جدش كثير از جد پدرش عفير از عكرمه از ابن عباس براى ما روايت كرد كه گفته بود « پيمبر ( صلى الله عليه و سلم ) فرموده خداوند بروزگار اول پرنده‌اى بسيار نيكو بيافريد و از هر خوبى چيزى در آن\r\n\r\n","description":"","footnote":"","page_name":" 576 ","page_number":596},
  {"content":"\r\n\r\nنهاد و صورت آن را چون صورت مردم كرد و در بالهاى آن همه رنگ بال نكو بود و از هر طرف چهار بال براى آن آفريد و دو دست براى آن آفريد كه پنجه‌ها داشت و منقارى داشت كه چون منقار عقاب كلفت بود ماده آن را نيز همانند آن آفريد و آن را عنقا ناميد آنگاه خداى تعالى به موسى بن عمران وحى كرد كه من پرنده عجيبى آفريده‌ام و آن را نر و ماده آفريده‌ام و روزى آن را در حيوانات وحشى بيت المقدس قرار داده‌ام و آنها را انيس تو كردم تا از جمله چيزها باشد كه بنى اسرائيل را بوسيله آن فضيلت داده‌ام . دو عنقا پيوسته توالد كرد تا نسل آن فراوان شد و خدا موسى و بنى اسرائيل را به بيابان انداخت كه چهل سال آنجا بودند موسى و هارون و همه بنى اسرائيل كه همراه موسى بودند در بيابان بمردند و نسل آنها در بيابان جايشان را گرفت آنگاه خداى تعالى آنها را با يوشع ابن نون شاگرد و وصى موسى از بيابان برون آورد و اين پرنده نيز جابجا شد و در نجد و حجاز بولايت قيس عيلان افتاد و همچنان آنجا بود و از حيوانات درنده و كودكان و حيوانات ديگر تغذيه ميكرد تا پيمبرى از بنى عبس ما بين عبسى و محمد صلى - الله عليهما و سلم بنام خالد بن سنان مبعوث شد و مردم از عنقا كه كودكان را مىخورد شكايت پيش او بردند و او از خدا خواست كه نسل آن را منقطع كند و خدا نسل آن را منقطع كرد و تصوير آن ماند كه روى فرش و جاهاى ديگر نقش ميكنند .\r\nجمعى از اهل روايت بر اين رفته‌اند كه اين سخن كه مردم در امثال خويش از « عنقاى مغرب » دارند عنوان چيزهاى عجيب و كمياب است و چون گويند « فلانى عنقاى مغرب آورده است » منظور اينست كه چيزى عجيب آورده است شاعر گويد « و صبحگاهان با سپاه چون عنقاى مغرب بر آنها درآمد » در اينجا از عنقا تند روى منظور بوده كه عنق بمعنى تند روى است .\r\nابن عباس گويد « خالد بن سنان پيمبر بنى عبس ظهور پيمبر خدا صلى الله عليه و سلم را مژده داده بود و چون مرگش در رسيد بقوم خود گفت « وقتى من\r\n\r\n","description":"","footnote":"","page_name":" 577 ","page_number":597},
  {"content":"\r\n\r\nبمردم مرا در يكى از اين تپه‌هاى ريگ به خاك كنيد و تا چند روز مراقب قبر من باشيد و چون الاغ سياه و سپيد و دم‌بريده‌اى ديديد كه در تپه‌اى كه قبر من آنجاست ميگردد فراهم شويد و قبر مرا بشكافيد و مرا بلب قبر آريد و نويسنده‌اى بياريد و چيزى همراه داشته باشد كه روى آن بنويسد تا همه حوادثى را كه تا روز قيامت خواهد بود براى شما املا كنم » گويد پس قبر او را سه روز و بعد هم سه روز ديگر مراقبت كردند و ناگهان الاغ را ديدند كه اطراف تپه‌اى كه قبر آنجا بود ميچريد و فراهم شدند تا چنان كه دستور داده بود قبر را بشكافند ولى فرزندان وى حاضر شدند و شمشير كشيدند و گفتند « به خدا نميگذاريم كسى قبر او را بشكافد ميخواهيد اين مايه ننگ ما شود و عربان گويند اينان پسران كسى هستند كه قبرش شكافته شد ؟ » و آنها برفتند و قبر را به حال خود گذاشتند .\r\nابن عباس گويد : دختر وى كه پيرى سالخورده بود بنزد پيمبر صلى الله عليه و سلم آمد كه وى را به خوبى پذيرفت و احترام كرد و او اسلام آورد و پيمبر به دو گفت « خوشامدى اى دختر پيمبرى كه قومش تباهش كردند » شاعر بنى عبس گويد « اى پسران خالد اگر وقتى شما حضور داشتيد ميتى را كه در قبر نهان بود برون آورده بوديد براى شما اى خاندان عبس ذخيره‌اى از علم بجا مانده بود كه با گذشت روزگار كهنه نميشد » از ابن عفير در اين معنى و امثال آن از اخبار بنى اسرائيل روايتهاى بسيار آورده‌اند كه خبر خلقت اسب از آن جمله است و اين خبر را حسن بن ابراهيم شعبى قاضى روايت كرده گويد ابو عبد الله محمد بن عبد الله مروزى براى ما روايت كرد و گفت : ابو لحارث اسد بن سعيد بن كثير بن عفير از پدرش از جدش كثير از جد پدرش عفير براى ما روايت كرد كه گفته بود عكرمه گفت : مولايم ابن عباس به من خبر داد و گفت : پيمبر ( صلى الله عليه و سلم ) فرمود خداوند وقتى خواست اسب را بيافريند بباد جنوبى وحى فرستاد كه من از تو مخلوقى خواهم آفريد پس باد فراهم\r\n\r\n","description":"","footnote":"","page_name":" 578 ","page_number":598},
  {"content":"\r\n\r\nآمد و جبرئيل را بفرمود تا كفى از آن برگرفت آنگاه خداوند فرمود اين كف من است . گويد آنگاه خداوند اسبى از آن بيافريد با رنگى ميان سياه و سرخ آنگاه خداوند فرمود « ترا اسب آفريدم و ترا عربى كردم و ترا از همه حيوانات ديگر بفراخى روزى برترى دادم كه غنيمت را بر پشت تو برند و نيكى به پيشانى تو وابسته باشد » آنگاه اسب را رها كرد و او شيهه زد خداوند گفت « مبارك باشد با شيهه خويش مشركان را بترسان و گوشهايشان را پر كن و قدمهايشان را بلرزان » آنگاه پيشانى و ساقهاى آن را سپيد كرد و چون خداوند آدم را بيافريد گفت « اى آدم به من بگو اسب را بيشتر دوست دارى يا براق را ؟ » گويد و براق به شكل استر است آدم گفت « خدايا آن را كه زيباتر است برگزيدم » و اسب را برگزيد خداوند فرمود اى آدم مايه عزت خودت و عزت فرزندانت را برگزيدى كه تا باشند هست ابن عباس گويد « و اين نشانه يعنى سپيدى پيشانى و ساق را تا روز قيامت در نسل اسب بجاست » مسعودى گويد « عيسى بن لهيعه مصرى در كتاب « الخلائب و الجلائب » كه همه مسابقه‌هاى اسب‌دوانى جاهليت و اسلام را ضمن آن آورده گويد « سليمان بن داود تعدادى اسب به جمعى از بنى ازد داد كه بوسيله آن شكار كنند و اسب زاد الراكب نام يافت كه « زاد » ى بود كه سليمان به سواران داده بود ابن دريد نيز در كتاب الخيل چنين آورده است كسان درباره اسب خبرهاى بسيار دارند كه همه را در كتابهاى سابق خويش آورده‌ايم .\r\nاگر نه اين بود كه مولف هيمه چين شب است و ميبايد در تاليف خود از هر قسم خبر بيارد اين اخبار را نقل نميكرديم زيرا اهل علم و بصيرت در قبول اخبار روشهاى مختلف دارند گروهى بر آن رفته‌اند كه اخبارى كه قاطع عذر و موجب علم و عمل مىشود اخبار مستفيض است يعنى خبرى كه همه از همه نقل كنند و پذيرفتن اخبار ديگر لازم نيست . عامه فقيهان ولايات گفته‌اند خبر مستفيض يعنى متواتر را بايد پذيرفت كه مستلزم علم و عمل است و عمل به خبر واحد را لازم شمرده‌اند\r\n\r\n","description":"","footnote":"","page_name":" 579 ","page_number":599},
  {"content":"\r\n\r\nو بدلايلى كه گفته‌اند پنداشته‌اند خبر واحد موجب عمل هست و موجب علم نيست .\r\nبعضى كسان درباره قبول اخبار قطعى و غير قطعى صورتهاى ديگر گفته‌اند آنچه درباره نسناس و عنقا و آفرينش اسب نقل كرديم جزو اخبار متواتر نيست كه مستلزم علم باشد و نه جزو اخباريست كه موجب عمل تنها باشد و نه جزو اخباريست كه شنونده آن ميبايست بپذيرد و معتقد صحت آن باشد . از پيش گفته‌ايم كه اين گونه اخبار در حدود ممكنات است كه نه واجب است و نه ممتنع و در شمار اخبار اسرائيلى و اخبار عجايب درياهاست اگر چنان كه همين جا گفتيم باختصار مقيد نبوديم ، اخبارى را كه اهل حديث و حاملان سنت و ناقلان آثار از پيمبر ( صلى الله عليه و سلم ) در همين معنى آورده‌اند و كس منكر آن نيست و همه آن را ميشناسند و نقل ميكرديم مانند حديث ميمونى كه بروزگار بنى اسرائيل در كشتى بود و متعلق به مردى بود كه به اهل كشتى شراب ميفروخت و شراب را با آب مخلوط ميكرد و از اين كار درهم بسيار فراهم كرده بود ميمون كيسه‌اى را كه درهم‌ها در آن بود برگرفت و بالاى دگل رفت و كيسه را باز كرد و همچنان درهمى به آب و درهمى بكشتى افكند و موجودى كيسه را دو قسمت كرد .\r\nو مانند خبرى كه شعبى از فاطمه دختر قيس از پيمبر صلى الله و سلم روايت كرده و گروهى از صحابه نيز از فاطمه دختر قيس روايت كرده‌اند و آن خبر تميم دارى است كه پيمبر از او نقل كرده بود كه به پيمبر گفته بود كه او با جمعى از عموزادگان خود بكشتى نشسته بودند و به دريا گم شدند و بجزيره‌اى افتادند و از كشتى بجزيره رفتند و حيوان بزرگى را ديدند كه مويش فرو ريخته بود و به دو گفتند اى حيوان تو چيستى ؟ و گفت من جساسه‌ام كه در آخر الزمان خروج ميكنم و سخنان ديگر از او نقل كرده‌اند كه به آنها گفت برويد صاحب اين قصر را ببينيد و آنها قصرى ديدند كه وضع و وصف آن را نيز گفته‌اند و مردى با قيد و بند بستونى آهنين بسته بود و وصف صورت وى چنين و چنان بود و با آنها سخن\r\n\r\n","description":"","footnote":"","page_name":" 580 ","page_number":600},
  {"content":"\r\n\r\nگفت كه او دجال است و شمه‌اى از حوادث آينده را به آنها خبر داد و گفت كه وارد مدينه پيمبر ( صلى الله عليه و سلم ) نخواهد شد و مطالب ديگرى كه در اين حديث هست و اخبارى ديگرى كه در همين معنى آمده است و اين بابى مفصل است كه شرح آن بدرازا ميكشد .\r\nاكنون بموضوع گفتار خويش و ربع‌هاى جهان و چهار طبع و مسائل مربوط به آن بر ميگرديم . سابقاً در همين كتاب شمه‌اى درباره طبايع و غيره آورده‌ايم كه نمونه اهميت و تفصيل اين باب است جماعتى از اطباى متقدم و متاخر و مؤلفان كتب طبيعيات و غيره گفته‌اند كه غذا سه مرحله هضم دارد اولى در معده است كه معده طعام را هضم مىكند و نيروى آن را ميگيرد كه مثل آب كشك مىشود آنگاه آن را به كبد ميراند و كبد آن را از راه عروق به همه بدن مىرساند ، چنان كه آب از نهر به بركه‌ها ميرود ، و اعضاى تن آن را هضم كرده به جنس خود و عروق و عصب و غيره تبديل كند و چون سهم همه مساوى باشد اندازه نيروها مساوى شود و چون قوا مساوى شود تن معتدل و سالم باشد باذن الله تعالى .\r\nزمان چهار فصل دارد تابستان و پائيز و زمستان و بهار . تابستان خلط صفرا را نيرو دهند و به هيجان آرد پائيز سودا را قوت دهد و زمستان بلغم را قوت دهد و بهار خون را قوت دهد و عمر انسان نيز چهار مرحله دارد كودكى كه خون را قوت دهد ، جوانى كه در اثناى آن خلط صفرا قوت گيرد و كهولت كه در اثناى آن سودا قوت گيرد و پيرى كه در اثناى آن بلغم قوت گيرد .\r\nولايتها نيز چهار قسم است مشرق كه طبع آن گرمى و ترى است و جنوب كه طبع آن خنكى و خشكى است و در آنجا خلط سودا قوت گيرد و مغرب كه طبع آن سردى و ترى است و در آنجا بلغم قوت گيرد . و شمال كه طبع آن گرمى و خشكى است و در آنجا خلط صفرا قوت گيرد ممكنست بنيه تن از لحاظ اخلاط مساوى معتدل باشد و ممكنست يكى از اخلاط بر بنيه غالب باشد و قوت آن به نشانه‌ها نمودار\r\n\r\n","description":"","footnote":"","page_name":" 581 ","page_number":601},
  {"content":"\r\n\r\nشود و معلوم دارد كه خلط در حال قوت و هيجان است .\r\nبقراط گفته است « سزاوار است كه همه چيز در اين جهان بر اساس هفت جزء استوار باشد هفت ستاره و هفت اقليم و هفت روز هفته هست سن مردم نيز هفت قسمت است اول كودك نورس است بعد تا سال چهاردهم طفوليت است آنگاه تا بيست و يك نوجوان است آنگاه تا سى و پنج سالگى جوان است آنگاه تا چهل سالگى كاهل است آنگاه تا چهل و هفت سالگى پير است آنگاه تا آخر عمر فرتوت است . » همه تغيير حال حيوان ناطق و غير ناطق از هوا ميايد . حكيم بقراط گفته است تغيير وضع هوا حالت مردم را تغيير ميدهد و گاه به غضب و گاه به آرامش و غم و خوشى و غير آن ميبرد و چون هوا معتدل باشد حالت و اخلاق مردم نيز معتدل شود . گويد « قواى نفس تابع مزاج بدن انسان است و مزاج تن تابع تغييرات هواست كه نوبتى اندك و نوبتى بسيار نوبتى گرم و نوبتى خنك است و باقتضاى آن صورتها و مزاجها گونه‌گون مىشود و چون هوا معتدل و يك نواخت باشد كشت معتدل برويد و صورتها و مزاجها معتدل شود اما علت اينكه صورت تركان همانند است اينست كه چون هواى ولايت ايشان بطور يك نواخت سرد است صورتهايشان يك نواخت و همانند شده است . به همچنين مردم مصر چون هوايشان يك نواخت است صورتهايشان همانند است و چون برودت بر هواى ترك غلبه دارد و حرارت از تبخير رطوبت تنها عاجز است پيه فراوان دارند و تنهايشان نرم است و بسيارى اخلاقشان همانند زنان است و رغبت هم بسترى كمتر دارند و فرزند كم آرند بسبب برودت مزاج و رطوبتى كه بر آنها چيره است . شايد هم ضعف شهوتشان از كثرت اسب سوارى است زنانشان نيز چون بدنهاى چاق و مرطوب دارند رحم‌هايشان از جذب مايه كشت ناتوان است اما سرخى رنگشان چنان كه گفته‌ايم نتيجه سرماست زيرا سپيدى وقتى بسيار در معرض سرما باشد بسرخى گرايد چنان كه مىبينيم سر انگشتان و لب و بينى وقتى در معرض سرماى سخت باشد سرخ شود حكيم بقراط گويد : در يكى از\r\n\r\n","description":"","footnote":"","page_name":" 582 ","page_number":602},
  {"content":"\r\n\r\nنواحى جنوب شهرى هست كه باران فراوان و گياه و علف فراوان دارد و درختانش مرتفع و آبش شيرين و حيواناتش درشت اندام است و بسيار حاصلخيز است زيرا گرماى خورشيد و خشكى و سرما بدانجا نرسيده و پيكر مردم آنجا درشت و صورتهايشان زيبا و اخلاقشان خوب است كه آنها به صورت و قامت و اعتدال طبايع همانند اعتدال دوران بهارند ولى مردمانى راحت‌طلبند و تاب سختى و تلاش ندارند .\r\nبقراط در همين معنى كه گفتيم يعنى تأثير هوا در حيوانات و نباتات گويد : روح طبيعى حيوان و نباتات هوا را بسوى آن جذب مىكند و بادها حيوانات را از حالتى بحالتى يعنى از گرما بسرما و از خشكى به ترى و از خوشحالى به غم ميبرد چنان كه چيزهاى خانه را از حبوبات و عسل و نقره و شراب و روغن تغيير ميدهد و نوبت به نوبت گرم و سرد و ترو خشك مىكند . و علت آن اينست كه خورشيد و ستارگان با حركات خود هوا را تغيير ميدهد و چون هوا تغيير كند با تغيير آن همه چيز تغيير كند و هر كه احوال و فصول و تغييرات و علل آن را بداند قسمت اعظم دلايل اين علم را بدانسته و در كار حفظ تندرستى پيشرفت كرده است .\r\nو هم او گويد : وقتى باد جنوب بوزد هوا را ذوب كند و درياها و رودها و همه چيزهاى مرطوب را گرم كند و رنگ و حالت همه چيز را تغيير دهد باد جنوب تن و عصب را سست كند و مايه تنبلى شود و گوشها را سنگين كند و چشم را كم قوت كند زيرا صفرا را تحليل برد و رطوبت را بر ريشه عصبى كه احساس در آنجاست فرود آورد اما با دشمال تن‌ها را سخت كند و دماغها را نيرو دهد و رنگ را خوب كند و حواس را بهتر كند و شهوت و حركت را قوت دهد ولى سرفه و سينه درد پديد آرد به پندار يكى از حكماى اسلام وقتى باد جنوب بسرزمين عراق وزد گل تغيير يابد و برگها فرو ريزد و آب گرم شود و تنها سست شود گويد و اين نظير همانست كه بقراط گفته است كه در تابستان بيمارى بيشتر از زمستان است زيرا تابستان تن‌ها\r\n\r\n","description":"","footnote":"","page_name":" 583 ","page_number":603},
  {"content":"\r\n\r\nرا گرم و سست و نيروى آن را ضعيف كند شخصى كه در عراق به بستر خود خفته وزيدن باد جنوب را احساس كند و چون باد شمال بوزد انگشتر بدست او سرد و گشاد شود زيرا تن از وزش باد جمع شده است و چون باد جنوب بوزد انگشتر گرم و تنگ شود و تن سست شود و به تنبلى گرايد و اين را همه مردم عراق به تامل و انديشه توانند دانست در ساير ولايتها و نواحى و شهرها نيز هر كه در اين باب تامل كند اين معنى را دريافت خواهد كرد ولى در عراق روشنتر است كه اعتدال كامل هست .\r\nآنگاه بقراط حكيم در همين معنى گويد « بادهاى اصلى چهار است يكى از مشرق ميوزد كه آن را قبول گويند . دومى از مغرب وزد كه دبور است و سومى از سمت راست كه جنوب است و چهارمى از سمت چپ كه شمال است اما بادى كه بشهرى وزد و به شهر ديگر نوزد آن را باد شهرى گويند . » مسعودى گويد : در قسمتهاى گذشته اين كتاب شمه‌اى از اخبار زمين و درياها و بسيارى از ممالك و شهرها را بگفتيم و در همين باب شمه‌اى از اخبار طبايع و هواها و شهرها و نواحى آباد و غير آباد زمين و مطالب ديگر را به ترتيب آورديم و اكنون اين باب را بذكر مختصرى از مساحت ممالك و فواصل آن به ترتيبى كه فزارى صاحب كتاب الزيج و القصيده در هيات نجوم و فلك ياد كرده است پايان مىدهيم .\r\nبه پندار فزارى قلمرو امير المؤمنين از فرغانه و اقصاى خراسان تا طنجه مغرب سه هزار و هفتصد فرسخ است و پهناى آن از باب الابواب تا جده ششصد فرسخ است و از باب تا بغداد سيصد فرسخ است و از مكه تا جده سى و دو ميل است قلمرو چين در مشرق سى و يك هزار فرسخ در يازده هزار فرسخ است و قلمرو هند در مشرق يازده - هزار فرسخ در هفت هزار فرسخ است و قلمرو تبت پانصد فرسخ در دويست و سى فرسخ است و قلمرو كابلشاه چهار صد فرسخ در شصت فرسخ است و قلمرو تغرغز در تركستان\r\n\r\n","description":"","footnote":"","page_name":" 584 ","page_number":604},
  {"content":"\r\n\r\nهزار فرسخ در پانصد فرسخ است و قلمرو تركستان خاقان هفتصد فرسخ در پانصد فرسخ است و قلمرو خزر و آلان هفتصد فرسخ در پانصد فرسخ است و قلمرو بر جان هزار و پانصد فرسخ در سيصد فرسخ است و قلمرو ( سقلابيان ) سه هزار و پانصد فرسخ در چهار صد و بيست فرسخ است و قلمرو روم قسطنطنيه پنجهزار فرسخ در چهار صد و بيست فرسخ است و قلمرو روم سه هزار فرسخ است و قلمرو اندلس عبد الرحمن بن معاويه سيصد فرسخ در هشتاد فرسخ است و قلمرو ادريس فاطمى هزار و دويست فرسخ در يكصد و بيست فرسخ است و قلمرو ساحل سلجماسه بنى منتصر چهار صد فرسخ در هشتاد فرسخ است و قلمرو انبيه دو هزار و پانصد فرسخ در ششصد فرسخ است و قلمرو غانه سرزمين طلا هزار فرسخ در هشتاد فرسخ است و قلمرو ورام دويست فرسخ در هشتاد فرسخ است و قلمرو نخله يكصد و بيست فرسخ در شصت فرسخ است و قلمرو واح شصت فرسخ در چهل فرسخ است و قلمرو بجه دويست فرسخ در هشتاد فرسخ است و قلمرو نجاشى هزار و پانصد فرسخ در چهار صد فرسخ و قلمرو زنگ در مشرق هفت هزار و ششصد فرسخ در پانصد فرسخ است و قلمرو اسطولاى احمد بن منتصر چهار صد فرسخ در دويست و پنجاه فرسخ است و طول اين همه هفتاد و دو هزار و چهار صد و هشتاد فرسخ و عرض آن بيست و پنج هزار و دويست و پنجاه فرسخ است در اين باب درباره اصول طب كه آيا مبناى آن محاسبه و قياس است يا نه و توضيح اختلافى كه كسان در اين زمينه دارند سخن نياورديم زيرا اگر چه اين مسائل مربوط به گفتگوى طبايع و ديگر معانى اين باب است ولى در قسمتهاى آينده اين كتاب ضمن اخبار واثق گفتگوئى را كه در مجلس وى با حضور حنين بن اسحاق و ابن ماسويه و بختيشوع و ميخائيل و ديگر فيلسوفان و طبيبان در اين زمينه انجام گرفته آورده‌ايم و از تكرار آن در اين باب بىنيازيم اگر نه چنين بود كه كتاب مردم مختلف عرضه مىشود كه مردم طبايع و مقاصد گونه‌گون دارند بعضى مسائل علوم و اخبار مختلف را نقل نميكرديم بسا باشد كه انسان از\r\n\r\n","description":"","footnote":"","page_name":" 585 ","page_number":605},
  {"content":"\r\n\r\nخواندن چيزى كه دوست ندارد ملول شود و سوى مطالب ديگر رود به همين جهت مطالبى را كه اهل معرفت بدانستن آن نياز دارند فراهم آورده‌ايم و چيزهائى را بمناسبت سياق كلام و ارتباط با موضوع سخن ياد كرده‌ايم و همه اين مسائل را با شرح و تفصيل در كتاب اخبار الزمان و كتاب اوسط آورده‌ايم و خداى تعالى بهتر داند . 224\r\n\r\n","description":"","footnote":"","page_name":" 586 ","page_number":606},
  {"content":"\r\n\r\n225\r\n\r\nذكر خانه‌هاى معروف و معبدهاى بزرگ و آتشكده‌ها و بتخانه‌ها و ذكر ستارگان و ديگر عجايب عالم\r\nمسعودى گويد : بسيارى از مردم هند و چين و طوايف ديگر معتقد بودند كه خدا عز و جل جسم است ، فرشتگان نيز جسمند و اندازه دارند و خداى تعالى و فرشتگانش در آسمان نهان شده‌اند بدين جهت مجسمه‌ها و بت‌هائى به صورت آفريدگار عز و جل و به صورت فرشتگان به اندازه و شكل مختلف و به صورت انسان و چيزهاى ديگر ساخته بودند كه آن را پرستش ميكردند و قربان و نذر ميدادند كه به پندار ايشان بتان همانند خدا بود و بدان تقرب داشت . مدتها بر اين رسم ببودند تا يكى از حكماى قوم آنها را متوجه كرد كه افلاك و ستارگان از ديگر اجسام مرئى بخداى تعالى نزديكتر است وحى و ناطق نيز هست و فرشتگان ما بين خدا و اين موجودات علوى رفت و آمد دارند و هر چه در اين جهان رخ ميدهد به اندازه سيرى است كه ستارگان بفرمان خدا دارند بنابر اين به تعظيم ستارگان پرداختند و براى آن قربانى كردند تا از آن سود برند و مدتها بر اين رسم بودند و چون ديدند كه ستارگان بهنگام روز و بعضى اوقات شب به علت تغييرات جوى نهان مىشود يكى از حكماى آنها بفرمود تا بشمار ستارگان معروف بت‌هائى ترتيب دهند و هر گروه ستاره‌اى را بزرگ دارند و قربانى خاصى بدان پيشكش كنند بدين پندار كه وقتى تصوير ستارگان را احترام كنند اجسام علوى هفت ستاره مطابق مقاصد آنها حركت خواهد كرد بنابر اين براى هر بتى خانه و معبد جداگانه ساختند\r\n\r\n","description":"","footnote":"","page_name":" 587 ","page_number":607},
  {"content":"\r\n\r\nو بنام آن ستاره ناميدند .\r\nگروهى بر اين رفته‌اند كه بيت الحرام خانه زحل بوده است و سبب بقا و حرمت خانه در طى قرون دراز همين است كه خانه زحل بوده و در پناه زحل بوده است زيرا زحل ستاره دوام و بقاست و چيزى كه منسوب بدان باشد زوال و فنا نپذيرد و پيوسته محترم باشد و مطالبى گفته‌اند كه چون نارواست از ذكر آن ميگذريم .\r\nو چون دورانى دراز بر آنها گذشت بتان را براى اين پرستيدند كه پنداشتند موجب تقرب آنها بخداست و به پرستيدن ستارگان نيز عادت كردند و چنين بودند تا بوداسف در هند ظهور كرد وى هندى بود و از هندوستان بسند آمده بود آنگاه سوى سيستان و زابلستان رفت كه ولايت فيروز بن كبك بود آنگاه از سند سوى كرمان رفت و دعوى پيمبرى كرد و پنداشت كه فرستاده خداست و واسطه ميان خالق و مخلوق است و بسرزمين فارس آمد و اين در اوائل پادشاهى طهمورث پادشاه ايران و بقولى در ايام پادشاهى جم بود بود اسف نخستين كس بود كه مذهب صابيان را به ترتيبى كه سابقا گفتيم پديد آورد وى بمردم ميگفت در اين جهان زهد پيشه كنند و بعوالم بالا توجه كنند كه پيدايش نفوس از آنجا بوده است و منبع اين جهان از آنجاست .\r\nبوداسف شبهاتى دليل مانند گفت و بت‌پرستى را ميان مردم تجديد كرد و حرمت بتان را با نيرنگها و خدعه‌ها در دل مردم نفوذ داد .\r\nمطلعان امور جهان و اخبار ملوك گفته‌اند كه جم پادشاه اول كس بود كه آتش را بزرگ داشت و مردم را به احترام آن خواند و گفت كه آتش همانند نور خورشيد و ستارگان است و نور از ظلمت برتر است و براى نور مرتبه‌ها نهاد آنگاه پس از وى كسان مختلف شدند و هر گروه چيزهائى را كه ميخواستند به منظور تقرب خدا بزرگ داشتند و مدتها با اختلاف سر كردند .\r\n\r\n","description":"","footnote":"","page_name":" 588 ","page_number":608},
  {"content":"\r\n\r\nو عمرو بن لحى پديد آمد و در مكه پيشواى قوم خود شد و امور خانه را بدست گرفت آنگاه سفرى سوى بلقا رفت كه از توابع دمشق شام بود و آنجا طايفه‌اى را كه بت‌پرست بودند بديد و درباره بتان از آنها پرسيد گفتند اينها خدايان ماست كه از آن يارى خواهيم و ياريمان كنند و باران خواهيم باران دهند و هر چه خواهيم عطا كنند او نيز بتى از آنها گرفت كه هبل نام داشت و آن را به مكه برد و بالاى كعبه نصب كرد اساف و نائله نيز با آن بود و بمردم گفت تا بتان را احترام كنند و بپرستند آنها نيز چنين كردند تا خداوند اسلام را پديد آورد و محمد عليه السلام را مبعوث كرد و ولايتها را پاك كرد و بندگان را برهانيد .\r\nبگفته اين گروه بيت الحرام از جمله هفت خانه بزرگ بود كه بنام ستارگان يعنى خورشيد و ماه و پنج ستاره ديگر به پا شده بود خانه معتبر ديگرى در اصفهان هست كه بالاى كوهيست و مارس نام دارد در آنجا بتانى نيز بود كه يستاسف پادشاه وقتى مجوسى شد آنجا را آتشكده كرد و بت‌ها را برون ريخت اين خانه در سه فرسخى اصفهان است و تاكنون بنزد مجوسان محترم است خانه سوم هندوستان نام دارد و بولايت هند است و بنزد هندوان محترم است و در آنجا مراسم قربان انجام مىشود و سنگهاى مغناطيسى جاذب و دافع آنجا هست به ترتيبى كه فرصت ذكر آن نداريم و هر كه مايل باشد درباره آن تحقيق كند كه اين خانه در هندوستان معروفست خانه چهارم نوبهار است كه منوچهر در شهر بلخ خراسان بنام ماه بنياد كرد و كسى كه پرده‌دارى اين خانه را به عهده داشت بنزد ملوك آن ناحيه محترم بود و دستور وى را مىپذيرفتند و حكم او را گردن مينهادند و مال فراوان ميدادند خانه نيز وقف‌ها داشت و پرده‌دار آن برمك نام داشت و اين عنوان هر كسى بود كه عهده‌دار پرده‌دارى ميشد و برمكيان نيز نام از اينجا داشتند زيرا خالد بن برمك از فرزندان متولى اين خانه بود بناى اين خانه از جمله بناهاى بسيار بلند بود و بالاى آن نيزه‌ها نصب كرده و پارچه‌هاى حرير سبز بر آن آويخته بودند كه\r\n\r\n","description":"","footnote":"","page_name":" 589 ","page_number":609},
  {"content":"\r\n\r\nهر يك صد ذراع و كمتر طول داشت و براى آويختن آن نيزه‌ها و چوبها نصب كرده بودند كه قوت باد پارچه حريران را بهر سو ميكشانيد گويند يك روز باد يكى از اين پارچه‌هاى حرير را بربود و بينداخت و در پنجاه فرسخى و بقولى بيشتر آن را گرفتند و اين نشان ارتفاع بنا و استوارى آنست و خدا بهتر داند مساحت محوطه اين بنا ميلها بود كه از ذكر آن چشم پوشيديم كه قصه ارتفاع ديوار اين بنا و عرض آن سخت معروفست .\r\nمسعودى گويد : يكى از اهل روايت و تحقيق گويد كه بر در نوبهار بلخ به فارسى نوشته بود كه بود اسف گويد دربار پادشاهان به سه چيز نيازمند است « عقل و صبر و مال » و زير آن به عربى نوشته بود بود اسف نادرست گفته مرد آزاده اگر يكى از اين سه چيز را داشته باشد ميبايد ملازم دربار سلطان نشود .\r\nخانه پنجم خانه غمدان بود كه در صنعاى يمن بود و ضحاك آن را بنام زهره ساخته بود و عثمان بن عفان رضى الله عنه آن را ويران كرد و اكنون يعنى بسال سيصد و سى و دو ويرانه آن به صورت تپه‌اى بزرگ بجاست و هنگامى كه على بن عيسى بن جراح وزير به صنعا رفت در آنجا آبگاهى بساخت و چاهى حفر كرد .\r\nو من غمدان را بديدم كه توده و تپه‌اى ويرانه بود چون كوه خاكى و گوئى اصلا نبوده بود . اسعد بن يعفر صاحب قلعه كحلان و صاحب قلاع يمن كه اكنون فرمانرواى يمن است ميخواست غمدان را بنا كند اما يحيى بن حسين حسنى گفت دست به اين كار نزند زيرا ميبايست بناى آن بدست جوانى انجام گيرد كه از سرزمين مارب و - سرزمين سبا خروج مىكند و در يكى از نواحى جهان نفوذى بزرگ خواهد داشت .\r\nاميه جد امية بن ابى الصلت كه نامش ربيعه بود و بقولى ابو الصلت پدرش ضمن مدح سيف بن ذى يزن شعرى آورده بود و بقولى ممدوح اين شعر معديكرب بن سيف بود كه ميگويد :\r\n« اى تاجدارى كه بر اوج غمدان كه خانه و اقامتگاه تو است تكيه زده‌اى\r\n\r\n","description":"","footnote":"","page_name":" 590 ","page_number":610},
  {"content":"\r\n\r\nگوارا بنوش » اميه بدوران جاهليت بود و همو بود كه درباره اصحاب فيل گفته بود :\r\n« فيل در مغمس مغلوب شد و چنان به خود مىپيچيد كه گوئى كشته شده بود و گروهى از جوانان شريف كنده اطراف آن بودند كه در جنگها عقاب را ميمانستند . » گويند ملوك يمن وقتى هنگام شب بالاى غمدان مىنشستند و شمع روشن داشتند از چند روز راه ديده ميشد . خانه ششم كاوسان بود كه كاوس شاه آن را در فرغانه خراسان بنام مدبر اعظم اجسام سماوى يعنى خورشيد بوضعى شگفت‌انگيز بنا كرده بود و المعتصم بالله آن را ويران كرد ويرانى اين خانه بوسيله معتصم حكايتى جالب دارد كه در كتاب اخبار الزمان آورده‌ايم خانه هفتم در علياى ولايت چين است كه عامور بن سوبل بن يافث بن نوح آن را خاص « علت اولى » بنا كرده زيرا منشأ ملك چين و مايه جلب روشنى بسوى آن علت اولى بوده است گويند خانه مذكور را بروزگار قديم يكى از شاهان ترك بنا كرده و آن را هفت خانه كرده و در هر خانه هفت پنجره نهاده كه برابر هر پنجره تصوير يكى از ستارگان يعنى خورشيد و ماه ، پنج ستاره ديگر را از جواهر منسوب بدان ستاره از ياقوت يا عقيق يا زمرد برنگهاى مختلف نهاده‌اند و درباره اين معبد رازى دارند كه در چين از آن سخن هست و سخنانى فريبنده از آن گونه كه شيطان براى آنها آراسته گويند و در معبد نمونه‌هائى از ارتباط اجسام سماوى و نفوذ آن در كاينات جهان كه مولود آنست و حركاتى كه از نتيجه حركات اجسام سماوى در موجودات اين - جهان نمودار مىشود آورده‌اند و اين مسائل را بوسيله مثالى كه نمونه چيزهاى نديده تواند بود به عقل آنها نزديك كرده‌اند و آن يك نورد حرير بافى است كه در نتيجه حركتى كه بافنده كه به نورد و رشته‌هاى ابريشم ميدهد عمل بافندگى انجام مىشود و با تكرار حركات بافنده كه بافت پارچه بسر ميرسد تصويرهائى در آن نمودار مىشود به اين ترتيب كه در نتيجه حركات معينى بال پرنده نمودار\r\n\r\n","description":"","footnote":"","page_name":" 591 ","page_number":611},
  {"content":"\r\n\r\nمىشود و با حركات ديگر سر آن و با حركات ديگر پاى آن و همينطور ادامه مييابد تا تصوير مطابق منظور بافنده بوجود ميآيد و اين مثال و ابريشم و دستگاه بافندگى و اعمال بافنده را مثال تأثير ستارگان علوى نهاده‌اند كه همان اجسام سماويست و با يك قسم حركت آن پرنده در جهان پديد آمده و با يك قسم حركت ديگر جوجه بوجود آمده و به همين طريق همه حوادث جهان از سكون و حركت و وجود و عدم و اتصال و انفصال و اجتماع و تفرقه و كاهش نقصان در جماد و نبات و حيوان ناطق يا غير ناطق به ترتيبى كه درباره بافت حرير گفتيم از حركات ستارگان بوجود ميآيد اهل صناعت نجوم ابا ندارند كه گويند زهره به دو فلان چيز داد و مريخ فلان چيز داد از قبيل زرد موئى و چيزهاى ديگر يا عطارد به او دقت صنعت داد و مشترى او را خيال و علم و دين داد و خورشيد به دو فلان چيز داد و قمر فلان چيز داد و اين بابى است كه سخن بسيار داد و توضيح نظريات كسان و سخنانى كه در اين زمينه گفته‌اند بدرازا ميكشد .\r\n\r\n","description":"","footnote":"","page_name":" 592 ","page_number":612},
  {"content":"\r\n\r\n\r\nذكر خانه‌هاى معتبر يونانيان\r\nخانه‌هائى كه بناى آن به يونانيان قديم انتساب دارد سه خانه است يكى در انطاكيه شام بود بر فراز كوهى كه در داخل شهر است و بارزوى شهر آن را ببر گرفته است و مسلمانان در محل اين خانه ديدگاهى نهاده‌اند كه مراقبان آنجا آمدن روميان را از دريا و خشكى خبر دهند پيش از اسلام مردم يونان اين خانه را محترم ميداشتند و آنجا قربانى ميكردند و وقتى اسلام بيامد رو بويرانى نهاد گويند قسطنطين بزرگ پسر ملكه هلانى كه مروج دين نصارى بود اين خانه را ويران كرد و در آنجا بت‌ها و مجسمه‌هاى طلا و نقره و اقسام جواهر بود گويند خانه شهر انطاكيه همان خانه‌ايست كه اكنون در طرف چپ مسجد جامع است و معبدى بزرگ بوده است و صابيان پندارند كه سقلابيوس آن را بنا كرده است اكنون يعنى بسال سيصد و سى و دو بجاى خانه مذكور بازاريست كه آن را بازار نيزه‌سازان و زره بافان گويند وقتى بسال دويست و هشتاد و هفت ثابت بن قرة بن كرانى صابى حرانى بدعوت وصيف خادم بحضور المعتضد بالله رسيد به اين معبد آمد و احترام كرد و مطالبى را كه درباره آن آورده‌ايم بگفت .\r\nخانه دوم از خانه‌هاى منسوب به يونانيان يكى از اهرام مصر است كه از چند ميلى فسطاط ديده مىشود و خانه سوم بطوريكه اين گروه پنداشته‌اند بيت - المقدس است اما اهل شريعت گويند كه آنجا را داود عليه السلام پى افكند و سليمان از پس مرگ پدر بناى آن را بپايان رسانيد . به پندار مجوسان بانى آن\r\n\r\n","description":"","footnote":"","page_name":" 593 ","page_number":613},
  {"content":"\r\n\r\nضحاك بوده است و بروزگار آينده اهميت فراوان خواهد داشت و پادشاهى بزرگ در آن خواهد نشست و اين بهنگامى است كه شوبين سوار گاوى كه فلان و به همان صفت دارد ظهور كند و فلان و به همان مقدار مردم همراه وى باشد و قصه‌هاى ديگرى كه مجوسان در اين باب دارند با مطالب پوچى كه در خور نقل كتاب ما نيست و الله تعالى ولى التوفيق . 233\r\n\r\n","description":"","footnote":"","page_name":" 594 ","page_number":614},
  {"content":"\r\n\r\n234\r\n\r\nذكر خانه‌هاى معتبر روميان قديم\r\nاز جمله خانه‌هاى معتبر روميان قديم قبل از پيدايش مسيحىگرى خانه‌اى بود كه بولايت مغرب در ماوراى قيروان و جزو ديار فرنگان در شهر قرطاجنه كه همان تونس است بنام زهره با سنگهاى مرمر بنا شده بود خانه دوم در فرنك بود و بنزد ايشان اعتبار فراوان داشت خانه سوم بمقدونيه بود و استحكام ساختمان و حكايت آن در مقدونيه معروف است و ما اخبار آن را با اخبار خانه‌هاى ديگر در كتابهاى سابق خويش آورده‌ايم و خداى تعالى بهتر داند .\r\n\r\n","description":"","footnote":"","page_name":" 595 ","page_number":615},
  {"content":"\r\n\r\n\r\nذكر خانه‌هاى معتبر سقلابيان\r\nدر ديار سقلاب نيز خانه‌هائى بود كه احترام آن ميكردند از جمله يك خانه در كوهى بود كه فلاسفه گفته‌اند يكى از كوههاى بزرگ جهان است و چگونگى ساختمان خانه و ترتيب سنگهاى آن كه رنگهاى گونه‌گون داشت و دريچه‌هائى كه بالاى آن ساخته بودند و خورشيد بر آن ميتابيد و جواهر و آثارى كه در آنجا نهاده بودند و نقشهائى رسم كرده بودند كه نشان حوادث آينده بود و پيش از وقوع از حوادث خبر ميداد و صداهائى كه از بالاى خانه به گوش ميرسيد و حالتى كه هنگام شنيدن آن عارضشان ميشد اخبار مفصل دارد خانه ديگرى نيز بود كه يكى از ملوكشان بر جبل اسود بنا كرده بود كه اطراف آن آبهاى شگفت‌انگيز بود با رنگ و مزه‌هاى مختلف كه فوائد فراوان داشت و در آنجا بتى بزرگ بود به صورت پير مردى كه خم شده بود و عصائى بدست داشت و استخوان مردگان را در صندوق قبر بهم ميزد و زير پاى راست وى تصوير اقسام مورچه بود و زير پاى ديگر صورت كلاغهاى سياه و تصويرهاى شگفت‌آور از اقسام مردم حبش و زنگ بود . خانه ديگرى نيز بود و روى كوهى بود كه خليج دريا آن را ببر گرفته بود و اين خانه را با سنگ مرجان سرخ و سنگ زمرد سبز ساخته بودند و ميان آن گنبد بزرگى بود كه زير آن بتى جاى داشت كه اعضاى آن از چهار گونه جواهر از زمرد سبز و ياقوت سرخ و عقيق زرد و بلور سپيد بود و سرش از طلاى سرخ بود در مقابل آن بت ديگرى از طلاى سرخ بود و در مقابل آن بت ديگرى\r\n\r\n","description":"","footnote":"","page_name":" 596 ","page_number":616},
  {"content":"\r\n\r\nبود به شكل كنيزى كه گوئى قربان و بخور بدان پيشكش ميكرد اين خانه منسوب بيكى از حكماى ايشان بود كه بروزگار قديم ميزيسته بود و ما خبر او را با حكايت‌ها كه در سرزمين سقلاب داشت و تدابير و نيرنگها كه براى جذب قلوب و تسخير نفوس سقلابيان كه خوى وحشى و طبايع مختلف دارند به كار برده بود در كتابهاى سابق خويش آورده‌ايم و الله تعالى ولى التوفيق . 235\r\n\r\n","description":"","footnote":"","page_name":" 597 ","page_number":617},
  {"content":"\r\n\r\n236\r\n\r\nذكر خانه‌هاى محترم و معبدهاى معتبر صابيان و ديگران و مطالب ديگر مربوط به همين باب\r\nصابيان حرانى معبدهائى بنام جواهر عقلانى و ستارگان داشتند كه از جمله معبد علت اولى و معبد عقل بود من نميدانم منظورشان عقل اول بود يا عقل دوم صاحب منطق در مقاله سوم از كتاب نفس از عقل اول كه عقل فعال است و از عقل دوم سخن آورده ثامسطيس نيز در كتابى كه در شرح كتاب النفس صاحب منطق نوشته اين مطلب را ياد كرده اسكندر افرودسى نيز در مقاله مستقلى از عقل اول و دوم سخن آورده و اين مقاله را حنين بن اسحاق ترجمه كرده است .\r\nاز جمله معبدهاى صابيان معبد سنبله و معبد صورت و معبد نفس بود و اين معبدها مثلث شكل بود معبد زحل شش گوشه و معبد مشترى سه گوشه و معبد مريخ چهار گوشه مستطيل و معبد خورشيد چهار گوشه و معبد عطارد سه گوشه و معبد زهره سه گوشه در داخل چهار گوشه مستطيل و معبد ماه هشت گوشه بود . صابيان درباره اين معابد رموز و اسرارى داشتند كه بدقت نهان ميداشتند .\r\nيكى از نصاراى ملكانى حران بنام حارث بن سنباط درباره صابيان حرانى و حيوانها كه براى ستارگان قربان ميكنند و بخورها كه ميسوزند و چيزهاى ديگر مطالبى نقل كرد كه از بيم تطويل از ذكر آن چشم پوشيديم .\r\nدر وقت حاضر يعنى بسال سيصد و سى و دو از اين معبدهاى بزرگ فقط يك خانه در شهر حران به دروازه رقه بجاست كه معليتيا نام دارد و به نظر آنها معبد\r\n\r\n","description":"","footnote":"","page_name":" 598 ","page_number":618},
  {"content":"\r\n\r\nآزر پدر ابراهيم خليل عليه السلام بوده است اين گروه درباره آزر و پسرش ابراهيم سخن بسيار دارند كه در اين كتاب جاى توضيح آن نيست . ابن عيشون حرانى قاضى كه مردى فهيم و دانا بود و بعد از سال سيصد بمرد قصيده‌اى دراز دارد كه ضمن آن از مذهب حرانيان معروف بصابى و از اين خانه و چهار سرداب كه زير آن هست و هر يك را خاص يكى از بتان كرده‌اند كه نمودار اجسام سماوى و موجودات علوى است و هم از اسرار بتان سخن آورده و گفته است كه چگونه كودكان خود را بسردابها برده بتان را نشان آنها ميدهند و رنگ كودكان از صداها و كلماتى كه از بتان ميشنوند زرد مىشود زيرا در اين باب حيله‌ها كرده و دم‌ها نصب كرده‌اند و پرده‌داران از پشت ديوارها سخن ميگويند و صدايشان بوسيله اين دم‌ها و رخنه‌ها و منفذها به تصويرهاى مجوف بتان ميرسيد و به ترتيبى كه از روزگار قديم تعبيه كرده‌اند چنان مينمايد كه بتان سخن ميگويند و بدين وسيله عقل‌ها را ميربايند و مردم را باطاعت مياوردند و پادشاهيها و مملكتها استوار ميكنند . اين گروه معروف به حرانى و صابى فيلسوفانى نيز دارند كه از فلاسفه قشرى هستند و مذاهب عامه ايشان با خواص حكمايشان اختلاف دارد . اينكه آنها را بفلاسفه منسوب داشتيم نسبت مجازيست نه حقيقى از اين جهت كه يونانى بوده‌اند اما همه يونانيان فيلسوف نيستند بلكه عنوان فيلسوف خاص حكيمان ايشانست .\r\nبر در انجمن صابيان در حران ، بر كوبه در ، ديدم كه سخنى از افلاطون بسريانى نوشته بود كه مالك بن عقيون و ديگران آن را چنين ترجمه كردند « هر كه خويشتن را شناخت بخدائى رسيد » افلاطون گفته است . « انسان يك گياه آسمانى است بدليل اينكه همانند درختى وارونه است كه ريشه آن به طرف بالا و شاخه‌هاى آن به طرف زمين است » افلاطون و ديگر كسانى كه درباره نفس ناطقه بطريق وى رفته‌اند سخن بسيار دارند كه آيا نفس در بدن است يا بدن در نفس است مانند خورشيد كه آيا در خانه است يا خانه در خورشيد است و اين گفتگو ما را بسخن درباره\r\n\r\n","description":"","footnote":"","page_name":" 599 ","page_number":619},
  {"content":"\r\n\r\nانتقال روح در صور مختلف ميكشاند .\r\nصاحبان اين نظرات كه درباره انتقال نفس سخن گفته‌اند دو گروه مختلفند گروهى از فلاسفه قديم يونان و هند هستند كه معتقد به كلام منزل و پيمبر مرسل نيستند مانند افلاطون و كسان ديگرى كه پيرو اين طريقه‌اند به پندار آنها نفس جوهرى است كه جسم نيست و به ذات و گوهر خويش زنده و دانا و مدرك است و مدبر اجسامى است كه از طبايع مختلف زمين مركب شده است منظور نفس اينست كه اجسام را به عدالت و نظم و استقامت وادار كند و از حركات آشفته باز دارد .\r\nبه پندار آنها نفس لذت و رنج و مرگ دارد منظورشان از مرگ نفس اينست كه از جسدى بجسد ديگر انتقال يابد و جسد سابق فاسد شود و بميرد زيرا جسد فسادپذير است و گوهر نفس منتقل مىشود و هم پنداشته‌اند كه نفس به ذات و گوهر خويش عالم است و معقولات را بذات و گوهر خويش ادراك مىكند و علم محسوسات از راه حس بدان ميرسد .\r\nافلاطون و ديگران در اين باب سخنانى دارند كه ذكر آن بدرازا ميكشد و توضيح آن بسبب دشوارى و اشكال ميسر نيست سخنان صاحب منطق و فيثاغورث و ديگر فلاسفه متقدم و متاخر نيز بدين گونه است كسى كه خواهد اين چيزها را بداند و معانى آن را دريابد به زحمت افتد زيرا كتابها نوشته و تصنيفها پرداخته و بسيارى مقدمات را براى درك علوم خويش توضيح داده‌اند كه كليات خمس يعنى جنس و فصل و نوع و خاصه و عرض است پس از آن مقولات ده‌گانه است كه جوهر و كم و كيف و اضافه يعنى نسبت است و اين چهار بسيط است و شش مقوله ديگر مركب است كه زمان و مكان و جده يعنى ملك و وضع و فاعل و منفعل است آنگاه مطالب ديگر است كه طالب علوم ايشان در آن پيش ميرود تا به علم ما بعد الطبيعه و معرفت مبدأ اول و موجود دوم ميرسد .\r\nاكنون به گفتگوى مذهب صابيان حرانى و كسانى كه درباره مذهب و\r\n\r\n","description":"","footnote":"","page_name":" 600 ","page_number":620},
  {"content":"\r\n\r\nاحوالات ايشان سخن گفته‌اند باز ميگرديم از جمله كتابى از ابو بكر محمد بن زكرياى رازى فيلسوف و مؤلف كتاب « المنصورى فى الطب » و غيره ديدم كه فقط مذهب صابيان حرانى را آورده و از صابيان مخالف ايشان كه كيماريان باشند سخن نياورده و مطالبى گفته كه نقل آن بدرازا ميكشد و بسيارى مردم توضيح آن را ناروا ميشمارند و ما نيز از نقل آن صرف نظر كرديم كه از موضوع اين كتاب دور افتاده به توضيح آراء و عقايد سرگرم خواهم شد . من با مالك بن عقيون و صابيان ديگر درباره اين مسائل گفتگو كردم و بعضيشان قسمتى از آن را اعتراف كردند و قسمت ديگر را كه موضوع قربانيهاست انكار كردند از قبيل اينكه چشم گاو سياه را مىبندند و نمك به صورت آن ميپاشند آنگاه سر گاو را مىبرند و حركات و لرزشهاى اعضاى آن را بدقت مراقبت ميكنند كه نمودار اوضاع سال است و بجز اين درباره قربانيهاى خويش اسرار و خفيات ديگرى نيز دارند .\r\nمسعودى گويد : گروهى از كسانى كه به امور و اخبار اين جهان توجه دارند گويند در اقصاى چين معبد مدورى هست كه هفت در دارد و داخل آن يك گنبد هفت ترك بزرگ بسيار مرتفع هست و بالاى گنبد گوهرى هست بزرگتر از سر گوساله كه همه اطراف معبد از آن روشن است . بعضى پادشاهان خواسته‌اند اين گوهر را بردارند و هر كس تا ده ذراعى آن پيش رفته از پا در افتاده و جان داده است و اگر خواسته‌اند اين گوهر را به چيز درازى چون نيزه و امثال آن برگيرند چون به ده ذراعى رسيده برگشته و از كار افتاده و اگر چيزى به طرف آن پرتاب كرده‌اند به همين ترتيب شده است و به هيچ نيرنگ و وسيله‌اى بدان دست نيافته‌اند و اگر خواسته‌اند معبد را ويران كنند هر كه چنين انديشه‌اى داشته در دم جان داده است به نظر گروهى از اهل خبر اين خاصيت از نيروى دافعه‌اى است كه از سنگهاى مغناطيسى پديد آمده است در اين معبد چاهى هست كه بالاى آن هفت ترك است و چون انسان سر در آن چاه كند در آن سرنگون شود و از سر به ته چاه افتد بالاى چاه چيزى به شكل طوق هست\r\n\r\n","description":"","footnote":"","page_name":" 601 ","page_number":621},
  {"content":"\r\n\r\nو با يك خط قديمى كه به نظر من خط مسند است بر آن نوشته‌اند « اين چاه به كتابخانه ميرسد كه تاريخ جهان و علوم آسمان و آنچه بوده و آنچه خواهد بود در آنست و هم اين چاه بخزانه خواستنيهاى دنيا ميرسد اما كسى بايد براى وصول بدانجا و استفاده از آن بكوشد كه بقدرت و علم و حكمت همسنگ ما باشد پس هر كه توانست بدين كتابخانه راه يابد بداند كه همسنگ ما بوده است و هر كه از وصول بدانجا عاجز ماند بداند كه ما به قوت و حكمت و علم و درايت و دقت از او پيش بوده‌ايم » زمينى كه اين معبد و گنبد و چاه آنجاست يك زمين سنگى سخت است چون كوه بلند كه كندن آن ميسر نيست و زير آن نقب نميتوان زد و چون كسى اين معبد و گنبد و چاه را ببيند دلبسته آن شود و از تباهى آن غمين شود و از ويرانى آن يا تباهى قسمتى از آن تأسف خورد و خدا اين چيزها را بهتر داند . 241\r\n\r\n","description":"","footnote":"","page_name":" 602 ","page_number":622},
  {"content":"\r\n\r\n242\r\n\r\nذكر اخبار آتشكده‌ها و غيره\r\nاما آتشكده‌ها و ملوك طبقه اول و دوم ايران كه آن را ساخته‌اند ، نخستين كسى كه گفته‌اند آتشكده ساخت فريدون شاه بود كه وى گروهى را ديد كه آتشى را احترام ميكردند و بپرستش آن ميپرداختند و چون درباره علت پرستش آن از ايشان پرسيد گفتند آتش واسطه ميان خدا و مخلوق است و از جنس خدايان نورانى است و مطالب ديگر كه چون پيچيده است از ذكر آن ميگذريم زيرا آنها براى نور مراتبى نهاده بودند و ميان طبع آتش و نور امتياز مىنهادند ميگفتند حيوان مجذوب نور مىشود و خويشتن را ميسوزاند چون پروانه كه شب پرواز مىكند و چون لطيف است خود را بشعله چراغ مىزند و ميسوزاند و نظير آن در شكارهاى شبانه بسيار رخ ميدهد كه غزالان و پرندگان و وحوش بىاختيار بروشنى نزديك ميشوند ماهيان نيز وقتى نزديك چراغ روشن زورق رسند از آب برون مىجهند چنان كه در حفره بهنگام شب به همين ترتيب ماهى شكار ميكنند كه وقتى چراغ اطراف زورق روشن است ماهى از آب بالا جسته داخل آن ميافتد و گفته‌اند كه نور مايه صلاح جهان است و آتش نسبت به ظلمت شرف و تضاد دارد و آب كه بر آتش غلبه دارد و آن را خاموش مىكند مايه هر چيز زنده و مبدأ پيدايش همه چيزهاى نمو كننده است .\r\nوقتى فريدون از آنچه بگفتيم آگاه شد بگفت تا از آن آتش بخراسان برند و آتشكده در طوس ساخت و آتشكده ديگر در بخارا بساخت كه نام آن 242\r\n\r\n","description":"","footnote":"","page_name":" 603 ","page_number":623},
  {"content":"\r\n\r\n243 برد سوره شد . يك آتشكده ديگر در سيستان ساخته شده كه كراكر نام داشت گويند بهمن پسر اسفنديار پسر يشتاسف آن را بساخت آتشكده‌اى نيز در سيروان و رى بود كه بتها داشت و انوشيروان بتها را برون ريخت گويند وقتى انوشيروان به اين آتشكده رفت آتشى بزرگ در آنجا بود و آن را به محل معروف به بركه انتقال داد . يك آتشكده ديگر بنام كوسجه بود كه كيخسرو شاه آن را ساخته بود در قومس نيز آتشكده بزرگى بود بنام حريش كه معلوم نبود كى ساخته است گويند اسكندر وقتى بر آنجا تسلط يافت آتشكده را به حال خود گذاشت و خاموش نكرد گويند بروزگار پيش در اينجا شهرى بزرگ بوده كه بنايى عجيب داشته است و در آنجا خانه‌اى بزرگ با ساختمانى شگفت بوده كه بتهايى داشته و چون اين شهر و خانه‌هاى آن ويران شده اين خانه را ساخته و آتش را در آن نهاده‌اند آتشكده ديگر بنام كنجده بود كه سياوش پسر كاوس دلير در ايام اقامت چين در شرق بر كند ساخته بود آتشكده ديگر در شهر ارگان فارس بود و بروزگار بهراسف بنا شده بود .\r\nاين ده آتشكده پيش از ظهور زرادشت پسر اسبيمان پيمبر مجوس بوده است آنگاه زرادشت پسر اسبيمان آتشكده‌ها ساخت از جمله يك آتشكده در نيشابور خراسان و يكى ديگر در نسا و بيضاى فارس بود زرادشت به يستاسف شاه فرموده بود آتشى را كه جم شاه احترام ميكرده بود پيدا كند و چون جستجو كردند آن را به شهر خوارزم يافتند و يستاسف آن را به شهر دارابجرد فارس آورد و اطراف آتشكده را ولايتى كرد و اين آتش بوقت حاضر يعنى بسال سيصد و سى و دو آزر - جوى نام دارد يعنى آتش نهر زيرا در پارسى قديم آزر يكى از نام‌هاى آتش و جوى نام نهر است و مجوسان اين آتش را بيشتر از همه آتش‌ها و آتشكده‌هاى ديگر احترام ميكنند .\r\nايرانيان گويند كيخسرو وقتى بجنگ ترك رفته بود سوى خوارزم\r\n\r\n","description":"","footnote":"","page_name":" 604 ","page_number":624},
  {"content":"\r\n\r\nرفت و بر اين آتش گذشت و آن را احترام نهاد و سجده كرد . گويند انوشيروان بود كه اين آتش را به كاريان برد و چون اسلام بيامد مجوسان بيم كردند كه مسلمانان اين آتش را خاموش كنند و قسمتى از آن را به كاريان گذاشتند و قسمت ديگر را به نسا و بيضاى فارس بردند تا اگر يكى خاموش شد ديگرى بجا ماند .\r\nايرانيان در استخر نيز آتشكده‌اى دارند كه مجوسان آن را بزرگ ميدارند و اين خانه بروزگار قديم بوده و هماى دختر بهمن پسر اسفنديار آن را آتشكده كرده است آنگاه آتش آن را برده‌اند و خانه خراب شده است اكنون مردم ميگويند اين مسجد سليمان بن داود بوده است و بنام وى معروفست من آنجا رفته‌ام تا شهر استخر نزديك يك فرسخ فاصله دارد و بنايى عجيب و معبدى بزرگ است و - ستون‌هاى سنگى شگفت‌انگيز دارد سر ستونها مجسمه‌هاى سنگى زيبا از اسب و حيوانات تنومند ديگر است و محوطه‌اى وسيع با يك با روى بلند سنگى اطراف آن هست و تصوير اشخاص را با نهايت دقت تراشيده‌اند و به پندار كسانى كه مجاور آنجا هستند تصوير پيمبران است . اين خانه در دامنه كوهى است و نه شب و نه روز باد از اين معبد قطع نشود و صدائى عجيب دارد مسلمانانى كه آنجا هستند گويند سليمان بن داود باد را در اينجا بزندان كرده است و سليمان غذاى صبح را در بعلبك شام و غذاى شب را در اين مسجد ميخورده و در ميان راه در شهر تدمر و بازيگر خانه آن فرود ميآمده است . شهر تدمر در صحراى ما بين عراق و دمشق و حمص شام است و از آنجا تا شام پنج يا شش روز راه است و بناى شهر و همچنين بازيگر خانه آن بناى سنگى شگفت‌انگيز است و مردم بسيار از عرب قحطان آنجا بسر مىبرند . در شهر شاپور فارس نيز آتشكده‌اى هست كه آن را محترم ميدارند و دارا پسر دارا ساخته است .\r\nدر شهر گرو فارس نيز كه گلاب كورى از آنجا آرند و بدانجا منسوب است آتشكده‌اى هست كه اردشير پسر بابك ساخته است من اين آتشكده را ديده‌ام كه تا\r\n\r\n","description":"","footnote":"","page_name":" 605 ","page_number":625},
  {"content":"\r\n\r\nشهر يك ساعت راه فاصله دارد و بر كنار چشمه‌ايست و عيد مخصوص دارد و يكى از گردشگاههاى فارس است ميان شهر گور بنايى بوده كه ايرانيان آن را محترم ميداشته - اند و طربال نام داشته كه مسلمانان آن را ويران كرده‌اند . از گور تا شهر كوار ده فرسخ است و گلاب كوارى را آنجا ميگيرند و بانجا منسوب است گلابى كه در گور و كوار ميگيرند خوشبوترين گلاب جهان است بسبب خاك خوب و هواى صاف كه اين دو شهر دارد . رنگ مردم اين شهرها سرخ و سپيدى است كه در ديگر مردم شهرها نيست . از كوار تا شهر شيراز مركز فارس ده فرسخ است گور و كوار و شيراز و ديگر شهرهاى فارس اخبار بسيار دارد و بناهاى آنجا را حكايتهاست كه ذكر آن بدرازا ميكشد و ايرانيان همه را مدون كرده‌اند در فارس محلى نيز بنام « آب آتش » معروف بوده كه بر سر آن معبدى ساخته‌اند كورش شاه بهنگام تولد مسيح عليه السلام سه كس را فرستاد بيكى كيسه كندر و به ديگرى مرو سومى را يك كيسه خاك طلا داد و گفت بوسيله ستاره‌اى كه اوصاف آن را گفته بود راه جويند آنها برفتند و در شام بنزد حضرت مسيح و مادر او مريم رسيدند نصارى درباره حكايت اين سه نفر مبالغه ميكنند و اين خبر در انجيل هست كه كورش پادشاه ستاره را كه هنگام مولود عيسى مسيح طالع شده بود ديده بود و چون اينان راه ميرفتند ستاره راه ميرفت و چون توقف ميكردند توقف ميكرد و ما تفصيل اين قصه را با آنچه مجوس و نصارى درباره آن گفته‌اند و قضيه نانهائى كه مريم به آن سه نفر داد و فرستادگان در فارس آن را زير سنگى نهادند كه به زمين فرو رفت و بجستجوى آن زمين را تا روى آب بشكافتند و آن را بيافتند كه چون دو شعله آتش روى زمين فروزان بود و مطالب ديگرى كه در اين باب گفته‌اند در كتاب اخبار الزمان آورده‌ايم .\r\nاردشير بروز دوم كه بر ايران تسلط يافت آتشكده‌اى بنام بارنوا بساخت آتشكده ديگرى نيز بر ساحل خليج قسطنطنيه روم بود كه شاپور پسر اردشير پسر بابك كه بشاپور سپاه معروف است هنگامى كه با سپاه براى محاصره قسطنطنيه\r\n\r\n","description":"","footnote":"","page_name":" 606 ","page_number":626},
  {"content":"\r\n\r\nبر ساحل خليج فرود آمد و بود آن را بساخت و همچنان تا دوران خلافت مهدى بجا بود و ويران شد و خبرى عجيب داشت شاپور سپاه هنگام محاصره قسطنطنيه ساختمان اين آتشكده را با روميان شرط كرده بود وى با سپاه ايران و ترك و سپاه شاهان اقوام ديگر تا قسطنطنيه رفته بود و بسبب كثرت سپاهى كه همراه داشت او را شاپور سپاه لقب دادند .\r\nشاپور وقتى بديار بين النهرين رسيد از راه بگشت و پاى قلعه معروف خضر فرود آمد اين قلعه از ساطرون ابن اسيطرون پادشاه سريانيان بود و در ناحيه آياجر از روستاهاى موصل جاى داشت شاعران از ساطرون سخن داشتند كه ملكش بزرگ و سپاهش فراوان بود و اين قلعه را نيك ساخته بود از جمله ابو دواد جارية بن حجاج ايادى درباره او گفته بود « من مرگ را مىبينم كه از قلعه حضر بر ساطرون سالار مرم قلعه كه از حوادث ايمن ميزيست و ثروت و جواهر نهفته داشت آويزان شده بود . » گويند نعمان بن منذر از فرزندان ساطرون بن اسيطرون بود و بطوريكه گفته‌اند نسب وى چنين بود :\r\nنعمان بن منذر بن امرؤ القيس بن عمرو بن عدى بن نصر بن ساطرون بن اسيطرون ساطرون و اسيطرون لقب است و اينان شاهان سريانيان بوده‌اند آنگاه پس از اينها كه بگفتيم و روزگار نابودشان كرده بود ولايت به ضيزن بن جيهله رسيد جيهله ماد روى بود و پدرش معاويه بود و پادشاهى قوم خويش را از تنوخ بن مالك بن فهم بن تيم اللات بن اسد بن وبرة بن تغلب بن حلوان بن عمران بن الحاف بن قضاعه داشت و نسب وى چنين بود ضيزن بن معاوية بن عبيد بن حرام بن سعد بن سليح بن حلوان بن عمران بن الحاف بن قضاعه . وى سپاه بسيار داشت و با روميان به صلح بود و بايشان تمايل داشت و مردان وى بعراق و سياهبوم عراق حمله ميبردند و شاپور كينه ايشان را بدل داشت و چون پاى قلعه وى فرود آمد ضيزن در قلعه به تحصن\r\n\r\n","description":"","footnote":"","page_name":" 607 ","page_number":627},
  {"content":"\r\n\r\nنشست و شاپور يك ماه آنجا بماند و راهى براى گشودن قلعه نداشت و حيله‌اى براى وارد شدن به آنجا ندانست تا يك روز نضيره دختر ضيزن كه از قلعه برون مينگريست شاپور را بديد و به او دل باخت و شيفته جمالش شد كه از همه كس زيباتر و بلندقامت‌تر بود و كس پيش شاپور فرستاد كه اگر تعهد ميكنى مرا بزنى بگيرى و بر زنهاى ديگرت برترى دهى طريق گشودن اين قلعه را به تو نشان مىدهم وى تعهد كرد . نضيره كس فرستاد و پيغام داد بر لب ثرثاره برو و اين نهرى بود كه از بالاى قلعه جريان داشت و مقدارى كاه در آن بريز و بدنبال آن برو ببين كجا وارد مىشود و مردان خودت را از آنجا داخل كن كه اين راه بقلعه ميرسد . شاپور چنين كرد و ناگهان مردم قلعه متوجه شدند كه سپاهيان شاپور بقلعه در آمده‌اند نضيره نيز بطمع اينكه زن شاپور شود پدر خود را شراب داده و مست كرده بود شاپور پس از آنكه ضيزن و كسان وى را بكشت بفرمود تا قلعه را ويران كردند و با نضيره دختر ضيزن عروسى كرد هنگام شب نضيره بىخواب شده بود و شاپور به دو گفت : « چرا خوابت نميبرد ؟ » گفت : « بستر تو پهلوى مرا مىخورد ؟ » گفت « به خدا هيچ پادشاهى بر بسترى نرمتر و راحت‌تر از اين نخفته است كه داخل آن پرهاى كوچك شتر مرغ است و چون صبح شد شاپور يك برك مورد بر تهيگاه او ديد و نزديك بود از پوست شكمش خون بر آيد شاپور به او گفت « پدر و مادرت چه غذائى به تو ميدادند ؟ » گفت « كرده و زرده تخم و برف و عسل و صافى شراب » شاپور گفت « وقتى تو پدر و قوم خود را كه با اين ترتيب از تو نگهدارى كردند بكشتن دادى حقا شايسته نيست كه ترا زنده نگهدارم و بفرمود تا گيسوان او را به دو اسب سركش بستند و رها كردند كه تنش پاره پاره شد حرى بن دهاى عبسى درباره اين پادشاه مقتول و كسانى كه با وى بقلعه بودند شعرى بدين مضمون گويد :\r\n« آيا خبرها كه از سرگذشت اشراف بنى عبيد و كشته شدن ضيزن و خاندان او و هم پيمانان وى از قوم يزيد گفته شد ترا غمگين نكرد ؟ كه شاپور\r\n\r\n","description":"","footnote":"","page_name":" 608 ","page_number":628},
  {"content":"\r\n\r\nسپاه فيلان باشكوه و قهرمانان را سوى ايشان آورد » عدى بن زيد عبادى نيز در باره كشته شدن نضيره و خيانتى كه با پدر خويش كرد و راه قلعه را بشاپور نشان داد شعرى بدين مضمون گفت :\r\n« از قصر بليه‌اى بر قلعه خضر فرود آمد كه ساكن قصر را نابود كرد دخترى بود كه پدرش از محنت او مصون نماند و سرنوشت خويش را بفنا داد ، اهل خويش را هنگام شب تسليم كرد و پنداشت كه سالار او را بزنى خواهد گرفت ولى نصيب عروس اين بود كه وقتى صبح شد خون در دنباله‌هاى او جارى شود . » و در اين باب شعر بسيار هست .\r\nدر سرزمين عراق بنزديك مدينة السلام آتشكده‌اى هست كه ملكه پوران دختر خسرو پرويز در محل معروف به استنيا بنا كرده است آتشكده‌هائى كه مجوسان در عراق و فارس و كرمان و سيستان و خراسان و طبرستان و جبال و آذربايجان و اران و هند و سند و چين ساخته‌اند فراوان است كه از ذكر آن صرف نظر كرديم و فقط آتشكده‌هاى مشهور را ياد كرديم .\r\nيونانيان معبدهاى بزرگ بسيار داشتند مانند خانه بعل همان بتى كه خداوند عز و جل از آن ياد كرده و فرموده « آيا بعل را ميخوانيد و بهترين آفريدگاران را وا ميگذاريد ؟ » خانه بعل در شهر بعلبك از توابع دمشق در ناحيه سنير بود يونانيان براى اين معبد يك قطعه زمين را ما بين جبل لبنان و جبل سنير انتخاب كرده و آنجا را بتخانه قرار داده بودند آنجا دو خانه بزرگ است كه يكى از ديگرى قديمتر است و نقشهاى عجيب دارد كه در سنگ تراشيده‌اند و نظير آن را با چوب نميتوان تراشيد تصويرها بسيار مرتفع و سنگ آن بسيار بزرگ و ستونها بلند و شگفت‌انگيز است و ما خبر اين معبدها را با كشتارى كه درباره سر دختر پادشاه رخ داد و خونريزيها كه در اين شهر شد ياد كرده‌ايم .\r\nدر دمشق نيز معبد بزرگى بود كه بنام جيرون معروف بود و ما خبر آن را\r\n\r\n","description":"","footnote":"","page_name":" 609 ","page_number":629},
  {"content":"\r\n\r\nسابقاً در همين كتاب آورده و گفته‌ايم كه جيرون بن سعد عادى آنجا را بنا كرد و ستونهاى مرمر بانجا آورد و ارم ذات العماد مذكور در قرآن همانست بخلاف آنچه از كعب الاحبار نقل كرده‌اند كه وقتى بحضور معاويه بن ابى سفيان رسيد و درباره ارم ذات العماد از او پرسيد از بناى عجيب آن كه همه طلا و نقره و مشك و زعفران است ياد كرد و گفت يك مرد عرب كه دو شترش گم مىشود بجستجوى آن برون مىشود و به آنجا ميرسد و نشانه‌هاى آن مرد را بگفت آنگاه به مجلس معاويه نگريست و گفت اين همان مرد است ، اين اعرابى بجستجوى شتران گمشده خويش وارد ارم ذات العماد شده بود و معاويه كعب را جايزه داد و صدق گفتار و وضوح دليل وى را بدانست اگر حقا اين خبر درباره ارم از كعب باشد نكوست اما از لحاظ نقل و جهات ديگر فاسد است و از ساخته‌هاى قصه‌پردازان است .\r\nمردم درباره محل ارم ذات العماد اختلاف كرده‌اند به نظر بسيارى اخباريان از همه مطلعان اخبار و سرگذشت عربان قديم و متقدمان ديگر كه بنزد معاويه رفته بودند فقط خبر عبيد الله شريه درست بود كه از روزگار سلف و حوادث و رشته‌هاى نسب آن سخن گفته بود كتاب عبيد بن شريه معروفست و ميان مردم متداول است .\r\nبسيارى كسانى كه از اخبار گذشتگان اطلاع دارند گفته‌اند اين اخبار مجعول و خرافى است و كسان ساخته‌اند تا بوسيله روايت آن بشاهان تقرب جويند و با حفظ و مذاكره آن بر مردم زمانه نفوذ يابند و از قبيل كتابهائى است كه از فارسى و هندى و رومى نقل و ترجمه شده و ترتيب تاليف آن چون كتاب هزار افسانه يعنى هزار خرافه است كه خرافه را به فارسى افسانه گويند و مردم اين كتاب را الف ليلة و ليله يعنى هزار و يك شب گويند كه حكايت ملك و وزير و دختر او و كنيز دختر است كه شير زاد و دنيا زاد نام دارند و چون كتاب فرزه و شماش\r\n\r\n","description":"","footnote":"","page_name":" 610 ","page_number":630},
  {"content":"\r\n\r\nكه از ملوك و وزيران هند حكايت‌ها دارد و چون سندباد و كتابهاى ديگر نظير آنست .\r\nمسجد دمشق پيش از ظهور مسيحيگرى معبدى بزرگ بود و مجسمه‌ها و بت‌ها داشت و بر سر مناره آن مجسمه‌ها نصب شده بود و اين معبد را بنام مشترى و بطالع سعد بنا كرده بودند آنگاه مسيحيگرى بيامد و آنجا را كليسا كردند و چون اسلام بيامد آنجا را مسجد كردند و وليد بن عبد الملك بناى آن را استوار كرد ولى صومعه‌هاى آن تغيير نيافته و همان مناره‌هاى اذانست كه تاكنون بجاست در دمشق بناى عجيب ديگرى بود كه آن را بريص ميگفته‌اند و هنوز در وسط شهر بجاست و بروزگار قديم شراب در آن روان بوده است و شاعران ضمن ستايش ملوك غسانى كه از مارب و غير مارب بوده‌اند از آن ياد كرده‌اند .\r\nمعبد انطاكيه بنام ديماس معروف است و در سمت راست مسجد جامع است آن را با آجر معمولى و سنگ ساخته‌اند و بنايى عظيم است و در هر سال نور ماه به هنگام طلوع در بعضى ماه‌هاى تابستان از يكى از درهاى مرتفع آن بدرون ميرود گويند ديماس را ايرانيان هنگام تسلط بر انطاكيه ساخته‌اند و از جمله آتشكده‌هاى ايشان بوده است .\r\nمسعودى گويد : ابو معشر منجم در كتاب الالوف معبدها و بناهاى بزرگى را كه ضمن هر هزار سال در دنيا ساخته مىشود ياد كرده است ابن مازيار شاگرد ابو معشر نيز در كتاب « المنتخب من كتاب الالوف » از آن سخن آورده است و كسانى كه جلوتر يا عقبتر از ايشان بوده‌اند بسيارى از بناها و عجايب زمين را ياد كرده‌اند كه از ذكر آن چشم پوشيديم و هم از ذكر سد صرف نظر كرديم كه همان سد ياجوج و ماجوج است و مردم درباره چگونگى بناى آن نيز چون بناى ارم ذات العماد به ترتيبى كه همين جا گفتيم و بناى اهرام مصر و نوشته‌هاى آن و طلسم خانه‌هاى صعيد و ديگر شهرهاى مصر اختلاف دارند و نيز اخبار مدينه العقاب را با آنچه\r\n\r\n","description":"","footnote":"","page_name":" 611 ","page_number":631},
  {"content":"\r\n\r\nمردم درباره آن گفته‌اند كه در دشتهاى مصر در ناحيه واحه‌ها در سمت مغرب حبشه است و خبر ستونى كه بسرزمين عاد است و در يكى از فصول سال آب از آن فرود ميايد و خبر مورچه‌اى كه به اندازه گرگ و سگ است و قصه سرزمين طلا كه در ديار مغرب روبروى سلجماسه است و مردمى كه آنجا در ماوراى رود بزرگ بسر مىبرند و معاملاتشان بدون مشاهده و گفتگو انجام ميگيرد كه كالا نزد ايشان گذارند و مردم صبح سوى كالاى خود روند و ميله‌هاى طلا را بينند كه پهلوى هر كالا نهاده است و صاحب كالا اگر خواهد طلا را بردارد و كالاى خويش را بگذارد و اگر خواهد كالاى خويش را بردارد و طلا را بگذارد و اين در سرزمين مغرب و در سلجماسه معروف است و تاجران از سلجماسه كالا بساحل رود برند و آن رودى بزرگ و پر آب است ( در اقصاى خراسان و مجاور ديار ترك قومى هست كه به همين ترتيب بدون مشاهده و گفتگو معامله مىكند و آنها نيز بر ساحل رودى بزرگ جاى دارند ) و خبر بئر معطله و قصر مشيد كه در ناحيه شحر از ولايت احقاف ما بين يمن و حضر موت است و منفذهاى چاه كه بدهات و نواحى بالا و زير آن ارتباط دارد و سخنانى كه كسان در تاويل اين آيه قرآن كه از بئر معطله و قصر مشيد سخن دارد گفته‌اند كه آيا مقصود از قصر و بئر همين قصر و بناى موجود است يا نه و خبر قلاع يمن چون قلعه نسل و غيره و اخبار شهر روميه و چگونگى بناى آن و معبدها و كليساهاى عجيب كه آنجا هست و ستونى كه ظرف مسين بر آن هست و در موسم زيتون از شام و جاهاى ديگر زيتون آنجا برند و اين را مرغان معروف بسودانى بچنگ و منقار برند و در ظرف مسين ريزند و بسبب آن زيتون و روغن - زيتون روم بيشتر شود به ترتيبى كه ضمن اخبار طلسمات از بلينوس و ديگران در كتاب اخبار الزمان آورده‌ايم و هم اخبار هفت خانه كه در ديار اندلس هست و خبر شهر قلع و گنبد سرب كه در بيابانهاى اندلس است و خبر ملوك سابق آنجا و اينكه وصول بدانجا محال است و خبر فرستاده عبد الملك ابن مروان كه آنجا فرود آمد و مسلمانانى\r\n\r\n","description":"","footnote":"","page_name":" 612 ","page_number":632},
  {"content":"\r\n\r\nكه چون از بالاى بارو بدرون شهر مينگريستند خويشتن را پائين ميافكندند و ميگفتند كه به نعيم دنيا و آخرت رسيده‌اند و خبر شهرى كه باروى آن از قلع است و در بيابانهاى هند بر ساحل درياى حبشى است و اخبار ملوك هند كه بدانجا نتوانستند رسيد و دره ريگى كه به طرف آن روانست و معبدهائى كه در هندوستان براى بتان به شكل موجودات سماوى كه گفتم از روزگار قديم در آنجا مرسوم شده است ساخته‌اند و خبر معبد بزرگى كه در ديار هند هست و موسوم به ادرى است و هندوان از نقاط دور به آنجا روند و شهرى را وقف آن كرده‌اند و اطراف آن هزار اطاق است كه در آنجا كنيزكانند كه نبايدشان ديد كه اين بت بنزد هندوان سخت محترم است و خبر بتخانه‌اى كه در مولتان سند بر ساحل رود مهران هست و خبر سندان كه كسرى در ديار قرماسين دينور از توابع كوفه ساخته است و بسيارى از اخبار جهان و خواص نواحى و بناها و كوهها و بدايع مخلوق آن از حيوان و غير حيوان از ذكر همه اينها صرف نظر كرديم كه همه را در كتابهاى سابق خود گفته‌ايم و هم ميوه‌هاى خاص هر شهر را در قلمرو اسلام و ممالك ديگر و امتيازات اهل شهر را از لحاظ لباس و اخلاق و غذا و نوشيدنى و عادات و عجايب هر شهر گفته‌ايم و اخبار درياها را با آنچه درباره اتصال آن به يكديگر و يكى بودن آبهايشان گفته‌اند و آفت‌ها كه بهر دريا رخ ميدهد و جواهرات خاص كه در آن هست چون مرجان كه بدرياى مغرب پديد ميايد و بدرياهاى ديگر نيست و لولو كه خاص درياى حبشى است سخن آورده‌ايم .\r\nيكى از پادشاهان جهان ما بين قلزم و بحر الروم راهى حفر كرد اما به علت بلندى قلزم و گودى درياى روم كار او انجام نگرفت و خدا عز و جل چنان كه در كتاب خويش خبر داده اين را مانع اتصال دو دريا كرده است محلى را كه از سمت درياى قلزم حفر كرده بود معروف به ذنب التمساح است و يك ميل تا قلزم فاصله دارد و پل بزرگى روى آن هست و كسانى كه از مصر به حج ميروند از روى آن عبور ميكنند از اين\r\n\r\n","description":"","footnote":"","page_name":" 613 ","page_number":633},
  {"content":"\r\n\r\nدريا تا محل معروف به هامه كه اكنون يعنى بسال سيصد و سى و دو ملك محمد بن على مادرانى است خليجى كشيده بود اما اتصال ما بين بحر الروم و درياى قلزم سر نگرفت .\r\nدر حدود ولايت تنيس و دمياط و درياچه آن نيز خليج ديگرى حفر كرد كه بنام زبروخبيه معروف شد و آب از درياى روم به اين خليج و درياچه تنيس تا محلى كه بنام نغنعان معروف است پيش آمد و به نزديكى هامه رسيد و كشتيها از بحر الروم تا نزديك اين دهكده ميرسيد و از درياى قلزم در خليج ذنب التمساح پيش ميآمد و صاحبان كشتى محمولات خود را مبادله ميكردند و حمل كالا از يك دريا بدرياى ديگر آسانتر بود آنگاه بمرور زمان اين راه كور شد و ريگ آن را پر كرد .\r\nرشيد ميخواست اين دو دريا را بوسيله سمت بالاى نيل از مجاورت حبشه و اقصاى صعيد بهم متصل كند اما نتوانست آب نيل را تقسيم كند همو ميخواست از مجاورت فرما در ناحيه تنيس اين منظور را انجام دهد بطورى كه آب درياى قلزم به طرف بحر الروم جارى شود اما يحيى ابن خالد به او گفت روميان مردم را از مسجد الحرام و هنگام طواف خواهند ربود زيرا كشتيهاى رومى از بحر الروم بدرياى حجاز ميرسد و دسته‌ها بجده ميفرستد و مردم را از مسجد الحرام و مكه به ترتيبى كه گفتيم ميربايند و رشيد از اين كار خود - دارى كرد .\r\nنقل ميكنند كه عمرو بن عاص وقتى در مصر بود درصدد اين كار بود اما عمر بن خطاب رضى الله عنه بسبب آنچه درباره روميان و دسته‌هايشان گفتيم او را منع كرد و اين در زمان خلافت عمر بن خطاب رضى الله عنه بود كه عمرو بن عاص مصر را گشوده بود . ما بين دو دريا در مكانها و خليجها كه گفتيم آثار حفارى كه ملوك سلف آغاز كرده‌اند نمودار است كه ميخواسته‌اند با اتصال دو دريا زمين\r\n\r\n","description":"","footnote":"","page_name":" 614 ","page_number":634},
  {"content":"\r\n\r\nآباد و ولايت مرفه شود و مردم آذوقه بيشتر داشته باشند و بهر شهر آذوقه‌اى كه آنجا نيست حمل توان كرد و بسيار فوايد و منافع ديگر بدست آيد و خدا بهتر داند . 256\r\n\r\n","description":"","footnote":"","page_name":" 615 ","page_number":635},
  {"content":"\r\n\r\n257\r\n\r\nذكر مختصر تاريخ از آغاز عالم تا مولد پيغمبر خدا صلى الله عليه و سلم و آنچه بدين باب مربوط است\r\nدر كتابهاى سابق خود شمه‌اى از اختلافات كسان را درباره آغاز جهان و حدوث و قدم آن و نظريات مختلفى كه داشته‌اند ياد كرده‌ايم و گفته‌ايم كه طوايف هند و گروههائى از يونانيان و فلكيان و طبيعيان كه پيرو آنها بوده‌اند قايل بقدم جهانند و تقرير فلكيان را آورده‌ايم كه گويند حركتى كه اشخاص را پديد مياورد و روح در آنها ميدمد وقتى مسافت يك دور را تا جائى كه از آنجا آغاز كرده تمام كرد باز از آنجا ميگذرد و همه اوضاع و اشخاص و صور و اشكالى را كه در دور اول پديد آورده بود تجديد مىكند زيرا علت و سببى كه اين چيزها از وجود آن پديد آمده بود چنان كه از اول بود تجديد شده است و با تجديد آن ميبايست همه چيزهائى كه قبلا وجود يافته بود دوباره وجود يابد و دنباله اين گفتار طبيعيان را آورده‌ايم كه گفته‌اند سبب پيدايش موجودات جسمانى و نفسانى حركت و اختلاط طبايع است زيرا به نظر آنها طبيعت در آغاز كار بجنبيد و درهم آميخت و حيوانات و نباتات و ديگر موجودات جهان را پديد آورد آنگاه ترتيب توالد را مقرر كرد زيرا از استمرار افراد عاجز بود و دوام آن را بتوالد محول داشت طبايع از تركيب بسادگى ميرود و از سادگى به تركيب باز ميگردد و همين كه مركب همه مكنون خود را نمودار كرد چيزها به طرف سادگى ميرود و كاينات\r\n\r\n","description":"","footnote":"","page_name":" 616 ","page_number":636},
  {"content":"\r\n\r\nراه طى كرده را از نو آغاز مىكند زيرا آنچه از اول موجب آن شده بود از نو وجود يافته است و ميبايست با تكرار علت توابع آن نيز تكرار شود و چيزها به همان ترتيب پديد آيد چون گياه كه در بهار نيروى آن زير خاك بجنبد زيرا خورشيد هنگام بهار براس الحمل ميرسد و از اوج آغاز مىكند و بسير خود ادامه ميدهد و خورشيد علت اساسى زندگى نباتات است و دوباره ميوه از درخت به ترتيبى كه سال پيش بود و در نتيجه سرما و خشكى زمستان از ميان رفته بود پديد مىشود زيرا علت وجود حرارت و رطوبت است و علت تباهى برودت و يبوست است و چون چيزها از حرارت و رطوبت به برودت و يبوست رود از وجود كه مايه كمال آنست ببرد و به تباهى گرايد و چون تباهى آن بنهايت رسد از وصول آفتاب براس الحمل وجود آن تجديد شود چنان كه در آغاز پيدايش داشته بود و از پستى تباهى بشرف وجود در آيد اگر حواس ما تغيير اجسام را ضبط ميكرد و انتقالات آن را از جائى به جائى ادراك توانست كرد عبور آن را در دايره زمان مشاهده ميكرد كه از مرحله‌اى آغاز مىكند و سوى آن باز ميگردد و در محيط دايره باشكالى كه با هم متناسب است جلوه مىكند و اختلاف اشكال نتيجه اختلاف علل و اسباب است و اين گروه در همين تقرير قضيه قدمت عالم را تصريح و توضيح كرده‌اند . بموجب تحقيق مسلم است كه چيزهاى موجود تابع يكى از دو ترتيب است يا آغاز و انتهائى دارد يا بدون آغاز و انتهاست اگر بدون آغاز و انتها باشد ميبايست اجزاء و قسمتهاى آن نيز نامتناهى باشد و محدود زمان نباشد و مجموع آن نيز محصور زمان نباشد در صورتى كه بمشاهده معلوم است كه اجزا و قسمتهاى اشياء متناهى است و آغاز دارد و هر روز تازه خلقت‌هاى تازه بوجود ميآيد و از ريشه‌هاى موجود صورتهاى نو نمودار مىشود و اين معلوم ميدارد كه چيزها متناهى است و در دايره متناهى وقوع مييابد و مىبايست آغاز و انتها داشته باشد و اين پندار كه اشيا نامتناهى است و آغاز و انتها ندارد باطل و محال و بىاساس است اگر\r\n\r\n","description":"","footnote":"","page_name":" 617 ","page_number":637},
  {"content":"\r\n\r\nچيزهاى موجود آغاز و انتها نميداشت ميبايست چيزى از محل خود نگردد و از مرحله خود تغيير نيابد و تحول نباشد و تضاد از ميان برخيزد و اين محال است اگر چيزها متناهى بود اينكه ميگوئيم امروز و ديروز و فردا معنى نداشت زيرا اين زمانها چيزهاى متناهى را معين مىكند و آنچه را نيامده و آنچه را كه آمده و رفته بحوزه خود مياورد با اين تقرير قضيه تحول اشيا و حدوث اجسام روشن شد و اين بدليل مشاهده و عقل و تحقيق معلوم است وقتى مسلم شد كه چيزها حادث است و از پس نبودن بوجود آمده است ميبايد موجدى داشته باشد كه بخلاف اشياء شكل و صورت نداشته است زيرا وقتى عقل براى چيزى صورت قايل شد طبعاً وزن و اندازه نيز دارد و مثل و مانند نيز خواهد داشت و آفريدگار جل و عز والاتر از آنست كه كلمات از ذات وى تعبير كند و عقول وى را به دايره صفات محصور كند و به اشاره دريابد يا نهايت و سرانجام داشته باشد .\r\nمسعودى گويد : اكنون بگفتگو درباره تاريخ جهان و گفتار اقوام درباره آن باز ميگرديم سخن از حدوث جهان از اين جهت آورديم كه از گفته معتقدان قدمت و ازليت جهان نيز ياد كرده‌ايم و گفتار هندوان را در اين معنى در قسمتهاى گذشته اين كتاب آورده‌ايم .\r\nبه پندار يهودان عمر جهان شش هزار سال است و اين را از شريعت گرفته‌اند نصارى نيز درباره عمر جهان گفته يهودان را پذيرفته‌اند گفته صابيان حرانى و كمارى را ضمن سخن يونانيان آورده‌ايم . مجوسان در اين باب مدتى معلوم نكرده‌اند كه به نفوذ قدرت و حيله هرمند كه همان شيطان است قائل شده‌اند بعضى از آنها نيز چون ثنويان بامتزاح و خلاص معتقدند كه دوران جهان پس از خلاصى از شرور و آفات تجديد مىشود به پندار مجوسان از زمان زرادشت اسپيمان پيمبرشان تا اسكندر دويست و هشتاد سال بود ، پادشاهى اسكندر شش سال بود و از پادشاهى اسكندر تا پادشاهى اردشير پانصد و هفده سال بود و از پادشاهى اردشير تا هجرت پانصد و شصت\r\n\r\n","description":"","footnote":"","page_name":" 618 ","page_number":638},
  {"content":"\r\n\r\nو چهار سال بود بنابر اين از هبوط آدم تا هجرت پيمبر صلى الله عليه و آله و سلم ششهزار و يكصد و بيست و شش سال بوده است به اين ترتيب كه از هبوط آدم تا طوفان دو هزار و دويست و پنجاه و شش سال بود و از طوفان تا مولد ابراهيم خليل عليه السلام يك هزار و هفتاد و نه سال بود و از مولد ابراهيم تا ظهور موسى بسال هشتادم عمر وى يعنى هنگامى كه بنى اسرائيل را از مصر به بيابان برد پانصد و شصت و پنج سال بود و از خروج بنى اسرائيل تا سال چهارم پادشاهى سليمان بن داود عليه اسلام يعنى موقعى كه بناى بيت المقدس را آغاز كرد سيصد و سى و شش سال بود و از بناى بيت المقدس تا پادشاهى اسكندر هفتصد و هفده سال بود و از پادشاهى اسكندر تا تولد مسيح سيصد و شصت و نه سال بود و از مولد مسيح تا مولد پيمبر صلى الله عليه و سلم پانصد و بيست و يك سال بود و از صعود مسيح كه در سى و سه سالگى وى انجام گرفت تا وفات پيمبر صلى الله عليه و سلم پانصد و چهل و شش سال بود و از مبعث مسيح تا هجرت پيمبر پانصد و نود و چهار سال بود و وفات پيمبر ما صلى الله عليه و سلم بسال نهصد و سى و پنجم پادشاهى ذو القرنين بود و از داود تا محمد صلى الله عليه و سلم هزار و هفتصد و دو سال و شش ماه و ده روز بود و از ابراهيم تا محمد صلى الله عليه و سلم دو هزار و هفتصد و بيست سال و شش ماه و ده روز بود و از نوح تا محمد صلى الله عليه و سلم سه هزار و هفتصد و بيست سال و ده روز بود بنابر اين مجموع تاريخ از هبوط آدم به زمين تا مبعث پيمبر صلى الله عليه و سلم چهار هزار و هشتصد و يازده سال و شش ماه و ده روز بوده و همه تاريخ از هبوط آدم به زمين تا كنون كه سال سيصد و سى و دو و ايام خلافت المتقى بالله و اقامت او در رقه است پنجهزار و صد و پنجاه و شش سال است .\r\nدر قسمتهاى گذشته اين كتاب نيز شمه‌اى درباره تاريخ گفته‌ايم و آن را تكرار نميكنيم .\r\nمجوسان درباره تاريخ قصه‌هاى دراز دارند كه گويند پادشاهى بايشان 261\r\n\r\n","description":"","footnote":"","page_name":" 619 ","page_number":639},
  {"content":"\r\n\r\n262 و طوايف ديگر كه در گفتگوى آغاز و بناى جهان گفته‌ايم باز ميگردد بعضى از آنها نيز ببقاى عالم قائلند و گفته‌اند كه آغاز و انجام ندارد بعضى گفته‌اند كه انجام دارد اما آغاز نداشته است بعضى ديگر گفته‌اند كه آغاز داشته است و انجام ندارد كه شرح آن را در كتابهاى سابق خويش آورده‌ايم و از تكرار آن در اين كتاب بىنيازيم كه بناى ما بر اختصار و تذكار كتابهائيست كه پيش از اين تأليف كرده‌ايم .\r\nگروهى از محققان اسلام گفته‌اند « بدليل معلوم شده كه عالم حادث است و پس از نبود بوجود آمده است و موجد آن آفريدگار عز و جل است كه آن را از هيچ بوجود آورده و در آخرت نيز از هيچ بوجود مياورد تا وعده و وعيد وى انجام شود كه وعد و وعيد وى راست است و كلماتش تغييرپذير نيست . آغاز جهان از آدم بوده است اما شمار و اندازه سالها را ندانيم كسان درباره آغاز تاريخ اختلاف دارند قرآن از اوقات و چگونگى سالهاى آن خبر نداده و تعيين آن از جمله مسائلى نيست كه آراء بر آن متفق شود يا به دليل عقل و تحقيق يا ادراك حواس كه محسوسات را كشف مىكند توان دريافت پس چگونه ميتوان گفت عمر جهان هفت هزار سال است ؟ خدا عز و جل بتذكار نسلهاى هلاك شده فرموده است « و عاد و ثمود و اصحاب رس و نسلهاى بسيار كه ما بين آنها بوده‌اند » و خداى تعالى جز درباره چيزى كه واقعا بسيار باشد « بسيار » نميگويد خدا در كتاب خويش از خلقت آدم و حكايت او و پيمبران پس از وى سخن آورده و از كيفيت خلقت خبر داده اما مقدار سالها را نگفته تا چنان كه از مطالب مذكور مطلع شده‌ايم از آن نيز مطلع شويم .\r\nبخصوص كه ميدانيم فاصله ميان ما و آدم مورد اختلاف است و شهرها و ملوك و عجايب بسيار در جهان بوده است و ما نميتوانيم چيزى را كه خدا عز و جل معلوم نكرده معلوم كنيم .\r\nگفتار يهودان نيز قابل پذيرفتن نيست زيرا قرآن تصريح كرده كه آنها كلمات\r\n\r\n","description":"","footnote":"","page_name":" 620 ","page_number":640},
  {"content":"\r\n\r\nرا تحريف ميكنند و حق را با وجود آنكه ميدانند نهان ميدارند و منكر پيمبران بوده و معجزات و آيات و دلايل و نشانه‌ها را كه خدا عز و جل بدست عيسى بن مريم و بدست پيمبر ما محمد صلى الله عليه و سلم نمودار كرده نپذيرفته‌اند خدا عز و جل بما خبر داده كه اقوامى را بسبب انكار پروردگار هلاك كرده است چنان كه او عز و جل فرمايد « حادثه رخ دادنى ، چيست ؟ ثموديان و عاديان حادثه ويران كننده را تكذيب كردند اما ثموديان به صيحه خارق العاده هلاك يافتند اما عاديان بباد سخت طوفانى هلاك يافتند » تا آنجا كه گويد « ايا باقيمانده‌اى از آنها مىبينى ! » بعلاوه پيمبر فرموده « آنها كه رشته نسب تعيين ميكنند دروغ ميگويند » و فرمود كه نسب را فقط تا معد ببرند و از آن بالاتر نبرند كه ميدانست دورانها بوده و قوم‌ها بوده‌اند كه گذشته و فانى شده‌اند . اگر نبود كه نفوس بتازه راغبتر است و نوادر را دوستتر دارد و بسخن كوتاه مايلتر است از اخبار متقدمان و سرگذشت ملوك گذشته بسيارى مطالب را كه در اين كتاب نياورده‌ايم ياد ميكرديم اما در اينجا فقط نكات آسان را باختصار نه مشروح آورده‌ايم كه در همه اين مسائل بر تاليفات سابق خود تكيه داشته‌ايم و چون خداوند عز و جل كيفيت و حقيقت نيت را بداند انسان را يارى كند تا از خطر سالم ماند .\r\nما در اين كتاب در حدود طاقت و امكان و اختصار از هر رشته علم و هر باب ادب شمه‌ها آورده‌ايم كه هر كه بنگرد بشناسد و هر كه ببيند از آن تذكار جويد .\r\nاكنون كه خلاصه مسائلى را كه از علوم و اخبار جهان مورد حاجت مبتدى و منتهى است ياد كرديم نسب پيمبر خدا صلى الله عليه و سلم و مولد و مبعث و هجرت و وفات او را با ايام خليفگان و ملوك دوران بدوران تا وقت حاضر ياد ميكنيم . بسيارى اخبار را در اين كتاب نياورديم بلكه از بيم تفصيل و ايجاد ملال به اشاره بس كرديم كه خردمند نبايد بنيه را بيش از طاقت آن بار كند و آنچه در خميره نفس نيست از آن بخواهد كه الفاظ به اندازه معانيست و لفظ بسيار در\r\n\r\n","description":"","footnote":"","page_name":" 621 ","page_number":641},
  {"content":"\r\n\r\nخور معنى بسيار و اندك در خور اندك است و اين مطالب بسيار مفصل است كه قسمتى جاى قسمت ديگر را تواند گرفت و شمه‌اى نمونه همه تواند بود و الله تعالى ولى التوفيق . 264\r\n\r\n","description":"","footnote":"","page_name":" 622 ","page_number":642},
  {"content":"\r\n\r\n265\r\n\r\nذكر مولد و نسب پيمبر صلى الله عليه و سلم و مطالب ديگر مربوط به اين باب\r\nدر كتابهاى سابق خود آغاز تاريخ و خلقت جهان و اخبار پيمبران و ملوك و عجايب خشكى و دريا و كليات تاريخ ايران و روم و قبط و ماه‌هاى روم و قبط و مولد پيمبر صلى الله عليه و سلم را تا مبعث وى با كسانى كه پيش از رسالت به دو ايمان آوردند ياد كرده‌ايم سابقاً نيز در همين كتاب از كسانى كه بدوران فترت ما بين مسيح و او بوده‌اند سخن داشته‌ايم . اكنون از مولد او ياد ميكنيم كه طاهر مطهر اغراز هر بود و نشانه‌هاى پيمبريش مكرر و دلايل نبوتش فراوان بود و پيش از بعثتش شهادت‌ها درباره وى آمده بود .\r\nوى محمد بن عبد الله بن عبد المطلب بن هاشم بن عبد مناف بن قصى بن كلاب ابن مرة بن كعب بن لوى بن غالب بن فهر بن مالك بن نضر بن كنانة بن خزيمة بن مدركة بن الياس بن مضر بن نزار بن معد بن عدنان بن ادد بن ناخور بن سود بن يعرب بن يشجب بن نابت بن اسماعيل بن ابراهيم خليل الرحمن ابن تارح يعنى آزر بن ناخور بن ساروخ بن ارعواء بن فالغ بن عابر بن شالح بن ارفحشذ بن سام بن نوح بن لمك بن متوشالح بن اخنوخ بن يرد بن مهلاييل بن قينان بن انوش بن شيث بن آدم عليه السلام بود .\r\nاين مطابق صورتى است كه ابن هشام در كتاب المغازى و السير از ابن اسحاق آورده است . صورتها درباره نامهاى بعد از نزار مختلف است در يك صورت چنين\r\n\r\n","description":"","footnote":"","page_name":" 623 ","page_number":643},
  {"content":"\r\n\r\nاست كه نزار پسر معد بن عدنان بن ادد بن سام بن يشجب بن يعرب بن هميسع بن صانوع بن يامد بن قيدر بن اسماعيل بن ابراهيم بن تارح بن ناخور بن ارعواء بن اسروح بن فالغ بن شالخ بن ارفحشذ بن سام بن نوح بن متوشلخ بن اخنوخ بن مهلائيل بن قينان بن انوش بن شيث بن آدم بود .\r\nدر روايتى كه ابن اعرابى از هشام بن كلبى آورده نزار پسر معد بن عدنان بن اد بن ادد بن هميسع بن نبت بن سلامان بن قيد بن اسماعيل بن ابراهيم بن خليل بن تارح بن ناخور بن ارعواء بن قالغ بن عابر بن شالخ بن ارفحشذ بن سام بن نوح بن لمك بن متوشلخ بن اخنوخ ابن يرد بن مهلائيل بن قينان بن انوش بن شيث بن آدم عليه السلام بوده است .\r\nدر تورات هست كه آدم عليه السلام نهصد و سى سال بزيست بنابر اين ميبايست هنگام تولد لمك كه پدر نوح پيمبر عليه السلام بود آدم عليه السلام هشتصد و شصت و چهار ساله و شيث هفتصد و چهل و چهار ساله بوده باشند مطابق اين حساب ميبايد مولد نوح پيمبر عليه السلام يكصد و بيست و شش سال پس از وفات آدم بوده باشد .\r\nپيمبر صلى الله عليه و سلم به ترتيبى كه ياد كرديم نهى كرده كه در تعيين نسب از نزار تجاوز كنند پس ميبايست در رشته نسب روى معد درنگ كنيم زيرا نسب - شناسان به ترتيبى كه گفته‌ايم اختلاف كرده‌اند و عمل به امر و نهى پيمبر عليه السلام واجب است .\r\nمسعودى گويد : در سفرى كه با روخ بن ناريا دبير ارمياى پيمبر صلى الله عليه و سلم بقلم آورده نسب معد بن عدنان را چنين ديده‌ام : معد بن عدنان بن ادد بن هميسع بن سلامان بن عوص بن برو بن متساويل بن ابى العوام ابن ناسل بن حر ابن يلدارم بن بدلان بن كالح بن فاجم بن ناخور بن ماحى بن عسقى بن عنف بن عبيد بن رعأ بن حمران بن يسن بن هرى بن بحر بن يلخى بن ارعو ابن عنفاء بن حسان بن عيسى بن اقتاد بن ايهام بن معصر بن ناجب بن رزاح بن ابراهيم خليل عليه السلام .\r\n\r\n","description":"","footnote":"","page_name":" 624 ","page_number":644},
  {"content":"\r\n\r\nارميا با معد بن عدنان خبرها داشت و در شام حكايتها داشتند كه ذكر آن بدرازا ميكشد و توضيح آن را در كتابهاى سابق خويش آورده‌ايم اين رشته نسب را به اين صورت نيز آورديم تا اختلاف كسان درباره آن معلوم شود پيمبر از اين جهت فرمود رشته نسب را از معد بالاتر نبردند كه از اختلاف نسبها و كثرت نظريات در باره اين مدتهاى دراز خبر داشت .\r\nكنيه او صلى الله عليه و سلم ابو القاسم بود شاعر در اين باب شعرى بدين مضمون گويد « خداوند از مخلوق خود نخبگان دارد . نخبه خلق بنى هاشمند و نخبه نخبه هاشم محمد است كه نور است و ابو القاسم است » نام او محمد و احمد و ماحى است كه خدا گناهان را بوسيله او محو كند و عاقب و حاشر است كه خداوند مخلوق را به تبع او محشور كند صلى الله عليه و سلم تولد او عليه السلام عام الفيل بود و از عام الفيل تا سال فجار بيست سال بود قجار جنگى بود كه ما بين قيس عيلان و بنى كنانه رخ داد كه چون جنگ در ماه‌هاى حرام را حلال دانستند بدين جهت فجار نام يافت . كنانه پسر خزيمه بن مدر كه عمرو بن الياس بن مضر بن نزار بود فرزندان الياس ، عمرو عامر و عمير بودند عمر مدركه و عامر طابخه و عمير قمعه لقب داشت و مادرشان ليلى دختر حلوان بن عمران بن الحاف بن قضاعه بود كه نامش خندف بود لقب اينان معروفتر شد و فرزندان الياس بنام مادر خود معروف شدند قصى بن كلاب بن مره در اين باب شعرى گويد بدين مضمون « من و طايفه‌ام و پدرم هنگام جنگ هنگامى كه بنام آل وهب بانگ زنند صولت شديد و نسب و الا داريم مادر من خندف است و الياسم پدر » قريش بيست و پنج تيره بودند بنى هاشم بن عبد مناف . بنى المطلب بن عبد مناف . بنى الحارث بن عبد المطلب . بنى امية بن عبد شمس . بنى نوفل بن عبد مناف . بنى الحارث بن فهر . بنى اسد بن عبد العزى بنى عبد الدار بن قصى كه پرده‌داران كعبه بودند .\r\nبنى زهرة بن كلاب . بنى تيم بن مره . بنى مخزوم . بنى يقظه . بنى مره . بنى عدى\r\n\r\n","description":"","footnote":"","page_name":" 625 ","page_number":645},
  {"content":"\r\n\r\nبن كعب . بنى سهم . بنى جمح و تا اينجا قريش بطاح يعنى آنها كه در داخل دره مكه مقام داشتند به ترتيبى كه سابقاً در اين كتاب گفته‌ايم تمام مىشود . بنى مالك بن حنبل . بنى معيط بن عامر بن لوى . بنى نزار بن عامر . بنى سامة بن لوى . بنى ادرم كه تميم بن غالب بود . بنى محارب بن فهر . بنى حارث بن عبد الله بن كنانه . بنى عائذه كه خزيمة بن لوى بود . بنى نباته كه سعد بن لوى بود و از بنى مالك بود تا آخر قبايل قريش ظواهر به ترتيبى كه در قسمتهاى گذشته اين كتاب ضمن سخن از مطيبان و ديگر قرشيان گفته‌ايم .\r\nجنگ فجار در نتيجه تفاخر بكثرت عشيره و اموال رخ داد و در شوال پايان يافت و پيمان فضول پس از فجار بوجود آمد . يكى از شعرا گويد :\r\n« ما ملوك خاندان شرف بوديم و بروزگاران حامى خاندان بوديم . حجون را از همه قبايل قدغن كرديم و روز فجار از بدكارى جلو گيرى كرديم . » و هم خداش بن زهير عامرى در اين باب گويد . « مرا از فجار مترسان كه فجار در حجون بطحا رسوائى بار آورد » پيمان فضول در ذى قعده بخاطر مردى از زبيد يمن بوجود آمد كه او كالائى بعاص بن وائل سهمى فروخته بود و عاص در پرداخت قيمت چندان مماطله كرد كه مايوس شد و هنگامى كه قريش در اطراف كعبه در انجمن‌هاى خويش بودند بالاى ابو قبيس رفت و شعرى خواند و شكايت خويش را اعلام كرد و بصداى بلند همى گفت « اى مردان به كسى كه كالايش را در مكه بستم گرفته اند و از يار و ديار دور است توجه كنيد حرمت ، خاص كسى است كه حرمت نگهدارد و جامه بدكار خيانتكار حرمت ندارد » و قرشيان با همديگر سخن گفتند و اول كس كه در اين باب كوشيد زبير بن عبد المطلب بن هاشم بن عبد مناف بود آنگاه قبايل قريش در دار الندوه كه محل حل و عقد امور بود فراهم آمدند و از جمله قريش كه فراهم شدند بنى هاشم بن عبد مناف و زهرة بن كلاب و تيم بن مره و بنى حارث بن فهر بودند و هم سخن شدند كه حق مظلوم را از ظالم بگيرند و به خانه عبد -\r\n\r\n","description":"","footnote":"","page_name":" 626 ","page_number":646},
  {"content":"\r\n\r\nالله بن جدعان رفتند و آنجا پيمان بستند . زبير بن عبد المطلب در اين باب گويد « هر كه اطراف خانه هست ميداند كه ما مانع ظلم هستيم و از ننگ دورى ميكنيم » و ما اخبار پيمانها و فجارهاى چهارگانه را كه فجار الرجل ( يا فجار بدر بن معسر ) و فجار القرد و فجار المراة و فجار براض كه چهارم بود در كتاب الاوسط آورده‌ايم از فجار چهارم كه جنگ شد تا هنگام بناى كعبه پانزده سال بود و از حضور پيمبر صلى الله عليه و سلم و مشاهده فجار چهارم تا وقتى كه براى تجارت خديجه بشام رفت و نسطوراى راهب از صومعه خويش پيمبر صلى الله عليه و سلم را كه با ميسره بود بديد كه ابرى روى او سايه كرده بود و گفت اين پيمبر است و اين ختم پيمبرانست از حضور فجار تا اين وقت چهار سال و نه ماه و شش روز و تا وقتى كه خديجه دختر خويلد را بزنى گرفت دو ماه و بيست و چهار روز بود و از آن هنگام تا وقتى كه شاهد بناى كعبه بود و در اختلاف قرشيان براى نصب حجر الاسود حضور يافت ده سال بود .\r\nو قصه چنان بود كه سيل كعبه را ويران كرده بود و پس از ويرانى يك آهوى طلا و زيور و جواهر از آن بسرقت رفته بود و قريش آن را از پايه برچيدند .\r\nدر ديوارهاى كعبه تصويرها بود كه با رنگهاى جالب كشيده بودند از جمله تصوير ابراهيم خليل بود كه تيرهاى فال را بدست داشت و مقابل وى صورت پسرش اسماعيل بود كه بر اسبى سوار بود و مردم را به مشعر الحرام ميبرد و فاروق يعنى كسى كه فال بد و خوب را تشخيص ميداد با گروهى از مردم ايستاده بود و براى آنها نصيب يا بى ميكرد و بجز اين دو ، صورت بسيارى از فرزندان ابراهيم و اسماعيل بود تا قصى بن كلاب كه جمعا شصت صورت بود و با هر يك از صورتها خداى صاحب صورت و چگونگى عبادت و كارهاى معروف وى نمودار بود .\r\nوقتى قرشيان كعبه را بساختند و بالا آوردند و چوبى را كه براى بنام لازم داشتند از يك كشتى كه دريا بساحل افكنده بود و پادشاه روم آن را از قلزم مصر سوى\r\n\r\n","description":"","footnote":"","page_name":" 627 ","page_number":647},
  {"content":"\r\n\r\nحبشه فرستاده بود تا آنجا كليسائى بسازند خريدارى كردند و چون به ترتيبى كه گفتيم به محل نصب حجر الاسود رسيدند در اين باب اختلاف شد كه كى سنگ را بجاى خود نصب كند و بدين ترتيب هم سخن شدند كه نخستين كسى را كه از در بنى شيبه وارد شود حكم خويش كنند نخستين كسى كه از آن در در آمد پيمبر صلى الله عليه و سلم بود كه او را بسبب وقار و رفتار درست و راستگوئى و پرهيز از زشتىها و آلودگىها بنام امين ميخواندند پس او را درباره اختلاف خويش حكم كردند و به حكم وى رضايت دادند و او رداى خويش را پهن كرد و بقولى عباى طارونى بود و او عليه الصلاة و السلام سنگ را برداشت و ميان عبا نهاد و به چهار تن از مردان قريش كه سران قوم بودند يعنى عتبة بن ربيعه بن عبد شمس بن عبد مناف و اسود بن عبد المطلب بن اسد بن عبد العزى بن قصى و ابو حذيفة بن مغيره بن عمرو بن مخزوم و قيس بن عدى سهمى بگفت تا هر كدام يك طرف آن را بر گيرند و آنها عبا را با سنگ بلند كردند و از زمين برداشتند و به محل نصب نزديك كردند و او عليه الصلاة و السلام سنگ را برداشت و بجاى خود گذاشت و همه قرشيان حضور داشتند اين نخستين كار و فضيلت و حكم وى بود كه نمودار شد . يكى از قرشيان كه حضور داشت از رفتار آنها كه مطيع كم‌سال‌ترين خودشان شدند تعجب كرد و گفت « اى عجب از اين قوم كه اهل شرف و سرورى و پيران و كاهلانند و كسى را كه از همه كم‌سال‌تر و كم‌مال‌تر است سرور و حكم خويش كردند قسم به لات و عزى كه بر آنها تفوق خواهد گرفت و نصيب‌ها ميان آنها تقسيم خواهد كرد و از اين پس اهميت و اعتبارى بزرگ خواهد داشت » درباره اين گوينده اختلاف كرده‌اند بعضى كسان گفته‌اند ابليس بود كه آن روز به صورت يكى از قرشيان كه مرده بود در انجمن ايشان نمودار شد و پنداشتند كه لات و عزى وى را براى آن روز زنده كرده‌اند بعضى ديگر گفته‌اند وى از سران و حكيمان و هوشياران قوم بود وقتى قرشيان بناى كعبه را بپايان بردند آن را با رداى سران قوم كه\r\n\r\n","description":"","footnote":"","page_name":" 628 ","page_number":648},
  {"content":"\r\n\r\nبردهاى يمانى بود بپوشانيدند و تصويرهائى را كه در كعبه بود بدقت تجديد كردند .\r\nاز بناى كعبه تا وقتى كه خدا وى را صلى الله عليه و سلم مبعوث كرد پنج سال بود و از مولدش تا روز مبعث چهل سال و يك روز بود درباره مولد وى صلى الله عليه و سلم آنچه به صحت پيوسته اينست كه پنجاه روز پس از آنكه اصحاب فيل سوى مكه آمدند تولد يافت آمدن آنها به مكه روز دوشنبه سيزده روز مانده به آخر محرم سال هشتصد و هشتاد و دوم از روزگار ذو القرنين بود و آمدن ابرهه به مكه هفدهم محرم سال دويست و شانزدهم تاريخ عرب بود كه از حجة الغدر آغاز ميشد و سال چهل ملك كسرى انوشيروان بود .\r\nتولد او عليه الصلاة و السلام هشتم ربيع الاول همان سال در مكه در خانه ابن يوسف بود كه بعدها خيزران مادر هادى و رشيد آنجا مسجدى ساخت . پدر وى عبد الله غايب بود كه بشام رفته بود و در بازگشت بيمار شد و در مدينه از جهان چشم پوشيد و هنوز پيمبر در شكم مادر بود در اين باب اختلاف است بعضىها گفته‌اند وى يك ماه پس از تولد پيمبر وفات يافت بعضى ديگر گفته‌اند وفاتش بسال دوم تولد پيمبر بود .\r\nمادر وى آمنه دختر وهب بن عبد مناف بن زهرة بن كلاب بن مرة بن كعب بود . بسال اول تولد او را به حليمه دختر عبد الله بن حارث دادند كه شيرش دهد بسال دوم كه او در طايفه بنى سعد بود عبد المطلب شعرى بدين مضمون گفت :\r\n« خدا را سپاس كه اين غلام پاكيزه را به من داد كه در گهواره پيشواى كودكان است او را به خانه كه ركن‌ها دارد پناه مىدهم » بسال چهارم تولدش دو فرشته شكم او را شكافتند و قلبش را برون آوردند و بشكافتند و پاره خون سياهى از آن برون آوردند آنگاه شكم و قلب او را با برف بشستند و يكى از آنها به ديگرى گفت « او را با ده تن از امتش همسنگ كن »\r\n\r\n","description":"","footnote":"","page_name":" 629 ","page_number":649},
  {"content":"\r\n\r\nو چون همسنگ كرد وى سنگين‌تر بود و همچنان بيفزود تا بهزار رسيد و گفت « به خدا اگر او را با همه امتش نيز همسنگ كنى سنگين‌تر است » مادر رضاعى او حليمه بسال پنجم و بقولى در آغاز سال ششم او را بنزد مادرش آورد در اين وقت پنج سال و دو ماه و ده روز از عام الفيل گذشته بود . بسال هفتم تولد وى مادرش او را براى زيارت دائيهايش همراه برد و در ابوا وفات يافت و ام ايمن پنج روز پس از مرگ مادرش او را بمدينه آورد .\r\nبسال هشتم تولد وى جدش عبد المطلب وفات يافت و ابو طالب عمويش او را به خانه خود برد و زير سرپرستى وى بود . سيزده ساله بود كه با عموى خود بشام رفت پس از آن براى تجارت خديجه دختر خويلد با غلام او ميسره بشام رفت در اين وقت بيست و پنج ساله بود .\r\nمسعودى گويد و شرح اين باب را در كتاب اخبار الزمان و اوسط آورده‌ايم .\r\n\r\n","description":"","footnote":"","page_name":" 630 ","page_number":650},
  {"content":"\r\n\r\n\r\nذكر مبعث او ( صلى الله عليه و سلم ) و حوادثى كه تا هجرت بود\r\nآنگاه پنج سال پس از بناى كعبه به ترتيبى كه گفتيم خداوند رسول خويش را مبعوث كرد و به شرف پيمبرى اختصاص داد در اين وقت چهل سال تمام داشت و سيزده سال در مكه ماند كه مدت سه سال دعوت وى مخفى بود خديجه دختر خويلد را در بيست و پنج سالگى بزنى گرفت و هشتاد و دو سوره قرآن در مكه به دو نازل شد و بقيه بعضى از اين سوره‌ها در مدينه نزول يافت . نخستين قسمت قرآن كه نازل شد « اقرأ باسم ربك الذى خلق » بود و جبريل صلى الله عليه و سلم شب شنبه و پس از آن شب يكشنبه نزد وى آمد و روز دوشنبه درباره رسالت با وى سخن گفت و اين در كوه حرا بود و نخستين جائى كه قرآن نازل شد همانجا بود و اولين سوره را تا « علم الانسان ما لم يعلم » با او بگفت و بقيه آن بعدها نازل شد به او خطاب آمد كه نماز را دو ركعت دو ركعت مقرر كند و بعدها مامور شد كه نماز را كامل كند در سفر همان دو ركعت ماند و نماز غير مسافر افزوده شد .\r\nمبعث او ( صلى الله عليه و سلم ) بسال بيستم پادشاهى خسرو پرويز و سال دويستم پيمان ربذه و سال ششهزار و صد و سيزدهم هبوط آدم عليه السلام بود . اين تاريخ را از يكى از حكيمان عرب كه در صدر اول اسلام ميزيسته و كتابهاى سلف را خوانده بود نقل كرده‌اند كه از آنجا استخراج كرده و ضمن قصيده‌اى مفصل در اين باب گويد « بسال ششهزار و يكصد و سيزده خدا او را به پيمبرى ما فرستاد كه راهنماى طريق بود »\r\n\r\n","description":"","footnote":"","page_name":" 631 ","page_number":651},
  {"content":"\r\n\r\nدرباره اسلام على بن ابى طالب كرم الله وجهه خلاف است بسيارى كسان گفته‌اند او هرگز چيزى را با خدا انباز نكرده بود تا از نو مسلمان شود بلكه در همه كار خويش تابع پيمبر صلى الله عليه و سلم بود و به دو اقتدا ميكرد و به همين ترتيب بود تا بالغ شد و خداوند او را معصوم داشته و هدايت كرده و چون پيمبر خويش توفيق عصمت داده بود كه آنها مجبور و ناچار از انجام عبادت نبودند بلكه از روى اختيار و دلخواه اطاعت پروردگار و فرمانبردارى و خوددارى از منهيات او را برگزيدند بعضى نيز گفته‌اند وى اول كس بود كه ايمان آورد و پيمبر او را كه در معرض تكليف بود باقتضاى ظاهر « و انذر عشيرتك الاقربين . » دعوت كرد و از على آغاز كرد كه از همه كسان به دو نزديكتر بود و بهتر اطاعت ميكرد بعضى ديگر جز اين گفته‌اند و اين موضوعى است كه مردم شيعه درباره آن اختلاف كرده‌اند و هر يك از فرقه‌هائى كه درباره امامت قائل به نص و تعيين بوده‌اند بگفتار خود دلايلى آورده‌اند و هر گروه درباره چگونگى اسلام و سن او در موقع مسلمانى طريقه‌اى را پسنديده‌اند و ما اين مطلب را در كتاب الصفوه فى الامامه و كتاب الانتصار و كتاب الزاهى و ديگر كتابهاى خودمان كه در اين معنى بوده است با شرح و تفصيل آورده‌ايم .\r\nپس از آن ابو بكر رضى الله عنه اسلام آورد و قوم خويش را باسلام خواند و عثمان بن عفان و زبير بن عوام و عبد الرحمن بن عوف و سعد بن ابى وقاص و طلحه بن عبيد الله بدست او مسلمان شدند كه آنها را پيش پيمبر ( صلى الله عليه و سلم ) آورد و همگى اسلام آوردند و اين گروه در مسلمانى از ديگر كسان سبق داشتند يكى از شاعران صدر اسلام درباره ايشان گفته است :\r\n« اى كه از بهترين بندگان ميپرسى با شخص دانا و بينا برخورد كرده‌اى بهترين بندگان همگى از قريش بودند و بهترين قرشيان مهاجران بودند و بهترين مهاجران متقدمان بودند و هشت نفر ياران وى بودند على و عثمان و آنگاه زبير و طلحه و دو تن از بنى زهره و دو پير مرد كه در جوار احمد خفته‌اند و قبرشان\r\n\r\n","description":"","footnote":"","page_name":" 632 ","page_number":652},
  {"content":"\r\n\r\nپهلوى قبر اوست و هر كه پس از آنها فخر مىكند در قبال اينان از فخر او ياد مكنيد » درباره اولين كسى كه اسلام آورد اختلاف كرده‌اند بعضى گفته‌اند ابو بكر صديق از همه كسان زودتر مسلمان شد و ايمان آورد آنگاه بلال بن حمامه آنگاه عمرو بن عنبسه . بعضى ديگر گفته‌اند اولين كس از زنان كه مسلمان شد خديجه بود و از مردان على بود بعضى ديگر گفته‌اند اول كسى كه مسلمان شد زيد بن حارثه پسر خوانده پيمبر ( صلى الله عليه و سلم ) سپس خديجه سپس على كرم الله وجهه بود و ما در كتابهاى خودمان كه پيش از اين نام برده‌ايم و در اين معنى است نظر خويش را در اين باب گفته‌ايم و الله تعالى ولى التوفيق .\r\n\r\n","description":"","footnote":"","page_name":" 633 ","page_number":653},
  {"content":"\r\n\r\n\r\nذكر هجرت وى ( صلى الله عليه و سلم ) و حوادثى كه در ايام او تا هنگام وفاتش بود\r\nخدا عز و جل به پيمبر ( صلى الله عليه و سلم ) فرمان هجرت داد و جهاد را بر او مقرر فرمود و اين بسال اول هجرت بود و در همان سال كه سال چهاردهم مبعث بود اذان نازل شد ابن عباس ميگفت پيمبر خدا صلى الله عليه و سلم چهل ساله بود كه مبعوث شد سيزده سال در مكه بود و ده سال در هجرت بود و هنگام وفات شصت و سه سال داشت .\r\nسال اول هجرت سال سى و دوم پادشاهى خسرو پرويز و سال نهم پادشاهى هرقل پادشاه نصرانيت و سال نهصد و سى و سوم از پادشاهى اسكندر مقدونى بود .\r\nمسعودى گويد : ما چگونگى خروج پيمبر خدا ( صلى الله عليه و سلم ) را از مكه و رفتن به غار و شتر اجاره كردن على و خفتن وى را بجاى پيمبر در كتاب اوسط آورده‌ايم . پيمبر ( صلى الله و عليه و سلم ) از مكه برون شد و ابو بكر با غلام آزاد شده‌اش عامر بن فهيره همراه او بودند عبد الله بن اريقط دئلى نيز بلدشان بود و او مسلمان نبود على بن ابى طالب سه روز پس از پيمبر در مكه ماند تا آنچه را كه مامور بود بكسان بدهد داد سپس به او ( صلى الله عليه و سلم ) پيوست .\r\nورود پيمبر عليه الصلاة و السلام بمدينه روز دوشنبه دوازدهم ربيع الاول بود و ده سال تمام آنجا بود وقتى او عليه الصلاة و السلام بمدينه رسيد در قبا بر سعد بن خيثمه فرود آمد و مسجد قبا را بساخت و روز دوشنبه و سه‌شنبه و چهارشنبه\r\n\r\n","description":"","footnote":"","page_name":" 634 ","page_number":654},
  {"content":"\r\n\r\nو پنجشنبه در قبا بود روز جمعه چاشتگاه به راه افتاد و مردم انصار طايفه بطايفه آمدند و هر گروه تقاضا داشتند پيش آنها فرود آيد و مهار شتران را ميگرفتند كه آن را ميكشيد و ميفرمود « بگذاريد برود كه مامور است » هنگام نماز به محل طايفه بنى سالم رسيد و با آنها نماز جمعه گذاشت و اين اولين نماز جمعه بود كه در اسلام به پا شد شمار كسانى كه نماز جمعه گذاشت و اين اولين نماز جمعه بود كه در سلام به پا شد شمار كسانى كه نماز جمعه با آنها كامل مىشود مورد اختلاف است شافعى و گروهى ديگر با او گفته‌اند كه به پا داشتن جمعه واجب نيست تا عده نماز گزاران چهل كس يا بيشتر باشد و كمتر از اين كافى نيست و فقيهان كوفه و ديگران بخلاف او رفته‌اند .\r\nنماز وى در دره‌اى بود كه تاكنون بنام دره رانونا معروف است آنگاه بر شتر نشست و يك راست برفت و كسى جلوش را نگرفت تا به محل مسجد مدينه رسيد اين محل از دو طفل يتيم از طايفه بنى نجار بود شتر آنجا زانو زد آنگاه كمى برفت و برگشت و زانو زد و بخفت و پيمبر ( صلى الله عليه و سلم ) حكم آفريدگار و توفيق او را رعايت ميكرد پس از آن از شتر فرود آمد و به خانه ابو ايوب انصارى رفت وى خالد بن كليب بن ثعلبة بن عوف بن سحيم بن مالك بن نجار بود و يك ماه در خانه او بماند تا محل مسجد را بخريد و مسجد را بساخت انصاريان اطراف او را گرفتند و از حضورش خرسند شدند و تاسف ميخوردند كه چرا زودتر يارى او نكرده‌اند صرمة بن ابى انس يكى از بنى عدى بن نجار ضمن قصيده‌اى در اين باب گويد : « ده و چند سال ما بين قريش بسر برد و تذكار داد مگر دوستى همدل بيابد و چون پيش ما آمد خدا دين وى را قوت داد و از شهر مدينه خرسند و خوشنود گشت ما با همه مردمى كه او دشمنى دارد دشمنى ميكنيم اگر چه دوست يك رنگ ما باشند » هيجده ماه پس از اقامت مدينه روزه رمضان را مقرر فرمود و قبله را سوى كعبه معين كرد گويند سى و دو سوره قرآن در مدينه به دو نازل شد . آنگاه\r\n\r\n","description":"","footnote":"","page_name":" 635 ","page_number":655},
  {"content":"\r\n\r\nبروز دوشنبه دوازدهم ربيع الاول سال دهم هجرت مقارن همان ساعتى كه وارد مدينه شده بود در منزل عايشه رضى الله عنها بجوار خدا پيوست و بيمارى او دوازده روز بود . غزوات يعنى سفرهاى جنگى وى صلى الله عليه و سلم كه شخصا در آن شركت داشت بيست و شش غزوه بود بعضى گفته‌اند بيست و هفت غزوه بود گروه اول رفتن پيمبر ( صلى الله عليه و سلم ) را از خيبر تا وادى القرى يك غزوه گرفته‌اند و آنها كه بيست و هفت غزوه به حساب آورده‌اند جنگ خيبر را يكى و رفتن بوادى القرى را يكى ديگر گرفته‌اند زيرا پيمبر صلى الله عليه و سلم وقتى خيبر را گشود بى آنكه بمدينه باز گردد از آنجا سوى وادى القرى رفت .\r\nاول غزوه او ( صلى الله عليه و سلم ) از مدينه تا ودان بود كه بنام غزوه ابوا معروف است آنگاه غزوه بواط بناحيه رضوى بود آنگاه غزوه عشيره در ناحيه ينبع بود آنگاه غزوه بدر اولى بود كه بتعقيب كرز بن جابر برون شد آنگاه غزوه بدر كبرى يعنى بدر دوم بود كه ضمن آن بزرگان و سران قريش كشته شدند و بعضى نيز اسير شدند آنگاه غزوه بنى سليم بود كه تا محل معروف به كدر آبگاه بنى سليم رفت آنگاه غزوه سويق بود كه بتعقيب ابو سفيان تا محل معروف به قرقره الكدر پيش رفت آنگاه غزوه غطفان در ناحيه نجد بود و اين غزوه بنام غزوه ذى امر معروف است آنگاه غزوه بحران بود كه محلى در حجاز بالاى فرع است آنگاه غزوه احد بود آنگاه غزوه حمراء الاسد بود آنگاه غزوه بنى نضير بود آنگاه غزوه ذات الرقاع نجد بود آنگاه غزوه بدر آخرين بود دومة الجندل بود آنگاه غزوه خندق بود آنگاه غزوه بنى قريظه بود آنگاه غزوه بنى لحيان بن هذيل بن مدركه بود آنگاه غزوه ذى قرد بود آنگاه غزوه بنى المصطلق خزاعه بود آنگاه غزوه حديبيه بود كه سر جنگ نداشت و مشركان راه بر او بگرفتند آنگاه غزوه خيبر بود آنگاه سفر عمرة القضا بود آنگاه فتح مكه بود آنگاه غزوه حنين بود آنگاه غزوه طائف\r\n\r\n","description":"","footnote":"","page_name":" 636 ","page_number":656},
  {"content":"\r\n\r\nبود آنگاه غزوه تبوك بود .\r\nو از اين جمله در غزوه بدر و احد و خندق و بنى قريظه و خيبر و طايف و تبوك پيمبر ( صلى الله و عليه و سلم ) شخصا در جنگ شركت فرمود . اين گفته محمد بن اسحاق است واقدى نيز در قسمت جنگيدن پيمبر ( صلى الله عليه و سلم ) در اين نه جنگ با ابن اسحاق موافقست ولى افزوده كه پيمبر صلى الله عليه و سلم در غزوه وادى القرى نيز جنگيد و غلام وى موسوم به مدعم بوسيله تيرى كشته شد و در روز غابه نيز جنگيد و شش تن از مشركان را بكشت و همانروز بود كه محرز بن نضله را بكشت پس مطابق گفته واقدى وى در يازده غزوه و بگفته ابن اسحاق در نه غزوه شخصا جنگيده است از اين قرار جنگيدن در نه غزوه مورد اتفاق هر دو است و واقدى به ترتيبى كه گفتيم بيشتر گفته است . گويند اولين غزوه‌اى كه وى شخصا در آن جنگيد ذات العشيره بود .\r\nمتقدمان اهل سيرت و خبر در تعداد سريه‌ها يعنى دسته‌هاى جنگى كه فرستاد اختلاف دارند گروهى گفته‌اند كه عده سريه‌هاى او از وقتى بمدينه آمد تا هنگام وفات سى و پنج بود محمد بن جرير طبرى در كتاب تاريخ خود گفته است : حارث براى من نقل كرد و گفت ابن سعد براى ما نقل كرد و گفت محمد بن عمرو واقدى گفت سريه‌هاى پيمبر چهل و هشت بود و بقولى سريه‌هاى او صلى الله عليه و سلم شصت و شش بود .\r\nپيمبر ( صلى الله عليه و سلم ) هنگام وفات به ترتيبى كه در اول اين باب از قول ابن عباس بگفتيم شصت و سه ساله بود و جز فاطمه عليها السلام فرزندى بجا نگذاشت فاطمه نيز چهل روز بعد از او و بقولى هفتاد روز پس از او درگذشت و جز اين نيز گفته‌اند .\r\nعلى ابن ابى طالب يك سال پس از هجرت و بقولى كمتر از اين با فاطمه عليها السلام ازدواج كرد .\r\n\r\n","description":"","footnote":"","page_name":" 637 ","page_number":657},
  {"content":"\r\n\r\nاولين زنى كه پيمبر با وى ازدواج كرد خديجه دختر خويلد بن اسد بن عبد العزى بن قصى بود كه سه سال پس از مبعث در ماه شوال وفات يافت ( كذا ) پيمبر پنجاه و يك سال و هشت ماه و ده روز داشت كه به معراج رفت وفات عمويش ابو طالب كه نامش عبد مناف بن عبد المطلب بود سه روز پس از وفات خديجه رخ داد كه در آن وقت هفتاد و چهار سال و هشت ماه داشت گويند ابو طالب نام وى بود . پس از وفات خديجه پيمبر با سوده دختر زمعة بن قيس بن عبد ود بن نضر بن مالك بن حسل ازدواج كرد دو سال پيش از هجرت و بقولى پس از وفات خديجه با عايشه رضى الله عنها ازدواج كرد و هفت ماه و نه روز پس از هجرت با وى عروسى كرد ساير همسران وى را در كتاب اوسط آورده‌ايم و از تكرار آن بىنيازيم .\r\nجعفر بن محمد از پدرش محمد بن على از پدرش على بن حسين بن على بن ابى طالب رضى الله عنه روايت كرده كه گفت « خدا عز و جل محمد صلى الله عليه و سلم را ادب آموخت و ادب نكو آموخت و فرمود بخشنده باشد و به نيكى وادار - كن و از سبكسران روى بگردان » و چون بدين مقام رسيد فرمود « تو خوئى بزرگ دارى » و چون آنچه را خدا مقرر فرموده بود پذيرفت خدا فرمود « هر چه را پيمبر آورد بگيريد و هر چه را نهى فرمود رها كنيد » و از طرف خدا تعهد بهشت ميكرد و خدا رفتار او را تاييد كرده بود .\r\nعده زنانى كه گرفت پانزده بود كه با يازده زن عروسى كرد و با چهار تا عروسى نكرد و هنگام مرگ نه زن داشت .\r\nمسعودى گويد : در مقدار عمر او عليه السلام اختلاف كرده‌اند روايتى را كه در اين باب از ابن عباس آورده‌اند سابقا گفته‌ايم روايت مذكور را حماد بن سلمه از ابو حمزه از ابن عباس نقل كرده . از يحيى بن سعيد نيز روايت كرده‌اند كه از سعيد بن مسيب شنيده بود كه ميگفت « وقتى قرآن به پيمبر خدا صلى الله\r\n\r\n","description":"","footnote":"","page_name":" 638 ","page_number":658},
  {"content":"\r\n\r\nعليه و سلم نازل شد چهل سه ساله بود ده سال در مكه و ده سال در مدينه اقامت داشت و هنگام وفات شصت و سه ساله بود به همين گونه از عايشه نيز نقل كرده‌اند كه گفت « پيمبر خدا ( صلى الله عليه و سلم ) هنگام وفات شصت و سه ساله بود » در روايت ديگر از ابن عباس آورده‌اند كه پيمبر خدا صلى الله عليه و سلم هنگام مرگ پنجاه و هشت سال داشت .\r\nابن هشام نيز به همين گونه ياد كرده گويد : على بن زيد براى ما از يوسف بن مهران از ابن عباس روايت كرده و قتاده از حسن از دعبل يعنى ابن حنظله نقل كرده كه پيمبر صلى الله عليه و سلم هنگام وفات پنجاه و هشت سال داشت .\r\nبقولى هنگام وفات شصت سال داشت و اين را از ابن عباس و عايشه و عروة بن زبير نيز نقل كرده‌اند . حماد گويد عمرو بن دينار از عروة بن زبير براى ما نقل كرد و گفت « پيمبر هنگام بعثت چهل ساله و هنگام مرگ شصت ساله بود » شيبان از يحيى بن ابى كثير از ابى سلمه نقل كرده كه گفت عايشه رضى الله عنها و ابن عباس براى من نقل كردند كه پيمبر خدا ( صلى الله عليه و سلم ) هنگام بعثت چهل ساله بود ، ده سال در مكه و ده سال در مدينه توقف كرد و هنگام وفات شصت ساله بود صلى الله عليه و سلم .\r\nاين اختلاف را نقل كرديم تا هر كه بكتاب ما مينگرد بداند كه ما از آنچه گفته‌اند بىخبر نبوده‌ايم و از آنچه ياد كرده‌اند چيزى را وانگذاشته‌ايم و شمه‌اى از آن را كه ميسر بوده با رعايت اختصار به اشاره گفته‌ايم . اما آنچه از آل محمد عليه الصلاة و السلام شنيده‌ايم وى هنگام وفات شصت و سه سال داشته است و چون او را عليه الصلاة و السلام غسل دادند در سه جامه كفن كردند دو جامه صحارى و يك جامه حبره بود كه در آن پيچيده شد و على بن ابى طالب و فضل و قثم دو پسر عباس و شقران آزاد شده پيمبر خدا صلى الله عليه و سلم داخل قبر شدند درباره مقدار پارچه كفن جز اين نيز گفته‌اند و خدا چگونگى\r\n\r\n","description":"","footnote":"","page_name":" 639 ","page_number":659},
  {"content":"\r\n\r\nرا بهتر داند .\r\nاكنون بذكر شمه‌اى از كارها و اخبارى ميپردازيم كه از مولد تا وفات وى صلى الله عليه و سلم و شرف و عظم بود .\r\n\r\n","description":"","footnote":"","page_name":" 640 ","page_number":660},
  {"content":"\r\n\r\n\r\nذكر كارها و احوالى كه از مولد تا وفات وى ( صلى الله عليه و سلم ) بود\r\nدر قسمتهاى گذشته اين كتاب درباره مولد و مبعث و وفات او عليه السلام شمه‌اى گفتيم كه دانشمند حقيقت جو و شاگرد هدايت طلب را كافى است و در اثناى آن شمه‌اى از حوادث را نيز بگفتيم و اين باب را بنقل حوادث ايام وى به ترتيب سالها از مولد تا وفات اختصاص داديم تا وصول بدان براى طالبان آسان باشد اگر چه مختصرى از مشروح اين باب را در بابهاى پيش آورده‌ايم .\r\nدر سال اول مولدش او را به حليمه دختر حارث بن شجنة بن جابر بن رزام بن ناصر بن سعد بن بكر بن هوازن بن منصور بن عكرمة بن خصفة بن قيس عيلان بن مضر بن نزار بن معد بن عدنان سپردند .\r\nبسال پنجم تولدش حليمه به ترتيبى كه سابقا در همين كتاب گفته‌ايم او را بمادرش پس داد بسال ششم مادرش او را براى زيارت خالگانش همراه برد و در ابواء ما بين مكه و مدينه وفات يافت و ام ايمن خبر يافت و برفت و او را به مكه آورد . ام ايمن كنيز وى بود كه از مادرش به ارث برده بود . بسال نهم با عموى خود ابو طالب بشام رفت و بقولى وقتى با عموى خود بشام رفت سيزده ساله بود .\r\nابو طالب برادر پدرى و مادرى عبد الله پدر پيمبر ( صلى الله عليه و سلم ) بود بدين جهت از ميان برادران ديگر يعنى عباس و حمزه و زبير و حجل و مقوم و ضرار و حارث و ابو لهب كه جمعا ده پسر عبد المطلب بودند او سرپرستى پيمبر صلى الله عليه و سلم را به عهده گرفت . عبد المطلب شانزده فرزند داشت ، ده پسر كه گفتيم و\r\n\r\n","description":"","footnote":"","page_name":" 641 ","page_number":661},
  {"content":"\r\n\r\nشش دختر كه عاتكه و صفيه و امينه و بيضا و بره و اروى بودند و از اين جمله فقط صفيه مادر زبير بن عوام مسلمان شد درباره اروى اختلاف است بعضى گفته‌اند مسلمان شد و بعضى خلاف آن گفته‌اند .\r\nدر سفرى كه او عليه السلام در اين سال با عموى خود رفت بحيراى راهب او را بديد و سفارش كرد وى را از يهودان حفظ كند زيرا چون از پيمبريش خبر دارند دشمن او هستند . به ترتيبى كه سابقا در همين كتاب ضمن خبر بحيراى راهب كه از پيمبرى پيمبر ( صلى الله عليه و سلم ) خبر داده بود در باب كسانى كه بدوران فترت ما بين مسيح و محمد عليهما السلام بوده‌اند ياد كرده‌ايم .\r\nاز پيش در اين كتاب و جاهاى ديگر گفته‌ايم كه او عليه السلام در جنگ فجار حضور داشت و اين جنگ ما بين قريش و قيس عيلان بود و آن را فجار گفتند از اين جهت كه در ماه‌هاى حرام رخ داد . جنگ بنفع قيس و به ضرر قريش بود و چون پيمبر ( صلى الله عليه و سلم ) حضور يافت بنفع قريش و به ضرر قيس شد در اين هنگام سالار قريش عبد الله بن جدعان تيمى بود كه بدوران جاهليت برده - فروش و معامله‌گر كنيزان بود و اين تغيير وضع جنگ يكى از دلايلى بود كه از نبوت او عليه السلام و بركت حضور وى خبر ميداد . بسال بيست و ششم با خديجه دختر خويلد ازدواج كرد . در اين وقت خديجه چهل ساله بود درباره سن او جز اين نيز گفته‌اند بسال سى و سوم قرشيان كعبه را بنا كردند و بحكميت او رضا دادند و او سنگ را به ترتيبى كه گفتيم بجاى خود نهاد . در سال چهل و يكم خداوند او را به پيمبرى و رسالت همه مردم برانگيخت و اين به روز دو - شنبه دهم ربيع الاول بود . در تاريخ مبعث او عليه السلام اختلاف است بسال چهل و ششم قرشيان پيمبر ( صلى الله عليه و سلم ) را با بنى هاشم و بنى عبد المطلب در درهء كوه محصور كردند بسال پنجاهم او عليه السلام با كسان خود از دره بيرون آمد و در همين سال خديجه وفات يافت و باز در همين سال او سوى طايف رفت به ترتيبى\r\n\r\n","description":"","footnote":"","page_name":" 642 ","page_number":662},
  {"content":"\r\n\r\nكه ياد كرده‌ايم . بسال پنجاه و يكم سير شبانه او ( صلى الله عليه و سلم ) تا بيت - المقدس رخ داد به ترتيبى كه قرآن ياد كرده است . بسال پنجاه و چهارم او صلى - الله عليه و سلم بمدينه مهاجرت كرد در همين سال مسجد خويش را بساخت و با عايشه رضى الله عنها دختر ابو بكر كه نه ساله بود عروسى كرد . پيش از هجرت با عايشه كه هفت سال داشت ازدواج كرده بود . گويند هنگام ازدواج عايشه شش سال داشت و هفت ماه پس از هجرت در مدينه با او عروسى كرد از عايشه نقل كرده‌اند كه هنگام وفات پيمبر خدا ( صلى الله عليه و سلم ) وى هيجده سال داشته است . عايشه بسال پنجاه و هشتم هجرت در حدود هفتاد سالگى در مدينه وفات يافت و اين در ايام معاويه بود و ابو هريره بر او نماز خواند . در همين سال اول هجرت پيمبر ( صلى الله عليه و سلم ) عبد الله بن زيد اذان را در خواب ديده بود در همين سال على بن ابى طالب با فاطمه دختر پيمبر خدا ( صلى الله عليه و سلم ) ازدواج كرد اختلاف درباره تاريخ آن را قبلا گفته‌ايم .\r\nبسال دوم هجرت روزه رمضان بر مؤمنان مقرر شد . در همين سال پيمبر صلى الله عليه و سلم كعبه را قبله قرار داد و نيز در همين سال دختر او رقيه وفات يافت و در آخر همين سال يعنى سال دوم هجرت على بن ابى طالب با فاطمه دختر پيمبر خدا صلى الله عليه و سلم عروسى كرد جنگ بدر نيز در همين سال بروز جمعه دهم ماه رمضان بود .\r\nبسال سوم پيمبر عليه السلام با زينب دختر خزيمه ازدواج كرد و دو ماه پس از آن زينب وفات يافت در همين سال با حفصه دختر عمر بن خطاب نيز ازدواج كرد ازدواج عثمان بن عفان با ام كلثوم دختر پيمبر ( صلى الله عليه و سلم ) و تولد حسن بن على بن ابى طالب در همين سال بود درباره تاريخ تولد حسن اختلاف است جنگ احد نيز در همين سال رخ داد كه در اثناى آن حمزة بن عبد المطلب بشهادت رسيد .\r\n\r\n","description":"","footnote":"","page_name":" 643 ","page_number":663},
  {"content":"\r\n\r\nبسال چهارم غزوه ذات الرقاع بود و در اين جنگ بود كه پيمبر با كسان نماز خوف خواند كه در چگونگى آن اختلاف است در همين سال با ام سلمه دختر ابى اميه ازدواج كرد و نيز در همين سال بجنگ يهودان بنى نضير رفت كه بقلعه‌هاى خود پناه بردند و مسلمانان نخل و درخت آنها را بريدند و آتش زدند و چون يهودان چنين ديدند با وى صلح كردند و هم در اين سال بجنگ بنى المصطلق رفت . تولد حسين بن على بن ابى طالب رضى الله عنه نيز در همين سال بود گويند تولد فاطمه رضى الله تعالى عنها هشت سال پيش از هجرت بوده است بسال پنجم جنگ خندق بود كه خندق را حفر كردند و هم در اين سال بجنگ يهودان بنى قريظه رفت كه قصه آن معروف است و هم در اين سال با زينب دختر جحش ازدواج كرد ياوه گوئى اهل افك درباره عايشه رضى الله تعالى عنها نيز در اين سال بود .\r\nبسال ششم كه مردم دچار خشكسالى بودند او عليه السلام طلب باران كرد و هم در اين سال به سفر عمره رفت كه بغزوه حديبيه معروف شده است و با مشركان صلح كرد در همين سال فدك را گرفت و نيز در همين سال با ام حبيبه دختر ابو سفيان ازدواج كرد و فرستادگان سوى قيصر و كسرى روانه كرد و مكاتبه جويريه دختر حارث را ادا كرد و او را به عقد خود در آورد .\r\nبسال هفتم بجنگ خيبر رفت و آنجا را گشود و صفيه دختر حيى بن اخطب را براى خويش برگزيد و هم در اين سال در سفر عمرة القضا با ميمونه هلالى دختر حارث خاله عبد الله بن عباس ازدواج كرد .\r\nدرباره اين ازدواج اختلاف است كه آيا در حالت حل بوده است يا در حال احرام ؟ كه فقيهان در اين باب سخن دارند و درباره ازدواج محرم خلاف است در همين سال حاطب بن ابى بلتعهء از مصر از پيش مقوقس پادشاه آنجا بيامد و ماريهء قبطى مادر ابراهيم پسر رسول خدا ( صلى الله عليه و سلم ) را با ديگر هديه‌هاى\r\n\r\n","description":"","footnote":"","page_name":" 644 ","page_number":664},
  {"content":"\r\n\r\nمقوقس براى پيمبر بياورد در همين سال جعفر بن ابى طالب از سرزمين حبشه بيامد و زن و فرزند خويش را با ديگر مسلمانانى كه بديار حبشه رفته بودند همراه داشت .\r\nبسال هشتم جعفر بن ابى طالب و زيد بن حارثه و عبد الله بن رواحه بسرزمين موته در بلقاى شام از توابع دمشق در جنگ روميان كشته شدند و هم در اين سال زينب دختر پيمبر ( صلى الله عليه و سلم ) وفات يافت و تاريخ ديگر نيز گفته‌اند .\r\nبسال هشتم پيمبر صلى الله عليه و سلم مكه را گشود . درباره فتح مكه اختلاف است كه به صلح بود يا جنگ در همين سال بتها شكسته شد و عزى ويران شد آنگاه پيمبر ( صلى الله عليه و سلم ) فرمود « اى گروه قريش بنظرتان با شما چه خواهم كرد ؟ » گفتند « نكوئى ميكنى كه برادرزاده‌اى بزرگوارى » گفت « برويد كه شما آزادشدگانيد » و هم در اين سال بغزوه حنين رفت . سالار هوازن مالك بن عوف نصرى بود و دريد بن صمه را نيز همراه داشت غزوه طايف نيز در همين سال بود و هم در اين سال المؤلفة قلوبهم را كه ابو سفيان صخر بن حرب و پسرش معاويهء نيز از آن جمله بودند عطا داد و هم در اين سال ابراهيم پسر رسول الله ( صلى الله عليه و سلم ) از ماريهء قبطيهء تولد يافت .\r\nبسال نهم ابو بكر صديق رضى الله عنه با مردم به حج رفت و على بن ابى طالب سوره برائت را بخواند و مقرر شد كه مشركى به حج نرود و عريانى طواف خانه نكند . وفات ام كلثوم دختر رسول الله ( صلى الله عليه و سلم ) در همين سال بود بسال دهم رسول خدا صلى الله عليه و سلم به حج وداع رفت و گفت « بدانيد كه زمان چون روزى كه خدا آسمانها را آفريد گشته است » در همين سال ابراهيم پسر رسول خدا صلى الله عليه و سلم وفات يافت وى يك سال و دو ماه و هشت روزه بود جز اين نيز گفته‌اند در همين سال پيمبر عليه السلام على را سوى يمن فرستاد و او نيز در سفر مانند پيمبر ( صلى الله عليه و سلم ) محرم شد .\r\n290\r\n\r\n","description":"","footnote":"","page_name":" 645 ","page_number":665},
  {"content":"\r\n\r\n291 وفات او صلى الله عليه و سلم بسال يازدهم بود به ترتيبى كه در باب سابق همين كتاب وفات و مقدار عمر او را با سخنانى كه كسان در اين باب گفته‌اند ياد كرده‌ايم وفات فاطمه دختر رسول الله ( صلى الله عليه و سلم ) نيز در همين سال بود اختلاف كسان را دربارهء عمر او و مدتى كه پس از پدر خويش زندهء بود و اينكه عباس بن عبد المطلب با شوهرش على بر او نماز كردند ياد كرده‌ايم . بعد از وفات فاطمه شوهرش على از غم مرگ او سخت بناليد و بگرييد و فغان كرد و شعرى گفت بدين مضمون :\r\n« اجتماع هر دو دوست بفراق ميكشد اما هر چه بجز مرگ باشد نا چيز است اينكه من فاطمه را از پى احمد از دست دادم نشان ميدهد كه دوست دائم نمىماند » همه فرزندان او ( صلى الله عليه و سلم ) بجز ابراهيم از خديجه بود وى صلى الله عليه و سلم قاسم را داشت كه كنيه از او گرفته بود و بزرگتر فرزندانش بود و رقيه و ام كلثوم كه به عقد ازدواج عتبه و عتيبه پسران ابو لهب در آمده بودند و مطلقه شدند و حكايت آن دراز است و عثمان بن عفان هر دو را يكى پس از ديگرى بزنى گرفت و زينب كه زن ابى العاص بن ربيع بود و اسلام ما بين آنها جدائى آورد آنگاه ابى العاص مسلمان شد و زينب را به همان عقد اول به دو داد و اين قصه كه چگونه پيمبر عليه السلام زينب را به ابى العاص دادهء ما بين علما مورد اختلاف است . ابو العاص دخترى بنام امامه آورد كه على پس از وفات فاطمه عليهما السلام با وى ازدواج كرد .\r\nپيمبر عليه الصلاة و السلام بعد از بعثت عبد الله را داشت كه سه نام داشت و او را طيب و طاهر نيز گفتند از اين جهت كه در اسلام زاده بود و فاطمه و ابراهيم را نيز داشت .\r\nو ما در كتاب اخبار الزمان و كتاب اوسط از مولد او عليه السلام تا مبعث و 291\r\n\r\n","description":"","footnote":"","page_name":" 646 ","page_number":666},
  {"content":"\r\n\r\n292 و از مبعث تا هجرت و از هجرت تا وفات و از وفات تا وقت حاضر يعنى سال سيصد سى و دو جنگها و فتحها و فرستادن دسته‌ها و حوادثى كه بوده است سال بسال آورده‌ايم و در اين كتاب شمه‌هائى نقل ميكنيم كه تذكار مؤلفات سابق ما باشد و بالله التوفيق .\r\n\r\n","description":"","footnote":"","page_name":" 647 ","page_number":667},
  {"content":"\r\n\r\n\r\nذكر سخنانى كه او عليه الصلاة و السلام گفت و پيش از آن كس نگفته بود .\r\nابو الحسن على بن حسين بن على بن عبد الله مسعودى گويد : خداوند پيمبر خود را رحمت جهانيان و مبشر همه كسان فرستاده بود و معجزات و دلائل روشن همراه او كرده بود قرآن معجز را آورد و با آن به تحدى كسانى برخاست كه در اوج فصاحت و كمال بلاغت بودند و در لغت و اقسام كلام از نامه و خطبه و سجع و مقفى و منثور و منظوم و شعر و تفاخر و ترغيب تقبيح و تشويق و وعده و عيد و مدح و ذم چيره دست بودند و قرآن را بگوششان فرو كرد و ذهنشان را به ناتوانى انداخت و اعمالشان را تقبيح كرد و افكارشان را مذمت كرد و ديانتهايشان را باطل شمرد و رؤسايشان را از ميان برد آنگاه خبر داد كه اگر همه با هم همدست شويد نخواهيد توانست نظير آن را بياريد و گر چه همديگر را يارى كنيد در صورتى كه قرآن عربى واضح بود .\r\nكسان درباره اسلوب و اعجاز قرآن اختلاف دارند غرض از اين سخن نقل گفتار مختلفان و منازعان نيست كه اين كتاب خبر است نه كتاب بحث و نظر .\r\nاز او عليه السلام كه معجزات و دلايل و علامات نبوت بر صدق گفتارش قائم است روايت كرده‌اند و خلف از سلف نقل كرده است كه فرمود سخنان جامع خاص من است و هم فرمود سخن براى من مختصر شده است و از حكمت و سخن كم و كلمات كوتاه و مفيد كه معانى بسيار وجوه مختلف داشت و خاص او بود خبر\r\n\r\n","description":"","footnote":"","page_name":" 648 ","page_number":668},
  {"content":"\r\n\r\nداده است .\r\nسخن او صلى الله عليه و سلم نيكو و مختصر بود كه لفظ اندك و معنى فراوان داشت از جمله وقتى او صلى الله عليه و سلم همراه ابو بكر بنزد قبايل اطراف مكه رفت و با طايفه بكر بن وائل روبرو شد و ابو بكر با آنها سخن گفت و ميان او و دغفل سخن از نسب رفت چنين فرمود « بلا به سخن وابسته است » و اين ابداع او بود و از كسى ديگر شنيده نشده بود و اين سخن كه درباره جنگ فرموده كه « جنگ خدعه است » و با اين كلمات اندك و سخن كوتاه معلوم داشت كه آخرين مرحله جنگ پيكار با شمشير است كه مرحله اول چنان كه او عليه السلام فرمود خدعه است و اين را هر كه راى درست و سالارى و رهبرى دارد خوب ميداند .\r\nو هم فرمود « كسى كه بخشيده خود را پس گيرد چنانست كه قى كرده خود را بخورد » و با اين سخن بخشنده را از پس گرفتن بخشوده خود منع كرده كه قى كننده بقى كرده خويش باز نميگردد .\r\nكسان را در اين باب گفتگوى بسيار است و غرض از اين بحث نقل سخنان او صلى الله عليه و سلم است كه پيش از او كس نگفته است .\r\nو اين سخن كه گويد « خاك به روى مداحان بپاشيد » مقصود وقتى است كه مداح دروغ گويد منظور اين نبوده است كه وقتى كس سپاس نعمت كس را بدارد يا او را بفضايلى كه دارد وصف كند يا سخنى به حق گويد خاك بر رويش افشانند اگر معنى گفتار او صلى الله عليه و سلم چنين بود كس كس را مدح نميگفت زيرا نهى براى راستگو و دروغگو بود و ميبايست بر روى همه خاك بپاشند و اين خلاف قرآنست كه خدا عز و جل ضمن خبر از پيمبر خويش يوسف و حكايت گفتار او بشاه فرمايد « مرا خزانه‌دار اين سرزمين كن كه من دانا و امينم » كه خويشتن را مدح كرده و وصف حال خود گفته است همه آنچه در اين باب ياد مىشود در سيرتها و خبرها مشهور و بنزد علما معروف و ما بين حكما متداول است و بسيارى\r\n\r\n","description":"","footnote":"","page_name":" 649 ","page_number":669},
  {"content":"\r\n\r\nاز مردم بدان تمثل كنند و عوام بسيارى از آن را ضمن سخنان خود به كار برند و در مثلها و خطابه‌ها بيارند و غالبا ندانند نخستين كس كه اين سخن گفته رسول الله صلى الله عليه و سلم بوده است .\r\nاو عليه السلام فرمود : مماطله توانگر ستم است و هر كه از توانگرى عقب اندازد انداخته است و روحها سپاههاى منظم است هر كدام آشناى هم بوده موالفند و هر كدام آشنا نبوده‌اند مخالفند و سر حكمت شناخت خداست و اى سپاه خدا سوار شويد و شما را به بهشت مژده باد و اكنون تنور جنگ گرم است و دو بز در اين قضيه بهم شاخ نخواهد زد و مؤمن از يك سوراخ دو بار گزيده نشود و مرد از دست خويش بليه مىبيند و خبر چون معاينه نيست و دلير آنست كه بر خويشتن چيره شود و بركت را در سحر خيزى امت من نهاده‌اند و ساقى قوم پس از همه نوشد و مجلسها را امانت بايد و اگر كوهى بكوهى ستم كند خدا كوه ستمگر را بكوبد و از عيال خويش آغاز كن و از قطع نفس مرد منظور كسى است كه ناگهانى و بدون علت و موجب و سببى از اسباب مرگ مرده است و امت من مادام كه امانت را غنيمت و زكات را غرامت نداند قرين خير است و علم را به نوشتن مهار كنيد و بهترين مال چشم بيدارى است كه متعلق به چشم خواب باشد و مسلمان آينه مسلمان است و خدا رحمت كند كسى را كه نكو گويد و غنيمت برد يا خاموش ماند و بسلامت رود و مرد با برادر خود بسيار مىشود و دست دهنده بهتر از دست گيرنده است و بد نكردن صدقه است و فضيلت علم بيش از فضيلت عبادت است و بىنيازى حقيقى بىنيازى جان است و عبادت به نيت وابسته است و دردى از بخل بدتر نيست و حيا سراسر نيكى است و به پيشانى اسب نيكى بسته‌اند و نيك بخت آنكه از حال ديگران پند گيرد و وعده مؤمن چون عمل است و بعضى شعرها حكمت و بعضى بيانها جا دوست و عفو شاهان مايه دوام پادشاهى است و به آنكه در زمين است رحم كن تا آنكه در آسمان است به تو رحم كند و مكر و خدعه در جهنم\r\n\r\n","description":"","footnote":"","page_name":" 650 ","page_number":670},
  {"content":"\r\n\r\nاست و مرد قرين دوستان خويش است و هر چه بدست آرد متعلق به اوست و هر كه بكوچك ما رحم نكند و حق بزرگ ما را نشناسد از ما نيست و كسى كه مورد مشورت قرار گيرد امانت دار است و هر كه ضمن دفاع از مال خود كشته شود شهيد است و روانيست كه مؤمن بيش از سه روز با برادر خود قهر باشد و راهبر خير چون عامل خير است و پشيمانى توبه است و طفل از بستر است و نصيب زناكار سنگ است و هر عمل نيكى صدقه است و كسى كه سپاس مردم ندارد سپاس خدا را نخواهد داشت و گمشده را جز گمراه نگه نميدارد و دوستىاى كه نسبت به چيزى دارى چشم را كور و گوش را كر مىكند و سفر پاره‌اى از عذاب است و اين سخن كه با انصار گفت : شما وقت اميد اندك و بوقت بيم فراوان ميشويد و اين سخن كه مسلمانان متعهد شرطهاى خويشند مگر شرطى كه حلالى را حرام يا حرامى را حلال كند و هر كس به بالاى مجلس و بالاى حيوان خود بيشتر از ديگران حق دارد و مردم چون فلز طلا و نقره‌اند و ظلم ظلمات روز قيامت است و مصافحه اكمال درود گفتن است و جانها بفطرت كسانى را كه با آنها نيكى كنند دوست دارند و هر كه از تو گله كرد ايمنت كرد و مال از صدقه كاهش نگيرد و كسى كه از گناه توبه كند چنانست كه گناه نكرده است و حاضر چيزها مىبيند كه غايب نمىبيند و حق را كم باشد يا زياد با نجابت بگير و دستمزد اجير را پيش از آنكه عرقش خشك شود بپردازيد و نيكوكاران اين جهان نيكوكاران آن جهانند و بهشت زير سايه شمشيرهاست و هر كه همسايه‌اش از شرش بترسد مؤمن نيست و از آتش دورى كنيد و لو بوسيله يك نيمه خرما و زنان را بى لباس بگذاريد تا در خانه بمانند و سخن خوب صدقه است و كسى كه براى تو حقوقى همانند حقوق خويش قائل نيست در مصاحبتش خيرى نيست و دنيا زندان مؤمن و بهشت كافر است و تاجر راستگو فقير نميشود و دعا اسلحه مؤمن است و بهترين كارها آنست كه معتدلتر است و وقتى كسى بديدار شما آمد احترامش\r\n\r\n","description":"","footnote":"","page_name":" 651 ","page_number":671},
  {"content":"\r\n\r\nكنيد و وساطت خير كنيد تا ستايش شنويد و پاداش بريد و ايمان خير است و گذشت و بهترين شما كسى است كه معرفتش بيشتر است و هيچكس از مشورت به هلاكت نرسيد . هر كه صرفه‌جوئى كند فقير نشود . هر كه اندازه خويش بداند خطر نه‌بيند . بدترين كوريها كورى دل است . دروغ با ايمان سازگار نيست . اندكى كه كفايت كند بهتر از بسيارى كه مايه غفلت شود . كم آزرمى كفر است . مؤمنان نرم‌خو و ملايمند . بدترين ندامت‌ها ندامت روز قيامت است . بدترين عذرجوئيها عذرجوئى بهنگام مرگ است . از لغزش كريمان درگذريد . نيكى را بنزد نكو - صورتان بجوئيد . دنيا شيرين و سر سبز است و خدا شما را در آنجا به كار گرفته ببينيد چگونه رفتار ميكنيد . در انتظار گشايش بودن عبادت است . فقر از كفر فاصله چندان ندارد . از دنيا جز بلا و فتنه نمانده . هر سال فروتر ميرويد . دير بدير ملاقات كن تا عزيز شوى . صحت و فراغت دو نعمت است كه بيشتر مردم ( و بروايت همه مردم ) در آن مغبونند . هر كه به پيشگاه خدا ميرود پشيمانست ، هر كه عمل خير كرده گويد كاش بيشتر كرده بودم و هر كه جز اين كرده گويد كاش نكرده بودم و اين همانند سخن اوست كه فرمود « از تعلل و آرزوى دراز بپرهيزيد كه مايه هلاكت اقوام بوده است » و گفتار او « هر كه با ما دغلى كند از ما نيست » و اين سخن احتمال معانى بسيار دارد از جمله اينكه خبر از دغليهاست كه آن وقت كسانى از اهل كتاب و منافقان با مسلمانان ميكرده‌اند و ممكنست منظور منع از دغلى باشد و جز اين نيز گفته‌اند و خدا بهتر داند و اين همانند روايتى است كه ابو مسعود بدرى از او نقل كرده كه فرمود « بعد از صد سال هيچكس روى زمين زنده نخواهد ماند » و اين روايت از ابو مسعود از پيمبر صلى الله عليه و سلم سخت شهرت يافت و بسيار كسان وحشت زده شدند و اين سخن بعلى رضى الله عنه رسيد و فرمود ابو مسعود راست ميگويد ولى مقصود را ندانسته است مقصود پيمبر صلى الله عليه و سلم اينست كه از پس صد سال يكى از آنها كه پيمبر صلى الله عليه و سلم را\r\n\r\n","description":"","footnote":"","page_name":" 652 ","page_number":672},
  {"content":"\r\n\r\nديده‌اند در جهان نخواهند بود و همه مرده‌اند .\r\nمسعودى گويد : بسيارى از متقدمان و معاصران بسيارى از سخنان پيغمبر صلى الله عليه و سلم را فراهم كرده در كتابها و تاليفات خويش آورده‌اند ابو محمد بن حسن دريد در اين باب كتابى خاص بنام المجتبى تاليف كرده و مجموعه‌اى از سخنان او صلى الله عليه و سلم را ضمن آن آورده است و هم ابو اسحاق زجاجى نحوى كه يار ابو العباس مبرد بود و ابو عبد الله نفطويه و جعفر بن محمد بن حمدان موصلى و ديگر متقدمان و متاخران ايشان در اين باب تاليف داشته‌اند و از آن جمله در اين كتاب قسمتى را كه نقل آن آسان بود باقتضاى حاجت و تناسب مقام آورديم و همه - چيزهائى را كه در اين زمينه مورد حاجت تواند شد در تاليفات سابق خود آورده‌ايم و نياز به تكرار آن نيست و الله ولى التوفيق .\r\n\r\n","description":"","footnote":"","page_name":" 653 ","page_number":673},
  {"content":"\r\n\r\n\r\nباب ذكر خلافت ابو بكر صديق رضى الله تعالى عنه\r\nمسعودى گويد آنگاه روز دوشنبه‌اى كه رسول خدا صلى الله عليه و سلم وفات يافت مردم در سقيفه بنى ساعدة بن كعب بن خزرج انصارى با ابو بكر صديق رضى - الله تعالى عنه بيعت كردند . ابو بكر در شب سه شنبه هشت روز از جمادى الاخر مانده بسال سيزدهم هجرى كه شصت و سه ساله بود و معادل عمر پيمبر صلى الله عليه و سلم عمر داشت وفات يافت و همه روايتها در اين باب اتفاق افتاد . مولد ابو بكر سه سال پس از حادثه فيل بود و مدت حكومتش دو سال و سه ماه و ده روز بود و پهلوى رسول الله صلى الله عليه و سلم به خاك رفت بطوريكه عايشه گفته سرش نزديك شانه رسول الله صلى الله عليه و سلم بود . گويند مدت خلافت ابو بكر دو سال و سه ماه و بيست روز بود بعدها در همين كتاب شمه‌اى از ايام و مدت حكومت همه را خواهيم آورد و هم در اين كتاب بعد از نقل ايام بنى اميه و بنى عباس ضمن بابى مخصوص خلاصه تاريخ دوم را از هجرت تاكنون كه سال سيصد و سى و دو و خلافت ابو اسحاق المتقى بالله است يا ديرتر تا هر وقت كه تاليف ما تمام شود خواهيم آورد و آنچه را مؤلفان زيچ درباره تاريخ سالها و ماهها و ايام گفته‌اند و اختلافاتى را كه ما بين آنها و تاريخ سيرت نويسان و مورخان و اخباريان هست ياد ميكنيم كه اختلاف دو گروه روشن است و بناى ما در اين زمينه بر گفته مؤلفان زيچ است .\r\n\r\n","description":"","footnote":"","page_name":" 654 ","page_number":674},
  {"content":"\r\n\r\n\r\nذكر نسب و شمه‌اى از اخبار و سرگذشت او\r\nاسم ابو بكر رضى الله عنه عبد الله بن عثمان بود و عثمان ابو قحافة بن عامر بن عمرو بن كعب بن سعد بن تيم بن مرة بن كعب بود و روى مره نسب او با رسول الله صلى الله عليه و سلم بهم مىپيوندد لقب او عتيق بود زيرا رسول الله صلى الله عليه و سلم او را بشارت داده بود كه آزاد شده خدا از آتش جهنم است و از آن رو عتيق ناميده شد كه بمعنى آزاد شده است گويند از اين جهت او را عتيق ناميده‌اند كه همه مادرانش آزاد بوده‌اند . هنگامى كه بخلافت رسيد پدرش هنوز زنده بود وى مردى زاهد بود و در اخلاق و لباس و غذا بسيار متواضع بود در ايام خلافت يك عباچه به تن ميكرد بزرگان و اشراف عرب و ملوك يمن كه حله‌ها و بردهاى منقش داشتند با زيور طلا و تاج پيش وى آمدند و چون لباس زهد و تواضع و عبادت و وقار و هيبت او را بديدند رسم او پيش گرفتند و هر چه بتن داشتند فرو نهادند .\r\nاز جمله ملوك يمن كه پيش وى آمده بودند ذو الكلاع شاه حمير بود كه بجز عشيره خود هزار برده همراه داشت و به ترتيبى كه گفتيم تاج و برد و حله‌ها پوشيده بود و چون ابو بكر را بوضعى كه ياد كرديم بديد همه پوشش خويش بنهاد و مانند او لباس پوشيد بطوريكه يك روز در بازار مدينه او را ديدند كه پوست بزى بر شانه داشت و عشيره او فغان كردند و گفتند « ما را ميان مهاجر و انصار رسوا كردى ! » گفت :\r\n« ميخواهيد من كه در جاهليت پادشاهى جبار بوده‌ام در اسلام نيز جبار باشم . خدا نكند ! اطاعت پروردگار به تواضع نسبت به خدا و زهد دنياست . » بدينسان ملوك و كسانى كه\r\n\r\n","description":"","footnote":"","page_name":" 655 ","page_number":675},
  {"content":"\r\n\r\nپيش ابو بكر ميامدند از پس گردن‌فرازى متواضع ميشدند و از پس جبارى تذلل ميكردند .\r\nابو بكر رضى الله عنه چيزى درباره ابو سفيان صخر بن حرب شنيده بود و او را احضار كرد و بنا كرد سر او فرياد بزند و ابو سفيان نرمى تذلل ميكرد در آن اثنا ابو قحافه بيامد و بعصاكش خود گفت « پسرم سر كى فرياد مىزند ؟ » گفت : « سر ابو سفيان فرياد مىزند » و او به ابو بكر نزديك شد و گفت « اى عتيق الله صدايت را به ابو سفيان بلند ميكنى كه تا ديروز بدوران جاهليت پيشواى قريش بوده است ! » ابو بكر و حضار مهاجر و انصار بخنديدند و ابو بكر گفت « پدر جان خدا بوسيله اسلام كسانى را برترى داده و كسان ديگرى را زير دست كرده است » هيچكس جز ابو بكر نبود كه بخلافت برسد و پدرش زنده باشد مادر ابو بكر سلمى بود و ام الخير كنيه داشت و دختر صحر بن عامر بن كعب بن سعد بن تيم بن مره بود .\r\nده روز پس از خلافت ابو بكر قبايل عرب از اسلام برگشتند . ابو بكر سه پسر داشت عبد الله و عبد الرحمن و محمد . عبد الله با پيمبر صلى الله عليه و سلم در جنگ طايف حضور داشت و زخمدار شد و تا خلافت پدرش زنده بود و در ايام خلافت او بمرد و هفت دينار بجا گذاشت كه ابو بكر آن را زياد ميدانست . عبد الله دنباله نداشت عبد الرحمن بن ابو بكر روز بدر در صف مشركان بود سپس اسلام آورد و اسلامش نكو شد عبد الرحمن حكايت‌ها دارد و اعقاب او از بدوى و حضرى بسيارند كه در ناحيه حجاز در مجاورت جاده عراق در محل معروف به صفينيات و مسح بسر مىبرند . مادر محمد بن ابو بكر اسماء خثعمى دختر عميس است و اعقاب جعفر بن ابى طالب از او هستند وقتى جعفر بن ابى طالب بشهادت رسيد عبد الله و عون و محمد پسران جعفر از اسما بجا ماندند كه عون و محمد دو پسر جعفر در كربلا با حسين بن على كشته شدند و دنباله نداشتند و اعقاب جعفر از عبد الله بن جعفر بجا مانده‌اند . عبد الله جعفر چهار پسر داشت على و اسماعيل و اسحاق و معاويه پس از جعفر ابو بكر صديق اسما را بزنى گرفت و محمد را از او آورد پس از آن على بن ابى طالب او را بزنى گرفت و فرزندانى\r\n\r\n","description":"","footnote":"","page_name":" 656 ","page_number":676},
  {"content":"\r\n\r\nاز او آورد كه دنباله نداشتند . عجوز جريشى مادر اسما چهار دختر داشت و اين عجوز بيشتر از همه كس دامادهاى معتبر داشت ميمونه هلالى زن پيمبر صلى الله - عليه و سلم بود ، ام الفضل زن عباس بن عبد المطلب بود ، سلمى زن حمزة بن عبد المطلب بود و دخترى از او آورد اسما زن جعفر و ابو بكر و على بود محمد بن ابو بكر دنباله كم داشت . ام فروه دختر قاسم بن محمد بن ابو بكر صديق مادر جعفر بن محمد بن على بن حسين بن على بن ابى طالب ( معروف بصادق ) بود محمد بن ابو بكر از عبادت و زهد عابد قريش لقب داشت و على بن ابى طالب او را تربيت كرده بود و ما خبر و مقتل وى را در همين كتاب ضمن اخبار معاويه بن ابى سفيان خواهيم آورد .\r\nابو قحافه در ايام خلافت عمر بن خطاب رضى الله تعالى عنه در سن نود و نه سالگى وفات يافت و اين بسال سيزدهم هجرى بود همانسالى كه عمر بن خطاب رضى الله جاى خود را بخليفه ديگر داد گويند ابو قحافه بسال چهاردهم هجرى بمرد .\r\nوقتى بروز سقيفه با ابو بكر بيعت شد و روز سه‌شنبه نيز دوباره از عامه براى او بيعت گرفتند على بيامد و گفت كار ما را آشفته كردى و مشورت نكردى و حق ما را نگه نداشتى ابو بكر گفت بله ولى از آشوب ترسيدم مهاجران و انصار در روز سقيفه حكايتى دراز داشتند و امامت را براى خود ميخواستند سعد بن عباده كناره گرفت و بيعت نكرد و سوى شام رفت و بسال پانزدهم هجرى آنجا كشته شد و اين كتاب جاى خبر كشته شدن او نيست . هيچكس از بنى هاشم با ابو بكر بيعت نكرد تا فاطمه رضى الله عنها وفات يافت .\r\nوقتى همه قبايل عرب جز مردم مدينه و مكه و قبايل ما بين آنجا و بعضى مردم ديگر از اسلام بكشتند عدى بن حاتم شتر زكات را بنزد ابو بكر رضى الله تعالى عنه آورد حارث بن مالك طائى در اين باره گويد « ما وفائى كرديم كه مردم مانند\r\n\r\n","description":"","footnote":"","page_name":" 657 ","page_number":677},
  {"content":"\r\n\r\nآن نديده بودند و عدى بن حاتم جامه شرف بما پوشانيد » ابو بكر رضى الله عنه را يهودان بوسيله غذا مسموم كردند حارث بن كلده نيز با او از آن غذا بخورد و كور شد و سم پس از يك سال در ابو بكر كارگر شد وى پانزده روز پيش از وفات بيمار شد وقتى به حال احتضار افتاد گفت « از هيچ چيز تأسف ندارم مگر سه كار كه كردم و آرزو دارم نكرده بودم : سه كار كه نكردم و آرزو دارم كه كرده بودم و سه چيز كه آرزو دارم از رسول الله صلى الله عليه و سلم پرسيده بودم اما سه كارى كه كردم و آرزو دارم نكرده بودم : آرزو دارم خانه فاطمه را نگشته بودم و در اين باب سخن بسيار گفت و آرزو دارم فجأة را نسوزانده بودم يا او را رها كرده بودم يا كشته بودم و آرزو دارم كه روز سقيفه كار خلافت را به گردن يكى از آن دو مرد افكنده بودم كه او امير ميشد و من وزير بودم و سه كارى كه نكردم و آرزو دارم كرده بودم : آرزو دارم روزى كه اشعث بن قيس را باسيرى پيش من آوردند گردنش را زده بودم كه به نظر من هر جا شرى ببيند بكمك آن خواهد شتافت ، آرزو دارم عمر بن خطاب را بمشرق فرستاده بودم تا دست چپ و راست خود را در راه خدا گشوده باشم و آرزو دارم روزى كه سپاه براى جنگ مرتدان آماده كردم و بازگشتم بجاى خود مانده بودم اگر مسلمانان بسلامت ميرستند كه ميرستند و اگر جز اين بود من پيشتاز جنگ يا كمك بودم ، زيرا ابو بكر با سپاه بيك منزلى مدينه به محل معروف بذى القصه رفته بود . و سه چيزى كه آرزو دارم از پيمبر خدا صلى الله عليه و سلم پرسيده بودم : آرزو دارم از او پرسيده بودم خلافت حق كيست تا كسى با اهل حق منازعه نكند و آرزو دارم كه درباره ميراث عمه و دختر برادر از او پرسيده بودم كه از اين قضيه نگرانىاى بدل دارم و آرزو دارم از او پرسيده بودم آيا انصار در خلافت سهمى دارند كه به آنها داده شود .\r\nابو بكر دو دختر بجا گذاشت اسماء ذات النطاقين كه مادر عبد الله بن زبير بود و يكصد سال عمر كرد و آخر عمر كور شد و عايشه همسر پيغمبر صلى الله عليه و سلم .\r\n\r\n","description":"","footnote":"","page_name":" 658 ","page_number":678},
  {"content":"\r\n\r\nدرباره بيعت على بن ابى طالب با ابو بكر اختلاف است . بعضىها گفته‌اند ده روز پس از مرگ فاطمه يعنى هفتاد و چند روز پس از وفات پيمبر صلى الله عليه و سلم بيعت كرد و بقولى بيعت سه ماه و بقولى شش ماه پس از مرگ فاطمه بود و جز اين نيز گفته‌اند .\r\nوقتى ابو بكر اميران را بشام ميفرستاد ضمن مشايعت يزيد بن ابى سفيان از جمله سفارشها كه به دو كرد چنين گفت « وقتى به اهل قلمرو خود رسيدى وعده خير و نتيجه خير به آنها بده و چون وعده دادى وفا كن و سخن بسيار با آنها مگو كه بعضى مايه فراموشى بعض ديگر شود . خويشتن را اصلاح كن تا مردم با تو سازگار باشند وقتى فرستادگان دشمن سوى تو آمدند آنها را محترم بدار زيرا كه اين اولين خير تو است كه به آنها ميرسد و آنها را كمتر نگهدار تا زودتر بروند و از وضع تو بىخبر مانند كسان خويش را از گفتگو با ايشان منع كن و شخصاً با آنها سخن كن امور نهان و آشكار خود را با هم مياميز كه كارت آشفته شود وقتى مشورت ميكنى حقيقت را بگو تا مشورت سودمند افتد و چيزى را از مستشار نهان مكن كه صدمه از خويش بينى وقتى از وضع جنگى دشمن خبر يافتى با كسى مگو تا شخصاً مشاهده كنى در سپاه خود همه چيز را مكتوم دار و نگهبانان بگمار و شب و روز ناگهان بر آنها در آى هنگام جنگ پايمردى كن و بزدلى مكن كه ديگران نيز بزدل شوند . » و ما برعايت اختصار بسيارى اخبار را در اين كتاب نياورديم از جمله خبر عنسى كذاب معروف به عيهله و حكايت‌ها كه در يمن و صنعا داشت و دعوى پيمبرى او و كشته شدنش و خبر فيروز و حكايتها كه ابناء يعنى ايرانيان يمنى داشتند و خبر طليحه و دعوى پيمبرى كردنش و خبر سجاح دختر حارث بن سويد و بقولى دختر غطفان كه ام صادر كنيه داشت و قيس بن عاصم درباره او گفته بود :\r\n« خانم پيمبر ما يك زن است كه بر او طواف ميبريم در صورتى كه پيمبران\r\n\r\n","description":"","footnote":"","page_name":" 659 ","page_number":679},
  {"content":"\r\n\r\nمردم ديگر مرد هستند » و هم شاعر درباره او گويد :\r\n« خدا بنى تميم را گمراه كند چنان كه سجاح با نامزد شدنش گمراه شد » سجاح كه ادعاى پيمبرى داشت پيمبرى مسيلمه كذاب را انكار كرد سپس به دو ايمان آورد سجاح پيش از پيمبرى كاهن بود و پنداشت بر روش سطيح و ابن سلمه و مأمون حارثى و عمرو بن لحى و ديگر كاهنان ميرود . وى بنزد مسيلمه رفت و زن او شد و خبر مسيلمه كذاب يمامه و جنگ او با خالد بن وليد و كشته شدنش بدست وحشى و يكى ديگر از انصار كه بسال يازدهم هجرى بود و قصه انصار در روز سقيفه بنى ساعده با مهاجران و گفتار منذر بن حباب كه گفته بود من در اين باب صلاحيت و بصيرت كافى دارم به خدا اگر بخواهيد از نوع شروع ميكنيم و حكايت سعد بن عباده و رفتار بشر بن سعد و خوددارى اوس از كمك سعد از بيم اينكه مبادا خلافت بدست خزرج افتد و خبر كسانى كه از بيعت خوددارى كردند و سخنانى كه هاشميان گفتند و قصه فدك و آنچه طرفداران نص و تعيين امام گفته‌اند و كسانى كه قائل بامامت مفضول بوده‌اند و حكايت فاطمه و سخنى كه بر سر قبر پدرش عليه السلام از شعر صفيه دختر عبد المطلب گفت بدين مضمون :\r\n« از پس تو خبرها و حادثه‌ها بود و اگر تو حضور داشتى بليه‌ها فراوان نميشد » تا آخر شعر و چيزهاى ديگرى كه در اين كتاب نياورده‌ايم زيرا همه اين مطالب را در كتاب اخبار الزمان و كتاب اوسط آورده‌ايم و حاجت بتكرار آن در اينجا نيست و خدا بهتر داند .\r\n\r\n","description":"","footnote":"","page_name":" 660 ","page_number":680},
  {"content":"\r\n\r\n\r\nذكر خلافت عمر بن خطاب رضى الله عنه\r\nپس از ابو بكر با عمر بيعت كردند و چون سال بيست و سوم در رسيد وى به حج رفت و آن سال حج گزاشت آنگاه برگشت و وارد مدينه شد و فيروز ابو لؤلؤ غلام مغيرة بن شعبه بروز چهارشنبه چهار روز از ذى حجه مانده سال بيست و سوم هجرى وى را بكشت حكومتش ده سال و شش ماه و چهار روز بود و هنگام نماز صبح كشته شد . در آن هنگام شصت و سه ساله بود و مجاور پيمبر صلى الله عليه و سلم و ابو بكر پائين پاى پيمبر صلى الله عليه و سلم به خاك سپرده شد و بقولى سه قبر رديف است ابو بكر پهلوى پيمبر صلى الله عليه و سلم است و عمر پهلوى ابو بكر است . عمر در ايام خلافت خود نه بار به حج رفت و همين كه كشته شد عبد الرحمن بن عوف با مردم نماز گزارد وى تعيين خليفه را با شوراى شش نفرى از على و عثمان و طلحه و زبير و سعد و عبد الرحمن بن عوف واگذاشت . صهيب رومى بر جنازه او نماز كرد و شورى سه روز پس از او بود .\r\n\r\n","description":"","footnote":"","page_name":" 661 ","page_number":681},
  {"content":"\r\n\r\n\r\nذكر نسب و شمه‌اى از اخبار و سرگذشت او\r\nوى عمر بن خطاب بن عبد العزى بن قرط بن رباح بن عبد الله بن زراح بن عدى بن كعب بود و در كعب نسب او با نسب پيمبر صلى الله عليه و سلم بهم مىپيوندد مادرش حنتمه دختر هشام بن مغيرة بن عبد الله بن عمرو بن مخزوم بود كه سياه بود وى را فاروق گفتند از اين جهت كه ميان حق و باطل را امتياز ميداد كنيه او ابو حفص بود و اول كسى بود كه امير المؤمنين ناميده شد و عدى بن حاتم و بقولى ديگرى او را بدين نام خواند و خدا بهتر داند اول كس كه بعنوان امير المؤمنين به دو سلام كرد مغيرة بن شعبه بود و اول كس كه بدين عنوان بر منبر او را دعا كرد ابو موسى اشعرى بود و هم ابو موسى اول كس بود كه به دو نوشت « به عبد الله عمر امير المؤمنين از ابو موسى اشعرى . » و چون اين را براى عمر خواندند گفت :\r\nمن عبد اللهم من عمرم و من امير المؤمنينم و الحمد الله رب العالمين .\r\nوى متواضع بود و لباس خشن ميپوشيد در كار خدا سخت‌گير بود و عمال وى از دور و نزديك از اعمال و رفتار و اخلاقش پيروى ميكردند و همانند وى بودند جبه‌اى پشمين بتن ميكرد كه با چرم وصله شده بود عباچه ميپوشيد و با مهابت و مقامى كه داشت مشك بدوش ميبرد بر شتر سوار ميشد و نشيمنگاه وى بر شتر از برگ خرما درست شده بود عمالش نيز چنين بودند در صورتى كه خداوند ولايتها بر ايشان گشوده بود و اموال فراوان داده بود .\r\nاز جمله عمال وى سعيد بن عامر بن خريم بود كه مردم حمص شكايت از او\r\n\r\n","description":"","footnote":"","page_name":" 662 ","page_number":682},
  {"content":"\r\n\r\nپيش عمر بردند و عزل او را تقاضا كردند عمر گفت » خدايا امروز حدس مرا درباره وى بخطا مكن » آنگاه از آنها پرسيد چه شكايتى از او داريد ؟ گفتند « تا روز بالا نيايد بيرون نميآيد و شب به كسى جواب نميدهد و هر ماه يك روز اصلا بيرون نميايد » عمر گفت « او را پيش من بياريد » چون بيامد آنها را با هم روبرو كرد و گفت « چه شكايتى از او داريد ؟ » گفتند « تا روز بالا نيايد بيرون نميآيد » گفت « اى سعيد چه ميگوئى ؟ » گفت « اى امير المؤمنين زن من خدمتگار ندارد و من خمير ميكنم و صبر ميكنم تا ور آيد و نان بپزم بعد وضو ميگيرم و بيرون ميايم » گفت « ديگر چه شكايتى از او داريد ؟ » گفتند « شب به كسى جواب نميدهد » گفت « خوش نداشتم اين را بگويم من همه شب را خاص پروردگار كرده‌ام و روز را به كار مردم اختصاص داده‌ام » گفت « ديگر چه شكايتى از او داريد ؟ » گفتند « هر ماه يك روز اصلا بيرون نميايد » گفت « بله من خدمتكار ندارم لباسم را ميپوشم و تا بخشكد شب مىشود » عمر گفت « خدا را شكر كه حدس من درباره تو بخطا نبود . اى مردم حمص قدر حاكمتان را بدانيد » آنگاه عمر هزار دينار براى او فرستاد و گفت « اين را خرج كن » زن او گفت « خدا ما را از خدمتگارى تو بى نياز كرد » گفت « بهتر نيست به كسى بدهيم كه در وقت ضرورت بما پس بدهد ؟ » زنش گفت « چرا . » وى آن را چند كيسه كرد و به شخص مورد اعتمادى داد و گفت « اين كيسه را بفلانى بده و اين كيسه را به يتيم بنى فلان برسان و اين را به فقير بنى فلان برسان » تا چيز كمى ماند آن را بزنش داد و گفت « اين را خرج كن » و همچنان خدمت خانه ميكرد زنش گفت « آيا آن پول را نميدهى كه خدمتگارى بخريم » گفت « آن را موقعى كه بيشتر حاجت دارى به تو خواهند داد . » از جمله عمال وى سلمان فارسى بود كه حكومت مداين داشت وى پشمينه ميپوشيد و الاغ جل‌دار سوار ميشد و نان جو مىخورد و مردى عابد و زاهد بود .\r\n\r\n","description":"","footnote":"","page_name":" 663 ","page_number":683},
  {"content":"\r\n\r\nوقتى در مدائن مرگ وى در رسيد سعد بن ابى وقاص به دو گفت « اى ابو عبد الله مرا پندى ده » گفت « هنگامى كه قصدى ميكنى و هنگامى كه حكمى ميدهى و هنگامى كه چيزى تقسيم ميكنى خدا را به ياد داشته باش » آنگاه سلمان گريستن آغاز كرد . به دو گفت « اى ابو عبد الله چرا گريه ميكنى ؟ » گفت « در آخرت گردنه‌اى هست كه فقط مردم سبكبار از آن ميگذرند و من اين همه چيز را اطراف خود مىبينم » و چون نگريستند جز يك ظرف چرمين و كوزه و آفتابه نبود .\r\nو عامل وى بر شام ابو عبيدة بن جراح بود كه هميشه جامه پشمين خشن بتن داشت او را ملامت كردند و گفتند تو در شام بسر ميبرى و والى امير المؤمنين هستى سر و وضع خود را تغيير بده گفت « من ترتيبى را كه بروزگار رسول الله صلى الله عليه و سلم داشته‌ام ترك نميكنم . » واقدى در كتاب فتوح الامصار نقل كرده كه عمر در مسجد به پا خاست و حمد و ثناى خدا گفت آنگاه كسان را بجهاد خواند و ترغيب كرد و گفت « ديگر حجاز جاى ماندن شما نيست و پيمبر صلى الله عليه و سلم فتح قلمرو كسرى و قيصر را بشما وعده داده است . به طرف سرزمين ايران حركت كنيد . » ابو عبيد برخاست و گفت « اى امير المؤمنين من اولين كسى هستم كه داوطلب ميشوم » و چون ابو عبيد داوطلب شد مردم نيز داوطلب شدند آنگاه بعمر گفتند « يكى از مهاجر يا انصار را امير مردم كن » گفت « كسى را كه زودتر از همه داوطلب شده است امير آنها ميكنم و ابو عبيد را امير كرد در روايت ديگر هست كه به دو گفتند « چطور يكى از ثقيف را بر مهاجر و انصار امير ميكنى ؟ » گفت « او اول كس بود كه داوطلب شد من نيز او را امير كردم و گفته‌ام كه بدون مشورت مسلم بن اسلم بن - جريس و سليط بن قيس كارى را فيصل ندهد و گفته‌ام كه اين دو تن از جنگجويان بدر هستند . » ابو عبيد حركت كرد و با گروهى از عجمان بر خورد كه سالارى بنام جالينوس داشتند و شكست خوردند ابو عبيد برفت تا از فرات گذشت و تنى\r\n\r\n","description":"","footnote":"","page_name":" 664 ","page_number":684},
  {"content":"\r\n\r\nچند از دهقانان پلى براى او ترتيب دادند وقتى فرات را پشت سر گذاشت بگفت تا پل را ببريدند مسلمة بن اسلم به دو گفت « اى مرد تو از آنچه ما ميدانيم بىخبرى و با ما مخالفت ميكنى و اين مسلمانان كه همراه تو هستند از سوء تدبير تو نابود خواهند شد ميگوئى پلى را كه بسته شده ببرند تا مسلمانان در اين صحراها و دشتها پناهگاهى نداشته باشند و ميخواهى با بريدن پل آنها را نابود كنى ؟ » گفت « اى مرد پيش برو و جنگ كن جنگ درگير شده است » سليط گفت « عرب تاكنون سپاهى مانند ايرانيان نديده است و به جنگ آنها عادت ندارد براى آنها پناهگاهى در نظر بگير كه اگر شكست خوردند آنجا روند » گفت « به خدا اين كار را نميكنم اى سليط مگر ترسيده‌اى ؟ » گفت « به خدا نترسيده‌ام من و قبيله‌ام از تو پردل‌تريم ولى راى درست را به تو گفتم . » ولى ابو عبيد پل را بريد و دو گروه در هم آويختند و جنگ سخت شد و عربان فيلان مسلح را به نظر آوردند و چيزى ديدند كه هرگز نظير آن را نديده بودند و همگى گريزان شدند و بيشتر از آنچه بشمشير كشته شدند در فرات غرق شدند . ابو عبيد با سليط مخالفت كرد در صورتى كه عمر سفارش كرده بود كه با او مشورت كند و مخالفتش نكند سليط گفته بود « اگر نبود كه نافرمانى را خوش ندارم مردم را برميداشتم و ميرفتم ولى اطاعت ميكنم و فرمان ميبرم در صورتى كه تو خطا ميكنى و عمر مرا با تو شريك كرده است » ابو عبيد گفت « اى مرد پيش برو » گفت « بسيار خوب و هر دو پياده شدند و كشته شدند . ابو عبيد در اين روز پياده جنگ كرد و از ايرانيان شش هزار كس كشته شده بود . ابو عبيد بفيل نزديك شد و ضربتى به چشم آن زد فيل ابو عبيد را با دست در هم كوفت و مردم به هيجان آمدند . چون ابو عبيد كشته شد دسته‌هاى ايرانيان باز آمدند و شمشير در مردم نهادند و يكى از بكر بن وائل بنام مثنى بن حارثه پيش قدم شد و مردم را رهبرى كرد تا پل را ببستند و گذشتند مثنى بن حارثه نيز با آنها عبور كرد و چهار هزار كس از ايشان كشته و غرق شده بود . در اين روز\r\n\r\n","description":"","footnote":"","page_name":" 665 ","page_number":685},
  {"content":"\r\n\r\nسردار سپاه ايران جادويه بود و پرچم ايران را كه فريدون هنگام شورش مردم بر ضد ضحاك داشته بود و معروف بدرفش كاويان بود همراه داشت . درفش كاويان از پوست پلنگ بود و دوازده ذراع درازى و هشت ذراع پهنا داشت و بر چوبى بلند آويخته بود و ايرانيان آن را مبارك ميشمردند و در ايام سختى ميافراشتند و ما سابقاً در همين كتاب ضمن اخبار ايرانيان طبقه اول خبر اين پرچم را آورده‌ايم .\r\nوقتى ابو عبيد نزديك پل كشته شد قضيه بر عمر و مسلمانان گران آمد عمر براى مردم خطبه خواند و آنها را بجهاد تشويق كرد و گفت « براى رفتن بعراق آماده شويد » آنگاه عمر در صرار اردو زد و ميخواست شخصاً حركت كند طلحه - بن عبيد الله را طلايه‌دار خود كرد و زبير بن عوام را بر ميمنه و عبد الرحمن بن عوف را بر ميسره گماشت و مردم را بخواند و مشورت كرد و همه گفتند « برود » سپس بعلى گفت اى ابو الحسن چه ميگوئى بروم يا كسى را بفرستم ؟ » گفت « شخصاً برو كه بيشتر مايه ترس و بيم دشمن مىشود » و چون از پيش عمر برون آمد وى عباس را با گروهى از مشايخ قريش بخواند و مشورت كرد گفتند « خودت بمان و ديگرى را بفرست كه اگر شكست خوردند مسلمانان ذخيره‌اى داشته باشند » و چون اينان برون شدند عبد الرحمن بن عوف بيامد و با او نيز مشورت كرد عبد الرحمن گفت « پدر و مادرم فداى تو باد بمان و ديگرى را بفرست زيرا اگر سپاه تو شكست بخورد مثل شكست خوردن تو نيست اگر تو شكست بخورى يا كشته شوى مسلمانان كافر ميشوند و هرگز كسى لا إله الا الله نخواهد گفت » گفت « بگو كى را بفرستم ؟ » گويد « گفتم سعد بن ابى وقاص را بفرست » عمر گفت « ميدانم كه سعد مرد شجاعى است اما بيم دارم كه تدبير امور جنگ نداند » عبد الرحمن گفت « سعد همانطور كه گفتى شجاع است و در صحبت رسول الله صلى الله عليه و سلم بوده و در بدر نيز حضور داشته كار را بدست او بسپار و ما را در -\r\n\r\n","description":"","footnote":"","page_name":" 666 ","page_number":686},
  {"content":"\r\n\r\nباره امور جنگ مشاور او كن كه نافرمانى نخواهد كرد » و چون عبد الرحمن برون شد عثمان بنزد عمر آمد كه به دو گفت « اى ابو عبد الله به من بگو بروم يا بمانم ؟ » عثمان گفت « اى امير المؤمنين بمان و سپاه بفرست زيرا اين خطر هست كه اگر حادثه‌اى براى تو رخ دهد عرب از اسلام بگردد سپاه بفرست و سپاهى را بسپاه بعد تقويت كن و مردى را بفرست كه در كار جنگ تجربه و بصيرت داشته باشد » عمر گفت « مثلا كى ؟ » گفت « على بن ابى طالب » گفت « او را ببين و گفتگو كن ببين آيا به اين كار راغب هست يا نه ؟ » عثمان برون شد و على را بديد و با او گفتگو كرد و على اين را خوش نداشت و نپذيرفت عثمان پيش عمر بازگشت و به دو خبر داد عمر گفت « ديگر كى ؟ » گفت « سعيد بن زيد بن عمرو بن نفيل » عمر گفت : « اين كار از او ساخته نيست » عثمان گفت « طلحه بن عبيد الله » عمر گفت « مرد شجاع شمشير زن تيراندازى را به نظر دارم اما بيم دارم تدبير امور جنگ نداند » گفت « اى امير المؤمنين اين شخص كيست ؟ » گفت « سعد بن ابى وقاص » عثمان گفت « اين كار از او ساخته است ولى اينجا نيست و من از اين جهت اسم او را نبردم كه گفتم اكنون بكارى مشغولست » عمر گفت « به نظر من اينست كه او را بفرستم و بنويسم كه از محل خود حركت كند » عثمان گفت « به او دستور بده با گروهى از اهل تجربه و بصيرت جنگ مشورت كند و كارى را بىمشورت آنها فيصل ندهد » عمر چنين كرد و به سعد نوشت سوى عراق حركت كند .\r\nجرير بن عبد الله بجلى كه طايفه بجيله فرمانبر او بودند بنزد عمر آمد كه آنها را سوى عراق فرستاد و گفت هر چه از سياهبوم گرفتند حاصل آن مال و خودشان باشد آنها را در غنيمت مسلمانان شريك كرد عمر بمشايعت آنها برون شد و جرير به ناحيه ابله رفت و از آنجا راه مدائن گرفت مرزبان مدائن كه سالار ده هزار تن از اسواران ايران بود از آمدن جرير خبر يافت و اين پس از جنگ پل و كشته شدن ابو عبيد و سليط بود مردم بجيله به جرير گفتند « از دجله بگذريم\r\n\r\n","description":"","footnote":"","page_name":" 667 ","page_number":687},
  {"content":"\r\n\r\nو سوى مدائن رويم جرير گفت « اين درست نيست از سرگذشت برادران خويش كه در روز پل كشته شدند پند گيريد اين قوم جمعى فراوانند منتظر باشيد تا از دجله عبور كنند كه اگر عبور كردند انشاء الله تعالى ظفر از شماست » ايرانيان چند روز در مدائن بودند آنگاه شروع كردند از دجله بگذرند و چون يك نيمه يا در حدود يك نيمه از آنها عبور كردند جرير و چابك روان بجيله بدانها حمله بردند و ساعتى ثبات ورزيدند مرزبان كشته شد و تيغ در ايرانيان نهادند كه بيشتر شان در دجله غرق شدند و مسلمانان همه اموال اردوگاه ايشان را به غنيمت گرفتند آنگاه جرير و قوم بجيله بنزد مثنى بن حارثه شيبانى رفتند و با هم يكى شدند و مهران با سپاه خود سوى آنها آمد اما مسلمانان از عبور به طرف آنها خوددارى كردند مهران از رود عبور كرد و به مسلمانان رسيد و دو گروه در هم آويختند و هر دو ثبات ورزيدند تا مهران كشته شد جرير بن عبد الله بجلى و حسان بن منذر بن ضرار ضبى او را كشتند بجلى با شمشير او را بزد و ضبى با نيزه زد و جرير كمر بند و سلاح او را برگرفت اما جرير و حسان در اين باب اختلاف كردند كه كدام يك قاتل مهران بوده‌اند كه جرير پس از حسان به دو ضربت زده بود حسان در اين باب اشعارى گفته بود كه از آن جمله اين شعر است :\r\n« مگر نديدى كه من با نيزه‌اى كه نافذ و سوراخ كننده بود جان مهران را گرفتم » اهل خبر و سيرت درباره جرير و مثنى اختلاف كرده‌اند بعضى كسان بر اين رفته‌اند كه جرير سالار سپاه بود و بعضى گفته‌اند جرير سالار قوم خويش و مثنى سالار قوم خويش بود .\r\nايرانيان از كشته شدن مهران مشوش شدند و شير آزاد كه كنيه او پوران بود با سپاه عمده ايران بيامد و عموم اسواران بيامدند و رستم پيش صف آنها بود و چون مسلمانان از آمدن او خبر يافتند عقب نشستند و جرير بكاظمه رفت و آنجا\r\n\r\n","description":"","footnote":"","page_name":" 668 ","page_number":688},
  {"content":"\r\n\r\nفرود آمد و مثنى با قوم خود كه از طايفه بكر بن وائل بودند بسيراف رفت كه ما بين كوفه و زباله در سه ميلى منزلگاه واقصه بود و چاههاى آب داشت و آنجا فرود آمد . مثنى در جنگ پل و جنگهاى بعد زخم بسيار خورده بود و در سيراف بمرد رحمه الله تعالى .\r\nو چون نامه عمر بسعد بن ابى وقاص رسيد بطوريكه عمر فرمان داده بود به زباله آمد و از آنجا بسيراف رفت و مردم از شام و جاهاى ديگر به دو پيوستند آنگاه در عذيب بر حاشيه صحرا و كناره عراق نزديكى قادسيه فرود آمد در اينجا سپاه مسلمانان با سپاه ايران بسردارى رستم روبرو شد . شمار مسلمانان هشتاد و هشتهزار بود و مشركان شصت هزار بودند و فيلان را جلو صف خود نهاده بودند و مردان سوار فيلان بودند مسلمانان به تشويق همديگر پرداختند و شجاعان بميدان آمدند و جنگ انداختند و همگنان ايشان از دليران ايران بمقابله آمدند و جنگ با شمشير و نيزه در گرفت از جمله غالب بن عبد إله اسدى بعرصه آمد و شعرى بدين مضمون ميخواهد « همه جماعت مسلح كه دست و دل نيرومند دارند ميدانند كه من دلير و چابك جنگاورم و مشكل بزرگ را از پيش بر ميدارم . » هرمز كه از شاهان باب و ابواب بود و تاج داشت بمقابله او شتافت و غالب او را اسير كرده بنزد سعد آورد و باز به ميدان شتافت و جنگ گرم شد عاصم بن عمرو نيز بميدان رفت و شعرى بدين مضمون ميخواند :\r\n« سپيد تن زرد سينه كه چون نقره به طلا پوشيده است داند كه مرد منم نه كسى كه نسب او را كمك كرده باشد » و دليرى از اسواران ايران بمقابله او شتافت و جولان دادند آنگاه ايرانى فرار كرد و عاصم او را دنبال كرد تا به صف ايرانيان رسيد كه اطرافش را گرفتند و عاصم ميان آنها فرو رفت بطوريكه مسلمانان از او مايوس شدند آنگاه از پهلوى قلب برون شد و جلو او استرى بود كه يراق نيكو و صندوقهاى شاهانى بار داشت و آن را بنزد سعد راند مردى كه قطعات ديبا\r\n\r\n","description":"","footnote":"","page_name":" 669 ","page_number":689},
  {"content":"\r\n\r\nبتن و كلاه زرين بسر داشت سوار استر بود معلوم شد نانواى شاه است و در صندوق تحفه‌هاى شاهى از حلوا و عسل بود و چون سعد آن را بديد گفت « اين را پيش همگروهان عاصم ببريد و بگوييد امير اين را بشما بخشيده است بخوريد » و چنين كردند .\r\nجنگ قادسيه در محرم سال چهاردهم هجرى بود در اين روز از جمله فيلان هفده فيل كه بر هر فيل بيست كس سوار بود و زره آهن و شاخ داشت و بديبا و حرير آراسته بود به طرف قوم بجيله رفت و پياده و سواره از اطراف فيلان بود . سعد چون ديد كه اسبان و فيلان سوى قوم بجيله رفت كس پيش بنى اسد فرستاد و فرمان داد تا بجيله را كمك كنند بيست فيل نيز رو بقلب نهاد و طلحة بن خويلد اسدى با سواران بنى اسد بميدان رفت و بمقابله فيلان پرداخت تا آنها را متوقف كرد از جمله مسلمانان بنى اسد آن روز سخت بجنگيدند و اين روز را روز اغواث گفتند .\r\nصبحگاه روز بعد سواران مسلمان از شام برسيدند و كمك پيوسته ميامد و نيزه‌هاى سپاه خورشيد را پوشيده بود سالار قوم هاشم بن عتبة بن ابن وقاص بود و پنجهزار سوار بنى ربيعه و مضر و هزار سوار از يمن همراه داشت . قعقاع نيز همراه آنها بود و اين يك ماه پس از فتح دمشق بود . عمر رضى الله عنه بابى عبيدة بن جراح نوشته بود كه سپاه خالد را بعراق بفرستد ولى در نامه خود نام خالد را نبرده بود و ابو عبيده را دريغ آمد كه خالد را از دست بدهد و سپاه او را بطوريكه گفتيم با هاشم بن عتبه فرستاد عمر از روزگار ابو بكر بسبب قضيه مالك بن نويره و چيزهاى ديگر از خالد دلخورى داشت خالد بن وليد خال عمر بود . قعقاع پيشاپيش نيروى كمكى ميرفت و مردم قادسيه يقين كردند كه بر ايرانيان فيروز خواهند شد و كشته‌ها و زخمىها كه روز پيش داده بودند از يادشان برفت قعقاع هنگام ورود جلو صف آمد و بانگ زد « آيا هماورد هست » و يكى از بزرگان\r\n\r\n","description":"","footnote":"","page_name":" 670 ","page_number":690},
  {"content":"\r\n\r\nايران بمقابله او شتافت قعقاع به دو گفت « تو كيستى ؟ » گفت « من بهمن پسر جادويه هستم » وى بنام ذو الحاجب معروف بود قعقاع بانگ برآورد « اكنون موقع خونخواهى ابى عبيد و سليط و كشتگان روز پل است » زيرا ذو الحاجب بود كه آن روز بجنگ مسلمانان آمده و بطوريكه گفتيم آنها را كشته بود دو حريف بجولان آمدند و قعقاع بهمن را بكشت گويند قعقاع آن روز سى نفر را در سى حمله بكشت كه در هر حمله يكى را ميكشت و آخرين كسى را كه كشت يكى از بزرگان ايران بود كه بزرگمهر نام داشت و قعقاع درباره او گفت « در حال هيجان شمشير را به كار گرفتم كه چون شعاع خورشيد فرود ميآمد در روز اغواث كه شكست ايرانيان بود آن قوم را با شمشير به سختى ميزدم » در اين روز اغور بن قطبه شهريار سيستان بميدان آمد و دو حريف همديگر را بكشتند در همين روز سعد بيمار شد و بقلعه عذيب رفت و از بالاى قلعه مراقب مردم بود دو گروه درهم آويختند و مسلمانان پيوسته نام و نسب خويش ميگفتند و چون سعد اين بشنيد با كسانى كه بالاى قصر نزد وى بودند گفت « اگر اين وضع همچنين بود كه نام و نسب گفتن ادامه داشت مرا بيدار نكنيد كه مسلمانان بر دشمن غلبه دارند و اگر خاموش شدند مرا بيدار كنيد كه علامت شر است » و هنگام شب جنگ مغلوبه شد .\r\nابو المحجن ثقفى در پائين قصر محبوس بود و بانگ مسلمانان را كه نام پدر و عشيره خويش ميگفتند با صداى آهن و غوغاى جنگ بشنيد و از اينكه در جنگ شركت ندارد غمين شد و افتان و خيزان تا بالا پيش سعد رفت و از او بخشش و رهائى خواست و تقاضا كرد آزادش كند كه بميدان رود سعد با او خشونت كرد و از خويشتن براند و او پائين آمد و سلمى دختر حفصه زن مثنى بن حارثه شيبانى را كه سعد پس از مثنى بزنى گرفته بود بديد و گفت « اى دختر حفصه آيا كار خيرى توانى كرد ؟ » گفت « چه كار خيرى ؟ » گفت « مرا رها كنى و اسب بلقا را به من عاريه دهى و من بقيد قسم\r\n\r\n","description":"","footnote":"","page_name":" 671 ","page_number":691},
  {"content":"\r\n\r\nتعهد ميكنم كه اگر خدا مرا بسلامت داشت پيش تو برگردم و پا ببند نهم » گفت « اين كار به من چه مربوط است ؟ » وى همچنان با قيد خويش برگشت و شعرى بدين مضمون ميخواند « همين غم مرا بس كه سواران با نيزه جنگ كنند و من اينجا دربند باشم وقتى برخيزم آهن مرا نگهدارد و درها كه صداها را خاموش مىكند به روى من بسته باشد من مال و ثروت فراوان داشتم و اكنون تنها رهايم كرده‌اند و ياورى ندارم با خدا عهد ميكنم عهدى كه نقض نخواهم كرد كه اگر رها شوم هرگز به ميخانه نروم . » سلمى گفت « من استخاره كردم و بعهد تو رضا دادم و او را رها كرد و گفت « هر كجا ميخواهى برو » و او بلقا اسب سعد را از در قصر كه مجاور خندق بود بيرون برد و سوار شد و تاخت كرد تا مقابل ميمنه مسلمانان رسيد و الله اكبر گفت آنگاه بر ميسره دشمن حمله برد و ميان دو صف با نيزه و سلاح خويش بازى ميكرد و ميسره را متوقف كرد و بسيار كس از شجاعان دشمن بكشت و عده‌اى را زخمى كرد دو گروه خيره او را مينگريستند درباره بلقا خلاف است بعضى گفته‌اند آن را لخت سوار شد بعضى ديگر گفته‌اند آن را با زين سوار شد آنگاه ميان مسلمانان فرو رفت و از ميسره آنها در آمد و بر ميمنه دشمن حمله برد و آن را متوقف كرد و با نيزه و سلاح خود بازى ميكرد و هر سوارى كه بمقابله او ميشتافت به دو نيمه ميشد .\r\nبدينسان دشمن را متوقف كرد و مردان از او بيمناك شدند آنگاه بازگشت و ميان مسلمانان فرو رفت و از جلو آنها نمودار شد و مقابل قلب دشمن بايستاد و چنان كرد كه در ميمنه و ميسره كرده بود و قلب را متوقف كرد و هر - سوارى از آنها بميدان آمد خونش بريخت و بار جنگ مسلمانان را سبك كرد همه از كار او بشگفت بودند و گفتند « اين سوار كيست كه تا حالا او را نديده بوديم » بعضىها گفتند « اين از جمله برادران ما است كه جزو سپاه هاشم بن\r\n\r\n","description":"","footnote":"","page_name":" 672 ","page_number":692},
  {"content":"\r\n\r\nعتبه مرقال از شام آمده است بعضى ديگر گفتند اگر خضر در جنگ شركت مىكند اين خضر است كه خدا بما موهبت كرده و نشان فيروزى ما بر دشمن است يكى از آنها گفت « اگر نبود كه فرشتگان جنگ نميكنند ميگفتيم فرشته است » ابو محجن چون شير سواران را بهم ميريخت و چون عقاب جولان ميداد و كسانى از سواران مسلمان چون عمرو بن معديكرب و طلحه بن خويلد و قعقاع بن عمرو هاشم بن عتبه مرقال و ديگر شجاعان عرب كه حضور داشتند و او را ميديدند در كارش متحير بودند سعد نيز كه از بالاى قصر مسلمانان را ميديد متفكر بود و ميگفت « به خدا اگر ابو محجن محبوس نبود ميگفتم اين ابو محجن است و اين بلقاست » و چون نيم شب شد دو گروه از هم جدا شدند و ايرانيان بجاى خود رفتند و مسلمانان نيز بجاى خود برگشتند ابو محجن نيز برفت و از همانجا كه برون آمده بود داخل قصر شد و كس ندانست و بلقا را بطويله بست و به محبس برگشت و پاى خود را در قيد نهاد و صدا برداشت و شعرى بدين مضمون خواند « طايفه ثقيف ميداند و اين دعوى تفاخر نيست كه شمشير ما از همه آنها كارىتر است و زره‌هاى وسيع ما از آنها بيشتر است و آنجا كه پايمردى را خوش ندارد ما از آنها صبورتريم در شب قادسيه متوجه من نشدند و من سپاه را از برون شدن خود خبردار نكردم من هر روز سوى آنها خواهم شد و اگر گله كردند كارشان را از دانا بپرس .\r\nاگر محبوس شوم اين بليه من است و اگر آزاد باشم مرگ را با آنها ميچشانم . » سلمى به دو گفت « اى ابو محجن اين مرد ، مقصودش سعد بود ، براى چه ترا حبس كرده است ؟ » گفت « به خدا براى حرامى كه خورده يا نوشيده باشم مرا حبس نكرده است ولى من در جاهليت شرابخواره بوده‌ام و مردى شاعرم كه شعر بر زبانم ميرود و شراب را وصف ميكنم و خوشدل ميشوم و از ستايش شراب لذت ميبرم بدين جهت مرا حبس كرده است كه درباره شراب گفته‌ام :\r\n\r\n","description":"","footnote":"","page_name":" 673 ","page_number":693},
  {"content":"\r\n\r\n« وقتى بمردم مرا پهلوى تا كى خاك كنيد كه از پس از مرگم ريشه‌هاى آن استخوانهاى مرا سيراب كند مرا در بيابان خاك مكنيد كه ميترسم وقتى بمردم ديگر مزه شراب را نچشم . و اشعار ديگر در همين معنى گفته‌ام . » ما بين سلمى و سعد گفتگوى بسيار رفته بود و سلمى از سعد خشمگين بود كه نام مثنى را بناشايستگى برده بود و شب اغواث و ليلة الهرير و ليلة السواد نسبت به او خشمگين بود و چون صبح شد بنزد وى رفت و رضاى او طلبيد و با او صلح كرد و آنگاه قصه خويش را با ابو محجن به گفت و سعد او را بخواست و رها كرد و گفت « برو ديگر ترا براى چيزى كه بگويى تا عمل نكنى مواخذه نخواهم كرد » ابو محجن گفت « به خدا من نيز هرگز زبان به وصف زشتى نخواهم گشود . » روز سوم نيز مسلمانان بجنگ بودند و آن روز را عماس ناميدند عجمان نيز در مواضع خود بودند و عرصه ما بين دو سپاه از خون سرخ بود . از مسلمانان يك هزار و پانصد كس كشته و زخمى به خاك افتاده بود و از عجمان بىشمار كشته شده بود سعد گفت « اى مردم هر كه خواهد شهيدان را غسل دهد و هر كه خواهد همانطور خون آلود بخاكشان سپارد » مسلمانان كشتگان را جمع آورى كردند و آنها را به پشت صف خود بردند زنان و كودكان شهيدان را به خاك ميسپردند و زخمىها را پيش زنان ميبردند كه زخمشان را علاج كنند ما بين عرصه جنگ كه مجاور قادسيه بود و قلعه عذيب نخلستانى بود و چون زخمى را ميبردند و هنوز عقل و هوشش بجا بود و اين نخلستان را ميديد - آن روز جز اين نخلستان آنجا نبود و اكنون نخلستان فراوان دارد - بحامل خويش ميگفت اين جا نزديك سياهبوم رسيده‌ايم مرا در سايه اين نخلستان بگذاريد و ساعتى آنجا استراحت ميكرد يكى از زخميان شعرى بدين مضمون مىگفت « اى نخل ما بين قادسيه و عذيب كه نخلى مجاور تو نيست بسلامت باشى » و يكى از بنى تيم الله كه در سايه\r\n\r\n","description":"","footnote":"","page_name":" 674 ","page_number":694},
  {"content":"\r\n\r\nنخل آرميده بود و احشايش از شكم برون ريخته بود ميگفت « اى نخل بيابانى و اى نخل كنار وادى باران صبحگاه و بارانهاى فرو ريزنده سيرابت كند » صبحگاه روز قادسيه كه صبحگاه ليلة الهرير يا ليلة القادسيه بود مسلمانان در كار خويش حيرت زده بودند و همه شب چشم بر هم ننهاده بودند رؤساى قبايل عشاير خويش را تشويق كردند و جنگ سخت شد تا نيمروز رسيد و نخستين كس كه بهنگام نيمروز جا خالى كرد هرمزان و نيرمران بودند كه عقب نشستند و باز موضع گرفتند و هنگام ظهر قلب سپاه ايران بشكافت و باد سختى وزيد و سايبان رستم را از روى تخت او برگرفت و در نهر عتيق انداخت و باد دبور بود و غبار برخاست و قعقاع و ياران وى به تخت رستم رسيدند و او را پيدا كردند رستم وقتى باد سايبان او را برده بود به طرف استرانى كه همانروز بار آورده بود رفته و در سايه يك استر و بار آن ايستاده بود . هلال بن علقمه بارى را كه رستم در سايه آن بود با شمشير بزد و طنابهاى آن را ببريد يك لنگه بار روى رستم افتاد و هلال او را نميديد و از آن آسيب ديد آنگاه هلال ضربتى به دو زد كه بوى مشك برخاست و رستم سوى نهر عتيق رفت و خود را در آن انداخت هلال بدنبال او دويد و پايش را گرفت و او را به طرف خندق كشيد و با شمشير آنقدر بر او زد كه جان داد آنگاه او را همچنان كشيد تا ميان دست و پاى استران افكند و روى تخت رفت و بانگ زد « بخداى كعبه كه رستم را كشتم بيائيد بيائيد » مسلمانان اطراف او جمع شدند ولى او را بر تخت نميديدند و بانگ برداشتند در اين وقت بيم در دل مشركان افتاد و هزيمت شدند و شمشير در آنها به كار افتاد و بعضى غرق و بعضى ديگر كشته شدند سى هزار كس از آنها بوسيله زنجيرها و ريسمانها بهمديگر بسته شده بودند و به نور و آتشكده‌ها قسم خورده بودند كه از جا نروند تا فتح كنند يا كشته شوند آنها به زانو در آمدند و تيرها همچنان جلو آنها ميريخت تا همگى كشته شدند .\r\n318\r\n\r\n","description":"","footnote":"","page_name":" 675 ","page_number":695},
  {"content":"\r\n\r\n319 درباره قاتل رستم خلاف است بيشتر بر اين رفته‌اند كه قاتل وى هلال بن علقمه از تيم الرباب بود بطوريكه گفتيم بعضى ديگر گفته‌اند قاتل وى يكى از بنى اسد بود به همين جهت شاعر بنى اسد عمرو بن شاس اسدى درباره اين روز ضمن اشعارى چنين گويد « از اطراف نيق سواران را بجانب كسرى كشانديم و دسته‌ها فراهم شدند و رستم و پسران او را كشتيم كه اسبان خاك بر آنها ميافشاند هر جا با آنها برخورد كرديم گروهى از ايشان را بجا گذاشتيم كه سر رفتن نداشتند . » در اين روز ضرار بن خطاب درفش كاويان را كه از پيش گفتيم از پوست پلنگ بود و مرصع بياقوت و مرواريد و انواع جواهر بود از ايرانيان بگرفت و سى هزار دينار در مقابل آن گرفت قيمت درفش دو هزار هزار و دويست دينار بود . در اين روز در اطراف درفش كاويان بجز آنها كه گفتيم بهم بسته بودند ده هزار كس كشته شد .\r\nجمله كسان از متقدم و متأخر درباره سال قادسيه و عذيب اختلاف دارند بسيارى كسان بر اين رفته‌اند كه سال شانزدهم بوده است و اين گفته واقدى و گروهى ديگر است بعضى ديگر بر اين رفته‌اند كه سال پانزدهم بوده است بعضى نيز گفته‌اند سال چهاردهم بوده است ولى محمد بن اسحاق بطور قطع گويد كه سال پانزدهم بود گويد در سال چهاردهم عمر بن خطاب بگفت تا در ماه رمضان نماز تراويح گزارند و بسيارى كسان از جمله مدائنى و ديگران گفته‌اند كه عمر بسال چهاردهم عتبة بن غزوان را را به محل بصره فرستاد كه آنجا فرود آمد و شهر ساخت بسيارى كسان نيز گفته‌اند كه بصره در بهار سال شانزدهم پى - افكنده شد و عتبة بن غزوان پس از فراغت سعد بن وقاص از جنگ جلولا و تكريت از مداين بدانجا رفت و هنگامى كه عتبه به محل بصره رفت آنجا را سرزمين هند ميگفتند و سنگهاى سپيد داشت و عتبه در محل خريبه فرود آمد . سعد بن ابى - وقاص نيز كوفه را بسال پانزدهم پى افكند و ابن نفيله غسانى آنها را به محل كوفه\r\n\r\n","description":"","footnote":"","page_name":" 676 ","page_number":696},
  {"content":"\r\n\r\nرهبرى كرد و گفت جائى به تو نشان مىدهم كه از دشت بالاتر و از فلات پائين‌تر باشد و او را به جائى كه اكنون كوفه است راهنمائى كرد .\r\nمسعودى گويد : عمر اجازه نميداد هيچكس از عجمان وارد مدينه شود مغيرة بن شعبه به دو نوشت « من غلامى دارم كه نقاش و نجار و آهنگر است و براى مردم مدينه سودمند است اگر مناسب دانستى اجازه بده او را بمدينه بفرستم . » و عمر اجازه داد . مغيره روزى دو درهم از او ميگرفت وى ابو لولو نام داشت و مجوسى و از اهل نهاوند بود و مدتى در مدينه ببود آنگاه پيش عمر آمد و از سنگينى باجى كه بمغيره ميداد شكايت كرد عمر گفت « چه كارهائى ميدانى » گفت « نقاشى و نجارى و آهنگرى » عمر گفت « باجى كه ميدهى در مقابل كارهائى كه ميدانى زياد نيست » و او قرقر كنان برفت يك روز ديگر از جائى كه عمر نشسته بود ميگذشت عمر به دو گفت شنيده‌ام گفته‌اى اگر بخواهم آسيائى ميسازم كه با باد بگردد » ابو لؤلؤ گفت « آسيائى براى تو بسازم كه مردم از آن گفتگو كنند » و چون برفت عمر گفت « اين برده مرا تهديد كرد » و چون ابو لؤلؤ بانجام كار خود مصمم شد خنجرى همراه برداشت و در يكى از گوشه‌هاى مسجد در تاريكى بانتظار عمر بنشست عمر سحرگاه ميرفت و مردم را براى نماز بيدار ميكرد و چون بر ابو لؤلؤ گذشت برجست و سه ضربت بعمر زد كه يكى زير شكم او خورد و همان بود كه سبب مرگش شد و دوازده تن از اهل مسجد را ضربت زد كه شش تن از آنها بمردند و شش تن بماندند خويشتن را نيز با خنجر بزد كه بمرد .\r\nعبد الله بن عمر هنگام مرگ پيش پدر رفت و گفت « اى امير مؤمنان يكى را بجانشينى خود بر امت محمد برگمار كه اگر چوپان شتران يا گوسفندان تو بيايد و شتر و گوسفند را بىچوپان رها كرده باشد ملامتش ميكنى و ميگوئى چرا امانتى را كه پيش تو بود بىسرپرست رها كردى چه رسد اى امير المؤمنين به - امت محمد پس يكى را بجانشينى خود تعيين كن » گفت « اگر جانشين تعيين كنم\r\n\r\n","description":"","footnote":"","page_name":" 677 ","page_number":697},
  {"content":"\r\n\r\nابو بكر هم جانشين تعيين كرد و اگر نكنم پيمبر خدا صلى الله عليه و سلم نيز نكرد » و عبد الله چون اين سخن بشنيد از او مأيوس شد .\r\nاسلام عمر چهار سال پيش از هجرت بود فرزندانش عبد الله و حفصه همسر پيمبر و عبيد الله و زيد از يك مادر و عبد الرحمن و فاطمه و دختران ديگر و عبد الرحمن اصغر همانكه بسبب شرابخوارى حد خورد و بنام ابو منجمه معروف بود از يك مادر بودند .\r\nعبد الله بن عباس نقل مىكند كه عمر او را احضار كرد و گفت « اى ابن عباس عامل حمص بمرده وى اهل خير بود و اهل خير كمند و اميدوارم تو از جمله آنها باشى ولى چيزى از تو در دل دارم كه خودم نديده‌ام ولى از توانگرانم نظر تو درباره عامل حمص شدن چيست ؟ » گفت « من عامل تو نميشوم تا نگوئى از من چه در دل دارى » گفت « با آن چكار دارى » گفت « ميخواهم بدانم اگر چيزى باشد كه بايد از آن نسبت بخويشتن بيمناك باشم من نيز چنان كه تو نگرانى نگران باشم و اگر گناهى نكرده باشم تو نيز بدانى آنگاه عاملى ترا بپذيرم زيرا ميدانم تو وقتى چيزى را بخواهى در انجام آن شتاب ميكنى » گفت « اى ابن عباس من بيم دارم مرگم در رسد و تو در محل حكومت خود باشى و مردم را بجانب خويش دعوت كنى من ديدم كه پيمبر مردم را به كار گرفت اما شما را به كار نگرفت » گفتم « بله همينطور بود ولى به نظر تو چرا اين كار را كرد ؟ » گفت « به خدا نميدانم آيا لياقت داشتيد و نخواست شما را به كار آلوده كند يا بيم داشت بخويشاوندى او متوسل شويد و مايه دلخورى شود و ناچار دلخورى فراهم ميشد من مطلب را به تو گفتم اكنون راى تو چيست ؟ » گويد « گفتم راى من اينست كه عامل تو نشوم » گفت « چرا » گفتم « با اين فكر كه تو دارى اگر عامل تو بشوم پيوسته چون خارى در چشم تو خواهم بود » گفت « پس مرا راهنمائى كن » گفتم « به نظر من بايد كسى را كه به نظر تو درست باشد و نسبت به تو درست رفتار كند عامل خود كنى »\r\n\r\n","description":"","footnote":"","page_name":" 678 ","page_number":698},
  {"content":"\r\n\r\nعلقمه بن عبد الله مزنى از معقل بن يسار نقل كرده كه عمر بن خطاب با هرمزان درباره فارس و اصفهان و آذربايجان مشورت كرد هرمزان گفت « اصفهان سر است و فارس و آذربايجان دو بال اگر يك بال را قطع كنى سر با يك بال ديگر بجا تواند بود ولى اگر سر را قطع كنى دو بال بيفتد بنابر اين از سر آغاز كن » عمر به مسجد رفت و نعمان بن مقرن را ديد كه نماز ميخواند پهلوى او نشست و چون نمازى را بسر برد گفت « ميخواهم تو را به كار حكومت برگمارم » گفت « اگر براى خراج گرفتن است حاضر نيستم مگر اينكه براى جنگ باشد » گفت « براى جنگ ميروى » و او را بفرستاد و بمردم كوفه نوشته كه او را كمك كنند و زبير بن عوام و عمرو بن معديكرب و حذيفه و ابن عمر و اشعث بن قيس را همراه او بفرستاد نعمان مغيرة بن شعبه را سوى پادشاه آنها كه ذو الجناحين نام داشت روانه كرد و مغيره از رود آنها گذشت بذو الجناحين گفتند فرستاده عرب اينجاست وى با ياران خود مشورت كرد و گفت « راى شما چيست ؟ » گفتند « يا با تشريفات او را بپذير يا برسم جنگ » گفت « او را با تشريفات پادشاهى مىپذيريم » « آنگاه به تخت نشست و تاج بر سر نهاد و شاهزادگان را كه دست بندها و گوشواره‌هاى طلا و جامه ديبا داشتند به دو صف نشانيد و مغيره را بار داد مغيره نيز دو نفر را همراه خود برد و شمشير و نيزه خويش را نيز بدست داشت گويد « مغيره با نيزه خود در فرشها فرود ميبرد و آن را پاره ميكرد كه به‌بينند و خشمگين شوند تا مقابل شاه رسيد و با او سخن آغاز كرد و ترجمان ما بين آنها ترجمه ميكرد شاه گفت « شما مردم عرب دچار قحطى شده‌ايد اگر خواهيد آذوقه بشما دهيم و باز گرديد » مغيره حمد و ثناى خدا به زبان آورد و گفت « ما مردم عرب ، زبون بوديم زير دست كسان بوديم و بالا دست نبوديم سگ و مردار ميخورديم ، سپس خداى تعالى پيمبرى شريف و و الا نژاد و راستگو را از ما برگزيد و بعثت پيمبر صلى الله عليه و سلم ما را برانگيخت و بما خبرها داد و همانطور كه گفته بود درست در آمد\r\n\r\n","description":"","footnote":"","page_name":" 679 ","page_number":699},
  {"content":"\r\n\r\nو از جمله وعده‌ها كه بما داده اينست كه فرمانرواى اين ناحيه ميشويم و بر آن تسلط مييابيم و من در اينجا وضع و كيفيتى مىبينم كه سپاه پشت سر من آن را رها نخواهند كرد تا بگيرند يا كشته شوند » آنگاه به خود گفتم خوبست دست و پايت را جمع كنى و با يك خيز روى تخت پهلوى اين كافر بنشينى تا بفال بد گيرد : گويد « و ناگهان خيز گرفتم و پهلوى او روى تخت بودم و آنها بنا كردند مرا لگد بزنند و با دست مرا بكشند . گفتم « ما با فرستادگان شما چنين رفتار نميكنيم . اگر من بد كرده و سبكسرى كرده‌ام از من مواخذه مكنيد كه با فرستاده اينطور رفتار نمىكنند » شاه گفت « اگر خواهيد ما به طرف شما بيائيم و اگر خواهيد شما به طرف ما بيائيد » گفتم « ما به طرف شما ميائيم » و بسوى آنها حركت كرديم و گروهها پنج و شش تن ميرفتند كه آنها فرار نكنند و چون بنزديك آنها رسيديم و اطرافشان را گرفتيم تيراندازى كردند و بما حمله بردند در اين هنگام مغيره به نعمان گفت « اينان به مسلمانان حمله بردند و عده‌اى را زخمى كردند بايد حمله كرد » نعمان گفت « تو مردى صاحب فضائلى و با پيمبر خدا صلى الله عليه و سلم در جنگ حضور داشته‌اى كه اول روز جنگ نميكرد و منتظر ميماند تا خورشيد بگردد و باد بوزد و فيروزى نازل شود » آنگاه گفت « من پرچم خودم را سه بار حركت مىدهم در حركت اول هر كس به كارهاى ضرورى پردازد و وضو گيرد در حركت دوم هر كسى پاپوس خود را بنگرد و سلاح بردارد و چون بار سوم حركت دادم حمله كند ولى بكس نپردازد و لو نعمان كشته شود من دعائى ميكنم و شما را قسم مىدهم كه آمين بگوييد » آنگاه گفت « خدايا امروز نعمان را شهادت و فيروزى بر دشمن عطا كن » و قوم آمين گفتند و سه بار حركت بيرق انجام شد آنگاه نعمان زره خود را بالا زد و حمله كرد اول كس كه از پا در آمد او بود معقل گويد بنزديك او رسيدم سخنش را به ياد آوردم كه توقف نبايد كرد و غلامان او را نشانه كردم كه جايش را بدانم و بكشتار دشمن پرداختيم در اثناى جنگ ذو الجناحين از استر سپيدى كه سوار\r\n\r\n","description":"","footnote":"","page_name":" 680 ","page_number":700},
  {"content":"\r\n\r\nبود بيفتاد و شكمش پاره شد و خداوند مسلمانان را فيروزى داد من به محل نعمان رفتم و او را ديدم كه رمقى داشت و ظرف آب آوردم و صورت او را بشستم گفت « كى هستى » گفتم « معقل بن يسارم » گفت « خدا با مسلمانان چه كرد ؟ » گفتم « فتح نصيب آنها كرد » گفت « خدا را بسيار شكر اين را به عمر بنويسيد » و جان داد آنگاه مردم بدور اشعث بن قيس جمع شدند و كس پيش مادر بچه‌هاى او فرستادند كه آيا نعمان چيزى به تو گفته و يا نوشته‌اى پيش تو هست ؟ گفت « بله كيسه‌اى هست كه در آن نوشته‌ايست » و چون آن را بيرون آوردند نوشته بود « اگر نعمان كشته شد فلانى امير است و اگر فلانى كشته شد فلانيست و اگر فلانى كشته شد فلانى » .\r\nو اطاعت كردند و خدا فتحى بزرگ نصيب مسلمانان كرد .\r\nمسعودى گويد : اين جنگ نهاوند بود و عجمان سپاه فراوان داشتند و در آنجا مردم بسيار كشته شد كه نعمان بن مقرن و عمرو بن معديكرب و ديگران از آن جمله بودند و قبرهاشان تاكنون در يك فرسخى نهاوند ما بين آنجا و دينور معروف و مشخص است و ما وصف اين جنگ را در كتابهاى سابق خويش آورده‌ايم .\r\nابو محنف لوط بن يحيى نقل كرده گويد : « وقتى عمرو بن معديكرب از كوفه بنزد عمر آمد از وى درباره سعد بن ابى وقاص پرسيد و عمرو درباره او ثنا گفت . سپس درباره اسلحه از او پرسيد و آنچه ميدانست بگفت آنگاه از قومش پرسيد و گفت « مرا از قوم خود مذحج خبر بده عمرو گفت « از هر كدام كه ميخواهى بپرس » گفت « از طايفه علة بن جلد بگو » گفت « آنها سواران محافظ و علاج دردهاى ما هستند و از همه آزاده‌تر و نجيب‌تر و آماده كارترند و كمتر فرار كنند اهل سلاح و بخشندگيند و در كار نيزه دارى ماهرند » عمر گفت « براى سعد العشيره چه بجا گذاشتى ؟ » گفت « از همه تنومندتر و بخشنده‌ترند و سالارشان نكوتر است » گفت « براى مراد چه بجا گذاشتى ؟ » گفت « خانه آنها از همه وسيع‌تر است و حق همسايگى را بهتر نگه دارند و آثار بيشتر دارند مردمى پرهيزكارند و\r\n\r\n","description":"","footnote":"","page_name":" 681 ","page_number":701},
  {"content":"\r\n\r\nنكوكار و كوشا و سرفرازند » گفت « از بنى زبيد بگو » گفت « درباره آنها آسان سخن نكنم و اگر از مردم درباره آنها بپرسى گويند آنها سرند و ديگران دنباله » گفت « از طى بگو » گفت « بخشندگى خاص آنهاست و شعله عربند » گفت « درباره عبس چه گوئى ؟ » گفت « گروهى بسيار و تبعه ممتاز » گفت « از حمير بگو » گفت « هر جا خواهند مرتع كنند و آب صاف نوشند » گفت « از كنده بگو » بگفت « مردم را رهبرى كردند و در ولايتها قدرت يافتند » گفت « از همدان بگو » گفت « مردمى شب روند و به مقصد دست يابند و همسايه را حمايت كنند و پيمان را رعايت كنند و انتقام جو باشند گفت « از ازد بگو » گفت « از همه قديمترند و قلمروشان از همه وسيعتر است » گفت « از حارث بن كعب بگو » گفت « مردمى كينه‌توز و سرسختند و مرگ را در سر نيزه‌هايشان معاينه ميتوان ديد » گفت « از لخم بگو » گفت « بعد از همه حكومت يافتند و زودتر از همه جانبازى كنند » گفت « از جذام بگو » گفت « چون پيره زن خاك آلوده‌اند و اهل گفتار و كردارند » گفت « از غسان بگو » گفت « بزرگان جاهليت و معاريف اسلامند » گفت « از اوس و خزرج بگو » گفت « انصار پيمبرند محلشان از همه عزيزتر است و پيمانها را بهتر از همه رعايت كنند و بمدح ما حاجت ندارند كه خدا بمدح آنها گفته در خانه و ايمان جا گرفته‌اند تا آخر آيه » گفت « از خزاعه بگو » گفت « آنها با كنانه‌اند و نسبشان بما پيوسته است و بوسيله آنها فيروزى مييابيم » گفت « كدام يك از اقوام عرب را دشمن دارى كه نخواهى ديدارشان كنى ؟ » گفت از قوم خودم طايفه و ادعه از همدان و طايفه غطيف از مراد و بلحرث از مذحج و از قوم معد طايفه عدى فزاره و طايفه مره از ذبيان و طايفه كلاب از عامر و طايفه شيبان از بكر بن وائل و اگر اسب خودم را در آبگاههاى قوم معد بجولان آورم اگر دو آزاد و دو بنده آنها را نه‌بينم از هيچكس باك ندارم » گفت « دو آزاد و دو بنده آنها چه كسانند ؟ » گفت « دو آزاد آنها عامر بن طفيل است و عيينة بن حارث بن شهاب تميمى و دو بنده آنها\r\n\r\n","description":"","footnote":"","page_name":" 682 ","page_number":702},
  {"content":"\r\n\r\nعنتره عبسى است و سليك مناقب » آنگاه درباره جنگ از او پرسيد گفت « از كسى پرسيدى كه كاركشته جنگ است به خدا جنگ وقتى گرم شود سخت و جان‌فرساست و هر كه صبورى ورزد فيروز شود و هر كه سستى كند هلاك شود شاعر به وصف جنگ نكو گفته : جنگ در آغاز كار دخترى را ماند كه براى نادان با زيور خود نمايان شود و چون جنگ گرم شود و آتش بر افروزد پيره زنى بىزيور و فرتوت شود كه موى سر بكنده و زشت روست كه شايسته بوسيدن نيست « آنگاه درباره سلاح از او پرسيد و آنچه ميدانست بگفت تا بشمشير رسيد و گفت « در اينجا مادرت عزادار مىشود » عمر او را با تازيانه زد و گفت » مادر تو عزادار مىشود ميخواهى زبانت را ببرم » عمرو گفت « امروز تب مرا فرسوده كرده است » و از پيش عمر بيرون آمد و شعرى بدين مضمون ميگفت « مرا تهديد ميكنى گوئى شاه ذو رعين يا ذو نواس هستى كه عيش فراخ داشتند چه بسيار شاهان بزرگ كه پيش از تو بودند و قدرت و شوكت فراوان داشتند و كسان وى نابود شدند و ملكش دست بدست هميگردد از قدرت خود مغرور مباش كه هر قدرتى سرانجام زبون مىشود » گويد « پس از آن عمر از او پوزش خواست و گفت « اين رفتار از آن جهت كردم تا بدانى كه اسلام از جاهليت برتر و عزيزتر است » و او را بر ديگر آمدگان برترى داد پس از آن عمر با عمرو انس گرفت و از او چيزها ميپرسيد و درباره جنگهاى جاهليت با او گفتگو داشت يك روز با او گفت « آيا بدوران جاهليت هرگز بسبب ترس از سوارى دست برداشته‌اى ؟ » گفت « بله به خدا من در جاهليت دروغ نميگفتم چطور در اسلام دروغ بگويم قصه‌اى براى تو ميگويم كه هرگز براى كسى نگفته‌ام با جمعى از سواران بنى زبيد بسوى بنى كنانه رفتم و بقبيله‌اى از سراة رسيديم » گفت « از كجا دانستى كه از سراة هستند ؟ » گفت « توشه دانها و ديگهاى وارونه و خيمه‌هاى چرمين قرمز و گوسفند بسيار آنجا بود » عمرو گفت « پس از آنكه اسيران را جمع آورى كرديم به خيمه بزرگتر كه از خانه‌هاى ديگر بر كنار بود حمله\r\n\r\n","description":"","footnote":"","page_name":" 683 ","page_number":703},
  {"content":"\r\n\r\nبردم و زنى زيبا را بر فرش نشسته ديدم و چون من و سواران را بديد گريستن آغاز كرد گفتم « چرا گريه ميكنى » گفت « براى خودم گريه نميكنم ولى از اين جهت گريه ميكنم كه دختر عموهايم سالم بمانند و من مبتلا شوم » و من پنداشتم كه او راست ميگويد و گفتم « آنها كجا هستند » گفت « در همين دره هستند من نيز به همراهان خود گفتم « صبر كنيد تا من بيايم » آنگاه اسب خود را بر جهاندم و از تپه‌اى بالا رفتم جوانى سياهموى را ديدم كه موهاى مرتب داشت و پاپوش خود را وصله ميزد و شمشير او جلوش نهاده و اسبش نزديك ايستاده بود و چون مرا بديد پاپوش خود را بينداخت و با بىاعتنائى برخاست و سلاح خود را بر گرفت روى بلندى رفت و چون سواران را اطراف خانه خود ديد سوار شد و سوى من آمد و شعرى بدين مضمون ميگفت « وقتى به من بوسه داد و صبحگاهان رداى خود را به من پوشانيد گفتم امروز هر كس متعرض او شود متعرض او ميشوم ايكاش ميدانستم امروز كى به طرف او رفته است » من نيز به دو حمله بردم و ميگفتم « عمرو با سواران به طرف او رفته است و او را به حال خود باقى گذاشته است » آنگاه با اسب سوى او هجوم بردم ولى از گربه فرارىتر بود و از دست من جست سپس به من هجوم آورد و با شمشير خود ضربتى زد كه مرا زخمى كرد و چون از ضربت وى به خود آمدم به دو حمله بردم و باز از چنگ من بدر رفت سپس به من حمله برد و مرا به زمين انداخت و هر چه را جمع كرده بوديم ببرد من بار ديگر بر اسب خود نشستم و چون مرا ديد نزديك شد و ميگفت « من عبيد الله ستوده خصالم و از همه كسانى كه راه ميروند بهترم كه دشمنش فدائى اوست » من نيز به دو حمله بردم و ميگفتم « من آنم كه پدرم در ماه اصم قلاده داشت من پسر آنم كه تاج داشت و كشنده گروهها بود هر كه با من روبرو شود چون ارم نابود خواهد شد و او را چون گوشت پيشخوان بجا خواهم نهاد » به خدا از دست من در\r\n\r\n","description":"","footnote":"","page_name":" 684 ","page_number":704},
  {"content":"\r\n\r\nرفت آنگاه به من هجوم برد و ضربتى ديگر به من زد و فرياد برداشت ، به خدا امير المؤمنين مرگ را به چشم ديدم كه هيچ مانعى جلو آن نبود و چنان از او ترسيدم كه هرگز پيش از آن از كسى نترسيده بودم ، گفتم « مادرت عزادارت شود تو كيستى ؟ كه هيچكس بجز عامر بن طفيل از روى خود پسندى و عمرو بن كلثوم از روى سن و تجربه جرئت هماوردى من نكرده است . تو كيستى ؟ » گفت « تو كيستى ؟ بگو و الا ترا خواهم كشت » گفتم « من عمرو بن معديكرب هستم » گفت « من هم ربيعة بن مكدم هستم » گفتم « يكى از سه كار را قبول كن اگر بخواهى با شمشير جنگ ميكنيم تا آنكه ضعيفتر است كشته شود و اگر بخواهى كشتى ميگيريم و اگر بخواهى صلح ميكنيم كه تو اى برادر زاده من جوانى و قومت به تو احتياج دارند » گفت « به اختيار تو است هر كدام را ميخواهى انتخاب كن » من نيز صلح را اختيار كردم سپس گفت « از اسب خود پياده شود » گفتم « اى برادر زاده دو زخم به من زده‌اى و پياده شدن مورد ندارد » به خدا اصرار كرد تا از اسب پياده شدم و عنان آن را گرفت و دست مرا نيز گرفت و بسوى قبيله رفتيم و من پايم را ميكشيدم تا سواران نمودار شدند و چون مرا بديدند اسب سوى من راندند ، من فرياد زدم بجاى خود باشيد آنها قصد ربيعه داشتند و او برفت و گوئى شيرى بود و آنها را متفرق كرد آنگاه پيش من آمد و گفت « اى عمرو شايد ياران تو منظور ديگرى غير از صلح دارند ؟ » قوم خاموش بودند و هيچكس سخن نگفت كه از او بيمناك بودند گفتم « اى ربيعة بن مكدم آنها قصدى بجز خوبى ندارند » نامش را بردم تا قوم او را بشناسند به آنها گفت « چه ميخواهيد » گفتند « تو چه ميخواهى شهسوار عرب را زخمى كرده‌اى و شمشير و اسبش را گرفته‌اى « آنگاه با همديگر برفتيم تا فرود آمد و زن وى خندان بپاخاست و عرق او را پاك كرد آنگاه بگفت تا شترى بكشتند و براى ما خيمه‌ها به پا كردند و چون شب شد چوپانان بيامدند و اسبها را آوردند كه هرگز نظير آن نديده بودم و چون نگريستن\r\n\r\n","description":"","footnote":"","page_name":" 685 ","page_number":705},
  {"content":"\r\n\r\nمرا در اسبها بديد گفت « اسبها چطور است » گفتم « هرگز مانند آن نديده‌ام » گفت « به خدا اگر يكى از اين اسبها را سوار بودم حالا زنده نبودى » من بخنديدم و هيچيك از ياران من سخن نمىگفتند ، دو روز پيش او بوديم و برفتيم » گويد « مدتها بعد از آن عمرو بن معديكرب با سران قوم خود بر قوم كنانه حمله برد و غنيمت گرفت و زن ربيعة بن مكدم را نيز اسير كرد و خبر بربيعه رسيد كه چندان دور نبود و سوار بر اسب لختى با نيزه‌اى كه سر نداشت بدنبالشان برفت تا به آنها رسيد و چون او را بديد گفت « اى عمرو اين زن را با آنچه همراه دارى رها كن » و عمرو به او اعتنائى نكرد باز سخن خود را تكرار كرد و عمرو اعتنا نكرد آنگاه گفت « اى عمرو من بايستم تو حمله كنى يا تو ميايستى كه من حمله كنم ؟ » عمرو بايستاد و گفت « سخن بانصاف گفتى ، برادر زاده من اول حمله ميكنم » ربيعه بايستاد و عمرو به دو حمله برد و شعرى بدين مضمون ميخواند « من ابو ثورم كه هنگام خطر آرامم نه سست رايم و نه سبكسرىاى در من هست و هنگامى كه معركه گرم شود و چشمها سرخ شود و مردان بيمناك شوند از همه نيرومندترم » و همين كه پنداشت نيزه را به او فرو كرده است متوجه شد كه او پهلوى اسب خفته و نيزه از روى اسب گذشته است آنگاه عمرو بايستاد و ربيعه به دو هجوم برد و شعرى بدين مضمون ميخواند « من جوان كنانىام و متكبر نيستم بسا شيران كه مرا ديده و شكست خورده‌اند . » آنگاه سر او را با چوب نيزه زخمدار كرد و گفت « اى عمرو اين ضربت را بگير اگر نبود كه كشتن كسى چون تو را خوش ندارم ميكشتمت » عمرو گفت « بايد فقط يكى از ما از اين معركه سالم بدر رود بايست كه نوبت حمله من است » و به دو حمله برد و پنداشت كه با نيزه او را سوراخ كرده است ولى متوجه شد كه پهلوى اسب است و نيزه از روى اسب گذشته است بار ديگر ربيعه به دو حمله برد و با چوب نيزه سرش را زخمى كرد و گفت « اين ضربت را هم بگير گذشت فقط دو بار است »\r\n\r\n","description":"","footnote":"","page_name":" 686 ","page_number":706},
  {"content":"\r\n\r\nدر اين هنگام زنش فرياد زد خدا يار تو باد سر نيزه بردار و او از زير لباس خود سر نيزه‌اى بيرون آورد كه گوئى شعله آتش بود و آن را به نيزه نصب كرد و چون عمرو آن را بديد و ضربت‌هاى بى سرنيزه او را به ياد آورد گفت « اى ربيعه بيا غنائم را بگير » گفت « بگذار و برو » بنى زبيد گفتند « چطور غنيمت خودمان را بخاطر اين جوانك رها كنيم » عمرو گفت « اى بنى زبيد به خدا من مرگ سرخ را در سرنيزه او ديدم و صداى مرگ را از آن شنيدم » بنى زبيد گفتند « نبايد مردم عرب بگويند گروهى از بنى زبيد كه عمرو بن معديكرب نيز همراه - هشان بود غنيمت خود را براى چنين جوانكى رها كرده‌اند » عمرو گفت « شما تاب مقابله او نداريد و من هرگز كسى چون او را نديده‌ام و آنها برفتند » مسعودى گويد : « عمر بن خطاب رضى الله تعالى عنه ضمن سفرهائى كه بدوران جاهليت بشام و عراق كرده بود با ملوك عرب و عجم اخبار بسيار داشت در اسلام نيز سرگذشتها و اخبار و تدبيرهاى نكو داشت و در ايام وى حادثه‌ها بود با فتح مصر و شام و عراق و ولايتهاى ديگر كه تفصيل آن را در كتاب اخبار - الزمان و كتاب اوسط آورده‌ايم و در اين كتاب فقط شمه‌اى از مطالبى را كه در كتابهاى سابق نياورده‌ايم ياد ميكنيم و بالله التوفيق . 330\r\n\r\n","description":"","footnote":"","page_name":" 687 ","page_number":707},
  {"content":"\r\n\r\n331\r\n\r\nذكر خلافت عثمان بن عفان رضى الله تعالى عنه\r\nروز جمعه غره محرم سال بيست و سوم با عثمان بيعت كردند و دوازدهم ذى حجه سال سى و پنجم كشته شد و جز اين نيز گفته‌اند كه پس از اين خواهيم آورد . همه مدت حكومتش دوازده سال هشت روز كم بود وقتى كشته شد هشتاد و دو سال داشت و در مدينه در محلى كه آنجا را حش كوكب ميگفتند مدفون شد .\r\n\r\n","description":"","footnote":"","page_name":" 688 ","page_number":708},
  {"content":"\r\n\r\n\r\nذكر نسب و شمه‌اى از اخبار و سرگذشت او\r\nوى عثمان بن عفان بن ابى العاص بن امية بن عبد شمس بن عبد مناف بود و ابو عبد الله و ابو عمرو كنيه داشت ولى ابو عبد الله معروفتر است . مادرش اروى دختر كريز بن جابر بن حبيب بن عبد شمس بود و فرزندانش عبد الله اكبر و عبد الله اصغر - كه مادرشان رقيه دختر رسول الله صلى الله عليه و سلم بود - و ابان و خالد و سعيد و ام عمر و عايشه بودند . عبد الله اكبر را از بس كه زيبا بود مطرف لقب داده بودند وى زن بسيار ميگرفت و طلاق ميداد . ابان پيس و لوچ بود و اصحاب حديث احاديثى از او روايت كرده‌اند و از طرف بنى مروان حكومت مكه و جاهاى ديگر يافت . سعيد لوچ و بخيل بود و در ايام معاويه كشته شد . وليد شرابخواره و گشاده دست و بىپروا بود وقتى پدرش را كشتند وى مشك و زعفران زده و مست بود و لباسهاى رنگارنگ بتن داشت . عبد الله اصغر هفتاد و شش سال عمر كرد و خروس چشم او را در آورد و همين سبب مرگش شد عبد الملك در كوچكى بمرد و دنباله نداشت .\r\nعثمان در كمال سخاوت و بزرگوارى و گذشت بود و بخويش و بيگانه چيز ميداد و عمال وى و بسيارى مردم هم عصر او روش او گرفتند و از او تقليد كردند . در مدينه خانه‌اى ساخت و آن را با سنگ و آهك بر آورد و درهاى خانه را از چوب ساج و عرعر ساخت و همو در مدينه اموال و باغها و چشمه‌هاى بسيار داشت .\r\n\r\n","description":"","footnote":"","page_name":" 689 ","page_number":709},
  {"content":"\r\n\r\nدر ايام عثمان بسيارى از صحابه ملكها و خانه‌ها فراهم كردند از جمله زبير بن عوام خانه‌اى در بصره ساخت كه تاكنون يعنى بسال سيصد و سى و دو معروف است و تجار و مالداران و كشتيبانان بحرين و ديگران آنجا فرود ميايند در مصر و كوفه و اسكندريه نيز خانه‌هائى بساخت آنچه درباره خانه‌ها و املاك وى گفتيم هنوز هم معروف است و پوشيده نيست .\r\nموجودى زبير پس از مرگ پنجاه هزار دينار بود و هزار اسب و هزار غلام و كنيز داشت و در ولاياتى كه گفتيم املاكى بجاگذاشت .\r\nطلحة ابن عبيد الله تيمى در كوفه خانه‌اى ساخت كه هم اكنون در محله كناسه بنام دار الطلحيين معروف است از املاك عراق روزانه هزار دينار درآمد داشت و بيشتر از اين نيز گفته‌اند . در ناحيه سراة بيش از اين درآمد داشت . در مدينه نيز خانه‌اى بساخت و آجر و گچ و ساج در آن به كار برد .\r\nعبد الرحمن بن عوف زهرى نيز خانه وسيعى بساخت . در طويله او يكصد اسب بود هزار شتر و ده هزار گوسفند داشت و پس از وفاتش يك چهارم يك هشتم مالش هشتاد و چهار هزار دينار بود .\r\nسعد بن ابى وقاص نيز در عقيق خانه‌اى مرتفع و وسيع بنا كرد و بالاى آن بالكن‌ها ساخت . سعيد بن مسيب گويد وقتى زيد بن ثابت بمرد چندان طلا و نقره بجا گذاشته بود كه آن را با تبر مىشكستند بجز اموال و املاك ديگر كه قيمت آن يكصد هزار دينار بود .\r\nمقداد در محل معروف به جرف در چند ميلى مدينه خانه‌اى بنا كرد و بالاى آن بالكنها ساخت و از درون و برون گچ كشيد . يعلى بن منيه وقتى بمرد پانصد هزار دينار نقد بجا گذاشت مبالغى هم از مردم بستانكار بود و اموال و تركه ديگر او سيصد هزار دينار قيمت داشت .\r\nو اين بابى مفصل است و وصف كسانى كه در ايام عثمان تمول يافتند بدرازا\r\n\r\n","description":"","footnote":"","page_name":" 690 ","page_number":710},
  {"content":"\r\n\r\nميكشد . در زمان عمر بن خطاب چنين نبود راهى روشن و طريقى معين بود .\r\nعمر به حج رفت و در رفتن و برگشتن شانزده دينار خرج كرد و بپسرش عبد الله گفت « در مخارج اين سفر اسراف كرديم » در سال بيست و يكم مردم كوفه از اميرشان سعد بن ابى وقاص شكايت كردند عمر محمد بن مسلمه انصارى را كه هم پيمان بنى عبد الاشهل بود بفرستاد تا در قصر كوفه را آتش زد و سعد را در مسجد كوفه با مردم روبرو كرد و درباره وى از ايشان پرسيد كه بعضى او را ثنا گفتند و بعضى شكايت كردند كه عمر او را عزل كرد و عمار بن ياسر را حاكم و عثمان بن حنيف را خراج‌گير و عبد الله بن مسعود را عهده‌دار بيت المال كوفه كرد و بعبد الله بن مسعود گفت مردم را قرآن و مسائل دين آموزد . براى آنها روزى يك گوسفند مقرر كرد كه يك نيمه با سر و پوست از عمار باشد و يك نيمه ديگر را عبد الله بن مسعود و عثمان بن حنيف قسمت كنند عمر كجا و اينها كه گفتيم كجا ؟\r\nعثمان عموى خود حكم بن ابى العاص و پسرش مروان و ديگر بنى اميه را بمدينه آورد . حكم مطرود رسول الله صلى الله عليه و سلم بود كه او را از مدينه برون رانده و از جوار خود تبعيد كرده بود . از جمله عمال وى وليد بن عقبة بن ابى معيط عامل كوفه بود كه پيمبر صلى الله عليه و سلم خبر داده بود كه اهل جهنم است . عبد الله بن ابى سرح حاكم مصر و معاوية بن ابى سفيان حاكم شام و عبد الله بن عامر حاكم بصره بودند ولى وليد بن عقبه را از كوفه برداشت و سعيد بن عاص را حاكم كوفه كرد .\r\nعلت عزل وليد و حكومت سعيد - بطوريكه نقل كرده‌اند - اين بود كه وليد با نديمان و نغمه‌گران خود از اول شب تا بصبح شراب نوشيده بود و چون مؤذنان بانك نماز برداشتند با لباس منزل بيرون آمد و براى نماز صبح بمحراب ايستاد و چهار ركعت نماز خواند و گفت « ميخواهيد بيشتر بخوانم ؟ » گويند وى\r\n\r\n","description":"","footnote":"","page_name":" 691 ","page_number":711},
  {"content":"\r\n\r\nضمن سجده كه بسيار طول داده بود گفت « بنوش و به من بنوشان » و يكى از كسانى كه در صف اول پشت سر او بود گفت « چه چيز را بيفزائى خدا خيرت ندهد به خدا فقط از آن كسى كه ترا حاكم و امير ما كرده است تعجب ميكنم » اين شخص عتاب بن غيلان ثقفى بود و چون وليد براى مردم خطبه خواند از ريگهاى مسجد به طرف او پرتاب كردند و او تلوتلوخوران بقصر خود بازگشت و اين اشعار را كه تأبط شرا گفته است به تمثيل ميخواند « من از باده و يار بر كنار نيستم و سنگ سخت نيستم كه از خير بدور باشم جان خود را از شراب سيراب ميكنم و بر كسان دامن كشان ميگذرم » حطيئه در اين باب گويد :\r\n« حطيئه روزى كه به پيشگاه خداى خود رود شهادت ميدهد كه وليد در خور مكر است وقتى نماز تمام شده بود بانگ زد ميخواهيد بيشتر بخوانم ، مست بود و نمىفهميد ، ميخواست ركعت ديگرى بيفزايد و اگر پذيرفته بودند نماز جفت را با طاق قرين ميكرد جلوت را در نماز گرفتند و اگر عنانت را رها كرده بودند همچنان پيش ميرفتى » كار وى را در كوفه شايع كردند و فسق و شرابخوارى وى علنى شد و گروهى كه ابو زينب بن عوف ازدى و جندب بن زهير ازدى و ديگران از آن جمله بودند از مسجد بر او هجوم بردند و ديدند كه مست بر تخت خويش خفته و از خود بىخود است خواستند از خواب بيدارش كنند بيدار نشد و شرابى را كه نوشيده بود روى آنها قى - كرد آنها نيز انگشتر وى را از دستش در آورده بلا فاصله راه مدينه را پيش گرفتند و پيش عثمان بن عفان رفتند و بنزد وى شهادت دادند كه وليد شراب نوشيده است .\r\nعثمان گفت « شما از كجا ميدانيد كه او شراب نوشيده است ؟ » گفتند « اين شرابيست كه ما در جاهليت مينوشيده‌ايم » و انگشتر او را برون آورده به دو دادند عثمان به آنها تغيير كرد و به سينه آنها زد و گفت « از من دور شويد » آنها از پيش عثمان بيرون آمده بنزد على رفتند و قصه را با او بگفتند وى بنزد عثمان رفت و\r\n\r\n","description":"","footnote":"","page_name":" 692 ","page_number":712},
  {"content":"\r\n\r\nگفت « چطور شهود را بيرون كردى و حد را معوق گذاشتى ؟ » عثمان گفت « چه بايد كرد ؟ » گفت « به نظر من بايد بفرستى وليد را احضار كنى اگر روبروى او شهادت دادند و او با دليلى خويشتن را تبرئه نكرد او را حد بزنى » و چون وليد حضور يافت عثمان آنها را بخواست و بر عليه او شهادت دادند و او دليلى نداشت .\r\nعثمان تازيانه را به طرف على افكند و على به پسرش حسن گفت « پسركم برخيز و حد خدا را درباره او اجرا كن » وى گفت « يكى از كسانى كه اينجاست اين كار را خواهد كرد » و چون على بديد كه حضار از بيم خشم عثمان كه با وليد خويشاوندى داشت از اجراى حد دريغ دارند تازيانه را بگرفت و نزديك او رفت و چون مقابل او رسيد وليد زبان بناسزا گشود و گفت « اى ظالم » عقيل بن ابى طالب كه حضور داشت گفت « اى پسر ابى معيط طورى سخن ميكنى كه گوئى نميدانى كيستى تو ديلاقى از اهل صفوريه بوده‌اى » صفوريه دهكده‌اى ما بين عكا و لجون و از توابع اردن بود ميخواست بگويد كه پدرش يك نفر يهودى از اهل آنجا بوده است وليد ميخواست از دست على بگريزد على او را بكشيد و به زمين زد و با تازيانه زدن گرفت عثمان گفت « نبايد اينطور با او رفتار كنى » گفت « وقتى فاسقى كند و نگذارد كه حق خدا را از او بگيرند مستحق بدتر از اينست » بعد از او عثمان ، سعيد بن عاص را حاكم كوفه كرد و چون سعيد بعنوان حكومت وارد كوفه شد پيش از آنكه منبر را بشويند از منبر رفتن خوددارى كرد و بفرمود تا آن را بشستند و گفت « وليد نجس و پليد بوده است » و چون مدتى از حكومت سعيد در كوفه بگذشت كارهاى ناپسند از او نمودار شد و در اموال دخالت خود - سرانه كرد . يك روز گفت يا بعثمان نوشت كه اين سياهبوم تفرجگاه قريش است . اشتر كه همان مالك بن حارث نخعى بود به دو گفت « چيزى را كه خدا در سايه شمشير و سرنيزه غنيمت ما كرده بستان خودت و قومت ميشمارى ؟ » آنگاه با هفتاد سوار از اهل كوفه پيش عثمان رفتند و بد رفتارى سعيد بن عاص را\r\n\r\n","description":"","footnote":"","page_name":" 693 ","page_number":713},
  {"content":"\r\n\r\nبگفتند و عزل او را خواستار شدند اشتر و ياران او روزها بماندند و از عثمان درباره عزل سعيد خبرى نشد و ايام اقامت آنها در مدينه دراز شد در اين اثنا حكام عثمان از ولايات ، عبد الله بن سعد بن ابى سرح از مصر و معاويه از شام و عبد الله بن عامر از بصره و سعيد بن عاص از كوفه پيش وى آمدند و مدتى در مدينه بماندند كه آنها را بولايتشان باز نميگردانيد زيرا نميخواست سعيد را بكوفه بفرستد و هم عزل او را خوش نداشت تا از ولايات نامه‌ها رسيد كه از فزونى خراج و آشفتگى كار دربندها شكايت كرده بودند ، عثمان آنها را فراهم آورد و گفت « راى شما چيست ؟ » معاويه گفت « سپاه من كه از من راضى است » عبد الله بن عامر بن كريز گفت « هر كس ولايت خود را سامان دهد من ولايت خود را سامان مىدهم » عبد الله بن سعد بن ابى سرح گفت « عزل يك حاكم بخاطر مردم و نصب حاكم ديگر چندان مشكل نيست » سعيد بن عاص گفت « اگر چنين كنى كار عزل و نصب حاكم بدست مردم كوفه افتاده است كه در مسجد حلقه حلقه نشسته‌اند و جز گفتگو و تحريك كارى ندارند آنها را به منطقه جنگ بفرست تا همه فكر آنها جنگيدن روى اسب باشد » گويد عمرو بن عاص سخن او را بشنيد و به مسجد آمد و طلحه و زبير را ديد كه در گوشه‌اى نشسته‌اند گفتند « پيش ما بيا » و چون بنزد آنها رفت پرسيدند « چه خبر دارى ؟ » گفت « خبر بد ، كار بدى نبود كه بانجام آن فرمان نداد » و چون اشتر بيامد طلحه و زبير به دو گفتند « حاكم شما كه بخطابه خواندن درباره او ايستاده بوديد برگشت و مأمور است كه شما را بمنطقه جنگ بفرستد و فلان و به همان كند . » اشتر گفت « به خدا ما از بد رفتارى او شكايت داشتيم و درباره او بخطابه خواندن نايستاده بوديم ولى حالا ديگر ايستاده‌ايم به خدا اگر خرجى من تمام نشده بود و مركوبم قدرت رفتار داشت زودتر از او بكوفه ميرفتم تا نگذارم وارد آنجا شود » به او گفتند « ما وسائل رفتن را كه ندارى فراهم ميكنيم » و هر يك از آنها پنجاه هزار درم به او قرض دادند كه ميان ياران خود تقسيم كرد و بسوى كوفه حركت\r\n\r\n","description":"","footnote":"","page_name":" 694 ","page_number":714},
  {"content":"\r\n\r\nكرد و زودتر از سعيد بدانجا رسيد و در حالى كه شمشير خود را به گردن آويخته بود بمنبر رفت و گفت « حاكم شما كه از تعدى و بد رفتارى وى شكايت داشتيد باز ميگردد و او را مأمور كرده‌اند كه شما را بمنطقه جنگ بفرستد با من بيعت كنيد كه نگذاريم بكوفه باز گردد » ده هزار كس از مردم كوفه با او بيعت كردند و او نهانى از شهر بيرون شد و راه مدينه و مكه را پيش گرفت و در واقصه بسعيد رسيد و قضيه را با او بگفت و او نيز سوى مدينه بازگشت و اشتر بعثمان نوشت « جلوگيرى ما از ورود حاكم تو براى اين نبود كه كار حكومت تو را تباه كنيم بلكه بسبب بد رفتارى او بود و زحمتهائى كه براى ما فراهم ميكرد هر كه را ميخواهى بحكومت بفرست » عثمان به آنها نوشت ببينيد در ايام عمر بن خطاب حاكم شما كى بوده همو را بحكومت برداريد » چون تحقيق كردند ابو موسى اشعرى بود و او را حاكم خود كردند .\r\nبسال سى و پنج شكايت از عثمان زياد شد و بسبب بعضى اعمالش به دو اعتراض ميكردند از جمله رفتارى بود كه نسبت به ابن مسعود كرده بود و به علت آن طايفه هذيل با عثمان مخالف شده بودند و نيز بدرفتارى با عمار بن ياسر بود كه بسبب آن بنى مخزوم با عثمان مخالف شده بودند . از جمله علت شكايت كسان رفتارى بود كه وليد بن عقبه در مسجد كوفه كرده بود و قصه چنان بود كه شنيد يك يهودى بنام زراره كه در يكى از دهات كوفه مجاور جسر بابل بسر ميبرد اقسام شعبده و جادو مىكند كه آن را بطرونى ميگفتند و او را حاضر كرد . يهودى در مسجد اقسام چشم بندى را به او نشان داد از جمله اينكه شتر بزرگى را نشان داد كه بر اسبى بود و اسب در صحن مسجد ميدويد آنگاه يهودى شترى شد كه روى ريسمانى راه ميرفت آنگاه صورت الاغى را نمودار كرد و يهودى از دهان آن برفت و از مخرج آن در آمد آنگاه گردن يكى را بزد و سر و تن او را جدا كرد سپس شمشير را بر او كشيد و مرد برخاست جمعى از اهل كوفه حضور داشتند كه\r\n\r\n","description":"","footnote":"","page_name":" 695 ","page_number":715},
  {"content":"\r\n\r\nجندب ابن كعب ازدى از آن جمله بود و بنا كرد از كار شيطان و اعمالى كه مايه دورى از خدا مىشود اعوذ بالله بگويد و بدانست كه اين يك قسم چشم بندى و جادوست و شمشير خود را برگرفت و چنان ضربتى به يهودى زد كه سرش از تنش بيك سو افتاد و گفت « جاء الحق و زهق الباطل ان الباطل كان زهوقا » گويند اين بهنگام روز بود و جندب ببازار رفت و از دكان يكى از صيقل كاران شمشيرى برگرفت و بيامد و گردن يهودى را با آن بزد و گفت « اگر راست ميگوئى خودت را زنده كن » وليد به اين كار اعتراض كرد و ميخواست او را بقصاص بكشد ولى ازديان مانع شدند پس او را حبس كرد و ميخواست او را بحيله بكشد و چون زندانبان بديد كه او تا صبح به نماز مشغول بود گفت « فرار كن » جندب گفت « ترا بجاى من خواهند كشت » گفت « اين در راه رضاى خدا و دفاع از يكى از اولياى او زياد نيست » و چون صبح شد وليد جندب را بخواست كه تصميم داشت او را بكشد و چون او را نيافت از زندانبان توضيح خواست و او بگفت كه فرار كرده است او نيز گردن زندانبان را بزد و در كناسه بر دار كرد .\r\nو هم از اسباب شكايت رفتارى بود كه با ابو ذر كرد و چنان بود كه يك روز ابو ذر بمجلس او حاضر بود عثمان گفت « به نظر شما كسى كه زكات مال خود را داده ديگر كسى حقى در آن دارد ؟ » كعب الاحبار گفت « نه اى امير مؤمنان » ابو ذر به سينه كعب زد و گفت « اى يهودى زاده دروغ گفتى » آنگاه اين آيه را بخواند « نيكى آن نيست كه روهاى خود را سوى مشرق و مغرب بگردانيد تا آخر آيه » عثمان گفت « آيا اشكالى دارد كه ما چيزى از بيت المال مسلمانان برگيريم و در حوائج خود خرج كنيم و بشما نيز بدهيم ؟ » كعب گفت « اشكالى ندارد » ابو ذر عصا را بلند كرد و به سينه كعب زد و گفت « اى يهودى زاده بچه جرأت درباره دين ما سخن ميكنى ؟ » عثمان به دو گفت « چقدر مرا اذيت ميكنى ديگر ترا نه‌بينم كه خيلى اذيتمان كردى » پس از آن ابو ذر سوى شام رفت ولى معاويه به\r\n\r\n","description":"","footnote":"","page_name":" 696 ","page_number":716},
  {"content":"\r\n\r\nعثمان نوشت كه ابو ذر مردم را بر ضد تو تحريك مىكند و بيم دارم آنها را بقيام بر ضد تو وادارد اگر با اين مردم كار دارى بايد او را احضار كنى ، و عثمان به دو نوشت كه ابو ذر را بفرستد معاويه او را بر شترى كه جهاز چوبين داشت روانه كرد و پنج تن از سقلابيان را همراه او كرد كه پيوسته شتر ميراندند تا بمدينه رسيدند و رانهايش پوست انداخته بود و نزديك مرگ بود به دو گفتند « از اين محنت خواهى مرد » گفت « هرگز ! من نخواهم مرد تا تبعيد شوم » و حوادثى را كه براى او رخ ميداد و كسى كه بايد او را دفن كند ياد كرد . عثمان چند روزى او را در خانه‌اش نكو داشت آنگاه پيش عثمان آمد و دو زانو نشست چيزها گفت و خبر معروف را درباره پسران ابى العاص ياد كرد كه وقتى بسى تن برسند بندگان خدا را بنده خود كنند . اين خبر را بتفصيل نقل كرد و سخن بسيار گفت همانروز تركه نقد عبد الرحمن بن عوف زهرى را پيش عثمان آورده بودند و كيسه‌ها را ريخته بودند بطوريكه ما بين عثمان و يك مرد ايستاده حايل بود عثمان گفت « اميدوارم عبد الرحمن عاقبت بخير باشد كه او صدقه ميداد و مهماندارى ميكرد و اينها را كه مىبينيد واگذاشت » كعب الاحبار گفت « اى امير المؤمنان راست گفتى » ابو ذر عصا را بلند كرد و بسر كعب زد كه درد خويش را از ياد برده بود و گفت « اى يهودى زاده تو ميگوئى كسى كه مرده و اين مال را بجا گذاشته خير دنيا و آخرت داشته است و در كار خدا گزاف ميگوئى در صورتى كه من از پيمبر صلى الله عليه و سلم شنيدم كه ميگفت « راضى نيستم بميرم و هموزن يك قيراط از من بجا ماند » عثمان به دو گفت « ديگر ترا نبينم » گفت « به مكه ميروم » گفت « نه به خدا » گفت « مرا از خانه خدا كه ميخواهم آنجا عبادت كنم تا بميرم منع ميكنى ؟ » گفت « بله به خدا » گفت « پس بشام ميروم » گفت « نه به خدا » گفت « بصره ! » گفت « نه به خدا ؟ غير از اين شهرها جائى را انتخاب كن » گفت « نه به خدا ! غير از اينجاها كه گفتم انتخاب نمىكنم اگر مرا در خانه هجرتم ميگذاشتى هيچ يك از اين شهرها را نميخواستم بنابر اين مرا هر جا ميخواهى\r\n\r\n","description":"","footnote":"","page_name":" 697 ","page_number":717},
  {"content":"\r\n\r\nبفرست » گفت « ترا به ربذه ميفرستم » گفت « الله اكبر پيمبر خدا صلى الله عليه و سلم راست گفت و هر چه را بسر من ميايد خبر داد » عثمان گفت « پيمبر به تو چه گفت ؟ » گفت « به من خبر داد كه نميگذارند در مكه و مدينه بمانم و در ربذه خواهم مرد و چند تن از كسانى كه از عراق بحجاز ميايند عهده‌دار خاك كردن من خواهند شد » آنگاه ابو ذر شترى را كه داشت بخواست و زن خود و بقولى دخترش را بر آن سوار كرد عثمان بگفت تا مردم از او دورى كنند تا به ربذه برود . وقتى از مدينه برون شد و مروان او را ميبرد على بن ابى طالب رضى الله عنه با دو پسرش حسن و حسين و عقيل برادرش و عبد الله بن جعفر و عمار بن ياسر به طرف او آمدند مروان اعتراض كرد و گفت « يا على امير المؤمنين گفته است مردم در اين راه ابو ذر را همراهى و مشايعت نكنند اگر اين را نميدانى به تو گفتم » على بن ابى طالب با تازيانه به او حمله كرد و به پيشانى مركبش زد و گفت « دور شو خدا بجهنمت ببرد » و با ابو ذر برفت و او را مشايعت كرد آنگاه وداع كرد و بازگشت . وقتى على ميخواست بازگردد ابو ذر بگريست و گفت « خدا شما خاندان را قرين رحمت دارد اى ابو الحسن وقتى تو و فرزندانت را مىبينم بوسيله شما پيمبر خدا صلى الله عليه و سلم را به ياد مياورم » مروان از رفتارى كه على بن ابى طالب با وى كرده بود به عثمان شكايت كرد عثمان گفت « اى گروه مسلمانان من با على چكار كنم ؟ فرستاده مرا از كارى كه بانجام آن وادارش كرده بودم منع كرد و فلان و به همان كرد به خدا حقش را كف دستش ميگذارم » و چون على بازگشت مردم پيش او رفتند و گفتند « امير المؤمنان خشمگين است كه چرا ابو ذر را مشايعت كرده‌اى » على گفت « اسب هم از مهار خشمگين است » و چون شب شد و بنزد عثمان رفت به دو گفت « چرا با مروان چنان كردى و چرا فرستاده مرا پس فرستادى و دستور مرا رد كردى ! » گفت « مروان ميخواست جلو مرا بگيرد و من مانع جلو گرفتن او شدم ولى دستور ترا رد نكردم » گفت « مگر نشنيده\r\n\r\n","description":"","footnote":"","page_name":" 698 ","page_number":718},
  {"content":"\r\n\r\nبودى كه من مردم را از مشايعت ابو ذر منع كرده بودم » گفت « مگر هر چه دستور بدهى و اطاعت خدا و حق بخلاف آن باشد دستور ترا اطاعت ميكنيم ؟ به خدا اطاعت نميكنيم » عثمان گفت « بايد قصاص مروان را بدهى » گفت « چه قصاصى بدهم ؟ » گفت « به پيشانى مركبش زده‌اى و بدش گفته‌اى او بايد بدت بگويد و به پيشانى مركبت بزند » على گفت ؟ « اين مركب من است اگر ميخواهد همانطور كه من مركب او را زده‌ام بزند اما خودم به خدا اگر بدم گويد عين آن را به تو ميگويم و دروغ نميگويم و جز حق نميگويم » عثمان گفت « چرا بدت نگويد در صورتى كه به او بد گفته‌اى ؟ به خدا تو به نظر من برتر از او نيستى » على ابن ابى طالب خشمگين شد و گفت « به من اين طور ميگوئى ؟ و مرا با مروان همسنگ ميكنى به خدا من از تو برترم و پدرم از پدر تو برتر بوده است و مادرم از مادر تو برتر بوده است . اكنون تيرهاى خودم را ريختم تو هم بيا تيرهايت را بريز » عثمان بخشم آمد و چهره‌اش سرخ شد و برخاست و به خانه رفت على نيز برفت و خاندان وى با كسانى از مهاجر و انصار بدورش جمع شدند .\r\nروز بعد كه مردم پيش عثمان رفتند از على شكايت كرد و گفت « او عيب من ميگويد و با كسانى كه عيب من ميگويند كمك مىكند » مقصودش ابو ذر و عمار بن ياسر و ديگران بودند آنگاه با دخالت مردم ما بين آنها صلح شد و على به عثمان گفت « به خدا من از مشايعت ابو ذر جز خداى تعالى را منظور نداشتم » عمار گفتار ابو سفيان صخر بن حرب را شنيده بود كه وقتى با عثمان بيعت كرده بودند و او به خانه خود رفته بود و بنى اميه همراه او بودند ابو سفيان گفته بود « آيا بيگانه‌اى ميان شما هست ؟ » زيرا ابو سفيان كور بود گفتند « نه » گفت « اى بنى اميه خلافت را مانند گوى دست بدست بگردانيد بخدائى كه ابو سفيان به او قسم مىخورد من پيوسته اميد داشتم خلافت بشما رسد و ميان فرزندان شما موروثى خواهد شد » و عثمان به دو تغير كرد و سخن او را خوش نداشت اما اين سخن به\r\n\r\n","description":"","footnote":"","page_name":" 699 ","page_number":719},
  {"content":"\r\n\r\nمهاجران و انصار رسيد و عمار در مسجد به پا خاست و گفت « اى گروه قريش اين كار را از خاندان پيمبر خود برون برديد و يك بار اينجا و يك بار آنجا نهاديد و بيم دارم همانطور كه شما آن را از اهلش گرفتيد و بنا اهل سپرديد خدا نيز آن را از شما بگيرد » پس از آن مقداد برخاست و گفت « هيچكس مانند اهل اين خاندان از پس پيمبر آزار نديد » عبد الرحمن بن عوف به دو گفت « اى مقداد اين به تو چه مربوط است » گفت « به خدا من آنها را دوست ميدارم براى آنكه پيمبر خدا صلى الله عليه و سلم دوستشان ميداشت كه حق با آنهاست و از آنهاست اى عبد الرحمن از قريش تعجب ميكنم كه بخاطر اين خاندان به مردم فخر ميفروشند ولى قدرت پيمبر خدا صلى الله عليه و سلم را از پس او از خاندانش گرفتند به خدا اى عبد الرحمن اگر بر ضد قريش يارانى داشتم با آنها جنگ ميكردم همانطور كه روز بدر همراه پيمبر عليه الصلاة و السلام با آنها جنگيدم » و ميان آنها سخنان بسيار رد و بدل شد كه در كتاب اخبار الزمان ضمن اخبار شورى و خانه آورده‌ايم .\r\nو چون سال سى و پنجم در آمد مالك ابن حارث نخعى با دويست كس از كوفه و حكيم بن جبله عبدى با صد كس از اهل بصره بيامدند از مصر نيز سيصد كس آمدند كه سالارشان عبد الرحمن بن عديس بلوى بود واقدى و ديگر مؤلفان سيرت گفته‌اند وى از جمله كسانى بود كه زير شجره حديبيه بيعت كرده بود كسان ديگرى نيز از آنها كه مقيم مصر بودند چون عمرو بن حمق خزاعى و سعد - بن مروان تجيبى آمده بودند محمد بن ابى بكر نيز همراه آنها بود وى در مصر سخن گفته و بعلتى كه نقل آن بدرازا ميكشد و موجب آن مروان حكم بود مردم را بر ضد عثمان تحريك كرده بود و همگان در محلى كه بنام ذى خشب معروفست فرود آمدند و چون عثمان از فرود آمدن آنها خبر يافت كس فرستاد و على را بخواست و از او خواست كه پيش آنها رود و هر چه ميخواهند از عدالت و خوش رفتارى تعهد كند . على بنزد آنها رفت و گفتگوى بسيار در ميانه رفت كه گفته او را پذيرفتند\r\n\r\n","description":"","footnote":"","page_name":" 700 ","page_number":720},
  {"content":"\r\n\r\nو برگشتند و چون به محل معروف به حسمى رسيدند غلامى را ديدند كه بر شترى سوار بود و از مدينه ميامد و چون دقت كردند ورش غلام عثمان بود و چون از او توضيح خواستند اقرار كرد و نامه‌اى نشان داد كه بعنوان ابن ابى سرح حاكم مصر بود كه نوشته بود : « وقتى اين سپاه سوى تو آمد دست فلانى را ببر و فلانى را بكش و يا فلانى چنين و چنان كن » و بيشتر كسانى را كه همراه سپاه بودند ياد كرده و دستورى داده بود ، قوم بدانستند كه نامه به خط مروان است و سوى مدينه باز گشتند و در مسجد فرود آمدند و سخن گفتند و رفتار بدى را كه از حكام خود ديده بودند ياد كردند و سوى عثمان رفتند و او را در خانه‌اش محاصره كردند و آب را بر او بستند عثمان از بالا نمودار شد و گفت « يكى نيست كه بما آب بدهد » سپس گفت « بچه جهت خون مرا حلال ميدانيد در صورتى كه از پيمبر خدا صلى الله عليه و سلم شنيده‌ام كه ميفرمود « خون مرد مسلمان فقط در يكى از سه صورت حلال است : كفر پس از ايمان زناى محصنه يا كشتن كسى جز در مورد قصاص ولى به خدا من در جاهليت و اسلام هيچيك از اين كارها را نكرده‌ام » و چون على خبر يافت كه تقاضاى آب كرده است سه مشك آب براى او فرستاد و تازه آب به دو رسيده بود كه جماعتى از وابستگان بنى هاشم و بنى اميه برون شدند و صدا برخاست و قيل و قال شد و شورشيان مسلح خانه او را محاصره كردند و مروان را از او ميخواستند ولى راضى نشد او را تسليم كند بنى زهره بخاطر عبد الله بن مسعود جزو محاصره كنندگان بودند كه عبد الله از ايشان بود طايفه هذيل نيز بودند . كه با بنى زهره پيمان داشتند بنى مخزوم و هم پيمانان آنها نيز بخاطر عمار بودند غفار و هم پيمانان آن نيز بخاطر ابو ذر بودند تيم بن مره نيز با محمد بن ابو بكر حضور داشتند و كسان ديگر كه كتاب ما گنجايش ذكر آنها را ندارد . چون على خبر يافت كه قصد قتل او را دارند دو پسرش حسن و حسين را با وابستگان خود مسلح بدر خانه او فرستاد تا ياريش كنند و دستور داد در مقابل محاصره كنندگان از او دفاع كنند زبير نيز پسرش عبد الله را فرستاد ، طلحه نيز پسرش محمد را فرستاد و بيشتر\r\n\r\n","description":"","footnote":"","page_name":" 701 ","page_number":721},
  {"content":"\r\n\r\nصحابه به تبعيت آنها پسران خويش را فرستادند كه بجلوگيرى محاصره كنندگان پرداختند آنها تيراندازى كردند و دو گروه در هم آويختند حسن مجروح شد و سر قنبر شكست و محمد بن طلحه نيز مجروح شد . محاصره كنندگان از حميت بنى هاشم و بنى اميه بيمناك شدند و كسانرا در مقابل خانه به حال جنگ گذاشتند و تنى چند از آنها به خانه گروهى از انصار رفتند و از ديوار خانه عثمان بالا رفتند از جمله كسانى كه پيش وى رسيدند محمد بن ابى بكر و دو نفر ديگر بودند . فقط زن عثمان پيش او بود و كسان و وابستگانش بجنگ سرگرم بودند محمد بن ابى بكر ريش او را بگرفت عثمان گفت « اى محمد اگر پدرت ترا ميديد از اين كار آزرده ميشد » دست محمد سست شد و بصحن خانه رفت . دو نفر ديگر برفتند و او را پيدا كردند و بكشتند در آن وقت قرآنى پيش وى بود كه ميخواند زن عثمان روى بام رفت و فغان كرد كه امير مؤمنان كشته شد حسن و حسين و چند تن از بنى اميه كه همراه آنها بودند وارد خانه شدند و او رضى الله عنه را ديدند كه جان داده است و بگريستند چون خبر بعلى و طلحه و زبير و سعد و ديگر مهاجران و انصار رسيد انا لله و انا اليه راجعون گفتند آنگاه على به خانه عثمان رفت و آشفته و غمين بود به دو پسرش گفت « چطور شما دم در بوديد و امير مؤمنان كشته شد » و حسن را سيلى زد و به سينه حسين زد و محمد بن طلحه را بد گفت و عبد الله بن زبير را لعن كرد طلحه به دو گفت « اى ابو الحسن نه بزن و نه بد بگو و نه لعنت كن اگر مروان را به آنها داده بود كشته نميشد » مروان و ديگر بنى اميه فرار كردند ، بجستجوى آنها بودند كه بكشندشان اما بدست نيامدند . على به همسر عثمان نائله دختر قراقصه گفت « تو كه پيش او بودى كى او را كشت ؟ » گفت « دو نفر پيش او آمدند » و حكايت محمد بن ابى بكر را بگفت محمد نيز منكر گفته او نشد و گفت « به خدا پيش او رفتم و ميخواستم بكشمش و همين كه آن سخن را با من گفت بيرون آمدم به خدا من در كشتن او دخالت نداشتم و وقتى كشته شد من بىخبر بودم »\r\n\r\n","description":"","footnote":"","page_name":" 702 ","page_number":722},
  {"content":"\r\n\r\nمدت محاصره عثمان در خانه‌اش چهل و نه روز بود و بيشتر از اين نيز گفته‌اند كشته شدن وى شب جمعه سه روز مانده از ذى حجه بود گويند يكى از آن دو كس كنانة بن بشر تجيبى بود كه چماقى به پيشانى او كوفت و ديگرى سعد بن حمران مرادى بود كه با شمشير بشاهرگش زد و او را از پا در آورد و بقولى عمرو بن حمق با چند تير نه ضربت به او زد . از جمله كسانى كه براى قتل وى رفته بود عمر بن ضابى برجمى تميمى بود كه شمشير خود را به شكم او فرود برد . بطوريكه قبلا گفته‌ايم عثمان را در محل معروف به حش كوكب دفن كردند ، قبور بنى اميه نيز آنجاست و بنام حله نيز معروفست . جبير بن مطعم و حكيم بن حزام و ابو - جهم بن حذيفه بر او نماز خواندند وقتى عثمان محاصره شد ابو ايوب انصارى با مردم نماز ميخواند و چون او حاضر نشد سهل بن حنيف نماز خواند و روز قتل وى على با مردم نماز خواند گويند وقتى عثمان كشته شد هيجده تن از بنى اميه در خانه با او بودند كه مروان بن حكم از آن جمله بود همسر عثمان نائله دختر قرافصه درباره كشته شدن او گويد : « بدانيد كه بعد از آن سه نفر بهتر از همه مردم كسى بود كه بدست تجيبى كه از مصر آمده بود كشته شد . چرا نگريم و خويشاوندان من نگريند كه بركت ابو عمرو را از من نهان كرده‌اند » .\r\nحسان بن ثابت درباره انصاريانى كه او را تنها گذاشتند يا بكشته شدنش كمك كردند سخنانى گفته و خدا گفته او را بهتر داند مضمون اشعار اينست :\r\n« هنگامى كه مرگش در رسيد انصار او را يارى نكردند در صورتى كه اينجا ولايت انصار بود به زبير و طلحه چه ميتوان گفت كه قضيه مقدر آمده بود محمد بن ابى بكر مباشر كار بود و عمار پشت سر او بود » و اشعارى مفصل است كه ضمن آن از كسان ديگر نام ميبرد و آنها را به همدستى در قتل عثمان و رضايت به اين حادثه منسوب ميدارد و خدا بهتر داند حسان تمايلات عثمانى داشت و از ديگران ناخشنود بود كه عثمان با او نكوئى\r\n\r\n","description":"","footnote":"","page_name":" 703 ","page_number":723},
  {"content":"\r\n\r\nميكرد و هم او به تهديد انصار ضمن شعرى بدين مضمون گويد :\r\n« به زودى در ديار آنها فرياد الله اكبر انتقام عثمان را بايد گرفت خواهيد شنيد » عثمان رضى الله عنه غالباً اشعارى را كه حسان گفته بود ميخواند و مكرر ميكرد كه از آن جمله اينست « لذتى كه كس از حرام برد فنا مىشود و گناه و ننگ ميماند و عواقب بدى از نتايج آن ميبرد لذتى كه دنباله آن جهنم باشد سودى ندارد . » وليد بن عقبة بن ابى معيط برادر مادرى عثمان بود و شب دوم كشته شدنش نوحه او ميگفت و اين اشعار را ميخواند :\r\n« اى بنى هاشم ما و حوادثى كه ميان ما بوده است چون شكستن سنگ است كه مرور زمان آن را التيام نخواهد داد . اى بنى هاشم چگونه ميان ما سازش تواند بود در صورتى كه شمشير و نيزه‌هاى پسر اروى پيش شماست . اى بنى هاشم سلاح خواهر زاده خودتان را پس بدهيد و آن را بغارت مبريد كه غارت آن روانيست .\r\nنامردى كرديد و او را از ميان برداشتيد تا جاى او را بگيريد چنان كه مرزبانان خسرو نيز روزى نامردى كردند . » و اشعار ديگرى نيز دنبال آن هست .\r\nفضل بن عباس بن عتبة بن ابى لهب به جواب اين شعر و رد نسبتى كه به بنى هاشم داده بود گفت :\r\n« شمشير خود را از ما نخواهيد كه شمشير شما گم شد و صاحب آن بهنگام وحشت شمشير را بينداخت . درباره سلاح خواهر زاده ما از اهل مصر بپرسيد كه آنها شمشير و نيزه‌هاى او را ربودند صاحب اين كار پس از محمد ، على بود كه در همه جنگها همراه او بود . على دوست خدا كه دين او را يارى كرد و تو با اشقياى ديگر با او پيكار داشتيد تو مردى از اهل صفورا بوده‌اى و از آنجا آمده‌اى و\r\n\r\n","description":"","footnote":"","page_name":" 704 ","page_number":724},
  {"content":"\r\n\r\nميان خويشاوندىاى ندارى كه گله توانى كرد خداوند آيه نازل كرده كه تو فاسقى و در اسلام نصيبى ندارى كه مطالبه توانى كرد » مسعودى گويد : عثمان اخبار و سرگذشت‌ها و آثار نكو دارد و ما حوادث و اتفاقات دوران وى را با فتحها و جنگها كه در قبال روميان و ديگران بود در كتاب اخبار الزمان و كتاب اوسط آورده‌ايم . 348\r\n\r\n","description":"","footnote":"","page_name":" 705 ","page_number":725},
  {"content":"\r\n\r\n349\r\n\r\nذكر خلافت امير المؤمنين على بن ابى طالب كرم الله وجه\r\nروزى كه عثمان رضى الله عنه كشته شد مردم با على بن ابى طالب بيعت كردند و خلافت وى تا وقتى بشهادت رسيد چهار سال و نه ماه و هشت روز و بقولى چهار سال و نه ماه و يك روز كم بود و ميان او و معاوية بن ابى سفيان بطوريكه ضمن سخن از خلافتش گفته‌ايم اختلاف بود . مولد على در كعبه بود گويند خلافتش پنج سال و سه ماه و هفت روز بود وقتى بشهادت رسيد شصت و سه سال داشت پس از ضربت خوردن جمعه و شنبه را نيز زنده بود و شب يك شنبه درگذشت مقدار عمر وى را كمتر نيز گفته‌اند درباره محل قبرش اختلاف است بعضى گفته‌اند در مسجد كوفه مدفون شد بعضى ديگر گفته‌اند او را بمدينه بردند و نزديك قبر فاطمه دفن كردند بعضى نيز گفته‌اند وى را در تابوتى نهاده بر شترى بار كردند و شتر ويلان شد و به دره طى رفت صورتهاى ديگر نيز گفته‌اند كه همه را در كتاب اخبار الزمان و كتاب اوسط آورده‌ايم . 349\r\n\r\n","description":"","footnote":"","page_name":" 706 ","page_number":726},
  {"content":"\r\n\r\n350\r\n\r\nذكر نسب و شمه‌اى از اخبار و سرگذشت او\r\nوى على بن ابى طالب بن عبد المطلب بن هاشم بن عبد مناف بود . كنيه‌اش ابو الحسن بود و مادرش فاطمه دختر اسد بن هاشم بن عبد مناف بود از دوران پيمبر صلى الله عليه و سلم تا وقت حاضر كه دوران خلافت المتقى است خليفه‌اى كه نامش على باشد جز او و المكتفى بالله على بن معتضد نبود وى نخستين خليفه بود كه پدر و مادر هاشمى داشت گويند چهار روز پس از قتل عثمان بيعت عمومى با وى انجام شد بيعت اولى را قبلا گفته‌ايم . درباره نام ابو طالب پدرش اختلاف است فرزندان ابو طالب بن عبد المطلب چهار پسر و دو دختر بودند . طالب و عقيل و جعفر و على و فاخته و جمانه كه همه از يك پدر و مادر بودند و مادرشان فاطمه دختر اسد بن هاشم بود و هر يك از پسران ده سال با هم فاصله داشتند . طالب از همه بزرگتر بود و ميان او با عقيل ده سال فاصله بود و ميان عقيل و جعفر دو سال فاصله بود ( كذا ) و ما بين جعفر و على ده سال فاصله بود مشركان قريش در جنگ بدر طالب بن ابى طالب را به اكراه بجنگ پيمبر خدا صلى الله عليه و سلم آورده بودند و او برفت و كس خبر او ندانست و درباره اين جنگ اين شعر از او به ياد مانده است :\r\n« پروردگار را حالا كه اينان طالب را در اين دسته برون آوردند آنها را مغلوب كن نه غالب كه غارتشان كنند و غارت كننده نباشند » شوهر فاخته دختر ابو طالب ابو وهب هبيره بن عائذ بن عمرو بن مخزوم\r\n\r\n","description":"","footnote":"","page_name":" 707 ","page_number":727},
  {"content":"\r\n\r\nبود و يك پسر و دختر از او داشت وى هجرت كرد و شوهرش در حال شرك در نجران بمرد و درباره او در نجران اشعار بسيار گفته كه از آن جمله اينست :\r\n« شوق هند دارى يا خيال او ترا از پا افكنده است ! فراق چنين است مرا در اوج قلعهء بلند در نجران بىخواب كرد كه پس از خواب نيز خيال وى جلوه ميكرد نكند پيرو دين محمد شده‌اى و رشته‌هاى خويشاوندى را بريده‌اى ! » و اشعارى دراز است . كنيهء فاخته ام هانى بود هنگامى كه على بخلافت رسيد جعدة بن هبيره را حكومت داد و جعده بود كه اين شعر گفت « اگر سؤال كنى پدر من از مخزوم است و مادرم از هاشم است كه بهترين قبيله است و كيست كه خال خود را با من مقابله مىكند كه خال من على جوانمرد و عقيل است » جمانه دختر ابو طالب به سفيان بن حارث بن عبد المطلب شوهر كرد و او نخستين دختر هاشمى بود كه براى يك مرد هاشمى فرزند آورد زبير بن به كار در كتاب « انساب قريش و اخبارها » چنين آورده است . جمانه هجرت كرد و در ايام پيمبر صلى الله عليه و سلم در مدينه بمرد .\r\nعلى بسال سى و ششم سوى بصره رفت و جنگ جمل آنجا رخ داد و اين بروز پنجشنبه ده روز مانده از جمادى الاول همانسال بود . از اصحاب جمل از اهل بصره و ديگران سيزده هزار كس كشته شد و از ياران على پنجهزار كس كشته شد درباره تعداد كشتگان دو گروه خلاف است و به ترتيب تمايل كسان بهر يك از دو گروه كمتر و بيشتر گفته‌اند كمتر از همه هفتهزار و بيشتر از همه ده هزار گفته‌اند .\r\nجمل يك جنگ و در يك روز بود گويند از خلافت على تا جنگ جمل پنج ماه و بيست و يك روز بود و جنگ جمل از آغاز هجرت سى و پنج سال و پنج ماه و ده روز فاصله داشت و از اين جنگ تا رفتن على بكوفه يك ماه بود كه از آغاز هجرت سى و پنج سال و شش ماه و ده روز فاصله داشت و از رفتن على بكوفه تا مقابله با معاويه براى جنگ صفين شش ماه و سيزده روز بود كه از آغاز هجرت سى و شش\r\n\r\n","description":"","footnote":"","page_name":" 708 ","page_number":728},
  {"content":"\r\n\r\nسال و سيزده روز فاصله داشت .\r\nدر صفين هفتاد هزار كس كشته شد چهل و پنجهزار از اهل شام و بيست و پنجهزار از اهل عراق مدت اقامت صفين يكصد و بيست روز بود و از جمله صحابه كه با على بودند بيست و پنج كس كشته شد كه عمار بن ياسر و ابو اليقظان معروف به ابن سميه نيز از آن جمله بودند و ابن سميه نود و سه سال داشت . شمار جنگها كه ما بين اهل عراق و شام رخ داد هفتاد بود بسال سى و هشت حكمين كه عمرو بن عاص و ابو موسى اشعرى بودند در بلقاى دمشق و بقولى در دومة الجندل كه در حدود ده ميل با دمشق فاصله دارد ملاقات كردند و حكايت آن معروف است و مختصر اين مطالب را در همين كتاب خواهيم گفت گرچه مفصل آن را در كتابهاى سابق خود آورده‌ايم . در همين سال خوارج كه عنوان شراة ، يعنى جانبازان ، داشتند بخلاف حكميت برخاستند در صفين از جنگاوران بدر هشتاد و هفت كس با على بود كه از آن جمله هفده كس از مهاجران و هفتاد كس از انصار بودند كه زير درخت حديبيه با پيمبر بيعت كرده بودند كه آن را بيعت رضوان ميگفتند و جعاد و هزار و هشتصد كس از صحابه پيمبر همراه او بود .\r\nبسال سى و هشت على با خوارج نهروان جنگيد جماعتى كه تمايلات عثمانى داشتند از بيعت او دريغ كردند و منظورشان خروج از اطاعت وى بود كه سعد بن ابى وقاص و عبد الله بن عمر از آن جمله بودند ( وى بعداً با يزيد و هم با حجاج بنام عبد الملك بن مروان بيعت كرد ) قدامة بن مظعون و اهبان بن صيفى و عبد الله بن سلام و مغيرة بن شعبه ثقفى نيز از آن جمله بودند از جمله انصار كعب بن مالك و حسان بن ثابت كه شاعر بودند و ابو سعيد خدرى و محمد بن مسلمه هم پيمان بنى عبد الاشهل و زيد بن ثابت و رافع بن خديج و نعمان بن بشير و فضالة - بن عبيد و كعب بن عجره و مسلمة بن خالد و گروه ديگرى از انصار كه تمايلات عثمانى داشتند و جمعى از بنى اميه و ديگران از بيعت دريغ كردند على املاكى را كه\r\n\r\n","description":"","footnote":"","page_name":" 709 ","page_number":729},
  {"content":"\r\n\r\nعثمان به بعضى مسلمانان به تيول داده بود پس گرفت و موجودى بيت المال را بمردم تقسيم كرد و هيچكس را با ديگرى تفاوت نگذاشت ام حبيبه دختر ابو سفيان پيراهن خون آلود عثمان را بوسيله نعمان بن بشير انصارى براى برادر خود معاويه فرستاد . بيعت على در كوفه و ديگر شهرها ادامه داشت ولى مردم كوفه زودتر از بيعت او استقبال كردند كسى كه براى وى از اهل كوفه بيعت گرفت ابو موسى اشعرى بود كه از طرف عثمان حكومت كوفه داشت و مردم براى بيعت هجوم بردند .\r\nجمعى از بنى اميه كه بيعت نكرده بودند از جمله سعيد بن عاص و مروان بن حكم و وليد بن عقبة بن ابى معيط پيش على آمدند و ميانشان گفتگوى مفصل شد وليد گفت « خوددارى ما از بيعت تو براى اين نيست كه ترا لايق نميدانيم ولى ما قومى بوديم كه مردم با ما ستم كردند و بر جان خويش بيمناك بوديم و عذر ما واضح است اما من ، پدرم را دست بسته گردن زده و خودم را حد زده‌اى » سعيد بن عاص نيز سخن بسيار گفت وليد نيز با او گفت « سعيد را هم پدرش را كشته‌اى هم خود او را تحقير كرده‌اى مروان را هم بپدرش بد گفته‌اى و هم عثمان را از اينكه او را به خدمت خود داشته ملامت كرده‌اى » ابو محنف لوط بن يحيى نقل كرده كه حسان بن ثابت و كعب بن مالك و نعمان بن بشير پيش از آنكه پيراهن را ببرد با جمعى ديگر از طرفداران عثمان پيش على آمدند و كعب بن مالك گفت « اى امير مؤمنان هر كه گله مىكند بد نميكند و بهترين گناهها آنست كه عذرى آن را محو كند » و سخن بسيار گفت و بيعت كرد و همه كسانى كه ياد كرديم بيعت كردند .\r\nعمرو بن عاص مخالف عثمان بود براى آنكه عثمان با وى مخالفت كرده و حكومت مصر را به ديگرى داده بود وى در شام اقامت داشت و چون قصه عثمان و بيعت با على را بشنيد نامه بمعاويه نوشت و او را تحريك كرد كه بخونخواهى\r\n\r\n","description":"","footnote":"","page_name":" 710 ","page_number":730},
  {"content":"\r\n\r\nعثمان برخيزد از جمله نوشته بود « وقتى ترا از همه آنچه در قبضه دارى برهنه كند چه خواهى كرد اكنون هر چه ميتوانى بكن » معاويه كس فرستاد و عمرو پيش وى رفت معاويه به دو گفت « با من بيعت كن » گفت « نه به خدا دينم را به تو نميدهم تا از دنياى تو نصيبى ببرم » گفت « چه ميخواهى ؟ » گفت « مصر طعمه‌ايست » معاويه نيز پذيرفت و نامه در اين باب نوشت و عمرو بن عاص در اين باب شعرى گفت بدين مضمون :\r\n« اى معاويه بدون آنكه از دنياى تو نصيبى بيابم دينم را به تو نميدهم به بين چه ميكنى اگر مصر را به من بدهى معامله خوبى كرده‌اى و پيرى را كه به كار خواهد خورد بدست آورده‌اى » مغيرة بن شعبه پيش على آمد و گفت « بر من حق اطاعت و خير خواهى دارى رأى امروز مايه ضبط كار فرداست و چيزى كه امروز تباه شود كار فردا را تباه خواهد كرد . معاويه را در حكومتش واگذار ابن عامر را هم در حكومتش واگذار همه حكام را در حكومتشان واگذار تا وقتى خبر اطاعت آنها و بيعت سپاه به تو رسيد اگر خواهى تغييرشان دهى يا واگذارى » على گفت « تا ببينم » مغيره برفت و روز بعد بيامد و گفت « ديشب نظرى به تو دادم و امروز نظر ديگرى دارم ، نظر من اينست كه بسرعت آنها را تغيير دهى تا مطيع از نا مطيع معلوم شود و تكليف كار خود را بدانى » آنگاه از پيش على برون شد و ابن عباس كه داخل ميشد او را در حال خروج ديد و چون بنزد على رفت گفت « ديدم مغيره از پيش تو بيرون ميرفت براى چه آمده بود ؟ » گفت « ديشب چنان و چنان ميگفت و امروز چنين و چنين ميگفت » ابن عباس گفت « ديشب خير خواهى كرده و امروز دغلى كرده است » گفت « پس چه بايد كرد ؟ » گفت « ميبايستى وقتى عثمان كشته شد يا پيش از آن به مكه ميرفتى و در خانه خود مىنشستى و در به روى خود ميبستى و عربان ناچار بجستجوى تو ميامدند زيرا كسى را غير از تو نداشتند\r\n\r\n","description":"","footnote":"","page_name":" 711 ","page_number":731},
  {"content":"\r\n\r\nاما اكنون بنى اميه به آسانى مىتوانند پاى ترا در اين حادثه بميان بكشند و مردم را درباره تو به شبهه بيندازند » مغيره گفته بود « از روى خير خواهى نظرى دادم و نپذيرفت من هم دغلى كردم . به خدا هرگز پيش از آن از روى خير خواهى چيزى به او نگفته بودم و بعدا نيز نخواهم گفت » مسعودى گويد : در صورت ديگر از روايتها ديدم كه ابن عباس گفته بود « پنج روز پس از كشته شدن عثمان از مكه بيامدم و بنزد على رفتم كه او را به‌بينم گفتند مغيرة بن شعبه پيش اوست ساعتى بر در نشستم تا مغيره بيرون آمد و به من سلام كرد و گفت « كى آمدى » گفتم « الان » آنگاه پيش على رفتم و به او سلام كردم گفت « زبير و طلحه را كجا ديدى ؟ » گفتم « در نواصف » گفت « كى با آنها بود ؟ » گفتم ابو سعيد بن حارث بن هشام با گروهى از جوانان قريش » على گفت « آنها ناچار بودند راه بيفتند و بگويند بخونخواهى عثمان آمده‌ايم . خدا ميداند كه قاتلان عثمان خود آنها هستند » به او گفتم « راجع به مغيره به من بگو براى چه با تو خلوت كرده بود ؟ » گفت « دو روز پس از كشته شدن عثمان پيش من آمد و گفت « خير خواهى ارزان است و تو باقيمانده مردم لايقى و من بخير خواهى آمده‌ام نظر من اينست كه امسال حكام عثمان را عوض نكنى و بنويسى كه آنها را در حكومتشان باقى ميگذارى و چون با تو بيعت كردند و كارت ثبات گرفت هر كه را خواهى عزل كنى و هر كه را خواهى بجا گذارى » گفتم « به خدا در كار دينم بخوشامد كسى كار نميكنم و در كار خودم ريا نميكنم » گفت « اگر نمىپذيرى هر كه را ميخواهى بردار ولى معاويه را بگذار كه مردى جسور است و در مردم شام نفوذ دارد و براى واگذاشتنش دليل دارى كه عمر او را بحكومت همه شام منصوب كرده است » گفتم « نه به خدا معاويه را دو روز هم بحكومت وانميگذارم » و از پيش من با نظرى كه داده بود برفت آنگاه برگشت و گفت « من آن نظر را به تو دادم كه نپذيرفتى و در اين باب انديشه كردم و ديدم راى تو درست است و\r\n\r\n","description":"","footnote":"","page_name":" 712 ","page_number":732},
  {"content":"\r\n\r\nروانيست در كار خود خدعه كنى و تدليس به كار برى » ابن عباس گويد به دو گفتم » « آنچه اول گفته از روى خير خواهى بوده و در نوبت دوم دغلى كرده است . من نيز ميگويم كه معاويه را واگذارى اگر با تو بيعت كرد به عهده من كه او را از جا بكنم » گفت « نه به خدا جز شمشير به او نخواهم داد » و به شعرى استشهاد كرد به اين مضمون :\r\n« وقتى من بدون زبونى بميرم و جان من كوشش خود را كرده باشد مردن ننگ نيست . » گفتم « اى امير مؤمنان تو مرد شجاعى هستى مگر از پيمبر خدا صلى - الله عليه و سلم نشنيده‌اى كه فرمود « جنگ خدعه است » على گفت « چرا » گفتم « به خدا اگر مطابق رأى من رفتار كنى پس از اطمينان بيرونشان ميكنم و چنان ميكنم كه پيوسته از عاقبت كار خود انديشناك باشند و ندانند چه خواهد شد بدون آنكه نقصى متوجه تو شود يا بدى از تو سر زند » به من گفت « اى ابن عباس من با اين خرده‌كارىهاى تو و معاويه كارى ندارم نظرى به من ميدهى و اگر نخواستم عمل كنم بايد مرا اطاعت كنى » گفتم « اطاعت ميكنم ، زيرا كوچكترين حقى كه به من دارى اطاعت است » و الله ولى التوفيق . 356\r\n\r\n","description":"","footnote":"","page_name":" 713 ","page_number":733},
  {"content":"\r\n\r\n357\r\n\r\nذكر اخبار جنگ جمل و آغاز آن و زد و خوردها كه بود و ديگر مطالب\r\nطلحه و زبير به مكه رفتند از على اجازه عمره گرفته بودند و به آنها گفته بود « شايد ميخواهيد به بصره يا شام برويد ؟ » و قسم خورده بودند كه جز مكه مقصدى ندارند . عايشه رضى الله عنها نيز به مكه بود وقتى حارثه بن قدامه سعدى از مردم بصره براى على بيعت گرفت و عثمان بن حنيف انصارى از جانب على رضى - الله عنه مأمور خراجگيرى آنجا شد عبد الله بن عامر كه از جانب عثمان حكومت بصره داشت فرار كرد ، يعلى بن منيه نيز كه از جانب عثمان حاكم يمن بود از آنجا به مكه آمده بود و بعايشه و طلحه و زبير و مروان بن حكم و كسانى ديگر از امويان برخورد كرد وى از جمله كسانى بود كه به خونخواهى عثمان تحريك ميكرد چهار صد هزار درهم با لوازم و سلاح بعايشه و طلحه و زبير داد و شتر موسوم به عسكر را كه از يمن به دويست دينار خريده بود براى عايشه فرستاد آنها ميخواستند سوى شام بروند ولى ابن عامر مانعشان شد و گفت « معاويه آنجا است كه پيرو و مطيع شما نخواهد شد ولى در بصره من كس و كار و دسته دارم » و هزار هزار درم و يكصد شتر و چيزهاى ديگر به آنها داد و اين گروه با ششصد سوار بجانب بصره راه افتادند و شبانگاه بر سر آب طائفه بنى كلاب رسيدند كه بنام حوأب معروف بود و جمعى از مردم بنى كلاب آنجا بودند كه سگهايشان بقافله بانگ زد عايشه گفت « اسم اينجا چيست ؟ » راننده شترش گفت « حوأب » و\r\n\r\n","description":"","footnote":"","page_name":" 714 ","page_number":734},
  {"content":"\r\n\r\nعايشه انا لله و انا اليه راجعون گفت و سخنى را كه در اين باره به او گفته شده بود به ياد آورد و گفت « مرا بحرم پيمبر صلى الله عليه و سلم برگردانيد من احتياجى برفتن ندارم » زبير گفت « به خدا اين حوأب نيست اينكه به تو گفته اشتباه كرده است » طلحه كه در عقب كاروان بود بنزد وى رسيد و قسم خورد كه اينجا حوأب نيست و پنجاه تن از كسانى كه همراه بودند شهادت دادند و اين نخستين شهادت دروغ بود كه در اسلام ترتيب داده شد . چون ببصره رسيدند عثمان بن حنيف بيرون آمد و جلو آنها را گرفت و زد و خوردى ميانشان رخ داد آنگاه صلح شد كه تا آمدن على دست از جنگ بدارند پس از آن يكى از شبها عثمان را غافلگير كرده اسير و مضروب كردند و ريشش را بتراشيدند ولى چون نيك بينديشيدند بيم كردند كه برادر او سهل بن حنيف و ديگر مردم انصار از بازماندگان آنها كه در مدينه بودند انتقام بگيرند و او را رها كردند چون خواستند بيت المال را تصرف كنند خزانه داران و محافظان كه مردمى تسبيح گوى بودند مانع شدند و هفتاد كس از آنها كشته شد بجز آنها كه زخمى شدند و پنجاه كس از اين هفتاد كس را بعد از اسارت دست بسته گردن زدند و اينان اولين كسان بودند كه در اسلام بستم و دست بسته كشته شدند حكيم بن جبله عبدى را نيز كه از بزرگان عبد قيس و زاهدان و عابدان ربيعه بود بكشتند .\r\nميان طلحه و زبير درباره نماز با مردم اختلاف شد سپس توافق كردند كه عبد الله بن زبير يك روز و محمد بن طلحه يك روز نماز بخوانند ما بين طلحه و زبير حكايتى دراز بود تا به ترتيبى كه گفتيم توافق كردند . على از پس چهار ماه از خلافت خود ، و جز اين نيز گفته‌اند ، با هفتصد سوار كه از آن جمله چهار صد كس از مهاجران و انصار ، هفتاد بدرى و بقيه از صحابه بودند از مدينه حركت كرد و سهل بن حنيف انصارى را در مدينه جانشين خود كرد وقتى به ربذه رسيد كه ما بين كوفه و مكه بر راه عراق است طلحه و كسانش گذشته بودند على به تعقيب آنها آمده بود و چون گذشته بودند بدنبالشان راه عراق را پيش گرفت سپس\r\n\r\n","description":"","footnote":"","page_name":" 715 ","page_number":735},
  {"content":"\r\n\r\nجماعتى از اهل مدينه بعلى پيوستند كه خزيمة بن ثابت ذو الشهادتين از آن جمله بود از طايفه طى نيز سيصد سوار سوى وى آمدند على از ربذه نامه بابو موسى اشعرى نوشت كه مردم را براى حركت آماده كند اما ابو موسى آنها را بماندن ترغيب كرد و گفت « اين آشوب است » و چون خبر بعلى رسيد قرظة بن كعب انصارى را حكومت كوفه داد و بابوموسى نوشت « اى جولازاده از حكومت ما كناره گير و دور شو كه اين اول رفتار نامناسب تو نيست و از تو چيزها ديده‌ام » آنگاه على با همراهان خود برفت تا در ذىقار فرود آمد و فرزندش حسن را با عمار بن ياسر بكوفه فرستاد تا مردم را به حركت وا دارند و آنها از كوفه با هفتهزار و بقولى ششهزار و پانصد و شصت كس از مردم آنجا بيامدند كه اشتر از آن جمله بود وقتى على ببصره رسيد بقوم مخالف پيام فرستاد و آنها را بنام خدا قسم داد ولى آنها در كار جنگ اصرار داشتند .\r\nاز گفته ابو خليفه فضل بن حباب جمعى از ابن عايشه از معن بن عيسى از منذر بن جارود نقل كرده‌اند كه گفته بود وقتى على رضى الله عنه به بصره آمد از سمت طف وارد شد و به زاويهء آمد و من به نظاره او برون شدم دسته‌اى در حدود يك هزار سوار پيدا شد و پيشاپيش آن يكى بر اسب سپيد سوار بود و كلاه و لباس سپيد داشت و شمشيرى آويخته بود و پرچمى داشت و كلاه آن گروه غالبا سپيد و زرد بود و در آهن و سلاح فرو رفته بودند گفتم « اين كيست ؟ » گفتند « اين ابو ايوب انصارى يار رسول خدا صلى الله عليه و سلم است و اينان انصار و غير انصارند » آنگاه سوارى ديگر بيامد كه عمامه زرد بسر و لباس سپيد بتن داشت و شمشير آويخته و كمانى به شانه داشت و پرچمى همراه او بود و بر اسبى سرخموى سوار بود و نزديك هزار سوار بدنبال داشت گفتم « اين كيست ؟ » گفتند « خزيمة بن ثابت انصارى ذو الشهادتين » آنگاه سوارى ديگرى بر ما گذشت كه بر اسب سياهرنگ سوار بود و عمامه زردى بسر داشت كه زير آن كلاهى سپيد بود و قباى سپيد براق بتن\r\n\r\n","description":"","footnote":"","page_name":" 716 ","page_number":736},
  {"content":"\r\n\r\nداشت و شمشيرى آويخته بود و كمان به شانه داشت و در حدود هزار سوار بدنبال و پرچمى همراه او بود گفتم « اين كيست ؟ » گفتند « ابو قتادة بن ربعى » آنگاه سوار ديگرى بر ما گذشت كه بر اسبى سپيد سوار بود و لباس سپيد بتن و عمامه سياه بسر داشت كه دنباله آن را از پيش رو و پشت سر آويخته بود و سخت سياه‌چرده بود و وقار و سنگينى خاص داشت و با صوت بلند قرآن ميخواند و شمشيرى آويخته و كمانى به شانه و پرچم سپيدى همراه داشت و نزديك هزار كس با كلاههاى مختلف از پير و سالخورده و جوان اطراف او بود كه گوئى به حساب حشر ميرفتند و آثار سجده در پيشانيهايشان نمودار بود گفتم « اين كيست ؟ » گفتند « عمار بن ياسر است با عده‌اى از اصحاب از مهاجر و انصار و فرزندانشان » آنگاه سوارى بر اسبى سرخ مو گذشت كه لباس سپيد و كلاه سپيد و عمامه زرد داشت و كمانى به شانه داشت و شمشيرى آويخته بود و پاهايش به زمين ميكشيد و هزار كس بدنبال او بود كه بيشتر كلاههاى زرد و سپيد داشتند و پرچم زرد همراه او بود گفتم « اين كيست ؟ » گفتند « قيس بن سعد بن عباده با گروهى از انصار و فرزندانشان و ديگر مردم قحطان » آنگاه سوار ديگرى گذشت كه بر اسب حنايى سوار بود كه اسبى بهتر از آن نديده بودم لباس سپيد بتن و عمامه سياه بسر داشت كه دنباله آن را از جلو آويخته بود و پرچمى داشت گفتم « اين كيست ؟ » گفتند « عبد الله بن عباس و عده‌اى از اصحاب پيمبر خدا صلى الله عليه و سلم » آنگاه دسته ديگرى بيامد كه سوارى مانند سواران سابق جلو آن بود گفتم « اين كيست ؟ » گفتند « عبيد الله بن عباس » آنگاه دسته ديگر بيامد كه مانند سواران سابق بود گفتم « اين كيست ؟ » گفتند « قثم بن عباس يا معبد بن عباس » آنگاه دسته‌ها و پرچم‌ها يكى پس از ديگرى بيامد و نيزه‌ها بهم پيوسته بود آنگاه دسته ديگر آمد كه جمع بسيار داشت همه مسلح و آهن پوش با پرچم‌هاى مختلف و چنان آرام بودند كه گوئى پرنده بر سر دارند جلو دسته پرچمى بزرگ بود و مردى ستبر بازو و چشم فرو هشته نيز پيشاپيش آن بود 360\r\n\r\n","description":"","footnote":"","page_name":" 717 ","page_number":737},
  {"content":"\r\n\r\n361 و از راست او جوانى نكو سيما و از چپش جوانى نكو سيما بود و پيشاپيش او جوانى مانند آنها بود گفتم « اينها كيستند ؟ » گفتند « اين على بن ابى طالب است و از راست و چپ او حسن و حسين و اين محمد بن حنفيه است كه جلو او پرچم بزرگ را بدست دارد و اينكه پشت سر اوست عبد الله بن جعفر بن ابى طالب است و اينان پسران عقيل و ديگر جوانان بنى هاشمند و اين پيران مهاجران و انصار اهل بدرند » اينان برفتند تا به محل معروف بزاويه رسيدند و على چهار ركعت نماز كرد و دو گونه خود را به خاك ماليد و اشكش به خاك آميخت آنگاه دست برداشت و چنين گفت « خدايا پروردگار آسمانها و آنچه بر آن سايه مىكند و زمين‌ها و آنچه بر ميدارد و پروردگار عرش عظيم ! از نيكى بصره از تو ميخواهم و از بدى آن به تو پناه ميبرم خدايا ما را بمنزلى نيكو فرود آر كه تو بهترين فرود آوردندگانى خدايا اين قوم از طاعت من بدر رفتند و بر ضد من ياغى شدند و بيعت مرا شكستند خدايا خون مسلمانان را حفظ كن » سپس كس پيش مخالفان فرستاد تا بنام خدا از آنها بخواهد كه از خونريزى دست بدارند گفت « براى چه با من جنگ ميكنيد ؟ » اما بجنگ اصرار داشتند آنگاه يكى از ياران خود را كه مسلم نام داشت بفرستاد كه قرآنى همراه داشت و آنها را بجانب خدا دعوت كرد كه او را با تير بزدند و بكشتند و جنازه او پيش على آورده شد و مادرش شعرى بدين مضمون گفت :\r\n« پروردگارا مسلم پيش آنها رفت و كتاب خدا را ميخواند و از آنها بيمى نداشت ولى ريش‌هاى خودشان را از خون او رنگ كردند و مادرش ايستاده بود و آنها را مينگريست » آنگاه على فرمان داد مقابل آنها صف بكشند اما جنگ آغاز نكنند و تير سويشان نيندازند و آنها را به شمشير و نيزه نزنند در اين اثنا عبد الله بن بديل بن ورقاى خزاعى از ميمنه جثه برادر مقتول خود را بياورد و گروهى نيز از ميسره جثه مردى را\r\n\r\n","description":"","footnote":"","page_name":" 718 ","page_number":738},
  {"content":"\r\n\r\nكه تير خورده و جان داده بود بياوردند على گفت « خدايا شاهد باش » و گفت « به اين قوم اتمام حجت كنيد » .\r\nآنگاه عمار بن ياسر ميان دو صف بايستاده و گفت « اى مردم درباره پيمبر خود بانصاف رفتار نكرده‌ايد كه زنهاى خود را در پرده نهاده‌ايد و زن او را در معرض شمشيرها آورده‌ايد » عايشه بر شترى داخل تخت روانى از چوب بود كه پشمينه و پوست گاو بدان پوشانيده و اطراف آن را نمد كشيده و روى آن را با زره پوشانيده بودند عمار به محل او نزديك شد و بانگ زد « مقصود تو چيست ؟ » گفت « خونخواهى عثمان » گفت « خدا امروز ياغى و مدعى ناحق را بكشد » آنگاه گفت « اى مردم شما ميدانيد كه كدام يك از ما محرك كشتن عثمان بود » آنگاه در حالى كه تيرها به طرف او روان بود شعرى بدين مضمون خواند :\r\n« گريه از توست ، ناله هم از تو است ، باد از تو است ، باران هم از تو است بكشتن پيشوا فرمان دادى و به نظر ما قاتل او كسى است كه فرمان داده است » و چون پى در پى تير به طرف او ميانداختند اسب خود را جولان داد و از آنجا دور شد و بنزد على آمد و گفت « اى امير مؤمنان منتظر چيستى از اين قوم جز جنگ انتظارى نبايد داشت . » آنگاه على رضى الله عنه بپاخاست و گفت « اى مردم وقتى آنها را شكست داديد زخمى را بيجان نكنيد اسير را نكشيد و فرارى را تعقيب نكنيد و بدنبال گريخته نرويد و عورت كسى را نمايان نكنيد و اعضاى كشته را نبريد و پرده‌اى را ندريد و باموال آنها دست نزنيد مگر سلاح و لوازم يا غلام و كنيزى كه در اردوگاهشان هست و جز آن هر چه هست مطابق ترتيب قرآن متعلق به ورثه آنهاست . » سپس على شخصاً در حالى كه سر برهنه بود و بر استر پيمبر خدا صلى - الله عليه و سلم سوار بود و سلاح نداشت برفت و بانگ زد « اى زبير پيش من بيا »\r\n\r\n","description":"","footnote":"","page_name":" 719 ","page_number":739},
  {"content":"\r\n\r\nزبير با سلاح تمام پيش وى آمد و چون قضيه را بعايشه گفتند گفت « اى اسما واى كه بىشوهر شدى » و چون به دو گفتند على خود و زره ندارد آرام شد آنها همديگر را در بغل گرفتند و معانقه كردند على به زبير گفت « زبير واى بر تو براى چه آمده‌اى ؟ » گفت « خون عثمان » گفت « خدا از ما دو نفر كسى را كه در خون عثمان شركت داشته بكشد ! ياد دارى روزى در بنى بياضه به پيمبر خدا صلى الله عليه و سلم برخوردم كه سوار خر خود بود و پيمبر خدا به روى من خنديد و منهم به روى او خنديدم تو هم همراه او بودى و تو گفتى « اى پيمبر خدا على از تكبر دست بر نميدارد » گفت « على تكبر ندارد اى زبير آيا او را دوست دارى ؟ » گفتى « آرى به خدا او را دوست دارم » و به تو گفت « به خدا بجنگ او خواهى رفت در صورتى كه درباره او ظلم ميكنى ؟ » زبير گفت « استغفر الله اگر به ياد داشتم هرگز نميآمدم » گفت « اى زبير برگرد » گفت « حالا كه كار از كار گذشته چطور برگردم به خدا اين ننگى است كه هرگز پاك نخواهد شد » گفت « اى زبير پيش از آنكه ننگ و جهنم با هم جفت شود با ننگ برگرد » ، زبير بازگشت و شعرى بدين مضمون ميخواند :\r\n« ننگ را بر آتش فروزان برگزيدم مخلوق گلى با آتش بو نميايد ! على از موضوعى كه من از آن بيگانه نبودم سخن گفت كه بجان تو مايه ننگ دنيا و دين است گفتم اى ابو الحسن ملامت بس است و قسمتى از آنچه گفتى مرا كافى است » پسرش عبد الله گفت « كجا ميروى و ما را واميگذارى ؟ » گفت « پسركم ابو الحسن چيزى را به ياد من آورد كه فراموش كرده بودم » گفت « نه به خدا ولى از شمشيرهاى بنى عبد المطلب ميگريزى كه دراز و تيز است و بدست جوانانى دلير است » گفت « نه به خدا بلكه چيزى را كه زمانه از ياد من برده بود به ياد آوردم و ننگ را بر جهنم ترجيح دادم ، بى پدر ! نسبت بزدلى به من ميدهى ! » آنگاه نيزه خود را كج كرد و به طرف ميمنه حمله برد على گفت « براى او راه باز\r\n\r\n","description":"","footnote":"","page_name":" 720 ","page_number":740},
  {"content":"\r\n\r\nكنيد كه تحريكش كرده‌اند » آنگاه بازگشت و بميسره حمله برد سپس بازگشت و بقلب حمله برد آنگاه سوى پسر خود بازگشت و گفت « آيا شخص بزدل چنين مىكند ؟ » آنگاه از جنگ كناره گرفت و برفت تا بوادى السباع رسيد احنف بن قيس با قوم خود كه از بنى تميم بودند در آنجا بود يكى پيش او آمد و گفت « اينك زبير از اينجا ميگذرد » او گفت « با زبير چه كنم كه دو گروه از مردم را روبروى هم وا داشت كه همديگر را بكشند و خودش سالم به منزل باز ميگردد ! » آنگاه جمعى از بنى تميم بدنبال زبير رفتند و عمرو بن جرموز زودتر از همه رسيد زبير براى نماز فرود آمده بود و گفت « آيا تو پيش نماز من ميشوى يا من پيش نماز تو شوم ؟ » زبير پيشنماز شد و عمرو در اثناى نماز او را بكشت زبير رضى - الله عنه وقتى كشته شد هفتاد و پنج سال داشت گويند احنف بن قيس بوسيله فرستادن آن چند نفر تميمى او را بكشت شاعران براى زبير مرثيه‌ها گفتند و از ناجوانمردى عمرو بن جرموز درباره وى سخن آوردند از جمله كسانى كه رثاى او گفتند زنش عاتكه دختر زيد بن عمرو بن نفيل خواهر سعيد بن زيد بود كه گفته بود :\r\n« پسر جرموز با سوارى كه در جنگ شجاع بود ناجوانمردى كرد و كار درستى نبود اى عمرو اگر او را خبردار ميكردى ميديدى كه سبكسر و بزدل و لرزنده دست نيست . » عمرو شمشير و انگشتر و سر زبير را بنزد على برد گويند سر او را نبرد على گفت « اين شمشيرى بود كه مدتها سختىها را از پيمبر خدا صلى الله عليه و سلم بگردانيده بود ولى با اجل و مرگ بد چه ميتوان كرد اما كشنده پسر صفيه جهنمى است » عمرو بن جرموز در اين زمينه اشعارى گفت بدين مضمون :\r\n« سر زبير را براى على بردم و بدين وسيله اميد تقرب داشتم اما پيش از آنكه جهنم را ببينم خبر داد كه من جهنمى هستم و اين براى كسى كه هديه\r\n\r\n","description":"","footnote":"","page_name":" 721 ","page_number":741},
  {"content":"\r\n\r\nآورده بود خبر بدى بود براى من كشتن زبير و باد بزى در ذو الجحفه مثل هم است » وقتى زبير بازگشت على رضى الله عنه طلحه را ندا داد كه اى ابو محمد براى چه آمده‌اى ؟ گفت « براى خونخواهى عثمان » گفت « خدا از ما دو نفر كسى را كه در خون عثمان دخالت داشته بكشد مگر نشنيدى كه پيمبر خدا صلى الله عليه و سلم گفت « خدايا با هر كس كه با او دوستى مىكند دوستى كن و با هر كه با او دشمنى مىكند دشمنى كن » تو اول كسى هستى كه با من بيعت كردى و سپس شكستى در صورتى كه خدا عز و جل فرمود « هر كه پيمان بشكند بر ضرر خويش مىشكند » گفت « استغفر الله » و بازگشت مروان بن حكم گفت « زبير برگشت طلحه نيز برميگردد براى من فرقى نميكند كه اين طرف تير بيندازم يا آن طرف » و تيرى بشاهرگ دست او زد كه او را بكشت پس از جنگ على بر محل سقوط او كه پل قره بود گذشت و گفت « انا لله و انا اليه راجعون به خدا من به اين كار راضى نبودم به خدا تو چنان بودى كه شاعر گويد :\r\n« جوانمردى كه وقتى بىنياز شود بىنيازى او را بدوستش نزديك مىكند .\r\nگوئى ثريا را بدست راست و شعرى را بگونه او و ماه را بيك گونه ديگرش آويخته‌اند » گويد وقتى طلحه رضى الله عنه برگشت شنيدند كه ميگفت « پيشمانى اينست كه من دارم واى بر من و واى بر پدر و مادر من عقلم گمراه شده بود كه به پندار خود رضايت بنى جرم ميخواستم و همانند كسعى به پشيمانى دچار شدم » آنگاه در حالى كه غبار از پيشانى خود پاك ميكرد ميگفت « فرمان خدا به اندازه معين بود » گويند وقتى اين شعر را ميخواند كه عبد الملك پيشانى او را زخمى كرده و مروان تير بشاهرگش زده بود و به زمين افتاده بود و جان ميداد .\r\nوى طلحة بن عبيد الله بن عثمان بن عبيد الله بن كعب بن سعد بن تيم بن مره بود ، پسر عموى ابو بكر صديق بشمار ميرفت و ابو محمد كنيه داشت . مادرش\r\n\r\n","description":"","footnote":"","page_name":" 722 ","page_number":742},
  {"content":"\r\n\r\nصعبه بود كه زن ابو سفيان صخر بن حرب نيز شده بود . زبير بن به كار در كتاب انساب قريش چنين ياد كرده است . هنگامى كه كشته شد شصت و چهار سال داشت و جز اين نيز گفته‌اند در بصره مدفون شد و قبر و مسجد او در آنجا تاكنون معروف است قبر زبير نيز در وادى السباع است .\r\nمحمد بن طلحه نيز در روز جمل مانند پدرش كشته شد على بر جثه او گذشت و گفت « اين كسى است كه نيكى و اطاعت نسبت به پدر او را كشته است . » وى را سجاد لقب داده بودند درباره كنيه‌اش خلاف است واقدى گويد « كنيه‌اش ابو سليمان بود » و بگفته هيثم بن عدى « ابو القاسم كنيه داشت » قاتلش در باره او شعرى بدين مضمون گفته بود :\r\n« شخص غبار آلودى كه در سجده آيات پروردگار خويش ميخواند و تا آنجا كه چشم ميديد كم آزار بود و مسلمان بود با نيزه بشكاف پيرهن او زدم و بيجان به روى دست و دهان افتاد هيچ سببى نداشت جز اينكه بنزد على نبود و هر كه بنزد حق نباشد پشيمان خواهد شد وقتى نيزه به كار افتاده بود حاميم را به ياد من مياورد ، چرا پيش از آمدن بجنگ حاميم را نخوانده بود » ياران جمل بر ميمنه و ميسره على حمله برده و آن را عقب زده بودند يكى از پسران عقيل پيش على آمد كه روى قرپوس زين چرت ميزد و به دو گفت « عمو جان ميمنه و ميسره بدين وضع افتاده است كه مىبينى و تو چرت ميزنى ؟ » گفت « برادر زاده من خاموش باش عمويت روز معينى دارد كه از آن نخواهد گذشت به خدا عمويت اهميت نميدهد كه به طرف مرگ برود و يا مرگ به طرف او بيايد » آنگاه كس پيش فرزندش محمد بن حنفيه كه پرچمدار او بود فرستاد كه به اين قوم حمله كن ولى محمد در كار حمله كندى كرد كه گروهى از تيراندازان مقابل او بودند و انتظار ميبرد تيرهايشان تمام شود على پيش او رفت و گفت « چرا حمله نميكنى ؟ » گفت « در جلو جز تير و نيزه نيست منتظرم تيرهايشان تمام شود و حمله كنم » گفت « ميان\r\n\r\n","description":"","footnote":"","page_name":" 723 ","page_number":743},
  {"content":"\r\n\r\nنيزه‌ها حمله كن كه از مرگ در امانى » محمد حمله برد و ميان نيزه‌ها و تيرها بترديد افتاد و بايستاد على سوى او رفت و با دسته شمشير به او زد و گفت « رگ مادرت در تو جنبيده است » و پرچم را بگرفت و حمله برد و كسان نيز با او حمله كردند گفتى دشمنان چون خاكسترى بودند كه روزى طوفانى باد سخت بر آن وزد . بنى ضبه اطراف شتر را گرفته بودند و رجز ميخواندند و ميگفتند :\r\n« ما بنى ضبه باران شتريم پير ما را بما بدهيد و همين بس است ما نوحه پسر عفان را با سر نيزه ميخوانيم و مرگ پيش ما از عسل شيرين‌تر است . » در كار مهاردارى شتر هفتاد دست از بنى ضبه قطع شد و سعد بن سود قاضى از آن جمله بود كه قرآنى آويخته بود . همين كه دست يكى از آنها قطع ميشد ديگرى ميآمد و مهار را ميگرفت و ميگفت « من جوان ضبى هستم » چندان تير بر تخت روان زدند كه چون خار پشت شده بود پى شتر را بريده بودند اما نميافتاد عاقبت اعضاى آن را بريدند و با شمشير بزدند تا بيفتاد گويند عبد الله بن زبير مهار شتر را بگرفت و عايشه كه خاله او بود بانگ برداشت واى كه اسما بى پسر شد مهار را ول كن و او را قسم داد تا مهار را رها كرد و چون شتر بيفتاد و تخت روان پائين افتاد محمد بن ابى بكر بيامد و دست خود را بدرون برد عايشه گفت « كيستى ؟ » گفت « كسى كه از همه مردم به تو نزديكتر است و بيشتر از همه او را دشمن دارى من محمد برادرت هستم امير مؤمنان ميگويد « آيا صدمه‌اى ديده‌اى ؟ » گفت « فقط تيرى به من خورده است كه صدمه‌اى نزده است » آنگاه على بيامد و نزديك او ايستاد و با چوب بتخت روان زد و گفت « اى حميرا ! پيمبر خدا گفته بود اينطور كنى ! مگر نگفته بود كه در خانه‌ات بنشينى ؟ به خدا كسانى كه ترا بيرون آوردند در حق تو بانصاف رفتار نكردند كه زنان خود را در پرده نگهداشتند و ترا از پرده برون آوردند » آنگاه به برادر او محمد بگفت تا وى را در خانه صفيه دختر حارث بن طلحهء عبدى فرود آورد . تخت روان افتاده بود اما مردم گروه گروه بجنگ\r\n\r\n","description":"","footnote":"","page_name":" 724 ","page_number":744},
  {"content":"\r\n\r\nمشغول بودند اشتر ، مالك بن حارث نخعى و عبد الله بن زبير بهم رسيدند و بجنگيدند تا از اسب به زمين افتادند روى زمين نيز كشمكش آنها دراز شد مالك روى او بود و از فرط اضطرابى كه در زير داشت وسيله‌اى براى كشتن مالك نداشت مردم اطراف آنها بجولان بودند و ابن زبير بانگ ميزد :\r\n« من و مالك را بكشيد مالك را با من بكشيد » و هيچكس از شدت كارزار و صداى آهن بانگ او را نمىشنيد و از كثرت غبار هيچكس آنها را نميديد خزيمة بن ثابت ذو الشهادتين نزد على آمد و گفت « اى امير مؤمنان امروز محمد را سرشكسته مكن و پرچم را به او پس بده » على نيز محمد را بخواند پرچم را به او داد و گفت « مانند پدرت ضربت بزن تا ستايش بينى ، جنگ اگر بوسيله نيزه‌هاى سوراخ كننده گرم نباشد فائده‌اى ندارد . » در اين وقت على آب خواست عسل و آب براى او آوردند و دمى بنوشيد و گفت « اين عسل طايف است و در اينجا غريب است » عبد الله بن جعفر گفت « در اين گير و دار به اين چيزها هم توجه دارى » گفت « پسرك من ! هرگز چيزى از امور دنيا سينه عمويت را پر نكرده است » پس از آن وارد بصره شد ( بطوريكه از پيش نيز گفته‌ايم جنگ در خزيمه بروز پنجشنبه دهم جمادى الاخر سال سى و ششم رخ داد ) و خطبه دراز معروف را براى مردم بصره خواند و ضمن آن گفت :\r\n« اى مردم شوره‌زار ! اى اهل شهر ويران شده كه روزگار سه بار مردم آنجا را نابود كرده و خدا ضامن چهارمى است اى سپاهيان زن اى پيروان حيوان كه بانگ زد و پذيرفتيد و از پا درآمد و گريختيد اخلاقتان سست و اعمالتان نفاق آميز و دينتان گمراهى و اختلاف و آبتان شور و تلخ است » بعد از اين نيز مكرر اهل بصره را مذمت كرد .\r\nپس از آن عبد الله بن عباس را بنزد عايشه فرستاد و گفت سوى مدينه برود عبد الله بدون اجازه عايشه بنزد او رفت و تشكى پيش كشيد و روى آن نشست\r\n\r\n","description":"","footnote":"","page_name":" 725 ","page_number":745},
  {"content":"\r\n\r\nعايشه گفت « اى ابن عباس رعايت سنت نكردى بدون اجازه ما پيش ما آمدى و بدون اجازه بر تشك ما نشستى » گفت « اگر در خانه‌اى بود كه پيمبر خدا صلى - الله عليه و سلم ترا جا داده بود بدون اجازه‌ات داخل نميشدم و بدون اجازه بر تشك تو نمىنشستم . امير مؤمنان دستور ميدهد كه زودتر برگردى و براى رفتن مدينه آماده شوى . » گفت « اين كار را نمىكنم و با رفتن مخالفم » عبد الله بنزد على رفت و مخالفت عايشه را باز گفت دوباره او را فرستاد كه بعايشه گفت « امير مؤمنان بتاكيد ميگويد كه بايد به روى » او نيز پذيرفت و گفت كه خواهد رفت . على لوازم راه او را آماده كرد و روز بعد بنزد وى آمد و با حسن و حسين و ديگر فرزندان و برادرزادگان خود و جوانان بنى هاشم و ديگر ياران قبيله همدان وارد شد و چون زنان او را بديدند فرياد زدند « اى كشنده دوستان » گفت « اگر من كشنده دوستان بودم كسانى را كه در اين خانه‌اند ميكشتم » و بيكى از خانه‌ها كه مروان بن حكم و عبد الله بن زبير و عبد الله بن عامر و ديگران در آنجا نهان شده بودند اشاره كرد و كسانى كه همراه وى بودند چون بدانستند كه اينان در خانه‌اند دست بدسته شمشيرها بردند مبادا كه ناگهان بيرون ريخته ناجوانمردانه على را بكشند . آنگاه عايشه از پس گفتگوئى دراز كه در ميانه بود به دو گفت « ميخواهم با تو باشم و وقتى بجنگ ميروى همراه تو بجنگ دشمن بيايم » گفت « به همان خانه‌اى كه پيمبر خدا صلى الله عليه و سلم ترا آنجا گذاشته است برگرد » عايشه از او خواست كه خواهرزاده‌اش عبد الله بن زبير را امان دهد او نيز امان داد . وليد بن عقبه و پسران عثمان و ديگر بنى اميه را نيز امان داد . روز جنگ ندا داده بودند هر كه سلاح خويش بيندازد در امان است و هر كه به خانه خويش رود در امان است .\r\nعلى درباره مردم ربيعه كه پيش از آمدن او ببصره كشته شده بودند سخت غمين بود اينان كسانى از عبد القيس و ربيعه بودند كه طلحه و زبير آنها را كشته\r\n\r\n","description":"","footnote":"","page_name":" 726 ","page_number":746},
  {"content":"\r\n\r\nبودند كشته شدن زيد بن صوحان عبدى نيز كه در روز جمل عمرو بن سبره او را كشت غم وى را تجديد كرد در همان روز جمل عمار بن ياسر عمرو بن سبره را بكشت على مكرر ميگفت « اى افسوس از مردم ربيعه كه حرف شنو و مطيع بودند » زنى از عبد القيس به جستجو در ميان كشتگان پرداخت و دو پسر خود را ديد كه كشته شده بودند . شوهرش با دو برادرش نيز پيش از آنكه على به بصره بيايد كشته شده بودند و شعرى بدين مضمون گفت :\r\n« جنگها ديدم كه مرا پير كرد اما روز مثل روز جمل نديدم كه فتنه آن براى مؤمن زيان‌انگيز باشد و شجاعان دلير را بكشد . كاش آن زن در خانه مانده بود و كاش اى عسكر سفر نكرده بودى » مدائنى نقل مىكند كه مردى گوش كنده را در بصره ديده و حكايت او را پرسيده بود او گفته بود كه روز جمل به نظاره كشتگان بيرون رفتم و ميان آنها مردى را ديدم كه سر را پائين و بالا ميبرد و ميگفت :\r\n« مادرمان ما را بحوزه مرگ آورد و تا دستخوش مرگمان نكرد نرفت از بخت بد مطيع بنى تيم شديم و تيميان بجز غلام و كنيز نيستند » گفتم « سبحان الله هنگام مرگ چنين ميگوئى بگو لا إله الا الله » گفت « اى مادر بخطا ! به من ميگوئى هنگام مرگ ناله كنم ! » من با تعجب از او دور شدم و او فرياد زد « نزديك بيا و شهادت را به من تلقين كن » به طرف او برگشتم و چون نزديك شدم گفت « نزديكتر بيا » آنگاه گوش مرا گاز گرفت و بكند و من شروع كردم او را لعنت و نفرين كنم گفت « وقتى پيش مادرت رفتى و پرسيد « كى اينطورت كرد ؟ » بگو « عمير بن اهلب ضبى فريب خورده زنى كه ميخواست امير مؤمنان شود . » عايشه از بصره حركت كرد على برادرش عبد الرحمن بن ابى بكر را با سى مرد و بيست زن ديندار از بنى عبد القيس و همدان و ديگران همراه او فرستاد و\r\n\r\n","description":"","footnote":"","page_name":" 727 ","page_number":747},
  {"content":"\r\n\r\nعمامه بسر آنها نهاد و شمشير حمايلشان كرد و گفت « عايشه نداند كه شما زنيد صورت را چون مردان بپوشانيد و خدمت و سوار كردن او را شما انجام دهيد » چون عايشه بمدينه رسيد به دو گفتند « سفر چگونه بود ؟ » گفت « به خدا خوب بودم على بن ابى طالب كرم فراوان كرد ولى مردانى با من فرستاد كه آنها را نميشناختم » و چون زنان حقيقت حال خويش بگفتند سجده كرد و گفت « به خدا اى پسر ابو طالب پيوسته كرم تو فزون مىشود آرزو دارم نرفته بودم گرچه چنان و چنان ميشد » و بعضى چيزهاى سخت را ياد كرد « به من گفتند ميائى و مردم را صلح ميدهى و شد آنچه شد » در قسمتهاى گذشته اين كتاب گفته‌ايم كه در اين روز شمار كشتگان از ياران على پنجهزار كس بود و از اصحاب جمل و مردم بصره و ديگران سيزده هزار كس و جز اين نيز گفته‌اند .\r\nعلى بر كشته عبد الرحمن بن عتاب بن اسيد بن ابى العيص ابن اميه كه روز جمل كشته شده بود بايستاد و گفت « افسوس بر تو اى دلير قريش ! شجاعان بنى عبد مناف را كشتى و مرا تيره روز و آشفته حال كردى . » اشتر گفت اى امير مؤمنان سخت غم آنها ميخورى آنها سرنوشت خويش را براى تو ميخواستند گفت « زنانى من و آنها را آورده‌اند كه ترا نياورده‌اند » در آن روز عبد الرحمن را اشتر نخعى كشته بود و كف بريده او را در يمامه پيدا كردند كه عقابى آن را انداخته بود و انگشترى كه نقش عبد الرحمن بن عتاب داشت بانگشت آن بود و روزى كه كف بريده را پيدا كردند سه روز پس از جنگ جمل بود .\r\nعلى با جماعتى از مهاجر و انصار وارد بيت المال بصره شد و طلا و نقره‌اى را كه آنجا بود بديد و گفت « اى زرد ديگرى را بفريب . اى سپيد ديگرى را بفريب » و دمى چند با انديشه به آن مال نگريست سپس گفت « اين مال را پانصد درم پانصد درم ميان ياران من و همه كسانى كه همراه بوده‌اند تقسيم كنيد » چنين كردند و يك درم كم نيامد . شمار مردان دوازده هزار بود .\r\n\r\n","description":"","footnote":"","page_name":" 728 ","page_number":748},
  {"content":"\r\n\r\nهمه سلاح و چهار پا و لوازم كه در اردوى دشمن بود ضبط شد و على آن را ميان ياران خود تقسيم كرد براى خودش نيز مانند يكى از همراهان و ياران و كسانش پانصد درم برداشت يكى از يارانش نزد وى آمد و گفت « اى امير مؤمنان من چيزى نگرفته‌ام و بفلان جهت از حضور باز مانده‌ام » و عذرى گفت وى پانصد درم سهم او را بداد .\r\nبه ابى لبيد جهضمى كه از قوم ازد بود گفتند « على را دوست دارى ؟ » گفت « چگونه كسى را كه در يك قسمت روز دو هزار و پانصد كس از قوم مرا كشته است دوست داشته باشم ؟ آنقدر از مردم كشت كه كسى نبود كسى را تسليت گويد و هر خاندانى بكشتگان خود مشغول بود . » على حكومت بصره را به عبد الله بن عباس داد و سوى كوفه رفت ، دوازدهم رجب آنجا رسيد و اشعث بن قيس را كه از طرف عثمان حاكم آذربايجان و ارمنيه بود عزل كرد و نيز جرير بن عبد الله بجلى را كه از طرف عثمان حاكم همدان بود عزل كرد . اشعث بسبب همين عزل و بسبب اينكه هنگام بازگشت على درباره دخالت در اموال آنجا با او سخن داشته بود كينه او را بدل داشت .\r\nآنگاه على جرير بن عبد الله را بسوى معاويه فرستاد اشتر او را از اين كار بيم داده و از جرير ترسانيده بود . جرير بعلى گفته بود « مرا پيش او بفرست چون هنوز مرا خير خواه و دوست خود ميداند تا پيش او بروم و دعوتش كنم كه كار را بدست تو سپارد و اهل شام را باطاعت تو بخوانم . » اشتر گفت « او را نفرست و سخنش را راست مپندار به خدا كه ميل او ميل آنهاست و نيتش نيت آنهاست » على گفت « بگذار به‌بينم چه مىكند » پس او را فرستاد و همراه او نامه‌اى براى معاويه فرستاد و اعلام كرد كه مهاجران و انصار با او بيعت كرده و بخلافتش هم سخن شده‌اند و زبير و طلحه كه بيعت شكستند خدا سزايشان را داد و او را باطاعت خويش خواند و گفت او از جمله « آزادشدگان » است كه خلافتشان روانيست » . چون\r\n\r\n","description":"","footnote":"","page_name":" 729 ","page_number":749},
  {"content":"\r\n\r\nجرير بنزد معاويه رسيد او را معطل كرد و گفت منتظر بماند و نامه بعمرو بن عاص نوشت و او بيامد و بطوريكه قبلا در آغاز اين باب گفته‌ايم مصر را بعنوان طعمه به دو داد . آنگاه عمرو بمعاويه گفت سران شام را بخواهد و خون عثمان را به گردن على اندازد و بكمك آنها با على بجنگد . جرير نيز پيش على برگشت و خبر آنها را با وى گفت و اينكه اهل شام با معاويه بجنگ او همدلند و بر عثمان ميگريند و ميگويند على او را كشته است و قاتلان او را پناه داده و حمايت كرده است و ناچار بايد با او بجنگند تا نابودش كند يا او آنها را نابود كند . اشتر گفت « اى امير - مؤمنان من از دشمنى و دغلى او خبر داده بودم اگر مرا فرستاده بودى بهتر از اين بود كه آنجا وا داد و توقف كرد تا هر درى كه اميد رفتن از آن داشتيم بسته شد و هر درى كه از آن بيمناك بوديم باز شد » جرير گفت « اگر آنجا بودى ترا ميكشتند به خدا ميگفتند كه جزو قاتلان عثمانى » اشتر گفت « به خدا اى جرير اگر پيش آنها رفته بودم از جوابشان وانميماندم و سخن گفتن با ايشان برايم دشوار نبود و فرصت فكر كردن بمعاويه نميدادم اگر امير مؤمنان به رأى من كار مىكرد تو و امثال ترا در محبسى ميكرد و بيرون نميآمديد تا اين كار سامان گيرد . » پس از آن جرير بديار قرقيسيا و رحبه رفت كه بر ساحل فرات بود و كيفيت كار خود را بمعاويه نوشت و گفت مايل است در قلمرو او اقامت كند و معاويه جواب نوشت كه بجانب او حركت كند . پس از آنكه على از جنگ جمل بازگشت و پيش از آنكه براى صفين حركت كند معاويه نامه به مغيرة بن شعبه نوشت كه على بن ابى طالب آنچه را قبلا درباره طلحه و زبير با تو گفته بود انجام داد اكنون درباره ما چه نظر دارد ؟ قصه چنان بود كه وقتى عثمان كشته شد و مردم با على بيعت كردند مغيره پيش او رفته و گفته بود « اى امير مؤمنان من نظرى از روى خير خواهى تو دارم » گفت « چيست ؟ » گفت « اگر خواهى كارى كه بدان مشغولى\r\n\r\n","description":"","footnote":"","page_name":" 730 ","page_number":750},
  {"content":"\r\n\r\nاستقرار گيرد طلحة بن عبيد الله را حاكم كوفه كن و زبير بن عوام را حاكم بصره كن فرمان حكومت شام را نيز براى معاويه بفرست تا اطاعت تو بر او محرز شود و وقتى كارها سامان گرفت هر چه نظر دارى درباره او عمل كنى » گفت « درباره طلحه و زبير فكر ميكنم اما معاويه به خدا در اين حال كه هست هرگز او را به كار نخواهم گرفت بلكه او را باطاعت ميخوانم اگر پذيرفت كه هيچ و اگر نه مطابق فرمان خدا با او رفتار ميكنم » مغيره خشمگين برفت و شعرى به اين مضمون گفت :\r\n« درباره پسر هند با على از روى خير خواهى سخن گفتم و نپذيرفت و بروزگار نظير آن را نخواهد شنيد به دو گفتم « فرمان حكومت شام را براى او بفرست تا معاويه آرام گيرد و مردم بدانند كه حكومت از تو گرفته است » در اين صورت كار معاويه زار بود . نصيحتى را كه آورده بود نپذيرفت در صورتى كه اين نصيحت براى او كافى بود . » مسعودى گويد در قسمتهاى گذشته اين كتاب حكايت مغيره را با على و نظرى كه داده بود ياد كرده‌ايم اين هم يكى از صورتهائيست كه در اين زمينه روايت كرده‌اند .\r\nاين خلاصه اينست كه از اخبار و حوادث جمل مورد نياز است و بدون شرح و تفصيل و تكرار اسناد ياد كرديم و الله ولى التوفيق .\r\n\r\n","description":"","footnote":"","page_name":" 731 ","page_number":751},
  {"content":"\r\n\r\n\r\nذكر مختصرى از آنچه در صفين ما بين اهل عراق و اهل شام رخ داد\r\nمسعودى گويد شمه و مختصرى از اخبار على رضى الله عنه را در بصره و حوادث روز جمل گفتيم اكنون مختصرى از رفتن او را بصفين و جنگها كه آنجا رخ داد بگوييم و از پى آن قضيه حكمين و نهروان و كشته شدن او عليه السلام را بياريم .\r\nحركت على از كوفه به طرف صفين پنجم شوال سال سى و ششم بود ابو مسعود عقبة بن عامر انصارى را در كوفه بجانشينى خود گماشت و در راه از مداين گذشت و به شهر انبار رسيد و آنگاه تا رقه رفت و در آنجا پلى براى او بستند و از آنجا بجانب شام رفت .\r\nدرباره تعداد سپاه او خلاف است . زيادتر و كمتر گفته‌اند آنچه مورد اتفاق همه است نود هزار است يكى از ياران على وقتى در مجاورت شام استقرار يافتند اشعارى گفت و براى معاويه فرستاد بدين مضمون « معاويه مراقب باش كه سپاه سوى تو آمدند نود هزار كه همه جنگجو هستند و به زودى باطل نابود مىشود » معاويه نيز از شام حركت كرد درباره سپاه او نيز خلاف است و كمتر و بيشتر گفته‌اند . آنچه مورد اتفاق همه است هشتاد و پنج هزار است معاويه زودتر از على بصفين رسيد و در محل وسيعى كه پيش از آمدن على انتخاب كرده بود اردو زد كه جائى بهتر و آسانتر از آن براى آب گرفتن از فرات نبود و در بقيه جاها ساحل مرتفع بود و رسيدن به آب مشگل بود معاويه ابو اعور سلمى را كه طلايه‌دار\r\n\r\n","description":"","footnote":"","page_name":" 732 ","page_number":752},
  {"content":"\r\n\r\nاو بود با چهل هزار سوار بر آبگاه گماشت و على و سپاهش شب را در دشت تشنه بسر بردند كه آنها را از وصول به آب مانع شده بودند . عمرو بن عاص بمعاويه گفت « على و نود هزار مردم عراق كه شمشيرها به گردن آويخته دارند از تشنگى نخواهند مرد بگذار آب بنوشند و ما نيز بنوشيم » معاويه گفت « نه به خدا بايد همانطور كه عثمان تشنه مرد از تشنگى بميرند » على شبانه در اردوى خود ميگذشت و شنيد كه يكى ميگفت « آيا اين قوم آب فرات را به روى ما مىبندند .\r\nدر صورتى كه على با ماست و هدايت با ماست نماز با ماست و روزه با ماست و مناجاتگران نيمه شب ميان ما هستند » آنگاه به ديگرى گذشت كه نزديك پرچم ربيعه بود و ميگفت : « آيا اين قوم آب فرات را به روى ما مىبندند در صورتى كه ما نيزه و سپر داريم ديروز بود كه ما با زبير و طلحه روبرو شديم و بدم مرگ رفتيم چه شده كه ديروز شير بيشه بوديم و اكنون گوسفندان لاغر شده‌ايم » در چادر اشعث بن قيس رقعه‌اى افكنده بودند كه در آن نوشته بود :\r\n« اگر اشعث امروز اين بليه مرگ را كه مايه فناى نفوس است بر ندارد و با كمك شمشير او از آب فرات ننوشيم بايد ما را مردمى پنداشت كه پيش از اين بوده‌ايم و مرده‌ايم » چون اشعث اين را بخواند به هيجان آمد و نزد على رضى الله عنه رفت على به دو گفت « با چهار هزار سوار برو و بقلب اردوى معاويه حمله كن كه يا آب بردارى و ياران خود را سيراب كنى يا همگى كشته شويد من نيز اشتر را با سواره و پياده پشت سر تو ميفرستم . » اشعث با چهار هزار سوار - برفت و رجزى بدين مضمون ميخواند « يا سپاه خود را با پيشانيهاى خاك آلود بفرات ميفرستم يا خواهند گفت كه مرد » آنگاه على اشتر را بخواست و با چهار هزار سوار و پياده روانه كرد وى از پى اشعث رفت پرچمدارش يكى از مردم نخع بود و رجزى به اين مضمون ميخواند\r\n\r\n","description":"","footnote":"","page_name":" 733 ","page_number":753},
  {"content":"\r\n\r\n« اى اشتر نيكيها ! اين بهترين مردم نخع ! اى كه وقتى همه وحشت كنند فيروزى از آن تست ! مردم نالان شده‌اند و همه وحشت كرده‌اند اگر امروز ما را سيراب كنى ناروا نخواهد بود » آنگاه على رضى الله عنه با همه سپاه از پى اشتر روان شد اشعث از پيشا - پيش برفت و هيچكس جلو او نيامد تا باردوى معاويه حمله برد و ابو اعور را از آبگاه پس راند تعدادى مردم و اسب از آنها غرق كرد و سپاه خود را بفرات رسانيد زيرا در آن روز حميت اشعث جنبيده بود ، نيزه خود را پيش ميبرد و ياران خود را ترغيب ميكرد و ميگفت « به قدر اين نيزه آنها را عقب برانيد » و آنها را از آنجا عقب ميراندند و چون على از رفتار اشعث خبردار شد گفت « امروز بكمك حميت فيروزى يافتيم . » يكى از مردم عراق در اين باره گويد « اشعث بليه مرگ را كه آشكار بود و آزادانه پرواز ميكرد و اثر پرواز آن روى گلوى ما نمودار شده بود از ما دور كرد بر ما منت دارد كه آسياى ما بكمك او بگردش افتاد » معاويه از آن محل عقب نشست و اشتر آنجا را بگرفت اشعث كسان معاويه را از آب رانده و از محلشان عقب نشانده بود كه على برسيد و در محلى كه معاويه فرود آمده بود فرود آمد آنگاه معاويه بعمرو عاص گفت « اى ابو عبد الله درباره اين مرد چه فكر ميكنى آيا به نظر تو چون ما آب را به روى او بستيم او نيز آب را به روى ما خواهد بست ؟ » زيرا وى با مردم شام در يك ناحيه دشت دور از آب جا گرفته بود . عمرو گفت « نه اين مرد براى كارى غير از اين آمده است و راضى نخواهد شد تا باطاعت او درآيى يا رگ گردنت را ببرد » آنگاه معاويه كس پيش على فرستاد و اجازه خواست به آبگاه بيايند و مردم از راه اردوگاه او آب ببرند و كسانش بيايند و بروند و على همه تقاضاى او را پذيرفت .\r\nدو روز پس از آنكه على به اين محل فرود آمد روز اول ذى حجه بود و او كس پيش معاويه فرستاد و وى را باتفاق كلمه و پيروى از جماعت مسلمانان دعوت كرد\r\n\r\n","description":"","footnote":"","page_name":" 734 ","page_number":754},
  {"content":"\r\n\r\nو رفت و آمد ما بين آنها مكرر شد و توافق شد كه تا آخر محرم سال سى و هفت را با آرامش بگذرانند مسلمانان به علت اشتغال بجنگ از جهاد دريا و خشكى وا ماندند معاويه كه بجنگ على مشغول بود با پادشاه روم صلح كرد و قرار شد مالى براى او بفرستد ما بين على و معاويه بجز توافق آرامش در ماه محرم صلحى نبود و دو قوم مصمم بودند پس از انقضاى محرم جنگ كنند . حابس بن سعد طائى پرچمدار معاويه در اين باب گويد :\r\n« تا وقت مرگها بيش از هفت يا هشت روز كه از محرم باقى مانده فاصله نيست » و چون روز آخر محرم رسيد پيش از غروب خورشيد على باهل شام پيغام داد كه من بر ضد شما از كتاب خدا دليل آورده‌ام و شما را بدان خوانده‌ام و اكنون نيز بهمگى اعلام ميكنم كه خدا مكر خيانتكاران را بسامان نميبرد .\r\nجوابشان اين بود كه ميان ما و تو شمشير است تا آنكه زبون‌تر است نابود شود .\r\nصبح روز چهارشنبه اول صفر على سپاه را ترتيب داد و اشتر را پيش صف سپاه كرد پس از صف آرائى اهل شام و اهل عراق ، معاويه حبيب بن مسلمه فهرى را بمقابله مالك فرستاد و همه روز جنگى سخت در ميانه رفت و از دو طرف عده‌اى كشته شد آنگاه دست از جنگ بداشتند .\r\nو چون روز پنجشنبه رسيد كه روز دوم بود على هاشم بن عتبة بن ابى وقاص زهرى مرقال را كه برادر زاده سعد بن ابى وقاص بود بميدان فرستاد وى را مرقال از اين جهت گفتند كه در جنگ چابك بود . وى يك چشم بود و يك چشمش در جنگ يرموك كور شده بود و از شيعه على بود و ما تفصيل آن روز را كه چشمش كور شد و شجاعتها كه آن روز نمود در كتاب اوسط ضمن سخن از فتوح شام آورده‌ايم . معاويه ابو اعور سلمى را كه نامش سفيان بن عوف بود و از پيروان معاويه و مخالفان على بود بمقابله او فرستاد و جنگى سخت در ميانه رخ داد و آخر روز از ميدان برفتند\r\n\r\n","description":"","footnote":"","page_name":" 735 ","page_number":755},
  {"content":"\r\n\r\nو كشته بسيار بجا گذاشتند .\r\nروز سوم كه جمعه بود على ابو يقظان عمار ياسر را با عده‌اى از بدريان و مهاجران و انصار و مردمى كه با آنها آمده بودند بميدان فرستاد معاويه نيز عمرو بن عاص را با طايفه تنوخ و بهر او ديگر مردم شام بمقابله او فرستاد و تا ظهر جنگى سخت بود آنگاه عمار بن ياسر با همراهان خود حمله كرد و عمرو را از محل خود تا اردوى معاويه عقب راند و كشته از اهل شام بسيار و از مردم عراق كمتر بود .\r\nروز چهارم كه شنبه بود على پسر خود محمد بن حنفيه را با طايفه همدان و ديگر كسانى كه همراه وى آمده بودند بميدان فرستاد معاويه نيز عبيد الله بن عمر ابن خطاب را با قوم حمير و لخم و جذام بمقابله او فرستاد . عبيد الله بن عمر از ترس آنكه على قصاص هرمزان را از او بگيرد پيش معاويه رفته بود زيرا ابو لؤلؤ غلام مغيرة بن شعبه كه عمر را كشت در سرزمين عجم غلام هرمزان بوده بود و چون عمر كشته شد عبيد الله به هرمزان حمله برد و او را كشت و گفت « هر چه ايرانى در مدينه و جاهاى ديگر هست بجاى پدرم ميكشم . » ولى هنگامى كه عمر كشته شد هرمزان بيمار بود . و چون خلافت بعلى رسيد ميخواست عبيد الله بن عمر را بقصاص هرمزان بكشد كه او را بنا حق كشته بود ، او نيز بمعاويه پناه برد . دو گروه تمام روز جنگيدند و جنگ به ضرر اهل شام بود و آخر روز عبيد الله فرارى شد و جان برد .\r\nروز پنجم كه يكشنبه بود على عبد الله بن عباس را بميدان فرستاد معاويه نيز وليد بن عقبة بن ابى معيط را بمقابله او فرستاد دو گروه بجنگيدند و وليد ناسزاى بنى عبد المطلب بن هاشم بسيار گفت و ابن عباس سخت با او بجنگيد و بانگ زد « اى صفوان هماورد من شو » وليد صفوان لقب داشت و غلبه از ابن عباس بود و روزى سخت بود .\r\n\r\n","description":"","footnote":"","page_name":" 736 ","page_number":756},
  {"content":"\r\n\r\nروز ششم كه دوشنبه بود على سعيد بن قيس همدانى را كه سالار قبيله همدان بود بميدان فرستاد و معاويه ذو الكلاع را بمقابله او فرستاد و تا آخر روز با هم جنگيدند و عده‌اى كشته شد و دو گروه از جنگ دست كشيدند . روز هفتم كه سه شنبه بود على اشتر را با طائفه نخع و ديگران بميدان فرستاد و معاويه حبيب بن مسلمه فهرى را بمقابله او فرستاد و جنگى سخت در ميانه رفت و هر دو گروه پايمردى كردند و از مرگ نهراسيدند و از هر دو طرف كشته‌ها بود و زخميان اهل شام بيشتر بود .\r\nروز هشتم كه چهارشنبه بود على رضى الله تعالى عنه شخصاً با مهاجران و انصار از بدرى و غير بدرى و طائفه ربيعه و همدان بميدان رفت ابن عباس گويد « در اين روز على را ديدم كه عمامه‌اى سپيد داشت و گوئى دو چشمش چراغى فروزان بود و نزديك گروههاى مختلف سپاه ميايستاد و آنها را تشويق و ترغيب ميكرد تا به من رسيد كه با گروهى بسيار بودم و گفت : اى مسلمانان بانگ برداريد و زره‌ها را كامل كنيد و خدا را به ياد داشته باشيد و شمشير را قبل از كشيدن در نيام بجنبانيد و دشمن را بتندى بنگريد و ضربت را روى گوشت فرود آريد از دم شمشير ضربت زنيد نيزه را با شمشير و تير را با سر نيزه همراه كنيد و خوشدل باشيد كه در حمايت خدا و همراه پسر عم رسول خدائيد حمله كنيد و از فرار بپرهيزيد كه ننگ آيندگان و آتش روز حساب است » على سوار بر استر سپيد پيمبر خدا صلى الله عليه و سلم بميدان رفت و معاويه با گروه شاميان بمقابله آمد و شب بازگشتند و هيچكس ظفر نيافته بود .\r\nروز نهم كه پنجشنبه بود على بميدان رفت و معاويه بمقابله آمد و تا نزديك ظهر بجنگيدند عبيد الله بن عمر بن خطاب پيشاپيش صف چهار هزار سبز پوش كه عمامه‌هائى از حرير سبز داشتند و داوطلب مرگ و خونخواهى عثمان بودند نمودار شد كه ميگفت :\r\n\r\n","description":"","footnote":"","page_name":" 737 ","page_number":757},
  {"content":"\r\n\r\n« من عبيد الله پسر عمرم كه از همه گذشتگان قريش بجز پيمبر خدا و پرسيد چهره بهتر بود باران بر قوم مضر و ربيعه نبارد كه در يارى عثمان كوتاهى كردند . » على بانگ برآورد كه اى پسر عمر واى بر تو براى چه بجنگ من آمده‌اى به خدا اگر پدرت زنده بود با من جنگ نميكرد گفت « بخونخواهى عثمان آمده‌ام » گفت « تو خونخواه عثمان شده‌اى در صورتى كه خدا خون هرمزان را از تو ميخواهد » و به اشتر نخعى گفت تا بمقابله او شتابد اشتر بجانب او رفت و ميگفت « من اشترم كه روشم معروف است من افعى نر عراقم » نه از طايفه ربيعه و مضر بلكه از مردم سپيد و روشن چهره مذحجم . » عبيد الله از مقابل او عقب نشست و با او نجنگيد . در اين روز كشته بسيار بود .\r\nعمار بن ياسر گفت من اين دشمنان را طورى مىبينم كه با سرسختى جنگ خواهند كرد بطوريكه دوستداران باطل را به شك اندازند . به خدا اگر ما را هزيمت كنند تا بشاخ خرماهاى هجر برسيم ما بر حقيم و آنها بر باطلند آنگاه عمار پيش رفت و بجنگيد و باز پس آمد و آب خواست و يكى از زنان بنى شيبان از صف آنها قدحى پر از شير آورد و به دو داد عمار گفت « الله اكبر الله اكبر امروز دوستان را زير نيزه‌ها ملاقات خواهم كرد راستگو راست گفت و مرا از امروز خبر داد امروز روز موعود است » آنگاه گفت « اى مردم آيا كسى هست كه زير نيزه‌ها به راه خدا رود بخدائى كه جان من به كف اوست دربارهء تاويل قرآن با آنها ميجنگيم همانطور كه دربارهء تنزيل آن جنگيده‌ايم » آنگاه پيش رفت و شعرى ميخواند بدين مضمون :\r\n« ما دربارهء تنزيل قرآن بشما ضربت زده‌ايم و امروز دربارهء تاويل آن بشما ضربت مىزنيم ضربتى كه سرها را از محل خود فرو ريزد و دوست را از دوست خود غافل كند تا حق به راه خويش باز گردد » .\r\nو بقلب دشمن زد و نيزه‌ها به دو حواله شد و ابو العاديه عاملى و ابن جون\r\n\r\n","description":"","footnote":"","page_name":" 738 ","page_number":758},
  {"content":"\r\n\r\nسكسكى او را بكشتند و درباره سلاحش اختلاف كردند و حكميت پيش عبد الله بن عمرو بن عاص بردند كه به آنها گفت « از پيش من دور شويد كه شنيدم پيمبر خدا صلى الله عليه و سلم ميفرمود يا گفت كه پيمبر خدا صلى الله عليه و سلم فرمود ، و اين در موقعى بود كه قرشيان عمار را دست انداخته بودند « با عمار چكار دارند آنها را به بهشت ميخواند و آنها او را بجهنم ميخوانند » كشته شدن عمار هنگام شب بود و نود و سه ساله بود و قبرش در صفين است . على عليه السلام بر جنازه او نماز خواند و او را غسل نداد عمار محاسن خود را رنگ مىبست . درباره نسب او اختلاف است بعضى او را به بنى مخزوم پيوسته‌اند و بعضى ديگر گفته‌اند وابسته اين طايفه بود و بعضى ديگر جز اين گفته‌اند كه خبر آن را در كتاب « مزاهر الاخبار و طرائف الاثار » ضمن سخن از پنجاه تن نخبه‌اى كه با على تا پاى مرگ بيعت كردند آورده‌ايم . حجاج بن غزيه انصارى درباره كشته شدن عمار و رثاى او اشعارى بدين مضمون گفته بود :\r\n« پيمبر به دو گفت گروهى كه گوشتهايشان با ستم آغشته است و بدكارند ترا خواهند كشت اكنون مردم شام ميدانند كه بدكارانند و آتش و ننگ نصيب آنهاست . » و چون عمار كشته شد سعيد بن قيس همدانى با قوم همدان و قيس بن سعد بن عباده انصارى با انصار و ربيعه و عدى بن حاتم با قوم طى بميدان رفتند و سعيد بن قيس همدانى پيش صف بود . دو گروه در هم ريختند و جنگ سخت شد و قوم همدان مردم شام را در هم شكست و تا پيش معاويه عقب راند ولى معاويه با اطرافيان خود در مقابل سعيد بن قيس و قوم همدان مقاومت كرد على اشتر را گفت تا با پرچم سوى مردم حمص و قنسرين حمله برد و اشتر با قاريان كه همراه وى بودند از مردم حمص و قنسرين كشتار بسيار كرد مرقال در اين روز با همراهان خود شجاعت نمائى كرد و هيچكس با او مقاومت نتوانست كرد و چون شير نر كه در قيد برجهد\r\n\r\n","description":"","footnote":"","page_name":" 739 ","page_number":759},
  {"content":"\r\n\r\nبهر سو مىجست على از دنبال او بود و مىگفت : « يك چشمى بزدل مباش پيش برو » و مرقال ميگفت « سخن بسيار گفته‌اند و هنوز اندكست يك چشم قوم خود را مقيم ميخواهد آنقدر زندگى كرده كه ملول شده است يا بايد شكسته شود يا شكست دهد دشمن را با نيزه از پيش ميرانم » آنگاه هاشم بن عتبه مرقال بمقابله ذى الكلاع و قوم حمير شتافت و پرچمدار ذى الكلاع كه يكى از قوم عذره بود به دو حمله برد و ميگفت :\r\n« من پايمردى ميكنم كه از دو تيره مضر نيستم ما مردم يمنى خسته نميشويم حمله غلام عذرى را چگونه مىبينى كه افسوس ابن عفان مىخورد و عيب جنايتكار ميگويد . بنزد من آنكه كوشيده با آنكه فرمان داده مانند همند » بهمديگر ضربت زدند و هاشم مرقال ضربتى زد و او را بكشت آنگاه ذو الكلاع حمله آورد گروهى از قوم اسلم همراه مرقال بودند كه مصمم بودند باز نگردند يا فتح كنند يا كشته شوند و شجاعت نمائى كردند هاشم مرقال و ذو الكلاع هر دو كشته شدند وقتى مرقال در ميدان معركه كشته شد پسرش پرچم را بر گرفت و ميان غبار دويد و ميگفت :\r\n« اى هاشم پسر عتبة بن مالك به اين پير قريشى كه هلاك شد تفاخر كن سواران با نيزه‌ها او را همى زدند ترا بحور عين كه بر تختهاست و با روح و ريحان قرين است بشارت باد . » على رضى الله عنه بر كشته مرقال و ديگر اسلميان كه اطراف او افتاده بودند توقف كرد و براى آنها دعا گفت و رحمت خواست و اشعارى بدين مضمون خواند :\r\n« خدا اين گروه اسلمى روشن چهره را كه اطراف هاشم جان باختند جزاى خير دهاد يزيد و عبد الله ، بشر بن معيد و سفيان دو پسر هاشم بزرگوار و عروه كه تا وقتى شمشيرهاى سبك بهم مىخورد ثنا و ياد او بسر نميرود . »\r\n\r\n","description":"","footnote":"","page_name":" 740 ","page_number":760},
  {"content":"\r\n\r\nدر اين روز صفوان و سعد دو پسر حذيفه بن يمان بشهادت رسيدند . بسال سى و ششم حذيفه در كوفه بيمار بود كه خبر كشته شدن عثمان و بيعت مردم را با على شنيد و گفت « مرا بيرون ببريد و مردم را به نماز جماعت دعوت كنيد » او را روى منبر گذاشتند حمد و ثناى خدا گفت و بر پيمبر و خاندان او صلوات فرستاد آنگاه گفت « ايها الناس مردم با على بيعت كرده‌اند از خدا بترسيد و على را يارى كنيد كه به خدا از اول تا آخر بر حق بوده است و پس از پيمبر شما از همه كسانى كه رفته‌اند و تا روز قيامت خواهند بود بهتر است » آنگاه دست راست خود را بدست چپ نهاد و گفت « خدايا شاهد باش كه من با على بيعت كردم » پس از آن گفت خدا را شكر كه مرا تا چنين روزى زنده داشت » سپس به دو پسر خود صفوان و سعد گفت « مرا ببريد و شما با على باشيد زيرا جنگهاى بسيار خواهد بود كه در اثناى آن مردم بسيار كشته خواهد شد بكوشيد تا در حضور وى شهادت يابيد كه به خدا او برحق است و هر كه مخالفت او كند بر باطل است » حذيفه هفت روز و بقولى چهل روز پس از آن بمرد . و هم در اين روز عبد الله بن حارث نخعى برادر اشتر بشهادت رسيد عبد الله و عبد الرحمن دو پسر بديل بن ورقاى خزاعى نيز با گروهى از خزاعه شهادت يافتند عبد الله در ميسره على بود و رجزى بدين مضمون ميخواند :\r\n« جز صبر و توكل كارى نبايد كرد و سپر و شمشير صيقلى بايد گرفت و بصف جلو رفت » و همچنان جنگيد تا كشته شد و پس از او عبد الرحمن برادرش نيز جزو گروهى از خزاعه كه بگفتيم كشته شد .\r\nو چون معاويه ديد كه مردم شام كشته ميشوند و مردم عراق بر آنها سخت گرفته‌اند نعمان بن جبله تنوخى را كه پرچمدار قوم تنوخ و بهراءِ بود بخواست و گفت « ميخواهم كار قوم تو را به كسى واگذارم كه خوشقدم‌تر و پاكبازتر از تو باشد » نعمان گفت « به خدا اگر ميخواستم قوم خود را به صورت اردوئى فراهم كنم بعضى مردم بىكاره\r\n\r\n","description":"","footnote":"","page_name":" 741 ","page_number":761},
  {"content":"\r\n\r\nدست دست ميكردند چه رسد كه آنها را بشمشيرهاى بران و نيزه‌هاى افراشته و مردمى كار آزموده بخوانيم به خدا من بنفع تو و به ضرر خودم كار كردم و پادشاهى ترا بر دين خودم ترجيح دادم و راه هدايت را كه ميدانم براى هوس تو رها كردم و از حق كه آن را معاينه مىبينم بگشتم و عاقلانه عمل نكردم كه براى پادشاهى تو با پسر عم پيمبر خدا صلى الله عليه و سلم و اول كسى كه به دو ايمان آورد و با او مهاجرت كرد بجنگ برخاستم . اگر بجاى پشتيبانى از تو از او پشتيبانى ميكرديم با رعيت مهربانتر و در كار عطا بخشنده‌تر بود ولى كار را به تو سپرده‌ايم و بايد به حق يا باطل آن را بانجام برسانيم و قطعا حق نيست اكنون كه از ميوه‌ها و جوىهاى بهشت محروم شده‌ايم از انجير و زيتون غوطه دفاع ميكنيم » اين بگفت و سوى قوم خود رفت و بجنگ پرداخت .\r\nعبيد الله بن عمر وقتى بجنگ ميرفت زنانش سلاح او را مىبستند مگر شيبانيه كه دختر هانى بن قبيصه بود در اين روز چون براى جنگ آماده شد بنزد شيبانيه رفت و گفت « بجنگ قوم تو ميروم ، به خدا اميدوارم كه بهر يك از طنابهاى چادرم يكى از بزرگان آنها را ببندم » آن زن گفت « بهيچوجه راضى نيستم با آنها جنگ كنى » گفت « چرا ؟ » گفت « براى آنكه در جاهليت و اسلام شجاع گردنفرازى سوى آنها نرفت مگر وى را نابود كردند و بيم دارم ترا نيز بكشند گوئى مىبينم ترا كشته‌اند و پيش آنها رفته‌ام و تقاضا ميكنم جثه ترا به من بدهند » عبيد الله با كمان بزد و سر او را بشكست و گفت « خواهى ديد چه كسانى از بزرگان قوم ترا مياورم » آنگاه بميدان رفت و حريث بن جابر جعفى به دو حمله برد و با نيزه ضربتى به دو زد و او را بكشت . بقولى اشتر نخعى بود كه او را كشت و بقولى على ضربتى به دو زد كه زره او را بدريد و با امعايش در هم آميخت وقتى عبيد الله فرار كرده بود على او را ميجست كه قصاص هرمزان را از او بگيرد و گفته بود « اگر امروز از دست من بگريزد بعدا نتواند گريخت » زنان عبيد الله\r\n\r\n","description":"","footnote":"","page_name":" 742 ","page_number":762},
  {"content":"\r\n\r\nدرباره جثه‌اش با معاويه گفتگو كردند معاويه بگفت تا پيش مردم ربيعه بروند و ده هزار درم در برابر جثه او بدهند آنها نيز برفتند ، مردم ربيعه از على نظر خواستند به آنها گفت « جثه او جثه يك سگ است كه فروش آن روانيست ولى اگر ميل داريد جثه او را به دختر هانى بن قبيصه شيبانى همسرش بدهيد » آنها نيز به زنان عبيد الله گفتند اگر بخواهيد جثه او را بدم استرى مىبنديم و آن را مىزنيم تا به اردوگاه معاويه برود » آنها فغان كردند و گفتند « اين بدتر است » و قضيه را بمعاويه خبر دادند گفت « پيش شيبانيه برويد و بگوييد درباره جثه با آنها گفتگو كند » آنها نيز چنين كردند شيبانيه پيش مردم ربيعه رفت و گفت « من دختر هانى بن قبيصه هستم و اين شوهر حق نشناس ستمگر من است كه او را از اين سرنوشت بيم داده‌ام جثه او را به من ببخشيد » آنها پذيرفتند و او عباى خزى به آنها داد تا جثه را در آن پيچيدند و به او دادند . پاى او را با طناب يكى از - خيمه‌هاى خود بسته بودند .\r\nوقتى در اين روز عمار و كسان ديگر كشته شدند على عليه السلام مردم را ترغيب كرد و بقوم ربيعه گفت شما زره و نيزه منيد و ده هزار و بيشتر كس از مردم ربيعه و ديگران كه آماده جانبازى در راه خدا عز و جل بودند دعوت او را پذيرفتند على بر استر سپيد پيشاپيش آنها بود و ميگفت :\r\n« كدام يك از دو روز از مرگ بگريزيم روزى كه مقدر نشده يا روزى كه مقدر شده است » و حمله برد و قوم يكباره با او حمله بردند و صفوف مردم شام بشكست بهر چه رسيدند آن را از پا در انداختند تا بنزديك خيمه معاويه رسيدند على بهر سوارى ميرسيد او را دو نيمه ميكرد و ميگفت :\r\n« به آنها ضربت ميزنم اما معاويه چشم چپ شكم‌گنده را كه جاى او در آتش باد نمىبينم » گويند اين شعر از بديل بن ورقال بود كه آن روز گفته بود آنگاه على بانگ\r\n\r\n","description":"","footnote":"","page_name":" 743 ","page_number":763},
  {"content":"\r\n\r\nزد « اى معاويه براى چه مردم بر سر من و تو كشته شوند بيا كار را به خدا وا ميگذاريم و هر يك از ما ديگرى را كشت كار بر او قرار ميگيرد . » عمرو گفت « اين مرد منصفانه سخن مىكند » معاويه گفت « ولى تو منصفانه سخن نميكنى تو ميدانى كه هيچكس با او روبرو نشده مگر كشته يا اسير شده » عمرو گفت « جز مبارزه او چاره‌اى ندارى » معاويه گفت « گويا پس از من در خلافت طمع بسته‌اى » و كينه او را بدل گرفت . در بعضى روايتها گفته‌اند كه وقتى عمرو اين سخن را با معاويه گفت معاويه او را قسم داد كه بمبارزه على رود و عمرو كه چاره‌اى جز رفتن نداشت برفت و چون روبرو شدند على او را شناخت و شمشير بلند كرد كه او را بزند عمرو نيز عورت خويش را نمودار كرد و گفت « من پهلوان نيستم باكراه آمده‌ام » على روى از او بگردانيد و گفت « قباحت بر تو باد » و عمرو به صف خود بازگشت .\r\nهشام بن محمد كلبى از شرقى بن قطامى نقل كرده كه پس از ختم جنگ معاويه با عمرو گفت « هيچوقت در نصيحت با من دغلى كرده‌اى ؟ » گفت « نه » گفت « چرا به خدا روزى كه گفتى بمبارزه على بروم و ميدانستى او چكاره است » گفت « ترا بمبارزه خوانده بود و از اين مبارزه يكى از دو نتيجه خوب بدست ميامد يا او را ميكشتى و قاتل بزرگان را كشته بودى و شرفى بشرف تو افزوده ميشد يا تو را ميكشت و به همدمى شهيدان و صالحان رفته بودى كه رفقاى خوبى هستند » معاويه گفت « اى عمرو دومى بدتر از اولى بود » در اين روز جنگ از همه روزهاى پيش سختتر بود در بعضى نوشته‌ها درباره اخبار صفين ديده‌ام كه وقتى هاشم مرقال به زمين افتاده بود و جان ميداد سر برداشت و عبيد الله بن عمر را پهلوى خود افتاده و زخمدار ديد و خود را بنزديك او كشانيد و چون سلاح و زور نداشت پياپى پستانهاى او را گاز ميگرفت تا دندانهاى وى در آن فرو رفت و هاشم را با يكى از قوم بكر بن وائل در حالتى\r\n\r\n","description":"","footnote":"","page_name":" 744 ","page_number":764},
  {"content":"\r\n\r\nكه دندان در جثه عبد الله فرو برده بودند روى جثه او مرده يافتند آخر روز دو گروه بمواضع خود بازگشتند و هر گروه از كشتگان خود هر چه توانستند همراه بردند .\r\nمعاويه با گروهى از خواص اصحاب خود به محلى كه ميمنه سپاه بود گذشت و عبد الله بن بديل بن ورقاى خزاعى را آغشته به خون ديد وى بر ميسره على بود و بر ميمنه معاويه حمله برد و بطوريكه از پيش گفتيم كشته شد معاويه ميخواست اعضاى او را ببرد عبد الله بن عامر كه دوست ابن بديل بود گفت « به خدا هرگز نميگذارم » معاويه جثه را به دو بخشيد و او جثه را با عمامه خود بپوشانيد و ببرد و به خاك سپرد معاويه گفت « به خدا يكى از شجاعان قوم و يكى از بزرگان مسلم خزاعه را به خاك سپردى به خدا اگر خزاعه بما ظفر يابند اگر از سنگ باشيم بتلافى اين مرد شجاع ما را خواهند خورد » آنگاه به تمثيل شعرى خواند بدين مضمون :\r\n« مرد جنگجو اگر جنگ با او سختى كند سخت شود و اگر او را در هم پيچد بهم پيچيده مىشود چون شير دلير كه حومه خود را حمايت ميكرده و مرگ او را هدف كرده و درهمش شكسته است » على قوم غسان را بديد كه صفهاى خود را حفظ كرده عقب نرفته‌اند و ياران خويش را بر ضد آنها تشجيع كرد و گفت « به خدا اينان جز بوسيله ضربتهاى جانشكار كه سر بشكافد و استخوان را بصدا آرد و دست و بازو بريزد و پيشانيهايشان را با عمود آهنين به درد و سرشان را به سينه و چانه بيندازد از جا نخواهند رفت مردمان صبور و پاداشجو كجايند ؟ » گروهى به اطراف وى فراهم شدند و او پسر خويش محمد را بخواند و پرچم را به دو داد و گفت « با اين پرچم آهسته برو و چون به تير رس آنها رسيدى درنگ كن تا فرمان من به تو برسد » محمد برفت و على با حسن و حسين و پيران بدر و ديگر صحابه به او رسيدند و سپاه دسته شد و به غسانيان و همراهانشان حمله بردند و بسيار كس بكشتند آخر روز نيز چون آغاز\r\n\r\n","description":"","footnote":"","page_name":" 745 ","page_number":765},
  {"content":"\r\n\r\nروز جنگ سخت بود ميمنه معاويه كه ده هزار از قوم مذحج و بيست هزار آهن پوش بود بر ميسره على حمله بردند و هزار سوار را محاصره كردند و عبد العزيز بن حارث جعفى كه از اصحاب على بود بيامد و گفت « به من فرمان بده » گفت « خدا ترا تأييد كند برو تا به اين ياران محاصره شده ما برسى و بگو على ميگويد « الله اكبر بگوييد و حمله بريد ما نيز حمله ميكنيم تا بهم برسيم » جعفى حمله برد و صف دشمن را بشكافت تا به محاصره‌شدگان رسيد و سخن على را با آنها بگفت و همگى الله اكبر گفتند و حمله بردند تا بعلى رسيدند و هفتصد كس از اهل شام را بكشتند و حوشب ذو ظليم نيز كه يكى از شجاعان يمنى مقيم شام بود كشته شد در اين روز حصين بن منذر بن حارث بن وعله ذهلى پرچمدار ذهل بن شيبان و ربيعه بود و على درباره وى گفت « اين پرچم سياه از كيست كه سايه آن همى جنبد و چون گوئى حصين آن را پيش ببر پيش ميرود » على به دو فرمان پيش روى داد و دو گروه در هم آويختند و چون تير به كار نميآمد شمشيرها به كار افتاد و همين كه شب در آمد صدا به شعار برداشتند و صداى بهم خوردن نيزه‌ها بلند شد و تصادم دو گروه سخت شد سوار در سوار مياويخت و هر دو از اسب در ميغلطيدند و اين شب جمعه بود و آن را ليلة الهرير گفتند تعداد كسانى كه على در آن شب و روز بدست خود كشته بود پانصد و بيست و سه كس بود كه بيشترشان در روز كشته شده بودند زيرا وى وقتى يكى را ميكشت بهنگام ضربت زدن الله اكبر ميگفت و ضربت او خطا نميكرد و يكى را ميكشت اين را كسانى كه در جنگها همراه وى بوده‌اند يعنى فرزندانش و كسان ديگر نقل كرده‌اند .\r\nصبح بر آمد و دو قوم همچنان بجنگ مشغول بودند خورشيد تيره شده و غبار برخاسته و پرچمها پاره شده بود و كسان وقت نماز را ندانستند اشتر رجزى ميخواند بدين مضمون :\r\n« ما حوشب را وقتى علمدار شده بود كشتيم و پيش از آن نيز ذو الكلاع\r\n\r\n","description":"","footnote":"","page_name":" 746 ","page_number":766},
  {"content":"\r\n\r\nرا و هم معبد را كه پيش آمده بود كشته بوديم » اگر از ما ابو اليقظان پير مرد مسلمان را بكشتيد ما از شما هفتاد شخص گنهكار بكشتيم . » در اين روز كه روز جمعه بود اشتر سالار ميمنه على بود و نزديك بود فتح كند كه مشايخ اهل شام بانگ برداشتند « اى گروه عرب شما را به خدا حرمها و زنان و دختران را حفظ كنيد » معاويه گفت « اى پسر عاص آن حيله نهانى خود را بيار كه از دست رفتيم » و حكومت مصر را به ياد او آورد عمرو گفت « اى مردم هر كه قرآنى با خود دارد بر سر نيزه بلند كند » قرآنهاى بسيار در سپاه بلند شد و غوغا برخاست كه فرياد ميزدند : « كتاب خدا ميان ما و شما حاكم است بعد از اهل شام كى در بندهاى شام را حفظ خواهد كرد و كى بجهاد روم و ترك و كفار خواهد رفت ؟ » در سپاه معاويه نزديك پانصد قرآن بالا رفت نجاشى بن حارث در اين باره گويد :\r\n« مردم شام نيزه‌ها را بلند كردند ، كتاب خدا بهترين چيزى كه توان خواند بالاى آن بود و على را ندا دادند كه اى پسر عم محمد آيا از هلاك شدن همه مردم باك ندارى ؟ » وقتى بسيارى از مردم عراق اين را بديدند گفتند « كتاب خدا را مىپذيريم و اطاعت آن ميكنيم » و قوم به صلح متمايل شدند و بعلى گفتند « معاويه سخن حق ميگويد و ترا بكتاب خدا دعوت مىكند از او بپذير » در اين روز اشعث بن قيس از همه كس نسبت به او سخت‌تر بود على گفت « اى قوم كار شما سامان داشت تا جنگ شما را زخمى كرد كه عده‌اى را ببرد و عده‌اى را بجا گذاشت من تا ديروز امير بودم و اكنون مأمور شده‌ام و شما بزندگى دل بسته‌ايد . » اشتر گفت :\r\n« معاويه بجاى مردان تلف شده خود كسانى را ندارد ولى به حمد خدا تو مردان كار آمد دارى اگر او نيز مانند مردان تو داشت صبر و فيروزى ترا نداشت . آهن را به آهن بكوب و از خدا يارى بخواه » سران اصحاب على نيز سخنانى مانند\r\n\r\n","description":"","footnote":"","page_name":" 747 ","page_number":767},
  {"content":"\r\n\r\nاشتر گفتند اما اشعث بن قيس گفت « ما اكنون نيز با تو همانيم كه ديروز بوده‌ايم و ندانيم فردا چه خواهد بود اكنون آهن كند شده و بصيرت‌ها تيره شده است » .\r\nو سخن بسيار گفت على گفت « واى بر شما آنها قرآن را از اين جهت بر سر نيزه كرده‌اند كه مطالب آن را ميدانند ولى به آن عمل نميكنيد از روى خدعه و حيله قرآن بر سر نيزه كرده‌اند . » به دو گفتند « ما نميتوانيم وقتى ما را بكتاب خدا ميخوانند نپذيريم » گفت « واى بر شما با آنها جنگ كرديد كه به كتاب خدا معترف شوند زيرا فرمان خدا را عصيان كرده و كتاب او را پشت سر گذاشته بودند كار خود را ادامه دهيد و با دشمن خويش بجنگيد كه معاويه و ابن عاص و ابن ابى معيط و حبيب بن مسلمه و ابن النابغه و كسانى همانند آنها اهل دين و قرآن نيستند من آنها را بهتر از شما ميشناسم كه در طفوليت با آنها همدم بوده‌ام و بدترين اطفال و بدترين مردانند » و با قوم خود گفتگوى بسيار داشت كه شمه‌اى از آن را بياورديم اما وى را تهديد كردند كه با او همان ميكنند كه با عثمان كرده‌اند اشعث گفت « اگر بخواهى من پيش معاويه ميروم بپرسم منظورش چيست » گفت « اين مربوط به خود تو است اگر ميخواهى برو » اشعث پيش معاويه رفت و از منظور او پرسيد معاويه گفت « ما و شما بكتاب خدا و آنچه در كتاب خويش فرمان داده مراجعه ميكنيم شما يكى را كه مورد قبولتان باشد انتخاب ميكنيد ما نيز يكى را ميفرستيم و از آنها تعهد و پيمان ميگيريم كه طبق مندرجات كتاب خدا عمل كنند و از آن تجاوز نكنند و همگى از حكم خدا كه مورد اتفاق ايشان باشد اطاعت ميكنيم » اشعث گفتار او را درست شمرد و بنزد على بازگشت و قضيه را به دو خبر داد بيشتر مردم گفتند « رضايت داريم و مىپذيريم و اطاعت ميكنيم » مردم شام عمرو بن عاص را انتخاب كردند . اشعث و كسانى كه بعدها عقيده خوارج گرفتند « ما ابو موسى اشعرى را انتخاب ميكنيم » على\r\n\r\n","description":"","footnote":"","page_name":" 748 ","page_number":768},
  {"content":"\r\n\r\nگفت در قسمت اول با من مخالفت كرديد در اين قسمت مخالفت نكنيد من نظر ندارم كه ابو موسى اشعرى را انتخاب كنم » اشعث و همراهان وى گفتند « ما جز به ابو - موسى اشعرى رضايت نخواهيم داد » گفت « واى بر شما او قابل اعتماد نيست از من بريد و مردم را از كمك من باز داشت و چنين و چنان كرد » و كارهائى را كه ابو موسى كرده بود بر شمرد « آنگاه چند ماه فرارى بود تا او را امان دادم ولى اين كار را بعبد الله بن عباس ميسپارم » اشعث و ياران او گفتند « به خدا نبايد دو تن مضرى در باره ما حكميت كنند » على گفت « پس اشتر را انتخاب ميكنم » گفتند « مگر آتش اين اختلاف را كسى جز اشتر دامن زده است » گفت « هر چه ميخواهيد بكنيد و هر چه بنظرتان ميرسد عمل كنيد » آنها نيز كس پيش ابو موسى فرستادند و قصه را براى او نوشتند وقتى به ابو موسى گفتند « مردم صلح كرده‌اند » گفت « الحمد لله » گفتند « و ترا حكم كرده‌اند » گفت « انا لله و انا اليه راجعون »\r\n\r\n","description":"","footnote":"","page_name":" 749 ","page_number":769},
  {"content":"\r\n\r\n\r\nذكر حكمين و آغاز حكميت\r\nابو موسى پيش از جنگ صفين حديثى نقل كرده و گفته بود « فتنه‌ها پيوسته بنى اسرائيل را بالا و پائين ميبرد تا دو حكم انتخاب كردند و آنها حكمى دادند كه مورد رضايت پيروان ايشان نبود اين امت را نيز پيوسته فتنه‌ها بالا و پائين ميبرد تا دو حكم انتخاب كنند و آنها حكمى دهند كه پيروانشان از آن راضى نباشند . » و سويد بن غفله به دو گفت « اگر بدوران حكميت رسيدى مبادا يكى از دو حكم باشى » و او گفت « من ؟ » گفت « بله تو » گويد پس او بنا كرد پيراهن خود را در آرد و گفت « در اين صورت خدا در آسمان مفرى و در آسمان محلى براى من ننهد » در اين ايام سويد او را بديد و گفت « اى ابو موسى گفته خود را به ياد دارى ؟ » گفت « از خدا عاقبت بخواه » از جمله مطالبى كه در قرارداد حكميت نوشته شده بود اين بود كه « دو حكم آنچه را در قرآن هست مقرر كنند و آنچه را در قرآن نيست رد كنند و پيرو هوس نشوند و درباره چيزى مداهنه نكنند و اگر كردند حق حكميت ندارند و مسلمانان از حكم ايشان بيزارند » هنگامى كه على را بقبول حكميت و احضار اشتر وادار كردند وى در شرف فتح بود كه يكى به دو خبر داد كه بعلى گفته‌اند اگر اشتر را احضار نكند او را به معاويه تسليم خواهند كرد تا با او همان كند كه با پسر عفان كرده است و اشتر از نگرانى كار على از جنگ دست بداشت در آن روز على بحكمين گفت « به شرط آنكه مطابق كتاب خدا حكميت كنيد ، همه مندرجات كتاب خدا بنفع من است اگر مطابق خدا حكم نكرديد حق حكميت\r\n\r\n","description":"","footnote":"","page_name":" 750 ","page_number":770},
  {"content":"\r\n\r\nنداريد » مدت حكميت را تا ماه رمضان تعيين كردند كه حكمين در محلى ما بين كوفه و شام فراهم شوند هنگامى كه قرارداد نوشته شد چند روز از صفر سال سى و هفت مانده بود و بقولى بعد از انقضاى ماه صفر بود اشعث قرار داد را همه جا ميبرد و با خورسندى براى مردم ميخواند تا به محل بنى تميم رسيد كه جمعى از سران طايفه آنجا بودند و عروة بن اديه تميمى برادر بلال خارجى نيز از آن جمله بود و قرار داد را براى آنها بخواند و ميان اشعث و كسانى از بنى تميم گفتگوى دراز شد آغاز اين كار از اشعث شده بود و او بود كه مردم را از پيكار دشمن مانع شد و گفت كه بفرمان خدا باز گردند عروة بن اديه به دو گفت « چگونه مردان را در كار دين و امر و نهى خدا حكميت ميدهيد ؟ حكمى بجز خدا نيست » و او نخستين كس بود كه اين سخن گفت و اين عقيده اظهار كرد و در اين باب مشاجره شد و عروه با شمشير باشعث حمله برد كه اسب او بسر در آمد و ضربت شمشير بدنبال اسب خورد و اشعث نجات يافت اگر در كار دين و حكميت اختلاف نشده بود كار عصبيت قبايلى ميان نزارى و يمنى بالا ميگرفت يكى از مردم بنى تميم درباره رفتار عروة بن اديه با اشعث شعرى بدين مضمون گويد :\r\n« اى پسر اديه چطور با سلاح به اشعث تاجدار حمله بردى ؟ اكنون بنگر على چه ميگويد و پيروى او كن كه وى از همه مخلوق بهتر است » درباره تعداد كسانى كه از مردم شام و عراق در صفين كشته شده‌اند اختلاف است احمد بن دورقى از يحيى بن معين نقل كرده كه « تعداد كشتگان دو گروه در مدت يكصد و ده روز يكصد و ده هزار كس بوده است نود هزار از اهل شام و بيست هزار از اهل عراق » به نظر ما تعداد كسانى كه از اهل شام در صفين حضور داشته‌اند بيشتر از آنست كه در اين مورد گفته شده و يكصد و پنجاه هزار جنگى بدون خدمه و تبعه بوده‌اند بنابر اين ميبايست تعداد مجموع قوم از جنگى و غير جنگى يعنى خدمه و غيره سيصد هزار و بيشتر بوده باشد زيرا دست كم هر يك از آنها يكى را براى خدمت همراه\r\n\r\n","description":"","footnote":"","page_name":" 751 ","page_number":771},
  {"content":"\r\n\r\nداشته است و بعضىها پنج و ده كس و بيشتر بعنوان خدمه و تبعه همراه داشته‌اند مردم عراق نيز يكصد و بيست هزار جنگى بدون تبعه و خدمه بوده‌اند هيثم بن عدى طائى و ديگران مانند شرقى بن قطامى و ابو محنف لوط ابن يحيى آنچه را قبلا گفته‌ايم نقل كرده‌اند كه جمله مقتولان دو گروه هفتاد هزار بوده . چهل و پنج هزار از اهل شام و بيست و پنج هزار از اهل عراق كه از آن جمله بيست و پنج بدرى بوده‌اند . تعداد كشتگان را پس از هر جنگ به تحقيق و شمار بدست ميآوردند و در آن اختلاف ميشد زيرا از جمله مقتولان دو گروه بعضى شناخته و بعضى ناشناخته بودند بعضى غرق شده و بعضى نيز در دشت كشته شده اما طعمه درندگان شده بودند و بشمار نيامدند و جز اين ، علل ديگر نيز براى اختلاف بود در صفين شنيدند كه زنى از اهل عراق كه سه پسرش كشته شده بود شعرى بدين مضمون ميخواند :\r\n« اى دو ديده من بر جوانانى كه از اخيار عرب بودند اشك فراوان بريزيد كه همه بليه ايشان از آنجا بود كه كسان بغلبه يكى از قرشيان دلبستگى داشتند » وقتى حكميت رخ داد قوم بدشمنى برخاستند و از همديگر بيزارى جستند .\r\nبرادر از برادر و پسر از پدر بيزارى ميكرد على بسبب اختلاف كلمه و تفاوت آرا و آشفتگى كارها و خلافها كه رخ داده بود فرمان رحيل داد شعار لا حكم الا الله در سپاه عراق فراوان شد و كسان همديگر را بتازيانه و غلاف شمشير ميزدند و ناسزا ميگفتند و هر گروه ديگرى را درباره رايى كه داشته بود ملامت ميكرد على به قصد كوفه حركت كرد معاويه نيز بدمشق شام رفت و سپاه وى متفرق شد و هر دسته به شهر خود پيوست وقتى على رضى الله عنه بكوفه در آمد دوازده هزار كس از قاريان و غير قاريان از او جدا شدند و به حرورا يكى از دهكده‌هاى كوفه رفتند و شبيب ابن ربعى تميمى را به پيشوائى برگزيدند و عبد الله بن كواى يشكرى را كه از قبيله بكر بن وائل بود امامت نماز دادند . على\r\n\r\n","description":"","footnote":"","page_name":" 752 ","page_number":772},
  {"content":"\r\n\r\nسوى ايشان رفت و ميان آنها مناظره‌ها بود و آنگاه همگى بكوفه در آمدند .\r\nاين گروه را از اين جهت كه سوى دهكده حرورا رفته و آنجا اقامت گرفته بودند حروريه ناميدند .\r\nيحيى بن معين نقل كرده گويد « وهب بن جابر بن حازم از صلت بن بهرام براى ما حديث كرد و گفت « وقتى على بكوفه آمد حروريان هنگامى كه بمنبر بود بر او بانگ ميزدند كه از بليه وحشت كردى و بحكميت رضايت دادى و زبونى را پذيرفتى حكمى بجز خدا نيست » و او ميگفت « درباره شما منتظر حكم خدا هستم » و آنها آيه‌اى از قرآن ميخواندند كه معنى آن چنين بود « به تو و كسانى كه پيش از تو بودند وحى شد كه اگر شرك بياورى عملت تباه مىشود و از زيانكاران ميشوى » و على آيه‌اى ميخواند بدين معنى « صبر كن كه وعده خدا درست است و آن كسان كه يقين ندارند ترا بسبكسرى واندارند » اجتماع حكمين بسال سى و هشتم در دومة الجندل رخ داد و بقولى در جاى ديگر بود به ترتيبى كه قبلًا اختلاف در اين مورد را گفته‌ايم على عبد الله بن عباس و شريح بن هانى همدانى را با چهار صد مرد كه ابو موسى اشعرى نيز از آن جمله بود بفرستاد معاويه نيز عمرو بن عاص را بفرستاد كه شرحبيل بن سمط و چهار صد كس همراه او بودند وقتى جماعت به محلى كه اجتماع در آنجا ميبود نزديك شدند ابن عباس به ابو موسى گفت « اينكه على به تو رضايت داد نه براى آن بود كه فضيلتى دارى زيرا بهتر از تو بسيارند ولى مردم جز به تو رضايت ندادند و به پندار من اين براى آنست كه شرى در انتظار آنهاست كه داهيه عرب را همرديف تو كرده‌اند هر چه را فراموش ميكنى اين را فراموش مكن كه همه كسانى كه با ابو بكر و عمر و عثمان بيعت كرده‌اند با على نيز بيعت كرده‌اند و صفتى ندارد كه او را از خلافت دور كند معاويه نيز صفتى ندارد كه او را بخلافت نزديك كند » عمرو بن عاص نيز وقتى از معاويه جدا ميشد و براى ملاقات ابو موسى ميرفت معاويه به دو گفت « اى ابو عبد الله\r\n\r\n","description":"","footnote":"","page_name":" 753 ","page_number":773},
  {"content":"\r\n\r\nمردم عراق على را مجبور كردند كه ابو موسى را بپذيرد ولى من و مردم شام به تو رضايت داده‌ايم و مردى دراز زبان كوتاه راى را همرديف تو كرده‌اند محتاط باش و دقت كن و همه رأى خويش را با وى مگو » سعد بن ابى وقاص و عبد الله بن عمر و عبد الرحمن بن عوف زهرى و مغيرة بن شعبه ثقفى و ديگران كه از بيعت على دريغ كرده بودند با جمعى ديگر از مردم به محل اجتماع رفتند و اين در ماه رمضان از سال سى و هشتم بود و چون ابو موسى و عمرو با هم بنشستند عمرو بابو موسى گفت « سخن بگو و نكو بگو » ابو موسى گفت « نه تو بگو » عمرو گفت « من هرگز بر تو پيشى نخواهم گرفت كه ترا به جهت سالخوردگى و صحبت پيمبر و اينكه مهمانى حقوقى هست كه رعايت آن واجب است . » آنگاه ابو موسى حمد خدا گفت و ثناى او كرد دو حادثه‌اى را كه در اسلام رخ داده بود و مسلمانان را باختلاف كشيده بود ياد كرد سپس گفت « اى عمرو بيا كارى كنيم كه خداوند بوسيله آن الفت آرد و اختلاف را بردارد و ميان مسلمانان اصلاح شود » عمرو براى او جزاى خير خواست و گفت « سخن را آغازى و انجامى هست و چون در سخن اختلاف كنيم تا بانجام رسيم آغاز را فراموش كرده‌ايم بنا بر اين سخنانى را كه ميان ما ميگذرد بنويسيم كه بدان مراجعه توانيم كرد » گفت « بنويس » عمرو ورقه و نويسنده‌اى بخواست نويسنده غلام عمرو بود و از پيش به دو گفته بود كه « در آغاز كار نام وى را بر ابو موسى مقدم دارد » كه با او سر حيله داشت آنگاه بحضور جماعت گفت « بنويس كه تو شاهد مائى و چيزى را كه يكى از ما نگويد ننويس تا رأى ديگرى را نيز درباره آن معلوم كنى و چون او نيز بگفت بنويس و اگر گفت ننويس ننويس تا رأى ما متفق شود بنويس بسم الله الرحمن الرحيم اين چيزى است كه فلان و فلان درباره آن توافق كرده‌اند . » او نيز بنوشت و نام عمرو را مقدم كرد عمرو گفت « اى بىمادر مرا بر او مقدم\r\n\r\n","description":"","footnote":"","page_name":" 754 ","page_number":774},
  {"content":"\r\n\r\nميدارى گويا از مقام او خبر ندارى ؟ » پس او نام عبد الله بن قيس را كه همان ابو موسى بود مقدم داشت و نوشت « توافق كردند كه هر دو شهادت ميدهند كه خدائى جز خداى يكتاى بىشريك نيست و محمد بنده و فرستادهء اوست كه او را با هدايت و دين حق فرستاد تا بر همه دينها غالب كند و گرچه مشركان كراهت داشته باشند » سپس عمرو گفت « شهادت ميدهيم كه ابو بكر جانشين پيمبر خدا صلى الله عليه و سلم بود و بكتاب خدا و سنت پيمبر خدا عمل كرد تا خدا او را پيش خود برد و وظيفه‌اى را كه به عهده داشت بانجام رسانيد » ابو موسى گفت « بنويس » سپس دوباره عمرو نيز مانند آن گفت ابو موسى گفت « بنويس » آنگاه عمرو گفت « بنويس كه عثمان به اجتماع مسلمانان و شورى و رضايت اصحاب پيمبر خدا صلى الله عليه و سلم عهده‌دار خلافت شد و او مؤمن بود » ابو موسى گفت « اين جزو چيزهائى نيست كه براى آن اينجا نشسته‌ايم » عمرو گفت « به خدا ناچار يا ميبايد مؤمن باشد يا كافر » ابو موسى گفت « مؤمن بود » عمرو گفت « به او بگو بنويسد » ابو موسى گفت « بنويس » عمرو گفت « عثمان ظالم كشته شد يا مظلوم ؟ » ابو موسى گفت « مظلوم كشته شد » عمرو گفت « مگر خدا براى ولى مظلوم حجتى قرار نداده كه خون او را مطالبه كند ؟ » ابو موسى گفت « چرا » عمرو گفت « آيا عثمان ولى ديگرى بهتر از معاويه دارد ؟ » ابو موسى گفت « نه » عمرو گفت « مگر معاويه حق ندارد قاتل او را هر جا باشد بجويد تا او را بكشد يا از جستنش وا بماند » ابو موسى گفت « چرا » عمرو به نويسنده گفت « بنويس » ابو موسى نيز گفت و او نوشت عمرو گفت « ما شاهد ميآوريم كه على عثمان را كشته است » ابو موسى گفت « اين حادثه‌ايست كه در اسلام رخ داده و ما براى كارى ديگر اجتماع كرده‌ايم و بايد كارى كنيم كه خدا بوسيله آن كار امت را بصلاح آرد » عمرو گفت « آن چيست ؟ » ابو - موسى گفت « ميدانى كه مردم عراق هرگز معاويه را دوست نخواهند داشت و مردم شام نيز هرگز على را دوست نخواهند داشت بيا هر دو را خلع كنيم و خلافت به\r\n\r\n","description":"","footnote":"","page_name":" 755 ","page_number":775},
  {"content":"\r\n\r\nعبد الله بن عمر دهيم » عبد الله بن عمر شوهر دختر ابو موسى بود . ابو موسى گفت « بله اگر مردم او را به اين كار وادار كنند قبول خواهد كرد » عمرو همه چيزهائى را كه ابو موسى مايل بود بگفت و او تأييد كرد آنگاه به او گفت « سعد چطور است » ابو موسى گفت « نه » عمرو جماعتى را بر شمرد و ابو موسى جز ابن عمر كسى را نپذيرفت آنگاه عمرو ورقه را پس از آنكه هر دو آن را مهر كردند بگرفت و به - پيچيد و زير پاى خود نهاد و گفت « به نظر تو اگر مردم عراق بخلافت عبد الله بن عمر راضى شدند و مردم شام نپذيرفتند آيا با مردم شام جنگ ميكنى ؟ » ابو موسى گفت « نه » عمرو گفت « اگر مردم شام راضى شدند و مردم عراق نپذيرفتند آيا با مردم عراق جنگ ميكنى ؟ » ابو موسى گفت « نه » عمرو گفت « اكنون كه صلاح و خير مسلمانان را در اين كار مىبينى برخيز و براى مردم سخن بگو و اين هر دو شخص را خلع كن و نام كسى را كه خلافت به دو ميدهى ياد كن » ابو موسى گفت « نه تو برخيز و سخن بگو كه بدين كار شايسته‌ترى » عمرو گفت « نمىخواهم بر تو پيشى گرفته باشم سخن من و سخن تو براى مردم تفاوت ندارد بمباركى برخيز . » ابو موسى نيز برخاست و حمد خدا گفت و ثناى او كرد و بر پيمبر خدا صلى الله عليه و سلم صلوات فرستاد سپس گفت « اى مردم ما در كار خود نگريستيم و به نظر ما كوتاهترين راه امن و صلاح و رفع اختلاف و جلوگيرى از خونريزى و ايجاد الفت اينست كه على و معاويه را خلع كنيم من همانطور كه عمامه‌ام را بر ميدارم على را خلع ميكنم ( در اين وقت عمامه خود را از سر برداشت ) و مردى را كه شخصاً صحبت پيغمبر خدا صلى الله عليه و سلم داشته و پدر او نيز صحبت پيمبر خدا صلى الله عليه و سلم داشته و سابقه او نكو بوده بخلافت برداشتيم و او عبد الله بن عمر است » و ثناى او گفت و مردم را بخلافت وى ترغيب كرد آنگاه فرود آمد .\r\nپس از آن عمرو برخاست و حمد خدا گفت و ثناى او كرد و بر پيمبر خدا\r\n\r\n","description":"","footnote":"","page_name":" 756 ","page_number":776},
  {"content":"\r\n\r\nصلى الله عليه و سلم صلوات فرستاد سپس گفت « اى مردم ابو موسى عبد الله بن قيس على را خلع كرد و او را از كار خلافت كه طالب آنست بر كنار داشت و ابو موسى على را بهتر شناسد بدانيد كه من نيز مانند او على را خلع ميكنم و معاويه را بر خودم و شما نصب ميكنم . ابو موسى در ورقه نوشته كه عثمان مظلوم و شهيد كشته شده و ولى او حق دارد خون او را هر جا باشد بخواهد معاويه شخصاً صحبت پيمبر خدا صلى الله عليه و سلم داشته پدرش نيز صحبت پيمبر صلى الله عليه و سلم داشته » در اينجا ثناى معاويه گفت و مردم را بخلافت وى ترغيب كرد سپس گفت « او خليفه ماست و با او براى خونخواهى عثمان بيعت ميكنيم و او را اطاعت ميكنيم . » ابو موسى گفت « عمرو دروغ ميگويد ما معاويه را بخلافت بر نداشتيم بلكه معاويه و على را با هم خلع كرديم » عمرو گفت « عبد الله بن قيس دروغ ميگويد او على را خلع كرد اما من معاويه را خلع نكردم » مسعودى گويد « در صورت ديگر از روايتها ديده‌ام كه آنها توافق كردند كه على و معاويه را خلع كنند و پس از آن كار را بشورى واگذارند تا مردم كسى را كه صلاحيت داشته باشد انتخاب كنند پس از آن عمرو ابو موسى را مقدم داشت و ابو موسى گفت « من على و معاويه را خلع كردم درباره كار خود بينديشيد » و بكنار رفت آنگاه عمرو بجاى او ايستاد و گفت « اين شخص رفيق خود را خلع كرد من نيز رفيق او را همانطور كه او خلع كرد خلع ميكنم و رفيق خودم معاويه را نصب ميكنم » ابو موسى گفت « چه ميكنى خدايت توفيق ندهد حيله كردى و بد كردى قصه تو چون خريست كه كتاب بار داشته باشد » عمرو گفت « خدا ترا لعنت كند دروغ گفتى و حيله كردى قصه تو چون سگ است كه اگر به دو حمله كنى پارس كند و اگر ولش كنى پارس كند » و لگدى به ابو موسى زد و او را به پهلو در افكند و چون شريح بن هانى اين بديد با تازيانه بجان عمرو افتاد و ابو - موسى از جواب وا ماند و بر مركب خود نشسته به مكه رفت و ديگر بكوفه باز\r\n\r\n","description":"","footnote":"","page_name":" 757 ","page_number":777},
  {"content":"\r\n\r\nنگشت در صورتى كه علاقه و زن و فرزند وى آنجا بود و تصميم گرفت مادام كه زنده است در روى على ننگرد ابن عمر و سعد نيز به بيت المقدس رفتند .\r\nايمن بن خزيم بن فاتك اسدى درباره كار حكيمن شعرى بدين مضمون گفته است « اگر قوم راى درستى داشتند كه هنگام مشكلات بدان توسل توانستند جست ابن عباس را سوى شما فرستاده بودند ولى سفله‌اى از اهل يمن را فرستادند كه راه از چاه ندانست » و نيز يكى از حاضران حكميت درباره اختلاف حكمين و طرفداران حكميت شعرى بدين مضمون گفته است :\r\n« ما به حكم خدا و به حكم غير خدا رضايت ميدهيم و به پروردگار و پيمبر و قرآن خوشدليم . سرطاس هدايت‌گر ، على پيشواى ماست و در سختى و سستى به اين پيره مرد رضايت داده‌ايم در مرگ و زندگى به دو رضايت داده‌ايم كه بهنگام نهى و امر امام هدايت است » ابن اعين نيز درباره ابو موسى شعرى بدين مضمون گفته است :\r\n« ابو موسى تو كه پيرى پر گذشت و كم زبان بودى به بليه افتادى اى پسر قيس عمرو با تو صفا نكرد و عجب پيرمرد يمنىاى بودى شب را با زبونى و شكستگى بعذر خواهى بسر كردى و از پشيمانى انگشت گزيدى ولى مگر انگشت‌گزيدن آب رفته را بجوى باز ميآورد ؟ » گويند ما بين آنها جز آنچه در ورقه نوشتند و اقرار ابو موسى باينكه عثمان مظلوم كشته شده و ديگر مطالبى كه از پيش آورديم نبود ولى براى مردم سخن نگفتند زيرا عمرو به ابو موسى گفت « هر كه را ميخواهى نام ببر تا من نيز با تو بينديشم » و ابو موسى ابن عمر را نام برد و به عمرو گفت « من نام بردم تو نيز نام ببر » گفت « من نيرومندترين و نكو راىترين اين امت را كه در كار سياست از همه داناتر است ، معاوية بن ابو سفيان را ، نام ميبرم » ابو موسى گفت « نه به خدا او شايسته اين كار نيست » گفت « ديگرى را ميگويم كه كمتر از او\r\n\r\n","description":"","footnote":"","page_name":" 758 ","page_number":778},
  {"content":"\r\n\r\nنيست » گفت « كيست » گفت « ابو عبد الله عمرو بن عاص » و چون اين سخن بگفت ابو موسى بدانست كه او را دست انداخته است و گفت « كار خودت را كردى خدايت لعنت كند » و بهمديگر ناسزا گفتند و ابو موسى سوى مكه رفت .\r\nو چون ابو موسى برفت عمرو بن عاص نيز به منزل خود رفت و پيش معاويه نرفت معاويه كس فرستاد او را بخواند جواب گفت « من وقتى پيش تو ميامدم كه به تو حاجت داشتم اما وقتى حاجت پيش ماست شايسته است كه تو پيش ما بيائى » معاويه منظور او را بدانست و بينديشيد و حيله‌اى به نظر آورد و بگفت تا غذاى بسيار فراهم كردند و چون آماده شد خاصان و وابستگان و كسان خود را بخواست و گفت « من فردا پيش عمرو ميروم وقتى غذا خواستم بگذاريد وابستگان و كسان او زودتر از شما بنشينند و چون يكى از آنها سير شد و برخاست يكى از شما بجاى او بنشيند و چون برفتند و هيچكس از ايشان در خانه نماند در خانه را ببنديد و نگذاريد كسى از آنها بدرون آيد مگر من بشما بگويم » روز بعد معاويه بنزد عمرو رفت و وى بر بساط خود نشسته بود و جلو معاويه برنخاست و او را به نشستن روى بساط نخواند معاويه بيامد و روى زمين نشست و بگوشه بساط تكيه داد زيرا عمرو با خود ميگفت كه كار بدست اوست و اختيار دارد آن را بهر كه خواهد دهد و هر كه را مايل باشد بخلافت بردارد و ميان آنها سخن بسيار رفت از جمله سخنانى كه عمرو به دو گفت اين بود « در اين نوشته كه ميان من و اوست و مهر من و او را دارد اقرار كرده كه عثمان مظلوم كشته شده و على را از خلافت بر كنار كرده و كسانى را به من پيشنهاد كرده كه آنها را شايسته خلافت نديده‌ام و كار بدست من است كه هر كه را خواهم بخلافت بردارم مردم شام نيز اختيار خود را به من سپرده‌اند » آنگاه معاويه ساعتى با او سخن گفت و از آن حال كه بود بيرونش آورد و بخنديد و با او مزاح كرد سپس گفت « اى ابو عبد الله غذائى هست ؟ » گفت « به خدا چيزى كه اينها\r\n\r\n","description":"","footnote":"","page_name":" 759 ","page_number":779},
  {"content":"\r\n\r\nرا سير كند نه » معاويه گفت « اى غلام غذايت را بيار » و غذائى را كه آماده شده بود بياوردند و بنهادند و گفت « اى ابو عبد الله بستگان و كسان خود را بخوان » عمرو آنها را بخواند و به معاويه گفت « تو هم ياران خود را بخوان » معاويه گفت « اول ياران تو غذا بخورند و بعد اينها بنشينند » و چنان شد كه وقتى يكى از اطرافيان عمرو برميخاست يكى از اطرافيان معاويه بجايش مىنشست تا ياران عمرو برون شدند و ياران معاويه بماندند و كسى كه مأمور بستن در شده بود برخاست و در را ببست عمرو گفت « كار خودت را كردى » گفت « بله به خدا ميان من و تو دو چيز هست هر كدام را ميخواهى انتخاب كن يا با من بيعت كن يا ترا ميكشم به خدا جز اين راهى نيست » عمرو گفت « اجازه بده وردان غلام من بيايد با او مشورت كنم ببينم راى او چيست » گفت « به خدا او را نخواهى ديد و او نيز ترا نخواهد ديد مگر آنكه كشته شده باشى يا با من بيعت كرده باشى » عمرو گفت « پس بايد طعمه مصر را بدهى » گفت « مادام كه زنده‌اى حكومت مصر مال تو است » و با يك ديگر پيمان كردند آنگاه معاويه خواص مردم شام را بخواست و نگذاشت با آنها كسى از اطرافيان عمرو بيايد عمرو به آنها گفت « من در نظر گرفتم با معاويه بيعت كنم كه هيچكس را براى خلافت نيرومندتر از او نمىبينم . » مردم شام نيز با او بيعت كردند و معاويه با عنوان خلافت سوى كسان خود بازگشت .\r\nو چون على از قضيه ابو موسى و عمرو خبر يافت گفت « درباره اين حكميت از پيش بشما گفتم و شما را از آن نهى كردم ولى فرمان مرا نبرديد اكنون نتيجه مخالفت مرا مىبينيد به خدا مىدانم كى شما را بمخالفت و نافرمانى من واداشت اگر ميخواستم او را ميگرفتم ولى خدا سزاى او را خواهد داد » منظورش اشعث بن قيس بود « به خدا مىدانم و كار من و آنچه قبلا با شما گفتم چون گفتهء برادر خثعمى است كه گويد « مقابل انحناى ريگزار راى خويش را با آنها بگفتم اما فقط ظهر روز بعد\r\n\r\n","description":"","footnote":"","page_name":" 760 ","page_number":780},
  {"content":"\r\n\r\nحقيقت را دريافتند هر كه از اين حكميت طرفدارى كند اگر هم زير اين عمامه من باشد بكشيدش بدانيد كه اين دو مرد خطاكار كه بعنوان حكم برگزيديد حكم خدا را رها كردند و بىدليل و بنا حق مطابق دلخواه خود حكم كردند و حكم قرآن را رعايت نكردند و بخلاف حكم قرآن راى دادند و گفتارشان با حكمشان اختلاف داشت و خدايشان هدايت و توفيق نداد و خدا و پيمبر و مؤمنان پارسا از آنها بيزارند براى جهاد آماده شويد و مهياى حركت باشيد و باردوگاههاى خودتان برويد انشاء الله تعالى مسعودى گويد فرقه‌هاى مسلمانان درباره حكمين اختلاف كرده‌اند و در اين باب سخن بسيار گفته‌اند كه عقايد آنها را با گفتار هر گروه خارجى و معتزلى و شيعه و ديگر فرق اسلام و دلايل آنها در كتاب « المقالات فى اصول الديانات » آورده‌ايم و هم گفته‌ها و خطبه‌هاى على را در موارد مختلف و آنچه درباره حكميت گفت و اينكه او را بناخواه بقبول آن واداشتند و ملامتها كه از پس حكميت بايشان كرد و اعلام خطرها كه پيش از حكميت وقتى اصرار داشتند ابو موسى اشعرى و عمرو بحكميت برگزيده شوند ميكرد و ميگفت « اين قوم كسى را كه بانجام مقصودشان نزديك است برگزيده‌اند و شما كسى را كه بخلاف مقصودتان نزديك است برگزيده‌ايد . عبد الله بن قيس ديروز ميگفت « مردم اين فتنه است زه كمان‌ها را ببريد و كمانها را بشكنيد » اگر راست ميگفت خطا كرد كه بدلخواه بجنگ آمد و اگر دروغ ميگفت كه به او اعتماد نيست » اين سخن را ابو موسى در مقام ترغيب مردم به خود دارى از يارى على در جنگ جمل و غير جمل گفته بود و هم گفتار او را كه بملامت قريش گفته بود وقتى شنيد كه بعضى منافقان خلافت او كه از بيعتش دريغ كرده بودند درباره او سخن بسيار گفته‌اند و بجواب گفته بود « دستهايشان بى خير باد مگر ميان آنها جنگ آزموده‌تر از من كسى هست من هنوز بيست سال نداشتم كه بجنگ ايستاده بودم و اكنون شصت و چند ساله‌ام ولى كسى كه اطاعتش نكنند راى او ناچيز است » همه اينها\r\n\r\n","description":"","footnote":"","page_name":" 761 ","page_number":781},
  {"content":"\r\n\r\nرا در كتاب اخبار الزمان آورده‌ايم .\r\nمسعودى گويد اكنون كه شمه‌اى از اخبار جمل و صفين و حكمين را گفتيم خلاصه اخبار جنگ نهروان را بگوييم و بدنبال آن خبر كشته شدن وى را عليه السلام بياريم اگر چه تفصيل آنچه را در اين كتاب گفته‌ايم و خواهيم گفت در كتابهاى سابق خويش آورده‌ايم و خدا بهتر داند . 403\r\n\r\n","description":"","footnote":"","page_name":" 762 ","page_number":782},
  {"content":"\r\n\r\n404\r\n\r\nذكر جنگهاى او رضى الله عنه با اهل نهروان و آنچه بدين باب مربوط است از كشته شدن محمد بن ابو بكر صديق رضى الله عنه و اشتر نخعى و مطالب ديگر\r\nچهار هزار كس از خوارج فراهم شدند و با عبد الله بن وهب راسبى بيعت كردند و بمداين رفتند و عبد الله بن خباب را كه در آنجا از طرف على حكومت داشت بكشتند سر او را بريدند و شكم زنش را كه آبستن بود دريدند و زنان ديگرى را نيز بكشتند . على با سى و پنجهزار كس از كوفه بيرون آمده بود از طرف ابن عباس نيز كه از جانب وى حكومت بصره داشت ده هزار كس بيامد كه احنف بن قيس و حارث بن قدامه سعدى با آنها بودند و اين بسال سى و هشتم بود على در شهر انبار فرود آمد و سپاهها به دو پيوست در آنجا براى مردم خطبه خواند و بجهاد ترغيبشان كرد و گفت « يكسر بسوى قاتلان مهاجران و انصار حركت كنيد كه آنها مدتها كوشيده‌اند تا نور خدا را خاموش كنند و بجنگ پيمبر خدا صلى الله عليه و سلم و ياران وى ترغيب كرده‌اند بدانيد كه پيمبر خدا به من فرمان داده با ستمگران يعنى همين‌ها كه سوى ايشان ميرويم و عهد شكنان يعنى آنها كه از جنگشان فراغت يافته‌ايم و بيدينان كه هنوز با آنها برخورد نكرده‌ايم جنگ كنم اكنون بسوى ستمگران حركت كنيد كه آنها براى ما از خوارج مهمترند به طرف اين قوم حركت كنيد زيرا آنها با شما جنگ ميكنند كه قدرت بدست آرند تا\r\n\r\n","description":"","footnote":"","page_name":" 763 ","page_number":783},
  {"content":"\r\n\r\nمردم آنها را خداوندگار خويش گيرند و آنها بندگان خدا را بنده خويش كنند و مالشان را دست بدست برند » ولى قوم راضى نشدند مگر اينكه اول با خوارج جنگ كنند على نيز سوى آنها رفت تا بنهروان رسيد و حارث بن مره عبدى را برسالت پيش آنها فرستاد و دعوتشان كرد كه از گمراهى باز آيند ولى آنها حارث را بكشتند و كس پيش على فرستادند كه « اگر از قبول حكميت توبه كنى و اقرار كنى كه كافر شده بودى با تو بيعت ميكنيم و گر نه ما را رها كن تا پيشوائى براى خودمان انتخاب كنيم كه از تو بيزاريم » على كس پيش آنها فرستاد كه « قتله برادران مرا پيش من بفرستيد تا آنها را بكشم پس از آن شما را رها ميكنم تا از جنگ مردم مغرب فراغت حاصل كنم . شايد خداوند دلهاى شما را بگرداند » به دو پيغام دادند « همه ما قتله ياران تو هستيم و همگى خون آنها را حلال ميدانيم و در قتل آنها شريك بوده‌ايم » فرستاده كه از يهودان سياهبوم بود به دو خبر داد كه قوم از رود طرارستان عبور كرده‌اند » اين رود پلى داشت بنام پل طرارستان كه ما بين حلوان و بغداد بر جاده خراسان بود على گفت « به خدا از پل نگذشته‌اند و از آن نخواهند گذشت تا در رميله آن طرف پل آنها را بكشيم » آنگاه خبر مكرر آمد كه از رود گذشته و از پل عبور كرده‌اند و او نميپذيرفت و قسم مىخورد كه از آنجا عبور نخواهند كرد كه قتلگاه آنها آن طرف پل است سپس گفت « به طرف اين قوم حركت كنيد كه به خدا جز ده نفر از آنها جان بدر نخواهند برد و از شما ده نفر كشته نخواهد شد پس از آن على حركت كرد و چون نزديك آنها رسيد گفت « الله اكبر پيمبر خدا صلى الله عليه و سلم راست گفت » آنگاه دو گروه صف بستند و على شخصاً نزديك آنها ايستاد و ببازگشت و توبه دعوتشان كرد اما نپذيرفتند و تير سوى ياران وى افكندند ياران على به دو گفتند « تير مياندازند » گفت « دست نگهداريد » و اين سخن را سه بار گفتند و او ميگفت دست نگهداريد تا مردى را كه كشته و آغشته خون بود بياوردند و على گفت « الله اكبر اكنون\r\n\r\n","description":"","footnote":"","page_name":" 764 ","page_number":784},
  {"content":"\r\n\r\nجنگ با آنها رواست به آنها حمله كنيد » يكى از خوارج بياران على حمله برد و كسانى را زخمدار كرد و بهر سو ميتاخت و ميگفت :\r\n« آنها را ميزنم و اگر على را ببينم با شمشير به دو حمله ميكنم » على رضى الله عنه سوى او رفت و ميگفت « اى كسى كه على را ميجوئى من تو را نادان و تيره روز مىبينم تو از پيكار على بىنياز بودى بيا اكنون به طرف من بيا » و به دو حمله برد و خونش بريخت سپس يكى ديگر از خوارج بيامد و حمله آورد و كسانى را بكشت و بهر سو حمله ميبرد و ميگفت « آنها را ميزنم و اگر ابو الحسن را ببينم به طرف او شمشير ميكشم » على بجانب او رفت و ميگفت :\r\n« اى كه ابو الحسن را ميجوئى اكنون بنگر كدام يك از ما مغبون مىشود » و به دو حمله برد و نيزه در او فرو برد و نيزه را بجا گذاشت على برفت و او ميگفت ابو الحسن را ديدم و ديدنش دلچسب نبود .\r\nابو ايوب انصارى به زيد بن حصن حمله برد و او را بكشت عبد الله بن وهب راسبى نيز كشته شد هانى بن حاطب ازدى و زياد بن حفصه او را كشتند حرقوص بن زهير سعدى نيز كشته شد از ياران على فقط نه كس كشته شد و از خوارج بيشتر از ده كس جان بدر نبرد و على همه آن قوم را كه چهار هزار كس بودند و ناقص الخلقه پستانى نيز از آن جمله بود ، بجز آن ده تن كه گفتيم ، از پيش برداشت على بگفت تا ناقص الخلقه را بجويند و جستند و نيافتند على برخاست و از يافت نشدن ناقص الخلقه غمين بود و سوى كشتگان رفت كه بر سرهم ريخته بود و گفت « اينان را از هم جدا كنيد » كشتگان را به چپ و راست جدا كردند و ناقص الخلقه را برون آوردند على رضى الله عنه گفت « الله اكبر دروغ به محمد نبستم » وى ناقص اليد بود كه دستش استخوان نداشت و سر آن چون نوك پستان زن برآمده بود و پنج يا هفت موى بر آن بود كه سر آن بهم پيچيده بود على گفت « او را نزد\r\n\r\n","description":"","footnote":"","page_name":" 765 ","page_number":785},
  {"content":"\r\n\r\nمن بياريد » و ببازوى او نگريست بر بازويش گوشتى چون پستان زن رويهم بود و موههاى سياه داشت و چون گوشت كشيده ميشد و تا كف دست ميرسيد و همين كه رها ميشد به طرف بازو برميگشت على پاى از زين بگردانيد و فرود آمد و خدا را سجده كرد پس از آن سوار شد و بر كشتگان گذشت و گفت « شما را كسى كشت كه مغرورتان كرد » گفتند « كى مغرورشان كرد » گفت « شيطان و نفوس بد » ياران وى گفتند « خدا براى هميشه ريشه آنها را قطع كرد » گفت « ابدا بخدائى كه جان من به كف اوست در پشت مردان و رحم زنانند هر يك از آنها خروج كند پس از او ديگرى مانند وى بيايد تا ميان دجله و فرات يكى خروج كند كه مردى اشمط نام همراه وى باشد و مردى از خاندان ما برون شود و او را بكشد و پس از او تا روز قيامت خارجى نباشد » على همه چيزهائى را كه در اردوى خوارج بود جمع كرد و اسلحه و دواب را ميان مسلمانان تقسيم كرد و ديگر چيزها را با غلام و كنيز بكسان آنها پس داد آنگاه براى مردم خطابه خواند و گفت « خدا با شما نكوئى كرد و فيروزى داد اكنون بفوريت سوى دشمن خود حركت كنيد » گفتند « اى امير مؤمنان شمشيرهاى ما كند شده و تيرهايمان تمام شده و سر نيزه‌هايمان افتاده بگذار تا با لوازم كافى مجهز شويم » كسى كه اين سخن گفت اشعث بن قيس بود پس على در نخيله اردو زد .\r\nآنگاه ياران وى بنا كردند نهانى به محل‌هاى خويش بروند و جز تعداد كمى با وى نماند حارث بن راشد ناجى با سيصد كس برفتند و بدين نصرانى گرويدند اينان بطوريكه خودشان ميگفتند از فرزندان سامة بن لوى بن غالب از اعقاب اسماعيل بودند ولى بسيار كسان اين سخن را نپذيرفته و گفته‌اند سامة بن لوى دنباله نداشت و درباره آنها از على مطالبى نقل كرده‌اند كه در كتاب « اخبار الزمان » آورده‌ايم .\r\n\r\n","description":"","footnote":"","page_name":" 766 ","page_number":786},
  {"content":"\r\n\r\nتقريباً همه كسانى كه به سامه انتساب دارند مخالفان على هستند از جمله على بن جهم شاعر منتسب به سامه مخالف على بود و ما شمه‌اى از شعر و اخبار او را در كتاب اوسط آورده‌ايم مخالفت و دشمنى وى با على عليه السلام چنان بود كه پدر خويش را لعن ميكرد و چون سبب پرسيدند كه چرا او را در خور لعن ميداند گفت « براى آنكه مرا على ناميده است » على معقل بن قيس رياحى را بجانب آنها فرستاد و او حارث و ديگر مسيحىشدگان را در ساحل دريا بكشت و عيال و فرزندشان را اسير گرفت و اين در ساحل بحرين بود مصقلة بن هبيره شيبانى در آنجا از جانب على حكومت داشت زنان بر او بانگ زدند كه بر ما منت بگذار و او همه را به سيصد هزار درم بخريد و آزاد كرد و دويست هزار درم از بيت المال بپرداخت و سوى معاويه گريخت على گفت « خدا مصقله را با زشتى قرين كناد مانند آقاها رفتار كرد و چون بندگان گريخت اگر مانده بود هر چه ميشد از او ميگرفتم و اگر نداشت مهلتش ميدادم و اگر نميتوانست پرداخت كند از او مواخذه نميكردم » ولى آزادى اسيران را تاييد كرد مصقله در اين باب اشعارى گفت كه از جمله اينست « من زنان طايفه بكر بن وايل را واگذاشتم و اسيرانى از لوى بن غالب را آزاد كردم و بخاطر مال اندكى كه بناچار تلف شدنى بود از كسى كه پس از محمد از همه مردم بهتر است جدا شدم » و شاعر ديگر در همين باب گويد « مصقله در روز ناجية بن سامه معامله پر سودى كرد » مصقله اعمال و حيله‌ها داشت كه همه را با اشعارى كه در اين باب گفته است در كتاب اوسط آورده‌ايم .\r\nعلى بن محمد بن جعفر علوى درباره كسانى كه نسب به سامه بن لوى ميبردند گفته است :\r\n\r\n","description":"","footnote":"","page_name":" 767 ","page_number":787},
  {"content":"\r\n\r\n« سامه از ماست اما كار فرزندان او به نظر ما روشن نيست كسانى انساب آنها را ياد كرده‌اند اما چون اوهام خفته‌ايست كه خواب مىبيند و ما نيز مانند على كه همه گفتار او درست است به آنها گوئيم « وقتى از تو سؤال كنند و ندانى چه گوئى بگو خداى ما بهتر داند » بسال سى و هشتم معاويه عمرو بن عاص را با چهار هزار كس به همراهى معاوية بن خديج و ابو اعور سلمى به مصر فرستاد و عمرو را مادام الحيات حكومت مصر داد و به تعهد سابق خود وفا كرد اينان در محل معروف به مسناة با محمد بن ابو بكر كه از طرف على حكومت مصر داشت روبرو شدند و جنگ كردند محمد به جهت آنكه يارانش او را رها كردند شكست خورد و برفت و در مصر در خانه‌اى نهان شد و چون دشمنان خانه را محاصره كردند محمد با كسانى از يارانش كه همراه وى بودند برون شد و با آنها جنگ كرد تا كشته شد معاوية بن خديج و عمرو بن عاص جثه او را بگرفتند و در پوست خرى كردند و آتش زدند و اين در محلى بود كه كوم سرمك نام داشت گويند هنوز زنده بود كه او را در پوست خر كرده و آتش زدند وقتى معاويه از قتل محمد و ياران وى خبر يافت اظهار مسرت كرد و چون على از خبر قتل محمد و مسرت معاويه خبر يافت گفت « غم ما دربارهء او به قدر مسرت آنهاست از هنگامى كه وارد اين جنگ‌ها شده‌ام بر هيچ كشته‌اى چنين غمين نشده‌ام در خانه من بزرگ شده بود و من او را پسر خود ميدانستم نسبت به من نكو كار بود و پسر برادرم بود اين اندازه غم كم است و اجر او با خداست » آنگاه على اشتر را بحكومت مصر برگزيد و او را با سپاهى بفرستاد وقتى معاويه از اين قضيه خبر يافت كس پيش دهقانى كه مقيم عريش بود فرستاد و او را ترغيب كرد و گفت « خراج ترا براى بيست سال مىبخشم و تو زهر در غذاى اشتر بريز » وقتى اشتر در عريش فرود آمد دهقان پرسيد « از غذاها و نوشيدنىها\r\n\r\n","description":"","footnote":"","page_name":" 768 ","page_number":788},
  {"content":"\r\n\r\nچه چيز را بيشتر دوست دارد ؟ » به دو گفتند « عسل » و او نيز ظرف عسلى با شتر هديه كرد و گفت « اين عسل چنين و چنان است » و وصف عسل را براى وى گفت اشتر روزه داشته بود و از آن عسل شربتى بنوشيد و هنوز از گلويش پائين نرفته بود كه جان بداد و همراهان او دهقان و كسان وى را از ميان برداشتند گويند اين حادثه در قلزم بود و روايت اول درست‌تر است و چون على خبر يافت گفت « بليه دست و دهان بود » و چون معاويه خبر يافت « گفت خدا سپاهى از عسل دارد » در اين سال ياران على به ترتيبى كه مال از ولايات ميرسيد سه بار مقررى از او گرفتند پس از آن مالى از اصفهان رسيد و على براى مردم خطابه خواند و گفت بيائيد مقررى چهارم را بگيريد به خدا من خزانه‌دار شما نيستم » و خود او نيز در كار مقررى مانند مردم بود و مانند يكى از آنها بر ميداشت .\r\nمسعودى گويد « جمعى از متقدمان و متاخران از متكلمان و خوارج در باره رفتار على در جنگ جمل و صفين و اختلاف حكم او در اين دو مورد سخن گفته‌اند كه اهل صفين را در حال حمله و فرار ميكشت و زخمداران آنها را بيجان ميكرد ولى در جنگ جمل فرارى را تعقيب نكرد و زخمدارى را بيجان نكرد و هر كه سلاح بينداخت يا به خانه خود رفت ايمن بود شيعيان على در باره تفاوت حكم وى در اين دو جنگ جواب داده‌اند كه حكم آن اختلاف داشته است زيرا اصحاب جمل وقتى شكست خوردند دسته‌اى نداشتند كه بدان پيوندند بلكه همه آن قوم بخانه‌هاى خود برگشتند و بجنگ و دشمنى نپرداختند و مخالفت فرمان نكردند و راضى شدند كه با آنها كارى نداشته باشد و درباره ايشان فقط رفع شمشير ميبايست كرد زيرا بر ضد او بجستجوى همدستانى بر نيامدند ولى اهل صفين به گروه و پيشواى منصوبى مىپيوستند كه براى آنها سلاح فراهم ميكرد\r\n\r\n","description":"","footnote":"","page_name":" 769 ","page_number":789},
  {"content":"\r\n\r\nو مقررى ميداد و مال تقسيم ميكرد و خسارات آنها را جبران ميكرد و براى پياده آنها مركب فراهم ميآورد و بازشان ميفرستاد كه بجنگ پردازند و همگى مطيع پيشوائى او بودند و از راى وى تبعيت ميكردند و مخالف غير او بودند و امامت او را نميپذيرفتند و منكر حق او بودند و پنداشتند امامتى را كه حق او نيست مطالبه مىكند بدين جهت حكم آنها اختلاف يافت گروه معترض و جوابگو سخنان بسيار دارند كه نقل آن بدرازا ميكشد و شرح آن مفصل است و تفصيل آن را با گفتار هر گروه در كتابهاى سابق خود آورده‌ايم و از تكرار آن در اينجا بىنيازيم و خدا بهتر داند .\r\n\r\n","description":"","footnote":"","page_name":" 770 ","page_number":790},
  {"content":"\r\n\r\n\r\nذكر مقتل امير المؤمنين على بن ابى طالب رضى الله عنه\r\nدر سال چهلم جماعتى از خوارج در مكه فراهم شدند و درباره مردم و جنگ و فتنه‌اى كه دچار آن شده بودند گفتگو كردند و سه تن از آنها پيمان كردند كه على و معاويه و عمرو بن عاص را بكشند و وعده نهادند و بنا شد هر يك از آنها از جانب كسى كه مامور او مىشود برنگردد مگر او را بكشد يا كشته شود از جمله اين سه كس عبد الرحمن بن ملجم لعنة الله عليه بود وى از تيره تجيب بود كه جزو طايفه مراد بشمار بودند و به مراد منسوب شد و حجاج بن عبد الله صريمى كه برك لقب داشت و زادويه مولاى بنى العنبر . ابن ملجم لعنة الله عليه گفت « من على را ميكشم » برك گفت « من معاويه را ميكشم » زادويه گفت « من عمرو بن عاص را ميكشم » و وعده نهادند كه اين كار در شب هفدهم ماه رمضان و بقولى شب بيست و يكم انجام شود عبد الرحمن بن ملجم مرادى بسوى على در حركت كرد و چون بكوفه رسيد بنزد قطام دختر عموى خود رفت كه على در جنگ نهروان پدر و برادر او را كشته بود و از همه اهل زمانه خود زيباتر بود عبد الرحمن از او خواستگارى كرد و او گفت « زنت نميشوم تا مهرم را تعيين كنى » گفت « هر چه بخواهى مىدهم » گفت « سه هزار سكه و يك غلام و يك كنيز و اينكه على بن ابى طالب را بكشى » گفت « آنچه را خواستى مهر تو كردم مگر كشتن على بن ابى طالب كه مقدور نيست » گفت « او را غافلگير كن اگر بر او دست يافتى انتقام مرا گرفته‌اى و با من بخوشى زندگى خواهى كرد و\r\n\r\n","description":"","footnote":"","page_name":" 771 ","page_number":791},
  {"content":"\r\n\r\nاگر هلاك شدى پاداشى كه پيش خدا دارى از اين دنيا بهتر است » ابن ملجم گفت « به خدا به اين شهر كه هميشه از آن گريزان بوده‌ام براى همين كار آمده‌ام منظور ترا انجام مىدهم » و از پيش او برون شد و شعرى بدين مضمون ميخواند : « سه هزار سكه و يك غلام و يك كنيز و كشتن على بشمشير تيز . مهرى گرانتر از على نيست . خيلى گرانست و همه آدم كشىها در مقابل آدم كشى ابن ملجم ناچيز است . » آنگاه يكى از مردم اشجع را كه شبيب ابن نجده نام داشت و از خوارج بود بديد و با او گفت « ميخواهى بشرف دنيا و آخرت برسى ؟ » گفت « چطور ؟ » گفت « براى كشتن على با من كمك كنى » گفت « مادرت داغدار شود پيشنهاد غريبى ميكنى تو كه كوشش او را در راه اسلام ميدانى و از سابقه‌اش با پيمبر صلى الله عليه و سلم خبر دارى » ابن ملجم گفت « واى بر تو مگر نميدانى كه او مردان را در باره كتاب خدا حكميت داد و برادران نماز خوان ما را بكشت او را بانتقام برادران خود ميكشم » شبيب با وى پيش قطام آمد وى در مسجد بزرگ بود و چادرى براى او زده بودند كه باعتكاف نشسته بود و اين بروز جمعه سيزدهم ماه رمضان بود قطام به آنها خبر داد كه مجاشع بن وردان بن علقمه نيز داوطلب شده كه با آنها در كشتن على همدست شود آنگاه قطام پارچه حريرى بخواست و به آنها بست آنها نيز شمشيرهاى خود را برگرفته در مقابل درى كه على از آنجا وارد مسجد ميشد نشستند على هر روز هنگام اذان ميآمد و مردم را براى نماز بيدار ميكرد ابن ملجم بر اشعث كه در مسجد بود گذر كرد و اشعث به دو گفت « صبح ترا رسوا كرد » حجر بن عدى كه اين سخن بشنيد گفت « اى يك چشمى او را بكشتن دادى خدايت بكشد » آنگاه على رضى الله عنه بيامد و ندا ميداد « اى مردم براى نماز آماده شويد » و ابن ملجم و يارانش به دو حمله بردند و مىگفتند « حكم دادن خاص خداست نه خاص تو » و ابن ملجم با شمشير ضربتى به پيشانى او\r\n\r\n","description":"","footnote":"","page_name":" 772 ","page_number":792},
  {"content":"\r\n\r\nزد ولى ضربت شبيب به بازوى در خورد مجاشع بن وردان نيز فرار كرد على گفت « نگذاريد اين مرد فرار كند » مردم به ابن ملجم حمله بردند و ريگ به طرف او مىريختند و در حالى كه او را ميگرفتند فرياد ميزدند يكى از مردم همدان لگدى به دو زد و مغيرة بن نوفل بن حارث بن عبد المطلب مشتى به صورت او زد كه به زمين افتاد و او را بنزد حسن بردند ابن وردان ميان جمعيت افتاد و جان بدر برد شبيب نيز بگريخت و باقامتگاه خود رسيد عبد الله بن نجده كه از منسوبان وى بود نزد وى آمد و ديد كه پارچه حرير را از سينه خود باز مىكند و چون از او توضيح خواست قضيه را با او بگفت عبد الله باقامتگاه خود رفت و با شمشير بيامد و او را بزد تا بكشت گويند على آن شب نخفته بود و پيوسته ميان اطاق خود و در خروجى راه ميرفت و ميگفت « به خدا به من دروغ نگفته‌اند و من دروغ نميگويم اين شبى است كه به من وعده داده‌اند » و چون برون شد مرغابيانى كه متعلق به كودكان بودند بانگ برآوردند و يكى از اهل خانه به مرغابيان كه متعلق به كودكان بودند بانك بر آوردند و يكى از اهل خانه به مرغابيان بانگ زد و على گفت « كارشان نداشته باش از مرگ خبر ميدهند » بسيارى از كسان گفته‌اند كه على رضى الله عنه به دو فرزند خود حسن و حسين وصيت كرد كه هر دو در آيه تطهير شريك وى بودند و اين گفتار بسيارى از كسانى است كه قائل به تعيين امام بوده‌اند .\r\nآنگاه مردم به پرسش پيش وى آمدند و گفتند « اى امير مؤمنان اگر ترا از دست داديم ، و خدا كند ندهيم ، با حسن بيعت كنيم ؟ » گفت « نه ميگويم آرى و نه ميگويم نه شما بهتر دانيد » سپس حسن و حسين را بخواست و به آنها گفت « بشما سفارش ميكنم كه فقط از خدا بترسيد و در پى دنيا نباشيد اگر چه بشما اقبال كند غم دنيا مخوريد ، سخن حق گوئيد . به يتيم رحم كنيد . ضعيف را كمك كنيد . دشمن ظالم و پشتيبان مظلوم باشيد و در كار خدا از ملامتگر باك مداريد » آنگاه بابن حنيفه نگريست و گفت « شنيدى به برادرانت چه سفارش كردم ؟ »\r\n\r\n","description":"","footnote":"","page_name":" 773 ","page_number":793},
  {"content":"\r\n\r\nگفت « آرى » گفت « ترا نيز به همين چيزها سفارش ميكنم . احترام برادران خود را نگهدار و پشتيبان آنها باش و بدون رأى آنها كارى را فيصل مده » و بحسن و حسين گفت « سفارش او را نيز بشما ميكنم كه شمشير شما و پسر پدرتان است محترمش داريد و مقامش را بشناسيد . » يكى از مردم به دو گفت « اى امير مؤمنان آيا كسى را تعيين نميكنى ؟ » گفت « نه همانطور كه پيمبر خدا صلى الله عليه و سلم آنها را بخودشان واگذاشت من نيز بخودشان واميگذارم » گفت « وقتى به پيشگاه خدا روى با او چه خواهى گفت ؟ » گفت ميگويم « خدايا تا وقتى كه خواستى مرا ميان آنها نگهداشتى سپس مرا برگرفتى و ترا ميان آنها واگذاشتم اگر خواهى تباهشان كنى و اگر خواهى بصلاحشان آرى » آنگاه گفت « به خدا اين شبى است كه يوشع نون را ضربت زدند ، شب هفدهم ، و شب بيست و يكم جان بداد » على جمعه و شنبه را زنده بود و شب يكشنبه درگذشت و او را در ميدان مجاور مسجد كوفه به خاك سپردند سابقاً در همين كتاب ضمن اخبار وى اختلاف كسان را درباره قبرش و آنچه در اين باب گفته‌اند آورده‌ايم هنگامى كه درگذشت هفتاد و دو سال و بقولى شصت و دو سال از عمرش گذشته بود سابقاً اختلاف كسان را درباره سن وى آورده‌ايم وى چنان بود كه حسن گفت « به خدا امشب مردى از ميان شما رفت كه گذشتگان فقط بفضيلت پيمبرى از او برتر بودند و متاخران به دو نرسند . وقتى پيمبر خدا صلى الله عليه و سلم او را بجنگ ميفرستاد جبرئيل از راست و ميكائيل از چپ او بود و باز نميگشت مگر خدا او را فيروزى داده بود . » كسى كه بر او نماز خواند فرزندش حسن بود هفت تكبير بر او گفت و جز اين نيز گفته‌اند از طلا و نقره چيزى بجا نگذاشت مگر هفتصد درم كه از مقررى او مانده بود و ميخواست با آن خدمتگارى براى خانه خود بخرد بعضى نيز گفته‌اند دويست و پنجاه درم با قرآن و شمشير خود براى كسانش بجا گذاشت وقتى خواستند\r\n\r\n","description":"","footnote":"","page_name":" 774 ","page_number":794},
  {"content":"\r\n\r\nابن ملجم لعنة الله عليه را بكشتند عبد الله بن جعفر گفت « بگذاريد من دل خودم را خنك كنم و دست و پاهاى او را ببريد و ميخى را سرخ كرد و به چشم او كشيد ابن ملجم گفت « منزه است خدائى كه انسان را آفريد تو چشمان خودت را بسائيده سرب سرمه ميكنى » پس از آن او را گرفتند و در حصير پيچيدند و نفت ماليدند و آتش در آن زدند و بسوختند . عمران بن حطان رقاشى درباره ابن ملجم و ستايش او در باره ضربتى كه زد ضمن شعرى دراز چنين ميگويد « چه ضربتى بود از مردى پرهيز كار كه ميخواست بوسيله آن رضايت خداوند را جلب كند هر وقت او را به ياد ميآورم پندارم كه كفه عمل او بنزد خدا از همه مردم سنگين‌تر است » عمران بن حطان و پدرش حطان اخبار بسيار دارند كه در كتاب اخبار - الزمان در باب اخبار خوارج كه تا سال سيصد و بيست و هشت بوده‌اند آورده‌ايم .\r\nآخرين كس از خوارج ربيعه بود كه بنام غيرون شهره بود و او را بنزد المقتدر بالله آوردند و ابن حمدان وى را از ناحيه توتا فرستاده بود و هم در ايام المقتدر ابو شعيب خارجى خروج كرد .\r\nاز آن وقت تا كنون امير مؤمنان على رضى الله عنه را رثاى بسيار گفته و از مقتل او ياد كرده‌اند از جمله كسانى كه رثاى او گفتند ابو الاسود دئلى بود كه ضمن اشعارى بدين مضمون گفته بود .\r\n« بمعاوية بن حرب بگوييد خدا چشم شماتتگران را روشن نكند چرا در ماه روزه ما را به مصيبت بهترين مردم دچار كرديد بهترين كسانى را كه مركوب سوار شده و مركب را كرده و بكشتى نشسته بودند و پاپوش به پا كرده يا ساخته بودند و قرآن خوانده بودند كشتيد وقتى چهره ابو حسين را مينگريستم بالاى ديدگان او نور را عيان ميديدم مردم قريش هر جا باشند اين نكته را ميدانند كه نسب و دين تو از همه آنها نكوتر بود . » برك صريمى نيز سوى معاويه رفت و هنگامى كه نماز ميخواند خنجرى\r\n\r\n","description":"","footnote":"","page_name":" 775 ","page_number":795},
  {"content":"\r\n\r\nبران وى زد او را بگرفتند و بحضور معاويه نگهداشتند كه به دو گفت « واى بر تو ! كيستى و قصه‌ات چيست » گفت « مرا مكش » و قضيه را به دو خبر داد كه ما قرار گذاشته‌ايم در اين شب تو و على و عمرو را بكشيم اگر خواهى مرا در حبس بدار و اگر كشته نشده بودند من بكشتن على ميروم و تعهد ميكنم كه او را بكشم و دوباره پيش تو باز گردم و تسليم تو شوم » بعضى گفته‌اند همانوقت او را بكشت و بعضى ديگر گفته‌اند او را در حبس بداشت تا خبر كشته شدن على بيامد و او را آزاد كرد .\r\nو زادويه كه بقولى همان عمرو بن بكر تميمى بود بسوى عمرو بن عاص رفت و خارجه قاضى مصر را بديد كه در محل عمرو بن عاص بر تخت نشسته مردم را غذا ميداد و بقولى آن روز خارجه امامت نماز صبح را به عهده داشت و عمرو بسبب مانعى به نماز نيامده بود زادويه خارجه را با شمشير بزد پس از آن عمرو پيش وى رفت و هنوز رمقى داشت خارجه به دو گفت « به خدا او قصد تو داشته بود » عمرو گفت « ولى خداوند قصد خارجه داشت » و چون زادويه را بحضور عمرو بداشتند از قصه او پرسيد او نيز قصه را نقل كرد و گفت « همين امشب على و معاويه كشته شده‌اند » عمرو گفت « كشته شده باشند يا كشته نشده باشند بايد ترا كشت » و آن مرد بگريست به دو گفتند « با اين همه شجاعت از مرگ ميترسى ؟ » گفت « نه به خدا ولى غصه‌ام اينست كه دو رفيق من على و معاويه را كشته‌اند و من بكشتن عمرو توفيق نيافته‌ام « پس گردن او را زدند و جثه‌اش را بياويختند . » على رضى الله عنه غالباً شعرى بدين مضمون ميخواند « اين قرشيان آرزو دارند مرا بكشند نه به خدا هرگز توفيق نخواهند يافت اگر من از ميان بروم دچار كسى ميشوند كه اثرى از آنها بجا نگذارد » و هم شعرى را بدين مضمون بسيار ميخواند :\r\n« براى مرگ آماده باش كه مرگ به تو خواهد رسيد و همين كه مرگ\r\n\r\n","description":"","footnote":"","page_name":" 776 ","page_number":796},
  {"content":"\r\n\r\nبسر وقت تو آمد اضطراب مكن » و هم در آن وقت كه كشته ميشد اين دو شعر را از او شنيده بودند زيرا وقتى سوى مسجد ميرفت گشودن در خانه مشكل شده بود و در را كه از تنه نخل بود بكند و بيك سو نهاد و هم بند جامه او باز شد و آن را محكم كرد و همين دو شعر را بخواند .\r\nمعاويه كسانى از ياران خود را بكوفه فرستاده بود كه مردن او را شايع كند و مردم در اين باب سخن بسيار گفتند تا بعلى رسيد و در مجلس خود گفت « از مرگ معاويه سخن بسيار ميكنيد به خدا نمرده است و نخواهد مرد تا قلمرو مرا نيز تصرف كند اين پسر جگرخواره ميخواهد اين را از من بشنود و كسى فرستاده تا مرگ او را ميان شما شايع كنند تا نظر مرا بيقين بداند كه آينده او چگونه خواهد بود » و سخن بسيار گفت و روزگار معاويه و اخلاف او را از يزيد و مروان و فرزندان وى ياد كرد و از حجاج و شكنجه‌اى كه به آنها خواهد كرد سخن آورد مردم فغان كردند و گريه و ناله بسيار شد و يكى از آن ميان برخاست و گفت « اى امير مؤمنان حوادث بزرگى را ياد كردى ترا به خدا همه اينها خواهد شد ؟ » على گفت « به خدا همه اينها خواهد شد كه به من دروغ نگفته‌اند و من نيز دروغ نميگويم » بعضى ديگر گفتند « اى امير مؤمنان اين چه وقت خواهد بود ؟ » گفت « وقتى اين از اين رنگين شود » و يك دست خود را بريش و دست ديگر را بسر خود نهاد و مردم سخت بگريستند آنگاه گفت « اكنون گريه مكنيد كه بعدها بر من بسيار خواهيد گريست ؟ » پس از آن بيشتر مردم كوفه محرمانه درباره خود به معاويه نامه نوشتند و پيش وى وسيله بر انگيختند و روزى چند نگذشت كه اين حادثه رخ داد . در قسمتهاى آينده اين كتاب پس از ذكر زهد وى و شمه‌اى از سخنانش شمه‌اى از اخبار وى را كه در ايام معاوية بن ابى سفيان بود ياد خواهيم كرد و الله ولى التوفيق . 418\r\n\r\n","description":"","footnote":"","page_name":" 777 ","page_number":797},
  {"content":"\r\n\r\n419\r\n\r\nذكر شمه‌اى از سخنان و اخبار و زهد وى رضوان الله عليه\r\nاو عليه السلام در ايام خويش جامه نو نپوشيد و ملك و مالى نيندوخت مگر آنچه در ينبع داشت كه آن را نيز صدقه و وقف كرده بود آنچه مردم از خطبه‌هاى وى به ياد سپرده‌اند چهار صد و هشتاد و چند خطبه است كه بالبديهه ياد ميكرد و مردم آن را به حفظ و ثبت از هم ميگرفتند .\r\nبه دو گفتند « بهترين بندگان چه كسانند ؟ » گفت « آنها كه وقتى نكوئى كنند خرسند شوند و چون بد كنند آمرزش طلبند و چون عطا گيرند سپاسگزارى كنند و چون مبتلا شوند صبورى كنند و چون خشمگينشان كنند در گذرند » هم او ميگفت :\r\n« دنيا براى كسى كه راستى ورزد خانه راستى است و براى كسى كه از آن پند آموزد خانه عافيت است و براى كسى كه از آن توشه گيرد خانه ثروت است .\r\nدنيا مسجد دوستان خدا و نمازگاه فرشتگان خدا و فرودگاه وحى وى و تجارتگاه دوستان اوست كه در آنجا بكسب رحمت پرداخته و بهشت را بسود برده‌اند . چرا دنيا را مذمت ميكنند كه دنيا گذران بودن و ناچيزى خود را اعلام كرده و از فناى خويش و اهل خويش حكايت آورده و بوسيله بليات خويش بلا را به آنها وانموده و با مسرات خود به مسرت ترغيب كرده ، شب به مصيبت گذشته و صبح با سلامت آغاز شده مايه تحذير و ترغيب و تخويف بوده و كسانى از پس\r\n\r\n","description":"","footnote":"","page_name":" 778 ","page_number":798},
  {"content":"\r\n\r\nپشيمانى مذمت آن كرده و گروهى ديگر از پس پاداش گرفتن ستايش آن خواهند كرد دنيا تذكارشان داده و تذكار يافته‌اند و تغييرات دنيا را به ياد آورده‌اند با آنها سخن كرده و سخنش را راست گرفته‌اند پس اى كه دنيا را مذمت ميكنى و فريب آن خورده‌اى چه وقت دنيا براى تو بىتغيير بوده و چه وقت به قصد فريب تو بر آمده آيا فناى پدران و مرگ مادرانت موجب اين فريب بود ؟ چه بسيار بيمار كه پرستارى وى كرده و طالب شفاى او بوده‌اى و دواى اطبا را براى او توصيف كرده‌اى اما مهربانى تو او را سود نداده و به آرزوى تو شفا نيافته است و دنيا بوسيله وى سرنوشت ترا نمودار كرده و با مرگ وى مرگ ترا نشان داده است .\r\nفردا گريه ترا سود ندهد و دوستانت كارى برايت نسازند در مدح دنيا سخنى بهتر از اين نخواهى شنيد . [ 1 
  ] و هم از سخنان وى در وصف دنيا كه محفوظ مانده اينست كه فرموده « بدانيد كه دنيا در كار رفتن است و آخرت در كار آمدنست آن دوستدارانى دارد و اين نيز دوستدارانى دارد از دوستداران آخرت باشيد و از دوستداران دنيا مباشيد زاهد دنيا و راغب آخرت باشيد زاهدان دنيا زمين را بساط و خاك را فرش و آب را وسيله تزيين خود كرده‌اند و كار دنيا را بهم بر نهاده‌اند بدانيد هر كه شوق بهشت دارد از خواهش دل بگذرد و هر كه از جهنم بيم دارد از محرمات باز گردد و هر كه از دنيا بگذرد مصيبتها بر او آسان شود و هر كه در انتظار آخرت باشد به نيكى پردازد . بدانيد كه خدا بندگانى دارد كه گوئى اهل بهشت را در بهشت متنعم و جاويد مىبينند و اهل جهنم را در جهنم معذب مىبينند دلهايشان غمگين است و بدشان بكس نرسد جانهاشان عفيف است و حاجاتشان اندك است چند روزى صبورى كرده‌اند و آخرت يافته‌اند و آسايش دراز . بهنگام شب بپاخيزند و اشكشان بر چهره روانست به خدا تضرع ميكنند و براى رهائى خويش همى كوشند و بروز عالمان و\r\n\r\n\r\n","description":"","footnote":"\r\n[ 1 
  ] قسمتى از اين خطبه در متن مشوش بود و از روى متن نهج البلاغه ترجمه شد\r\n","page_name":" 779 ","page_number":799},
  {"content":"\r\n\r\nخردوران و نيكان و پرهيزكارانند گوئى چون تيرهاى كمانند كه خوف عبادت آنها را تراشيده است هر كه آنها را ببيند گويد بيمارند اما بيمار نيستند اگر خللى در آنها هست اينست كه از ياد جهنم و اهل جهنم نگرانى بزرگ دارند » و هم به پسر خود حسن گفت « اى پسر از هر كه خواهى بىنيازى كن تا نظير او شوى و از هر كه خواهى چيزى بخواه تا حقير او شوى و بهر كه خواهى چيزى بده تا امير او شوى » يكى از يارانش پيش او آمد و گفت « اى امير مؤمنان روز تو چگونه آغاز شد » گفت « روزم با ضعف و گناهكارى آغاز شد روزى خود را ميخورم و انتظار مرگ ميبرم » گفت « درباره دنيا چه گوئى ؟ » گفت « چه گويم در باره خانه‌اى كه آغازش غم است و انجامش مرگ هر كه از آن بىنيازى كند به فتنه افتد و هر كه محتاج آن باشد غمگين شود حلالش حساب دارد و حرامش عقاب » گفت « كدام يك از مردم آسوده‌ترند » گفت « پيكرهاى زير خاك كه از عقاب امان يافته و منتظر ثواب باشند . » ضرار بن حمزه كه از خاصان على بود با واردان بنزد معاويه رفت به دو گفت « على را براى من وصف كن » گفت « اى امير مؤمنان مرا از اين كار معاف دار » معاويه گفت « حتماً بايد بكنى » گفت « اگر حتماً بايد او را وصف كرد به خدا دورانديش و نيرومند بود گفتارش مايه فضل بود و حكمش مايه عدل علم از اطراف او مىباريد و حكمت از رفتارش نمودار بود غذاى سخت دوست داشت و لباس كوتاه وقتى او را دعوت ميكرديم مىپذيرفت وقتى از او تقاضا ميكرديم عطيه ميداد به خدا با آنكه ما را تقرب ميداد و نزديك ما بود از مهابتش با او سخن نميگفتيم و از عظمتى كه در دلهاى ما داشت با وى آغاز سخن نميكرديم وقتى لبخند ميزد ، دندانهايش چون مرواريد مرتب نمودار ميشد مردم ديندار را بزرگ ميداشت و با مساكين مهربان بود و بهنگام سختى يتيمان خويشاوند و مسكينان بىچيز را\r\n\r\n","description":"","footnote":"","page_name":" 780 ","page_number":800},
  {"content":"\r\n\r\nاطعام ميكرد برهنه را مىپوشانيد و مظلوم را يارى ميكرد از دنيا و نعيم آن بيمناك بود با شب و تاريكى آن انس داشت گوئى او را مىبينم هنگامى كه شب پرده افكنده و ستارگان فرو رفته بود در محراب ايستاده ريش خود را گرفته بود چون مردم بيمار زمزمه ميكرد و چون مردم غمين ميگريست و ميگفت « اى دنيا ديگرى جز مرا فريب بده ! متعرض من ميشوى و به من جلوه ميفروشى هرگز ! هرگز ! خدا نكند كه من ترا سه طلاقه كرده‌ام و حق رجوع ندارم عمر تو كوتاه و عيش تو حقير و قدر تو ناچيز است آه از توشه كم و دورى سفر و وحشت راه » معاويه گفت « باز هم از سخنان او براى من بگو » ضرار گفت ميگفت « شگفت‌انگيزترين اعضاى انسان قلب اوست كه مايه حكمت و اضداد آن را با هم دارد اگر اميد به انسان رخ نمايد طمع او را منحرف كند و چون بطمع منحرف شود حرص او را بنابودى كشاند و اگر نوميدى بر او چيره شود تأسف او را بكشد و اگر متغير شود خشمش فزونى گيرد و اگر خشنود شود اندازه نگه ندارد و اگر بيمناك شود از آه و ناله رسوا شود اگر مالى بدست آرد بىنيازى او را بطغيان وادارد و اگر بىچيز شود ندارى او را رسوا كند اگر گرسنه ماند بسبب ضعف از پا بيفتد و اگر پرخورى كند از تخمه برنج افتد كه نقصان براى او مضر است و افراط مايه تباهى اوست . » معاويه گفت « باز هم از كلمات او كه بخاطر دارى براى من بگو » گفت « خيلى مشكل است بتوانم همه آنچه را از او شنيده‌ام تكرار كنم » سپس گفت « شنيدم به كميل بن زياد سفارش ميكرد و ميگفت اى كميل از مؤمن دفاع كن كه پشت سر مؤمن قرق خداست و جان او نزد خدا محترم است و ستمگر او دشمن خداست از ستم كردن با كسى كه ياورى جز خدا ندارد بپرهيزيد » گفت « روزى شنيدم كه ميگفت « اين دنيا وقتى بقومى اقبال كند نيكيهاى ديگران را به آنها عاريه دهد و وقتى به آنها پشت كند نيكيهاى خودشان را نيز از آنها بگيرد . »\r\n\r\n","description":"","footnote":"","page_name":" 781 ","page_number":801},
  {"content":"\r\n\r\nگفت « شنيدم كه ميگفت تكبر ثروتمند عزت صبر را از ميان ببرد » گفت « و شنيدم كه ميگفت . « شايسته است كه نظر مؤمن عبرت و سكونش فكرت و سخنش حكمت باشد . » پيمبر صلى الله عليه و سلم از آن پس كه جعفر بن ابو طالب ملقب به طيار در حدود شام كشته شد هر وقت على را به جائى ميفرستاد ميگفت « خدايا مرا تنها مگذار كه تو بهترين بجاماندگانى » بروز احد على بدسته بزرگى از مشركان حمله برد و آنها را هزيمت كرد جبرئيل گفت « اى محمد از خود گذشتگى اينست » پيمبر صلى الله عليه و سلم گفت « على از منست » جبرئيل گفت « من نيز از شمايم » ابن اسحاق از ابن اسرائيل و ديگران چنين روايت كرده است .\r\nيك روز خواهنده‌اى بحضور على ايستاد و على بحسن گفت « بمادرت بگو يك درم به او بدهد » گفت « شش درم براى خريد آرد داريم » گفت « مؤمن ، مؤمن نخواهد بود مگر به آنچه پيش خداست بيشتر از آنچه پيش خود دارد اعتماد داشته باشد » و بگفت تا هر شش درم را بخواهنده دادند . على رضى الله عنه از جا نرفته بود كه مردى بر او گذشت كه شترى را ميراند و شتر را بيكصد و چهل درم از او خريد و براى پرداخت قيمت هشت روز مدت نهاد هنوز مهار شتر را باز نكرده بود كه يكى بر او گذشت و شتر همچنان در عقال بود و گفت « اين شتر به چند ؟ » گفت « به دويست درهم » گفت خريدم و قيمت آن را نقد پرداخت على از آن جمله يكصد و چهل درم به كسى كه شتر را از او خريده بود داد و شصت درم باقى را بنزد فاطمه عليها السلام برد كه از او پرسيد « اين را از كجا آوردى ؟ » گفت « اين تأييد قرآنيست كه پدرت صلى الله عليه و سلم آورده است كه هر كه نكوئى كند ده برابر آن پاداش دارد . » ابن عباس بر قومى گذشت كه به دو ناسزاى على ميگفتند بعصاكش خود گفت « مرا نزديك آنها ببر » چون نزديك آنها شد گفت « كدام يك از شما ناسزاگوى\r\n\r\n","description":"","footnote":"","page_name":" 782 ","page_number":802},
  {"content":"\r\n\r\nخداست ؟ » گفتند « به خدا پناه ميبريم از اينكه ناسزاگوى خدا باشيم » گفت « كدام يك از شما ناسزاگوى پيمبر خدا صلى الله و سلم است ؟ » گفتند « به خدا پناه ميبريم از اينكه ناسزاگوى پيمبر خدا صلى الله و سلم باشيم ، » گفت « كدام يك از شما بد گوى على بن ابى طالب است ؟ » گفتند « اين يكى را بله » گفت « شهادت مىدهم كه از پيمبر خدا صلى - الله عليه و سلم شنيدم كه ميگفت هر كه ناسزاى من گويد ناسزاى خدا گفته است و هر كه ناسزاى على گويد ناسزاى من گفته است » آن گروه سر به زير افكندند و چون ابن عباس برفت بعصاكش خود گفت آنها را چگونه ديدى ؟ » وى شعرى خواند بدين مضمون :\r\n« چپ چپ به تو نگاه ميكردند چنان كه بز بكارد سلاخ نگاه مىكند » گفت بيشتر بگو پدر و مادرم فداى تو باد و او شعر ديگرى خواند بدين مضمون « با چشمان فرو افتاده و چانه‌هاى آويخته چنان كه ذليل به عزيز مقتدر مينگرد » گفت « باز هم بگو پدر و مادرم فداى تو باد » عصاكش گفت « ديگر چيزى نميدانم » او گفت « ولى من اين شعر را هم ميدانم كه دنباله اشعار تو است و گويد « زندگان آنها با مردگانشان بدى ميكنند ولى مردگان زندگان را رسوا ميكنند . » گروهى از اهل روايت از ابو عبد الله جعفر بن محمد از پدرش محمد بن على بن حسين بن على نقل كرده‌اند كه على در صبحگاه شبى كه عبد الرحمن بن ملجم او را ضربت زده بود پس از حمد و ثناى خدا و صلوات پيمبر صلى الله عليه و سلم گفت « هر كسى با چيزى كه از آن ميگريزد برخورد خواهد كرد مرگ جان را بسوى خود ميكشد و گريختن از مرگ بسوى آن رفتن است چه روزها گذرانيدم كه اين قضيه نهان را ميجستم و خدا عز و جل آن را نهان ميخواست اين علم نهان است كه بدان نميتوان رسيد . وصيت من بشما اينست كه چيزى را با خدا شريك مكنيد و سنت محمد را بيهوده مگذاريد اين دو ستون را به پا داريد\r\n\r\n","description":"","footnote":"","page_name":" 783 ","page_number":803},
  {"content":"\r\n\r\nهر كس به قدر توان خود كوشش كند كه خداى رحيم و دين استوار و پيشواى دانا بار مردم نادان را سبك كرده است . ما در سايه شاخها و در معرض بادها و در سايه ابرها بوديم كه در فضا محو شد و اثر آن از زمين بر افتاد از من جثه‌اى بىروح خواهد ماند كه از پس حركت ساكن است و از پس سخن خاموش است آرامش و بىحركتى اعضاى من مايه پند شما شود [ 1 
  ] كه اين از نطق بليغ پند آموزتر است با شما مانند كسى كه در انتظار ملاقات است وداع ميكنم فردا خواهيد ديد و قصه روشن مىشود تا روز مقصود بشما درود باد ديروز همدم شما بودم امروز عبرت شما هستم و فردا از شما جدا ميشوم اگر بهتر شدم اختيار خون من با من است و اگر مردم وعده‌گاه بقيامت است و گذشت به پرهيزكارى نزديكتر است مگر نميخواهيد خدائى كه آموزگار و مهربان است از شما در گذرد » قسمتى از خطبه‌اى كه پيش از آن درباره ترغيب بزهد دنيا گفته بود اينست « دنيا برفت و اعلام وداع كرد و آخرت نزديك شد و در كار آمدنست مسابقه امروز است و تقدم فرداست بدانيد كه در روزهاى آرزو بسر ميبريد كه اجل دنبال آنست هر كه در ايام آرزو پيش از رسيدن اجل اخلاص ورزد عملش نكوست هنگام اميد خدا را چنان عبادت كنيد كه هنگام بيم ميكنيد چيزى را چون بهشت نديدم كه طالب آن خفته باشد و نه چيزى چون جهنم كه گريزنده آن بخواب رفته باشد بدانيد كه هر كه حق سودش نرساند باطل زيانش رساند و هر كه هدايت را نپسندد بضلال افتد شما را سفر فرموده و توشه را نشان داده‌اند بيش از همه از پيروى هوس و درازى آرزو بر شما بيمناكم » فضائل و مقامات و مناقب و وصف زهد و عبادت على بيشتر از آنست كه در اين كتاب و كتابهاى ديگر گنجد يا تفصيل آن توان گفت و ما شمه‌اى از اخبار و زهد و سرگذشت و اقسام گفتار و خطبه‌هاى وى را در كتاب « حدائق الاذهان فى اخبار آل محمد عليه السلام » و هم در كتاب « مزاهر الاخبار و طرائف\r\n\r\n\r\n","description":"","footnote":"\r\n[ 1 
  ] قسمتى از اين خطبه در متن مشوش بود و از روى متن نهج البلاغه ترجمه شد\r\n","page_name":" 784 ","page_number":804},
  {"content":"\r\n\r\nالاثار للصفوة النوريه و الذريه المزكيه ابواب الرحمه و ينابيع الحكمه » آورده‌ايم .\r\nمسعودى گويد : چيزهائى كه مايه فضيلت اصحاب پيمبر خدا صلى الله عليه و سلم شده تقدم ايمان و هجرت و يارى پيمبر خدا صلى الله عليه و سلم و خويشاوندى و جانبازى در راه او بوده است با علم به قرآن و تنزيل و جنگ در راه خدا و زهد و قضاوت و فصل دعاوى و فقه و علم كه على از اين همه بهره كاملتر و سهم بيشتر داشته است بعلاوه فضائل خاص از جمله گفتار پيمبر صلى الله عليه و سلم كه وقتى ميان اصحاب خويش برادرخواندگى آورد به دو گفت « تو برادر منى » و او صلى الله عليه و سلم همسنگ و مانند نداشت و هم گفتار او صلوات عليه بعلى كه « تو نسبت به من همانند هارونى نسبت بموسى » و هم گفتار او عليه الصلاة و السلام كه « هر كه من مولاى اويم على مولاى اوست خدايا با هر كه دوست وى باشد دوستى كن و هر كه دشمن او باشد دشمنش بدار » و هم دعاى او عليه السلام هنگامى كه انس مرغ بريان را پيش وى آورده بود كه « خدايا محبوبترين خلق خويش را پيش من بفرست كه با من از اين مرغ بخورد » و على عليه السلام بيامد تا آخر حديث اين و فضائل ديگر از اوست و فضايلى داشت كه در غير او نبود و اصحاب از سابق و لاحق فضائلى داشتند و پيمبر تا بمرد از آنها خشنود بود و از نهان آنها خبر داد كه چون ظاهرشان مؤمن است قرآن نيز بدين نازل شد و همديگر را دوست داشتند و چون پيمبر خدا صلى الله عليه و سلم درگذشت و وحى از ميان برخاست حوادثى رخ داد كه مردم درباره صحت وقوع آن از ايشان اختلاف كرده‌اند و يقين ندارند و قطعاً بدانها منسوب نتوان داشت از كارهاى آنها آنچه مورد يقين است همين است كه گذشت و آنچه درباره حوادث ايشان پس از پيمبر صلى الله عليه و سلم گفته‌اند قطعى نيست بلكه ممكن الوقوع است و اعتقاد ما درباره آنها چنانست كه گذشت و خدا بهتر داند كه چه‌ها بوده است و الله ولى التوفيق .\r\nپايان جلد اول\r\n\r\n","description":"","footnote":"","page_name":" 785 ","page_number":805},
  {"content":"\r\n . \r\n","description":"","footnote":"","page_name":" 786 ","page_number":806},
  {"content":"\r\n . \r\n","description":"","footnote":"","page_name":" 787 ","page_number":807},
  {"content":"\r\n . \r\n\r\n","description":"","footnote":"","page_name":" 788 ","page_number":808}
  ]