[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nبا كاروان حسينى از مدينه تا مدينه\r\nجلد چهارم\r\n( ( امام حسين ( ع ) در كربلا ) )\r\nپژوهشكده تحقيقات اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nطبسى ، محمد جعفر ، 1331 -\r\nبا كاروان حسينى از مدينه تا مدينه / نويسنده محمد جعفر طبسى ، - تهيه كننده : پژوهشكده تحقيقات اسلامى نمايندگى ولى فقيه در سپاه ، ترجمه عبدالحسين بينش - قم : زمزم هدايت ، x x 13 .\r\n272 ص .\r\n12000 ريال : ( ج . 3 ) ISBN 964 - 94742 - 6 - 9\r\n30000 ريال : ( ج . 4 ) ISBN 964 - 8769 - 19 - 2\r\n12000 ريال : ( ج . 5 ) ISBN 964 - 8769 - 20 - 6\r\nعنوان اصلى : مع الركب الحسينى من المدينه الى المدينه .\r\nفهرستنويسى بر اساس اطلاعات فيپا .\r\nفهرستنويسى بر اساس جلد سوم ، 1383 .\r\nكتابنامه .\r\n1 . حسين بن على ( ع ) ، امام سوم ، 4 . 61 ق . 2 . واقعه كربلا ، 61 ق . الف . بينش ، عبدالحسين ، 1325 - مترجم ب . سپاه پاسداران انقلاب اسلامى . نمايندگى ولى فقيه ، پژوهشكده تحقيقات اسلامى ج . عنوان .\r\n641 م 27 ط / 4 / 41 BP\r\n953 / 297\r\nكتابخانه ملى ايران / 3526 - 83 م\r\nانتشارات زمزم هدايت\r\nبا كاروان حسينى از مدينه تا مدينه جلد چهارم\r\nترجمهء مع الركب الحسينى من المدينه الى المدينه\r\nموضوع : تاريخ\r\nنويسندگان : عزت ا . . . مولايى - محمد جعفر طبسى\r\nمترجم : عبدالحسين بينش\r\nتهيه كننده : پژوهشكده تحقيقات اسلامى نمايندگى ولى فقيه در سپاه\r\nناشر : زمزم هدايت\r\nچاپ : زيتون\r\nحروفچينى و صفحه آرايى : پژوهشكده تحقيقات اسلامى\r\nنوبت چاپ : دوم\r\nتاريخ انتشار : بهار 1386\r\nتيراژ : 2000\r\nقيمت : 3000 تومان\r\nشابك : 2 - 19 - 8769 - 964\r\nمركز پخش : خيابان شهيد فاطمى ( دورشهر ) ، نبش فاطمى 3 ، انتشارات زمزم هدايت تلفكس 7730735\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nجلد چهارم\r\nامام حسين ( ع ) رويدادهاى كربلا ( ج 4 )\r\n\r\nپيشگفتار :\r\nالحمدللَّه الذى جعل الحمد مفتاحا لذكره و دليلا على نعمه و آلائه . و الصلاة و السلام على اشرف الخلائق محمد و آله الطيبين الطاهرين .\r\nقدر و عظمت واقعهء عاشورا - از سال 61 هجرى - سال به سال در حال افزايش است ؛ و نام حسين ، در شرق و غرب عالم ، بيش از پيش بر سر زبانها مىافتد .\r\nبه راستى سرچشمهء اين عظمت و جاودانگى كجاست ؟ اين پرسشى است كه اذهان بسيارى را به خود مشغول داشته و شايد پاسخ آن را بتوان در موارد ذيل خلاصه كرد :\r\nاول - در واقعهء عاشورا « خون مقدس » فرزند رسول خدا ( ص ) و فرزند سرور اوصيا و فرزند سرور زنان عالم و يكى از دو آقاى جوانان بهشت و باقيمانده اهل آيهء تطهير و سورهء هل اتى ريخته شد . خونى كه « در بهشت سكونت گزيد و پايه‌هاى عرش برايش لرزيد و همهء آفريدگان و آسمانها و زمينهاى هفتگانه و آنچه درون آنها و در ميان آنهاست و همهء آفريدگان ساكن در بهشت و جهنم و آنچه ديده مىشود و آنچه ديده نمىشود ، برايش گريه كردند . » « 1 »\r\nآرى عاشورا قداستش را از قداست امام حسين ( ع ) در نزد امت اسلامى مىگيرد . آنچه همهء روزها را عاشورا و همهء سرزمينها را كربلا و ميدان پيروزى خون بر شمشير ساخته ، قداست خون پاك حسين ( ع ) است . همين قداست موجب شده است كه فاجعهء عاشورا به صورت بزرگ‌ترين مصايب اسلامى و حتى بزرگ‌ترين مصيبت‌ها در آسمان و زمين درآيد .\r\n\r\n\r\n","description":"","footnote":"\r\n( 1 ) - كامل الزيارات ، ص 218 ، باب 79 ، شمارهء 2 .\r\n","page_name":" 13 ","page_number":13},
  {"content":"\r\n\r\nاگر حسين ( ع ) نبود ، فاجعهء كربلا نيز به صورت يكى ديگر از فجايع تاريخى درمىآمد و مردم تنها به تأسف خوردن بر آن بسنده مىكردند و در محدوده زمان و مكان محصور مىگرديد .\r\nدوم - كربلا صحنه‌اى از رويارويى فضايل و رذايل انسانى بود ؛ فضايلى كه نماينده‌اش حسين ( ع ) و يارانش و رذايلى كه نماينده‌اش دشمنان وى بودند . سرانجام اين رويارويى ، پيروزى فضيلت بود كه با نمايش نيكوترين خصايل انسانى ، اسوه‌اى براى جهانيان پديد آورد كه بايد براى هميشه روزگار از آن پيروى كرد .\r\nاز سوى ديگر ، در وقايع عاشورا ، رذيلت نيز با بدترين شكل خود ظاهر گرديد و از سر ظلم و ستم وحشيانه‌ترين رفتارها را از خود بروز داد .\r\nاز اين رو ، عاشورا نمونه‌اى عالى براى انسانها اعم از مسلمان و غير مسلمان در رويارويى حق و باطل است ؛ و حسين ( ع ) مشعلى براى همه انسانهاست و همهء مبارزان راه حق و حقيقت به وى افتخار مىكنند .\r\nسوم - كربلا در روز دهم محرم ميدان يك برخورد سرنوشت‌ساز ميان اسلام ناب محمدى و حركت نفاق با همهء شاخه‌هاى آن بود ؛ رويدادى همه جانبه و نامحدود .\r\nاين رويداد همانند جمل به يك پيروزى قطعى و محدود منتهى نگشت و مانند صفين ناتمام نماند ؛ بلكه پس از مدتى كوتاه ، به طور كامل به سود اسلام ناب محمدى پايان پذيرفت و تلاشهاى پنجاه سالهء حركت نفاق به نقطهء صفر رسيد . زيرا با ريخته شدن خون مقدس حسين ( ع ) در عاشورا اسلام ناب محمدى از اسلام اموى جدا گرديد . حكومت اموى پس از ريختن خون حسين ( ع ) ديگر نتوانست خود را در زير پردهء تزوير پنهان كند و توان گمراه سازى امت اسلامى را در زمينهء دينى ، روحى و تبليغاتى از دست داد . اين يكى از روشن‌ترين افقهاى فتح حسينى بود ، و چنانچه واقعهء كربلا نبود حكومت بنى اميه به نام دين ، ادامه مىيافت و براى مردم اين ذهنيت پيش مىآمد كه اسلامى جز اسلامى كه امويان از آن دم مىزنند وجود ندارد و در اين هنگام فاتحهء اسلام خوانده مىشد . « 1 »\r\n\r\n\r\n","description":"","footnote":"\r\n( 1 ) - امامان ( ع ) يك رسالت همگانى و مشترك داشتند كه با وجود اختلاف شرايط سياسى و اجتماعى زمان خويش بايد آن را به انجام مىرساندند ، همانند مسئوليت نگهدارى از رسالت اسلامى در برابر تحريفها ، همين‌طور هر كدامشان نيز رسالت مخصوصى داشتند كه با توجه به شرايط سياسى و اجتماعى كه در آن مىزيستند تعريف مىگردد .\r\n","page_name":" 14 ","page_number":14},
  {"content":"\r\n\r\nاز اين رو عاشورا ثابت كرد كه اسلام ناب محمدى و امام حسين ( ع ) جدايى ناپذيرند و از آن پس ، دعوت به اسلام در حقيقت دعوت به حسين ( ع ) بود و دعوت به حسين ( ع ) ، دعوت به اسلام . نيز پس از عاشورا دشمنى با اسلام و يا با حسين ( ع ) عين دشمنى با ديگرى تلقى مىگشت و بقاى اسلام پس از كربلا ، مشروط به بقاى عاشوراى حسين ( ع ) گرديد .\r\nبنابراين اسلام وجودش را از محمد ( ص ) دارد و بقايش را از حسين ( ع ) .\r\nچهارم - نگاهى به قيام امام حسين ( ع ) در چارچوب نقش عمومى و مشترك امامان اهل بيت ( ع ) نشان دهندهء آن است كه اين قيام تكميل كنندهء فعاليتهاى اميرمؤمنان على ( ع ) و امام حسن ( ع ) در پاسدارى از اسلام است ؛ تلاشهايى كه براى حفظ دين در برابر تحريفهاى حركت منافقان انجام مىشد و از هر گونه شائبه و پيرايه‌اى به دور بود .\r\nاما پس از قيام امام حسين ( ع ) همهء امامان در چارچوب اين رسالت مشترك ، تكميل كنندهء اهداف اين قيام مقدس بودند . از اين رو قيام آن حضرت را در سه مقطع زمانى مىتوان مورد نگرش قرار داد :\r\n1 - مقطع عاشورا : رهبرى قيام در اين دوره با شخص امام حسين ( ع ) است ؛ اين دوره با خوددارى ايشان از بيعت با يزيد و خروج از مدينه به مكه و از آنجا به كربلا آغاز مىگردد و با شهادت ايشان پايان مىپذيرد .\r\n2 - مقطع پس از عاشورا تا عاشوراى ظهور : اين فصل بلافاصله پس از شهادت امام ( ع ) آغاز و تا قيام امام مهدى ( ع ) در روز عاشورا ادامه مىيابد ؛ و رهبرى اين دوره امامان نه‌گانه شيعه از نسل امام حسين ( ع ) است . تأمل دربارهء اين دوره نشان مىدهد كه امامان ( ع ) همزمان با نشر و گسترش اسلام ، به شدت تأكيد داشته‌اند كه امت اسلامى را به سوى ارتباط با امام حسين ( ع ) سوق دهند . مردم را تشويق كرده‌اند كه بر آن حضرت گريه كنند و از شاعران خواسته‌اند كه دربارهء آن حضرت شعر بسرايند و مردم را بگريانند و اندوه روز طف « 1 » را\r\n\r\n\r\n","description":"","footnote":"\r\n( 1 ) - در زيارت جواديه از امام رضا ( ع ) آمده است : « سلام بر امام مهربانى كه اندوه روز طفوف را برانگيخت » . ر . ك . بحار ، ج 102 ، ص 55 .\r\n","page_name":" 15 ","page_number":15},
  {"content":"\r\n\r\nبرانگيزند و از مردم خواسته‌اند كه خطر انتقام حكومتهاى ستمگر را به جان بخرند و به زيارت قبر حسين ( ع ) بروند . « 1 »\r\nامام سجاد ( ع ) فرمود : « هر مؤمنى كه براى حسين بن على ( ع ) بگريد ، به طورى كه اشك بر گونه‌هايش جارى شود ، خداوند در بهشت به او غرفه‌اى مىبخشد كه ساليان سال در آن سكونت گزيند » . « 2 »\r\nامام صادق ( ع ) فرمود : « همهء جزعها و بى تابيها مكروه است ، مگر جزع و بىتابى براى حسين بن على ( ع ) » . « 3 »\r\nنيز آن حضرت فرمود : « هر كس براى حسين ( ع ) شعرى بگويد و بگريد و ديگران را بگرياند ، خداوند بهشت را برايش واجب گرداند و او را ببخشايد . » « 4 »\r\nنيز آن حضرت فرموده است : « شهادت حسين پلكهامان را زخمدار و اشكهامان را خشكانده است . عزيز ما را در سرزمين كربلا خوار ساخته و تا روز قيامت براى ما غم و اندوه به يادگار گذاشته است . پس گريه‌كنندگان بايد بر حسين ( ع ) گريه كنند چرا كه گريه بر او گناهان بزرگ را مىريزد . » « 5 »\r\nامام رضا ( ع ) فرمود : « هركس در روز عاشورا كار و كوشش را ترك گويد ، خداوند نيازهاى او را در دنيا و آخرت بر آورده سازد و هر كس در روز عاشورا غمزده ، اندوهناك و گريان باشد ، خداوند روز قيامت را روز شادى و سرورش قرار دهد و چشم او را در بهشت به ما روشن مىگرداند . » « 6 »\r\nنيز فرمود : « اى پسر شبيب ، اگر دوست دارى خداوند را در حالى ديدار كنى كه از گناه پاك شده‌اى ، حسين ( ع ) را زيارت كن ! اى پسر شبيب ، اگر دوست دارى كه در غرفه‌هاى\r\n\r\n\r\n","description":"","footnote":"\r\n( 1 ) - ر . ك . بحار ، ج 101 ، باب « أن زيارته واجبة مفترضة مأموربها . . . و انها لا تترك للخوف » .\r\n( 2 ) - بحار ، ج 44 ، باب ثواب البكاء على مصيبته .\r\n( 3 ) - همان .\r\n( 4 ) - همان .\r\n( 5 ) - همان .\r\n( 6 ) - همان .\r\n","page_name":" 16 ","page_number":16},
  {"content":"\r\n\r\nبهشتى همراه رسول خدا ( ص ) سكونت گزينى ، قاتلانش را لعنت كن ! اى پسر شبيب ، اگر دوست دارى كه ثواب ياران حسين ( ع ) را ببرى ، هر گاه كه او را به ياد آوردى بگو : اى كاش با آنها بودم و به رستگارى بزرگى نايل مىآمدم ! » « 1 »\r\nو فرمود : « هر كس به خاطر ستمى كه بر ما شده اندوهگين باشد ، نفس او تسبيح است و غم او براى ما عبادت است و نگهدارى راز ما جهاد در راه خداوند است . « 2 »\r\nامام باقر ( ع ) در زيارت عاشورا مىفرمايد : من از خداوندى كه مقام تو را گرامى داشت و مرا نيز به تو گرامى داشت ، مىخواهم كه گرفتن انتقام تو را همراه با امام يارى شده از اهل بيت محمد ( ص ) روزى من گرداند و مرا توفيق دهد كه همراه امامى ظاهر و ناطق به حق از خاندانتان ، از تو خونخواهى كنم .\r\nگويى كه آن بزرگواران از خلال اين سخنان مىخواستند به مردم بفهمانند كه : اصل در نزد آنها اين است كه هرگاه شرايط فراهم شود . در برابر ستم قيام كنند ؛ و كارى حسينى انجام دهند ، و انسان حسينى مؤمنى است تسليم فرمان امامان خويش ، شجاع ، آزاده ، بصير ، استوار و قاطع كه از حسين ( ع ) و يارانش الگو مىگيرد ، و چنين كسى جز در مكتب عاشورا ساخته نمىشود .\r\n3 - مقطع عاشوراى ظهور : رهبرى اين مقطع با طالب خون كشتگان كربلا و انتقام گيرنده حسين ( ع ) ، حضرت مهدى ( عج ) است ، كه چون شمار ياران ايشان كامل گردد ، در روز عاشورا قيام مىكند . در آن روز همهء هستى و همهء دوستداران حسين ( ع ) سرگرم عزادارى هستند كه ناگهان خبر قيام مهدى قائم ( عج ) را مىشنوند و دلهاى غمگين‌شان كه از طول غيبت و انتظار فرج خسته شده شادمان مىگردد . پس از آن ، لشكريان آن حضرت با سردادن شعار « يا لثارات الحسين » به حركت در مىآيند و سرزمينها را يكى پس از ديگرى به نام حسين ( ع ) فتح مىكنند و نسل قاتلان حسين ( ع ) را - به دليل رضايت از كار پدرانشان - مىكشند و سركشان و ستمگران را يكى پس از ديگرى از بين مىبرند تا آنكه زمين از عدل و داد پر گردد ، همانطور كه از ظلم و ستم پر شده است .\r\n\r\n\r\n","description":"","footnote":"\r\n( 1 ) - ر . ك : بحار ، ج 44 ، باب ثواب البكاء على مصيبته .\r\n( 2 ) - همان .\r\n","page_name":" 17 ","page_number":17},
  {"content":"\r\n\r\nبه راستى كه نام حسين ( ع ) براى همه چيز با بركت و عاشورا آغاز و پايانى بس بزرگ است .\r\nكتاب حاضر « امام حسين ( ع ) در كربلا » جلد چهارم از پژوهش مفصل تاريخى « با كاروان حسينى از مدينه تا مدينه » است ، و دورهء حضور امام ( ع ) در كربلا تا شهادت آن حضرت را در بر مىگيرد .\r\nدر اينجا لازم است از نويسندگان محترم اين مقطع از قيام حسينى يعنى شيخ عزت‌اللَّه مولايى - نويسندهء فصلهاى اول و دوم كتاب - و شيخ محمد جعفر طبسى - نويسنده فصلهاى سوم و چهارم - به خاطر زحمتهاى فراوانى كه متحمل شده‌اند ، تشكر و قدردانى گردد .\r\nنيز از جناب استاد محقق على شاوى كمال تشكر و قدردانى را داريم كه مباحث كتاب را - همانند جلدهاى پيشين - مورد توجه قرار داده به نقد و تنظيم و تكميل آن پرداخته است .\r\nاز خداوند بزرگ براى ايشان توفيق روز افزون خواستاريم و اميدواريم كه براى تكميل بخشهاى باقيماندهء اين پژوهش ، بازهم پشتيبان پژوهشگران اين پژوهش ارزشمند باشند .\r\nپژوهشكده تحقيقات اسلامى\r\nنمايندگى ولى فقيه در سپاه پاسداران انقلاب اسلامى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nفصل اول : كربلا\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nنام گذارى\r\nفرهنگ نويسان ، مورخان و جغرافى دانان در ريشهء واژهء كربلا و نيز در اشتقاق و معناى آن اختلاف نظر دارند . برخى بر اين باورند كه اين كلمه ريشهء عربى محض دارد و گروهى ديگر بر اين باورند كه ريشه‌اش غير عربى است و گروهى ديگر گفته‌اند كه ريشهء اين واژه ، آميزه‌اى است از عربى و غير عربى . . .\r\n\r\n( 1 ) 1 - نظريهء عربى بودن ريشهء نام كربلا\r\nياقوت حموى گويد : « كربلاء » به معناى سستى در گام‌ها است ، گفته مىشود : « جاء يمشى مكربلًا » ( با گامهاى سست آمد ) . بنابراين ممكن است كه به دليل سست بودن زمين آن به اين نام خوانده شده باشد .\r\nو گفته مىشود : كربلتُ الحنطة ( گندم را غربال كردم ) ، آنگاه كه آن را پاك و تميز كنى ؛ و در وصف گندم سروده‌اند :\r\n يحملن حمراء رسوباً للثقل * قد غُربلت و كُربلت من القصل \r\nبنابراين ممكن است كه به دليل پاك بودن اين سرزمين از سنگريزه و درختان انبوه ، آن را كربلا خوانده باشند .\r\nو كرَبل : نام گياه ترشك است و ابو وجزهء سعدى در وصف پشمهاى كجاوه گويد :\r\n و ثامرُ كربَلٍ و عميم دفلى * عليها و الندى سبط يمور \r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبنابراين ممكن است كه اين نوع گياه در اينجا بسيار مىروييده بدين سبب به اين نام خوانده شده است . « 1 »\r\n\r\n2 - نظريهء غير عربى بودن ريشه نام كربلا\r\nدكتر مصطفى جواد در مقاله‌اى زير عنوان « كربلاء قديما » در « موسوعة عتبات المقدسه » مىنويسد : علامه هبة الدين شهرستانى نوشته است كه « كربلا » مأخوذ از واژهء كور بابل به معناى مجموعه‌اى از روستاهاى بابلى مىباشد ؛ « 2 » و كشيش لغت شناس ، انستاس كرملى ، گويد : آنچه از خواندن كتاب‌هاى پژوهشگران به ياد داريم اين است كه كربلاء مركب از دو واژهء « كربل » و « إل » به معناى حرم خداوند يا حرم مقدس خداوند است . « 3 »\r\nارجاع واژه‌هايى با ريشه غير عربى به ريشه‌اى عربى عادت ديرينهء عالمان زبان عربى است . شمار نامهايى كه غير عربى بودنشان مورد قبول اينان قرار گرفته باشد ، بسيار اندك است ؛ مگر نام‌هاى جنس كه به غير عربى بودن آن اعتراف كرده ، آنها را « معرّبات » ناميده‌اند ؛ زيرا شمار كسانى كه به زبان فارسى آشنايند بسيار است و اينان ريشهء واژه‌هاى معرّب را به خوبى درك مىكنند . آنچه راه برگرداندن اعلام و ديگر واژه‌ها را به زبان عربى هموار مىسازد ، مشابهت و هموزن بودن آنها با واژه‌هاى عربى است . چنان كه در كربلا ، الكربله ، و الكربل گذشت ، زبانشناسان عرب اين واژه‌ها را عربى دانسته‌اند ، اما در يافتن ريشهء آنها سرگردان مانده‌اند و اين امر ، آنان را به سختى افكنده است ! چنان كه در كربلا و ديگر نامهاى غير عربى بدان دچار شده‌اند .\r\nهمچنين تلاش ياقوت حموى براى به عربى بازگرداندن نام كربلا تلاشى بى فايده است و تكيه بر آن درست نيست ؛ زيرا كار وى از روى حدس و گمان و تمايل فراگير شديدى است كه مىخواهد نام همهء مكانها را به ريشه عربى بازگرداند ، با آن كه كربلا از جزيرة العرب بيرون است و بسيارى از شهرهاى عراق مانند بغداد ، صرورا ، جوخا ، بابل ، كوش و بعقوبا\r\n\r\n\r\n","description":"","footnote":"\r\n( 1 ) - معجم البلدان ، ج 4 ، ص 445 و نيز ر . ك : مراصدالاطلاع ، ج 3 ، ص 1154 .\r\n( 2 ) - به نقل از كتاب نهضة الحسين ( ع ) ، ص 6 .\r\n( 3 ) - به نقل از كتاب لغة العرب ، ج 5 ، ص 178 .\r\n","page_name":" 22 ","page_number":22},
  {"content":"\r\n\r\nنامشان عربى نيست ، از تاريخ نيز دربارهء عربى بودن نام كربلا چيزى به دست نمىآيد . اين سرزمين پيش از فتح عراق به وسيلهء اعراب و سكونتشان در آنجا به همين نام مشهور بوده ، و برخى از عربهايى كه خالد بن وليد ، فرماندهء مشهور عرب را در جنگ بخش غربى عراق به سال 12 ه . 634 م . همراهى مىكردند ، اين موضوع را يادآور شده‌اند . ياقوت حموى گويد : خالد هنگام فتح حيره در كربلا فرود آمد . عبداللَّه بن وشيمه نضرى ( 1 ) از وجود مگس به وى شكايت كرد . آنگاه مردى از قبيلهء اشجع در اين باره گفت :\r\n لقد حُبِسَتْ فى كربلاء مطيتى * و فى العين ( 2 ) حتّى عاد غثًّا سميناً\r\nاذا رحلتْ من منزل رجعتْ له * لعمرى و أيْها إنّنى لأُهينها\r\nو يمنعها من ماء كلّ شريعة * رفاق من الذُّبان زُرْقُ عيونها \r\nمركوب خويش را در كربلا و در عين تمر ، چندان نگه داشتم كه لاغر و چاق شد\r\nاز هر توقفگاهى برود باز سوى آن برگردد ؛ حقا كه آن را خوار مىدارم ! و مگسان كبود چشم ، مركبم را از نزديك شدن به آبگيرها ( براى آب نوشيدن ) باز مىدارند .\r\nاز كهن‌ترين اشعارى كه در آن از كربلا ياد شده است ، شعر معن بن اوس مزنى ، از مخضرمين ( 3 ) است ، وى آن قدر عمر كرد كه روزگار عبداللَّه بن زبير را دريافت و با وى همراه گرديد ! او در پايان عمرش نابينا گرديد . ياقوت حموى در فصل « النوائح » معجم‌البلدان خويش ، آن شعر را آورده است . ابوالفرج نيز پيش از او در زندگينامهء معن در كتاب الاغانى ( ج 2 ، ص 63 ، نشر دارالكتاب ) آن را نقل كرده است ، و آن قصيدهء بلندى است كه اين گونه آغاز مىشود :\r\n إذا هى حَلّت كربلاء فلعلعاً * فجوز العذيب دونها فالنوائحا \r\n\r\n","description":"","footnote":"","page_name":" 23 ","page_number":23},
  {"content":"\r\n\r\nطبرى در حوادث سال دوازدهم گويد : آنگاه خالد بن وليد « 1 » به سوى قلمرو عياض بن غنم رفت تا مشكل خود را با او حل كند و او را كمك دهد . او راه فلّوجه را پيمود تا آنكه در كربلا فرود آمد ؛ كه عاصم بن عمر و سالار پادگان آنجا بود . خالد چند روزى در كربلا ماند و عبداللَّه بن وثيمه از وجود مگس به وى شكايت برد . خالد به او گفت : صبر كن ، من مىخواهم اردوگاههايى را كه به فرمان او ساخته شده‌اند محل سكونت اعراب قرار دهم تا خطر حمله به مسلمانان از پشت از ميان برود و آنگاه اعراب بدون ترس و واهمه نزد ما آيند . خليفه به ما چنين فرمان داده و اين كار مشقت را از امت برمىدارد . مردى از قبيلهء اشجع دربارهء شكايت ابن وثيمه گفت : مركوب خويش را در كربلا و در عين التمر نگهداشتم . . . « 2 »\r\nتا آخر ابيات .\r\nياقوت حموى دربارهء كوفه گويد : . . . آنگاه سعد به سوى مدائن نزد يزدگرد رفت . وى خالد بن عرفطه ، « 3 » هم پيمان بنى زهرة بن كلاب را پيش فرستاد ؛ ولى تا آمدن خالد به ساباط مداين ، سعد بر او دست نيافت . آنگاه راه مداين در پيش گرفت و چون گذرگاهى نيافت ، او را به سوى گذارى نزديك روستاى صيادين ( شكارچيان ) در پايين مداين راهنمايى كردند .\r\n\r\n\r\n","description":"","footnote":"\r\n( 1 )\r\n- در مأخذ خالد است و خالد بن وليد نيست .\r\n( 2 ) - ر . ك : تاريخ الطبرى ، ج 2 ، ص 574 .\r\n( 3 ) - خالد بن عرفطه از فرماندهان سپاه عمر سعد در جنگ با امام حسين ( ع ) بود . در كتاب بصائر الدرجات به‌سندى از سويد بن غفله آمده است : من نزد اميرالمؤمنين ( ع ) بودم كه مردى آمد و گفت : اى اميرمؤمنان ، من از وادى القرى نزدتان آمده‌ام ؛ خالد بن عرفطه مرد . حضرت فرمود : او نمرده است . مرد سخن خويش را تكرار كرد . حضرت فرمود : نمرده است . به آن كه جانم به دست او است او ( خالد ) نمىميرد . مرد براى بار سوم سخن خويش را تكرار كرد و گفت : سبحان اللَّه ، من به شما از مرگ او خبر مىدهم و شما مىگويى كه نمرده است ؟ ! آنگاه على ( ع ) به او فرمود : سوگند به آن كه جانم به دست اوست خالد نمرده است و نخواهد مرد تا آنكه سپاه گمراهى را كه پرچمش به دست حبيب بن جمّاز خواهد بود رهبرى كند ! گويد : حبيب اين سخن را شنيد و نزد اميرالمؤمنين آمد و گفت : شما را دربارهء خود سوگند مىدهم ، من از شيعيان شما هستم ، گفته‌ايد من كارى را انجام مىدهم ، من هرگز دست به چنين كار زشتى نمىزنم . على ( ع ) فرمود : اگر حبيب بن جمّاز باشى آن پرچم را حمل خواهى كرد . حبيب رو برگرداند و گفت : اگر حبيب بن جمّاز باشم آن را حمل خواهم كرد .\r\nابو حمزه گويد : به خدا سوگند او نمرد تا آنكه عمر سعد سپاه را به سوى حسين بن على ( ع ) گسيل داشت و خالد بن عرفطه را فرمانده پيش قراولان آن قرارداد ؛ و حبيب پرچمدارش بود ! ر . ك : بحار الانوار ، ج 44 ، ص 259 - 260 ، باب 31 ، حديث شمارهء 11 .\r\n","page_name":" 24 ","page_number":24},
  {"content":"\r\n\r\nلشكر در آنجا از آب گذشت و يزدگرد به اصطخر گريخت . خالد كربلا را با زور گرفت و ساكنانش را اسير كرد ؛ و آنان را ميان يارانش تقسيم نمود . . . « 1 »\r\nبا پذيرش اين نكته كه كربلا از نامهاى سامى ، آرامى يا بابلى است ، اين واژه مىتواند نام يكى از روستاهاى كهن مانند بابل و اربيل باشد ؛ به ويژه آنكه كربلا در ناحيهء نينواى جنوبى « 2 » قرار دارد و نينوا از نامهاى آشورى است . « 3 »\r\nشيخ محمد باقر مدرس در كتاب « شهر حسين » مىنويسد : كربلاء مركب از دو واژهء آرامى يعنى « كرب » به معناى معبد يا حرم و « إيلا » به‌معناى آلهه ( خدايان ) است . بنابراين معناى آن « حرم خدايان » مىباشد . وى در ادامه مىافزايد : اگر به تاريخ اين شهر در روزگار بابليها بازگرديم از آن نام و نشانى خواهيم يافت ؛ زيرا طبق گفتهء ماسينيون ، مستشرق فرانسوى ، كربلا معبد كلدانيهاى ساكن شهر نينوا و كوشك بابل بود و اين‌دو شهر در نزديكى ناحيهء كربلا بودند . « 4 »\r\n\r\nخلاصهء تاريخ و جغرافياى كربلا تا سال شصتم هجرى\r\nكربلا شهرى است كه ساليانى بس دراز پيش از اسلام به همين نام مشهور بوده است .\r\nاز برخى روايت‌ها نيز چنين بر مىآيد كه قدمت نام كربلا به روزگار آدم ابوالبشر مىرسد ؛ « 5 » و بلكه طبق روايت اميرالمؤمنين ( ع ) در آسمان‌ها به نام كرب و بلاء يعنى سرزمين اندوه و گرفتارى مشهور است . « 6 »\r\n\r\n\r\n","description":"","footnote":"\r\n( 1 ) - ر . ك : معجم البلدان ، ج 4 ، ص 419 .\r\n( 2 ) - براى تمايز از نينواى شمالى : يكى از مراكز دولت آشورى سامى كه تپه هايش هنوز مشهور است .\r\n( 3 ) - ر . ك : موسوعة عتبات المقدسه ، ص 8 ، بخش كربلاء ؛ مقالهء دكتر مصطفى جواد ، زير عنوان « كربلاء قديماً » ، ص 9 - 15 .\r\n( 4 ) - ر . ك : كتاب شهر حسينى ، ص 10 ، همچنين مؤلف يادآور مىشود كه نام كربلا به روزگار شاپور ذوالاكتاف ، از پادشاهان ايرانى سلسلهء ساسانى مىرسد كه در سال 31 ه . به تخت نشست . ساسانىها پس از فتح عراق آن را به ده درفش و هر درفشى را به چند طسوج و هر طسوجى را به چند رستاق تقسيم كردند ؛ و سرزمين واقع در ميان عين التمر و فرات ، درفش دهم به شمار مىآمد و كربلا يكى از طسوج‌هاى اين درفش بود .\r\n( 5 ) - ر . ك : بحار ، الانوار ، ج 44 ، ص 242 - 243 ، باب 30 ، حديث 37 .\r\n( 6 ) - آن حضرت فرموده است : « و آن سرزمين در آسمان‌ها معروف است و از آن به سرزمين اندوه و گرفتارى ياد مىشود ، همانطور كه بقعة الحرمين و بقعة بيت المقدس نيز خوانده مىشود . ر . ك : امامى ، شيخ صدوق ، 478 - 480 ، مجلس 87 ، شماره 25 .\r\n","page_name":" 25 ","page_number":25},
  {"content":"\r\n\r\nاز اين احتمال كه نام كربلا مركب از دو واژهء « كور بابل » يعنى مجموعهء روستاهاى بابلى باشد ، چنين برمىآيد كه كربلا در آن روزگار ، مادر شهر چندين روستا بوده است ؛ كه از آن جمله نينوا ، كوشك بابلى ، نواويس ، حَير ، عين التمر و ديگر روستاهاى متعدد واقع در فاصلهء ميان صحرا و ساحل فرات مىباشند .\r\nشايد كربلا در روزگار بابلىها و آشورىها بناگرديد و تنوخيان ولخمىها - حكمرانان بنى منذر و ساكنان حيره - آن را به ارث بردند كه خود زير سلطهء حكومت ايران بودند ؛ كه بر بخش‌هاى بسيار گسترده‌اى از آسيا تسلط داشتند . كربلا از جنبهء زراعى در آن روزگار آباد و پر رونق بود ؛ زيرا زمينى حاصلخيز داشت ، به فرات نزديك و هواى آن براى بسيارى كشت‌ها مناسب بود . حبوبات ، خرما و ميوه‌هاى مورد نياز منطقه و كاروان‌هايى كه از كربلا مىگذشتند در آنجا به عمل مىآمد كربلا در دوران كلدانيها شكوفا گرديد . گروهى از مسيحيان و دهقانان در آنجا سكونت داشتند ؛ كور بابل خوانده مىشد . در زمين آن معبدى برپا شد كه در آن نماز اقامه مىگرديد و پيرامونش چند معبد ديگر بود . در روستاهاى پيرامون آن اجسادى در درون ظرف‌هاى سفالى يافت شده است كه تاريخ آنها به پيش از ميلاد مسيح باز مىگردد .\r\nاين شهر در روزگار لخمىها - كه حيره پايتختشان بود - شهرت يافت . در آن روزگار « عين التمر » از شهرهايى بود كه انواع خرما از آنجا صادر مىشد و كاروان‌هاى عبورى براى استراحت در آن اقامت مىكردند . موقعيت تجارى شهر كربلا در آن روزگار مرهون مشرف بودن بر راه‌هاى منتهى به حيره ، انبار ، شام و حجاز بود .\r\nكربلا از جملهء زمين‌هاى عراق بود كه در دوران ابوبكر ( در سال دوازدهم ) به تصرف مسلمانان در آمد . كسى كه اين سرزمين را فتح كرد ، خالد بن عرفطه بود ، كه از سوى سعد بن ابى وقاص به عنوان پيشقراول فرستاده شد . او براى مدتى آنجا را مقر و اردوگاه خويش قرار داد و پس از رسيدن به اهداف نظامى ، به دليل بدى آب و هواى منطقه ، آنجا را ترك گفت و به كوفه رفت .\r\nپس از گسترش شهر كوفه ، كربلا پيوسته يكى از روستاهاى فراوان پيرامون آن به شمار مىرفت ؛ و هيچ كس جز به مناسبتى نادر از آن ياد نمىكرد : مانند عبور اميرالمؤمنين ( ع )\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nهمراه سپاهى كه عازم حمله به شام بود و يا اخبارى كه راويان از رسول خدا ( ص ) و اميرالمؤمنين ( ع ) دربارهء كشته شدن سيدالشهداء در آن سرزمين و قتلگاه آن حضرت نقل كرده‌اند !\r\nكربلا در غرب نهر فرات و در كنارهء دشت ، در وسط منطقهء رسوبى معروف به سرزمين سواد ، واقع است . در شمال غربى آن شهر انبار ، در شرق آن شهر باستانى بابل ، در غرب آن صحراى غربى ، در جنوب غربى آن شهر حيره ، پايتخت منذريها قرار دارد . كربلا در مرزهاى صحرا واقع است و بدويان حجاز و شام براى تأمين آذوقه به آنجا روى مىآوردند .\r\nتا چندى پيش وضعيتش همين بوده است . از آنجا تا العين فاصلهء چندانى نيست ؛ و العين واحه‌اى است پر درخت و پر آب و شهر العين يكى از شهرهاى مهم در منطقهء صحرا بوده است . . . . « 1 »\r\n« حائر سرزمينى داشت گسترده كه در جهات شمال ، غرب و جنوب به رشته تپه‌ها و صخره‌هاى پيوسته به هم منتهى مىگشت . مدخل شرقى آن يعنى آنجايى كه امروزه زائران به زيارت بارگاه حضرت عباس مىروند ، در نظر بيننده به صورت يك نيمدايره جلوه‌گر بود . » « 2 »\r\nسيد هبة الدين شهرستانى گويد كه كاوشگران در اعماق زمين خانه‌هاى پيرامون قبر امام حسين ( ع ) به آثارى دست يافته‌اند كه نشان دهندهء ارتفاع آن در جهات شمال و غرب در قديم است . و در سوى شرق آن جز خاك سست و نرم به چيزى دست نيافته‌اند . اين امر نشان مىدهد كه اين سرزمين در دوران نخست خود از سوى شرق گود و از سوى شمال و غرب به صورت هلالى بلند بوده است ؛ و فرزند حضرت زهرا ( س ) در اين هلال به محاصره درآمده است . « 3 »\r\n\r\n\r\n","description":"","footnote":"\r\n( 1 ) - ر . ك . تاريخ مرقد الحسين والعباس ، ص 18 .\r\n( 2 ) - ر . ك . همان ، ص 28 ، به نقل از نهضت الحسين ، ص 80 .\r\n( 3 ) - ر . ك : نهضة الحسين ( ع ) ، ص 90 . شهرستانى گويد : مؤيد اين مطلب روايتى است كه ابن قولويه در كامل الزيارات و شيخ او كلينى در كافى و مجلسى در مزار بحار ، از امام صادق روايت كرده‌اند : « زايران حسينى ( ع ) در نهر فرات غسل مىكنند و از سوى شرق به قبر شريف وارد مىشوند . »\r\n","page_name":" 27 ","page_number":27},
  {"content":"\r\n\r\n\r\nديگر نام‌هاى كربلا\r\nنام‌هاى ديگرى نيز وجود دارد كه بر سرزمين قتلگاه حسين ( ع ) اطلاق مىگردد . برخى از آنها از باب اطلاق كل بر جزء بر كربلا اطلاق مىشود ، مانند طفّ ؛ برخى ديگر نام روستاهاى نزديك كربلا است كه بر اين شهر اطلاق شده و شايد از باب ارتباط نزديكى و همسايگى باشد ، مانند نينوا يا غاضريه . برخى نيز نامهايى است كه بر اثر گذشت زمان بر كربلا اطلاق شده و در زبان روايت نيز آمده است ؛ مانند عمورا . مهم‌ترين اين نام‌ها به شرح زير است :\r\n\r\n1 - طفّ يا طفوف\r\nاز مكانهايى كه اعراب از قديم در نزديك كربلا مىشناختند « طفّ » است . ياقوت حموى گويد : طفّ در لغت به معناى زمين‌هاى مشرف عربستان بر ريف ( سرزمين سبز ) عراق است . اصمعى گويد : از آن رو طفّ ناميده شده كه به ريف نزديك است . . . ابوسعيد گويد : طف ناميده شده ، چون بر عراق مشرف است . . . طف زمينى است از ناحيه كوفه در راه خشكى كه حسين بن على ( ع ) در آنجا كشته شد ؛ و آن سرزمين صحرايى است نزديك ريف و چند چشمهء آب در آن جارى است ، از جمله : صيد ، قطقطانه ، رهيمه ، عين جمل و مانند اينها . اين چشمه‌ها به مأموران پادگان‌هاى واقع در پشت خندق شاپور تعلّق داشت . مأموران اين خندق را ميان خود و اعراب و ديگران كنده بودند ؛ چون روز ذىقار فرا رسيد و خداوند اعراب را به وسيلهء پيامبرش پيروزى بخشيد ، چند حلقه از آن چاه‌ها را پر كردند ؛ و برخى از آنها در دست ايرانيان باقى ماند . پس از آن هنگامى كه مسلمانان به سوى حيره پيشروى كردند ، ايرانيان همهء آن چاه‌ها را كه در دستشان بود پر كردند و گريختند و آنها كه در دست اعراب بود ، باقى ماند . . . پس از آن كه قادسيه و مداين نيز فتح شد ، زمين‌هاى اين چشمه‌ها كه ايرانيان از آنجا جلاى وطن كردند ، به دست مسلمانان افتاد .\r\nابو دهبل جمحى ، در رثاى حسين ( ع ) و آنان كه همراه او كشته شدند ، گويد :\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n مررت على ابيات آل محمد * فلم ارها امثالها يوم حُلَّت\r\nفلا يبعد اللَّه الديار و اهلها * و ان اصبحت منهم برغمى تخلت\r\nالا انَّ قتلى الطف من آل هاشم * أذلت رقاب المسلمين فذلّت « 1 » \r\nبر خانه‌هاى خاندان محمد ( ص ) گذر كردم و آنها را همانند روزى كه از آنجا كوچيدم نيافتم .\r\nخداوند سرزمين [ غم 
  ] را از اهل آن دور مكناد ، گرچه به رغم ميل من [ اين جدايى در اينجا اتفاق افتاده است 
  ] تهى گشته است .\r\nآگاه باشيد كه كشتگان خاندان هاشم ، مسلمانان را خوار ساخت ، پس خوار گشتند .\r\nنيز گفته است :\r\n تبيت سكارا من امية نُوَّماً * و بالطف قتلى ما ينام حميمها\r\nو ما افسد الاسلام الا عصابة * تأمّرنوكاها فدام نعيمها\r\nفصارت قناة الدين فى كف ظالم * اذا اعوجّ منها جانب لا يقيمها « 2 » \r\nخاندان اميه شب‌ها را مست مىخوابند ، در حالى كه بستگان كشتگان كربلا شب خواب ندارند . اسلام را تباه نكرد ، مگر جماعتى كه كودنهاشان به زور حكم راندند و خوش گذراندند . آنگاه نيزه دين در دست ستمگرى افتاد كه هرگاه سويى از آن كج مىشود ، راستش نمىكند .\r\n\r\n2 - نينوا\r\nياقوت حموى گويد : « و در سواد كوفه ناحيه‌اى است كه به آن نينوى گفته مىشود ؛ و كربلا كه حسين بن على ( ع ) در آنجا كشته شد ، بخشى از آن است . » « 3 »\r\n\r\n\r\n","description":"","footnote":"\r\n( 1 ) - اين ابيات و ابيات ديگر به سليمان بن قته نسبت داده شده است . ر . ك : بحار الانوار ، ج 45 ، ص 244 .\r\n( 2 ) - ر . ك : معجم البلدان ، ج 4 ، ص 35 - 36 .\r\n( 3 ) - همان ، ج 5 ، ص 239 .\r\n","page_name":" 29 ","page_number":29},
  {"content":"\r\n\r\nاستاد دكتر مصطفى جواد گويد : « استاد فرد هوفر  refoH dref  پنداشته است كه استرابون ، جغرافىدان يونانى - متولد نيمه‌هاى سدهء نخست پيش از ميلاد - در كتابش به نام « ما بين النهرين : آشوريه و بابل و كلديه » به جز نينواى شمالى ، از نينواى ديگرى ياد كرده است . اگر گمان وى درست باشد ، مقصود از نينواى مذكور ، نينواى جنوبى است كه بر ساحل نهر علقمى واقع بود . » « 1 »\r\nطبرى در توصيف حركت كاروان حسينى از منزلگاه قصر بنى مقاتل به سوى نينوا - مقصودش كربلا است - مىگويد : امام حسين ( ع ) چون شب را به صبح آورد ، فرود آمد و نماز صبح گزارد و با شتاب سوار شد و همراه يارانش به سمت چپ مىراند و مىخواست كه آنان را پراكنده سازد . باز حربن يزيد مىآمد و آنان را باز پس مىزد و حسين نيز او را باز پس مىزد . هنگامى كه حر با شدت هر چه تمام آنان را به سوى كوفه باز پس زد از فرمانش امتناع كردند و طرفين به دفع يكديگر پرداختند . آنان پيوسته در حركت بودند تا به نينوا ، جايى كه حسين ( ع ) در آن فرود آمد ، رسيدند . « 2 »\r\n\r\n3 - نواويس\r\nناووس و قبر به يك معنا است « 3 » ناووس به معناى گورستان نصارا « 4 » است و نواويس گورهاى مسيحيانى بود كه پيش از اسلام در كربلا سكونت داشتند . اين قبرها ، هم اكنون ، در شمال غرب كربلا واقع است . « 5 »\r\nامام حسين ( ع ) در خطبه‌اش در مكه از آن ياد كرده ، فرموده است : گويى كه گرگان بيابان ، ميان نواويس و كربلا ، بند از بندم جدا مىكنند . « 6 »\r\n\r\n\r\n","description":"","footnote":"\r\n( 1 ) - موسوعة العتبات المقدسه ، ج 8 ، ص 32 .\r\n( 2 ) - تاريخ الطبرى ، ج 4 ، ص 308 .\r\n( 3 ) - معجم البلدان ، ج 5 ، ص 254 .\r\n( 4 ) - لسان العرب ، ج 6 ، ص 245 .\r\n( 5 ) - ر . ك : تاريخ مرقد الحسين ( ع ) و العباس ( ع ) ، ص 23 - 24 .\r\n( 6 ) - اللهوف ، ص 26 .\r\n","page_name":" 30 ","page_number":30},
  {"content":"\r\n\r\n\r\n4 - غاضريه\r\nياقوت حموى گويد : « غاضريه منسوب به غاضره از بنى اسد است و آن روستايى است از نواحى كوفه نزديك كربلا . » « 1 » اين توصيف دلالت دارد كه غاضريه ، پس از انتقال بنىاسد به عراق در صدر اسلام پديد آمده و تاريخ آن به دوران جاهليت نمىرسد . « 2 »\r\nاين روستا در ناحيهء شمال شرقى كربلا واقع است و كمتر از نيم كيلومتر از آن فاصله دارد . « 3 »\r\nامام حسين ( ع ) پس از فرود آمدن در كربلا در اوايل دههء نخست محرم سال 61 ه .\r\nمساحت بزرگى از زمين‌هاى پيرامون مرقد مقدس خويش را از اهل غاضريه و نينوا خريدارى كرد . زمين ياد شده را كه مساحت آن چهار در چهار ميل بود به مبلغ شصت هزار درهم خريدارى كرد . سپس آن زمين‌هاى وسيع را به خودشان بخشيد ، به شرط آن كه ساكنانش ، زائران قبر حضرت را راهنمايى كنند و سه روز از آنان پذيرايى نمايند . ولى آنان به اين شرط عمل نكردند و حقشان بر آن زمين ساقط شد و زمين‌هايى را كه از آنان خريده بود ، به مالكيت امام و فرزندان وى بازگشت . « 4 » نام غاضريه در ادبيات كربلا بسيار آمده است ؛ از آن جمله ابيات زير مىباشد .\r\n يا كوكب العرش الذى من نوره * الكرسى و السبع العلى تتشعشع\r\nكيف اتخذت الغاضرية مضجعا * و العرش وَدَّ بِأنّه لك مضجع \r\nاى ستارهء عرش كه از نور او « كرسى » و هفت آسمان بالا پرتو افشان است چه شد كه غاضريه را آرامگاه ساختى و حال آن كه عرش دولت داشت كه آرامگاهت باشد .\r\n\r\n\r\n","description":"","footnote":"\r\n( 1 )\r\n- معجم البلدان ، ج 4 ، ص 183 .\r\n( 2 ) - موسوعة العتبات المقدسه ، ج 8 ، ص 34 .\r\n( 3 ) - مدينة الحسين ، محمد حسين كليدار ، ص 14 .\r\n( 4 ) - ر . ك : تاريخ مرقد الحسين والعباس ، ص 26 ، به نقل از « جغرافية كربلاء القديمه و بقاعها » ، دكترعبدالجواد كليدار ( نسخهء خطى ) ، ص 12 .\r\n","page_name":" 31 ","page_number":31},
  {"content":"\r\n\r\n\r\n5 - عمورا\r\nقطب راوندى از امام باقر ( ع ) روايت مىكند كه فرمود : حسين بن على ( ع ) ، پيش از كشته شدن ، به يارانش فرمود :\r\n« رسول خدا ( ص ) فرمود : پسرم ! تو به سوى عراق رانده خواهى شد ؛ و آن سرزمينى است كه پيامبران و جانشينان پيامبران در آنجا ديدار مىكنند . آن زمينى است به نام عمورا و گروهى از يارانت با تو در آنجا به شهادت مىرسند . آنان درد تماس با آهن را احساس نمىكنند ؛ و اين آيه را تلاوت فرمود : « گفتيم اى آتش بر ابراهيم سرد و سلامت باش » ، جنگ بر تو و بر آنان سرد و سلامت است ، پس مژده باد شما را . . . » « 1 »\r\n\r\n6 - ارض بابل\r\nابن عساكر نقل مىكند كه عمرة دختر عبدالرحمن ، طى نامه‌اى به امام ( ع ) خطر اجابت دعوت كوفيان را به آن حضرت گوشزد كرد ؛ و او را به فرمانبردارى و همراه بودن با جماعت فرمان مىداد ! و به ايشان خبر داد كه به سوى قتلگاهش مىرود . او مىگويد : گواهى مىدهم كه عايشه برايم نقل كرد كه رسول خدا فرموده است : حسين در ارض بابل ( سرزمين بابل ) به قتل مىرسد . « 2 »\r\n\r\n7 - شط فرات\r\nابن ابى شيبه از عبدالله بن يحيى حضرمى از پدرش نقل مىكند كه هنگام سفر حضرت على ( ع ) به صفين ، چون حضرت به نينوا رسيد صدا زد : « اى ابا عبدالله شكيبايى ، اى ابا عبدالله شكيبايى » . گفتم : منظور از ابا عبدالله كيست ؟ فرمود : بر رسول خدا ( ص ) وارد شدم و چشمانش را گريان ديدم . گفتم : اى رسول خدا ( ص ) چه شده كه در چشمان شما اشك مىبينم ؟ آيا كسى شما را به خشم آورده است ؟\r\n\r\n\r\n","description":"","footnote":"\r\n( 1 ) - الخرايج و الجرايح ، ج 2 ، ص 848 ، شماره 63 .\r\n( 2 ) - تاريخ ابن عساكر ، ترجمة الامام الحسين ( ع ) ، محمودى ، ص 295 ، شماره 256 .\r\n","page_name":" 32 ","page_number":32},
  {"content":"\r\n\r\nفرمود : جبرئيل هم اينك نزد من بود و به من خبر داد كه حسين ( ع ) در « شط فرات » كشته مىشود و من نمىتوانم جلوى اشكم را بگيرم ! « 1 »\r\n\r\n8 - سرزمين عراق\r\nابو نعيم اصفهانى به نقل از انس بن حارث مىنويسد : رسول خدا ( ص ) فرمود : « اين پسرم در « سرزمين عراق » كشته مىشود و هر كس او را ببيند بايد ياريش دهد . » « 2 »\r\n\r\n9 - پشت كوفه\r\nابن قولويه از على ( ع ) چنين نقل كرده است : « پدر و مادرم فداى حسين باد كه در « پشت كوفه » به قتل مىرسد . به خدا سوگند گويى انواع ددان را مىبينم كه بر سر قبرش گردن كشيده‌اند و شب تا به صبح برايش گريه و نوحه‌سرايى مىكنند ! هرگاه كه چنين شد هشداريد و از ستمگرى بپرهيزيد . » « 3 »\r\n\r\n10 - حائر و حير\r\nياقوت حموى گويد : حاير در اصل به معناى حوضى است كه سيلاب در آن مىريزد ، و از اين رو بدين نام خوانده شده كه آب درون آن ، سرگردان است و بالا و پايين مىرود . . .\r\nو بيش‌تر مردم حائر را حير گويند ؛ و حائر ، قبر حسين بن على ( ع ) است . . . ابوالقاسم گويد :\r\nحائر جمع بسته نمىشود ؛ زيرا نام محل دفن حسين بن على ( ع ) است . اما حيران ( جمع حاير ) به معناى تالاب است . البته اگر مراد كربلا باشد ، حير گويند بى آن كه اين واژه را به چيزى اضافه كنند . . . « 4 »\r\n\r\n\r\n","description":"","footnote":"\r\n( 1 ) - دلائل النبوه ، ج 2 ، ص 554 ، حديث شمارهء 493 ؛ نيز ر . ك . تاريخ ابن عساكر ، ترجمة الامام الحسين ( ع ) ، محمودى ، ص 347 ، حديث شمارهء 283 .\r\n( 2 ) - كامل الزيارات ، ص 82 ، باب 26 ، حديث شمارهء 2 و 305 ، باب 97 ، حديث شمارهء 3 .\r\n( 3 ) - همان .\r\n( 4 ) - معجم البلدان ، ج 2 ، ص 208 .\r\n","page_name":" 33 ","page_number":33},
  {"content":"\r\n\r\nابن منظور گويد . . . حائر به معناى سرگردان شدن و چرخيدن آب و نيز برمعناى جاى جمع شدن آب است . . . و حائر يعنى كربلا به يكى از دو معناى ياد شده است . . . . « 1 »\r\nهنگامى كه ديزج در سال 236 ، به فرمان متوكل براى از ميان بردن نشانه‌ها و آثار قبر امام حسين ( ع ) آب را در آن جارى ساخت ، آب در آن سرگردان بالا و پايين مىرفت . « 2 »\r\nدكتر مصطفى جواد گويد : ياد آور شديم كه حائر نامى عربى است ؛ و اعراب از دوران جاهليت در اين سرزمين سكونت گزيده‌اند . بنابراين ناگزير بايد پيش از به شهادت رسيدن امام حسين ( ع ) مشهور بوده باشد ؛ زيرا اين نامگذارى و حير و حيره از يك ريشه‌اند . « 3 »\r\nولى دكتر عبدالجواد كليدار پنداشته است كه در تاريخ يا حديث ، پيش يا در اثنا يا اندكى پس از واقعهء طف ، از كربلا به نام حائر يا حير ياد نشده است ؛ زيرا رواياتى كه در آن رسول خدا ( ص ) از كشته شدن حسين ( ع ) در سرزمين كربلا خبر مىدهد ، همهء نام‌ها ، جز حائر را در بر دارد . « 4 »\r\nولى طبرى در تاريخ خويش به نقل از قاسم بن يحيى مىنويسد : رشيد در پى ابن ابى داوود و خدمتكاران قبر حسين بن على ( ع ) فرستاد . گويد : پس آنان را آوردند . آنگاه حسن بن راشد بن ابى داود نگريست و گفت : تو را چه شده است ؟ گفت : اين مرد يعنى رشيد در پى من فرستاده و مرا احضار كرده است ؛ و من از او بر جان خويش ايمن نيستم . گفت :\r\nچون بر او وارد شدى و از تو پرسيد ، بگو كه حسن بن راشد مرا در آنجا گماشته است .\r\nچون بر رشيد وارد شد همين سخن را گفت : او گفت : گمان ندارم كه اين كار حسن باشد ، حاضرش كنيد ! چون حاضر شد ، گفت : چرا اين مرد را در حَير گماشته‌اى ! ؟ گفت : خداى آن كس كه وى را در حَير گماشت بيامرزد : امّ موسى مرا فرمان داد كه او را بر آنجا بگمارم و ماهانه سى درهم بر او مقرر سازم . گفت : او را به حَير باز گردانيد و آنچه را امّ موسى بر\r\n\r\n\r\n","description":"","footnote":"\r\n( 1 ) - لسان العرب ، ج 4 ، ص 223 .\r\n( 2 ) - ر . ك : تاريخ كربلاء ، عبدالجواد كليدار ، ص 60 به نقل از تاريخ مرقد الحسين و العباس ( ع ) ، ص 27 .\r\n( 3 ) - موسوعة العتبات المقدسه ، ج 8 ، ص 23 .\r\n( 4 ) - تاريخ كربلاء ، ص 65 .\r\n","page_name":" 34 ","page_number":34},
  {"content":"\r\n\r\nاو مقرر كرده است ، مقرر داريد ؛ و ام موسى مادر مهدى است . . . « 1 » شايد نخستين بار در متون دينى ، نام « حائر » در روايت‌هاى منقول از امام صادق آمده باشد كه حضرت در آنها برخى راه‌هاى زيارت سيدالشهدا را به اصحابش تعليم داد . مانند روايتى كه يوسف بن كنانى از ابى عبداللَّه ( ع ) نقل مىكند : فرمود : چون به قبر حسين ( ع ) رسيدى به فرات برو و در برابر قبرش غسل كن و به سمت او باش و بايد كه آرام و با وقار باشى تا آنگاه كه از سوى شرقى به حائر در آيى و هنگام ورود بگو . . . » « 2 »\r\nنيز در روايتى از حسن بن عطيه به نقل از ابى عبداللَّه ( ع ) آمده است : « فرمود : چون به حائر وارد شدى بگو . . . » « 3 » ؛ و ديگر روايت‌هايى كه از امام صادق ( ع ) نقل شده است . « 4 »\r\nمقصود از حاير در آن دوران ، محوطهء واقع در درون ديوار بارگاه حسين بود . « 5 » اين اعتقاد را هم لغت و هم قراين و روايات تأييد مىكند ، زيرا حائر در لغت به معناى فضاى پيرامون خانه و يا چيزى كه از هر سوى بدان احاطه دارد مىباشد ؛ چنان كه مىگويند : « اين خانه حائرى وسيع دارد . . . » « 6 »\r\n\r\n\r\n","description":"","footnote":"\r\n( 1 )\r\n- تاريخ الطبرى ، ج 6 ، ص 536 - 537 ؛ « مىبينم كه رشيد هر چند از آنان درگذشت و در ظاهر آنچه را كه‌مادر مهدى پيش‌تر مقرر كرده بود ، مورد تأييد قرار داد ؛ ولى در همان لحظه تصميم به كارى وحشتناك‌تر و بزرگ‌تر گرفت - چنان كه حوادث آينده آن را اثبات كرد - خشم شديد نسبت به خاندان پيامبر ( ص ) وى را بر آن داشت كه كربلا را از بنياد ويران سازد . در نتيجه در همان سال ( 193 ) پيش از آخرين سال عمر خويش ، با عزم جزم فرمان داد كه حاير و گنبد و بارگاه و سراهاى مجاور را از پايه ويران كنند و درخت سدره را از ريشه بر كنند و براى آن كه همهء آثار قبر شريف پاك شود زمين را شخم بزنند . اين مطلب را شمار بسيارى از مورخان نقل كرده‌اند . شيخ ابوجعفر محمد بن حسن طوسى در كتاب « امالى » به سندش از يحيى بن مغيره رازى نقل مىكند : نزد جرير بن عبدالمجيد بودم كه مردى از عراق سررسيد . جرير از اخبار مردم پرسيد و او گفت : رشيد را در حالى ترك گفتم كه قبر حسين را ويران كرده بود ؛ و فرمان داد سدره را ببرند و چون بريده شد جرير دست بلند كرد و گفت : اللَّه اكبر ! در حديثى از رسول خدا ( ص ) به ما رسيده كه سه بار فرمود : « خداوند لعنت كند قطع كننده سدره را ، » و ما تا به امروز معنايش را نمىدانستيم ؛ زيرا مقصود از قطع سدره تغيير قتلگاه حسين است ، به طورى كه مردم جاى قبر وى را نشناسند » ( ر . ك : تاريخ كربلاء ، ص 34 . )\r\n( 2 ) - كامل الزيارات ، ص 221 ، حديث شماره 3 .\r\n( 3 ) - همان ، ص 213 ، باب 79 ، شماره 1 .\r\n( 4 ) - همان ، ص 217 ، باب 79 ، شماره 2 .\r\n( 5 ) - ر . ك : مجمع البحرين ، ج 5 ، ص 280 .\r\n( 6 ) - لسان العرب ، ج 4 ، ص 223 .\r\n","page_name":" 35 ","page_number":35},
  {"content":"\r\n\r\nپس از آن ، كاربرد اين نام وسعت يافت تا آن كه تنها مقصود از آن ، كربلا گرديد .\r\nممكن است گفته شود كه كربلا از روزگار جاهليت محل زندگى اعراب بوده و « حَير » بدون اضافه ناميده مىشده است - همانطور كه ياقوت نوشته است - ؛ اما پس از غلبهء نام « حائر » بر كربلا كاربرد آن اندك شد ؛ به ويژه پس از آن كه نام حائر از حرمت و قداست نيز برخوردار گرديد ؛ و در فقه و روايت براى آن اعمال و احكامى وضع گرديد . « 1 » « 2 »\r\n\r\nفضيلت كربلا و قداست تربت آن\r\nاز آن روزى كه خداوند زمين را آفريد ، به زمين كربلا - طبق روايات - چنان شرافتى بخشيده كه بر هيچ جاى ديگر زمين حتى مكه معظمه نبخشيده است .\r\nبراى مثال از امام سجاد ( ع ) نقل شده كه فرمود : خداوند بيست و چهار هزار سال پيش از آن كه كعبه را بيافريند و حرم قرارش دهد ، زمين كربلا را حرمى امن و مبارك قرار داد ؛ و آنگاه كه خداى متعال زمين را به لرزه درآورد و تكانش دهد ، زمين كربلا همان‌گونه كه هست نورانى و پاكيزه بالا برده مىشود و در برترين باغ از باغهاى بهشت و برترين خانه آن جاى مىگيرد ؛ كه جز پيامبران يا رسولان در آن منزل نكنند ، و كربلا در ميان باغ‌هاى بهشت همانند ستاره براى ساكنان زمين مىدرخشد و نور آن چشم بهشتيان را خيره مىسازد و ندا مىدهد : منم سرزمين مقدس ، پاكيزه و مبارك كه سيدالشهداء و سرور جوانان بهشت را در بر گرفته‌ام . « 3 »\r\nخاك كربلا شفابخش است ، چنان كه امام صادق ( ع ) فرمود :\r\n« خاك قبر حسين بزرگ‌ترين دارو و درمان هر دردى است » . « 4 »\r\nروايات مربوط به فضيلت كربلا تنها به آنچه شيعيان از ائمه اطهار ( ع ) نقل كرده‌اند محدود نمىشود ، بلكه در بسيارى از كتاب‌هاى ديگر فرقه‌هاى اسلامى نيز ديده مىشود .\r\n\r\n\r\n","description":"","footnote":"\r\n( 1 ) - براى آگاهى بيش‌تر ر . ك : تاريخ كربلاء ، نوشته دكتر عبدالجواد كليدار .\r\n( 2 ) - نويسندهء محترم ، موارد ديگرى را نيز بعنوان نامهاى كربلا آورده است ؛ كه نيازى به ترجمهء آن نبود .\r\n( 3 ) - المزار ، شيخ مفيد ، ص 34 ؛ كامل الزيارات ، ص 180 ، باب 88 ، شماره 4 .\r\n( 4 ) - همان ، ص 125 ؛ همان ، ص 289 ، باب 91 ، شماره 4 .\r\n","page_name":" 36 ","page_number":36},
  {"content":"\r\n\r\nسيوطى نزديك به بيست روايت از علماى بزرگ اهل تسنن ، مانند بيهقى ، ابى نعيم و امثال آنان نقل كرده است . « 1 »\r\nبايد دانست كه قداست برخى مكانها يا خاكها به سيرهء عملى رايج در ميان مسلمانان صدر اسلام و حتى دوران رسول اكرم ( ص ) مىرسد .\r\nبرزنجى مىگويد : واجب است هر كس چيزى را از مدينه بيرون برد ، آن را به جايش بازگرداند و تا چنين نكند پيوسته گناهكار است ، مگر از آن خاك به اندازه شفا برده باشد ، مانند خاك قتلگاه حمزه سيدالشهداء و خاك سهيل ؛ زيرا گذشتگان و نسلهاى پس از ايشان بر اين امر اتفاق نظر دارند . « 2 »\r\nهمچنين اين روش پس از روزگار رسول خدا ( ص ) نيز استمرار يافت .\r\nعلامه سمهودى در كتاب « وفاء الوفاء » گويد : هنگامى كه پيامبر ( ص ) وفات يافت مردم از تربت شريف آن حضرت بر مىگرفتند . آنگاه عايشه دستور داد كه مقابلشان ديوار كشيدند .\r\nدرون ديوار سوراخى بود كه از آن تربت بر مىگرفتند ، پس عايشه فرمان داد كه آن را بستند . « 3 »\r\nمردم به طلب شفا از خاك‌ها بسنده نمىكنند بلكه جاى گامهاى برخى اولياى خدا را نيز تقديس مىنمايند . حال كه چنين است ، چرا نشود تربت فرزند ، دسته گل ، جگر گوشه و پارهء تن رسول خدا ( ص ) را تقديس كرد و حال آنكه پاكيزه‌ترين و محترم‌ترين تربت‌ها است ؟ !\r\nامام صادق ( ع ) فرموده است : فاطمهء زهرا ( س ) دختر رسول خدا ( ص ) تسبيحى داشت كه نخ آن پشم بود و شمار تكبيرات را روى آن گره زده بود ؛ و آن را با دست مىچرخاند و تكبير و تسبيح مىگفت . پس از آنكه حمزة بن عبدالمطلب به شهادت رسيد ، حضرت با استفاده از تربت وى تسبيح درست كرد و مردم نيز چنين كردند ؛ و چون حسين ( ع ) به شهادت رسيد ، به خاطر فضيلت و برترى تربت وى ، مردم به آن روى آوردند . « 4 »\r\n\r\n\r\n","description":"","footnote":"\r\n( 1 ) - ر . ك : الارض و التربة الحسينية ، محمد حسين كاشف الغطاء ، ص 33 - 34 .\r\n( 2 ) - نزهة الناظرين ، برزنجى ، ص 116 .\r\n( 3 ) - وفاء الوفاء ، ج 1 ، ص 385 .\r\n( 4 ) - بحار الانوار ، ج 101 ، ص 133 .\r\n","page_name":" 37 ","page_number":37},
  {"content":"\r\n\r\nعلامه كاشف الغطا گويد : « . . . حمزه در احد دفن شد و او را سيدالشهدا مىگفتند و بر خاك قبرش سجده مىكردند . . . هنگامى كه حسين ( ع ) به شهادت رسيد ، او سيدالشهدا گرديد ، و بر تربت وى سجده مىكنند . » « 1 »\r\nسيرهء شيعيان اهل بيت ( ع ) ، به ويژه تا زمان امام صادق ( ع ) استمرار يافت ؛ و آنان چيزى موسوم به حمزه را با خود حمل مىكردند و آن مقدارى از خاك بود كه درون كيسه‌اى براى سجده آماده كرده بودند . پس از آن ، خاك تربت حسين ( ع ) براى سهولت كار نمازگزاران به صورت مهر درآمد . از آنجا كه ساييدن گونه و پيشانى بر زمين واجب است ، چرا نبايد بر پاك و پاكيزه‌ترين و مقدس‌ترين خاك‌هاى زمين يعنى تربت حسين ( ع ) كه روايات فراوانى در فضيلت آن نقل شده سجده كرد ؟ « 2 »\r\nبنياد اين كار را امامان معصوم ( ع ) نهاده‌اند . نخستين كسى كه بر تربت حسين ( ع ) نماز خواند و آن را مسجد قرار داد امام زين‌العابدين ( ع ) بود . آن حضرت پس از خاك‌سپارى جنازهء پدرش مشتى از خاك را كه پيكر شريف بر آن نهاده بود ، برگرفت و از آن مهرى و تسبيحى ساخت و هنگامى كه بر يزيد ملعون وارد شد و پس از بازگشتن از شام ، به اين خاك تبرك مىجست و بر آن سجده مىكرد ؛ و برخى بيمارىهاى خانواده‌اش را با آن درمان مىنمود . از آن پس اين كار ميان علويان و شيعيان رواج يافت . « 3 »\r\nپس از امام زين العابدين ( ع ) ، فرزندش امام محمد باقر ( ع ) و پس از او امام صادق ( ع ) و ديگر ائمه ( ع ) در اين كار از آن حضرت پيروى كردند .\r\nشايد راز سجده بر تربت حسين ( ع ) اين باشد كه اين كار پيوسته مصايب و فجايع بزرگى را كه بر آن حضرت وارد شد ، در ذهن نمازگزار زنده نگه مىدارد ؛ حسين كه با قيام و شهادتش اسلام و نماز احيا گرديد : « اشْهَدُ انَّكَ قَدْ اقَمْتَ الصَّلَوةَ » ( گواهى مىدهم كه تو نماز را به پا داشته‌اى ) . اگر قيام حسين نبود ، نه نمازى مىماند و نه زكاتى ، و امر به معروف و نهى از\r\n\r\n\r\n","description":"","footnote":"\r\n( 1 ) - الارض و التربة الحسينيه ، ص 49 .\r\n( 2 ) - همان ، ص 50 - 53 .\r\n( 3 ) - همان .\r\n","page_name":" 38 ","page_number":38},
  {"content":"\r\n\r\nمنكر بىمعنا مىشد . حتى اسلام از ميان مىرفت و اين سخن درخشان كه مىگويد : « وجود اسلام محمدى و بقاى آن حسينى است » ، به طور كامل درست است .\r\nاز آنجا كه واجب است هنگام سجده پيشانى روى خاك گذاشته شود تا چه بهتر كه اين خاك تربتى مقدس ، همانند تربت امام حسين ( ع ) باشد . اينكه در بارهء سجده بر تربت پاك حسين به شيعه افترا مىبندند و مىگويند سجده بر تربت حسين ( ع ) نوعى بت‌پرستى است كه اسلام با آن مبارزه كرده ، مردود است ؛ زيرا ميان سجده براى چيزى و سجده بر چيزى فرق است ، و شيعه براى خداوند بر تربت حسين سجده مىكند ؛ نه براى تربت حسين ( ع ) . شايان ذكر است كه تقديس تربت حسين ( ع ) تنها به شفا خواستن از آن محدود نمىگردد ، بلكه شامل سجده براى خدا بر روى آن نيز مىگردد - به اين دليل كه زمينى است پاك و پاكيزه - و چون در هنگام سجده بايد پيشانى بر روى خاك گذاشته شود ، چه بهتر كه بر روى پاكيزه‌ترين خاكها باشد .\r\n\r\nكربلا در تاريخ برخى پيامبران\r\n1 - سعد بن عبداللَّه قمى در ضمن پرسشهايى از امام قائم ( ع ) سؤال كرد : اى فرزند رسول خدا مرا از تأويل « كهيعص » خبر دهيد . حضرت فرمود : « اين حروف از اخبار غيبى است كه خداوند پيامبرش زكريا را از آنها آگاه ساخت و سپس آن را براى محمد ( ص ) نقل كرد . پس از آنكه زكريا از خداوند خواست كه نامهاى پنجگانه را به او بياموزد ، جبرئيل فرود آمد و آنها را به وى آموخت . پس از آن ، هرگاه زكريا نام محمد ، على ، فاطمه و حسن را مىبرد ، از نگرانى بيرون مىآمد و اندوهش زدوده مىشد ؛ و چون نام حسين را مىبرد ، گريه گلوگيرش مىگرديد و نفسش تنگ مىشد . روزى عرض كرد : پروردگارا چرا هرگاه نام چهار تن از آنان را مىبرم خاطرم تسلى مىيابد و چون نام حسين را مىبرم اشكم جارى مىشود و آه از نهادم بر مىآيد ؟ آنگاه خداى متعال او را از واقعهء كربلا آگاه كرد و فرمود : كهيعص ، « كاف » اشاره به كربلا ، « هاء » هلاك عترت پاك ، « يا » يزيد ستم كننده بر حسين ( ع ) ، « عين » عطش حسين و « صاد » صبر او است . . . . « 1 »\r\n\r\n\r\n","description":"","footnote":"\r\n( 1 ) - كمال الدين و تمام النعمه ، ج 2 ، ص 461 ، شماره 21 ؛ ر . ك : دلائل الامامه ، ص 513 ، شماره 492 - 496 .\r\n","page_name":" 39 ","page_number":39},
  {"content":"\r\n\r\n2 - علامهء مجلسى گويد : به طور مرسل نقل شده است كه چون آدم ( ع ) به زمينى فرود آمد ، حوّا را نديد ، و در جست و جوى او در زمين به گردش پرداخت . چون بر كربلا گذشت ، غمگين شد و بى دليل سينه‌اش تنگ گرديد ، و در جايى كه حسين در آن كشته شد لغزيد ، به طورى كه خون از پايش جارى شد . آنگاه سرش را به آسمان بلند كرد و گفت : پروردگارا آيا گناه ديگرى از من سر زده است كه به سبب آن مرا كيفر دهى ؟ من همه زمين را گشتم و در هيچ جاى آن مانند اينجا نترسيدم .\r\nآنگاه خداوند بر او وحى كرد : اى آدم ، گناهى از تو سر نزده است . ليكن فرزندت حسين در اين زمين ، از روى ستم ، كشته مىشود . در نتيجه براى همسان بودن با خون او ، خون از پاى تو نيز جارى شد .\r\nآدم گفت : پروردگارا ، آيا حسين پيامبر است ؟\r\nفرمود : نه ، بلكه فرزند پيامبر ، محمد ( ص ) است .\r\nگفت : قاتلش كيست ؟\r\nفرمود : قاتل او يزيد است كه ساكنان آسمان‌ها و زمين او را لعنت مىكنند !\r\nآدم گفت : اى جبرئيل اينك چه كنم ؟\r\nگفت : اى آدم ، لعنتش كن .\r\nآنگاه او را چهار بار لعنت كرد و چند گام به سوى كوه عرفات برداشت و حوّا را در آنجا يافت . « 1 »\r\n3 - علامهء مجلسى مىگويد : نقل شده است كه چون نوح كشتى را ساخت ، همهء دنيا را با آن گشت . هنگامى كه به كربلا رسيد ، زمين او را گرفت . نوح از غرق شدن ترسيد و به پروردگار عرض كرد : پروردگارا من همهء زمين را گشتم و در هيچ جاى آن مانند اينجا نترسيدم !\r\nآنگاه جبرئيل فرود آمد و گفت : اى نوح ، در اين مكان حسين نوهء محمد ، خاتم الانبيا و فرزند خاتم اوصيا كشته مىشود .\r\nگفت : اى جبرئيل قاتلش كيست ؟\r\n\r\n\r\n","description":"","footnote":"\r\n( 1 ) - بحار الانوار ، ج 44 ، ص 242 - 243 ، باب 30 ، ح 37 .\r\n","page_name":" 40 ","page_number":40},
  {"content":"\r\n\r\nگفت : قاتل او لعنت شدهء اهل هفت آسمان و هفت زمين است . آنگاه نوح او را چهار بار لعنت كرد ، سپس كشتى به حركت درآمد تا آنكه به كوه جودى رسيد و بر آن استقرار يافت . « 1 »\r\n4 - نيز مجلسى گفته است : نقل شده كه ابراهيم ( ع ) سوار بر اسب بر زمين كربلا گذشت ، اسب لغزيد ، ابراهيم بر زمين افتاد ، سرش شكافت و خونش جارى گرديد . او آغاز به استغفار كرد و گفت : پروردگارا چه گناهى از من سر زده است ؟\r\nدر اين هنگام جبرئيل فرود آمد و گفت : اى ابراهيم ، از تو گناهى سر نزده است ، ليكن در اين مكان فرزند خاتم پيامبران و خاتم اوصيا كشته مىشود ، و خون تو همسان با خون او جارى گرديد .\r\nگفت : اى جبرئيل قاتلش كيست ؟\r\nگفت : لعنت شده اهل آسمانها و زمين . لعنت قلم بدون اجازهء پروردگارش بر لوح رفت ، آنگاه خداى متعال به قلم وحى فرمود : تو به خاطر اين لعن استحقاق ستايش دارى .\r\nسپس ابراهيم ( ع ) دستانش را بلند كرد و فراوان بر يزيد لعنت فرستاد ، و اسب ابراهيم با زبانى شيوا آمين گفت . پس ابراهيم ( ع ) به اسبش گفت : چه فهميدى كه دعايم را آمين گفتى ؟\r\nگفت : اى ابراهيم ، من به اينكه تو بر من سوارى افتخار مىكنم . چون لغزيدم و تو از پشتم افتادى بسيار خجلت زده شدم ؛ و سبب اين كار از سوى يزيد ملعون بود . « 2 »\r\n5 - همچنين همو گويد : نقل شده است كه گوسفندان اسماعيل بر ساحل نهر فرات چرا مىكردند . چوپان به او خبر داد كه گوسفندان ، از فلان روز است كه از آب اين نهر نمىنوشند . اسماعيل سبب اين كار را از پروردگارش پرسيد . جبرئيل نازل شد و گفت : اى اسماعيل ، از گوسفندانت بپرس ، سبب اين كار را به تو خواهند گفت . اسماعيل پرسيد :\r\nچرا از اين آب نمىنوشيد ؟\r\nاز آن ميان گوسفندى با زبان رسا گفت : به ما رسيده است كه فرزندت حسين ( ع ) ، سبط محمد ، در اينجا تشنه كشته مىشود ، و ما بر اندوه او از آب اين نهر نمىنوشيم . سپس\r\n\r\n\r\n","description":"","footnote":"\r\n( 1 ) - بحارالانوار ، ج 44 ، ص 243 ، باب 3 ، ح 38 .\r\n( 2 ) - همان ، باب 30 ، ح 39 .\r\n","page_name":" 41 ","page_number":41},
  {"content":"\r\n\r\nدربارهء قاتلش از او پرسيد . گفت : او را لعنت شده آسمانها و زمينها و همهء آفريدگان مىكشد .\r\nآنگاه اسماعيل گفت : پروردگارا قاتل حسين ( ع ) را لعنت كن . « 1 »\r\n6 - نيز همو گويد : نقل شده است كه موسى ( ع ) همراه يوشع بن نون مىرفت . چون به زمين كربلا رسيد ، كفش او پاره شد و خار در پايش فرو رفت و خون جارى گرديد . گفت :\r\nپروردگارا چه گناهى از من سر زده است ؟\r\nدر آن زمان بر او وحى شد كه در اينجا حسين ( ع ) كشته مىشود و خونش مىريزد ؛ و خون تو در موافقت با خون او جارى گرديد .\r\nگفت : پروردگارا ! حسين كيست ؟\r\nبه او گفته شد : او سبط محمد مصطفى ( ص ) و فرزند على مرتضى ( ع ) است .\r\nگفت : قاتلش كيست ؟\r\nگفته شد : او لعنت شده ماهى دريا ، وحش صحرا و پرنده آسمان است ! آنگاه موسى دستانش را بلند كرد و يزيد را لعنت نمود و بر او نفرين فرستاد . يوشع بن نون نيز دعاى او را آمين گفت و دنبال كار خويش رفت . « 2 »\r\n7 - نيز گويد : نقل شده است كه سليمان بر قالى خويش مىنشست و در هوا حركت مىكرد . روزى از روزها كه در حال حركت بود ، بر زمين كربلا گذشت . باد قالى او را سه بار چرخاند به طورى كه ترسيد سقوط كند ، در آن موقع باد آرام گرفت و قالى در زمين كربلا فرود آمد .\r\nسليمان به باد گفت : چرا آرام گرفتى ؟\r\nگفت : همانا در اينجا حسين كشته مىشود .\r\nگفت : حسين چه كسى است ؟\r\nگفت : سبط محمد مختار و فرند على كرّار است .\r\nگفت : قاتلش كيست ؟\r\nگفت : يزيد ، لعنت شده اهل آسمانها و زمين .\r\n\r\n\r\n","description":"","footnote":"\r\n( 1 ) - بحارالانوار ، ج 44 ، ص 243 ، باب 30 ، ح 40 .\r\n( 2 ) - همان ، ص 244 ، باب 30 ، ح 41 .\r\n","page_name":" 42 ","page_number":42},
  {"content":"\r\n\r\nآنگاه سليمان دستها را بلند و يزيد را لعنت كرد و بر او نفرين فرستاد . انس و جن نيز دعايش را آمين گفتند . سپس باد وزيدن گرفت و قالى به حركت در آمد . « 1 »\r\n8 - نيز گفته است : نقل شده است كه عيسى همراه حواريون در خشكىها در حركت بود ؛ چون بر كربلا گذشتند ، شيرى درنده را ديدند كه راه را گرفته است . عيسى به سوى شير رفت و گفت : چرا در اين راه نشسته‌اى و نمىگذارى كه از آن بگذريم ؟\r\nشير با زبان رسا گفت : به شما اجازه عبور از اين راه را نخواهم داد ، تا آنكه يزيد قاتل حسين ( ع ) را لعنت كنيد !\r\nعيسى گفت : حسين كيست ؟\r\nگفت : او سبط محمد ( ص ) ، پيامبر امّى و فرزند جانشين او على ( ع ) است .\r\nگفت : قاتلش كيست ؟\r\nگفت : قاتل او لعنت شده حيوانات بيابان ، مگسها و همهء درندگان به ويژه در روزهاى عاشورا است .\r\nآنگاه عيسى دستانش را بلند و يزيد را لعنت كرد و بر او نفرين فرستاد ، و حواريون دعايش را آمين گفتند . سپس شير از راه كنار رفت و آنان به راه خويش رفتند . « 2 »\r\n9 - شيخ صدوق در كتابهاى امالى و كمال الدين در ضمن نقل گفت و گوى بلندى از ابن عباس و حضرت على ( ع ) - در راه صفين - چنين آورده است : ابن عباس گفت : « سپس فرمود : اى ابن عباس ، پشكهاى آهو را در اطراف اينجا برايم پيدا كن ، به خدا سوگند نه دروغ گفته‌ام و نه به من دروغ گفته شده است ، رنگ آن پشكها چون زعفران زرد است .\r\nابن عباس گويد : من رفتم و مقدارى از آنها را كه در يك جا جمع شده بود پيدا كردم . آنگاه صدا زدم : اى امير مؤمنان ، آنها را به همان صورتى كه فرموديد پيدا كردم . پس على ( ع ) فرمود :\r\nراست گفت خدا و رسول او . آنگاه برخاست و دوان دوان نزد آنها رفت و برداشت و بوييد و\r\n\r\n\r\n","description":"","footnote":"\r\n( 1 ) - بحارالانوار ، ج 44 ، ص 244 ، باب 30 ، ح 41 .\r\n( 2 ) - همان ، حديث شماره 43 ؛ گفتنى است در مورد اطلاع حضرت عيسى ( ع ) از واقعهء كربلا ، روايت ديگرى نيز ذكر شده كه ما به جهت پرهيز از تكرار ، از ذكر آن در اينجا خوددارى كرده و روايت كامل آن را در بحث « امير مؤمنان على ( ع ) و مصيبت حسين ( ع ) » آورده‌ايم .\r\n","page_name":" 43 ","page_number":43},
  {"content":"\r\n\r\nگفت : آرى ، درست خودش هست . اى پسر عباس آيا مىدانى اين پشكها چيست ؟ اينها را عيسى بن مريم بوييده است . به اين ترتيب كه روزى با حواريون مىگذشت و چند آهو را ديد كه گرد آمده‌اند و مىگريند . عيسى نشست و حواريون نيز با او نشستند . او گريست و آنان نيز گريستند . در حالى كه نمىدانستند چرا نشست و براى چه گريست . آنگاه پرسيدند :\r\nاى روح خدا و كلمهء او چرا مىگريى ؟ گفت : آيا مىدانيد اينجا چه سرزمينى است ؟ گفتند :\r\nنه . گفت : در اين زمين فرزند احمد ، رسول خدا ( ص ) ، و فرزند زهراى بتول - شبيه مادرم - كشته و به خاك سپرده مىشود . زيرا كه خاك اينجا تربت آن فرزند شهيد شده پيامبر و از مشك پاكيزه‌تر است . خاك همهء پيامبران و فرزندانشان چنين است . اين آهوان به سخن درآمدند و به من گفتند كه به شوق تربت آن فرزند مبارك در اينجا چرا مىكنند و گمان دارند كه در اينجا درامانند . سپس دست بر آن پشكها زد و بوييد و گفت : خوشبويى اين پشكها به دليل جاى علف آن است . بار پروردگارا آنها را نگهدار تا پدرش ببويد و موجب تسلّى خاطر او گردد . . . » « 1 » .\r\n\r\nمصيبت حسين در زندگى پيامبران و امّتهايشان\r\n1 - علامهء مجلسى ( ره ) از كتاب درّالثمين در تفسيرآيهء شريفهء  « فَتَلَقَّى آدَمُ مِنْ رَبِّهِ كَلِماتٍ . . . » \r\nنقل مىكند كه آدم ساق عرش و نامهاى پيامبر و امامان ( ع ) را ديد . آنگاه جبرئيل به او چنين تلقين كرد : بگو « يا حَمِيدُ بِحَقِّ مُحَمَّدٍ ، يا عالِىُ بِحَقِّ عَلِىٍّ ، يا فاطِرُ بِحَقِّ فاطِمَةَ ، يا مُحْسِنُ بِحَقِّ الْحَسَنِ وَالْحُسَيْنِ وَ مِنْكَ الْاحْسانُ » . چون نام حسين را بر زبان آورد اشك او جارى و قلبش خاشع شد و گفت : برادرم ، جبرئيل ، چون نام پنجمى آنها را مىبرم دلم مىشكند و اشكم جارى مىشود .\r\nجبرئيل گفت : اين فرزندت به مصيبتى گرفتار مىشود كه همهء مصيبت‌ها در برابرش كوچك است :\r\nگفت : برادرم ، چه مصيبتى ؟\r\n\r\n\r\n","description":"","footnote":"\r\n( 1 ) - امالى صدوق ، ص 478 - 480 ، مجلس 87 ، شماره 5 ؛ كمال الدين ، ج 2 ، ص 532 - 535 ، باب 48 ، شماره يك .\r\n","page_name":" 44 ","page_number":44},
  {"content":"\r\n\r\nگفت : با لب تشنه و غريب و تنها كشته مىشود و يار و ياورى ندارد ! اى آدم اگر او را ببينى مىگويد : واى از عطش ! واى از كمى ياران ! تا آنكه تشنگى مانند دود ميان او و آسمان حايل مىگردد ! در آن زمان هيچ كس او را اجابت نمىكند ، مگر با شمشير و چشاندن مرگ ، سپس او را همانند گوسفند سر مىبرند ! و دشمنان بار و بنه‌اش را غارت مىكنند ! و سرهاى او و يارانش را به همراه زنان در شهرها مىگردانند ! در علم خداى واحد منان چنين گذشته است . آنگاه آدم و جبرئيل مانند زن فرزند مرده گريستند . « 1 »\r\n2 - شيخ صدوق از فضل بن شاذان نقل مىكند كه گفت : از امام رضا ( ع ) شنيدم كه مىفرمود : هنگامى كه ابراهيم ( ع ) از سوى خداوند فرمان يافت تا قوچى را كه برايش فرستاد به جاى اسماعيل سر ببرد . ابراهيم آرزو كرد اى كاش اسماعيل را به دست خويش سر بريده بود ؛ و فرمان نمىيافت كه قوچ را به جايش بكشد ؛ تا با اين كار آنچه ( مصيبتى ) به قلب پدرى كه عزيزترين فرزندانش را سر مىبرد وارد مىشود به قلب او نيز وارد شود و بدين وسيله به برترين پاداشى كه مصيبت زدگان بدان مىرسند ، نايل گردد .\r\nپس از آن ، خداى متعال به او وحى فرمود : اى ابراهيم ، محبوب‌ترين آفريدگانم نزد تو كيست ؟\r\nگفت : پروردگارا ، كسى را كه از حبيب تو محمد ( ص ) ، نزد من محبوب‌تر باشد نيافريده‌اى .\r\nخداوند به او وحى فرمود : اى ابراهيم ، آيا او را بيش‌تر دوست مىدارى يا خودت را ؟\r\nگفت : او را از خود دوست‌تر مىدارم .\r\nفرمود : فرزندان او را بيش‌تر دوست دارى يا فرزندان خود را ؟\r\nگفت : فرزندان او را .\r\nفرمود : در اين صورت ، آيا اينكه فرزندش از روى ستم به دست دشمنانش سربريده شود قلب تو را بيش‌تر به درد مىآورد يا آنكه فرزند خود را در راه فرمانبردارى من سر ببرى ؟\r\nگفت : پروردگارا ، بريده شدن سر فرزند او قلب مرا بيش‌تر به درد مىآورد . گفت : اى ابراهيم ، گروهى كه خود را امت پيامبر ( ص ) مىدانند ، فرزندش ، حسين را پس از او از روى\r\n\r\n\r\n","description":"","footnote":"\r\n( 1 ) - بحار الانوار ، ج 44 ، 245 ، باب 30 ، حديث شماره 44 .\r\n","page_name":" 45 ","page_number":45},
  {"content":"\r\n\r\nستمگرى و دشمنى مىكشند ؛ همان‌طور كه گوسفند را سر مىبرند . آنان با اين كار مستحق خشم من مىشوند . ابراهيم بى تابى كرد و دلش به درد آمد و گريست .\r\nخداى عزوجل وحى فرمود : اى ابراهيم بىتابى تو را بر شهادت حسين ، به جاى بىتابى هنگام قربانى فرزندت اسماعيل پذيرفتم و برترين مرتبه‌هاى مصيبت زدگان را بر تو مقرر داشتم . اين است معناى قول خداى عزوجل :  « وَ فَدَيْناهُ بِذِبْحٍ عَظِيمٍ »  ؛ « وَ لا حَوْلَ وَ لا قُوَّةَ الّا بِاللَّهِ الْعَلِىِّ الْعَظِيمِ » . « 1 »\r\n3 - نقل شده است كه رسول خدا ( ص ) فرمود : هنگامى كه خداوند آهنگ هلاكت قوم نوح فرمود ، به او وحى كرد كه تخته‌هاى ساج را ببرد پس از آنكه آنها را بريد ندانست با آنها چه كند . آنگاه جبرئيل فرود آمد و شكل كشتى را به او نشان داد . وى تابوتى به همراه داشت كه درون آن 129000 ميخ بود . نوح آن ميخ‌ها را به كشتى كوبيد تا آنكه پنج ميخ باقى ماند . آنگاه دست به يكى از ميخ‌ها زد و دستش نورانى شد و مانند ستاره در افق آسمان نور مىداد . نوح حيرت زده شد آنگاه ميخ به زبان درآمد و به طور گويا گفت : من بر نام بهترين پيامبران ، محمد بن عبداللَّه ( ص ) هستم .\r\nآنگاه جبرئيل فرود آمد ، و نوح به او گفت : اى جبرئيل ، اين چه ميخى است كه هرگز مانند آن نديده‌ام ؟\r\nگفت : اين به نام سرور پيامبران ، محمد بن عبداللَّه است ، آن را بر سوى راست كشتى بكوب !\r\nآنگاه به ميخ دوم دست زد ، و آن نيز نورانى شد .\r\nنوح گفت : اين ميخ چيست ؟\r\n\r\n\r\n","description":"","footnote":"\r\n( 1 ) - عيون اخبار الرضا ( ع ) ، ج 1 ، ص 209 ، باب 17 ح 1 ؛ به نقل از بحارالانوار ، ج 44 ، ص 225 ، باب 30 ، ح 6 نيز از امالى شيخ صدوق ، علامهء مجلسى در ذيل اين خبر مىنويسد : « معناى اين خبر اين نيست كه حسين فديه اسماعيل گرديد ، بلكه معنايش اين است كه بى تابى ابراهيم برجزع حسين ( ع ) به جاى بى تابى بر جزع اسماعيل پذيرفته شد گويا فديه در اين روايت در معناى اصلى اش به كار نرفته است ، بلكه به معناى تعويض است از آنجا كه ابراهيم به سبب از دست دادن ثواب بى تابى بر اسماعيل تأسف خورده خداوند به جاى آن به او ثوابى برتر و بيش‌تر داد و آن بىتابى بر حسين ( ع ) بود » .\r\n","page_name":" 46 ","page_number":46},
  {"content":"\r\n\r\nگفت : اين ميخ از آن برادر و پسر عمويش ، سرور اوصيا ، على بن ابى طالب است . آن را در جلو سمت چپ بكوب .\r\nسپس به ميخ سوم دست زد ؛ و آن نيز نورانى و روشن گرديد !\r\nجبرئيل گفت : اين ميخ از آن فاطمه است ، آن را در كنار ميخ پدرش بكوب .\r\nسپس به ميخ چهارم دست زد كه روشن و نورانى شد !\r\nجبرئيل گفت : اين ميخ از آن حسن است آن را در كنار ميخ پدرش بكوب سپس به ميخ پنجم دست زد . آن نيز روشن و نورانى شد و نمناك گرديد .\r\nجبرئيل گفت : اين ميخ حسين است ؛ آن را در كنار ميخ پدرش بكوب .\r\nنوح گفت : اين نم چيست ؟\r\nگفت : اين خون است .\r\nسپس داستان حسين ( ع ) و رفتار امت را با وى بازگو كرد . خداوند قاتل و ستم كننده بر او و خوار كننده او را لعنت كند . « 1 »\r\n4 - شيخ صدوق از امام رضا ( ع ) نقل مىكند كه رسول خدا ( ص ) فرمود : موسى بن عمران از پروردگار - عزوجل - پرسيد : « پروردگارا ، برادرم هارون مرد ، او را ببخشاى . خداوند متعال به او وحى فرمود : اى موسى ، اگر مرا به بخشايش اولين و آخرين بخوانى ، مىپذيرم ؛ مگر قاتل حسين بن على بن ابى طالب كه من خود به جايش از او انتقام مىگيرم . » « 2 »\r\n5 - شيخ صدوق از امام صادق ( ع ) نقل مىكند كه فرمود : آن اسماعيلى كه خداوند در كتابش فرمود : « و ياد كن در كتاب از اسماعيل ، همانا كه او راست پيمان و رسول و پيامبر بود » « 3 » اسماعيل فرزند ابراهيم نبود . بلكه يكى از پيامبرانى بود كه خداوند متعال او را به\r\n\r\n\r\n","description":"","footnote":"\r\n( 1 ) - بحار الانوار ، ج 44 ، ص 230 ، باب 30 ، ح 12 .\r\n( 2 ) - عيون اخبار الرضا ، ج 2 ، ص 31 ح 179 ؛ مقصود از قاتل حسين تنها قاتل مستقيم وى نيست و ديگران هم كه براى قتل وى آماده شدند و به اين كار فرمان دادند و در رويارويى ، محاصره و جنگ با او شركت جستند ، و بر اين كار كمك كردند و به آن رضايت دادند نيز تا برپايى رستخيز مورد نظر هستند . اين چيزى است كه بسيارى از روايت‌هاى منقول از اهل بيت ( ع ) آن را تأييد مىكند .\r\n( 3 ) - مريم ( 19 ) ، آيه 54 .\r\n","page_name":" 47 ","page_number":47},
  {"content":"\r\n\r\nسوى قومش فرستاد و آنان پوست سر و صورتش را كندند . آنگاه فرشته‌اى آمد و گفت :\r\nخداوند مرا سوى تو فرستاد ، آنچه مىخواهى به من فرمان بده . گفت : من حسين را الگوى خويش ساخته‌ام . « 1 »\r\nشيخ صدوق نيز با اندكى تفاوت و به سندى ديگر از امام صادق ( ع ) همين روايت را نقل كرده است . « 2 »\r\nابن قولويه به نقل از بريربن معاويه عجلى گويد : به ابىعبداللَّه ( ع ) گفتم : اى فرزند رسول خدا ( ص ) ، مرا از اسماعيلى خبر ده كه خداوند در كتابش از او چنين ياد مىكند : « و ياد كن در كتاب اسماعيل را ، همانا كه او راست پيمان و رسول و پيامبر بود » ، آيا او همان اسماعيل پسر ابراهيم ( ع ) است ؟ چراكه مردم مىپندارند كه او اسماعيل بن ابراهيم است ! حضرت فرمود : اسماعيل پيش از ابراهيم مرد و حجت خدا در ميان مردم و صاحب شريعت ابراهيم بود ، در اين صورت اسماعيل نزد چه كسى فرستاده شد ؟\r\nگفتم : فدايت گردم ، او كه بود ؟\r\nفرمود : او اسماعيل بن حزقيل پيامبر است كه خداوند او را به سوى قومش فرستاد ؛ و آنان وى را تكذيب كردند و پوست صورتش را كندند . پس خداوند بر آنان خشم گرفت ، و سطاطائيل ، فرشته عذاب ، را نزد او فرستاد . فرشته گفت : اى اسماعيل ، من سطاطائيل فرشته عذابم ، خداوند با عزت مرا نزد تو فرستاد كه اگر بخواهى قوم تو را به انواع عذاب‌ها گرفتار سازم . اسماعيل گفت : مرا به اين كار نيازى نيست ! آنگاه خداوند بر او وحى كرد :\r\nاى اسماعيل چه حاجت دارى ؟ گفت : پروردگارا تو براى خويش به ربوبيت پيمان گرفته‌اى و براى محمد به نبوت و براى اوصياى او به ولايت ، و به بهترين آفريدگان خبر دادى كه امتش با حسين بن على ( ع ) پس از پيامبرشان چه مىكنند ؛ و به حسين وعده دادى كه او را به دنيا بازگردانى تا از آنچه با او كردند ، خود انتقام گيرد ، حاجت من نيز اين است كه مرا\r\n\r\n\r\n","description":"","footnote":"\r\n( 1 ) - علل الشرايع ، ص 77 ، باب 67 ، ح 2 ، كامل الزيارات ، ص 62 - 63 ، باب 19 ، ح 1 .\r\n( 2 ) - همان ، ص 78 ، باب 67 ، ح 3 ؛ همان ، ص 63 باب 19 ، ح 2 .\r\n","page_name":" 48 ","page_number":48},
  {"content":"\r\n\r\nنيز همانند حسين ( ع ) به دنيا بازگردانى تا از آنچه با من كرده‌اند ، خود انتقام بگيرم . آنگاه خداوند به اسماعيل بن حزقيل نيز وعده داد و او همراه حسين ( ع ) باز مىگردد . « 1 »\r\n6 - شيخ صدوق از كعب الاحبار نقل مىكند كه گفت : در كتاب ما آمده است كه مردى از فرزندان محمد ، رسول خدا ( ص ) ، كشته مىشود ؛ و هنوز عرق چارپايان اصحابش خشك نمىشود كه وارد بهشت مىشوند و دست در گردن حورالعين مىاندازند . آنگاه حسين ( ع ) بر ما گذشت ، و ما گفتيم : آيا آن فرزند همين است ؟ گفت : نه .\r\nآنگاه حسين ( ع ) بر ما گذشت ؛ و گفتيم آيا ايشان است ؟\r\nگفت : آرى . « 2 »\r\n7 - نيز شيخ صدوق از گروهى نقل مىكند كه گفتند : ما در سرزمين روم به جنگ رفتيم به يكى از كنيسه‌ها وارد شديم و ديديم كه در آنجا نوشته است :\r\n أيرجوا معشراً قتلُوا حسيناً * شفاعة جده يوم الحساب \r\nآيا گروهى كه حسين را كشتند در روز قيامت از جدش اميد شفاعت دارند . پرسيديم :\r\nچند سال است كه اين شعر در كنيسه شما است ؟\r\nگفتند : سيصد سال پيش از برانگيخته شدن پيامبر شما ! « 3 »\r\nابن نما گويد : عبدالرحمن بن مسلم از پدرش نقل مىكند كه گفت :\r\nما در سرزمين روم به جنگ رفتيم . در آنجا وارد يكى از كنيسه‌هاى آنان در قسطنطنيه شديم . در آنجا چيز مكتوبى ديديم . از گروهى از شاميان كه خواندن زبان رومى را مىدانستند پرسيدم ؛ معلوم شد كه اين بيت ( بيت ياد شده ) نوشته شده است .\r\nابو عمرو زاهد در كتاب الياقوت گويد : عبداللَّه بن صفار ، دوست ابو حمزهء صونى گويد : در يكى از جنگها چند تن را به اسارت درآورديم . در ميان آنان يكى از بزرگان و خردمندان مسيحى نيز حضور داشت . ما او را گرامى داشتيم و به او نيكى كرديم . او به ما گفت : پدرم به نقل از\r\n\r\n\r\n","description":"","footnote":"\r\n( 1 ) - كامل الزيارات ، ص 63 - 64 ، باب 19 ، ح 3 .\r\n( 2 ) - امالى ، شيخ صدوق ، ص 121 ، مجلس 29 ، ح 3 .\r\n( 3 ) - همان ، ص 113 ، مجلس 27 ، ح 6 .\r\n","page_name":" 49 ","page_number":49},
  {"content":"\r\n\r\nپدرانش خبر داد كه آنان سيصد سال پيش از بعثت پيامبر عرب وارد سرزمين روم شدند ؛ و در آنجا به سنگى برخوردند كه به زبان « مسند » اين بيت شعر روى آن نوشته شده بود :\r\n أترجوا عصبة قتلت حسيناً * شفاعة جدّه يوم الحساب \r\nآيا مردمى كه حسين را كشته‌اند در روز قيامت از جدش اميد شفاعت دارند ؟\r\nو مسند زبان فرزندان شيث است . « 1 »\r\n\r\nرسول گرامى ( ص ) و مصيبت حسين ( ع )\r\nرسول خدا ( ص ) از آن هنگامى كه فرشتگان بشارت ولادت حسين ( ع ) را به وى دادند تا پايان زندگى خويش هرگاه نام حسين ( ع ) به ميان مىآمد ، مىگريست و آنهايى را كه پيرامونش بودند مىگرياند .\r\nدر اين باره روايتهاى بسيار و گوناگونى نقل شده است كه براى تبرك چند نمونه از آنها را نقل مىكنيم :\r\n1 - ابن قولويه از امام صادق ( ع ) نقل مىكند كه فرمود : « جبرئيل خدمت رسول خدا ( ص ) رسيد و گفت : السلام عليك يا محمد ، آيا تو را به فرزندى مژده دهم كه پس از تو ، امتت او را مىكشند ؟\r\nفرمود : مرا به او نيازى نيست .\r\nجبرئيل به آسمان رفت بار ديگر بازگشت و همان سخن را تكرار كرد . حضرت فرمود :\r\nمرا به او نيازى نيست .\r\n\r\n\r\n","description":"","footnote":"\r\n( 1 ) - مثير الاحزان ، ص 96 - 97 ، نيز ابن نما گويد : نطنزى به نقل از گروهى از سليمان بن اعمش گويد : در موسم حج سرگرم طواف بودم . مردى را ديدم كه مىگفت : خدايا بر من ببخشاى هر چند مىدانم كه مرا نمىبخشى ! چون سبب را از او پرسيدم گفت : من يكى از چهل تن كسانى بودم كه در راه شام سر حسين را نزد يزيد مىبرديم . در نخستين منزلگاهى كه از كربلا گذشتيم وارد دير يكى از نصارا شديم ، در حالى كه سر بر نيزه نهاده بود ! سفره گشوديم و سرگرم خوردن بوديم كه ديديم دستى با قلم آهنين و با مركب خون بر ديوار دير مىنويسد :\r\nآيا امتى كه حسين را كشت ، در روز قيامت از جدش اميد شفاعت دارند ؟\r\nما به شدت ترسيديم و يكى از ما رفت كه دست را بگيرد ولى پنهان شد ؛ آنگاه يارانم بازگشتند .\r\n","page_name":" 50 ","page_number":50},
  {"content":"\r\n\r\nجبرئيل دوباره به آسمان رفت و سپس براى بار سوم نزد حضرت آمد و همان سخن را تكرار كرد .\r\nحضرت فرمود : مرا به او نيازى نيست .\r\nسپس جبرئيل گفت : پروردگارت جانشينى را در نسل او قرار داده است . در اين هنگام پيامبر ( ص ) به وجود چنين فرزندى راضى شد و فرمود : آرى .\r\nآنگاه رسول خدا ( ص ) برخاست و بر فاطمه ( س ) وارد شد و به وى فرمود : جبرئيل آمد و مرا به فرزندى بشارت داد كه پس از من امتم او را مىكشند ! گفت : مرا به او نيازى نيست .\r\nحضرت فرمود : پروردگارم جانشينى را در نسل او قرار داده است .\r\nحضرت زهرا پاسخ گفت : در اين صورت قبول است .\r\nآنگاه خداوند متعال اين آيه را نازل فرمود : « . . . مادرش بار او را با بى ميلى برداشت و با بى ميلى بر زمين نهاد » ، « 1 » زيرا كه جبرئيل خبر قتلش را به وى داده بود . او را با بى ميلى حمل كرد ، چون كشته مىشد و او را با بىميلى بر دنيا آورد ، چون كشته مىشد . « 2 »\r\n2 - امام صادق ( ع ) فرمود : چون حضرت فاطمه حسين ( ع ) را باردار شد ، جبرئيل نزد رسول خدا ( ص ) آمد و گفت : به زودى فاطمه فرزندى به دنيا مىآورد كه پس از تو امتت او را مىكشند . از اين رو فاطمه ، هم از باردارى حسين ( ع ) بىميل بود و هم زمانى كه او را به دنيا آورد ، بىميل بود .\r\nسپس امام ( ع ) فرمود : آيا در دنيا مادرى را ديده‌ايد كه فرزندى به دنيا آورد و از او خوشش نيايد ؟ ليكن فاطمه حسين را خوش نمىداشت ، چون مىدانست كه كشته مىشود .\r\nگويد : اين آيه شريفه دربارهء او نازل شد : « آدمى را به نيكى كردن با پدر و مادر سفارش كرديم . مادرش بار او را با بىميلى بر زمين نهاد . . . » « 3 » و « 4 » .\r\n3 - شيخ ابن نما گويد : از مادر فضل « لبابة بنت حارث » ، همسر عباس بن عبدالمطلب نقل شده است كه گفت : پيش از دنيا آمدن حسين ( ع ) در خواب ديدم كه گويى پاره‌اى از\r\n\r\n\r\n","description":"","footnote":"\r\n( 1 ) - احقاف ، 46 ، آيه 15 .\r\n( 2 ) - كامل الزيارات ، ص 54 ، باب 16 ، ح 3 ؛ نيز ر . ك : ح 4 .\r\n( 3 ) - احقاف ، 46 ، آيه 15 .\r\n( 4 ) - كامل الزيارات ، ص 54 ، باب 16 ، ح 2 .\r\n","page_name":" 51 ","page_number":51},
  {"content":"\r\n\r\nگوشت رسول خدا ( ص ) كنده شد و در دامن من قرار گرفت . چون خواب را براى رسول خدا ( ص ) باز گفتم ، حضرت فرمود : اگر خوابت راست باشد ، فاطمه فرزندى به دنيا مىآورد و من او را براى شيردادن به تو مىسپارم . « 1 »\r\nكار به همين منوال گذشت . روزى كودك را نزد پيامبر آوردم و در دامنش گذاشتم . او بول كرد و چند قطره از آن ، روى جامهء رسول خدا ( ص ) ريخت . من او را نشگون گرفتم و او گريست .\r\nآنگاه حضرت ، مانند كسى كه به خشم آمده باشد ، فرمود : آرام باش ، اى ام فضل . اين جامهء من شسته مىشود و تو فرزندم را آزردى ! گويد : من او را گذاشتم و براى تهيه آب ( براى حضرت ) بيرون رفتم . چون آمدم ديدم كه پيامبر ( ص ) مىگريد . گفتم اى رسول خدا ( ص ) سبب گريه شما چيست ؟ فرمود : « جبرئيل آمد و به من خبر داد كه امتم اين فرزند مرا مىكشند . » « 2 »\r\n4 - امام على بن الحسين ( ع ) فرمود : اسماء دختر عميس خثعميه برايم نقل كرد كه در ولادت حسن و حسين ( ع ) من قابلهء جدهء شما فاطمه دختر رسول خدا ( ص ) بودم . چون حسن به دنيا آمد ، پيامبر ( ص ) آمد و فرمود : اى اسماء فرزندم را بياور . من او را درون پارچه‌اى زرد پيچيدم و به حضرت دادم . ايشان آن پارچه را به دور افكند و فرمود : مگر من نگفتم كه نوزاد را درون پارچه زرد نپيچيد ؟ !\r\nآنگاه پارچه‌اى سفيد خواست و نوزاد را درون آن پيچيد . سپس در گوش راستش اذان و در گوش چپش اقامه گفت و به على ( ع ) فرمود : فرزندت را چه نام نهاده‌اى ؟ گفت : اى رسول خدا من در نامگذارى او از شما پيشى نجسته‌ام . فرمود : من نيز از پروردگارم پيشى نمىگيرم .\r\nپس از آن جبرئيل فرود آمد و گفت : خداى عزوجل تو را سلام مىرساند و مىفرمايد :\r\nاى محمد منزلت على نسبت به تو همانند منزلت هارون نسبت به موسى است ، جز اينكه\r\n\r\n\r\n","description":"","footnote":"\r\n( 1 ) - نقل شده است كه امام صادق ( ع ) فرمود : حسين ( ع ) از فاطمه و يا هيچ زن ديگرى شير نخورد ، بلكه رسول خدا ( ص ) مىآمد و انگشت ابهامش را در دهان او مىگذاشت و او به اندازهء دو سه روز مىمكيد . « در نتيجه حسين از گوشت رسول خدا ( ص ) و خونش از خون او است » . ر . ك : كامل الزيارات ، ص 59 ، باب 16 ، ح 4 .\r\n( 2 ) - مثير الاحزان ، ص 16 - 17 .\r\n","page_name":" 52 ","page_number":52},
  {"content":"\r\n\r\nپس از تو پيامبرى نيست . پس فرزندت را به نام پسر هارون نامگذارى كن ! پيامبر ( ص ) گفت :\r\nاى جبرئيل نام پسر هارون چيست ؟ جبرئيل گفت : شُبّر . فرمود : شُبّر يعنى چه ؟ گفت : حسن .\r\nاسماء گويد : پس او را حسن ناميد .\r\nاسماء گويد : چون فاطمه ( س ) ، حسين ( ع ) را به دنيا آورد ، به كار او پرداختم . آنگاه رسول خدا ( ص ) آمد و فرمود : اى اسماء فرزندم را بياور ! من او را درون پارچه‌اى سفيد به حضرت دادم . ايشان همان كارى كه براى حسن كرد براى وى نيز انجام داد . سپس رسول خدا ( ص ) گريست و فرمود : براى تو داستانى خواهد بود : خداوندا قاتلش را لعنت كن .\r\n( و سپس به من گفت : ) فاطمه را از اين موضوع آگاه مكن .\r\nگويد : چون كودك هفت روزه شد ، پيامبر ( ص ) آمد و فرمود : فرزندم را بياور . من او را نزدش بردم و حضرت همان كارى را كه براى حسن كرد ، براى وى نيز انجام داد و براى او نيز همانند حسن قوچى زيبا عقيقه كرد و يك رانش را به قابله داد . سركودك را تراشيد و به وزن مويش نقره صدقه داد و بر سرش خلوق « 1 » ماليد و فرمود : همانا خونريزى از كارهاى جاهليت است . سپس او را به دامن نهاد و فرمود : اى اباعبداللَّه بر من گران است ! سپس گريست . گفتم : پدر و مادرم فدايت . اين كار را هم روز اول و هم امروز انجام دادى ، اين چه كارى است ؟ فرمود : براى اين فرزندم مىگريم . او را گروهى از سركشان بنىاميه مىكشند .\r\nخداوند در روز قيامت آنان را مشمول شفاعت من نگرداند . او را مردى مىكشد كه در دين شكاف مىاندازد و به خداى بزرگ كفر مىورزد . سپس فرمود : پروردگارا من دربارهء اين دو فرزند از تو همان چيزى را مىخواهم كه ابراهيم دربارهء فرزندانش خواست خدايا آنان و كسانى را كه دوستشان مىدارند دوست بدار و كسانى را كه با آنها دشمنى مىورزند به اندازهء آسمان و زمين لعنت كن . « 2 »\r\n5 - امام صادق ( ع ) فرمود : روزى حسين ( ع ) در بغل مادرش بود ، رسول خدا ( ص ) او را گرفت و فرمود خداوند كشنده‌ات را لعنت كند . خداوند غارت كنندهء تو را لعنت كند . خداوند\r\n\r\n\r\n","description":"","footnote":"\r\n( 1 ) - نوعى مادهء خوشبو كه بيش‌تر آن از زعفران است .\r\n( 2 ) - امالى ، شيخ طوسى ، ص 367 - 368 ، مجلس 13 ، حديث 781 / 32 .\r\n","page_name":" 53 ","page_number":53},
  {"content":"\r\n\r\nآنهايى را كه بر ضد تو يكديگر را پشتيبانى مىكنند لعنت كند ؛ و ميان من و آنهايى كه بر ضد تو كمك مىكنند ، داورى كند .\r\nفاطمه زهرا ( س ) گفت : اى پدر چه مىفرماييد ؟\r\nفرمود : دخترم مصايب و آزار و ستم و خيانت و جورى را كه پس از من و تو به او مىرسد به ياد آوردم .\r\nاو در آن روز در ميان گروهى است كه چون ستارگان آسمان‌اند و به سوى كشته شدن ( شهادت ) حركت مىكنند . گويى لشكرگاهشان را به چشم مىبينم و به بار اندازها و جاى تربتشان مىنگرم . گفت : اى پدر ، اينجايى كه وصفش را مىكنيد كجا است ؟\r\nگفت : جايى است كه به آن كربلا گفته مىشود ، و آن سراى اندوه و گرفتارى ما و امت ( ائمه ) است . بدترين امت من به جنگ آنان مىروند ؛ كه اگر همهء اهل آسمان‌ها و زمين از يكى از آنان شفاعت كنند ، شفاعتشان پذيرفته نمىشود ؛ و آنان در آتش جاودانه‌اند !\r\nگفت : اى پدر ، پس او كشته مىشود ؟ !\r\nفرمود : آرى دخترم ، و هيچ كس پيش از او همانندش كشته نشده است . آسمان‌ها و زمين و فرشتگان و حيوانات صحرا ، نباتات ، درياها و كوه‌ها بر او مىگريند . چنانچه به آنان اجازه داده شود ، هيچ نفس كشنده‌اى در روى زمين باقى نمىماند . گروهى از دوستداران ما به زيارت او مىآيند كه در روى زمين خدا شناس‌تر از آنان نيست و كسى مانند آنها در برقرارى حق ما نمىكوشد ؛ روى زمين كسى جز آنان نيست كه به او توجه كند . اينان در تاريكىهاى ستم به مثابهء چراغ‌اند اينان شفاعت كننده‌اند و فردا بر حوض من وارد مىشوند ؛ و چون بر من وارد شوند ، آنان را به چهره مىشناسم . پيروان هر دينى پيشوايان خويش را مىجويند و آنان ، تنها ما را مىجويند . آنان بر پاى دارندگان زمين‌اند و باران به سبب آنان فرو مىريزد .\r\nفاطمهء زهرا ( س ) گفت : اى پدر جان « انّا للَّه » ؛ و آنگاه گريست . حضرت به وى فرمود :\r\nدخترم ! برترين اهل بهشت آنهايند كه در دنيا شهيد شده‌اند . آنان مال و جان خويش را در برابر بهشت مىبخشند در راه خدا پيكار مىكنند و مىكشند و كشته مىشوند . اين به عنوان وعدهء حقى بر عهدهء اوست . آنچه در نزد خداوند است ، از دنيا و آنچه در آن است بهتر است .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nكشته شدن از مرگ آسان‌تر است ؛ و هر كس قتل بر او نوشته شود به سوى آرامگاهش بيرون مىرود و هر كس كشته نشود به زودى مىميرد .\r\nاى فاطمه دختر محمد ! آيا دوست ندارى كه فردا و در روز حساب فرمانى بدهى و اين مردم آن را اطاعت كنند ؟ آيا دوست ندارى كه پسرت از حاملان عرش باشد ؟ آيا دوست ندارى كه نزد پدرت بيايند و از او شفاعت بخواهند ؟ آيا دوست ندارى كه شوهرت در روز تشنگى ( قيامت ) مردم را از حوض دور كند ، تا دوستانش از آن بنوشند و دشمنانش رانده گردند ؟ آيا دوست ندارى كه شوهرت تقسيم كنندهء آتش باشد ! به آتش فرمان دهد و اطاعتش كند ! هر كس را بخواهد از آن بيرون آورد و هر كس را بخواهد ، وانهد !\r\nآيا خوشنود نيستى كه در پيرامون آسمان به فرشتگان بنگرى و آنان نيز به تو بنگرند و ببينند كه چه فرمان مىدهى . به شوهرت بنگرند كه آفريدگان را حاضر كرده نزد خداوند از آنان شكايت مىكند ، آيا خداوند با قاتلان فرزندت و قاتلان تو و قاتل شوهرت چه خواهد كرد ؟ آنگاه كه حجت او بر خلايق روشن و واضح گردد و آتش موظف شود كه از او فرمان برد .\r\nآيا خوشنود نيستى كه فرشتگان براى فرزندت بگريند و همه چيز بر او اندوه بخورد ؟\r\nآيا دوست ندارى كه هركس به زيارتش مىآيد خدا ضامنش باشد ؟ و هر كس به زيارت او بيايد به منزلهء كسى باشد كه حج بيت‌اللَّه كند و عمره بگذارد و چشم به هم زدنى دور از رحمت نباشد ، و هنگام مرگ شهيد بميرد ، و اگر زنده بماند باقى عمر فرشتگان نگهبان برايش دعا كنند ؛ و پيوسته در حفظ و امان خدا باشد تا آن كه دنيا را ترك گويد ؟\r\nگفت : اى پدر ، پذيرفتم و رضايت دادم و بر خداوند توكل كردم . سپس رسول خدا ( ص ) دست بر قلب و چشمانش كشيد و فرمود : « من و شوهرت و تو و دو فرزندت در مكانى هستيم كه چشمانت را روشن و دلت را شاد مىكند . » « 1 »\r\n6 - شيخ ابن نماگويد : از عبداللَّه بن يحيى نقل است كه گفت : ما همراه على ( ع ) وارد صفين شديم . چون در برابر نينوا قرار گرفت ، فرياد زد : شكيبا باش ، ابا عبداللَّه ، و گفت : بر رسول خدا ( ص ) وارد شدم و چشمانش را گريان ديدم .\r\n\r\n\r\n","description":"","footnote":"\r\n( 1 ) - تفسير فرات كوفى ، ص 55 - 56 ، و به نقل از آن بحار الانوار ، ج 44 ، ص 264 - 265 ، شماره 22 ؛ نيز ر . ك : كامل الزيارات ، 67 - 68 ، باب 22 ، شماره 2 .\r\n","page_name":" 55 ","page_number":55},
  {"content":"\r\n\r\nگفتم : پدر و مادرم فدايت باد اى رسول خدا چرا چشمانتان اشكبار است ؟ آيا كسى شما را به خشم آورده است ؟\r\nفرمود : نه ، بلكه هم اينك جبرئيل نزد من بود و خبر داد كه حسين بر ساحل فرات كشته مىشود ؛ و فرمود : آيا مىخواهى تربتش را به تو ببويانم ؟ گفتم : بلى . او دست دراز كرد و كفى خاك بر گرفت و آن را به من داد ؛ و من نيز از ريختن اشك نتوانستم خوددارى كنم ؛ و نام آن زمين كربلا است .\r\nدو سال پس از آن ، رسول خدا ( ص ) به سفر رفت . در جايى از مسير راه ايستاد و كلمهء استرجاع را بر زبان آورد و چشمانش اشكبار شد ، چون در اين باره از وى پرسيدند فرمود :\r\nاينك جبرئيل آمد و مرا از زمينى بر ساحل فرات به نام كربلا خبر داد ، كه فرزندم حسين در آنجا كشته مىشود .\r\nپرسيدند : چه كسى او را مىكشد ؟\r\nگفت : مردى كه او را يزيد گويند . گويى كه من به حسين و قتلگاه و محل دفن او مىنگرم .\r\nگويى كه به جهاز چارپايان سوارى مىنگرم ، در حالى كه سر فرزندم حسين را به يزيد هديه داده‌اند . به خدا سوگند هر كس به سر حسين بنگرد و شادى كند ، خداوند قلب و زبانش را دو گانه سازد و او را به عذابى دردناك ، عذاب كند .\r\nسپس رسول خدا ( ص ) ، غمزده ، اندوهناك ، افسرده و محزون بازگشت . سپس منبر رفت و حسن و حسين ( ع ) را نيز با خود بالابرد . خطابه خواند و مردم را موعظه كرد . چون از خطبه فراغت يافت ، دست راستش را بر سر حسن ( ع ) و دست چپش را بر سر حسين ( ع ) گذاشت و سر به سوى آسمان بلند كرد و گفت :\r\nپروردگارا ، محمد بنده ، فرستاده و پيامبر تو است ؛ و اين دو پاكان خاندان و فرزندان برگزيده و ريشهء من هستند . اين دو كسانى هستند كه در ميان امتم از خود به جاى مىگذارم .\r\nجبرئيل به من خبرداده است كه اين فرزندم با زهر كشته مىشود و آن ديگرى شهيد مىگردد و در خون مىتپد . پروردگارا قتلش را براى او مبارك گردان و او را از بزرگان شهيدان قرار ده ، پروردگارا در كشنده و خوار كننده‌اش مباركى قرار مده و گرماى آتش خويش را به او بچشان و او را در پايين‌ترين جاى دوزخ محشور گردان .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nگويد : سپس فرياد آه و ناله مردم بلند شد .\r\nآنگاه رسول خدا ( ص ) فرمود : آيا مىگرييد و يارى اش نمىكنيد ؟ ! پروردگارا تو خود يار و ياورش باش .\r\nسپس فرمود : اى مردم ، من در ميان شما دو چيز گرانبها مىگذارم : كتاب خداوند و عترتم و ريشه‌ام و سرشت آبم و ميوهء دلم و روحم را . آن دو از يكديگر جدا نشوند تا بر حوض بر من وارد شوند . بدانيد كه من در اين باره از شما چيزى نمىپرسم مگر آنچه را كه خداوند امر فرموده از شما بپرسم . از شما دربارهء دوستى خويشاوندانم مىپرسم . بپرهيزيد از اين كه در روز قيامت مرا در كنار حوض ديدار كنيد در حالى كه خاندانم را آزرده و اهل بيت مرا كشته باشيد و بر آنان ستم روا داشته باشيد .\r\nآگاه باشيد كه در روز قيام سه پرچم از اين امت بر من وارد مىشود :\r\nيكم : پرچمى سياه و تاريك كه ملائكه از آن بى تاب مىشوند . آنگاه نزد من توقف مىكند و من از آنان مىپرسم : شما كه هستيد ؟ آنان نام مرا از ياد مىبرند و مىگويند : عرب و اهل توحيديم به آنان مىگويم : من احمد پيامبر عرب و عجم هستم ، مىگويند : ما از امت تو هستيم . مىگويم : پس از من با اهل بيت و عترتم و كتاب پروردگارم چگونه رفتار كرديد ؟\r\nمىگويند : كتاب را تباه ساختيم و به شدت كوشيديم كه عترت را از روى زمين برداريم .\r\nچون اين را مىشنوم روى از آنان بر مىگردانم ؛ و آنان تشنه و با روى سياه محشور مىگردند .\r\nسپس پرچمى سياه‌تر از اولى بر من وارد مىشود . به آنان مىگويم : پس از من با ثقلين ( دو چيز گرانبها ) يعنى كتاب خدا و عترت من چگونه رفتار كرديد ؟\r\nمىگويند : با ثقل بزرگ‌تر مخالفت ورزيديم ! و كوچك‌تر را آواره و پراكنده ساختيم .\r\nمىگويم از من دور شويد و آنان با روى سياه محشور مىگردند .\r\nسپس پرچمى بر من وارد مىشود كه نور چهره‌شان مىدرخشد ، به آنان مىگويم :\r\nشما كه هستيد : ما اهل كلمهء توحيد و تقوا از امت محمد مصطفى هستيم . ما باقيماندهء اهل حق هستيم به كتاب پروردگارمان عمل كرديم . حلال آن را حلال و حرامش را حرام شمرديم به فرزندان پيامبرمان ، محمد ( ص ) ، محبت كرديم . و آنان را با آنچه خودمان را يارى كرديم\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nو با دشمنانشان جنگيديم . به آنان مىگويم : مژده باد شما را ، من پيامبرتان محمد هستم ، شما در دنيا همان گونه بوديد كه گفتيد . سپس آنان را از حوض خويش سيراب مىگردانم .\r\nآنان سيراب و بشارت يافته محشور مىگردند . سپس وارد بهشت مىگردند و براى هميشه در آنجا مىمانند . « 1 »\r\n7 - شيخ صدوق به نقل از ابن عباس مىنويسد : روزى رسول خدا ( ص ) نشسته بود كه حسن ( ع ) آمد . چون پيامبر ( ص ) او را ديد گريست . سپس فرمود : فرزندم كجا مىروى ؟\r\nپس از آن ، او را به خود نزديك كرد و بر روى ران راستش نشاند .\r\nسپس حسين ( ع ) آمد ، چون پيامبر ( ص ) او را ديد گريست ! و فرمود : فرزندم كجا مىروى ؟\r\nو سپس او را نيز به خود نزديك كرد و بر روى ران چپش نشاند .\r\nسپس فاطمه ( س ) آمد ، چون او را ديد گريست ! و فرمود : دخترم كجا مىروى ؟ و سپس او را در برابرش نشاند . سپس اميرالمؤمنين على ( ع ) آمد ، چون او را ديد گريست ! و فرمود :\r\nبرادرم پيش بيا ؛ و او را آن قدر نزديك كرد كه در سمت راست خويش نشاند .\r\nاصحاب گفتند : اى رسول خدا ، با ديدن هر كدام از اينان اشك از ديدگانتان جارى شد ، آيا در ميان آنان كسى نبود كه از ديدنش شادمان گردى !\r\nفرمود : به خدايى كه مرا به نبوت برانگيخت و بر جميع آفريدگان برگزيد ، من و اينان گرامىترين آفريدگان در نزد خداى عزوجل هستيم ، و در روى زمين هيچ موجودى نزد من محبوب‌تر از آنان نيست . اما على بن ابى طالب ( ع ) . . . اما حسين ، او از من است ، او پسر و فرزند من و پس از برادرش بهترين مردم است . او امام مسلمانان است . او مولاى مؤمنان و خليفه پروردگار عالميان است . او فرياد رس فرياد خواهان و پناه پناه جويان و حجت خداوند بر همهء آفريدگان است . او سرور جوانان اهل بهشت است . او باب نجات امت است . فرمانش فرمان من و فرمانبردارى اش فرمانبردارى از من است .\r\nهر كس از او پيروى كند ، از من است و هر كس از او سر بپيچد از من نيست . هنگامى كه چشم من به او افتاد ، آنچه را كه پس از من با وى مىكنند به ياد آوردم . گويى مىبينم\r\n\r\n\r\n","description":"","footnote":"\r\n( 1 ) - ر . ك : مثير الأحزان ، ص 18 - 20 ؛ بحار الانوار ، ج 44 . ص 247 - 249 بخشى از اين روايت را ابن ابى شيبه در المصنف ، ج 15 ، شماره 19214 ؛ و اطهر در المسند ، ج 1 ، ص 58 نقل كرده‌اند .\r\n","page_name":" 58 ","page_number":58},
  {"content":"\r\n\r\nكه به حرم من و نزديك من پناه آورده و به او پناه نداده‌اند ! من در خوابش او را به سينه مىچسبانم و به او فرمان مىدهم كه از سراى هجرتم كوچ كند . او را مژده شهادت مىدهم و او به سرزمين قتلگاه خويش و جايى كه در آن كشته مىشود كوچ مىكند - سرزمين اندوه و گرفتارى و قتل و نابودى . گروهى از مسلمانان يارى اش مىدهند . اينان در روز قيامت از شهداى بزرگ امت من هستند . گويى به او مىنگرم كه تيرخورده و از اسب بر زمين افتاده است ، سپس همانند گوسفند ، مظلومانه او را سر مىبرند .\r\nسپس رسول خدا ( ص ) گريست و اطرافيانش نيز گريستند و صداى آه و ناله‌شان بلند شد ! آنگاه رسول خدا ( ص ) برخاست و در آن حال فرمود :\r\n« پروردگارا من از آنچه پس از من به اهل بيتم مىرسد به تو شكايت مىكنم . سپس وارد خانهء خويش گرديد . » « 1 »\r\n8 - عبداللَّه بن عباس گويد : چون بيمارى وفات پيامبر ( ص ) شدت گرفت ، در آن حال حسين ( ع ) را به سينه‌اش چسباند و عرقش بر روى او مىريخت . حضرت در حالى كه جان مىداد مىفرمود : « مرا با يزيد چه كار ! خداوند در يزيد مباركى قرار مدهاد . خداوندا يزيد را لعنت كن . »\r\nسپس براى مدتى طولانى بى هوش شد و باز به هوش آمد و در حالى كه اشك از چشمانش جارى بود ، حسين را مىبوسيد و مىفرمود : « من و قاتل تو در حضور خداى عزوجل يكديگر را مىبينيم » . « 2 »\r\n\r\nامير مؤمنان ( ع ) و مصيبت حسين ( ع )\r\nهمان‌گونه كه رسول خدا ( ص ) پيوسته ماتمزده مىزيست و از اندوه فراوان رنج مىبرد ؛ و به خاطر گرفتارىهاى بزرگى كه پس از آن حضرت بر سر حسين ( ع ) مىآمد . به تلخى مىگريست و اطرافيانش را نيز مىگرياند ، اميرالمؤمنين ( ع ) نيز چنين بود . در اين باره از\r\n\r\n\r\n","description":"","footnote":"\r\n( 1 ) - امالى ، شيخ صدوق ، ص 99 - 101 ، مجلس 24 ، شمارهء 2 .\r\n( 2 ) - مثير الاحزان ، ص 22 .\r\n","page_name":" 59 ","page_number":59},
  {"content":"\r\n\r\nايشان روايت‌هاى بسيارى نقل شده است ، ليكن اينجا تنها به نقل نمونه‌هايى از آن براى تبرك بسنده مىكنيم .\r\n1 - شيخ صدوق به نقل از اصبغ بن نباته مىنويسد : روزى اميرالمؤمنين على بن ابىطالب ( ع ) ، در حالى كه دست فرزندش حسن ( ع ) را به دست داشت ، نزد ما آمد و گفت : « روزى رسول خدا ( ص ) نزد ما آمد و دستان من همين طور در دستش بود و فرمود : بهترين مردم پس از من و سرورشان اين برادر من است . او پس از وفات من امام همهء مسلمانان و مولاى همهء مؤمنان است . بدانيد كه من نيز مىگويم : بهترين مردم پس از من و سرورشان اين پسر من است .\r\nاو پس از وفات من امام همهء مسلمانان و مولاى همهء مؤمنان است . بدانيد كه پس از من بر او ستم مىشود ، همانطور كه پس از رسول خدا ( ص ) بر من ستم شد . بهترين مردم و سرور آنان پس از حسن برادر مظلومش حسين است كه در زمين كربلا كشته مىشود .\r\nبدانيد كه او و اصحابش در روز قيامت از شهيدان بزرگند . « 1 »\r\n2 - نيز شيخ صدوق به نقل از ميثم تمار مىنويسد : به خدا سوگند اين امت فرزند پيامبرشان را در روز دهم محرم مىكشند ؛ و دشمنان خدا اين روز را روز بركت قرار مىدهند ، اين امرى است كه در علم خداى متعال تحقق يافته است . من اين را از پيمانى كه مولاى من امير مؤمنان ( ع ) به من سپرد مىدانم . او به من خبر داده است كه همه چيز بر او مىگريد . حتى حيوانات بيابان و ماهيان دريا و پرندگان آسمان ؛ و خورشيد ، ماه ، ستاره ، آسمان و زمين و مؤمنان انس و جن و همهء فرشتگان و رضوان و مالك و حاملان عرش ؛ و از آسمان خون و خاكستر مىبارد . سپس فرمود : لعنت خداوند بر قاتلان حسين واجب گرديد ، همان‌طور كه بر مشركانى كه براى خداوند شريك مىگيرند واجب شد و همان‌طور كه بر يهود ، نصارا و مجوس حتمى گرديد .\r\nجبله گويد : گفتم : اى ميثم چگونه مردم روزى را كه حسين بن على ( ع ) كشته شد ، روز بركت قرار مىدهند ؟ !\r\n\r\n\r\n","description":"","footnote":"\r\n( 1 ) - كمال الدين و تمام النعمه ، ج 1 ، ص 259 ، باب 24 ، شماره 5 ؛ و به نقل از آن راوندى ، قصص الانبياء ، ص 366 - 367 ، شماره 439 ؛ اعلام الورى ، طبرسى ، ص 377 - 378 .\r\n","page_name":" 60 ","page_number":60},
  {"content":"\r\n\r\nميثم گريست و گفت : آنان مطابق حديثى جعلى مىپندارند ، اين روزى است كه در آن خداوند توبهء آدم را پذيرفت ؛ و حال آنكه خداوند توبهء آدم را در ذى حجّه پذيرفت . آنان مىپندارند كه عاشورا روزى است كه خداوند توبه داود را پذيرفت ؛ و حال آنكه خداوند توبهء او را در ذى حجّه پذيرفت . مردم مىپندارند كه خداوند يونس را در اين روز از شكم ماهى بيرون آورد و حال آنكه خداوند او را در ذى قعده بيرون آورد . آنان مىپندارند عاشورا روزى است كه كشتى نوح بر روى كوه جودى نشست و حال آنكه كشتى در روز هجدهم ذى حجّه بر جودى نشست . آنان مىپندارند كه عاشورا روزى است كه خداوند دريا را براى بنى اسرائيل شكافت و حال آنكه اين كار در ماه ربيع الاول انجام شد .\r\nآنگاه ميثم گفت : اى جبله ، بدان كه حسين بن على در روز قيامت سالار شهيدان است و مرتبه اصحاب او از ديگر شهيدان برتر است . اى جبله هرگاه به خورشيد نگريستى و آن را چونان خون تازه ديدى بدان كه آقايت حسين كشته شده است !\r\nجبله گويد : من روزى بيرون رفتم و پرتو آفتاب را بر ديوار همانند ملحفه‌هايى زرد شده ديدم ! در اين هنگام فرياد برآوردم و گريستم و گفتم به خدا سوگند كه سرور ما حسين بن على ( ع ) كشته شده است . « 1 »\r\n3 - نيز شيخ صدوق از ابن عباس نقل مىكند : هنگامى كه اميرمؤمنان ( ع ) به صفين مىرفت با وى همراه بودم ، چون به نينوا يعنى شطّ فرات رسيد ، با صداى بلند فرمود : اى ابن عباس ، آيا اينجا را مىشناسى ؟ گفتم : اى امير مؤمنان نمىشناسم . فرمود : اگر تو نيز مانند من آن را مىشناختى ، از آن نمىگذشتى ، مگر آنكه همانند من مىگريستى . ابن عباس مىگويد :\r\nحضرت بسيار گريست به طورى كه محاسنش تر شد و اشك بر روى سينه‌اش جارى گرديد .\r\nما با هم گريستيم و او مىفرمود : آه ، آه ، مرا با آل ابى سفيان چه كار ! ؟ مرا با آل حرب ، حزب شيطان و اولياى كفر ، چه كار ؟ شكيبا باش اى ابا عبداللَّه ! پدرت نيز از آنان ديد همانند آنچه كه تو مىبينى !\r\nپس آن حضرت آب خواست و وضو ساخت و نماز خواند و مانند سخن نخست خويش را تكرار كرد . پس از آن ، ساعتى به خواب رفت ، سپس بيدار شد و فرمود : اى ابن عباس !\r\n\r\n\r\n","description":"","footnote":"\r\n( 1 ) - امالى ، شيخ صدوق ، ص 110 - 111 ، مجلس 27 ، شماره 1 ؛ علل الشرايع ، ج 1 ، ص 227 - 228 .\r\n","page_name":" 61 ","page_number":61},
  {"content":"\r\n\r\nگفتم : بله ، بفرماييد . فرمود : آيا آنچه را كه هم اينك به خواب ديدم برايت بگويم ؟ گفتم :\r\nچشم به سلامت ، خير است ان شاءاللَّه اى اميرمؤمنان ! فرمود : ديدم كه گويى مردانى از آسمان فرود آمده‌اند و پرچمهاى سفيد به همراه دارند و شمشيرهاشان را كه از سفيدى مىدرخشيد از نيام در آورده و پيرامون اين زمين خطى كشيدند . آنگاه ديدم كه گويى اين نخلها شاخه‌هاشان را بر زمين زدند و از آنها خون تازه چكيد و ديدم كه حسين ، فرزندم و پارهء جگرم و وجودم در آن غرق شد ؛ و فريادرس مىخواست ولى كس به دادش نمىرسيد ؛ گويى كه مردان سپيد از آسمان فرود مىآيند و او را ندا مىدهند و مىگويند : شكيبا باشيد اى خاندان رسول خدا ! شما به دست مردمانى شر و بد كشته مىشويد . اى ابا عبداللَّه ، اين بهشت است كه مشتاق ديدار تو است ! آنگاه مرا تسليت دادند و گفتند : اى اباالحسن ، مژده باد تو را ، خداوند در روز قيامت روزى كه مردم در برابر خداى جهانيان مىايستند ، چشمانت را به او روشن مىگرداند . سپس بيدار شدم !\r\nهمچنين ، سوگند به آن كه جانم به دست او است ، راستگوى تصديق شده ، ابوالقاسم پيامبر اكرم ( ص ) به من گفته است كه من هنگام رفتن به جنگ سركشان ، آن ديار را خواهم ديد . اين سرزمين اندوه و گرفتارى است . حسين و هفده تن از فرزندان من و فرزندان فاطمه در آن به خاك سپرده مىشوند . اين سرزمين در آسمان مشهور است و از آن به سرزمين اندوه و گرفتارى ياد مىشود ، همان گونه كه از حرمين شريفين و بيت‌المقدس ياد مىشود .\r\nسپس فرمود : اى ابن عباس در اطراف اين زمين پشك آهوان را بجوى . به خدا سوگند كه دروغ نگفته‌ام و به من دروغ نبسته‌اند آنها همانند زعفران زردرنگ هستند .\r\nابن عباس گويد من در پى آنها رفتم و آنها را در يك جا جمع ديدم . فرياد زدم : اى امير مؤمنان ، آنها را به همان صورتى كه برايم توصيف كردى پيدا كردم .\r\nآنگاه على ( ع ) فرمود : خداوند و پيامبرش راست گفتارند . سپس برخاست و دوان دوان به سوى آنها رفت و آنها را برداشت و بوييد و فرمود : خودش است ! اى ابن عباس آيا مىدانى كه اين پشكها چيست ؟ اينها را عيسى بن مريم ( ع ) بوييده است ! داستان از اين قرار است كه روزى همراه حواريون از اين زمين گذشت و آهوانى را ديد كه در اينجا گرد آمده\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nو مىگريند . آنگاه عيسى ( ع ) نشست و حواريون نيز با او نشستند . حضرت گريست و حواريون نيز با او گريستند ، در حالى كه نمىدانستند چرا نشسته و مىگريد .\r\nگفتند : اى روح و كلمهء خداوند چه چيز موجب گريه شما گرديد ؟\r\nگفت : آيا مىدانيد اين چه سرزمينى است ؟\r\nگفتند : نه !\r\nاو فرمود : اين سرزمينى است كه جگر گوشهء رسول خدا ( ص ) ، احمد ، و جگر گوشهء پاكيزهء بتول و شبيه مادرم ، در آن كشته مىشود ؛ و در آن دفن مىگردد . خاكش از مشك پاكيزه‌تر است ؛ زيرا كه خاك جگر گوشه شهيد شده است ؛ و خاك پيامبران و فرزندانشان چنين است ، اين آهوان به سخن در آمدند و گفتند كه به شوق تربت مبارك آن جگر گوشه در اينجا مىچرند !\r\nآنها مىپندارند كه در اين زمين در امان‌اند ! سپس دست بر آن پشكها زد و آنها را بوييد و گفت : اين پشك آهوان با اين بوى خوش به خاطر گياه اينجا است ! پروردگارا ! آنها را براى هميشه باقى بگذار تا آنكه پدرش آنها را ببويد و مايهء آرامش و تسليت او باشد .\r\nاميرمؤمنان ( ع ) سپس فرمود : اين پشك تا به امروز باقى مانده و به خاطر گذشت زمان رنگشان زرد گشته است ؛ و اين سرزمين اندوه و گرفتارى است . آنگاه با صداى بلند فرمود :\r\nاى خداى عيسى بن مريم ، در كشندگانش و آنها كه به اين كار كمك مىكنند و او را رها مىكنند مباركى قرار مده !\r\nسپس بسيار گريست و ما نيز با او گريستيم ، تا آنكه به رو افتاد و مدتى بى هوش شد ! سپس به هوش آمد و پشك را برداشت و در ردايش پيچيد . به من نيز فرمود كه همانطور بپيچم ، سپس فرمود : اى ابن عباس ، زمانى كه ديدى از آن خون تازه بيرون مىآيد و مىجوشد ، بدان كه اباعبداللَّه در اينجا كشته شده و دفن گرديده است .\r\nابن عباس گويد : به خدا سوگند من آنها را از برخى چيزها كه خداوند واجب كرده است پيشتر حفظ مىكردم و آن را از كنار آستينم باز نمىكردم . زمانى در خانه خوابيده بودم و چون بيدار شدم ديدم كه از آنها خون تازه مىجوشد و آستينم از خون تازه پر شده است .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nآنگاه در حالى كه مىگريستم نشستم و گفتم : به خدا سوگند على ( ع ) هرگز در هيچ سخنى به من دروغ نگفته است ؛ و از هيچ چيز به من خبر نداده مگر آنكه همان گونه بوده است ؛ زيرا رسول خدا ( ص ) چيزهايى را به او خبر مىداد كه به ديگران خبر نمىداد .\r\nمن بى تابى كردم و بيرون آمدم و اين هنگام طلوع فجر بود . به خدا سوگند مدينه را ديدم كه مه آلود است و هيچ نقطه‌اى از آن پيدا نيست . سپس خورشيد طلوع كرد و آن را به گونه‌اى ديدم كه گويى در كسوف است و ديدم كه گويى بر ديوارهاى مدينه خون تازه است .\r\nسپس در حالى كه مىگريستم نشستم و گفتم : به خدا سوگند حسين كشته شده است ! و شنيدم كه صدايى از سوى خانه مىگويد :\r\n اصبروا آل الرسول * قتل الفرخ النحول\r\nنزل الروح الامين * ببكاء و عويل \r\nاى خاندان پيامبر شكيبا باشيد ، حسين ( ع ) كشته شد و جبرئيل امين با آه و ناله فرود آمد .\r\nسپس با صداى بلند گريه كرد و من نيز گريستم . من آن ساعت را پيش خود ثبت كردم ، روز دهم محرم بود . پس از آن كه خبر شهادت امام حسين ( ع ) به ما رسيد ديدم كه در همان تاريخ كشته شده است . اين داستان را همراهانش نقل كردند ؛ و گفتند : به خدا ما نيز آنچه را كه تو شنيدى شنيديم ؛ و ما در ميدان نبرد بوديم و نمىدانستيم كه او كيست ؛ و مىپنداشتيم كه خضر ( ع ) است . « 1 »\r\n3 - ابو نعيم اصفهانى به نقل از اصبغ بن نباته مىنويسد : همراه على ( ع ) به محل قبر حسين ( ع ) آمديم . حضرت فرمود : اينجا محل فرود آمدن و بار اندازشان است خونهايشان در اينجا مىريزد ، جوانانى از آل محمد در اين نقطه كشته مىشوند كه آسمان و زمين بر آنها مىگريند . « 2 »\r\n\r\n\r\n","description":"","footnote":"\r\n( 1 ) - امالى ، شيخ صدوق ، ص 478 - 480 ، مجلس 87 ، شماره 5 ؛ كمال الدين ، ج 2 ، ص 532 - 535 ، باب 48 ، شماره 1 ؛ و ر . ك : الخرائج و الجرائح ، ج 3 ، ص 1144 ، شماره 56 ؛ الفتوح ، ج 2 ، ص 462 - 463 .\r\n( 2 ) - دلائل النبوه ، ابونعيم اصفهانى ، ج 2 ، ص 581 - 582 ، شماره 3 ؛ اسدالغابه ، ابن اثير ، ج 4 ، ص 169 به‌طور مرسل از غرفة ازدى ، با اندكى تفاوت ؛ در ارشاد مفيد ، ص 175 ، آمده است : اينجا محل فرود آمدن و قتلگاهشان است . در تهذيب طوسى ، ج 6 ، ص 72 ، شماره 138 آمده است : « محل فرود آمدن و قتلگاه شهيدانى كه هيچ كس از پيشينيان بر آنان سبقت نمىجويد . »\r\n","page_name":" 64 ","page_number":64},
  {"content":"\r\n\r\n4 - راوندى به نقل از ابى سعيد عقيصا مىنويسد : همراه على ( ع ) به قصد صفين بيرون آمديم . چون بر كربلا گذشتيم فرمود : « اينجا محل قبر حسين ( ع ) و ياران او است » « 1 »\r\n5 - على ( ع ) به براء بن عازب فرمود : « اى براء فرزندم حسين كشته مىشود و تو زنده‌اى و يارى اش نمىدهى » . چون حسين ( ع ) به قتل رسيد براء بن عازب مىگفت : « به خدا سوگند على بن ابى طالب راست گفت . حسين كشته شد و من يارىاش ندادم ، سپس حسرت و پشيمانىاش را از اين كار اظهار مىداشت . » « 2 »\r\n6 - ابن قولويه به نقل از ابى عبداللَّه جدلى مىگويد : بر اميرمؤمنان ( ع ) وارد شدم در حالى كه حسين در كنارش بود . حضرت دست بر شانهء وى زد و فرمود : اين ( فرزندم ) كشته مىشود و هيچ كس او را يارى نمىدهد !\r\nگفتم : اى اميرمؤمنان ، به خدا سوگند ، آن زندگانى بدى است !\r\nفرمود : ولى آن روز مىرسد . « 3 »\r\n7 - ابى جعفر به نقل از پدرش فرمود : على ( ع ) بر كربلا گذشت . هنگامى كه اصحابش بر وى گذشتند چشمانش غرق اشك شد و مىفرمود : اين محل فرود آمدن كاروانشان است .\r\nاينجا بار اندازشان است . خونشان در اينجا مىريزد . خوشا به حالت اى زمينى كه خون ياران در آن مىريزد !\r\nامام باقر ( ع ) فرمود : على ( ع ) همراه مردم حركت مىكرد . چون به كربلا رسيد ، مقدار دو يا يك ميل از آنان پيش افتاد ؛ تا آنكه به جايى به نام مقذفان رسيد ؛ و فرمود : در اينجا دويست پيامبر و دويست سبط كشته شدند كه همه شهيد هستند . اينجا محل فرود آمدن و قتلگاه عاشقانى است كه گذشتگان از آنان پيشى نگيرند و آيندگان به آنها نرسند . « 4 »\r\n\r\n\r\n","description":"","footnote":"\r\n( 1 ) - الخرائج و الجرائح ، ج 1 ، ص 222 ، شماره 67 .\r\n( 2 ) - الارشاد ؛ شيخ مفيد ، 192 .\r\n( 3 ) - كامل الزيارات ، ص 71 ، باب 23 ، ح 1 .\r\n( 4 ) - بحار الانوار ، ج 41 ، ص 295 ، باب 114 ، ح 18 .\r\n","page_name":" 65 ","page_number":65},
  {"content":"\r\n\r\n\r\nاخبارى از امام حسين ( ع ) دربارهء شهادت خويش\r\nاخبار نقل شده از امام حسين ( ع ) دربارهء شهادت خود و يارانش و زمان و مكان اين شهادت ، پس از آنكه در برابر والى وقت مدينه ، وليد بن عقبه ، بيعت با يزيد را نفى كرد ، فراوان است . اين اخبار در ديدارها و گفت و گوهاى آن حضرت به ويژه در دوران پيش از حركت ايشان از مكه تا ساعت شهادت آن حضرت ، مطرح شده است .\r\nهمچنين آن حضرت در دوران كودكى و خردسالى نيز دربارهء شهادت و قاتل خويش ، خبر داده بود . از جمله آنها اين اخبار است :\r\n1 - حذيفة بن يمان گويد : از حسين بن على ( ع ) شنيدم كه مىفرمود : به خدا سوگند كه سركشان بنى اميه بر قتل من گرد مىآيند و عمر بن سعد پيشاپيش آنان است . اين در دوران زندگى پيامبر ( ص ) بود . گفتم : آيا رسول خدا ( ص ) اين موضوع را به تو خبر داد . فرمود : نه .\r\nمن نزد پيامبر ( ص ) رفتم و موضوع را به او خبر دادم ، حضرت فرمود : « دانش من دانش او و دانش او دانش من است و ما به آنچه موجود مىشود ، پيش از به وجود آمدنش آگاهيم . » « 1 »\r\n2 - نقل شده است كه عمر سعد به حسين ( ع ) گفت : يا اباعبداللَّه ، گروهى مردمان نابخرد مىپندارند كه من تو را مىكشم !\r\nحسين ( ع ) گفت : آنان نابخرد نيستند ، بلكه عاقل اند ؛ ولى چشم من از اين روشن است كه از گندم عراق ، پس از من ، جز اندكى نخواهى خورد . « 2 »\r\n3 - امام حسين ( ع ) فرمود : « به خدايى كه جان حسين به دست او است ، بنى اميه از حكومتشان احساس لذت نمىكنند ، تا آنكه مرا بكشند . آنان كشندهء من هستند . چنانچه مرا بكشند ، ديگر هيچ يك از آنها نماز نخواهند خواند و هرگز كسى براى خدا به آنها عطايى نخواهد داد . نخستين كشته اين امت من و اهل بيتم هستيم ؛ و قسم به كسى كه جان حسين به دست اوست ، تا يك هاشمى در روى زمين زنده است ، قيامت بر پا نخواهد شد . « 3 »\r\n\r\n\r\n","description":"","footnote":"\r\n( 1 ) - دلائل الامامه ، ص 183 - 184 ، ح 101 ، شمارهء 6 .\r\n( 2 ) - الارشاد ، ص 282 .\r\n( 3 ) - كامل الزيارات ، ص 75 ، باب 23 ، شماره 13 .\r\n","page_name":" 66 ","page_number":66},
  {"content":"\r\n\r\n4 - نيز از امام صادق ( ع ) نقل شده است كه فرمود : « حسين بن على ( ع ) فرمود : من كشتهء اشكهايم ، هيچ مؤمنى از من ياد نمىكند ، مگر آنكه اشك مىريزد . » « 1 »\r\n\r\nفلسفهء خبر از شهادت حسين ( ع )\r\nاخبارى كه دربارهء فتنه و آشوب‌ها ، از اهل بيت عصمت ( ع ) به طور عام و رسول خدا ( ص ) به طور خاص نقل شده است ، علاوه بر آنكه تأكيد مىورزد كه دانش آن برگزيدگان لَدُنّى و الهى است و كاشف از منزلت والاى آنان در نزد خداوند است ، همچنين تأكيد دارد كه آنان به شدت مقيد به حفظ اين امت و رهانيدنشان از گرداب فتنه بوده‌اند ؛ فتنه‌هايى كه از روز نخست ، در سقيفه پايه‌گذارى شد .\r\nرسول خدا ( ص ) از ميزان انحرافى كه پس از وى امتش بدان دچار مىشوند آگاه بود و مىدانست كه مردم پس از ايشان چنان به وادى سرگردانى درخواهند افتاد كه قدرت تشخيص درست ، جز براى شمار معدودى صاحب بصيرت ، نخواهد ماند . در آن روز تشخيص حق از باطل دشوار است ، مگر براى كسانى كه به دو ميراث گرانبهاى ايشان چنگ بزنند . آن حضرت از ميزان خطر ضعف روحى و دوگانگى شخصيتى كه براى امت حاصل خواهد شد - به طورى كه جز شمارى اندك از آن رهايى نخواهند يافت - آگاه بود .\r\nاز اين رو براى روشن ساختن راه نگهدارى و نجات از اين مهلكه‌ها ، از هيچ كوششى فرو گذار نكرد . از جمله آنها اين بود كه خبر فتنه و آشوبهايى را كه تا روز قيامت دامن‌گير امت خواهد شد ، به آنان داد . ايشان از همهء آشوب‌ها و فتنه‌ها پرده برداشت و همهء لغزشگاه‌هاى راه را تا روز قيامت نماياند . حذيفة بن يمان گويد : به خدا سوگند ، رسول خدا ( ص ) رهبر هيچ فتنه‌اى را كه شمار همراهانش به سيصد نفر يا بيش‌تر برسد ، تا پايان دنيا فرو گذار نكرده و نام خود و نام پدر و نام قبيله‌اش را براى ما گفت . « 2 »\r\n\r\n\r\n","description":"","footnote":"\r\n( 1 ) - كامل الزيارات ، ص 116 ، باب 36 ، شماره 3 .\r\n( 2 ) - ر . ك : سنن ابى داود ، ج 4 ، ص 95 ، حديث 4243 .\r\n","page_name":" 67 ","page_number":67},
  {"content":"\r\n\r\nاز اين رو براى آنكه امور بر امت مشتبه نشود و مردم منكر را معروف و معروف را منكر نبينند . « 1 » آنان را نسبت به آشوبهاى آينده روشن ساخت و از آنان خواست كه حق و باطل را از يكديگر تميز دهند . و به يارى حق بشتابند و باطل را سركوب كنند .\r\nاخبار ويژه شهادت امام حسين ( ع ) در اخبار وارده از پيامبر ( ص ) و اميرالمؤمنين ( ع ) تمركز و تأكيد بيشترى يافته است ؛ البته اين به خاطر جايگاه و حرمت شخصيت امام حسين ( ع ) ، فجيع بودن شهادت او و يارانش و نيز به دليل بزرگى مصيبت آنان و اهميت عاشورا در حفظ و بقاى اسلام و نيز به خاطر پاداش بزرگ يارى حسين ( ع ) و لعنت دايمى و كيفر بزرگ قاتلان و رها كنندگان آن حضرت مىباشد .\r\nشايد نزديكى زمان عاشورا به روزگار پيامبر و على ( ع ) نيز از عوامل اين تأكيد بوده باشد ؛ زيرا پيامبر ( ص ) و جانشين ايشان مىدانستند كه بسيارى از صحابه و تابعان روز عاشورا را درك خواهند كرد ، بنابراين تأكيد بر اخبار مربوط به شهادت آن حضرت و گفت و گوى مستقيم در اين باره با آنان ، موجب تأثير فراوان در دعوت به يارى آن حضرت و هشدار دربارهء پيوستن به صف دشمنان وى مىگرديد . به علاوه با اين كار بر مردم آن روزگار اتمام حجت مىشد . از اين رو پيامبر خدا ( ص ) كسانى را كه با ايشان براى حسين ( ع ) مىگريستند ، به طور مستقيم مورد خطاب قرار مىداد و مىفرمود : اى مردم آيا بر او مىگرييد و يارىاش نمىدهيد ! ؟ « 2 » و على ( ع ) خطاب به براء بن عازب فرمود : اى براء فرزندم حسين كشته مىشود و تو در حالى كه زنده‌اى يارىاش نمىدهى . « 3 »\r\nدر مقابل ، گروهى از صحابه و تابعان اهل صداقت و اخلاص از اين اخبار سود برده‌اند .\r\nصحابى عاليقدر ، انس بن حارث - رضوان اللَّه عليه - از رسول خدا ( ص ) نقل كرده است كه\r\n\r\n\r\n","description":"","footnote":"\r\n( 1 ) - رسول خدا ( ص ) فرمود : چه حالى خواهيد داشت ، آنگاه كه زنانتان فاسد و جوانانتان فاسق شوند و به‌معروف امر نكنيد و از منكر باز نداريد ؟ گفتند : آيا چنين چيزى مىشود ، اى رسول خدا ؟ فرمود : بلى و بدتر از آن ! چه حالى خواهيد داشت آنگاه كه به منكر امر و از معروف نهى كنيد ؟ گفتند : آيا چنين چيزى مىشود ؟ فرمود : آرى و بدتر از آن ! چه حالى خواهيد داشت آنگاه كه معروف را منكر و منكر را معروف ببينيد ؟ ! ( ر . ك : كافى ، ج 5 ، ص 59 ، كتاب الجهاد ، شمارهء 14 ) .\r\n( 2 ) - ر . ك : مثير الاحزان ، ص 19 .\r\n( 3 ) - ر . ك : الارشاد ، ص 192 .\r\n","page_name":" 68 ","page_number":68},
  {"content":"\r\n\r\nفرمود : « اين فرزندم - و اشاره به حسين ( ع ) كرد - در سرزمينى كه به آن كربلا گفته مىشود به قتل مىرسد . هر كس شاهد آن روز باشد ، بايد يارىاش دهد » . به همين جهت هنگامى كه حسين ( ع ) رهسپار كربلا شد ، او نيز با حضرت همراه گرديد و در ركاب آن حضرت به شهادت رسيد . « 1 »\r\nشايد رمز تغيير موضع زهيربن قين رضوان اللَّه تعالى عليه خبرى بود كه از سلمان فارسى دربارهء مژدهء وى به يارى حسين ( ع ) به ياد داشت .\r\nزهير مىگويد : مىخواهم برايتان حديثى نقل كنم . ما در دريا به جنگ رفتيم و خداوند پيروزى را نصيب ما كرد و غنايمى به دست آورديم . آنگاه سلمان فارسى رحمه اللَّه گفت :\r\nآيا از پيروزىاى كه خداوند نصيبتان كرده و غنايمى كه به دست آورده‌ايد خوشحاليد ؟ گفتيم :\r\nآرى . گفت : آنگاه كه سرور جوانان آل محمد ( ص ) را درك كرديد ، از جنگيدن در ركاب آنان ، از اين غنايمى كه به دست آورده‌ايد خوشحال‌تر باشيد . « 2 »\r\nعريان بن هيثم گويد : پدرم به بيابان مىرفت و نزديك جايى كه جنگ حسين در آن روى داد منزل مىكرد . هرگاه كه ما به بيابان مىرفتيم ، يكى از بنى اسد را نيز در آنجا مىديديم .\r\nپدرم به او گفت : مىبينم كه پيوسته در اين مكان به سر مىبرى !\r\nگفت : شنيده‌ام كه حسين در اينجا كشته مىشود . من نيز مىآيم شايد به او برسم و همراهش شهيد گردم ! ابن هيثم گويد : هنگامى كه حسين به شهادت رسيد . پدرم گفت : برويم ببينيم آيا آن مرد اسدى همراه حسين كشته شد يا نه ؟ به ميدان نبرد آمديم و گشتيم و ديديم كه آن مرد اسدى نيز در شمار كشتگان است . « 3 »\r\n\r\n\r\n","description":"","footnote":"\r\n( 1 ) - ر . ك : تاريخ ابن عساكر ترجمة الامام الحسين ، ص 239 ، ح 283 .\r\n( 2 ) - الارشاد ، ص 246 .\r\n( 3 ) - تاريخ ابن عساكر ، ترجمة الامام الحسين ( ع ) ، ص 213 ، ح 269 ؛ و ر . ك : جلد اول اين پژوهش ( امام حسين ( ع ) در مدينهء منوره ) .\r\n","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n.\r\n\r\n","description":"","footnote":"","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\nفصل دوم : امام حسين ( ع ) در كربلا\r\n\r\nاز دوم محرم تا بامداد روز عاشورا\r\nطبق نقل مشهور و قوى كاروان حسينى ، پنج شنبه ، روز دوم محرم سال 61 هجرى در سرزمين كربلا فرود آمد . « 1 » نقل شده كه اسب امام حسين ( ع ) هنگام رسيدن به سرزمين كربلا از حركت باز ايستاد و يك گام هم برنداشت . « حضرت پايين آمد و بر اسب ديگرى نشست آن نيز يك گام بر نداشت . همين طور اسب‌ها را يكى پس از ديگرى سوار مىشد تا هفت اسب ، همه همين گونه رفتار كردند . حضرت كه چنين ديد فرمود : اى مردم نام اين زمين چيست ؟\r\n\r\n\r\n","description":"","footnote":"\r\n( 1 ) - اين اعتقاد طبرى ( تاريخ الطبرى ، ج 4 ، ص 309 ) و ابن اثير ( الكامل ، ج 3 ، ص 282 ) . شيخ مفيد ( الارشاد ، ص 253 ) ، بلاذرى ( انساب الاشراف ، ج 3 ، ص 385 ) و ديگران است . تنها مخالف اين نقل دينورى است كه مىگويد : « سپس حسين ( ع ) فرمان داد با رو بنه‌اش را در آن مكان فرود آوردند و آن روز چهارشنبه اول محرم سال 61 بود » ( الاخبار الطوال ، ص 253 ) . در مقتل منسوب به ابى مخنف نيز آمده است : « و جملگى حركت كردند تا آنكه به زمين كربلا در آمدند و اين روز چهارشنبه بود » ( مقتل الحسين ، ابى مخنف ، ص 75 - 76 ) . ولى وى تاريخ اين روز را ننوشته است . ابن اعثم كوفى نيز دربارهء روز فرود آمدن كاروان حسينى در كربلا ترديد دارد ، آنجا كه مىگويد : « تا آنكه در روز چهارشنبه يا پنج شنبه در كربلا فرود آمد ؛ و اين در روز دوم محرم سال 61 بود » ( الفتوح ، ج 5 ، ص 149 ) . اگر در نظر بگيريم كه طبق تصريح خود امام حسين ( ع ) روز ترويه ، هشتم ذى حجة سال شصت سه شنبه بوده است ( تاريخ الطبرى ، ج 4 ، ص 297 ) ، بنابراين چنانچه ذى حجه 29 روزه باشد ، چهارشنبه اول محرم مىشود ؛ و اگر اين ماه سى روزه باشد ، چهارشنبه روز سى ام اين ماه مىشود . بنابراين ، طبق ترديد ابن اعثم كوفى . ممكن نيست كه چهارشنبه روز دوم محرم باشد و اين ترديد از ميان مىرود . تنها مىماند اين كه پنج شنبه روز دوم محرم اين سال باشد .\r\nمحدث قمى گويد : « دربارهء روز ورود حسين ( ع ) به كربلا اختلاف است ؛ و درست‌ترين نقل اين است كه وى در روز دوم ماه محرم سال 61 هجرى به آنجا رسيد . » ( منتهى الامال ، ج 1 ، ص 617 . )\r\n","page_name":" 73 ","page_number":73},
  {"content":"\r\n\r\nگفتند : زمين غاضريه\r\nفرمود : آيا نام ديگرى ندارد ؟\r\nگفتند : نينوايش خوانند .\r\nفرمود : آيا نام ديگرى ندارد ؟\r\nگفتند : ساحل فرات .\r\nفرمود : آيا نام ديگرى ندارد ؟\r\nگفتند : كربلايش خوانند .\r\nدر اين هنگام حضرت نفس بلندى كشيد و فرمود : سرزمين اندوه و گرفتارى ! سپس فرمود :\r\n« فرود آييد . اينجا ، بارانداز ما است . در اينجا خونهاى ما ريخته مىشود ؛ به خدا سوگند در اينجا حريم ما شكسته مىشود ؛ به خدا سوگند ، در اينجا مردان ما كشته مىشوند . به خدا سوگند ، در اينجا كودكان ما سر بريده مىشوند . به خدا سوگند ، در اينجا قبرهامان زيارت مىشود . جدم رسول خدا ( ص ) مرا به اين خاك وعده داد و در گفتار او خلاف نيست ؛ آنگاه از اسب خويش پايين آمد . » « 1 »\r\nدر روايتى آمده است : سپس حسين ( ع ) فرمود : نام اين زمين چيست ؟ گفتند : كربلا و نينوا - نام روستايى در آنجا - .\r\nحضرت گريست و فرمود : كرب و بلاء ( اندوه و گرفتارى ) ! امّ سلمه به من خبر داد و گفت :\r\nجبرئيل نزد رسول خدا ( ص ) بود و تو با من بودى . تو گريستى رسول خدا ( ص ) فرمود : فرزندم را واگذار . من رهايت كردم . حضرت تو را گرفت و بر دامن خود نشاند . آنگاه جبرئيل گفت :\r\nآيا دوستش مىدارى ؟ گفت : آرى . گفت : امت تو او را خواهند كشت ! و گفت : اگر بخواهيد خاك زمينى را كه در آن كشته مىشود نشانتان مىدهم . گفت : آرى ؟ گويد : جبرئيل بال خويش را بر زمين كربلا گسترد و آنجا را به پيامبر ( ص ) نشان داد . « 2 »\r\nهنگامى كه به حسين ( ع ) گفتند كه اينجا زمين كربلا است ، آن را بوييد ( در روايتى\r\n\r\n\r\n","description":"","footnote":"\r\n( 1 ) - مقتل الحسين ، ابى مخنف ، ص 75 - 76 .\r\n( 2 ) - تذكرة الخواص ، ص 225 .\r\n","page_name":" 74 ","page_number":74},
  {"content":"\r\n\r\nآمده است : مشتى از آن برگرفت و بوييد ) و گفت : به خدا سوگند اين زمينى است كه جبرئيل به رسول خدا ( ص ) خبر داد ؛ و من در آن كشته مىشوم ! « 1 »\r\nدر روايت ابن اعثم كوفى آمده است كه چون امام ( ع ) در كربلا فرود آمد ، رو به اصحاب كرد و گفت : آيا اينجا كربلا است ؟\r\nگفتند : آرى .\r\nآنگاه حسين به يارانش گفت : فرود آييد ، اين جايگاه اندوه و گرفتارى است . اينجا منزلگاه همراهان ما و محل فرود آمدن باروبنه ما و محل ريختن خونهاى ما است !\r\nآنگاه كاروان فرود آمد و باروبنه را در ناحيه‌اى از فرات پايين آورد . براى حسين و خانواده و فرزندانش چادر زدند و خويشاوندانش چادرهاشان را در اطرافش به پا كردند . « 2 »\r\nدر نقل ابن طاووس آمده است : چون به آنجا رسيد گفت : نام اين زمين چيست ؟ گفتند :\r\nكربلا .\r\nگفت : پروردگارا به تو پناه مىجويم از اندوه و گرفتارى ! سپس فرمود : اين جا مكان اندوه و گرفتارى است ، فرود آييد . اين جا منزلگاه همراهان ما است .\r\nاينجا محل ريخته شدن خونهاى ما است و اينجا محل قبرهاى ما است . اين را جدم رسول خدا ( ص ) به من خبر داد : آنگاه همگى فرود آمدند . « 3 »\r\nحر بن يزيد رياحى با هزار سوار پيش رفت تا در برابر حسين ( ع ) فرود آمد ، سپس به عبيداللَّه خبر داد كه حسين ( ع ) در سرزمين كربلا فرود آمده است . « 4 »\r\n\r\nنكتهء اول :\r\nمرحوم مقرّم در پاسخ به اين پرسش كه چرا امام ( ع ) در حالى كه از ديدگاه ما شيعيان بر همه امور كاينات آگاه است از نام كربلا سؤال كرد ؟ مىگويد : راز اين كه امام ( ع ) از نام\r\n\r\n\r\n","description":"","footnote":"\r\n( 1 ) - تذكرة الخواص ، ص 225 .\r\n( 2 ) - الفتوح ، ج 5 ، ص 149 .\r\n( 3 ) - اللهوف ، ص 35 .\r\n( 4 ) - ر . ك : الفتوح ، ج 5 ، ص 150 .\r\n","page_name":" 75 ","page_number":75},
  {"content":"\r\n\r\nزمين پرسيد و يا خداوند اسب را متوقف كرد - همانطور كه شتر پيامبر را در حديبيه متوقف ساخت - اين بود كه به يارانش سرزمينى را كه مطابق اخبار رسيده از رسول خدا ( ص ) و جانشين آن حضرت قربانگاه‌شان بود ، بشناساند ، تا دلهاشان مطمئن گردد ، مردان شناخته شوند ، اراده‌ها استوار گردد و فداكاريها چهره بندد ؛ و در نتيجه بصيرتشان در كار افزون گشته براى هدف بلندى كه در پيش دارند آماده شوند . تا آنكه براى هيچ كس ترديدى باقى نماند كه كربلا محل تربت او است . چنين سؤال‌هايى بيهوده نيست . رسول خدا ( ص ) نيز نام دو مردى را كه براى دوشيدن شتر برخاستند و نيز نام دو كوهى را كه در راه ايشان به سوى بدر واقع بود پرسيد . آيا رسول خدا ( ص ) بدان‌ها آگاه نبود ؟ آرى ، آگاه بود ، ليكن مصالحى كه بر ما پوشيده است ، او را به انجام اين سؤال واداشت . اين‌گونه سؤال‌ها را علماى بلاغت ، « تجاهل دانا » مىگويند . هرگاه كه شكافندهء همهء چيزها كه هيچ خرد و بزرگى بر او پوشيده نيست به موسى ( ع ) مىگويد :  « وَ ما تِلْكَ بِيَمِينِكَ يا مُوسى »  ( اى موسى اين شىء در دست تو چيست ؟ ) و بنا به مصلحتى به عيسى مىگويد :  « أَ أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ »  ( آيا تو به مردم گفتى كه مرا و مادرم را دو معبود گيريد ؟ ) . . . و با آنكه به ايمان ابراهيم آگاه بود به خليل فرمود :  « أَ وَ لَمْ تُؤْمِنْ »  ( آيا ايمان نياوردى ) امام منصوب از جانب خدا نيز بر شريعتش امين است و مصالح بر او پوشيده نيست .\r\nهمچنين پناه بردن سيدالشهدا به خداوند از اندوه و گرفتارى نيز به مفهوم به فال بد گرفتن نام كربلا نبود . زيرا كسى كه چيزى را به فال بد مىگيرد نمىداند كه بر سر او چه مىآيد ؛ و از عقايد اعراب چنين بر مىآيد كه فال بد زدن مايهء شر است . ولى حسين ( ع ) نسبت به قضاى الهى كه در سرزمين طف بر او فرود مىآيد ، يقين داشت ؛ و نسبت به اندوهى كه به او و خانواده و اصحابش مىرسيد دانا بود . چنان كه بارها از آن خبر داد . « 1 »\r\n\r\n\r\n","description":"","footnote":"\r\n( 1 ) - مقتل الحسين ، مقرم ، ص 193 - 194 . در رجال كشى آمده است ! سلمان فارسى در سفر خود به مداين از كربلا گذشت ؛ و گفت : اين قتلگاه‌هاى برادران من است . اينجا محل منزلگاهشان و جاى ريختن خون‌هايشان است . فرزند بهترين اولين و آخرين در اينجا كشته مىشود ! بايد ديد آيا سلمان چيزى را مىدانست كه امام ( ع ) نمىدانست ؟ امامى كه رسول خدا ( ص ) درباره‌اش فرمود : علم من علم او و علم او علم من است ؛ و ما به آنچه موجود مىشود ، پيش از موجود شدن آگاهيم . ر . ك : دلائل الامامه ، ص 183 - 184 ، ح 101 ، شمارهء 6 .\r\n","page_name":" 76 ","page_number":76},
  {"content":"\r\n\r\n\r\nنكته دوم :\r\nابن اعثم كوفى در الفتوح گويد : حسين در آنجا فرود آمد و حرّ بن يزيد رياحى با هزار سوار در برابرش فرود آمدند . حسين دوات و كاغذ خواست و به آن دسته از اشراف كه مىپنداشت با وى همفكرند چنين نوشت :\r\nبسم اللَّه الرحمن الرحيم . از حسين بن على به سليمان بن صرد ، مسيب بن نجبه ، رفاعة بن شداد ، عبداللَّه بن وال و جماعت مؤمنان . اما بعد ، شما مىدانيد كه رسول خدا ( ص ) در زندگى خويش فرمود : هر كس سلطان ستمكارى را ببيند كه حرام‌هاى خدا را حلال مىگرداند ، پيمان خدا را مىشكند ، با سنت رسول خدا مخالفت مىورزد و در ميان مردم با ظلم و جور عمل مىكند ؛ ولى با گفتار و كردارش در تغيير آن نكوشد ، برخداوند حق است كه او را به جايگاه آن ستمگر وارد سازد . شما مىدانيد كه اينان پيوسته در اطاعت شيطان‌اند و از اطاعت خداوند سر بر تافته‌اند ؛ و در زمين فساد را آشكار كرده‌اند . حدود و احكام را معطل گذاشته‌اند و غنايم را به خود اختصاص داده‌اند . حرام خداى را حلال كرده‌اند و حلالش را حرام . من به دليل خويشاوندى با پيامبر ( ص ) به اين كار از ديگران سزاوارترم . نامه‌هاتان به من رسيد و فرستادگانتان بيعت شما را آوردند كه مرا تسليم و رها نمىكنيد . اگر به بيعتى كه با من بسته‌ايد وفا كنيد ، به بهره و رشد خويش دست يافته‌ايد و جان من با جان شما است و زن و فرزندانم با زنان و فرزندان شمايند . من الگوى شما هستم . اگر چنين نكنيد و عهد و پيمان‌هايتان را بشكنيد و از بيعت خود دست برداريد ؛ به جانم سوگند ، اين كار از شما ناشناخته نيست . شما اين كار را با پدر ، برادر و پسر عمويم انجام داده‌ايد . فريفته آن كسى است كه فريفته شما گردد . بارى ( در اين صورت ) شما در بهرهء خويش به خطا رفته‌ايد و نصيبتان را تباه كرده‌ايد . هر كس پيمان شكند بر ضد خويش مىشكند و خداوند مرا از شما بى نياز خواهد گردانيد . والسلام .\r\nگويد : سپس نامه را پيچيد و آن را مهر كرد و به قيس بن مسهر صيداوى داد و فرمود كه رهسپار كوفه گردد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nقيس به كوفه رفت . از آن سو عبيداللَّه بن زياد بر راهها مراقب و نگهبان گذاشته بود .\r\nهيچ كس بدون بازرسى نمىتوانست وارد شود . چون قيس به كوفه نزديك شد ، دشمن خداوند يعنى حصين بن نمير سكونى به او برخورد . چون قيس به وى نگريست گويى كه بر جان خويش بيمناك شد . از اين رو نامه را بيرون آورد و آن را پاره كرد .\r\nحصين به يارانش فرمان داد قيس را دستگير كردند و پاره‌هاى نامه را گرفتند و او را نزد عبيداللَّه بردند .\r\nعبيداللَّه گفت : تو كيستى ؟\r\nگفت : مردى هستم از شيعيان اميرالمؤمنين حسين بن على رضى اللَّه عنه . گفت : نامه‌اى را كه همراه داشتى چرا پاره كردى ؟\r\nگفت : از بيم آنكه مبادا تو از مضمونش آگاه گردى .\r\nگفت : نامه از چه كسى بود و براى چه كسى نوشته شده بود ؟\r\nگفت : از حسين بن على براى گروهى از اهل كوفه بود كه من نام آنان را نمىدانم : ابن زياد به شدت خشمگين شد و گفت : به خدا سوگند ، هرگز از من جدا نخواهى شد ، تا كسانى را كه اين نامه برايشان نوشته شده است ، به من معرفى كنى ! يا آنكه بر منبر بالا روى و حسين و پدر و برادرش را دشنام دهى و از دستم برهى يا آنكه تو را پاره پاره مىكنم !\r\nقيس گفت : من اين گروه را نمىشناسم ، ولى لعن بر حسين و پدر و برادرش را انجام خواهم داد . عبيداللَّه فرمان داد او را به مسجد بزرگ شهر بردند . سپس بالاى منبر رفت ؛ و مردم را آوردند تا اجتماع كنند و لعنت را بشنوند . قيس پس از آگاهى از اجتماع مردم برخاست و حمد و ثناى الهى را به جا آورد و سپس بر محمد و آل محمد درود ، و بر على و فرزندانش بسيار رحمت فرستاد . سپس عبيداللَّه زياد و پدرش و همهء ستمگران بنى اميه را ناسزا گفت و آنگاه مردم را به يارى حسين بن على ( ع ) فراخواند . چون اين خبر را براى عبيداللَّه بن زياد بردند ، قيس را از بالاى قصر بر زمين انداختند كه درگذشت - خدايش رحمت كند - . امام حسين ( ع ) از شنيدن اين خبر گريان شد و گفت : خداوندا ، براى ما و شيعيانمان در نزد خويش جايگاهى با كرامت قرار ده و در سراى رحمت خويش ميان ما\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nو آنان را جمع گردان ، همانا تو بر هر كار توانايى ! در اين هنگام مردى از شيعيان حسين ( ع ) به نام هلال « 1 » از جا برخاست و گفت : اى پسر دختر رسول خدا ! مىدانى كه جدّ تو رسول خدا ( ص ) ، نمىتوانست كه محبت خويش را در دل اين مردم جاى دهد ؛ و آنان از كار خويش به سوى آنچه او دوست مىداشت بازنگشتند . گروهى از ايشان منافق بودند و به او وعدهء يارى مىدادند ، ولى در دل قصد خيانت به او را داشتند ! در ظاهر با او شيرين‌تر از عسل ديدار مىكردند ولى تلخ‌تر از حنظل به او مىپيوستند ! تا آنكه خداى عزوجل او را نزد خود برد . پدرت على نيز همين وضعيت را داشت . گروهى بر يارى او گرد آمدند و همراهش با منافقان ، فاسقان ، مارقان منحرفان و قاسطان ( ستمگران ) جنگيدند ، تا آنكه اجلش فرا رسيد . شما نيز امروز در نزد ما چنين وضعيتى داريد . هر كس پيمان شكنى كند به زيان خود اوست و خداوند از او بى نياز است . بيا و ما را هدايت كن و حركت ده ، اگر خواهى به سوى مشرق و اگر خواهى به سوى مغرب ، به خدا سوگند كه ما از قضاى الهى بيم نداريم و از ديدار پروردگارمان ناخوشنود نيستيم ، ما بر نيت خود باقى هستيم ، با دوستانت دوستى مىكنيم و با دشمنانت دشمنى مىورزيم .\r\nآنگاه حسين ( ع ) بيرون آمد . در حالى كه فرزندان ، برادران و خانواده‌اش پيش او بودند .\r\nلختى به آنان نگريست و گريست و گفت : پروردگارا ما عترت پيامبرت ، محمد ( ص ) هستيم . ما را از حرم جدمان بيرون كرده و رانده‌اند . بنى اميه بر ما ستم روا داشته است ، تو خود حق ما را بگير و ما را برگروه كافران پيروز گردان . سپس ميان خويشاوندانش ندا داد و از آنجايى كه بود كوچيد تا آنكه در روز چهارشنبه يا پنج شنبه در كربلا فرود آمد . اين در روز دوم محرم سال 61 هجرى بود . « 2 »\r\nدر اينجا به چند نكته بايد اشاره شود :\r\n1 - از نظر تاريخى مشهور اين است كه امام ( ع ) در منزلگاه بيضه خطاب به ياران خويش و ياران حرّ خطبهء مشهورى خواند كه در آن آمده است : اى مردم رسول خدا ( ص ) فرمود :\r\n\r\n\r\n","description":"","footnote":"\r\n( 1 ) - نام او نافع بن هلال جملى است .\r\n( 2 ) - الفتوح ، ج 5 ، ص 143 - 149 .\r\n","page_name":" 79 ","page_number":79},
  {"content":"\r\n\r\n« هر كس سلطانى ستمگر را ببيند كه حرامهاى خداى را حلال مىشمرد . . . » . « 1 » در اين ميان ابن اعثم تنها كسى است كه اعتقاد دارد اين خطبه متن نامه‌اى بود كه امام ( ع ) براى گروهى از بزرگان و مؤمنان كوفه ارسال داشت . « 2 »\r\n2 - اين نقل ابن اعثم - چنان كه براى برخى مورخان متأخر نيز امر مشتبه شده است - موهم اين مطلب است كه امام ( ع ) اين نامه ( متن خطبهء منزلگاه بيضه ) را پس از فرود آمدن در كربلا نوشت ! ولى تأمل در همهء متن روايت ابن اعثم به رغم آشفتگى آشكارى كه متن آن دارد نشان مىدهد كه امام ( ع ) آن را در جايى نزديكىهاى كربلا و پيش از فرود آمدن در آنجا ، و بلكه پيش از شدت گرفتن محاصرهء سپاه حرّ بر ضد كاروان حسين ، نوشت . به اين دليل كه نافع بن هلال خطاب به امام مىگويد : بيا و ما را هدايت كن و حركت ده ، اگر خواهى به سوى مشرق و اگر خواهى به سوى مغرب ! چنانچه اين سخن در كربلا و يا پس از شدت گرفتن محاصره مىبود ، سخنى بى معنا مىنمود ؛ زيرا كه امام - پس از آن - به محاصره در آمد و از خود اختيار رفتن نداشت ؛ نه به سوى شرق نه به سوى غرب . ديگر اينكه پايان روايت ابن اعثم چنين تصريح دارد : سپس حسين در ميان خويشاوندانش ندا داد و از آن مكان كوچيد تا آنكه در كربلا فرود آمد . . . اين نيز نشانگر آن است كه بدون شك ، رويدادى را كه ابن اعثم نقل مىكند ، پيش از كربلا حاصل شده نه در كربلا .\r\n3 - از نظر تاريخى مشهور اين است كه امام ( ع ) نامهء دوم خويش به مردم كوفه را به وسيلهء قيس بن مسهر صيداوى از منطقهء حاجر از بطن الرّمه « 3 » ارسال داشت ؛ و سپس آن پيشامدهايى كه به شهادتش منجر شد روى داد . خبر شهادت وى در منطقهء عذيب الهجانات به امام ( ع ) رسيد ، « 4 » نه آنجايى كه در روايت ابن اعثم آمده است .\r\n\r\n\r\n","description":"","footnote":"\r\n( 1 )\r\n- ر . ك : تاريخ الطبرى ، ج 4 ، ص 304 - 305 ؛ الكامل فى التاريخ ، ج 3 ، ص 280 ؛ مقتل الحسين ، مقرم ، ص 184 - 185 .\r\n( 2 ) - آنچه در مقتل الحسين خوارزمى ، ج 1 ، ص 334 - 336 آمده نقل از ابن اعثم است .\r\n( 3 ) - براى مثال ر . ك : تاريخ الطبرى ، ج 4 ، ص 397 ؛ الكامل فى التاريخ ، ج 3 ، ص 277 ؛ الارشاد ، ص 22 ؛ تجارب الامم ، ج 2 ، ص 57 ؛ انساب الاشراف ، ج 3 ، ص 378 ؛ الاخبار الطوال ، ص 245 - 246 ؛ تذكرة الخواص ، ص 221 ؛ مثير الاحزان ، ص 32 ؛ البدايه و النهايه ، ج 8 ، ص 181 .\r\n( 4 ) - براى مثال ر . ك : تاريخ الطبرى ، ج 4 ، ص 306 ؛ الكامل فى التاريخ ، ج 3 ، ص 281 ؛ البدايه و النهايه ، ج 8 ، ص 188 .\r\n","page_name":" 80 ","page_number":80},
  {"content":"\r\n\r\n\r\nاردوگاه حسينى\r\nچادرهاى كاروان حسينى ، به فرمان امام ( ع ) ، در مكان پاكيزه‌اى كه آثار آن تا به امروز باقى است ، بر پا گرديد . امام ( ع ) در جايى دور از آب اقامت گزيد كه به وسيلهء يك سلسله بلندى و پشته احاطه مىشد . اين بلندىها از شمال شرقى ، متصل به محل باب السدره در شمال آغاز مىشد و تا محل باب زينبى در سوى غرب ادامه مىيافت . سپس به سوى محل باب قبله از سوى جنوب فرود مىآمد ؛ و اين بلندىهاى نزديك به هم يك نيمدايره را براى بيننده تشكيل مىداد ؛ و دسته گل رسول خدا ( ص ) در اين دايرهء هلالى شكل محاصره گرديد . « 1 »\r\nپس از آنكه چادرهاى حسين ( ع ) و خانواده و فرزندانش بر پا شد ، خويشاوندان آن حضرت چادرهاشان را در پيرامون آن بر پا كردند ؛ « 2 » و پس از آن چادرهاى اصحاب بر پا شد .\r\nسيد محمد حسن كليدار بر اين باور است كه اردوگاه حسينى در همان محلى كه بار و بنه‌شان را پايين آوردند نبود . بلكه در جايى دور تر و در نزديكى درمانگاه حسينى كنونى قرار داشت . وى در اين باره به طرحهاى جنگى آن روزگار استناد مىكند كه ميان طرفين جنگ دست كم دو ميل فاصله بوده است ؛ چون در عمليات جنگى براى اسب تازى و ديگر كارها به چنين مسافتى نياز مىباشد . همين طور چادرها بايد دور از تيررس دشمن و تيرهايى كه ميان طرفين مبادله مىشود ، نصب مىگشت . او همچنين براى اثبات ديدگاه خويش به چند شاهد تاريخى استناد مىكند . « 3 »\r\nشيخ باقر شريف قرشى اين ديدگاه را مردود دانسته ، مىگويد : گمان قوى بر اين است كه اردوگاه حسينى ، در جاى كنونى يا اندكى دور تر از آن بوده است ؛ زيرا انبوه سپاه اموى كه به جنگ حسين ( ع ) آمده بود ، جز اردوگاه كوچكى در پيش روى نداشت : اردوگاهى كه\r\n\r\n\r\n","description":"","footnote":"\r\n( 1 ) - نهضة الحسين ( ع ) ، ص 99 .\r\n( 2 ) - ر . ك : الفتوح ، ج 5 ، ص 149 .\r\n( 3 ) - ر . ك : حياة الامام الحسين بن على ( ع ) ، ج 3 ، ص 93 .\r\n","page_name":" 81 ","page_number":81},
  {"content":"\r\n\r\nامام ( ع ) از آن به خانواده ياد مىكند . بنابراين نيروهاى طرفين با هم برابرى نداشت تا ميان آنها به فاصله‌اى دو ميلى يا بيش‌تر نياز باشد .\r\nسپاه اموى اردوگاه حسين را در محاصره گرفت ، به طورى كه وقتى عمر سعد تير آغاز جنگ را پرتاب كرد و تيراندازان لشكرش آغاز به تيراندازى كردند ، هيچ كس در اردوگاه امام ( ع ) نبود ، مگر اينكه تيرى به او اصابت كرده حتى چادر برخى زنان پاره شد . چنانچه فاصله زياد مىبود ، به زنان اهل بيت تير اصابت نمىكرد . مؤيد سخن ما اينكه وقتى امام حسين ( ع ) در ميان سپاه اموى سخنرانى كرد ، زنان با شنيدن صداى وى به گريه افتادند ، در حالى كه اگر فاصله زياد مىبود ، صداى حضرت به آنان نمىرسيد . البته دلايل بسيار ديگرى نيز وجود دارد كه اردوگاه حسين در جاى كنونى بوده است . « 1 »\r\n\r\nروز سوم محرم\r\nشيخ مفيد گويد : چون روز بعد فرا رسيد ، عمر بن سعد بن ابى وقاص « 2 » همراه چهار هزار سوار به سوى آنان تاخت و در نينوا فرود آمد . « 3 »\r\nطبرى گويد : او ( عمر بن سعد ) همراه چهار هزار تن پيش رفت و روز پس از فرود آمدن حسين ( ع ) در نينوا ، نزديك آن حضرت فرود آمد ؛ « 4 » در اينجا حرّ بن يزيد رياحى همراه هزار سوار به او پيوست و سپاه عمر سعد به پنج هزار سوار رسيد .\r\n\r\nدوستى دنيا سرآمد همهء گناهان !\r\nطبرى گويد : سبب بيرون رفتن عمر سعد به سوى حسين ( ع ) اين بود كه عبيداللَّه زياد وى را همراه چهار هزار تن كوفيان رهسپار دستبى « 5 » ساخته بود ؛ كه ديلم‌ها حمله برده ،\r\n\r\n\r\n","description":"","footnote":"\r\n( 1 ) - حياة الامام الحسين بن على ( ع ) ، ج 3 ، ص 93 - 94 .\r\n( 2 ) - زندگى نامهء عمر سعد در جلد دوم اين پژوهش ( امام حسين در مكه مكرمه ) گذشت .\r\n( 3 ) - الارشاد ، ص 253 .\r\n( 4 ) - تاريخ الطبرى ، ج 4 ، ص 310 و 309 .\r\n( 5 ) - دستبى : « ناحيهء وسيعى بود كه ميان رى و همدان تقسيم شده بود . بخشى از آن دستبى رازى نام داشت و از حدود نود روستا تشكيل مىشد . بخشى ديگر دستبى همدان بود و شامل چند روستا بود . گاه به قزوين نيز اضافه شده است . چون كه به حومهء آنجا متصل بود . دستبى پيوسته به صورت دو بخش باقى بود ، بخشى از آن به رى و بخشى ديگر به همدان تعلق داشت . تا آنكه يكى از ساكنان قزوين ، از بنى تميم ، به نام حنظلة بن خالد ، ملقب به أبا مالك ، دست به كار آنجا شد و آن را به طور كامل حومهء قزوين قرار داد . . . » ( معجم البلدان ، ج 2 ، ص 454 ) .\r\n","page_name":" 82 ","page_number":82},
  {"content":"\r\n\r\nآنجا را تصرف كرده بودند . ابن زياد فرمان حكومت رى را براى او نوشت ؛ و به وى فرمان حركت داد . او رفت و در حمام اعين با مردم اردو زد . چون كار حسين ( ع ) به آنجا كشيد و حضرت عازم كوفه گرديد ، ابن زياد ، عمر سعد را فرا خواند و گفت : به سوى حسين حركت كن ؛ و پس از آنكه از كار او فراغت يافتيم ، تو بر سر كار خويش مىروى .\r\nگفت : خدايت رحمت كند ، اگر مىتوانى مرا از اين كار معاف دارى چنين كن ! عبيداللَّه گفت : مىتوانم ، به شرط آنكه فرمان ما را به ما بازگردانى !\r\nچون اين را گفت ، عمر سعد اظهار داشت : امروز را به من فرصت ده تا در كار خويش بنگرم . « 1 »\r\nعمر بازگشت و با خيرانديشان به مشورت پرداخت . با هر كس مشورت مىكرد وى را از اين كار باز مىداشت . حمزة بن مغيرة بن شعبه ، « 2 » خواهر زادهء عمر سعد ، آمد و گفت :\r\nدايى ، تو را به خدا سوگند ، مبادا به جنگ حسين به روى و عصيان پروردگار كرده ، قطع رحم كنى . به خدا سوگند اگر همهء دنيا و سلطنت زمين از تو باشد و تو از آن دست بردارى ، براى تو بهتر از آن است كه خداى را با خون حسين بن على ( ع ) ديدار كنى !\r\n\r\n\r\n","description":"","footnote":"\r\n( 1 ) - عمر سعد آن شب را تا بامداد در انديشه به سر برد ! آيا بر جنگ دستهء گل رسول خدا ( ص ) برود ؛ در حالى كه قتل او موجب عذاب دايم و خوارى جاودانه مىگردد ! ؟ يا از آن دست بردارد ، كه در آن صورت امارت رى و زندگى پر ناز و نعمت از چنگش مىرود ! ؟ خانواده‌اش مىشنيد كه مىگفت :\r\nآيا سرزمين رى را واگذارم و حال آنكه رى آرزوى من است ، يا آنكه گناه قتل حسين را به گردن گيرم ؟ در كشتن او آتش است ؟ كه چيزى ميان من و آن حايل نگردد ، و ملك رى نور چشم من است . ( ر . ك : حياة الامام الحسين بن على ( ع ) ، ج 3 ، ص 113 . )\r\n( 2 ) - حمزة بن شعبه ، خواهر زادهء عمر سعد بود ؛ كه حجاج بن يوسف ثقفى در سال 77 وى را بر همدان گماشت . برادرش مطرف بن مغيره حاكم مداين بود و بر حجاج خروج كرد . حمزه به طور پنهانى به او مال و سلاح كمك داد . حجاج در پى قيس بن سعد عجلى فرستاد ، كه در آن زمان سالار نگهبانان حمزة بن مغيره در حكومت وى بر همدان بود ، پس او را دستگير كرد و به زندان افكند .\r\n","page_name":" 83 ","page_number":83},
  {"content":"\r\n\r\nعمر سعد گفت : ان شاءاللَّه چنين مىكنم ! .\r\nهشام گويد : حديث كرد مرا عوانة بن حكم از عمار بن عبداللَّه بن يسار جهنى ، از پدرش كه گفت : بر عمر سعد وارد شدم كه فرمان حركت به سوى حسين يافته بود !\r\nبه من گفت : امير به من فرمان داده است كه به سوى حسين حركت كنم ؛ و من اين كار را نپذيرفتم .\r\nگفتم : خدايت قرين هدايت بدارد ، چنين مكن و سوى او مرو ! گويد : من از نزد او رفتم پس شخصى آمد و گفت : اينك عمر سعد مردم را به سوى حسين مىخواند !\r\nگويد : نزد او رفتم و ديدم كه نشسته است ؛ چون مرا ديد روى برگرداند ؛ و من فهميدم كه او آهنگ حركت دارد . پس بازگشتم !\r\nگويد : آنگاه عمر سعد نزد ابن زياد رفت و گفت : خداوند تو را قرين صلاح بدارد ، تو مرا به اين كار گماشتى . برايم فرمان نوشتى و مردم از آن خبر يافته‌اند . اگر صلاح مىدانى دربارهء من چنين مكن و كسان ديگرى از اشراف كوفه را به سوى حسين بفرست كه لياقت و كفايت جنگى آنان از من برتر است و آنگاه چند تن را برايش نام برد .\r\nابن زياد گفت : نمىخواهد بزرگان كوفه را به من بشناسانى ، من در بارهء كسى كه مىخواهم بفرستم از تو نظر نخواسته‌ام . اگر مىخواهى خود با سپاه ما برو و گرنه فرمان ما را باز پس ده . چون اصرار او را ديد . گفت : من خود مىروم . . . « 1 »\r\nاين چنين بود كه دوستى دنيا چشم بصيرت عمر بن سعد را كور كرد و او را از نظر روحى چنان سست كرد كه قدرت و ارادهء اتخاذ تصميمى درست كه وى را از عذاب شديد خداوند برهاند ، نداشت . با آنكه بسيار وى را نهى كردند و هشدار دادند ، ولى او گوش شنوا نداشت .\r\nنقل شده است كه على ( ع ) به عمر سعد گفت : چه حالى خواهى داشت آن هنگامى كه ميان انتخاب بهشت و دوزخ قرار گيرى و تو دوزخ را اختيار كنى ! ؟ « 2 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 309 - 310 ؛ نيز براى تفصيل بيش‌تر ، ر . ك : الفتوح ، ج 5 ، ص 151 - 153 .\r\n( 2 ) - تهذيب الكمال ، ج 14 ، ص 74 ؛ تذكرة الخواص ، ص 223 .\r\n","page_name":" 84 ","page_number":84},
  {"content":"\r\n\r\nگويد : عمر سعد به حسين ( ع ) گفت : اى اباعبداللَّه ، گروهى از مردمان نابخرد مىپندارند كه من شما را مىكشم ! حسين ( ع ) گفت : آنان نابخرد نيستند ، آنان خردمندند بدان ، چشم من از اين روشن است كه پس از من از گندم عراق جز اندكى نخواهى خورد ! « 1 »\r\nعبداللَّه بن شريك عامرى گويد : من از اصحاب على ( ع ) مىشنيدم كه چون عمر سعد از در مسجد وارد مىشد مىگفتند : اين قاتل حسين بن على ( ع ) است ؛ و اين مدتى پيش از كشته شدن آن حضرت بود ! « 2 »\r\nعمر سعد ملعون نه تنها بندهء دنيا بود ، بلكه تمايلات و گرايش‌هاى اموى نيز داشت . او از كسانى بود كه به حكومتشان تقرب مىجست ؛ و از جملهء كسانى بود كه موضوع ضعيف بودن يا تظاهر به ضعف « نعمان بن بشير » را در رويارويى با مسلم بن عقيل ، به يزيد بن معاويه نوشتند . « 3 »\r\nاو همهء فرامين ابن زياد را در قتل امام حسين ( ع ) و در اينكه پيكر آن حضرت را زير سم اسبان خرد كند ، به اجرا در آورد ! « 4 »\r\nپس از آنكه با كمال شقاوت زشت‌ترين فاجعهء بشرى را مرتكب شد ، اندوهناك شد و به خاطر آنچه از دنيا و آخرت از دست داده بود پشيمان گشت ، ولى ديگر سودى نداشت .\r\nدر تاريخ آمده است كه عمر سعد پس از عاشورا - و پس از آنكه ابن زياد به وعده‌اش عمل نكرد و حكومت رى را به او نداد و در قدرت سهيم نكرد از مجلس او بيرون آمد و مىخواست كه نزد خانواده‌اش برود . او در راه مىگفت : هيچ كس آن طور كه من بازگشتم بازنگشت . از ابن زياد فاسق ، ظالم و پسر ستمكار فرمان بردم ! و به حاكم عادل عصيان ورزيدم و با خويشاوندانى شريف قطع رحم كردم ! .\r\n\r\n\r\n","description":"","footnote":"\r\n( 1 ) - الارشاد ، ص 282 ؛ تهذيب الكمال ، ج 14 ، ص 74 .\r\n( 2 ) - همان .\r\n( 3 ) - انساب الاشراف ، ج 3 ، ص 837 .\r\n( 4 ) - الارشاد ، ص 256 .\r\n","page_name":" 85 ","page_number":85},
  {"content":"\r\n\r\nمردم او را از خود راندند و چون از كنار مردم مىگذشت از او روى بر مىگرداندند .\r\nهرگاه وارد مسجد مىشد ، مردم بيرون مىرفتند و هر كس او را مىديد ، دشنامش مىداد .\r\nاو پيوسته در خانه‌اش ماند تا آنكه كشته شد . « 1 »\r\n\r\nفرستادگان عمر سعد نزد امام ( ع )\r\nطبرى گويد : عمر سعد ، عزرة بن قيس احمسى « 2 » را سوى حسين ( ع ) فرستاد و گفت :\r\nنزد او برو و بپرس كه براى چه آمده و چه مىخواهد ؟ چون عزره از كسانى بود كه به حسين نامه نوشته بود ، از رفتن نزد وى شرم كرد .\r\nگويد : اين كار را به سرانى كه به حسين نامه نوشته بودند عرضه كرد و همه دريغ كردند و نپذيرفتند .\r\nگويد : كثير بن عبداللَّه شعبى كه سوارى دلير بود و از هيچ كارى روى گردان نبود ، برخاست و گفت : من نزدش مىروم ، به خدا سوگند ، اگر بخواهى او را غافلگيرانه مىكشم ! عمر سعد گفت : نمىخواهم غافلگيرانه كشته شود ! پيش او برو و بپرس كه براى چه آمده است ؟\r\nگويد : كثير سوى حسين آمد ، و ابو ثمامهء صائدى « 3 » با ديدن وى به آن حضرت گفت :\r\nاى ابا عبداللَّه ، خداوند تو را موفق بگرداند ، بدترين مردم روى زمين و كسى كه از همه خون‌آشام‌تر و در ترور كردن بىباك‌تر است ، نزد تو آمده است ! آنگاه در برابرش ايستاد و گفت : شمشيرت را بگذار !\r\nگفت : نه به خدا ، اين دون كرامت است . من فرستاده هستم ، اگر سخن مرا مىشنويد ، پيامى را كه آورده‌ام ابلاغ مىكنم و اگر نمىشنويد باز مىگردم .\r\nگفت : پس من قبضهء شمشيرت را مىگيرم ، و تو مقصود خويش را بگوى ! گفت : نه به خدا ، به آن دست نخواهى زد !\r\n\r\n\r\n","description":"","footnote":"\r\n( 1 ) - تذكرة الخواص ، ص 233 .\r\n( 2 ) - براى زندگينامهء وى ر . ك : جلد دوم همين پژوهش .\r\n( 3 ) - زندگينامهء وى در آخر فصل سوم ، مقطع وقايع راه از مكه تا كربلا گذشت .\r\n","page_name":" 86 ","page_number":86},
  {"content":"\r\n\r\nگفت : پيامى را كه آوردى بگو من از سوى تو آن را ابلاغ مىكنم من به تو اجازهء نزديك شدن نمىدهم . تو مردى تبهكارى !\r\nآن دو به يكديگر ناسزا گفتند ؛ و سپس عبداللَّه نزد عمر سعد رفت و موضوع را به او گزارش داد . سپس عمر قرة بن قيس حنظلى را فراخواند و گفت : اى قره ! با حسين ديدار كن و از او بپرس كه براى چه آمده و چه مىخواهد ؟\r\nگويد : قرة بن قيس نزد حسين ( ع ) آمد و حضرت چون او را ديد كه مىآيد گفت : آيا او را مىشناسيد ؟\r\nحبيب بن مظاهر گفت : آرى اين مردى از حنظله و تميمى است . او خواهر زاده ما است .\r\nمن او را به حسن عقيده مىشناسم ، و گمان نمىكردم اينجا ديده شود !\r\nگويد : آمد تا بر حسين سلام كرد و پيام عمر سعد را بر آن حضرت ابلاغ نمود . حسين ( ع ) فرمود : مردمان شهرتان به من نامه نوشتند كه بيايم ، حال اگر خوش نمىدارند ، از نزدشان باز مىگردم .\r\nسپس حبيب بن مظاهر گفت : واى بر تو اى قرة بن قيس ! كجا نزد آن مردم ستمگر باز مىگردى ؟ اين مرد را كه خداوند به وسيلهء پدرانش ، ما و تو را كرامت بخشيده است يارى كن .\r\nقره گفت : پاسخ نامه‌اش را مىبرم و آنگاه در كار خويش مىنگرم ! « 1 »\r\n\r\n\r\n","description":"","footnote":"\r\n( 1 ) - اين قرة بن قيس - همانطور كه حبيب توصيفش كرده است - از كسانى بود كه نسبت به سزاوارتر بودن اهل‌بيت به امر خلافت آگاه بود ، ولى از كسانى بود كه دچار بيمارى ضعف روحى و روانى گشته بودند و بيمارى حب دنيا ميانشان شيوع يافته بود . از اين رو بر وانهادن حق و يارى باطل پاى فشرد و براى قتل امام ( ع ) در لشكر باطل شركت جست . از آن پس وى پيوسته باطل را يارى مىداد . وى فرمانده صد تن از قبيلهء آزاد بود كه مسعود بن عمر ازدى هنگام فرار عبيداللَّه از بصره به شام به يارى او فرستاد . ( ر . ك . جلد دوم اين پژوهش ) حرّ بن يزيد رياحى مىدانست كه اين قره حق را يارى نمىدهد ، از اين رو در روز عاشورا - با اينكه در كنارش بود - او را از قصه خويش مبنى بر پيوستن به امام حسين ( ع ) آگاه نكرد ، بلكه او را از خود دور كرد و گفت : آيا امروز اسبت را آب داده‌اى ؟ گفت : نه . گفت : آيا نمىخواهى آبش بدهى ؟ قرّه پنداشت كه حر قصد كناره‌گيرى دارد و نمىخواهد مشاهده‌اش كند ، پس او را ترك گفت ! بعدها او به دروغ مىگفت : به خدا سوگند اگر حرّ مرا از مقصود خويش آگاه مىكرد ، همراه او به سوى حسين مىرفتم . چرا كه اگر او مىخواست راه پيوستن وى به امام حتى پس از پيوستن حرّ باز بود ، پس چرا به آن حضرت نپيوست ! ؟\r\n","page_name":" 87 ","page_number":87},
  {"content":"\r\n\r\nگويد : پس نزد عمر سعد بازگشت و موضوع را به او گزارش داد . عمر سعد به او گفت :\r\nمن اميدوارم كه خداوند ما را از جنگ و پيكار با او معاف دارد ! ! « 1 »\r\n\r\nتبادل نامه ميان عمر سعد و ابن زياد\r\nآنگاه عمر سعد خطاب به عبيداللَّه زياد نامه‌اى نوشت كه متن آن به روايت طبرى چنين بود : بسم اللَّه الرحمن الرحيم . اما بعد ، وقتى نزديك حسين فرود آمدم ، كس پيش او فرستادم و پرسيدم كه چرا آمده ، در پى چيست و چه مىخواهد ؟ در پاسخ من گفت : مردم اين سرزمين به من نامه نوشتند و پيك‌هايشان نزد من آمدند و از من خواستند كه بيايم و من نيز چنين كردم . حال اگر مرا نمىخواهند و نظرى جز آنچه فرستادگانشان به من گفته‌اند دارند ، از نزد آنها باز مىگردم . « 2 »\r\nطبرى در ادامه مىنويسد : چون نامه را براى ابن زياد خواندند گفت : اكنون كه به چنگال ما گرفتار آمده است ، اميد رهايى دارد ، اما مفرّى نيست . و نيز در پاسخ عمر سعد نوشت :\r\nبسم اللَّه الرحمن الرحيم . اما بعد ، نامه ات به من رسيد ، و آنچه را گفته بودى فهميدم ، به حسين پيشنهاد كن كه خود و همهء اصحابش با يزيد بن معاويه بيعت كنند ؛ و اگر چنين كرد ، نظر خويش را خواهم گفت ، و السلام . « 3 »\r\nدر روايت دينورى آمده است : چون نامه عمر بن سعد به ابن زياد رسيد در پاسخ او نوشت :\r\nنامه‌ات را فهميدم ، به حسين پيشنهاد كن كه با يزيد بيعت كند ، اگر با همهء كسانى كه با اويند بيعت كرد ، به اطلاع من برسان ، تا نظرم را به آگاهىات برسانم ! چون نامه‌اش به عمر سعد رسيد ، گفت : گمان ندارم كه ابن زياد خواهان فرجام نيك باشد !\r\nآنگاه عمر سعد نامهء ابن زياد را در نزد حسين ( ع ) فرستاد !\r\nامام حسين ( ع ) به پيك گفت : هرگز اين پيشنهاد ابن زياد را نخواهم پذيرفت ، آيا جز مرگ چيزى هست ؟ من به آن خوشامد مىگويم !\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 310 - 311 .\r\n( 2 ) - همان ، ص 311 .\r\n( 3 ) - همان .\r\n","page_name":" 88 ","page_number":88},
  {"content":"\r\n\r\nچون عمر سعد اين موضوع را به عبيداللَّه نوشت ، خشمناك شد و همراه يارانش به نخيله رفت . . . « 1 » و « 2 »\r\n\r\nخريدارى شانزده ميل مربع از زمينهاى كربلا توسط امام ( ع )\r\nمحمد بن احمد بن داود قمى در كتاب الزيارات و به نقل از او رضىالدين على بن طاووس در كتاب مصباح الزائر و نيز به نقل از وى بهاء الدين محمد عاملى در كتاب كشكول « 3 » روايتى را نقل كرده است كه متن آن چنين است : « نقل شده است كه حسين ( ع ) ناحيه‌اى را كه اينك قبرش در آن قرار دارد ، از اهالى نينوا و غاضريه به شش هزار درهم خريد و به آنان بخشيد به اين شرط كه زائرانش را به سوى قبرش راهنمايى كرده ، آنان را سه روز ميهمان كنند » . « 4 »\r\nسپس در ادامهء خبر مقدار مساحت آن اراضى ، يعنى حرم حسينى را اين گونه بيان كرده است :\r\n« امام صادق ( ع ) فرمود : حرم حسين ( ع ) كه آن را خريدارى كرد شانزده ميل مربع بود . اين مكان براى فرزندان و دوستان ايشان حلال است و بر ديگرانى كه با ايشان مخالفت ورزيدند حرام مىباشد ؛ و در آن بركت است . » « 5 »\r\nسيد جليل رضى الدين على بن طاووس نوشته است كه از آن رو پس از بخشيدن فرزندان امام حلال شد كه مردم [ نينوا 
  ] به شرط عمل نكردند . على بن طاووس همچنين مىگويد : محمد بن داود ، عدم وفاى آنان به شرط را در باب نوادر الزمان نقل كرده است . « 6 »\r\n\r\n\r\n","description":"","footnote":"\r\n( 1 ) - نخيله آبى است در سمت راست راه ، نزديك مغيثه و عقبه ، به فاصله هفت ميل از جوىّ واقع در غرب واقصه ، ميان آنجا تا حفير سه ميل فاصله است . . . و نخيله : تصغير نخل ، جايى است نزديك كوفه در سوى شام ؛ همان جايى كه على ( ع ) پس از شنيدن خبر قتل كارگزار خويش در انبار ، به آنجا رفت . ( ر . ك : معجم البلدان ، ج 5 ، ص 278 ) .\r\n( 2 ) - الاخبار الطوال ، ص 254 .\r\n( 3 ) - ر . ك : مقتل الحسين ، مقرم ، ص 196 ( حاشيه ) .\r\n( 4 ) - ر . ك : تاريخ كربلا و حائر الحسين ( ع ) ، ص 44 ، به نقل از كشكول شيخ بهايى ، ص 103 .\r\n( 5 ) - همان .\r\n( 6 ) - همان .\r\n","page_name":" 89 ","page_number":89},
  {"content":"\r\n\r\n\r\nآماده سازى كوفه براى جنگ با حسين ( ع )\r\nحر بن يزيد رياحى پس از فرود آمدن امام ( ع ) در كربلا - به ابن زياد نامه نوشت و او را از اين موضوع آگاه ساخت . برخى مورخان روايت مىكنند كه در اين هنگام ابن زياد ، به امام ( ع ) چنين نوشت : اما بعد ، اى حسين ، شنيده‌ام كه در كربلا فرود آمده‌اى . اميرالمؤمنين يزيد بن معاويه به من نوشته است كه به رختخواب نرم نروم و از خمير سير نخورم ، تا آنكه تو را به خداى لطيف خبير ملحق گردانم ، يا اينكه به فرمان من و فرمان يزيد بن معاويه درآيى .\r\nچون نامه به امام ( ع ) رسيد آن را خواند و سپس به دور افكند و فرمود : مردمى كه خشنودى خويش را بر خوشنودى پروردگار برگزيند ، رستگار نگردند ! پيك گفت : اى ابا عبداللَّه ، آيا جواب نامه را نمىدهيد ؟\r\nامام حسين ( ع ) فرمود : او نزد من جوابى ندارد ؛ زيرا كه مستحق دوزخ شده است !\r\nپيك اين سخن را به ابن زياد گفت و او به شدت خشمگين شد . « 1 »\r\nآنگاه ابن زياد - چنان كه گذشت - فرمان داد كه عمر سعد فرماندهى سپاه را براى جنگ با حسين ( ع ) بر عهده گيرد . او نيز - پس از مردّد شدن - به همراه چهار هزار تن بيرون آمد تا آنكه در سوم محرم در كربلا فرود آمد ، و حرّ با هزار سوار به او پيوست ؛ شمار سپاهيانش به پنج هزار رسيد .\r\nابن اعثم كوفى گويد : سپس عبيداللَّه بن زياد مردم را در مسجد كوفه جمع كرد و منبر رفت و پس حمد و ثناى خداوند گفت : اى مردم ! شما خاندان ابوسفيان را آزموده‌ايد و آنان را چنان كه دوست مىداريد يافته‌ايد ! شما مىدانيد كه يزيد مردى است نيك سيرت ! با روش پسنديده ! كه به رعيت نيكى مىكند ! و در حفظ مرزها مىكوشد ! او نيز همانند پدرش به حق مىبخشد ! اميرالمؤمنين عطاى شما را افزوده است . يزيد بن معاويه به من نوشته است كه چهارهزار دينار و دويست هزار درهم « 2 » را ميان شما\r\n\r\n\r\n","description":"","footnote":"\r\n( 1 ) - الفتوح ، ج 5 ، ص 150 - 151 .\r\n( 2 ) - در آنچه علامه مجلسى از كتاب سيد محمد بن ابى طالب نقل كرده است ذكرى از اين مبلغ ديده نمىشود ، بلكه در آن آمده است : بر جيره و مواجب شما هر كدام صد تا افزوده است و به من فرمان داده كه آن را ميان شما تقسيم كنم ؛ و شما را به جنگ دشمن او ، حسين ، بفرستم ، پس بشنويد و فرمان ببريد . ( ر . ك : بحار ، ج 44 ، ص 385 ) .\r\n","page_name":" 90 ","page_number":90},
  {"content":"\r\n\r\nتقسيم كنم و شما را به جنگ دشمن او ، حسين بن على ، بفرستم ! پس بشنويد و فرمان ببريد ! والسلام .\r\nگويد : سپس از منبر فرود آمد ؛ و براى مردم شام عطا قرار داد « 1 » ؛ و پس از دادن عطايشان ، ندا داد كه نزد عمر سعد بروند و در جنگ با حسين او را يارى دهند .\r\nگويد : نخستين كسى كه نزد عمر سعد رفت شمر بن ذى الجوشن سلولى « 2 » با چهار هزار تن بود . سپس زيد ( يزيد ) بن ركاب كلبى با دو هزار و حصين بن نمير سكونى « 3 » با چهار هزار و مصاب مارى « 4 » با سه هزار و نصر بن حربة با دو هزار تن به او پيوستند و شمار سپاه او به بيست هزار تن رسيد . و پس از آن ، ابن زياد سوى شبث بن ربعى رياحى « 5 » فرستاد .\r\n\r\n\r\n","description":"","footnote":"\r\n( 1 ) - شايد اين خطاى نساخ باشد ؛ و گرنه واحدهاى سپاه شام در كربلا شركت نداشته‌اند . وانگهى عطا به اهل‌شام از نظر ادارى ، وظيفه حاكم كوفه نيست .\r\n( 2 ) - عامرى : آن ملعون از سرسخت‌ترين دشمنان امام حسين ( ع ) بود . در صفين و سپاه على ( ع ) شركت‌داشت و از كسانى بود كه بر ضد حجربن عدى گواهى داد . وى كسى بود كه پسر مرجانه را بر سخت‌گيرى در مقابله با حسين ( ع ) و كشتن وى تشويق مىكرد . او همان كسى است كه مطابق مشهور حسين ( ع ) را بالب تشنه سر بريد ! وى كسى است كه آهنگ قتل امام سجاد كرد و با نيزه به چادرهاى زنان زد . او در شمار كسانى بود كه سرهاى مقدس و اسيران را نزد يزيد بردند . او از كسانى بود كه در زمرهء قاتلان حسين ( ع ) به دست مختار كشته شد .\r\n( 3 ) - حصين بن نمير سكونى لعنه اللَّه : نام وى در برخى منابع تاريخى حصين بن تميم تميمى آمده است . آن‌ملعون خبيث از پيروان معاويه و از سران سپاه ابن زياد و فرماندهء شرطه‌اش بود . ابن زياد وى را به قادسيه فرستاد تا سپاه را ميان آنجا و خفان ، قطقطانه و لعلع تنظيم كند ، او عبداللَّه بن يقطر و نيز قيس بن مسهر را دستگير كرد . وى در جنگ با امام حسين ( ع ) در كربلا نقشى فعال داشت . او همچنين از سوى يزيد مأمور جنگ با ابن زبير در مكه بود .\r\n( 4 ) - در حاشيه الفتوح آمده است كه نام اين مرد مصابربن مزينهء مازنى است . استاد قرشى از وى به نام مضايربن رهينه مازنى ياد كرده است . ( ر . ك : حياة الامام حسين بن على ( ع ) ، ج 3 ، ص 123 . )\r\n( 5 ) - شبث بن ربعى رياحى يربوعى تميمى : وى مؤذن سجاح ، پيامبر دروغين بود كه پس از آن اسلام آورد و از كسانى بود كه بر ضد عثمان كمك كرد . سپس با على همراه شد و پس از آن از خوارج گرديد و سپس توبه كرد ! آنگاه در قتل حسين ( ع ) حضور يافت . او از كسانى بود كه در مكه به وى نامه نوشتند . سپس در قتل مختار شركت جست و در حدود سال هشتاد در كوفه مرد . او از ياران و اصحاب مساجد چهارگانه لعنت شده بود كه به خاطر شادى و مژده قتل حسين ساخته شد .\r\n","page_name":" 91 ","page_number":91},
  {"content":"\r\n\r\nاو بيمارى را بهانه كرد و ابن زياد به او گفت : آيا تمارض مىكنى ؟ اگر فرمانبردار ما هستى به جنگ دشمن ما برو . او نيز ، پس از آنكه ابن زياد به او هديه داد و عطا بخشيد ، با هزار سوار سوى عمر سعد رفت . به دنبال او حجار بن ابجر « 1 » با هزار سوار حركت كرد و به اين ترتيب شمار سپاه عمرسعد ، از سوار و پياده ، به 22 هزار تن رسيد . « 2 »\r\nبلاذرى دربارهء بسيج عمومى ابن زياد براى فرستادن كوفيان به جنگ با امام حسين ( ع ) مىنويسد : « ابن زياد پس از آنكه عمر سعد را از حمام اعين « 3 » اعزام داشت ، فرمان داد تا مردم در نخيله اردو زدند . او فرمان داد كه هيچ كس حق سرپيچى ندارد و منبر رفت و معاويه را ستود و نيكىهاى وى مبنى بر افزودن عطا و توجه وى به مرزها را يادآور شد و گفت كه جامعه به وسيلهء او و به دست او الفت يافته است ؛ و گفت : يزيد جانشين او است ، راه او را مىرود و گام جاى گامش مىگذارد . بر عطاى شما صد تا افزوده است . همهء مردان از بزرگ ، سرپرست ، تاجر و ساكن شهر بايد بيرون بيايند و با من اردو بزنند ! هر مردى كه از امروز به بعد در سپاه شركت نكرده باشد ، از ما نيست و از او بيزاريم !\r\nسپس ابن زياد بيرون رفت و اردو زد ؛ و در پى حصين بن تميم ، كه با چهار هزار نفر در قادسيه بود ، فرستاد و او با همهء همراهانش به نخيله رفت . ابن زياد سپس كثير بن شهاب حارثى ، محمد بن اشعث بن قيس ، قعقاع بن سويد بن عبدالرحمن منقرى و اسماء بن خارجهء فزارى را فراخواند و گفت : ميان مردم گشت بزنيد و آنان را به اطاعت و استقامت فرمان دهيد و از فرجام كارها و فتنه و نافرمانى بترسانيد و تشويق كنيد كه به لشكر بپيوندند !\r\nآنان بيرون رفتند و دركوفه گشتند و سپس به او پيوستند ، مگر كثير بن شهاب كه بسيار فعال بود و در كوفه مىگشت و مردم را به جماعت فرمان مىداد و از فتنه و تفرقه مىترساند و از آنها مىخواست كه حسين را رها كنند !\r\n\r\n\r\n","description":"","footnote":"\r\n( 1 ) - حجاربن ابجر عجلى سلمى : براى آگاهى از زندگينامهء وى ، ر . ك : جلد دوم همين پژوهش .\r\n( 2 ) - الفتوح ، ج 5 ، ص 157 - 158 .\r\n( 3 ) - حمام اعين در كوفه است ، در اخبار فراوان از آن ياد شده و منسوب به أعين ، غلام سعدبن ابى وقاص‌مىباشد ( معجم البلدان ، ج 2 ، ص 299 ) . در تجريد الاغانى ، اثر ابن و اصل حموى ، ج 1 ، ص 277 آمده است كه اين حمام به نام أعين ، حاجب بشربن مروان بن حكم است .\r\n","page_name":" 92 ","page_number":92},
  {"content":"\r\n\r\nابن زياد همچنين حصين بن تميم را با چهار هزار تن كه همراهش بودند ، يك يا دو روز پس از كوچ ابن سعد ، به سوى حسين ( ع ) فرستاد . نيز حجار بن ابجر عجلى را با هزار سوار گسيل داشت . شبث بن ربعى تمارض كرد و ابن زياد در پى او فرستاد و از او خواست كه همراه هزار تن سوى حسين برود ؛ و او نيز چنين كرد . « 1 » فرماندهى بود كه با هزار تن فرستاده مىشد ولى جز با سيصد يا چهارصد تن و كم‌تر از آن به مقصد نمىرسيد ؛ زيرا مردم اين كار را خوش نمىداشتند . « 2 »\r\nابن زياد همچنين يزيد بن حارث بن رويم « 3 » را با هزار تن يا كم‌تر اعزام كرد و سپس عمرو بن حريث « 4 » را به جانشينى خويش در كوفه گماشت و به قعقاع بن سويد بن عبدالرحمن بن\r\n\r\n\r\n","description":"","footnote":"\r\n( 1 ) - سپس سوى شبث بن ربعى فرستاد كه نزد ما بيا ، ما مىخواهيم تو را به جنگ حسين بفرستيم . شبث‌تمارض كرد و مىخواست كه ابن زياد وى را از اين كار معاف دارد . پس ابن زياد به وى نوشت : اما بعد ، فرستاده من از تمارض تو خبر آورده است . من بيم آن دارم كه تو از كسانى باشى كه چون به مؤمنان مىرسند مىگويند ايمان آورديم و چون با شيطانهاشان خلوت مىكنند ، مىگويند : ما با شما هستيم ، ما از استهزا كنندگانيم . اگر فرمانبردار ما هستى با شتاب نزد ما بيا . شبث پس از شامگاه نزد او رفت تا به چهره‌اش ننگرد و نشان بيمارى را در او نبيند . چون بر او وارد شد ، به وى خوشامد گفت و او را نزديك خود نشاند و گفت : دوست دارم كه به جنگ اين مرد به روى و ابن سعد را بر ضد او يارى دهى ! گفت : اى امير چنين مىكنم ! ( بحار ج 44 ، ص 386 ، به نقل از كتاب سيد محمد بن ابى طالب ) .\r\n( 2 ) - دينورى گويد : گفتند : هرگاه ابن زياد مردى را با گروهى بسيار به جنگ حسين مىفرستاد ، وقتى به كربلا مىرسيدند ، جز اندكى از آنها باقى نمىماند . آنان از جنگ با حسين ناخشنود بودند ، در نتيجه خوددارى و سرپيچى مىكردند . ( الاخبار الطوال ، ص 254 . )\r\n( 3 ) - يزيد بن حارث بن يزيد بن رويم : براى تفصيل زندگينامه وى ر . ك : جلد اول همين پژوهش .\r\n( 4 ) - عمرو بن حريث : شوشترى گويد : شيخ طوسى وى را در شمار اصحاب پيامبر ( ص ) و اصحاب على ( ع ) آورده و گفته است : او دشمن خدا و ملعون است . ( ر . ك : قاموس الرجال ، ج 8 ، ص 75 . ) او از كسانى بود كه به دو رويى عادت داشت ؛ و بدون نفاق نمىتوانست زندگى كند . از حسين ( ع ) نقل شده است كه فرمود : هنگامى كه على ( ع ) آهنگ حركت به سوى نهروان كرد ، كوفيان را حركت داد و به آنان فرمان داد كه در مداين اردو بزنند . شبث بن ربعى ، عمرو بن حريث ، اشعث بن قيس و جرير بن عبداللَّه بجلى تعلل كرده گفتند : آيا اجازه مىدهيد چند روزى ديرتر بياييم و به كارهامان برسيم وسپس به شما ملحق شويم ؟ فرمود : شما كار خودتان را كرديد شما بد بزرگانى هستيد . به خدا سوگند كه شما كارى نداريد كه به خاطر آن بمانيد . من از دلهايتان آگاهم و براى شما بيان خواهم كرد . شما مىخواهيد مردم را نسبت به من دلسرد كنيد . گويى در خورنق شما را مىبينم كه سفره‌تان را براى غذا گسترده‌ايد . ناگهان سوسمارى بر شما مىگذرد و شما به كودكان خويش فرمان مىدهيد كه شكارش كنند آنگاه مرا خلع كرده با او بيعت مىكنيد .\r\nسپس آن حضرت به مداين و آن گروه به خورنق رفتند و غذايى آماده ساختند . در همان حال كه سفره شان گسترده بود ، ناگهان سوسمارى بر آنان گذشت . آنان به كودكانشان دستور دادند كه آن را گرفتند و بستند ، و همان‌طور كه على ( ع ) گفته بود ، دست روى دست آن كشيدند و به مداين رفتند . اميرالمؤمنين ( ع ) ، به آنان فرمود : ستمكاران بد چيزى را به‌جاى خدا برگزيدند . خداوند در روز قيامت شما را با همان امامتان ، سوسمارى كه با او بيعت كرديد ، بر مىانگيزد . گويى به چشم مىبينم كه در روز قيامت شما را به سوى آتش مىراند .\r\nپس فرمود : اگر همراه رسول خدا ( ص ) گروهى منافق بودند ، با من نيز منافقانى هستند . آگاه باشيد به خدا سوگند ، اى شبث و اى پسر حريث شما با فرزندم حسين مىجنگيد ، رسول خدا ( ص ) چنين به من خبر داده است . ( الخرائج و الجرائح ، ج 1 ، ص 225 - 226 ، شماره 70 ) .\r\nمعاويه بر هر يك از عمروبن حريث ، اشعث بن قيس و حجر بن حجر و شبث بن ربعى جاسوسى گماشت و به هر يك از آنها گفت : چنانچه حسن بن على ( ع ) را بكشى دويست هزار درهم ، سپاهى از سپاه‌هاى شام و يكى از دخترانم از آن تو خواهد بود . چون اين خبر به امام حسن ( ع ) رسيد ، در زير لباس زره پوشيد ، حضرت احتياط مىكرد و در نماز جز به همين شكل پيش نمىايستاد . سرانجام يكى از افراد همين گروه در نماز به او تيراندازى كرد . ( ر . ك : علل الشرايع ، ص 220 ، باب 160 )\r\nعمرو بن حريث از مقربان عبيداللَّه زياد بود و در كوفه از او جانشينى مىكرد . هنگامى كه مسلم بن عقيل ابن زياد را در قصر محاصره كرد ؛ عمرو جانشين او بود ؛ همين طور در دورانى كه ابن زياد براى محاصرهء امام حسين ( ع ) در كربلا به نخيله رفت .\r\n","page_name":" 93 ","page_number":93},
  {"content":"\r\n\r\nبجير منقرى فرمان داد كه همراه با يك سپاه در كوفه بگردد . وى به مردى از همدان برخورد كه در پى ميراث خود به كوفه آمده بود . « 1 » او را دستگير كرد و نزد ابن زياد برد كه وى را كشت . به اين ترتيب در كوفه هيچ جوان بالغى نماند ، مگر اينكه در نخيله به سپاه پيوست .\r\nسپس ابن زياد مردم را در گروه‌هاى بيست تا صد نفره ، از صبح تا شام از نخيله به كمك ابن سعد مىفرستاد . عمر سعد از اين كه حسين به دست او كشته شود اكراه داشت ! و نزد او چيزى بهتر از برقرارى صلح نبود ! ابن زياد بر كوفه نگهبان گذاشت تا هيچ كس از سپاه بيرون نرود ، زيرا بيم داشت كه به حسين بپيوندند و يارىاش دهند او پيرامون شهر پاسگاه‌ها قرار داد و زحر بن قيس « 2 » را فرمانده نگهبانان كوفه ساخت همچنين ميان خود\r\n\r\n\r\n","description":"","footnote":"\r\n( 1 ) - در الاخبار الطوال ، ص 255 آمده است : « در حالى كه در محله‌هاى كوفه گشت مىزد به مردى شامىبرخورد كه در طلب ميراثش به كوفه آمده بود . آنگاه او را نزد ابن زياد فرستاد ؛ و او دستور داد مرد را گردن زدند ! »\r\n( 2 ) - نام وى در ديگر منابع تاريخى زجربن قيس جعفى آمده است .\r\n","page_name":" 94 ","page_number":94},
  {"content":"\r\n\r\nو ميان سپاه عمرسعد ، گروهى را به طور پنهانى مأمور كرد ، تا اخبار او را لحظه به لحظه براى وى بياورند . « 1 »\r\n\r\nتكميل لشكر كوفه براى جنگ با امام ( ع ) در ششم محرّم\r\nدر روايت سيد محمد بن ابى طالب آمده است : پيوسته [ ابن زياد 
  ] سوى او [ عمر بن سعد 
  ] لشكر مىفرستاد تا آنكه شمار نيروهاى سواره و پياده‌اش به سى هزار تن رسيد . « 2 »\r\nشيخ صدوق به سندى از مفضل بن عمر ، از امام صادق ، از پدرش ، از جدش ( ع ) چنين نقل مىكند : روزى حسين بن على بن ابى طالب ( ع ) بر امام حسن ( ع ) وارد شد . چون امام حسن ( ع ) بر او نگاه كرد گريست .\r\nگفت : اى ابا عبداللَّه چه چيز شما را مىگرياند ؟ گفت : به خاطر آنچه بر سر تو مىآورند گريه مىكنم !\r\nحسن ( ع ) گفت : آنچه بر سر من مىآيد اين است كه دسيسه مىكنند و مرا با زهر مىكشند ، ولى اى ابا عبداللَّه ، هيچ روزى چون روز تو نيست . سى هزار نفر كه مىپندارند از امت جدّ ما ، محمد ( ص ) هستند و به اسلام گرويده‌اند ، پيش مىآيند و بر كشتن و ريختن خون تو و شكستن حرمت تو و اسير گرفتن زن و فرزند تو و غارت اموال تو همدست مىشوند .\r\nدر آن هنگام ، بنى اميه مستحق لعنت مىشود و از آسمان خون و خاكستر مىبارد ، و همه چيز حتى حيوانات بيابان و ماهيان دريا بر تو مىگريند ! « 3 »\r\nهمچنين شيخ صدوق به سندى از ثابت بن ابى صغير نقل مىكند : امام زين العابدين على بن الحسين ( ع ) ، به عبيداللَّه بن عباس بن على بن ابى طالب نگاه كرد و گريست ؛ و سپس فرمود : هيچ روز بر رسول خدا ( ص ) سخت‌تر از جنگ احد نبود . در آن روز عمويش حمزة بن عبدالمطلب ، شيرخدا و شير رسول او ، كشته شد . پس از آن روز جنگ موته بود ؛ كه در آن پسر عمويش جعفر بن ابى طالب كشته شد .\r\n\r\n\r\n","description":"","footnote":"\r\n( 1 ) - انساب الاشراف ، ج 3 ، ص 386 - 288 .\r\n( 2 ) - بحارالانوار ، ج 44 ، ص 386 .\r\n( 3 ) - امالى ، شيخ صدوق ، ص 101 ، مجلس 24 ، ح 3 .\r\n","page_name":" 95 ","page_number":95},
  {"content":"\r\n\r\nسپس فرمود : هيچ روزى مانند روز حسين نبود . سى هزار نفر كه مدعىاند از اين امت هستند بر ضد او همدست شدند ؛ و هر كدامشان با خون او به خداوند تقرب جست و او خداى را به يادشان مىآورد ، ولى آنها نمىپذيرفتند ؛ تا آنكه او را از روى ستم و بيداد و دشمنى كشتند . . . « 1 »\r\nبنابراين همانطور كه امام حسن مجتبى و امام سجاد تأييد كرده‌اند سپاه عمر سعد سى هزار تن بوده است . شايان توجه است كه اين دو بزرگوار كسانى را كه در روز عاشورا براى جنگ با امام ( ع ) بسيج شدند ، تعيين كرده‌اند ؛ و مفهوم ضمنى اين سخن اين است كه در سپاه عمر سعد كسانى بودند كه از جنگ كناره مىگرفتند ؛ و به اين ترتيب شمار مجموع سپاه اموى كه در روز عاشورا رو در روى امام ( ع ) قرار گرفت ، به بيش از سى هزار تن مىرسيد .\r\nدر روايت ابن اعثم كوفى آمده است : سپس ابن زياد به عمر سعد نوشت : من آن قدر اسب و مرد فرستاده‌ام كه هيچ بهانه‌اى براى نجنگيدن با حسين باقى نگذاشته‌ام . پس هيچ كارى را آغاز مكن مگر آنكه هر صبح و شب به وسيلهء هر كس كه مىآيد و مىرود با من مشورت كنى - والسلام .\r\nگويد : عبيداللَّه پيوسته نزد عمر سعد پيك مىفرستاد و از او مىخواست كه در جنگ حسين شتاب كند .\r\nگويد : لشكرها شش روز گذشته از محرم بر عمر سعد گرد آمدند . « 2 »\r\n\r\nتلاش يكى از ياران امام ( ع ) براى كشتن غافلگيرانه ابن زياد\r\nبلاذرى گويد : عمار بن ابى سلامه دالانى درصدد برآمد تا عبيداللَّه زياد را هنگام حضور در ميان لشكرش در نخيله به قتل برساند ، ولى موفق نشد . پس در انتظار ماند ، تا آنكه به سپاه حسين ( ع ) پيوست و در ركابش كشته شد . « 3 »\r\n\r\n\r\n","description":"","footnote":"\r\n( 1 ) - امالى ، شيخ صدوق ، ص 373 - 374 ، مجلس هفتادم ، شماره 10 .\r\n( 2 ) - الفتوح ، ج 5 ، ص 159 .\r\n( 3 ) - انساب الاشراف ، ج 3 ، ص 388 .\r\n","page_name":" 96 ","page_number":96},
  {"content":"\r\n\r\nاما اين تلاش و پنهان كارى ، هنگام عبور از دسته‌ها و پاسگاه‌هايى كه حركت راهيان كربلا را زير نظر داشتند ، سودى نبخشيد . وى ناچار شد با يكى از پاسگاه‌هاى بزرگ ، واقع بر پل صراة ، كه فرماندهى آن را زجر بن قيس جعفى عهده‌دار بود ، درگير شود . استاد مقرم مىنويسد : عبيداللَّه بن زياد زجر بن قيس را به رياست يك گروه نگهبانى با پانصد سوار گماشت و فرمان داد كه بر پل صراة مستقر شود « 1 » و هر كس را كه به قصد حسين ( ع ) از كوفه بيرون مىرود مانع شود . هنگامى كه عامر « 2 » بن ابى سلامة بن عبداللَّه بن عرار دالانى بر وى مىگذشت ، گفت : مىدانم كه آهنگ كجا دارى ، بازگرد ! عامر بر او و يارانش حمله كرد و آنان را شكست داد و رفت هيچ يك از آنها در فكر نزديك شدن به او نبوده ! او به كربلا رسيد و به حسين ( ع ) پيوست ، تا آنكه همراهش كشته شد . وى در جنگها با اميرالمؤمنين ( ع ) حضور داشت . « 3 »\r\n\r\nنامهء امام به برادرش ، محمد حنفيه\r\nامام باقر ( ع ) فرموده است : حسين بن على ( ع ) خطاب به محمدبن على از كربلا چنين نوشت :\r\nبسم اللَّه الرحمن الرحيم . از حسين بن على به محمد بن على و كسانى از بنى هاشم كه نزد اويند اما بعد ، گويى كه دنيا هرگز نبوده است و گويى كه آخرت پيوسته مىباشد ! والسلام . « 4 »\r\n\r\nملاحظه\r\nگفتنى است برداشت و تلقى غير معصوم از سخنان پيامبر ( ص ) و ائمه ( ع ) - همانند برداشت از قرآن كريم - به اندازهء ظرفيت و گنجايش او است . او با وجود قصور خويش\r\n\r\n\r\n","description":"","footnote":"\r\n( 1 ) - صراة ( به فتح ) ، نهرى است كه از نهر عيسى از شهركى به نام محول گرفته مىشود . با بغداد يك فرسخ‌فاصله دارد ؛ و از نهرهاى فرات است . ( ر . ك : وقعة صفين ، ص 135 ، حاشيه ) .\r\n( 2 ) - سماوى نام وى را چنين ضبط كرده است : عمار بن ابى سلامة بن عبداللَّه بن عمران بن راس بن دالان ، ابوسلامه الهمدانى الدالانى ، و بنو دالان تيره‌اى از همدان هستند . ( ر . ك : ابصار العين ، ص 133 ) .\r\n( 3 ) - مقتل الحسين ، مقرم ، ص 199 به نقل از كتاب الالكليل همدانى ، ج 10 ، ص 87 و 101 . در آنجا آمده است : « دالان تيره‌اى است از همدان ، بنوعرار ( به ضم عين ) از آنهايند ، و او عرار بن رؤاس بن دالان است . . . . »\r\n( 4 ) - كامل الزيارات ، ص 76 ، باب 23 ، شماره 15 ، برخى فضلاء آن را در حوادث روز ششم محرم نوشته‌اند . ( ر . ك : قصةكربلا ، ص 228 ) .\r\n","page_name":" 97 ","page_number":97},
  {"content":"\r\n\r\nنمىتواند مدعى شود كه آنچه از قرآن يا از معصوم فهميده است ، همهء مراد معصوم و مقصود قرآن است .\r\nاين نامه كه امام حسين ( ع ) از كربلا به برادرش محمد حنفيه نوشت - كه آخرين نامه از نامه‌هاى امام و شايد از نظر متنى كوتاه‌ترين آنها نيز باشد - شگفت‌آميز و تأمل برانگيز است .\r\nآيا امام ( ع ) ، آن شهيد پيروز ، از قتلگاه برگزيده‌اش ، به وسيلهء اين نامه چه چيزى را مىخواست به محمد حنفيه و بنى هاشم و همهء نسلها القا كند ؟\r\nهركس به اندازهء گنجايش ظرف خويش آب بر مىدارد ؛ و ما نيز به اندازهء گنجايش خود مىگوييم ! شايد مقصود امام از اينكه مىفرمايد : گويى كه دنيا هرگز نبوده است ؛ و گويى كه آخرت پيوسته بوده است ، درست همان معنايى است كه در شب عاشورا به يارانش فهماند و فرمود : « بدانيد كه اين دنيا ، شيرين و تلخ آن خوابى بيش نيست ! و بيدارى در آخرت است . رستگار كسى است كه در آنجا به رستگارى برسد و بدبخت كسى است كه در آنجا بدبخت باشد . . . » « 1 » ؛ زيرا انسان فرزند سه دوره است : روزى كه مادرش او را به دنيا مىآورد ، روزى كه از اين دنيا بيرون مىرود و روزى كه حساب بر پا مىشود : اين دوره‌هاى بلند سه گانه همان چيزى است كه خداوند تبارك و تعالى بر حضرت يحيى درود فرستاده است : و درود بر او ، روزى كه زاده شد و روزى كه مىميرد و روزى كه زنده برانگيخته مىشود . « 2 »\r\nنيز در آيه شريفه از زبان عيسى ( ع ) آمده است : « و درود بر من روزى كه زاده شدم و روزى كه مىميرم و روزى كه زنده بر انگيخته مىشوم . » « 3 » هر گاه انسان درگذشتهء خويش چه عمر او كوتاه باشد يا بلند ، تأمل بورزد ، گويا در رؤيايى تأمل مىكند ؛ و باقى عمر نيز همانند گذشته‌اش خواب است !\r\n\r\n\r\n","description":"","footnote":"\r\n( 1 ) - تفسير منسوب به امام حسن عسكرى ( ع ) ، ص 218 ؛ و به نقل از آن بحارالانوار ، ج 11 ، ص 149 .\r\n( 2 ) - سورهء مريم ( 19 ) ، آيه 15 ، دوره‌هاى زندگى انسان سه دوره است ، ولى قرآن كريم تأكيد مىورزد كه روزى كه زنده برانگيخته مىشود همان روز حق است پس هر كس بخواهد به سوى پروردگارش ميعادى قرار دهد . ( سورهء انبياء ( 78 ) ، آيه 39 ) .\r\n( 3 ) - مريم ، ( 19 ) ، آيه 33 .\r\n","page_name":" 98 ","page_number":98},
  {"content":"\r\n\r\nبنابراين دنيا با همهء جزئياتش از تلخ و شيرين ، در پايان خوابى بيش نيست ، چنان كه كه گويى نبوده است . خردمند با سعادت كسى است كه از اين دنيا توشه برگيرد ، همان گونه كه گذر كننده از گذرگاه براى محل استقرار خويش توشه برمىگيرد . نيز خوشبخت كسى است كه قلبش به اين دنياى فانى وابسته نباشد و به دامش نيفتد . در دنيا سبكبار باشد تا جدا شدن از آن برايش سهل ، آسان و گوارا باشد . از امام صادق ( ع ) نقل است : « هر كس بسيار با دنيا درآميزد هنگام جدايى از دنيا فراوان حسرت خورد . » « 1 »\r\nحال كه حقيقت دنيا چنين است و هيچ گريزى از جدايى آن نيست ، بايد پايان و نهايت كار انسان بهترين و شريف‌ترين پايان‌ها باشد . برترين مرگها كشته شدن در راه خداست ، بنابراين بهترين فرجام ، كشته شدن در راه خداست . از اين نيكى برتر وجود ندارد ؛ و همه بايد در اين راه از يكديگر پيشى گيرند ؛ و از اين رو همهء عمل كنندگان بايد عمل كنند .\r\nگمان قوى بر اين است ، آن معنايى كه امام ( ع ) مىخواست كه با فرستادن اين نامه از كربلا به محمد حنفيه و ديگر بنى هاشم بفهماند ، درست همان معنايى است كه در نامهء كوتاه نخست آن حضرت از مكه به مدينه براى آنان آمده است : بسم اللَّه الرحمن الرحيم . از حسين بن على به محمد بن على هر كس با من همراه شود شهيد مىشود و آن كس كه با من همراه نگردد به پيروزى نخواهد رسيد . والسلام . « 2 »\r\n\r\nخطبه امام ( ع ) در ميان اصحاب\r\nابن عساكر مىنويسد : چون لشكر عمر سعد نزد امام حسين ( ع ) فرود آمد و حضرت يقين كرد كه آنان با وى خواهند جنگيد از اين رو ميان اصحاب به خطبه ايستاد و پس از حمد و ثناى الهى فرمود : براى ما چيزى پيش آمد كه مىبينيد . بى گمان دنيا دگرگون و زشت شده است . نيكى آن پشت كرده و آنقدر استمرار يافته كه از آن چيزى جز اندكى چون ته مانده ظرفى و مقدارى ناچيز همانند چراگاهى كم مايه نمانده است ! آيا نمىبينيد\r\n\r\n\r\n","description":"","footnote":"\r\n( 1 ) - سفينة البحار ، ماده « دنى » .\r\n( 2 ) - كامل الزيارات ، ص 76 ، باب 23 ، شماره 15 .\r\n","page_name":" 99 ","page_number":99},
  {"content":"\r\n\r\nكه به حق عمل نمىگردد و از باطل دورى نمىشود ؟ شايسته است كه مؤمن آرزوى ديدار پروردگار خويش كند . من مرگ را جز خوشبختى و زندگى با ستمكاران را جز زجر نمىدانم . « 1 »\r\nشايان ذكر است پيش از اين - در بررسى وقايع و رويدادهاى منزلگاه‌هاى راه مكه به كربلا - گذشت كه طبق روايت طبرى ، « 2 » امام ( ع ) اين خطبه را در منطقه ذى حسم ايراد كرده و ما نيز بر اين خطبه حواشى چندى داشتيم . « 3 » همچنين در آنجا ياد آور شديم كه امام اين خطبه را يا در كربلا و يا در هر دو جا ( كربلا و ذى حسم ) براى يارانش بيان فرموده است .\r\n\r\nحبيب بن مظاهر « 4 » و جمع‌آورى نيرو\r\nدر مقتل خوارزمى آمده است : دو سپاه در ششم محرم نزد عمر سعد به هم رسيدند ؛ چون حبيب بن مظاهر اسدى اين را ديد ، نزد حسين ( ع ) آمد و گفت : اى فرزند رسول خدا ! يكى از قبايل بنى اسد در نزديكى ما هستند ، آيا اجازه مىدهيد كه امشب بروم و آنان را به يارى شما دعوت كنم ؟ شايد كه خداوند برخى از آنچه را كه خوش نمىدارى به وسيله آنان از تو دفع كند .\r\nامام حسين ( ع ) گفت : به تو اجازه دادم .\r\nحبيب در دل شب از اردوگاه امام به طور ناشناس سوى آنان رفت . چون نزد آنها رسيد بر آنان درود فرستاد ، آنان نيز بر او درود فرستادند و او را شناختند .\r\nگفتند : اى پسر عمو چه حاجت دارى ؟\r\n\r\n\r\n","description":"","footnote":"\r\n( 1 ) - تاريخ ابن عساكر ، ترجمه الامام الحسين ، تحقيق محمودى ، ص 314 - 315 ، شماره 271 ، معجم الكبير ، طبرانى ، ج 3 ، ص 114 ، شماره 2842 ، حلية الاولياء ، ابو نعيم ، ج 2 ، ص 39 ، مقتل خوارزمى ، ج 2 ، ص 7 ، شماره 7 ، مجمع الزوائد ، ج 9 ، ص 192 .\r\n( 2 ) - تاريخ الطبرى ، ج 4 ، ص 305 ، و ر . ك : لهوف ، ص 34 .\r\n( 3 ) - ر . ك : وقايع منطقه ذوحسم .\r\n( 4 ) - زندگينامه وى در جلد دوم همين پژوهش گذشت و زندگينامه كامل وى در پايان همين فصل خواهد آمد .\r\n","page_name":" 100 ","page_number":100},
  {"content":"\r\n\r\nگفت : حاجت من اين است كه من براى شما خيرى آورده‌ام كه هيچ فرستاده‌اى تا كنون براى مردمى ، چنان چيزى نياورده است ! آمده‌ام تا شما را به يارى پسر دختر پيامبرتان دعوت كنم . او همراه گروهى از مؤمنان است كه هر مردشان از هزار مرد بهتر است و تا يكى از آنها زنده باشد او را رها و تسليم نمىكنند .\r\nعمر سعد با 22 هزار تن او را محاصره كرده است ! شما قوم و خويش من هستيد . من با اين خير خواهى نزد شما آمده‌ام . امروز مرا اطاعت كنيد تا به شرافت دنيا و پاداش نيكوى آخرت نايل گرديد .\r\nبه خدا سوگند مىخورم كه هر كدام از شما در ركاب فرزند رسول خدا شكيبا و براى خدا كشته شود ، در اعلى علّيين ، همدم محمد ( ص ) خواهد بود .\r\nآنگاه مردى از بنى اسد به نام عبدا . . . بن بشر برخاست و گفت :\r\nمن نخستين كسى هستم كه اين دعوت را اجابت مىكنم . سپس اين رجز را خواند :\r\nمردم مىدانند كه چون هماورد مىطلبند\r\nو پهلوانان هنگام مبارزه عقب مىنشينند\r\nمن شجاعى قهرمان و جنگجويم\r\nهمانند شيرى ژيان شجاعم\r\nسپس نود تن از مردان قبيله به سوى حبيب شتافتند و تقاضاى او را اجابت كرده همراه وى آهنگ حسين نمودند .\r\nدر اين ميان يكى از مردان قبيله به نام فلان بن عمر در دل شب نزد عمر سعد رفت و موضوع را به او گزارش داد . عمر يكى از يارانش به نام ازرق بن حرث صدائى را فرا خواند و چهار صد سوار را با او همراه ساخت و همراه آورنده خبر به سوى قبيله بنى اسد فرستاد .\r\nدر همان حال كه گروه بنى اسد در دل شب همراه حبيب به سوى سپاه حسين ( ع ) مىرفتند ، سپاه ابن سعد بر ساحل فرات در حالى كه با اردوگاه حسين فاصله اندكى داشتند با آنان رو به رو گرديد . دو طرف با يكديگر درگير شدند و جنگيدند . حبيب بر سر ازرق بن حرث فرياد زد :\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nتو را با ما چه كار ؟ از ما دست بردار . . . ازرق نپذيرفت و بنى اسد كه ياراى مقابله با سپاه ابن سعد را در خود نديدند عقب نشينى كرده ، به قبيله‌شان باز گشتند . سپس از بيم آنكه عمر سعد بر آنان بتازد ، در تاريكى شب از آن منطقه كوچ كردند . حبيب نيز نزد امام حسين ( ع ) بازگشت و موضوع را به آن حضرت گزارش داد . حضرت فرمود :\r\n« لا حول و لا قوة الا باللَّه العلى العظيم ! » . « 1 »\r\nبلاذرى نيز از جمله كسانى است كه داستان دعوت حبيب بن مظاهر از يكى از قبايل بنى اسد را به يارى حسين ( ع ) نقل مىكند - و ما روايت او را در پاورقى نقل كرديم - . اما او در ذيل نقل اين داستان مىگويد : « فراس بن جعدة بن هبيره مخزومى با حسين همراه بود . او مىپنداشت كه با امام مخالفت نمىشود ! اما وى چون دشوارى كار را ديد ترسيد ! و حسين ( ع ) به او اجازه بازگشت داد و او شبانه بازگشت ! » « 2 »\r\nدر اين باره لازم است به چند نكته اشاره شود :\r\nيكم : در هيچ يك از كتاب‌هاى تاريخى و رجالى نيامده كه جعدة بن هبيره مخزومى ( آن طور كه بلاذرى مىگويد ) فرزندى به نام فراس داشته است . او دو فرزند مشهور دارد :\r\nيكى يحيى است كه روايتى از امام حسين ( ع ) دارد و از راويان غدير است .\r\n\r\n\r\n","description":"","footnote":"\r\n( 1 ) - مقتل الحسين ، خوارزمى ، ج 1 ، ص 345 - 346 ، به نقل از الفتوح ، ج 5 ، ص 159 - 162 . با اندكى تفاوت . ما نقل خوارزمى را برگزيديم ؛ چون آشفتگى ندارد . در الفتوح آمده است ؛ « و با يكديگر نخست پيكار كردند » ، و نيز ر . ك : بحار الانوار ، ج 44 ، ص 387 . در نقل از كتاب سيد محمد بن ابى طالب . بلاذرى نيز اين داستان را در كتاب انساب الاشراف ، ج 3 ، ص 388 چنين نقل كرده است : حبيب بن مظاهر به حسين گفت : در اينجا قبيله‌اى از عرب بنى اسد در ميان دو نهر ساكن هستند و با ما فاصله اندكى دارند . آيا اجازه مىفرماييد نزد آنان بروم و دعوتشان كنم شايد خداوند به وسيله آنها به تو سودى رساند يا ناخوشايندى را از تو دفع كند . امام به او اجازه داد . حبيب نزدشان رفت و گفت : من شما را به شرف و فضيلت آخرت و پاداش بزرگ آن دعوت مىكنم . من شما را به يارى پسر دختر پيامبرتان كه اينك مظلوم واقع شده است دعوت مىكنم ! مردم كوفه او را دعوت كردند تا يارىاش كنند و چون نزدشان آمد رهايش كردند و آماده كشتن او شدند ! در نتيجه هفتاد تن با او حركت كردند . از آن ميان مردى بنام « جبلة بن عمرو » نزد عمر سعد رفت و خبرشان را به او گزارش داد . او نيز ازرق بن حارث صيداوى را با سپاهى فرستاد ؛ كه ميان آنان و حسين مانع گشتند . ابن مظهر نيز نزد حسين بازگشت و موضوع را به او خبر داد . حضرت فرمود : « الحَمد لِلهِ كثيراً » .\r\n( 2 ) - انساب الاشراف ، ج 3 ، ص 388 .\r\n","page_name":" 102 ","page_number":102},
  {"content":"\r\n\r\nديگرى عبدا . . . است كه قهندر و بخش‌هاى بسيارى از خراسان را گشود ؛ گويند پسر ديگرى هم به نام عمر داشته است . « 1 »\r\nاگر فرض كنيم - آن طور كه بلاذرى پنداشته - جعدة بن هبيره مخزومى فرزندى به نام فراس داشته و او در هنگام سختى از امام ( ع ) دست كشيده باشد ، اين امرى است كه بس بعيد مىنمايد ! زيرا جعدة بن هبيره ، پسر امّ هانى دختر ابوطالب است و جعده پسر عمه امام ( ع ) مىشود ، بنابراين فرزند او با امام ( ع ) خويشاوندى نزديك دارد . از اين گذشته در تاريخ آمده است - و حتى خود بلاذرى نقل مىكند - كه بنى جعده از اهل معرفت نسبت به اهل بيت و از شيعيانشان بودند . « 2 » همچنين جعده و فرزندانش به شجاعت ، قدرت و نيرومندى در جنگ و كارهاى دشوار شهرت داشتند و هيچ موضعگيرى سستى از آنها ديده نشده و هيچ‌گاه ترس از دشمن آنان را زبون نكرده است . پايمردى جعده در جنگ مشهور بود ، به طورى كه عتبة بن ابى سفيان به وى مىگويد : اين پايمردى در جنگ را از دايىات يعنى على ( ع ) دارى ، و جعده مىگويد : اگر تو نيز دايىاى مانند دايى من داشتى پدرت را فراموش مىكردى . « 3 »\r\nآيا مىتوان تصور كرد كه فرزندى از فرزندان اين جعدهء شجاع بترسد و خود و شرافت خويش را بر صفحه تاريخ در معرض بدنامى قرار داده در ساعت سختى از مردى كه به او نياز دارد ، و از خويشاوند نزديكى كه دشمنان از همه سو او را محاصره كرده‌اند دست بكشد ؟\r\nتا چه رسد به اين كه اين نيازمند فرزند رسول خدا و پسر دايى پدرش يعنى حسين بن على ( ع ) باشد !\r\nاين نكته‌اى است كه اگر خود بلاذرى اندكى تامل مىكرد اجازه نقل آن را به خود نمىداد .\r\nآنچه مايه تاسف است اين كه برخى از پژوهشگران بدون آنكه زحمت مناقشه در اين ادعا را به خود بدهند نقل بلاذرى را از مسلمات شمرده‌اند . « 4 »\r\n\r\n\r\n","description":"","footnote":"\r\n( 1 ) - ر . ك : مستدركات علم رجال الحديث ؛ ج 2 ، ص 131 ؛ و ج 8 ، ص 193 ؛ شرح نهج البلاغه ، ابن ابى الحديد ، ج 18 ، ص 308 .\r\n( 2 ) - انساب الاشراف ، ج 3 ، ص 366 .\r\n( 3 ) - مستدركات علم رجال الحديث ، ج 2 ، ص 130 ، شماره 2489 ، معجم رجال الحديث ، ج 4 ، ص 43 ، شماره 2097 .\r\n( 4 ) - ر . ك : حياة الامام الحسين بن على ( ع ) ، ج 3 ، ص 171 .\r\n","page_name":" 103 ","page_number":103},
  {"content":"\r\n\r\n\r\nوقايع روز هفتم محرم\r\nخوارزمى در مقتل خويش داستان آمدن جماعت بنى اسد با دعوت حبيب بن مظاهر و رويارويى آنان با ( چهارصد سوار ) از سپاه عمر سعد به فرماندهى ازرق بن حرث صدائى نقل مىكند و بيان مىدارد كه چگونه آن جماعت پس از پيكارى سخت شكست خوردند و به قبيله‌شان باز گشتند . آنگاه در دل شب از بيم سپاه عمر سعد محل زندگى خود را ترك كردند و حبيب بن مظاهر نيز به اردوگاه امام ( ع ) بازگشت .\r\nخوارزمى ادامه داستان كربلا را اين طور نقل مىكند : اين سپاه بازگشت تا آنكه بر ساحل فرات فرود آمد . اينان ميان حسين ( ع ) و آب مانع گشتند و تشنگى بر امام و يارانش غلبه كرد . حسين ( ع ) تيشه‌اى برداشت و پشت خيمه زنان آمد و نوزده گام به سوى قبله برداشت . سپس آنجا را كند و چشمه‌اى از آب گوارا از آن جوشيد ! حسين نوشيد و همه مردم نيز نوشيدند و مشكهايشان را پر كردند . سپس آن چشمه فرو رفت و هيچ نشانى از آن ديده نشد !\r\nچون اين خبر به گوش عبيداللَّه رسيد به عمر سعد نوشت : « شنيده‌ام كه حسين ( ع ) چاه مىكند و به آب مىرسد و او و يارانش از آن مىنوشند . چون نامه‌ام به تو رسيد در اين باره تحقيق كن و تا مىتوانى آنان را از كندن چاه باز دار . بر آنان تنگ بگير و اجازه چشيدن يك قطره آب را به آنان مده ! و با آنها چنان كن كه با عثمانِ پاك ، كردند . والسلام « 1 » .\r\nچون اين خبر به عمر سعد رسيد به عمرو بن حجاج فرمان داد كه با پانصد سوار به كنار شريعه برود و ميان حسين و يارانش و ميان آب مانع گردد .\r\nاين قضيه سه روز پيش از شهادت حضرت بود و در نتيجه حسين و يارانش تشنه ماندند . « 2 »\r\n\r\n\r\n","description":"","footnote":"\r\n( 1 ) - مقتل الحسين ، خوارزمى ، ج 1 ، ص 346 ، به نقل از الفتوح ، ج 5 ، ص 162 . ليكن نسخه‌اى كه ما از الفتوح به دست داريم - داستان چگونگى چاه كندن امام در پشت خيمه‌هاى زنان را ندارد . نيز ر . ك : تاريخ الطبرى ، ج 4 ، ص 311 - 312 ؛ انساب الاشراف ، ج 3 ، ص 389 .\r\n( 2 ) - الاخبار الطوال ، ص 255 .\r\n","page_name":" 104 ","page_number":104},
  {"content":"\r\n\r\nعبداللَّه بن ابى حصين ازدى ( عبداللَّه حصن ازدى ) « 1 » فرياد زد و گفت :\r\nاى حسين آيا اين آب را مىبينى كه مىدرخشد ! به خدا سوگند قطره‌اى از آن نخواهى چشيد تا تشنه بميرى ! حسين ( ع ) گفت : خداوندا او را تشنه بكش و هرگز او را مبخشاى .\r\nحميد بن مسلم گويد : « 2 » به خدا سوگند پس از آن قضيه در هنگام بيمارى وى به عيادتش رفتم .\r\nبه خداى بى همتا سوگند ديدم كه آنقدر مىنوشد كه شكمش پر مىشود ولى سيراب نمىگردد . آنگاه استفراغ مىكند و بار ديگر مىرود و آنقدر مىنوشد كه شكمش پر مىگردد ، ولى باز سيراب نمىشود . پيوسته كارش همين بود تا اينكه جان سپرد « 3 » .\r\nطبرى داستان جلوگيرى از آب در روز هفتم محرم را ادامه مىدهد مىگويد :\r\nچون تشنگى حسين ( ع ) و يارانش شديد گشت ، برادرش ، عباس بن على را فراخواند و همراه سىسوار و بيست پياده با بيست مشك اعزام داشت .\r\nآنان شبانه آمدند تا به آب نزديك شدند و پرچم آنان را نافع بن هلال جملى پيشاپيش مىبرد . در اين هنگام عمرو بن حجاج زبيدى گفت : كيستى اى مرد ! ؟ پيش بيا ! به چه مقصود آمده‌اى ؟\r\nگفت : آمده‌ايم تا از اين آب كه ما را از آن باز داشته‌ايد بنوشيم !\r\nگفت : بنوش ، گوارايت باد .\r\n\r\n\r\n","description":"","footnote":"\r\n( 1 ) - طبق روايت انساب الاشراف ، ج 3 ، ص 389 .\r\n( 2 ) - حميد بن مسلم ازدى كوفى : وى در اصطلاح رجالى از اصحاب امام سجاد ( ع ) و از افراد مجهول الحال‌است ! ر . ك : معجم رجال الحديث ، ج 6 ، ص 297 ، شماره 4090 ؛ مستدركات علم رجال الحديث ، ج 3 ، ص 289 ، شماره 5119 .\r\nاين حميد بن مسلم در واقعه عاشورا حضور يافت و برخى قضاياى آن را مانند روزنامه نگاران نقل كرد . ولى همين نقل وقايع نشان مىدهد كه وى در صف دشمنان امام حسين ( ع ) بوده است . طبرى در تاريخش ، ج 4 ، ص 348 ، و نيز علامه مجلسى از كتاب سيد محمد بن ابى طالب نقل مىكنند كه عمر سعد در روز عاشورا سر حسين ( ع ) را همراه خولى بن يزيد اصبحى و حميد بن مسلم نزد ابن زياد فرستاد ( ر . ك : بحار ، ج 45 ، ص 62 ) .\r\nهمچنين مجلسى از سيد محمد بن ابى طالب نقل مىكند كه حميد بن مسلم ياد شده در واقعه عين الوردة با سپاه توابين به فرماندهى سليمان بن صرد خزاعى در جنگشان بر ضد پيش قراولان سپاه شام به فرماندهى عبيداله زياد شركت داشت ! ( ر . ك : بحارالانوار ، ج 45 ، ص 360 - 361 ) .\r\n( 3 ) - تاريخ الطبرى ، ج 4 ، ص 312 .\r\n","page_name":" 105 ","page_number":105},
  {"content":"\r\n\r\nگفت : نه به خدا سوگند ، در حالى كه حسين و اين يارانش كه مىبينى تشنه باشند قطره‌اى از آن نخواهم نوشيد .\r\nيكباره سپاه دشمن در برابرش ايستادند ؛ و عمرو گفت : اينان حق نوشيدن آب ندارند ! ما را در اينجا گماشته‌اند كه آنان را از آب باز داريم !\r\nنافع و يارانش به كنار آب رسيدند ، وى به پيادگان فرمان داد كه مشكها را پر كنند .\r\nآنها حمله برده مشك‌ها را پر كردند . عمرو بن حجاج و يارانش پيش دويدند . اما عباس بن على و نافع بن هلال حمله كردند و آنان را باز داشتند . سپس به جاى خويش بازگشتند و آنگاه گفتند : برويم و در مقابلشان بايستيم . عمرو بن حجاج و يارانش سوى آنها آمدند و اندكى درگيرى شد . پس از آن يكى از ياران عمرو بن حجاج از طايفه صداء به دست نافع بن هلال نيزه خورد . او مىپنداشت كه چيزى نيست ، ولى پس از آن حالش بد شد و بر اثر آن ضربت مرد !\r\nياران حسين ( ع ) مشك‌ها را نزد ايشان آوردند . « 1 »\r\nدر روايت ابن اعثم كوفى آمده است : . . . آنگاه بر سر آب پيكارى سخت كردند .\r\nگروهى جنگيدند و گروهى ديگر مشك‌ها را پر كردند تا آنكه همه پر شد . گروهى از ياران عمرو كشته شدند ، در حالى كه از ياران حسين ( ع ) هيچ كس كشته نشد ! سپس آن گروه به اردوگاه خويش باز گشتند و امام حسين ( ع ) و آنها كه با وى بودند از مشك‌ها نوشيدند . « 2 »\r\nدر روايت بلاذرى آمده است : گويند كه به آنان اجازه پر كردن مشك‌ها را ندادند ؛ پس با اندكى آب باز گشتند . آنگاه مهاجر بن اوس تميمى گفت : اى حسين ، آيا به آب نمىنگرى كه همانند شكم مار پديدار است ، به خدا سوگند از آن نخواهى نوشيد و كشته خواهى شد ! امام حسين ( ع ) فرمود : من اميدوارم كه خداوند مرا از آن سيراب گرداند و شما را از آن دور نگهدارد .\r\n\r\n\r\n","description":"","footnote":"\r\n( 1 ) - همان ، ر . ك ؛ انساب الاشراف ، ج 3 ، ص 389 ؛ الكامل فى التاريخ ، ج 3 ، ص 283 .\r\n( 2 ) - الفتوح ، ج 5 ، ص 164 و به نقل از آن مقتل الحسين خوارزمى ، ج 1 ، ص 346 ، با اندكى تفاوت .\r\n","page_name":" 106 ","page_number":106},
  {"content":"\r\n\r\nگويند ! عمرو بن حجاج گفت : يا حسين ! از اين آب فرات حيوانات مىنوشند ! به خدا سوگند قطره‌اى از آن نخواهى چشيد تا آنكه از آب جوشان جهنم بنوشى ! « 1 »\r\nدينورى در توصيفى كوتاه و دقيق از واقعه شريعه در روز هفتم مىگويد :\r\nآنگاه عباس سوى آب رفت و نافع بن هلال پيشاپيش آنان بود . چون به نهر نزديك شدند ، عمرو بن حجاج آنان را منع كرد . عباس و همراهانش بر سر نهر پيكار كردند و آنها را پس راندند ! و پيادگان سپاه حسين رفتند و مشك‌هايشان را پر كردند . عباس و يارانش همچنان از آنها دفاع مىكردند تا آب را به لشكر حسين رسانند ! « 2 »\r\n\r\nشخصيت عباس بن امير المومنين ( ع )\r\nحضرت عباس بن على ، مادرش فاطمه ام البنين ، دختر حزام بن خالد كلابى است . او بزرگ‌ترين فرزند ام البنين بود كه در چهارم شعبان سال 26 هجرى به دنيا آمد و در هنگام شهادت 34 ساله بود . « 3 »\r\nتبيين كامل اين شخصيت مقدس و يگانه نياز به تدوين كتابى مستقل دارد « 4 » و در چارچوب اين پژوهش « با كاروان حسينى از مدينه تا مدينه » امكان انجام آن نيست . ولى براى آنكه از توفيق اداى اندكى از حق بزرگ ايشان محروم نمانيم و نيز براى تبرك ، برخى از روايت‌هايى را كه حاكى از عظمت و منزلت والاى ايشان است نقل مىكنيم .\r\nامام زين‌العابدين على بن الحسين ( ع ) مىفرمايد : خداوند عباس را رحمت كند . او ايثار كرد و آزموده شد و جانش را فداى برادر كرد تا آنكه دستانش قطع گرديد . آنگاه\r\n\r\n\r\n","description":"","footnote":"\r\n( 1 ) - انساب الاشراف ، ج 3 ، ص 390 .\r\n( 2 ) - الاخبار الطوال ، ص 255 .\r\n( 3 ) - ر . ك : مستدركات علم رجال الحديث ، ج 4 ، ص 35 ، شماره 7448 .\r\n( 4 ) - درباره شخصيت ارزشمند حضرت عباس ( ع ) كتاب‌هاى مستقل چندى نوشته شده است كه براى نمونه‌به موارد زير مىتوان اشاره كرد :\r\nالعباس بن الامام امير المؤمنين ، على بن ابى طالب ، مرحوم سيد عبدالرزاق مقرّم ؛ بطل العلقمى ، مرحوم شيخ عبد الواحد مظفر .\r\n","page_name":" 107 ","page_number":107},
  {"content":"\r\n\r\nخداوند - عزوجل - به جاى آنها به او دو بال عطا كرد كه با آنها در بهشت پرواز كند همانطور كه به جعفر بن ابى طالب دو بال داد . عباس در نزد خداى تبارك و تعالى منزلتى دارد كه در روز قيامت همه شهيدان به آن غبطه مىخورند . « 1 »\r\nامام صادق ( ع ) فرمود : عموى ما عباس ديده‌اى تيزبين و ايمانى استوار داشت . همراه با ابا عبداله جهاد كرد و آزمونى نيكو پس داد و به شهادت رسيد . « 2 »\r\nدر زيارت وارده از امام صادق ( ع ) تعبيرهاى شگفت‌انگيزى وجود دارد كه عقل را حيران مىكند و حاكى از منزلت و الا و مقام بلند حضرت عباس ( ع ) است . در آن زيارت آمده است :\r\nچون به زيارت قبر عباس بن على ( ع ) واقع در كنار شط فرات به موازات حائر رفتى بر در سقيفه بايست و بگو : درود خداوند و درود فرشتگان مقرّب و پيامبران فرستاده‌اش و بندگان نيكش و همه شهيدان و صدّيقان و درودهاى پاك و پاكيزه در صبح و شام ، بر تو باد اى پسر اميرالمؤمنين ! گواهى مىدهم به تسليم ، تصديق و وفا و خيرخواهى تو نسبت به فرزند پيامبر مرسل ( ص ) و سبط برگزيده و راهنماى دانا و وصى تبليغ كننده و مظلوم ستمديده .\r\nخداوند از سوى رسول خويش و امير المؤمنين و حسن و حسين - صلوات اللَّه عليهم - به خاطر شكيبايى و بردبارى و رنجى كه تحمل كردى ، برترين پاداشها را به تو عنايت فرمايد . خوشا به زندگانى آخرت . خداوند لعنت كند آن كس كه تو را كشت . خداوند لعنت كند آنكه حق تو را نشناخت و حرمت تو را كوچك شمرد . خداوند لعنت كند ، آن كه ميان تو و آب فرات مانع گشت . گواهى مىدهيم كه تو مظلوم كشته شدى و خداوند به آنچه به شما وعده داده است وفا خواهد كرد .\r\nاى فرزند اميرالمؤمنين من [ از سفر 
  ] آمده به خدمت رسيده‌ام . قلب من تسليم شهادت شما است . من پيرو شما و آماده يارى شما هستم ، تا آنكه خداوند داورى فرمايد و او بهترين داوران است . من با شما هستم نه با دشمنانتان . من به شما و بازگشت شما ايمان دارم . و به\r\n\r\n\r\n","description":"","footnote":"\r\n( 1 ) - امالى ، شيخ صدوق ، ص 373 - 374 ، مجلس هفتادم ، حديث 10 ؛ نيز آن را در كتاب خصال ج 1 ، ص 68 ، باب دوم ، حديث شماره 101 نقل كرده است .\r\n( 2 ) - قاموس الرجال ، ج 6 ، ص 29 ، شماره 3903 ، به نقل از عمدة الطالب ، ص 356 .\r\n","page_name":" 108 ","page_number":108},
  {"content":"\r\n\r\nآنها كه با شما مخالفت ورزيدند و شما را كشتند ، كفر مىورزم . خداوند لعنت كند مردمى را كه شما را با دست و زبان كشتند .\r\nآنگاه داخل شو و صورت را بر قبر بگذار و بگو :\r\nدرود بر تو اى بنده نيكو كار و فرمانبردار خداوند و رسول او و امير المؤمنين و حسن و حسين - عليهم السلام - درود و رحمت و بركات و رضوان خداوند بر تو و بر روح تو و بر بدن تو باد . گواهى مىدهم كه تو به همان راهى رفتى كه بدريون ( شركت كنندگان در جنگ بدر ) و مجاهدان راه خداوند رفتند . آنها كه خير خواهانه با دشمنان خدا پيكار كردند ، در يارى اولياى خداوند به سختى كوشيدند و از دوستانش دفاع كردند . خداوند به تو برترين ، بيش‌ترين ، افزون‌ترين و كامل‌ترين پاداش كسى را عنايت كند كه به بيعت خويش وفا كرده دعوت پروردگارش را اجابت و واليان امر خويش را اطاعت نموده است . گواهى مىدهم كه تو فراوان نصيحت كردى و نهايت كوشش را به خرج دادى . خداوند تو را با شهيدان برانگيزد و روح تو را با ارواح شهيدان « 1 » قرار دهد و در بهشت خويش وسيع‌ترين منزل‌ها و برترين خانه‌ها را به تو عنايت كند . نام تو را در عليين بالا برد و تو را با پيامبران ، صديقان ، شهيدان و صالحان محشور گرداند ؛ و آنان چه نيكو رفيقانى هستند .\r\nگواهى مىدهم كه تو سستى و عقب نشينى نكردى و با بصيرت در كار خويش ره سپردى و به صالحان اقتدا و از پيامبران پيروى كردى . خداوند ما و شما و پيامبرش و اوليايش را در جايگاه خاشعان گرد آورد ، همانا او رحم كننده‌ترين رحم كنندگان است . « 2 »\r\nدر زيارت ناحيه مقدسه نيز بر وى چنين درود فرستاده شده است : سلام بر ابوالفضل العباس ، پسر امير المؤمنين ، كه برادرش را با جان يارى داد و براى فردايش امروز توشه برگرفت و جانش را فداى او كرد و براى آوردن آب كوشيد . آن كسى كه دو دستش بريده شد .\r\nخداوند قاتل او يزيد بن رقاد جهنى « 3 » و حكيم بن طفيل طائى را لعنت كند . « 4 »\r\n\r\n\r\n","description":"","footnote":"\r\n( 1 )\r\n- در بحار الانوار ، ج 101 ، ص 278 ، باب 30 ، ح 1 ، به جاى الشهداء ( شهيدان ) ، السعدا ( سعادتمندان ) آمده‌است .\r\n( 2 ) - كامل الزيارات ، ص 269 - 270 ، باب 85 ، حديث شماره 1 .\r\n( 3 ) - در مقاتل الطالبيين ، ص 56 و تاريخ الطبرى ، ج 4 ، ص 358 ، زيد بن رقاد جهنى آمده است .\r\n( 4 ) - بحار الانوار ، ج 45 ، ص 66 .\r\n","page_name":" 109 ","page_number":109},
  {"content":"\r\n\r\nحضرت ابوالفضل ، در روز عاشورا ، برادران پدرى و مادرىاش يعنى عبداللَّه ، جعفر و عثمان را به جنگ فرستاد تا پيش از او به شهادت برسند و او در نزد خداوند اجر و پاداش ببرد .\r\nاين بود كه به نخستين آنها گفت : تو پيش از من ميدان برو تا من تو را ببينم و در نزد خداوند اجر ببرم ، چرا كه تو فرزند ندارى . « 1 »\r\nحضرت عباس مردى زيبا و خوش سيما بود . او بر اسبى چاق سوار مىشد و پاهايش به زمين مىرسيد ؛ و به او ماه بنىهاشم مىگفتند ! روزى كه كشته شد پرچمدار حسين بن على ( ع ) بود . « 2 »\r\nدر روز دهم هنگامى كه جنگ طرفين در گرفت ، عمرو بن خالد صيداوى و غلامش سعد ، مجمع بن عبداللَّه و جنادة بن حرث ، با شمشير به دشمن حمله كردند . چون در ميان جمعيت رفتند ، دشمن آنان را محاصره كرد و رابطه‌شان را با يارانشان قطع نمود . حسين ( ع ) برادرش عباس را نزد آنان فرستاد و او به تنهايى به دشمن حمله كرد . او شمشير در ميان مردم نهاد و آنان را از گرد يارانش پراكنده ساخت و آنها را رهانيد . ياران بر عباس سلام كردند و حضرت آنان را با خود آورد ، ولى چون مجروح بودند حاضر نشدند كه به سلامت باز گردند ؛ و عازم ميدان نبرد شدند در آن حال عباس از آنان دفاع مىكرد تا آنكه در يك جا كشته شدند . آن حضرت نيز بازگشت و خبر آنان را به آگاهى امام حسين ( ع ) رساند . « 3 »\r\nآن حضرت ملقب به سقّا « 4 » و پرچمدار امام حسين ( ع ) بود . « 5 »\r\nامام حسين ( ع ) نسبت به برادرش محبت خاص و فراوان داشت ، تا آنجا كه وقتى او را صدا مىزد مىفرمود : اى عباس ، جانم به فدايت !\r\nطبرى نقل مىكند كه چون عمر سعد روز پنج شنبه ، نهم محرم ، پس از نماز عصر با سپاهش به اردوگاه امام حسين ( ع ) حمله كرد ، امام ( ع ) به برادرش ابوالفضل گفت : برادر جان ،\r\n\r\n\r\n","description":"","footnote":"\r\n( 1 ) - مقاتل الطالبيين ، ص 54 .\r\n( 2 ) - همان ، ص 56 .\r\n( 3 ) - ابصار العين ، ص 61 ؛ و ر . ك : تاريخ الطبرى ، ج 4 ، ص 340 .\r\n( 4 ) - ر . ك : همان ، ص 62 ؛ مقاتل الطالبيين ، ص 55 ؛ مقتل الحسين ، خوارزمى ، ج 1 ، ص 347 ، ج 2 ، ص 34 .\r\n( 5 ) - ر . ك : الاخبار الطوال ، ص 256 ؛ الارشاد ، ص 260 .\r\n","page_name":" 110 ","page_number":110},
  {"content":"\r\n\r\nعباس - جان برادر به فدايت - سوار شو و با آنان ديدار كن و بگو كه چه كار دارند و مقصودشان چيست ؟ و براى چه كارى آمده‌اند . « 1 »\r\nابوالفضل ( ع ) در همه آزمايشهاى دشوار الهى پيروز شد تا آنكه به شهادت رسيد . ليكن برترين و درخشان‌ترين اين آزمونها در روز دهم محرم و پس از كشته شدن ياران امام ( ع ) از اهل بيت و اصحاب بزرگوار آن حضرت بود . در اين هنگام ابوالفضل كه سينه‌اش از باقى ماندن در سراى فانى و زندگى خسته كننده تنگ شده بود ، نزد امام حسين ( ع ) آمد و اجازه ميدان گرفت . حضرت فرمود : چنانچه آهنگ ميدان دارى ، براى ما آب بياور . « 2 »\r\nاو مشك را گرفت و با حمله به قلب سپاه چند هزار نفرى دشمن ، آنان را از فرات كنار زد .\r\nآنگاه مشكها را پر كرد و در حالى كه قلبش چونان آتش مىگداخت كفى آب را برداشت تا بنوشد ؛ اما چون تشنگى حسين ( ع ) و همراهانش را به ياد آورد ، آب را ريخت و فرمود :\r\nاى نفس پس از حسين بر تو ننگ باد تو نبايد پس از او زنده باشى .\r\nاينك حسين در آستانه مردن است ؛ آيا تو آب گوارا مىنوشى ؟\r\nبه خدا سوگند كه اين شيوه ديندارى من نيست . « 3 »\r\nچون ابوالفضل بى دست بر زمين افتاد ، با صداى بلند فرياد زد : برادر ، مرا درياب .\r\nابا عبداللَّه همانند باز بر بالينش آمد و ديد كه دست چپ و راست او قطع شده است ؛ پيشانيش شكسته و چشم او به سبب تير شكافته شده و زخمى و مجروح گشته است . حضرت با قد خميده بر بالين برادر نشست و گريست تا آنكه روح از تن عباس جدا گشت ، سپس امام ( ع ) به دشمن حمله كرد و آنان را از راست و چپ مىزد و آنان چونان بزى كه گرگ در پىاش باشد ، در برابر آن حضرت مىگريختند ! امام ( ع ) مىفرمود : كجا مىگريزيد شما برادرم را كشته‌ايد . كجا مىگريزيد ؟ شما بازويم را سست كرده‌ايد . آنگاه تنها به جايگاه خويش بازگشت . « 4 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 315 .\r\n( 2 ) - ر . ك : ابصار العين ، ص 62 .\r\n( 3 ) - ر . ك : مقتل الحسين ( ع ) ، مقرم ، ص 268 .\r\n( 4 ) - ر . ك : ابصار العين ، ص 62 - 63 .\r\n","page_name":" 111 ","page_number":111},
  {"content":"\r\n\r\nهنگامى كه عباس ( ع ) كشته شد حسين ( ع ) فرمود : اينك كمرم شكست و راه چاره بر من بسته شد . « 1 »\r\nامام حسين ( ع ) عباس ( ع ) را در همان مكانى كه بر زمين افتاد ، به جاى گذاشت و مانند ديگر شهيدان به خيمه نبرد .\r\nاستاد مقرّم در اين باره تفسيرى نيكو دارد . او مىگويد : سبب اينكه حسين ( ع ) عباس را در جاى خودش گذاشت راز پنهانى بود كه گذشت روزگار آشكارش كرد ؛ و آن اين بود كه در جايى جدا از شهيدان دفن گردد تا خود قبر و بارگاهى جداگانه داشته باشد و مردم براى برآورده شدن حوايجشان به زيارت وى بروند . زيارتگاه منور آن حضرت مكانى باشد كه مردم در آنجا اجتماع و دست به درگاه خداى متعال دراز كنند . در آنجا كرامتهاى خيره‌كننده آشكار گردد و امت اسلام منزلت والاى او را در نزد خداوند بشناسند و به آن حضرت دوستى فراوان بورزند و پيوسته به زيارت وى بيايند و حضرت عباس حلقه اتصال ميان مردم و خداى متعال باشد . اين بود كه حسين ( ع ) نيز همان خواست خداوند را به اجرا در آورد ، كه مىخواست منزلت ظاهرى ابوالفضل همانند منزلت اخروى او باشد ؛ و همان شد كه حسين ( ع ) و خدايش مىخواستند . « 2 »\r\nسلام بر سرور ما ابوالفضل العباس مادامى كه شب و روز باقى است !\r\n\r\nگفت و گوى امام با عمرسعد\r\nابن اعثم كوفى مىگويد : سپس حسين ( ع ) به عمر سعد چنين پيغام داد : « 3 » « مىخواهم با تو صحبت كنم ، امشب ميان لشكر من و لشكر خودت با من ديدار كن .\r\nعمر سعد با بيست سوار به سوى آن حضرت رفت و امام حسين ( ع ) نيز با همين شمار آمد . چون به هم رسيدند ، امام حسين ( ع ) به يارانش فرمود تا از وى كناره بگيرند و برادرش\r\n\r\n\r\n","description":"","footnote":"\r\n( 1 ) - ر . ك : بحار الانوار ، ج 45 ، ص 42 ، مقتل الحسين ، خوارزمى ، ج 2 ، ص 34 .\r\n( 2 ) - مقتل الحسين ، مقرم ، ص 270 .\r\n( 3 ) - در روايت طبرى ، ج 4 ، ص 312 آمده است كه امام ( ع ) عمرو بن قرظة بن كعب انصارى را سوى عمرسعد فرستاد .\r\n","page_name":" 112 ","page_number":112},
  {"content":"\r\n\r\nعباس و پسرش على اكبر با وى ماندند . عمر سعد نيز به يارانش فرمان داد تا از او كناره بگيرند و پسرش حفص و غلام او به نام لاحق با وى ماندند .\r\nامام حسين ( ع ) فرمود : واى بر تو اى پسر سعد ، آيا از خدايى كه بازگشت تو به سوى اوست نمىترسى كه با من بجنگى ! تو نسبت مرا با رسول خدا ( ص ) مىدانى . اينان را رها كن و با من باش . من تو را به خداى - عزوجل - نزديك مىكنم .\r\nعمر سعد گفت : اى ابا عبداللَّه ، بيم دارم كه خانه‌ام ويران شود !\r\nحسين ( ع ) فرمود : من آن را برايت مىسازم .\r\nگفت : مىترسم املاكم گرفته شود !\r\nحسين فرمود : من بهتر از آن را از اموال خود در حجاز به تو مىدهم .\r\nگفت : خانواده‌اى دارم كه بر آنان بيمناكم !\r\nفرمود : من سلامتشان را تضمين مىكنم . « 1 »\r\nعمر به هيچ يك از اينها پاسخى نداد و امام حسين ( ع ) از نزد او بازگشت ، در حالى كه مىفرمود : تو را چه شده است ؟ ! خداوند هر چه زودتر سرت را در رختخوابت ببرد و در آن روزى كه تو را محشور سازد نبخشايد ! به خدا سوگند من اميدوارم كه تو از گندم عراق جز اندكى نخورى . « 2 »\r\nعمر گفت : اى اباعبداللَّه به جاى گندم جو مىخورم ! و سپس به اردوگاه خويش بازگشت . » « 3 »\r\nطبرى ديدار امام و عمر سعد را از طريق يكى از جنايت‌كاران سپاه عمر سعد ، يعنى هانى بن ثبيت حضرمى اين‌گونه نقل مىكند :\r\nچون به هم رسيدند ، حسين به يارانش فرمود كه از وى كناره بگيرند ، عمر سعد نيز به يارانش همين فرمان را داد . آنگاه ما از آن دو آنقدر فاصله گرفتيم كه صدا و سخنشان را نمىشنيديم . آنان تا پاسى از شب با يكديگر سخن گفتند ؛ و سپس هر كدام به اردوگاه خويش بازگشتند . « 4 »\r\n\r\n\r\n","description":"","footnote":"\r\n( 1 ) - مقتل الحسين ( ع ) ، خوارزمى ، ج 1 ، ص 347 .\r\n( 2 ) - الفتوح ، ج 5 ، ص 164 - 166 .\r\n( 3 ) - مقتل الحسين ( ع ) ، خوارزمى ، ج 1 ، ص 347 .\r\n( 4 ) - تاريخ الطبرى ، ج 4 ، ص 312 - 313 .\r\n","page_name":" 113 ","page_number":113},
  {"content":"\r\n\r\n\r\nحق پوشى طبرى !\r\nطبرى در ادامه مىنويسد : مردم با يكديگر صحبت مىكردند و مىپنداشتند كه حسين ( ع ) به عمر سعد گفته است : با من پيش يزيد بن معاويه بيا ؛ و هر دو اردوگاه را رها مىكنيم ! عمر گفت : در اين صورت خانه‌ام ويران مىشود ! حسين گفت : من آن را برايت مىسازم .\r\nگفت : در آن صورت املاكم را مىگيرند . فرمود : من از اموال خويش در حجاز به تو مىدهم . گويد : عمر اين را خوش نداشت . مردم در اين باره سخن مىگفتند و بىآنكه چيزى شنيده يا دانسته باشند ، ميانشان شيوع يافته بود . « 1 »\r\nطبرى در ادامه مىفزايد : اما آنچه ماجد بن سعيد ، صقعب بن زهير و ديگر راويان گفته‌اند همان است كه بيش‌تر راويان بدان عقيده دارند . آنان گفته‌اند : حسين گفت : يكى از سه چيز را از من بپذيريد : يا به همان جا كه آمده‌ام باز گردم ، يا دست در دست يزيد بن معاويه بگذارم و او در آنچه ميان من و اوست بنگرد ! يا آنكه مرا به هر يك از مرزهاى اسلامى كه بخواهيد ببريد ، تا مانند يكى از ساكنان آنجا باشيم ، و هر حقى كه آنها دارند داشته باشم و هر وظيفه‌اى هم كه دارند من نيز داشته باشم . « 2 »\r\nآنچه غم و اندوه را از دل جويندگان حقايق تاريخى مىكاهد اين است كه طبرى با وجود نقل آن گمانهاى دروغ ، حقيقت قضيه را نيز از زبان عقبة بن سمعان « 3 » ، غلام رباب ، همسر امام حسين نقل مىكند . وى از كسانى بود كه از مدينه تا كربلا در ركاب امام ( ع ) حضور داشت و در هيچ يك از سخنانى كه حضرت براى مردم ايراد كرده غايب نبوده است !\r\nطبرى گويد ! ابو مخنف گويد : عبدالرحمن بن جندب حديث كرد مرا از عقبة بن سمعان و گفت : با حسين همراه شدم و با او از مدينه به مكه و از مكه به عراق رفتم و از او جدا نشدم تا آنكه كشته شد ؛ سخنان وى را با مردم در مدينه ، مكه ، در راه عراق و در اردوگاهش و در\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 312 - 313 .\r\n( 2 ) - همان ، ص 313 ، و ر . ك : انساب الاشراف ، ج 3 ، ص 390 كه در آن آمده است :\r\n« و گويند : حسين از عمر سعد هيچ نخواست ، جز اينكه او را به مدينه بفرستد » .\r\n( 3 ) - زندگينامه وى در جلد اول گذشت .\r\n","page_name":" 114 ","page_number":114},
  {"content":"\r\n\r\nروز شهادتش همه را شنيدم . به خدا سوگند هرگز آن طور كه مردم مىپندارند نبود و حسين به آنان نگفت كه دستش را در دست يزيد بن معاويه بگذارند و يا او را به يكى از مرزهاى اسلامى بفرستند ! بلكه گفت : مرا بگذاريد تا در اين زمين پهناور بروم و ببينم كه كار مردم به كجا مىكشد . « 1 »\r\n\r\nدروغ بستن عمر سعد بر امام ( ع )\r\nطبرى نقل مىكند كه عمر سعد پس از ديدار با امام ، به يزيد نامه‌اى نوشت كه متن آن چنين است : اما بعد ، خداوند آتش را خاموش كرد ، سخن را يكى نمود و كار امت را به صلاح آورد ! اينك حسين به من قول داده است كه به همان جا كه آمده باز گردد ، يا اينكه او را به هر كدام از مرزهاى اسلامى كه بخواهيم بفرستيم ؛ و مانند يكى از مسلمانان باشد و حق و حقوقى مانند آنان داشته باشد . يا اينكه نزد اميرالمؤمنين ، يزيد ، بيايد و دست در دست او بگذارد تا در كار ميان خودش و او نظر دهد ، اين كار موجب خوشنودى شما و صلاح امّت است . « 2 »\r\nشايان توجه است كه طبرى اين نامه و نيز آن نامه‌اى را كه آن سه مطلب دروغ را به امام نسبت مىدهد ، از ابى مخنف ، از مجالد بن سعيد همدانى « 3 » و صقعب بن زهير « 4 » نقل مىكند .\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 313\r\n( 2 ) - همان .\r\n( 3 ) - مجالد بن سعيد همدانى : منابع رجالى شيعه درباره وى چيزى ننوشته‌اند . اما ذهبى از عالمان اهل تسنن‌درباره‌اش مىگويد : او در دوران گروهى از صحابه به دنيا آمد ، ولى از آنها چيزى ندارد و در شمار تابعان خردسال محسوب مىگردد ، و در حديثش سستى ديده مىشود . بحار مىگويد . يحيى بن سعيد او را تضعيف مىكرد و عبد الرحمن بن مهدى چيزى از او نقل نمىكرد . احمد بن حنبل او را چيزى نمىديد و مىگفت : او چيزى نيست . ابن معين گفته است : به او احتجاج نمىشود ؛ و يك بار گفته است : ضعيف است .\r\nو ر . ك : سير اعلام النبلاء ، ج 6 ، ص 285 .\r\n( 4 ) - صقعب بن زهير : تنها چيزى كه در كتاب‌هاى رجالى درباره وى ديده‌ايم سخن نمازى است كه مىگويد : او را ياد نكرده‌اند . نصر بن مزاحم از عمر بن سعد از او قضاياى صفين را نقل كرده است . ( كتاب صفين ، ص 11 ، و 519 ) . ر . ك : مستدركات : علم الرجال الحديث ، ج 4 ، ص 268 ، شماره 7118 .\r\n","page_name":" 115 ","page_number":115},
  {"content":"\r\n\r\nاگر خبر اين نامه درست باشد و اين دو راوى مضمون آن را مىدانسته‌اند ، به گمان قوى خبر آن سه مطلب دروغى كه به امام ( ع ) نسبت داده‌اند از مضمون اين نامه ساخته شده باشد ؛ و چنانچه حتى خبر اين نامه درست نباشد ، خبر اول و دوم هر دو از يك منبع دروغ صادر شده است . اكنون جاى اين سؤال است كه بر فرض درستى خبر اين نامه ! انگيزه عمر سعد از بستن چنين دروغى به امام ( ع ) چه بوده است ؟\r\nبدون شك عمر سعد همانند ديگر جنايتكاران سپاه ابن زياد مىدانست كه امام ( ع ) به حكومت سزاوارتر است : همانطور كه مىدانست چنانچه در اين رويارويى كه او فرمانده سپاه اموى است حسين را بكشد ، ننگ و رسوايى هميشگى را براى خود خريده است .\r\nولى در باطن نيز سخت اسير آرزوى حكومت و نعمت‌هاى رى بود ! از اين رو نمىدانست كه چگونه از اين تنگنا بيرون آيد ، كه هم مرتكب جنايت قتل حسين ( ع ) نشود و هم حكومت رى را از دست ندهد !\r\nدر ميان صفوف سپاه ابن زياد افراد بسيارى مانند ابن سعد بودند كه هم مىخواستند جايگاه و منافع دنيويشان را حفظ كنند و هم در جنايت كشتن حسين شركت نجويند ؛ مانند شبث بن ربعى و بسيارى ديگر . ليكن دلهاى اينان سنگ شده بود - زيرا ضعف روحى و روانى توان اتخاذ موضع درست را از آنان گرفته بود - در نتيجه شيطان بر آنان چيره گشته ، آنها را به ارتكاب زشت‌ترين و فجيع‌ترين جنايت‌هاى تاريخ وادار ساخته بود ، در حالى كه پندارشان اين بود كه به خواسته‌هايشان از اين دنياى فانى مىرسند ؛ يا آنچه در دست دارند براى آنها مىماند !\r\n\r\nاز بين رفتن نقشهء عمر سعد توسط شمر\r\nطبرى در ادامه مىگويد : چون عبيداللَّه نامه را خواند ، گفت : اين نامهء مردى است كه خيرخواه امير و دلسوز مردم خويش است ! آرى ، پذيرفتم ! در اين هنگام شمر برخاست\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nو گفت : آيا اين را از او مىپذيرى ؟ در حالى كه در زمين تو آمده و در كنار تو است ! به خدا سوگند اگر از شهر تو كوچ كند و دست در دست تو نگذاشته باشد ، او سزاوار قدرت و عزت و تو شايسته ضعف و ناتوانى خواهى بود ! اين را از او مپذير ، كه نشان سستى است . بلكه بايد او و يارانش به فرمان تو در آيند ، اگر كيفر دهى اختيار با تو باشد ، و اگر نبخشايى باز اختيار با تو باشد ، به خدا سوگند شنيده‌ام كه حسين و عمر سعد طول شب را مىنشينند و گفت و گو مىكنند ! آنگاه ابن زياد گفت : چه خوب گفتى ، رأى ، رأى تو است . « 1 »\r\nطبرى ادامه داستان را از قول ابى مخنف از سليمان بن ابى راشد از حميد بن مسلم اين گونه نقل مىكند : « سپس عبيداللَّه زياد شمر را فراخواند و گفت : با اين نامه نزد عمر سعد برو . او بايد به حسين و يارانش پيشنهاد كند كه به فرمان من درآيند ! اگر چنين كردند آنان را به سلامت نزد من بفرستد و اگر خوددارى ورزيدند بايد با آنها بجنگد ! اگر او چنين كرد از او بشنو و فرمان ببر و اگر نپذيرفت ، تو با آنان بجنگ كه فرماندهى لشكر با تو است ! به او حمله كن و او را گردن بزن و سرش را نزد من بفرست ! » « 2 »\r\nمتن نامه ابن زياد به عمر سعد چنين بود : اما بعد ، من تو را سوى حسين نفرستادم كه دست از او بردارى و با او وقت بگذرانى و يا آنكه آرزوى سلامت و بقاى او كنى و يا نزد من براى او به شفاعت بنشينى ! ببين كه اگر حسين و يارانش سر به فرمان نهاده تسليم شدند ، آنان را به سلامت نزد من فرست و اگر نپذيرفتند به آنها حمله كن و آنان را بكش و اعضايشان را پاره پاره كن ؛ چرا كه مستحق اين كارند . چنانچه حسين كشته شد بر سينه و پشت او اسب بتاز ! چرا كه ناسپاس است و مخالف و حق ناشناس ! مقصود اين نيست كه پس از مرگ اين كار زيانى مىرساند ، ولى من با خود عهد كرده‌ام كه اگر او را كشتم با او\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 313 - 314 ، و ر . ك : انساب الاشراف ، ج 3 ، ص 390 - 391 ، الكامل فى التاريخ ، ج 3 ، ص 284 .\r\n( 2 ) - همان .\r\n","page_name":" 117 ","page_number":117},
  {"content":"\r\n\r\nچنين كنم ! اگر تو فرمان ما را درباره او بردى به تو پاداش شنوايى فرمانبردار خواهم داد و اگر نپذيرفتى ، از كار ما و سپاه ما كنار برو و سپاه را به شمر بن ذى الجوشن بسپار ، چرا كه ما خود به او حكم فرماندهى داده‌ايم ! « والسلام ! » . « 1 »\r\n\r\nامان نامه ابن زياد براى عباس و برادرانش\r\nطبرى به نقل از ابو مخنف از حارث بن حصيره از عبدالّه بن شريك عامرى گويد :\r\nچون شمر بن ذى الجوشن نامه را گرفت او و عبداللَّه بن ابى المحل - كه عمه‌اش ام البنين دختر حزام و همسر على بن ابى طالب بود و عباس ، عبداللَّه ، جعفر و عثمان را برايش به دنيا آورد - برخاستند . آنگاه عبداللَّه بن ابى المحل بن حزام گفت : خداوند كار امير را اصلاح گرداند ! خواهر زادگان ما با حسين هستند ، اگر صلاح مىدانيد برايشان نامه‌اى بنويسيد ! گفت : بله ، به خاطر شما مىنويسم ، سپس به كاتب خويش فرمان داد تا امان‌نامه را نوشت . سپس عبداللَّه بن ابى المحل آن را به دست غلام خويش به نام كزمان فرستاد .\r\nچون كزمان نزدشان رفت آنان را صدا زد و گفت : اين امان نامه را دايىتان فرستاده است .\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 314 ، و ر . ك : الكامل فى التاريخ ، ج 3 ، ص 284 ، الارشاد ، ص 256 ؛ انساب الاشراف ، ج 3 ، ص 391 ؛ و در اين كتاب آمده است : « . . . و اگر حسين را كشتى بر سينه و پشت او اسب بتاز چرا كه من اين را نذر كرده ، با خود پيمان بسته‌ام . . . سپاه را به شمر بسپار تا به كار مردم برسد ؛ چرا كه ما خود اين فرمان را به او داده‌ايم ! والسلام ؛ الاخبار الطوال ، ص 255 ؛ اندكى تفاوت ؛ الفتوح ، ج 5 ، ص 166 ، با تفاوت ، و در آن آمده است : اى پسر سعد ! اين سستى و اهمال براى چيست ! ؟ . . . اگر نپذيرفت از ما و سپاه ما برو و كار را به شمر بن ذى الجوشن بسپار ، زيرا او در كار از تو انديشمندتر است و اراده‌اى نيرومندتر دارد ! والسلام . در مقتل الحسين خوارزمى ، ج 1 ، ص 348 نيز به نقل از الفتوح آمده است : و ديگرانى گفته‌اند : عبيداللَّه زياد حويزة بن يزيد تميمى را فرا خواند و گفت : هنگامى كه نامه‌ام را به عمر بن سعد رساندى اگر همان لحظه اقدام به جنگ با حسين كرد كه چه بهتر ؛ و اگر نكرد او را دستگير و در بند كن ! و شهر بن حوشب را به اميرى مردم برگزين . نامه رسيد و در آن چنين آمده بود : اى پسر سعد من تو را نفرستاده‌ام كه شبانگاهان با حسين همنشين بشوى . چون نامه‌ام به تو رسيد ، به حسين اختيار ده كه يا نزد من بيايد ؛ يا با او بجنگى . عمر سعد همان دم برخاست و حسين را از اين كار آگاه ساخت . حسين ( ع ) گفت : تا فردا به من مهلت بده . . . سپس عمر سعد به پيك گفت : نزد امير گواهى ده كه من فرمان او را اطاعت كرده‌ام ! »\r\n","page_name":" 118 ","page_number":118},
  {"content":"\r\n\r\nآن جوانان گفتند : به دايى ما سلام برسان و به او بگو كه ما را به امان شما نيازى نيست .\r\nامان خداوند از امان پسر سميه بهتر است ! . « 1 »\r\n\r\nوقايع روز نهم محرم\r\nطبرى داستان كربلا را ادامه مىدهد و مىگويد : شمر بن ذى الجوشن نامه عبيداللَّه زياد را نزد عمر سعد آورد و چون آن را تحويل داد ، آن را خواند و گفت : چه كردى ، واى بر تو ، به خانه‌ات برنگردى و انديشه‌اى كه دارى زشت باد . به خدا سوگند گمانم بر اين بود كه تو او را به پذيرش آنچه به او نوشته بودم تشويق مىكنى . اما تو كارى را كه ما در آن اميد صلاح داشتيم به تباهى كشاندى ! به خدا سوگند حسين هرگز تسليم نمىشود كه جانى والامنش در كالبد دارد ! شمر گفت : بگو ببينم چه مىكنى ؟ آيا فرمان اميرت را اجرا مىكنى و دشمن او را مىكشى ؟ اگر جز اين است سپاه و لشكر را به من واگذار !\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 314 - 315 ؛ ر . ك : الكامل فى التاريخ ، ج 3 ، ص 284 . در الفتوح ، ج 5 ، ص 166 - 167 آمده است : نامه را پيچيد و تصميم گرفت آن را به مردى به نام عبداللَّه بن ابى المحل بن حزام العامرى بسپارد . وى گفت : خداوند كار امير را قرين صلاح بدارد ! على بن ابى طالب هنگام حضورش در كوفه نزد ما به خواستگارى آمد و ما دخترى به نام ام البنين ، دختر حزام را به او داديم . او عبداللَّه ، جعفر و عباس را برايش به دنيا آورد . اينان خواهر زادگان ما هستند و با برادرشان حسين همراهند . اگر مقرر بداريد كه از سوى شما براى آنان امان نامه‌اى بنويسيم ، بر ما منت نهاده‌ايد ! عبيداللَّه گفت : بله ، به خاطر شما . هر چه دوست داريد برايشان بنويسيد ، آنان نزد من در امانند .\r\nآنگاه عبداللَّه بن ابى المحل امان نامه‌اى را از سوى عبيداللَّه نوشت و آن را به غلام خويش به نام عرفان سپرد و گفت : اين نامه را نزد خواهر زادگانم و پسران على بن ابى طالب - رحمة اللَّه عليهم - ببر . آنان در اردوگاه حسين هستند . اين نامه را به آنها ده و ببين كه چه پاسخى به تو مىدهند .\r\nچون نامه عبداللَّه بن ابى المحل به پسران على ( ع ) رسيد و از مضمونش آگاه شدند آن را نزد حسين ( ع ) بردند . حضرت آن را خواند و به غلام گفت : ما به امان تو نيازى نداريم . . . امان خداوند از امان پسر مرجانه بهتر است ! غلام به كوفه بازگشت و پاسخ فرزندان على ( ع ) را به عبداللَّه بن ابى المحل گزارش داد . عبداللَّه از آنجا فهميد كه آنان كشته خواهند شد ! خوارزمى ( مقتل الحسين ، ج 1 ، ص 348 - 349 ) نيز اين مطلب را با اندكى اختلاف از الفتوح نقل كرده است . بر اين خبر چند اشكال وارد است : اول اينكه ، امام امير المومنين ( ع ) سال‌ها پيش از آمدن به كوفه با ام البنين ازدواج كرده بود . دوم اينكه امام على ( ع ) از ام البنين پسر چهارمى هم داشت و آن عثمان بود كه در اين خبر از او نام برده نشده است .\r\n","page_name":" 119 ","page_number":119},
  {"content":"\r\n\r\nگفت : نه ! اين مقام تو را نرسد ! من خود اين كار را بر عهده مىگيرم ! اينك تو فرمانده پيادگان باش ! . « 1 »\r\n\r\nامان دادن شمر به عباس و برادرانش\r\nشمر آمد و در برابر ياران حسين ايستاد و گفت : كجا هستند خواهر زادگان ما ؟ آنگاه عباس ، جعفر ، عبداللَّه و عثمان پسران على بن ابى طالب سوى او آمدند و گفتند : چه مىخواهى ؟\r\nگفت : اى خواهر زادگان من ، شما در امان هستيد !\r\nجوانان گفتند : خداوند تو و امانت را لعنت كند . آيا به ما امان مىدهى ، در حالى كه پسر رسول خدا ( ص ) در امان نيست ! ؟ . « 2 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 315 ؛ الكامل فى التاريخ ، ج 3 ، ص 284 ؛ الارشاد ، ص 256 - 257 ؛ انساب الاشراف ، ج 3 ، ص 391 . در اين كتاب آمده است : چون شمر نامه را به او رساند ، عمر گفت : اى پيسى ! واى بر تو ، خداوند خانه‌ات را دور و زندگىات را دشوار و خودت را با آنچه آورده‌اى زشت گرداند . به خدا سوگند ! گمانم بر اين بود كه تو او را به پذيرش آنچه نوشته بودم تشويق مىكنى !\r\nشمر گفت : يا فرمان امير را اجرا كن و گرنه ، كار لشكر و اين مردم را به من واگذار ، عمر گفت : نه اين منزلت تو را نرسد ! من خود اين كار را بر عهده مىگيرم .\r\nگفت : پس تو امير باش .\r\n( 2 ) - همان ، ص 257 ؛ و ر . ك : تاريخ الطبرى ، ج 4 ، ص 315 ؛ الكامل فى التاريخ ، ج 3 ، ص 284 ؛ و در اين كتاب آمده است ؛ خداوند تو و امانت را لعنت كند اگر تو دايى ما هستى ، آيا به ما امان مىدهى ، در حالى كه پسر رسول خدا ( ص ) در امان نيست ! انساب الاشراف ، ج 3 ، ص 391 ؛ الفتوح ، ج 5 ، ص 168 - 169 ؛ در اين كتاب آمده است :\r\n« . . . آنگاه حسين به برادرانش گفت : پاسخش را بدهيد ، هر چند كه فاسق است ، چرا كه او از دايىهاى شما است ! آنان فرياد برآوردند : به چه كار آمده‌اى و چه مىخواهى ؟ گفت : اى خواهر زادگان من ، شما در امان هستيد ، خود را با برادرتان حسين به كشتن ندهيد ! و پا بند فرمانبردارى امير المؤمنين يزيد بن معاويه باشيد . عباس بن اميرالمؤمنين - رضى اللَّه عنه - در پاسخ گفت : مرگ بر تو اى شمر ! اى دشمن خدا ، خداوند تو و امانى را كه آورده‌اى لعنت كند . آيا از ما مىخواهى كه به فرمان لعنت شدگان در آييم و دست از يارى برادرمان حسين - رضى الله عَنهُ - برداريم ؛ و به نقل از آن در مقتل خوارزمى ( ج 1 ، ص 349 ) آمده است : اى دشمن خداوند آيا ما را فرمان مىدهى كه برادرمان حسين فرزند فاطمه را رها كنيم و به فرمان لعنت شدگان و فرزندان لعنت شدگان درآييم ! ؟ آنگاه شمر خشمگين به لشكرش بازگشت ، نيز ر . ك : تذكرة الخواص ، ص 224 .\r\n","page_name":" 120 ","page_number":120},
  {"content":"\r\n\r\n\r\nحمله به اردوگاه حسين ( ع )\r\nآنگاه عمر سعد ملعون - كه كورى را بر هدايت و دنياى فانى را بر آخرت برگزيده و تسليم هواى نفس خويش گشته بود - سپاهش را به جنگ امام ( ع ) فرستاد . و در عصر پنج شنبه ، نه روز گذشته از محرم ، به او حمله كرد . « 1 »\r\nنيز مورخان نوشته‌اند : سپس عمر سعد فرياد زد : اى سپاه خداوند سوار شويد و شادمان باشيد . سپس خود با مردم سوار شد و پس از نماز عصر به آنها حمله كرد . امام حسين ( ع ) در آن حال مقابل چادرش نشسته به شمشيرش تكيه داشت و در حال چرت زدن سرش پايين افتاده بود .\r\nخواهرش زينب با شنيدن صدا به برادرش نزديك شد و گفت : برادرم ! آيا صداهايى را كه نزديك مىشوند مىشنويد ؟\r\nحسين ( ع ) سر را بلند كرد و گفت : من رسول خدا ( ص ) را در خواب ديدم كه به من گفت : تو نزد ما مىآيى ! « 2 » خواهرش سيلى به صورت زد و گفت : واى بر من ! فرمود : خواهرم واى واى مكن . آرام باش خداى رحمان تو را رحمت كند . « 3 »\r\nعباس بن على ( ع ) گفت : برادرم ! دشمن سوى شما آمد !\r\nحضرت برخاست و فرمود : برادرم عباس ! جانم به فدايت سوار شو و پيش آنها برو و بگو : چه كار داريد و مقصودتان چيست ؛ و از آنان بپرس كه براى چه آمده‌اند ! ؟\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 315 ؛ الاخبار الطوال ، ص 256 ؛ الكامل فى التاريخ ، ج 3 ، ص 284 ؛ الارشاد ص 257 . در انساب الاشراف ج 3 ، ص 391 آمده است : و مردم را در شامگاه جمعه به حركت در آورد .\r\n( 2 ) - در الفتوح ، ج 5 ، ص 175 - 176 آمده است : . . . و گفت : خواهرم ! من جدم و پدرم على و مادرم فاطمه وبرادرم را به خواب ديدم كه گفتند : اى حسين تو به زودى نزد ما مىآيى . خواهرم به خدا سوگند بدون شك وقت اين كار نزديك شده است ؛ به نقل از آن مقتل الحسين ، خوارزمى ، ج 1 ، ص 353 ، با اندكى اختلاف .\r\n( 3 ) - در الارشاد ص 275 آمده است : خواهركم واى واى مكن ، آرام باش ، خدايت بيامرزد ؛ و در الفتوح ( ج 5 ، ص 176 ) آمده است : زينب سيلى به صورت زد و فرياد بر آورد ؛ واخيبتاه ! ( اصطلاحى است كه در نوميدى به كار مىرود ) حسين گفت : اجازه بده ، آرام باش و فرياد بر مياور كه دشمن ما را شماتت مىكند ! نيز ر . ك : مقتل الحسين ، خوارزمى ، ج 1 ، ص 353 .\r\n","page_name":" 121 ","page_number":121},
  {"content":"\r\n\r\nعباس همراه حدود بيست سوار از جمله زهيربن قين و حبيب بن مظاهر نزد آنان رفت و گفت : چه كار داريد و چه مىخواهيد ؟\r\nگفتند : از امير فرمان رسيده است كه به فرمانش در آييد و يا با شما بجنگيم !\r\nگفت : شتاب مكنيد تا نزد ابى عبداللَّه باز گردم و آنچه را گفتيد به عرض او برسانم .\r\nآنان ايستادند و گفتند : با او ديدار كن و اين سخن را به اطلاعش برسان و پاسخ او را برايمان بياور .\r\nعباس شتابان نزد حسين باز گشت تا موضوع را به او خبر دهد ، و يارانش ايستادند و با دشمن به گفت و گو پرداختند !\r\nحبيب بن مظاهر به زهير بن قين گفت : اگر مىخواهى با اين مردم سخن بگو و يا اين كه مىخواهى من سخن مىگويم .\r\nزهير گفت : تو اين كار را آغاز كردى ، خودت با آنان سخن بگو .\r\nحبيب بن مظاهر خطاب به آنان گفت : آگاه باشيد به خدا سوگند مردمى كه فرداى قيامت خداوند را در حالى ملاقات كنند كه فرزندان عترت و اهل بيت پيامبرش ( ص ) و بندگان سحر خيز و ذكر گوى اين شهر را كشته باشند ، بد مردمانى هستند !\r\nعزرة بن قيس به او گفت : تو هر چه بتوانى خود را پاك جلوه مىدهى !\r\nزهير گفت : اى عزره خداوند او را پاكيزه و هدايت كرده است ! اى عزره از خدا بترس و بدان كه من خير خواه توام . اى عزره تو را به خدا مبادا از كسانى باشى كه گمراهان را بر كشتن جان‌هاى پاك يارى بدهيد .\r\nگفت : اى زهير ! تو نزد ما از شيعيان اين خاندان نبودى بلكه عثمانى بودى ! ؟ « 1 »\r\nگفت : آيا بودنم در اينجا نشان آن نيست كه با آنهايم . بدان به خدا سوگند من هرگز برايش نامه‌اى ننوشتم و پيكى نزدش نفرستادم و هرگز به او وعده يارى ندادم ، ليكن مسير راه من و او را با هم يك جا گرد آورد . چون او را ديدم به ياد رسول خدا ( ص ) و منزلت وى نزد\r\n\r\n\r\n","description":"","footnote":"\r\n( 1 ) - درباره عثمانى بودن زهير در بحث وقايع ميان راه كربلا به تفصيل سخن گفتيم .\r\n","page_name":" 122 ","page_number":122},
  {"content":"\r\n\r\nاو افتادم ، و دانستم كه سوى دشمن خويش و حزب شما مىرود ! آنگاه مصلحت چنين ديدم كه يارىاش دهم و در حزب او باشم و جان خويش را براى آنچه شما از حق خدا و رسول ( ص ) ضايع كرديد سپر جانش گردانم .\r\nعباس بن على ( ع ) شتابان آمد تا به آنها رسيد و گفت : اى حاضران ، اباعبداللَّه از شما مىخواهد كه امشب را دست از او برداريد تا در اين كار بنگرد ؛ چرا كه در اين باره ميان او و شما سخنى نرفته است ، چون فردا شود ان شاءاللَّه با يكديگر ديدار مىكنيم . يا رضايت مىدهيم و آنچه را بر ما تحميل مىكنيد مىپذيريم ؛ يا آنكه نمىخواهيم و نمىپذيريم .\r\nمقصود امام حسين ( ع ) از اين كار آن بود كه آن شب آنان را باز دارد تا فرمانهاى لازم را صادر و به خانواده‌اش وصيت كند . « 1 » چون عباس بن على اين خبر را برايشان برد عمر سعد گفت : اى شمر نظر تو چيست ؟\r\nگفت : نظر تو چيست ؟ امير تويى و نظر ، نظر تو است !\r\nگفت : مىخواستم كه نباشم ! . « 2 »\r\nسپس رو به مردم كرد و گفت : چه نظر داريد ؟\r\nآنگاه عمرو بن حجاج بن سلمه زبيدى گفت : سبحان اللَّه ، اگر او از ديلم مىبود و چنين درخواستى از تو مىداشت شايسته بود كه پاسخ مثبت دهى . « 3 »\r\nقيس بن اشعث گفت : آنچه را خواسته‌اند بپذير ، به خدا سوگند كه بامدادان با تو مىجنگند !\r\nگفت : به خدا سوگند اگر بدانم كه چنين مىكنند شب را به آنان مهلت نمىدهم !\r\n\r\n\r\n","description":"","footnote":"\r\n( 1 ) - اين تعليل از راوى است و آن‌طور كه او پنداشته تنها به اين عامل خلاصه نمىشود . بلكه عوامل مهم‌ترىنيز وجود دارد .\r\n( 2 ) - در الفتوح ، ج 5 ، ص 178 آمده است : عمر گفت : دوست داشتم كه امير نباشم ولى مجبور شدم و در مقتل الحسين خوارزمى ، ج 1 ، ص 354 ، آمده است : دوست داشتم كه امير نباشم ولى رهايم نكردند و مجبورم ساختند !\r\n( 3 ) - در الفتوح ، ج 5 ، ص 178 - 179 آمده است : مردى از يارانش به نام عمرو بن حجاج گفت : سبحان اللَّه العظيم . اگر از ترك و ديلم مىبودند و چنين درخواستى مىكردند بر ما واجب بود كه آن را بپذيريم . حال آنكه اينان خاندان پيامبر و اهل‌بيت او هستند چرا نبايد پذيرفت ! عمر سعد گفت : ما امروز را به آنان مهلت داده‌ايم . . . .\r\n","page_name":" 123 ","page_number":123},
  {"content":"\r\n\r\nهنگامى كه عباس بن على با پيشنهادى كه عمر سعد به وى كرده بود نزد حسين آمد ، حضرت گفت : نزد آنان باز گرد ، اگر توانستى تا بامدادان كار آنان را عقب بينداز و امشب را از ما بازشان بدار ! شايد امشب را براى پروردگارمان نماز بگزاريم و به درگاهش دعا و استغفار كنيم : خدايم مىداند كه من نماز براى او و تلاوت كتابش و دعا و استغفار فراوان را دوست دارم . « 1 »\r\nطبرى از امام سجاد نقل مىكند كه فرمود : پيكى از سوى عمر سعد نزد ما آمد و در جايى كه صدايش شنيده شود ايستاد و گفت : ما تا فردا به شما مهلت مىدهيم . اگر تسليم شديد شما را نزد اميرمان عبيداللَّه بن زياد مىفرستيم و اگر سرباز زديد شما را رها نمىكنيم . « 2 »\r\nابن اعثم كوفى مىگويد ! . . . عمر سعد گفت : امروز را به آنان مهلت مىدهيم . آنگاه مردى از يارانش فرياد زد : اى شيعيان حسين بن على ! امروز را به شما مهلت مىدهيم : اگر تسليم شديد و به فرمان امير در آمديد شما را نزد او مىفرستيم و اگر نپذيرفتيد با شما مبارزه مىكنيم . آنگاه دو گروه از يكديگر جدا شدند . « 3 »\r\n\r\nاگر حادثه عاشورا در شب روى مىداد !\r\nدر روايت طبرى ديديم كه راوى در باره سبب مهلت خواستن امام حسين ( ع ) تا بامداد روز دهم گفت : مقصود حسين ( ع ) از اين كار آن بود كه آن شب آنان را باز دارد تا فرمانهاى لازم را صادر و به خانواده‌اش وصيت كند . « 4 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 315 - 317 ؛ و ر . ك : الكامل فى التاريخ ، ج 3 ، ص 284 - 285 ؛ انساب الاشراف ، ج 3 ، ص 392 - 393 ؛ الارشاد ، ص 257 - 258 ؛ الفتوح ، ج 5 ، ص 175 - 179 و به نقل از آن مقتل الحسين ، خوارزمى ، ج 1 ، ص 253 - 254 ، با اختلاف و اضافات .\r\n( 2 ) - همان ، ص 317 ؛ در الارشاد ، ص 258 آمده است : « عباس نزد دشمن رفت و همراه پيكى از سوى عمر سعد بازگرديد . . . »\r\n( 3 ) - الفتوح ، ج 5 ، ص 179 ؛ ور . ك : مقتل الحسين ( ع ) ، خوارزمى ، ج 1 ، ص 354 - 355 ، با اختلاف .\r\n( 4 ) - همچنين بلاذرى در انساب الاشراف ، ج 3 ، ص 392 مىگويد : او مىخواست كه به خانواده‌اش وصيت كند و فرمان‌هاى لازم را صادر نمايد .\r\n","page_name":" 124 ","page_number":124},
  {"content":"\r\n\r\nنيز ديديم كه امام حسين ( ع ) به برادرش عباس فرمود : نزد آنان باز گرد ، اگر توانستى تا بامداد كار آنان را عقب بينداز و امشب را از ما بازشان بدار . شايد امشب را براى پروردگارمان نماز بگزاريم و به درگاهش دعا و استغفار كنيم . خدايم مىداند كه من نماز براى او و تلاوت كتابش و دعا و استغفار فراوان را دوست دارم .\r\nاين پندار را وى مبنى بر اين كه امام ( ع ) از دشمن مهلت خواست تا به آن دسته اعضاى خانواده‌اش كه زنده مىمانند فرامين و وصيت‌هاى لازم را صادر نمايد ، با آنچه در حديث آمده است كه آن حضرت وصيت‌ها و امانت‌هايش را به ام سلمه « 1 » سپرد تا پس از بازگشت امام سجاد ( ع ) به وى بدهد ، منافاتى ندارد . همين طور با اين مطلب كه امام سجاد ( ع ) و حضرت زينب ( س ) و ديگر اعضاى كاروان از مدينه تا كربلا با ايشان همراه بودند نيز در تعارض نيست . ولى اين تنها يكى از عوامل مهلت خواستن امام تا بامداد بود و آن طور كه راوى تعبير كرده است ، تنها عامل نبود . اين به طور كامل درست است كه امام حسين ( ع ) دوست مىداشت شب پايانى عمر شريف خود را به ويژه آنكه شب جمعه بود در نماز و دعا و استغفار فراوان و تلاوت قرآن بگذراند .\r\nآرى ، اين نيز - با همهء اهميتش - يكى از عوامل بود ؛ امام حسين ( ع ) با همه قضايايى كه در مسير نهضت مقدس ايشان پيش آمد با كمال ژرف انديشى و با منطق شهيد پيروز برخورد مىكرد و اشخاص را با منطق شهادت مورد خطاب قرار مىداد كه خود عين پيروزى است ؛ هر چند كه در همان هنگام با برخى از قضايا بر اساس ظاهر عمل مىكردند ؛ و ميان اين دو منطق هيچ منافاتى نيست بلكه در طول يكديگر قرار دارند . . .\r\nاز آنجا كه امام مىدانست چنانچه بيعت نكند كشته مىشود كوشيد تا زمان و مكان و با كيفيتى كه خود بر مىگزيند و طرحش را مىريزد كشته شود . آن حضرت با منطق شهيد فاتح مىكوشيد تا شهادتش در سرزمينى كه خود انتخاب مىكند تحقق يابد « 2 » تا دشمن نتواند قتلگاه ايشان را پنهان كند و در نتيجه اهداف مورد نظر و نهفته در پس اين قتل كه جان امت\r\n\r\n\r\n","description":"","footnote":"\r\n( 1 ) - ر . ك : كتاب الغيبة ، شيخ طوسى ، ص 19 ، حديث 109 ، الصراط المستقيم ، ص 161 ( النص على زين‌العابدين ( ع ) ) .\r\n( 2 ) - اين خود تفسير پافشارى امام ( ع ) بر رفتن به عراق است ( سرزمين قتلگاه بر گزيده ) .\r\n","page_name":" 125 ","page_number":125},
  {"content":"\r\n\r\nرا تكان مىدهد و در راستايى كه خود حسين خواسته است به حركت درمىآورد ، خفه شود . نيز آن حضرت كوشيد تا آن رويدادهاى فاجعه آميز در روز روشن و نه در تاريكى شب جريان يابد تا گواهان بيش‌ترى بر روند آن شاهد باشند و دشمن نتواند بر اين وقايع دردناك پرده بيندازد و سرپوش بنهد ؛ و اين همان هدف نهفته در پس اهداف تبليغاتى است كه امام ( ع ) عصر تاسوعا از دشمن خواست كه تا با مداد عاشورا به وى مهلت دهند . « 1 »\r\nآرى اين عامل - هر چند كه از جمله پيش‌بينىهاى نقشه جنگى به ويژه به نسبت نيروى محاصره شده در منطقه‌اى محدود و تنگ بود - اما نخستين و مهم‌ترين عامل نقشه تبليغاتى بود . به ويژه نسبت به امامى كه اطاعتش واجب است و اينك همراه گروهى از ياران الهى خويش مظلوم واقع شده است . آن حضرت مىخواست كه براى امت اسلامى - و همه جهانيان - از حقانيت و شايستگى و مظلوميت خويش و نيز از وحشيگرى و عدم مراعات و پايبندى دشمنش به موازين اخلاقى پرده بردارد .\r\nبنابراين ناگزير بايد وقوع اين حادثه بزرگ در روز مىبود كه مردم در نيمروز گرد آيند ؛ « 2 » تا بر جزئيات اين جنايت گواه باشند و همه پيامها فريادها و استدلال‌هاى الهى را از زبان امام ( ع ) و ياران بزرگوارش بشنوند ؛ سپس بنگرند كه چگونه فريادهاى امام به جايى نمىرسد و در روز روشن ببينند كه چگونه چنگالهاى پستى و رذيلت بر پيكر پاك فضيلت فرو رفته است و چگونه گنجينه اسرار الهى در زير سم اسبان در هم مىشكند و چگونه جمعيت نيكان نابود مىگردد و سرها بريده مىشود و كودكان كشته مىشوند و چگونه تيرهاى كينه‌جوى گمراهى حتى بر گلوى كودك شيرخوار مىنشيند و چگونه چادرها آتش زده مىشود ! و زنان غارت مىشوند و بار و بنه به تاراج مىرود . . . و نيز ديگر جزئيات جنايتكارانه و فاجعه‌آميزى كه مردم در نيمروز ديدند و گواهان مشاهده كردند و در ميان مردم و تاريخ دهان به دهان گشت .\r\n\r\n\r\n","description":"","footnote":"\r\n( 1 ) - ر . ك : جلد اول : امام حسين ( ع ) در مدينه منوره .\r\n( 2 ) - « و ان يحشر الناس ضحى » ( سوره طه ( 20 ) ، آيه 59 ) . آيه شريفه از زبان حضرت موسى در هنگامى است‌كه با ساحران قرار گذاشت كه روز رويارويى عيد باشد كه همه مردم در نيمروز گرد آمده باشند . مقصود حضرت اين بود كه همه مردم به روشنى ببينند كه چگونه عصايش دروغ ساحران را مىبلعد ؛ و آنگاه داستان شكست فرعون را براى هم بازگو كنند .\r\n","page_name":" 126 ","page_number":126},
  {"content":"\r\n\r\nروز عامل بسيار مهمى بود كه توانست جزئيات فاجعه كربلا و حقيقت آن را به‌طور كامل حفظ كند . چنانچه اين واقعه در شب اتفاق مىافتاد جزئيات فاجعه‌آميز و قهرمانىهاى خيره‌كننده‌اش در تاريكى پنهان مىماند و جز شمارى اندك شاهد وقايع نمىبودند ؛ و آنگاه به ما جز حكايتى مبهم و بى تأثير چيزى نمىرسيد .\r\n\r\nوقايع شب عاشورا\r\nطبرى به نقل از امام سجاد ( ع ) مىنويسد : پس از بازگشت عمر سعد ، امام حسين ( ع ) يارانش را گرد آورد و اين نزديك به شبانگاه بود . من كه بيمار بودم به او نزديك شدم و شنيدم كه پدرم به يارانش مىگفت : ستايش مىكنم خداى متعال را ستايشى نيكو و بر گشايش و سختى او را سپاس مىگويم . پروردگارا تو را ستايش مىكنم كه ما را با نبوت گرامى داشتى و به ما قرآن آموختى و ما را داناى دين گردانيدى و براى ما گوش و چشم و دل قرار دادى و ما را از مشركان قرار ندادى .\r\nاما بعد ، من اصحابى وفادارتر و نيك‌تر از اصحاب خويش و خاندانى بهتر و خويشاوند دوست‌تر از خاندان خويش نمىشناسم . خداوند به همه شما از سوى من پاداش نيك دهد ! بدانيد كه من بر آنچه فردا ميان ما و اين گروه پيش مىآيد آگاهم . من به شما اجازه دادم كه با رضايت من همگى برويد . من عهد و پيمانم را از شما بر گرفتم . اينك شب همه جا را پوشانده است ، آن را رهوار خويش گيريد ! . « 1 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 317 ؛ الارشاد ، ص 258 ؛ الكامل فى التاريخ ، ج 3 ، ص 285 . در انساب الاشراف ، ج 3 ، ص 392 آمده است : حسين ( ع ) به خاندان و همراهانش پيشنهاد كرد كه با استفاده از تاريكى شب پراكنده شوند و فرمود : اينان مرا مىجويند و اينك يافته‌اند . بر من روشن است كه آن نامه‌هايى كه براى من فرستاده شد جز فريب و تقرب جستن به پسر معاويه به وسيله من نبوده است . . . پوشيده نماند كه چنانچه عبارت اخير به راستى از امام ( ع ) باشد ، مقصود آن حضرت منافقانى همچون حجار بن ابجر ، شبث بن ربعى ، عزرة بن قيس و مانند آنها است . چون كه در اين ميان كسانى نيز صادقانه و مخلصانه نامه نوشته بودند و از آن جمله شمارى از ياران وى بودند . ولى بيش‌تر كوفيانى كه به ايشان نامه نوشته بودند دل‌هايشان با امام ( ع ) بود ولى سستى و ضعف روحى چنان بر آنان چيره شده بود كه شمشيرهايشان بر روى حضرت كشيده بود .\r\nخوارزمى در مقتل ، ج 1 ، ص 349 - 350 به نقل از الفتوح ، ابن عثم ، ج 5 ، ص 169 - 170 داستان را اين گونه نقل مىكند : حسين ( ع ) يارانش را به حضور خويش گردآورد و پس از حمد و ثناى الهى گفت : خداوندا تو را سپاس مىگويم كه به ما قرآن آموختى و ما را داناى دين ساختى و با خويشاوندى پيامبر ( ص ) گرامى داشتى . اما بعد من يارانى بهتر از يارانم و خاندانى نيكو كارتر و فادارتر و برتر از خاندانم نمىشناسم . خداوند از سوى من به همه شما پاداش خير دهد ! اين مردم در پى هيچ كس جز من نيستند و اينك اگر بر من دست يابند مرا بكشند . آنان هرگز در پى شما نخواهند بود . اينك شب بر شما سايه افكنده است ، برخيزيد و از تاريكى آن استفاده كنيد . هر كدام از شما دست فردى از برادرانم را بگيريد و در تاريكى اين شب پراكنده شويد و مرا با اين قوم تنها بگذاريد .\r\n","page_name":" 127 ","page_number":127},
  {"content":"\r\n\r\nنيز در روايت ديگرى از طبرى آمده است كه آن حضرت فرمود : اينك شب بر شما سايه افكنده است . از تاريكى آن استفاده كنيد و هر يك از شما دست يكى از اهلبيت مرا بگيريد و سپس در شهر و ديار خويش پراكنده شويد تا آنكه خداوند گشايشى پديد آورد .\r\nاين گروه در پى من هستند و اگر بر من دست يابند با ديگران كارى ندارند .\r\nآنگاه برادران ، فرزندان و برادرزادگانش و دو پسر عبداللَّه جعفر گفتند : چرا چنين كنيم ؟\r\nآيا براى اينكه پس از تو زنده بمانيم ؟ خداوند هرگز چنين روزى را نياورد ! نخست عباس بن على اين سخن را گفت و سپس ديگران اين سخن و مانند آن را بر زبان آوردند .\r\nپس از آن امام حسين ( ع ) فرمود : اى پسران عقيل كشته شدن مسلم شما را بس است .\r\nبرويد من به شما اجازه دادم !\r\nگفتند : مردم چه خواهند گفت ؟ آيا بگويند كه بزرگ و سرور و فرزندان عموهايمان را كه بهترين عموها بود رها كرديم و با آنها تير نينداختيم و نيزه نزديم ، شمشير نزديم ؛ و نمىدانيم چه كردند ؟ نه به خدا چنين نمىكنيم . جان و مال و كسان خويش را فداى شما مىكنيم و همراه تو مىجنگيم تا به جايگاه تو در آييم ! خداوند زندگانى پس از تو را زشت گرداند . « 1 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 4 ، ص 317 - 318 ، و ر . ك : الكامل فى التاريخ ، ج 3 ، ص 285 ، با اندكى اختلاف ؛ الارشاد ، ص 258 - 259 ، با اندكى اختلاف ؛ اما در امالى شيخ صدوق ، ص 133 ، مجلس 30 ، حديث شماره 1 اين خبر چنين آمده است : . . . آنگاه حسين ( ع ) ميان يارانش به خطابه ايستاد و گفت : پروردگارا من خاندانى نيكو كارتر ، پاكيزه‌تر و پاك‌تر از خاندانم و يارانى بهتر از يارانم نمىشناسم . براى من چيزى پيش آمد كه مىبينيد . شما اهلبيت من آزاديد . من بيعت خويش را از گردن شما برداشتم و پيمان را نيز از شما برگرفتم . اينك شب بر شما سايه افكنده است آن را رهوار خويش گيريد و در تاريكى آن پراكنده شويد . اين گروه در پى من هستند و چون بر من دست يابند به جست و جوى ديگران نمىپردازند .\r\nعبداللَّه بن مسلم بن عقيل بن ابى طالب برخاست و گفت : اى پسر رسول خدا ( ص ) ! اگر بزرگ و سرور و سالارمان و فرزند والاترين عمويمان و فرزند پيامبرمان ، بزرگ پيامبران را رها كنيم و همراهش شمشير نزنيم و با نيزه همراهش نجنگيم ، آنگاه مردم چه خواهند گفت ؟ نه به خدا ، ما نيز بايد به جايگاه تو در آييم و جان خويش را سپر جان تو كنيم و خونمان را در راه تو بريزيم . آنگاه كه چنين كرديم آنچه را بر ما است انجام داديم و از آنچه بر عهده داشتيم بيرون آمده‌ايم .\r\n","page_name":" 128 ","page_number":128},
  {"content":"\r\n\r\nسپس مسلم بن عوسجه اسدى برخاست و گفت : آيا ما از تو دست برداريم ، در حالى كه نزد خداوند در اداى حق تو هيچ عذر و بهانه‌اى نداريم ؟ به خدا سوگند هرگز چنين نكنم تا آنكه شمشير را در سينه‌هاشان بشكنم ! و تا آنگاه كه دستهء شمشير در دستانم ثابت باشد آنان را بزنم ! و از تو جدا نشوم و اگر سلاحى براى جنگيدن نداشته باشم براى دفاع از تو سنگبارانشان كنم تا آنكه همراهت بميرم !\r\nو نيز سعد بن عبداللَّه حنفى « 1 » گفت : به خدا سوگند تو را رها نمىكنيم تا آنكه خداوند بداند كه در شخص تو حرمت غياب پيامبر خدا ( ص ) را نگه داشته‌ايم . به خدا سوگند اگر بدانم كه هفتاد بار كشته مىشوم سپس زنده مىشوم سپس مرا مىسوزانند و خاكسترم را به باد مىدهند ، جدا نمىشوم تا پيش روى شما بميرم ! چرا چنين نكنم و حال آنكه يك كشته شدن است و پس از آن كرامتى پايان ناپذير ! زهير بن قين گفت : به خدا سوگند دوست داشتم كه هزار بار كشته مىشدم و زنده مىشدم تا خداوند با اين كشتن شدنها بليّه را از جان تو و جان اين جوانان خاندانت دور گرداند !\r\nهمه ياران حضرت سخنانى مانند يكديگر گفتند ؛ و يك صدا گفتند : به خدا قسم ما از تو جدا نمىشويم و جان خويش را فدايتان مىكنيم . ما با سر و دست و سينه ، تو را حفظ مىكنيم ! و آنگاه كه كشته شديم وظيفه خويش را انجام داده و به پايان رسانده‌ايم ! « 2 »\r\n\r\n\r\n","description":"","footnote":"\r\n( 1 ) - در برخى منابع به جاى سعيد ، سعد آمده است در حالى كه مشهور سعيد است . ( ر . ك : انساب الاشراف ، ج 3 ، ص 393 ) .\r\n( 2 ) - تاريخ الطبرى ، ج 4 ، ص 317 - 318 ، و ر . ك : الكامل فى التاريخ ، ج 3 ، ص 285 ؛ الارشاد ، ص 258 - 259 ؛ و ر . ك : امالى شيخ صدوق ، ص 133 ، مجلس 30 ، شماره 1 ؛ انساب الاشراف ، ج 3 ، ص 339 ؛ الفتوح ، ج 5 ، ص 170 - 171 ؛ مقتل الحسين ، خوارزمى ، ج 1 ، ص 250 - 251 .\r\n","page_name":" 129 ","page_number":129},
  {"content":"\r\n\r\nدر مقتل الحسين خوارزمى آمده است ! آنگاه برير بن خضير همدانى سخن گفت . وى از پارسايانى بود كه روزها روزه مىداشت و شب‌ها بيدار مىماند . او گفت : اى فرزند رسول خدا ! اجازه بفرماييد بروم و اين عمر فاسق را موعظه كنم شايد پند گيرد و دست از اين كارش بر دارد !\r\nامام حسين ( ع ) فرمود : چنين كن ، اى برير !\r\nآنگاه برير نزد عمر سعد رفت و به چادرش وارد شد . نشست ولى سلام نكرد ! عمر خشمگين شد و گفت : اى برادر هَمدانْ چه چيز تو را از سلام كردن بر من باز داشت ؟\r\nآيا مسلمان نيستم و خدا و رسولش را نمىشناسم ؛ و به حق گواهى نمىدهم ! ؟\r\nبرير گفت : اگر آن‌طور كه مىگويى خدا و پيغمبر شناس بودى عازم كشتن خاندان پيامبر نمىگشتى ! وانگهى اين فرات زلال است كه امواجش مانند شكم مار در هم مىپيچد و حيوانات عراق از آن مىنوشند ؛ اما حسين بن على ( ع ) و برادران و زنان و خاندانش از تشنگى مىميرند . تو آنان را از نوشيدن آب فرات مانع گشته‌اى و فكر مىكنى كه خدا و رسول او را مىشناسى ؟ !\r\nعمر سعد لختى سر به زير افكند و آنگاه سرش را بلند كرد و گفت : اى برير به خدا قسم من يقين دارم كه هر كس با آنان بجنگد و حقّشان را غصب كند ، ناگزير در آتش است ولى اى برير آيا از من مىخواهى كه ولايت رى را واگذارم كه به ديگرى برسد ؟ به خدا سوگند نفس من چنين چيزى را نمىپذيرد . آنگاه گفت : عبيداللَّه به جاى قوم خويش مرا به اجراى نقشه‌اى فرا خواند كه اينك در پى انجام آنم . به خدا سوگند نمىدانم و سرگردانم و ميان دو خطر در كار خويش انديشناكم . آيا ملك رى را رها كنم در حالى كه رى آرزوى من است يا آنكه گناه قتل حسين را به گردن گيرم ؟\r\nدر كشتن حسين آتشى است كه جلوگيرى از آن ممكن نيست و ملك رى نور چشم من است . « 1 »\r\n\r\n\r\n","description":"","footnote":"\r\n( 1 ) - نيز اين ابيات به آن ملعون نسبت داده شده است :\r\nحسين پسر عموى من است و به جانم سوگند حوادث بسيار گشته است و رى نور چشم من است .\r\nشايد خداى عرش از لغزشم در گذرد هر چند كه در اين كار به جهانيان ستم كنم .\r\nبدانيد كه دنيا نيكى اى زود گذر است و آن كه نقد را به نسيه دهد خردمند نيست !\r\nمىگويند خداوند بهشتى و دوزخى و شكنجه‌اى و غل و زنجيرى آفريده است .\r\nاگر در آنچه مىگويند راستگو باشند ، من دو سال ديگر به درگاه خدا توبه مىكنم ،\r\nو اگر دروغ بگويند ما بر رى بزرگ كه پيوسته كبك دارد دست يافته‌ايم و من آن را برخواهم گزيد كه نه در برابرش حجابى است و نه شكنجه‌اى و نه غل و زنجيرى ( ر . ك : نفس المهموم ، ص 218 )\r\n","page_name":" 130 ","page_number":130},
  {"content":"\r\n\r\nسپس برير نزد امام حسين ( ع ) بازگشت و گفت : اى فرزند رسول خدا ( ص ) عمر سعد در برابر ملك رى به كشتن تو رضايت داده است . « 1 »\r\n\r\nروايتى ديگر از امام سجاد ( ع ) !\r\nنقل شده است كه امام سجاد ( ع ) فرمود : چون روز شهادت پدرم فرارسيد ، خاندان و اصحابش را در شب آن روز گرد آورد و به آنان فرمود : اى خاندانم و اى شيعيانم ، از تاريكى اين شب استفاده كنيد و جان خويش را برهانيد . اينان كس ديگرى جز من را نمىجويند و چون مرا كشتند درباره شما نمىانديشند . خود را برهانيد ، خداوند شما را رحمت كند . من عهد و پيمانى را كه با شما بسته بودم برداشتم و شما آزاديد .\r\nآنگاه برادران خاندان و يارانش يكزبان گفتند : به خدا سوگند اى سرور ما ، اى ابا عبداللَّه هرگز تو را رها نمىكنيم . به خدا سوگند آيا مردم نخواهند گفت كه امام و بزرگ و سرورشان را تنها گذاشتند تا كشته شد ؟ و ما در پيشگاه خداوند هيچ بهانه‌اى نداريم ؛ و دست از تو برنمىداريم تا آنكه در راهت كشته شويم !\r\nحضرت فرمود : اى مردم من فردا كشته مىشوم و شما همه با من كشته مىشويد و يك تن از شما نمىماند ! گفتند : سپاس خداوندى را كه ما را به يارى تو گرامى داشت و شرافت قتل با تو را به ما عنايت فرمود . اى فرزند رسول خدا آيا رضايت نمىدهيد كه در بهشت منزلت شما را داشته باشيم ؟\r\n\r\n\r\n","description":"","footnote":"\r\n( 1 ) - مقتل الحسين خوارزمى ، ج 1 ، ص 351 - 352 ، و ر . ك : الفتوح ، ج 5 ، ص 171 - 173 ، در اين كتاب آمده است : اى پسر دختر رسول خدا ( ص ) عمر سعد رضايت داده است كه تو را در برابر ملك رى بكشد !\r\nو ر . ك : كشف الغمه ، ج 2 ، ص 226 ؛ الفصول المهمه ، ابن صباغ ، ص 202 ؛ مطالب السؤل ، ص 76 .\r\n","page_name":" 131 ","page_number":131},
  {"content":"\r\n\r\nفرمود : خداوند به شما پاداش خير دهد ! و برايشان دعاى خير كرد ؛ و بامدادان حسين كشته شد و همه يارانش نيز با او كشته شدند ! « 1 »\r\nقاسم بن حسن ( ع ) پرسيد : آيا من نيز از جمله آنهايم كه كشته مىشوند .\r\nدل امام ( ع ) سوخت و گفت : پسرم مرگ در نظرت چگونه است ؟\r\nگفت : عمو جان ! شيرين‌تر از عسل !\r\nامام فرمود : آرى به خدا ، عمو به فدايت . تو و پسرم عبداللَّه از مردانى هستيد كه پس از آزمايشى سخت و فداكارى عظيم كشته مىشويد !\r\nقاسم گفت : آيا دشمن به زنان مىرسد ، به طورى كه عبداللَّه شير خوار كشته مىشود ؟\r\nامام فرمود : عمو به فدايت ، عبداللَّه آنگاه كشته مىشود كه جانم از تشنگى به لب مىرسد و به چادرها مىروم و آب و شير طلب مىكنم ولى هرگز نمىيابم ! و مىگويم : پسرم را نزد من بياوريد تا از دهانش بنوشم ! او را مىآورند و در دستانم مىنهند من او را مىگيرم تا به دهانم نزديك كنم ؛ كه ناگاه فاسقى تير به گلويش مىزند و او به ناله مىافتد . كف دستم از خونش پر مىشود و من او را به آسمان بلند مىكنم و مىگويم : خدايا براى خشنودى تو شكيبايى مىورزم ؛ پس نيزه‌هاى دشمن با شتاب سوى من مىآيد در حالى كه آتش در خندق پشت چادرها زبانه مىكشد . من در تلخ ترين وقتها در دنيا به آنان حمله مىكنم و مىشود آنچه خداوند مىخواهد !\r\nاو گريست و ما نيز گريستيم و صداى گريه و ناله فرزندان رسول خدا ( ص ) در چادرها بلند شد .\r\nزهير بن قين و حبيب بن مظاهر درباره من ( يعنى امام سجاد ( ع ) ) مىپرسند و مىگويند :\r\nاى سرور ما ! وضعيت سرور ما - اشاره به من مىكند - چه مىشود ؟\r\n\r\n\r\n","description":"","footnote":"\r\n( 1 ) - در اين روايت از زبان امام حسين ( ع ) آورده است : من فردا كشته مىشوم و شما همه با من كشته مىشويد و يك تن از شما نمىماند ! و از زبان امام سجاد ( ع ) آمده است : بامدادان او كشته شد و همه يارانش نيز با او كشته شدند . ولى مشهور خلاف اين است برخى از ياران حسين ( ع ) بودند كه در جنگ روز عاشورا شركت كردند و به شهادت نرسيدند مانند حسن مثنى ، سوار بن منعم نهمى و موقّع بن ثمامه اسدى . مگر اينكه بگوييم اينان در آن گفت و گو و در آن ساعت حضور نداشته‌اند يا اينكه مقصود اين خطاب جمع است به نحو تغليب !\r\n","page_name":" 132 ","page_number":132},
  {"content":"\r\n\r\nحضرت با ديده گريان مىفرمايد : خداوند نمىخواهد كه نسل مرا از دنيا قطع كند ! چگونه آنها موفق به چنين كارى مىشوند و حال آنكه وى پدر هشت امام است . « 1 »\r\n\r\nروايتى ديگر\r\nدر تفسير منسوب به امام حسن عسكرى ( ع ) آمده است : چون حسين ( ع ) و همراهانش گرفتار آن لشكرى شدند كه او را كشتند و سر مطهرش را با خود بردند ؛ به سپاه خويش فرمود : من بيعتم را از شما برداشتم ، به اقوام و دوستان خويش بپيونديد ؛ و به خاندانش فرمود ! به شما اجازه دادم كه از من جدا شويد زيرا شما به سبب زيادى نيروهاى آنان تاب آنها را نداريد . كسى جز من مقصود آنها نيست . پس مرا با اين گروه تنها گذاريد ، خداى عزوجل ياريم مىكند و رهايم نمىكند چون به من حسن نظر دارد همانطور كه بر پيشينيان پاك داشت . سپاهش از او جدا شدند ، « 2 » ولى خاندان و خويشاوندان نزديكش خوددارى ورزيدند و گفتند : ما از تو جدا نمىشويم . آنچه تو را اندوهگين مىسازد ما را نيز اندوهگين مىسازد . و آنچه به تو مىرسد به ما هم مىرسد و ما تا هنگامى كه با شما همراهيم بر خداوند نزديك‌تريم .\r\nفرمود : اگر شما خود را براى آنچه من خويش را آماده كرده‌ام ، آماده كرده‌ايد ، بدانيد كه خداوند جايگاه‌هاى با شرافت را به بندگانش در برابر تحمل سختىها مىدهد ؛ و هر چند كه خداوند مرا با پيشينيانم كه من آخرينشان هستم كه در دنيا مانده‌ام كرامت‌هايى عطا فرموده است كه تحمل دشوارىها را برايم آسان مىسازد . شما از بخشى از اين كرامت‌هاى خداوند\r\n\r\n\r\n","description":"","footnote":"\r\n( 1 ) - مدينه المعاجز ، ج 4 ، ص 214 ، حديث شماره 295 و به نقل از آن ، نفس المهموم ، ص 230 - 231 .\r\n( 2 ) - اگر مقصود از سپاهش از او جدا شدند شتر داران و ديگر كسانى باشد كه امام ( ع ) آنان را اجاره كرد ، اشكالى ندارد . ولى اگر مقصود كسانى باشد كه به ايشان پيوستند دو حالت دارد ؛ اگر اين گفت و گو در راه و پيش از منزلگاه زباله يا در آن انجام شده باشد قبول است . زيرا شمار زيادى به ويژه پس از شنيدن خبر شهادت مسلم ، هانى و عبداللَّه يقطر از چپ و راست از گردشان پراكنده شدند . اما اگر مقصود كسانى باشد كه به ايشان بپيوستند و گفت و گو در شب عاشورا انجام شده باشد مسلّم اين است كه هيچ يك از ياران امام از وى جدا نشدند .\r\n","page_name":" 133 ","page_number":133},
  {"content":"\r\n\r\nمتعال برخورداريد . بدانيد كه تلخ و شيرين دنيا خوابى بيش نيست و بيدارى در آخرت است ! رستگار كسى است كه در آنجا رستگار شود و بدبخت كسى است كه در آنجا بدبخت باشد . . . . « 1 »\r\nحضرمى : درندگان مرا بخورند اگر از تو جدا شوم !\r\nسيد بن طاووس نقل مىكند كه در آن حال به محمد بشير حضرمى گفتند : پسرت در مرز رى اسير شده است ! گفت : خودم و او را به حساب خدا مىگذارم . دوست نمىدارم كه او اسير گردد و من پس از او زنده بمانم !\r\nامام حسين ( ع ) با شنيدن سخن وى فرمود : خدايت رحمت كند ! من بيعتم را از تو برداشتم .\r\nبراى آزادى پسرت اقدام كن !\r\nگفت : درندگان مرا زنده بخورند اگر از تو جدا شوم !\r\nفرمود : اين جامه‌ها ( بردها ) را به فرزند [ ديگر 
  ] ت بده تا سر بهاى برادرش دهد ! و پنج جامه به قيمت هزار دينار به او بخشيد ! . « 2 »\r\n\r\nاشاره\r\nدر زيارت ناحيه مقدسه سلام بر بشر بن عمر حضرمى و ستايش از وى با همان عبارتى آمده است كه به امام حسين ( ع ) گفت . به اين صورت : درود بر بشر بن عمر حضرمى ، خداوند سخن تو را قبول كند كه چون حسين به تو اجازه بازگشت داد ، گفتى : درندگان مرا زنده بخورند اگر از تو جدا شوم ، آيا خبر تو را از كاروانيان جويا شوم . و تو را با وجود اندك بودن ياران رها كنم ! هرگز چنين چيزى نمىشود . « 3 »\r\n\r\n\r\n","description":"","footnote":"\r\n( 1 ) - تفسير الامام الحسن العسكرى ، ص 218 ؛ و ر . ك : بحار الانوار ، ج 11 ، ص 149 ، شماره 25 .\r\n( 2 ) - اللهوف ، ص 40 - 41 ؛ نيز ابن عساكر آن را در تاريخش نقل كرده است ( ترجمة امام الحسين ( ع ) ، ص 221 ، حديث شماره 202 ) محمودى در حاشيه كتاب مىنويسد : ابن سعد در حديث صدم زندگينامه امام حسين ( ع ) از كتاب طبقات الكبرى ، و ابن عديم در حديث 78 ، بغية الطالب ، ص 71 آن را نقل كرده‌اند . نيز ر . ك : العوالم ، ج 17 ، ص 244 و اعيان الشيعه ، ج 1 ، ص 601 .\r\n( 3 ) - بحار الانوار ، ج 45 ، ص 70 ؛ و ج 101 ، ص 272 .\r\n","page_name":" 134 ","page_number":134},
  {"content":"\r\n\r\nسماوى گويد : بشر بن عمرو بن الاحدوث الحضرمى الكندى از حضرموت بود و در زمره كنديان محسوب مىشد . او از تابعان بود و فرزندانى داشت كه در جنگ‌ها نام و نشان داشتند . بشر از كسانى بود كه پيش از جنگ نزد امام حسين ( ع ) آمد . سيد داودى گويد : چون روز دهم محرم فرا رسيد و جنگ روى داد ، به بشر كه در حال و هواى جنگ بود گفتند :\r\nپسرت عمرو در مرزى اسير شده است ! گفت : من خودم و او را به حساب خدا مىگذارم ! دوست نمىدارم كه او اسير گردد و من پس از او باقى بمانم ! چون امام حسين ( ع ) سخن او را شنيد فرمود : خداوند رحمتت كند من بيعتم را از تو برداشتم برو و براى آزادى پسرت اقدام كن !\r\nگفت : درندگان مرا زنده بخورند اگر از تو جدا شوم ، اى ابا عبداللَّه !\r\nامام فرمود : بيا و اين جامه‌هاى برد را به پسرت محمد - كه همراهش بود - بده تا در آزادى برادرش خرج كند . آنگاه پنج جامه به ارزش هزار دينار به او عطا فرمود . « 1 »\r\nاز آنچه سماوى نقل كرده استفاده مىشود كه نام اين شهيد بشر و نام پسرش كه با او همراه بود محمد و نام پسرش كه در مرز رى به اسارت رفت عمرو بود .\r\nبنابراين نام اين شهيد - مطابق با آنچه در زيارت ناحيه مقدسه آمده است - بشر بن عمرو ( يا عمر ) حضرمى است ؛ و آن گونه كه در تاريخ ابن عساكر و لهوف آمده محمد بن بشير حضرمى نيست !\r\nدوم اينكه نوشته سماوى صراحت دارد در اينكه اين واقعه ، روز دهم اتفاق افتاده است و نه شب عاشورا ؛ آن گونه كه از سياق كتاب لهوف بر مىآيد .\r\nمؤيد اين كه واقعه ياد شده در روز دهم اتفاق افتاده نوشتهء ابوالفرج در كتاب مقاتل الطالبيين است ؛ آنجا كه مىگويد : مردى آمد تا به سپاه حسين ( ع ) وارد شد و نزد يكى از ياران آن حضرت آمد و گفت : خبر اين است كه فلان پسرت را ديلم‌ها اسير گرفته‌اند . با من باز گرد تا براى آزادى او تلاش كنيم ؟\r\n\r\n\r\n","description":"","footnote":"\r\n( 1 ) - ابصار العين ، ص 173 - 174 .\r\n","page_name":" 135 ","page_number":135},
  {"content":"\r\n\r\nگفت : چه بكنم ؟ ! من او و خودم را به حساب خدا مىگذارم !\r\nامام حسين ( ع ) فرمود : باز گرد من بيعتم را از تو برداشتم و سر بهاى پسرت را به تو مىدهم !\r\nگفت : هرگز چنين مباد كه از تو جدا شوم و سپس خبرت را از كاروانها بگيرم ! به خدا سوگند هرگز چنين چيزى نمىشود و من از تو جدا نمىگردم !\r\nسپس به دشمن حمله كرد و جنگيد تا كشته شد - رحمت و رضوان خدا بر او باد - . « 1 »\r\nنمىدانيم . . . شايد عبارت اخير نقل ابوالفرج اصفهانى مستند نقلهاى بعدى گشته و گفته‌اند كه اين واقعه در روز دهم بوده است و نه در شب دهم ؛ همانطور كه سماوى به نقل از سيد رضى الدين داودى گفته است . واللَّه العالم .\r\n\r\nنشان دادن جايگاه ياران در بهشت\r\nقطب راوندى به نقل از ابو حمزهء ثمالى گويد : على بن الحسين ( ع ) فرمود : شبى كه پدرم در بامدادش كشته شد با وى بودم . او به يارانش فرمود : اينك شب فرا رسيده است آن را رهوار خويش گيريد . اين مردم مرا مىجويند و چون مرا بكشند به شما توجه نمىكنند و شما آزاد هستيد !\r\nگفتند : نه به خدا هرگز چنين نخواهد شد !\r\nفرمود : همهء شما فردا كشته مىشويد و يك تن از شما باقى نمىماند . « 2 »\r\nگفتند : سپاس خدايى را كه ما را به شرافت كشته شدن در ركاب شما مفتخر ساخت !\r\nآنگاه آنان را فراخواند و فرمود : سرهاتان را بلند كنيد و بنگريد ! آنان آغاز به نگريستن به جايگاه‌هاشان در بهشت كردند و آن حضرت مىفرمود : اى فلانى اين منزل تو است ! و اى فلانى اين منزلت تو است !\r\n\r\n\r\n","description":"","footnote":"\r\n( 1 ) - مقاتل الطالبيين ، ص 78 .\r\n( 2 ) - الخرايج والجرايح ، ج 2 ، ص 847 - 848 ، شماره 62 و ر . ك ، بحارالانوار ، ج 44 ، ص 298 ، شماره 3 .\r\n","page_name":" 136 ","page_number":136},
  {"content":"\r\n\r\nپس از آن مردان سر و سينه‌هايشان را در برابر نيزه و شمشير قرار مىدادند تا به جايگاهشان در بهشت برسند . « 1 »\r\nراوى مىگويد از امام صادق ( ع ) پرسيدم : از ياران حسين ( ع ) و رفتن آنان به استقبال شهادت مرا خبر دهيد ؟\r\nفرمود : پرده‌ها برايشان كنار زده شد به طورى كه جايگاهشان را در بهشت ديدند . پس از آن مردان به استقبال شهادت مىرفتند تا دست در گردن حوريان بهشتى اندازند و به جايگاهشان در بهشت برسند . « 2 »\r\n\r\nحبيب بن مظاهر و راز مزاح شب عاشورا !\r\nكشّى به نقل از كتاب « مفاخر الكوفة و البصرة » مىنويسد : حبيب بن مظاهر اسدى مزاح مىكرد . در اين هنگام يزيد بن خضير همدانى مشهور به سيد القراء گفت : اى برادر ! اين ساعت چه وقت خنده است !\r\nگفت : چه جايى براى شادمانى از اين بهتر ! به خدا همين قدر فاصله داريم كه اين فرومايگان با شمشيرهاشان به ما حمله كنند و ما حورالعين را در آغوش گيريم ! « 3 »\r\nشايان ذكر است در ميان ياران امام حسين ( ع ) كه در كربلا در ركابش به شهادت رسيدند مردى از آل هَمدان به نام يزيد بن خضير همدانى وجود نداشته ، بلكه اين مرد برير بن خضير همدانى است . مؤيد درستى اين مطلب وصف سيد القراء است كه برايش نقل شده است ؛ چرا كه برير در كوفه به شيخ القراء يا سيد القراء مشهور بود . بنابراين يزيد تصحيف برير است .\r\n\r\n\r\n","description":"","footnote":"\r\n( 1 ) - در يك روايت ديگر نيز قطب راوندى به طور مرسل از امام سجاد ( ع ) چنين نقل كرده است :\r\nاينان مرا مىخواهند نه شما را و چون مرا بكشند شما را وا مىگذارند ، پس رهايى رهايى !\r\nشما آزاد هستيد شما اگر شب را با من به صبح آوريد همه كشته مىشويد . گفتند : تو را رها نمىكنيم و زندگى پس از تو را بر نمىگزينيم . . . ( ر . ك : الخرايج و الجرايح ، ج 1 ، ص 254 ، شماره 8 ) .\r\n( 2 ) - علل الشرايع ، ج 1 ، ص 229 ، باب 163 ، شماره 1 ؛ و ر . ك : بحار الانوار ، ج 44 ، ص 297 ، شماره 1 .\r\n( 3 ) - اختيار معرفة الرجال ، ( معروف به رجال كشّى ) ج 1 ، ص 293 ، شماره 133 .\r\n","page_name":" 137 ","page_number":137},
  {"content":"\r\n\r\nمرحوم مقرم نيز در المقتل « 1 » اين واقعه را از رجال كشى نقل مىكند و مىنويسد : حبيب بن مظاهر خندان بيرون آمد . يزيد بن حصين همدانى به او گفت : اين ساعتِ خنده نيست !\r\nدر زيارت ناحيه مقدسه نيز آمده است : سلام بر يزيد بن حصين همدانى مشرقى قارى . « 2 »\r\nسماوى گويد : « در ضبط نام برير و نام پدرش اختلاف است . در الرجال نوشته است :\r\nيزيد بن حصين . . . » « 3 »\r\nمحقق شوشترى گويد : ما در زير عنوان برير بن حصين گفتيم كه يزيد بن حصين در نسخه كشى تصحيف برير بن خضير است . « 4 »\r\n\r\nياران حسين ( ع ) درد شمشير را احساس نمىكنند !\r\nامام باقر ( ع ) فرمود : حسين بن على ( ع ) پيش از آنكه كشته شود به يارانش گفت : رسول خدا ( ص ) فرمود : پسرم ، تو به عراق رانده خواهى شد ؛ و آن سرزمينى است كه در آنجا پيامبران و اوصياى پيامبران به هم رسيدند . به آنجا زمين عمورا گفته مىشود . تو در آن سرزمين به شهادت مىرسى و گروهى از يارانت نيز به همراه تو به شهادت مىرسند . آنان درد آهن را احساس نمىكنند و اين آيه را تلاوت فرمود : « قلنا يا نار كونى برداً و سلاماً على ابراهيم » « 5 » ( گفتيم : اى آتش بر ابراهيم سرد و سلامت باش . ) جنگ بر تو و بر آنان سرد و سلامت است . « پس مژده باد شما را ! به خدا سوگند اگر ما را بكشند ما بر پيامبرمان وارد مىشويم . . . » « 6 »\r\n\r\n\r\n","description":"","footnote":"\r\n( 1 )\r\n- مقتل الحسين ( ع ) ، مقرم ، ص 216 .\r\n( 2 ) - بحار الانوار ، ج 45 ، ص 70 .\r\n( 3 ) - ابصار العين ، ص 125 - 126 .\r\n( 4 ) - قاموس الرجال ، ج 2 ، ص 296 ، شماره 1077 .\r\n( 5 ) - انبياء ( 21 ) ، آيه 69 .\r\n( 6 ) - الخرائج و الجرائح ، ج 2 ، ص 848 - 850 ، ش 63 . اين روايت شريفه از زبان امام حسين ( ع ) تتمه مهمى دارد كه به اخبار عالم رجعت مربوط مىشود . خوب است كه خواننده گرامى به آنجا مراجعه كند و از آن غفلت نورزد ؛ و ر . ك : بحار ، ج 44 ، ص 80 ، شماره 6 .\r\n","page_name":" 138 ","page_number":138},
  {"content":"\r\n\r\nنيز از آن حضرت نقل شده است كه امام حسين ( ع ) به يارانش فرمود :\r\n« مژده باد شما را به بهشت ! به خدا سوگند پس از آنچه براى ما رخ دهد ، آنقدر كه خداوند بخواهد درنگ مىكنيم . آنگاه خداوند ما و شما را بيرون مىآورد تا قائم ما پيروز شود و از ستمكاران انتقام بگيرد ! و من و شما آنان را در غل و زنجير و شكنجه‌هاى گوناگون مىبينيم . »\r\nبه وى گفتند : اى فرزند رسول خدا قائم شما كيست ؟ « فرمود : نسل هفتم فرزندم محمد بن على الباقر ، و او حجة بن الحسن على بن محمد بن على بن موسى بن جعفر بن محمد بن على فرزند من است . او كسى است كه براى مدتى طولانى غايب مىشود . آنگاه ظهور مىكند و زمين را از عدل و داد پر مىكند ، همان گونه كه از ستم و بيداد پر شده است . . . » « 1 »\r\n\r\nفرمان امام براى كندن خندق پيرامون اردوگاه\r\nآنگاه امام حسين ( ع ) فرمان داد گودالى خندق مانند پيرامون لشكرش كندند و آن را از هيزم پر كردند ؛ و فرزندش على ( ع ) را با سى سوار و بيست پياده فرستاد تا آب بياورند و اينان بسيار بيمناك بودند . « 2 » در آن حال امام حسين ( ع ) اين شعر مىخواند :\r\nاى روزگار ، اف بر دوستى تو\r\nچه بامدادان و شبانگاهان\r\nكه ياران و دنيا جويان را كشته‌اى\r\nو روزگار عوض نمىپذيرد\r\nفرمان به دست پروردگار جليل است\r\nو همه زندگان راه مرا مىپيمايند\r\n\r\n\r\n","description":"","footnote":"\r\n( 1 ) - مقتل الحسين ، مقرم ، به نقل از اثبات الرجعه ؛ و ر . ك : اثبات الهداة ، ج 3 ، ص 569 ، باب 32 ، فصل 44 ، شماره 681 ، به نقل از اثبات الرجعه ، فضل بن شاذان ، معجم احاديث المهدى ، ج 3 ، ص 181 - 182 ، شماره 704 .\r\n( 2 ) - بدون شك اين عبارت با حقيقت ثابت و مشهور در باره شجاعت ياران امام ( ع ) و آرامشى كه از آن برخوردار بودند منافات دارد . به ويژه آنكه پس از ديدن جايگاههاشان در بهشت براى رويارويى دشمن شتاب ورزيدند .\r\n","page_name":" 139 ","page_number":139},
  {"content":"\r\n\r\nسپس به يارانش فرمود : « به پا خيزيد و از آب بنوشيد كه آخرين توشه شما است . وضو بسازيد و غسل كنيد و جامه‌هاتان را بشوييد تا كفن‌هاى شما باشد ! . . . » « 1 »\r\nاما خوارزمى داستان كندن خندق را از ابن اعثم كوفى چنين نقل كرده است : چون امام حسين ( ع ) از مردم نوميد شد و دانست كه با وى پيكار مىكنند به يارانش گفت : به پا خيزيد و گودالى همانند خندق پيرامون لشكرگاهمان حفر كنيد و در آن آتش بيفروزيد تا اين گروه تنها از يك سو بجنگند . زيرا چنانچه با ما بجنگند و ما به جنگ آنان سرگرم شويم حرم از دست مىرود .\r\nآنان از هر سو برخاستند و كمك كرده خندق را حفر نمودند . سپس خار و خاشاك گرد آوردند و درون خندق ريختند و آتش زدند . « 2 »\r\n\r\nاى روزگار ! اف بر دوستى تو\r\nشيخ مفيد گويد : على بن الحسين ( ع ) فرمود : آن شبى كه پدرم در بامداد آن كشته شد ، من نشسته بودم و عمه‌ام زينب از من پرستارى مىكرد . در اين هنگام پدرم در چادر خويش به سر مىبرد و جوين غلام ابوذر غفارى نزد او بود . جوين سرگرم تعمير و اصلاح شمشيرش بود و پدرم مىفرمود :\r\nاى روزگار اف بر دوستى تو . . . .\r\nپدرم آن را دو يا سه بار از سرخواند تا آن را فهميدم و به مقصودش پى بردم . بغض گلويم را گرفت و من آن را فرو خوردم و ساكت ماندم و دانستم كه بلا فرود آمده است عمه‌ام نيز آنچه را من شنيدم شنيد . او زن است و نازكدلى و بى تابى از شأن زنان است . او\r\n\r\n\r\n","description":"","footnote":"\r\n( 1 ) - امالى شيخ صدوق ، ص 133 - 134 ، مجلس سى ام ، حديث شماره 1 . شايد اين خبر را كه فرماندهى آب بر عهده حضرت على اكبر بود تنها شيخ صدوق نقل كرده است . اين خبر با روايت مشهور كه آخرين بار حضرت ابوالفضل ( ع ) در روز هفتم محرم مأمور آوردن آب شد منافات دارد . همين طور اشعارى كه در اين خبر آمده است مربوط به واقعه مشهور ديگرى از وقايع شب دهم است . البته منافاتى هم ندارد كه امام ( ع ) آن را در چند مناسبت خوانده باشد .\r\n( 2 ) - مقتل الحسين خوارزمى ، ج 1 ، ص 252 به نقل از الفتوح ، ج 5 ، ص 173 - 174 . متن خوارزمى را بر متن الفتوح ترجيح داديم ؛ چرا كه اين متن بسيار آشفته است .\r\n","page_name":" 140 ","page_number":140},
  {"content":"\r\n\r\nنتوانست خوددارى كند . از جا برخاست و در حالى كه جامه‌اش روى زمين كشيده مىشد با سر برهنه نزد پدرم رفت و گفت : واثكلاه ( اى عزا و مصيبت من ) اى كاش مرگ من رسيده بود و زنده نبودم ! امروز مادرم فاطمه ، پدرم على و برادرم حسن كشته شدند .\r\nاى باز مانده گذشتگان و اى پناه بازماندگان !\r\nحسين ( ع ) به او نگريست و فرمود : خواهرم ، مبادا شيطان بردبارى تو را بربايد ؛ و چشمانش پر از اشك شد و فرمود : اگر قطا « 1 » را مىگذاردند مىخوابيد .\r\nزينب گفت : اى واى من ! آيا به ناچار تن به مرگ داده‌اى ؟ اين بيش‌تر دلم را ريش مىكند و بر من سخت‌تر است ! آنگاه سيلى به صورت زد و دست به گريبان برد و آن را پاره كرد و بى هوش افتاد ! امام حسين ( ع ) بر بالين او رفت و آب به صورتش زد و فرمود : خواهرم آرام باش ! پرهيزكارى پيشه كن و با شكيبايى الهى شكيبا باش . بدان كه اهل زمين همه مىميرند و اهل آسمان باقى نمىمانند و همه چيز هلاكت يابد مگر خداوندى كه آفريدگان را به قدرت خويش آفريد . همو كه مردم را بر مىانگيزد و باز مىگرداند . او يكتا و يگانه است . جدم از من بهتر بود . پدرم از من بهتر بود . مادرم از من بهتر بود ؛ و برادرم از من بهتر بود و رسول خدا ( ص ) اسوه من و همه مسلمانان بود ! ( كنايه از اين كه آنها با اين كه از من بهتر بودند همگى رفتند و من نيز بايد بروم . )\r\nحضرت با اين گونه سخنان او را دلدارى داد و فرمود : خواهرم ، من ترا سوگند مىدهم به اين سوگند رفتار كن . چون كشته شدم برايم گريبان چاك مزن ، چهره مخراش و براى خود واى و هلاكت مخواه !\r\n[ امام سجاد ( ع ) چنين ادامه مىدهد : 
  ] سپس آمد و او را كنار نشاند آنگاه نزد اصحاب رفت و از آنان خواست كه چادرهايشان را به هم نزديك و طناب‌ها را در هم داخل كنند ؛ و ميان چادرها باشند و با دشمن از يك سو رو به رو گردند به طورى كه چادرها پشت سر و در راست و چپشان واقع باشد و جز سويى كه دشمن از آنجا مىآيد همه طرف بسته باشد .\r\n\r\n\r\n","description":"","footnote":"\r\n( 1 ) - مرغى است كه به فارسى آن را سنگخوار گويند كه آواز كردن قطا در بيابان مسافران را دليل باشد كه در آنجا آب است ( دهخدا ) .\r\n","page_name":" 141 ","page_number":141},
  {"content":"\r\n\r\nپس از آن به جاى خويش بازگشت و سراسر شب را سرگرم نماز و استغفار و دعا و تضرع بود ! اصحاب وى نيز به نماز و دعا و استغفار ايستادند . « 1 »\r\n\r\nبازديد امام از تپه‌ها و بلندىها\r\nامام ( ع ) در دل شب از اردوگاه بيرون آمد و به باز ديد از تپه‌ها و بلندىهاى و گردنه‌ها\r\n\r\n\r\n","description":"","footnote":"\r\n( 1 ) - الارشاد ، ص 259 - 260 ؛ تاريخ الطبرى ، ج 4 ، ص 318 - 319 ؛ در اين كتاب در آغاز خبر آمده است : آنگاه كه پدرم با يارانش كناره گرفت ؛ و نيز در آن آمده است : سپس او را آورد تا در نزد من نشاند و نزد اصحابش رفت . و نيز در آن به جاى جوين ( حوّى ) آمده است ؛ نيز ر . ك : الكامل فى التاريخ ، ج 3 ، ص 285 - 286 ؛ عبارت سربرهنه بود در اين كتاب نيست . و ر . ك : البدايه و النهايه ، ج 8 ، ص 191 ، با اختلاف و اختصار ؛ انساب الاشراف ، ج 3 ، ص 393 و 394 ، در اين كتاب نيز به جاى جوين حوى آمده است و عبارت در حالى كه سر برهنه بود نيست . نيز ر . ك : مقاتل الطالبيين ، ص 75 . اما ابن اعثم كوفى اين داستان را در آغاز فرود آمدن امام ( ع ) در زمين كربلا نقل كرده و برخى مورخان نيز از او پيروى كرده‌اند ( ر . ك : اللهوف ، ص 35 - 36 ؛ مقتل الحسين خوارزمى ، ج 1 ، ص 338 - 339 . در روايت ابن اعثم آمده است : كاروان فرود آمد و بار و بنه را در كنار فرات پايين آوردند . براى حسين ( ع ) و خانواده و فرزندانش چادر به پا كردند ؛ و خويشاوندانش چادرهايشان را در پيرامون چادر او به پا ساختند . در آن حال حسين ( ع ) نشست و اين شعر را مىخواند :\r\nاى روزگار اف بر دوستى تو\r\nگويد : خواهران حسين ، زينب و ام كلثوم ، اين سخن را شنيدند و گفتند : برادر جان اين سخن كسى است كه يقين بر كشته شدن دارد ؟ ! فرمود : آرى خواهرانم !\r\nزينب گفت : واثكلاه ! اى كاش مرگ ، زندگانى مرا مىگرفت . جدم رسول خدا ( ص ) از دنيا رفت ، پدرم على از دنيا رفت ، مادرم فاطمه از دنيا رفت ، برادرم حسن ( ع ) از دنيا رفت و اينك حسين به من خبر مرگ خويش را مىدهد !\r\nگويد : زنان گريستند و سيلى به صورت زدند ! و ام كلثوم فرياد مىزد : يا جد بزرگوار ! پدر جان على ! مادر جان فاطمه ! برادرجان حسن ! برادرم حسين ! پس از تو تباه مىگرديم يا اباعبداللَّه ! حسين ( ع ) او را نكوهش و دعوت به شكيبايى كرد و فرمود : خواهرم ، با شكيبايى خداوندى شكيبا باش و به قضاى الهى رضايت بده . ساكنان آسمان‌ها نيست مىشوند ، اهل زمين مىميرند و هيچ موجودى باقى نمىماند . همه چيز جز خداوند هلاكت مىيابد . فرمان از آن اوست و به سوى او باز مىگرديد ؛ و محمد ( ص ) اسوه همه مردان و زنان مؤمن است . آنگاه فرمود : مراقب باشيد پس از كشته شدنم گريبان چاك ندهيد و صورت مخراشيد ! ( الفتوح ، ج 5 ، ص 149 - 150 ) .\r\nدر مقتل خوارزمى آمده است : و جون غلام ابوذر غفارى با وى همراه بود .\r\nروايت وى تركيبى است از روايت طبرى و روايت ابن اعثم كوفى ؛ و در پايان آن آمده است : سپس فرمود : « اى زينب ، اى ام كلثوم ، اى فاطمه ، اى رباب مراقب باشيد ، آنگاه كه من كشته شدم گريبان چاك مدهيد و صورت مخراشيد و درباره من سخن ناروا نگوييد ! » ( ر . ك : مقتل الحسين ، خوارزمى ، ج 1 ، ص 338 - 339 ) .\r\n","page_name":" 142 ","page_number":142},
  {"content":"\r\n\r\nپرداخت . نافع بن هلال به دنبال حضرت رفت ؛ و چون امام ( ع ) دليل بيرون آمدنش را پرسيد گفت : از رفتن شما به سوى اردوگاه اين سركش بيمناك شدم !\r\nامام حسين ( ع ) فرمود : من براى بازديد تپه‌ها و بلندىها بيرون آمده‌ام مبادا در روزى كه شما و آنان به يكديگر حمله مىكنيد كمينگاه هجوم اسبان باشد !\r\nسپس در حالى كه دست نافع را گرفته بود بازگشت ؛ و فرمود : به خدا سوگند ، وعده تخلف‌ناپذير فرا رسيده است !\r\nآنگاه فرمود : آيا نمىخواهى در اين دل شب از ميان اين دو كوه به روى و جان خويش را نجات دهى ؟\r\nنافع بر پاهاى حضرت افتاد و آنها را مىبوسيد و مىگفت : مادرم به عزايم بنشيند . هزاران شمشير و اسب دارم به خدايى كه به وسيله تو بر من منت نهاد سوگند ، از تو جدا نگردم تا آنكه به سبب جنگ و گريزم از پاى در آيند !\r\nسپس امام حسين ( ع ) درون چادر زينب رفت و نافع بيرون در انتظار ماند . او شنيد كه زينب مىگويد : آيا از نيت يارانت خبردار شده‌اى ؟ من بيم آن دارم كه در هنگام حمله تو را تسليم كنند !\r\nحضرت فرمود : به خدا سوگند آنان را آزمودم و در آنها چيزى جز ثبات و پايمردى نديدم .\r\nآنان با مرگ چنان مأنوس‌اند كه كودك با پستان مادرش .\r\nنافع گفت : چون اين را از او شنيدم گريستم و نزديك حبيب بن مظاهر آمدم و آنچه را از امام ( ع ) و خواهرش زينب شنيده بودم باز گفتم .\r\nحبيب گفت : به خدا سوگند ، اگر انتظار فرمانش نبود ، همين امشب به سوى دشمن مىشتافتم !\r\nگفتم : من در پى آن حضرت نزد خواهرش رفتم و گمان دارم كه ديگر زنان نيز چون وى اندوهگين باشند ! آيا مىخواهى يارانت را گرد آورى و در برابر آنان بگويى كه دلهايشان را آرام سازد !\r\nآنگاه حبيب برخاست و فرياد زد : اى مردان غيرتمند و اى شيران ميدان كارزار !\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nياران او چون شير ژيان از چادرها بيرون آمدند . حبيب به بنى هاشم گفت :\r\nبه جايگاهتان باز گرديد ، چشمانتان آرام باد ! سپس رو به يارانش كرد و آنچه را از نافع ديده و شنيده بود باز گفت .\r\nآنان همگى گفتند : به خدايى كه به وسيله اينجايگاه بر ما منت نهاد سوگند ، اگر انتظار فرمانش نبود همين دم با شمشير به آنان حمله مىكرديم ! آسوده باش و ما تو را روسفيد خواهيم كرد !\r\nحبيب برايشان دعاى خير كرد و گفت : همراه من بياييد تا نزد زنان برويم و به آنان آرامش خاطر دهيم .\r\nحبيب همراه يارانش آمد و فرياد زد : اى گروه زنان بزرگوار حرم رسول خدا ( ص ) !\r\nاين شمشيرهاى غلامان شما است كه عهد كرده‌اند آن را غلاف نكنند مگر در گردن بدخواهان شما ! و اين نيزه‌هاى غلامان شما است كه سوگند ياد كرده‌اند آنها را فرو نكنند مگر در سينه كسانى كه از جمع شما جدا باشند !\r\nزنان با آه و ناله به سوى آنان آمدند و گفتند : اى پاكان ! از دختران رسول خدا و آزاد زنان امير مومنان ( ع ) حمايت كنيد !\r\nصداى ناله و گريه مردم بلند شد ، به گونه‌اى كه گويى زمين آنان را همراهى مىكرد . « 1 »\r\n\r\nبگو : ناپاك و پاكيزه برابر نيستند « 2 »\r\nطبرى به نقل از ضحاك بن عبداللَّه مشرقى گويد : چون شب فرا رسيد امام حسين و يارانش بيدار ماندند و به نماز ، استغفار و دعا و تضرع پرداختند . در اين حال سواران دشمن بر ما مىگذشتند و از ما مراقبت مىكردند و امام حسين ( ع ) اين آيه شريفه را مىخواند : « كسانى\r\n\r\n\r\n","description":"","footnote":"\r\n( 1 ) - مقتل الحسين ، مقرم ، ص 218 - 219 به نقل از كتاب الدمعة الساكبه ، ص 325 .\r\nشايد آقاى مقرم عبارت‌هاى منبع اصلى را خلاصه كرده و آشفتگى و ضعف عباراتش را بر طرف نموده است . در منبع به جاى نام نافع بن هلال ، هلال بن نافع آمده است ؛ كه اشتباه است و با ضبط صحيح آن در زيارت ناحيه مقدسه و تاريخ طبرى و كامل ابن اثير و ارشاد مخالفت دارد .\r\n( 2 ) - مائده ( 5 ) آيه 100 .\r\n","page_name":" 144 ","page_number":144},
  {"content":"\r\n\r\nكه كافر شده‌اند مپندارند اين مهلت كه به ايشان مىدهيم برايشان خير است . ما به آنها مهلت مىدهيم تا گناهشان بيش‌تر شود و عذابى دارند خفت بار . خداوند مؤمنان را بر اين حال كه شما بر آن هستيد نمىگذارد تا پليد را از پاك جدا كند . » « 1 » در آن ميان سوارى از مراقبان دشمن اين را شنيد و گفت : به خداى كعبه سوگند ، پاكان ما هستيم و از شما جدا گشته‌ايم .\r\nمن او را شناختم و به برير بن خضير گفتم : مىدانى اين كيست ؟ گفت : نه ! گفتم : اين ابو حرب سبيعى ، عبداللَّه بن شهر است . او مردى بذله‌گو و بيهوده‌گو و شجاع و خون‌ريز بود و بارها از سوى سعيد بن قيس به سبب جناياتش زندانى شده بود .\r\nبرير به او گفت : اى فاسق ! آيا خداوند تو را جزء پاكان قرار مىدهد ؟ !\r\nگفت : تو كيستى ؟\r\nگفت : من برير بن خضيرم !\r\nگفت : دريغم مىآيد اى برير ! اى برير به خدا سوگند هلاك گشتى !\r\nبرير گفت : اى ابا حرب ! آيا نمىخواهى از گناهان بزرگت در پيشگاه خداوند توبه كنى ؟\r\nبه خدا سوگند ما پاكيزگانيم ولى شما ناپاك هستيد .\r\nگفت : من نيز بر اين شهادت مىدهم !\r\nگفتم : واى بر تو ، آيا دانستنت به تو سودى نمىبخشد ؟ !\r\nگفت : فدايت گردم ! آنگاه چه كسى با يزيد بن عذره عنزى از قبيله عنز بن وائل همنشينى كند ؟ گفت : او اينك با من است !\r\nگفت : خداوند راى تو را زشت گرداند ! تو در هر حال نادانى !\r\nسپس از نزد ما برگشت ؛ و آن كسى كه فرمانده سواران بود و شب از ما پاسبانى مىكرد عزرة بن قيس احمسى بود . « 2 »\r\n\r\nياران تازه\r\nحسين و يارانش آن شب را به ذكر خداوند زنده نگه داشتند و در حال ركوع و سجده و\r\n\r\n\r\n","description":"","footnote":"\r\n( 1 ) - آل عمران ( 3 ) ، آيه‌هاى 178 و 179 .\r\n( 2 ) - تاريخ الطبرى ، ج 4 ، ص 320 - 321 .\r\n","page_name":" 145 ","page_number":145},
  {"content":"\r\n\r\nايستاده و نشسته زمزمه مىكردند . در آن شب 32 نفر از سپاهيان عمر سعد به آنان پيوستند ؛ « 1 » و روش حسين چنين بود كه نماز فراوان مىخواند و خوى و صفاتش به حد كمال بود . « 2 »\r\n\r\nخواب راستين سحرگاهان\r\nسحرگاهان امام حسين ( ع ) پس از زدن چرتى كوتاه بيدار شد و گفت : آيا مىدانيد كه اينك در خواب چه ديدم ؟\r\nگفتند : چه ديده‌اى اى فرزند رسول خدا ؟\r\nفرمود : سگانى را ديدم كه به من حمله كردند تا مرا گاز بگيرند ! و در ميانشان سگى بود خالدار كه بيش از همه به من حمله مىبرد ! گمان دارم كار كشتن مرا مردى پيسى از ميان اين قوم بر عهده گيرد . پس از آن جدم رسول خدا ( ص ) را ديدم در حالى كه گروهى از اصحابش با وى بودند او به من فرمود : فرزندم ! تو شهيد آل محمدى و به اهل آسمان و عرشيان مژده آمدن تو را داده‌اند . بايد امشب به هنگام افطار نزد من باشى . فرزندم بشتاب و تأخير مكن .\r\nاين فرشته از آسمان فرود آمده است تا خون تو را درون شيشه‌اى سبز بگيرد ! اين خوابى است كه ديده‌ام . فرمان سر رسيده و كوچ كردن از اين دنيا نزديك گشته است . « 3 »\r\n\r\nكسانى كه تا شب دهم در كربلا به امام ( ع ) پيوستند\r\n\r\n1 - انس بن حارث كاهلى - صحابى - ( رض )\r\nشرح زندگى نامه وى در وقايع راه ميان مكه و كربلا در وقايع منزلگاه « قصر بنى مقاتل » آورده‌ايم . به آنجا مراجعه شود . « 4 »\r\n\r\n\r\n","description":"","footnote":"\r\n( 1 )\r\n- نام و زندگينامه اينان در فهرست كسانى كه تا شب دهم به امام حسين ( ع ) پيوستند در پايان اين فصل‌خواهد آمد .\r\n( 2 ) - اللهوف ، ص 41 .\r\n( 3 ) - الفتوح ، ج 5 ، ص 181 ، و به نقل از آن مقتل الحسين خوارزمى ، ج 1 ، ص 356 ، با اندكى تفاوت ؛ و ما چون متن خوارزمى آشفته نبود آن را برگزيديم .\r\n( 4 ) - فصل سوم .\r\n","page_name":" 146 ","page_number":146},
  {"content":"\r\n\r\nدر زيارت ناحيه مقدسه بر وى چنين درود فرستاده شده است :\r\nسلام بر انس بن كاهل اسدى . « 1 »\r\nسماوى گويد : وى هنگام فرود آمدن حسين ( ع ) در كربلا همراه كسانى كه سعادت نصيبشان گرديد شبانه به آن حضرت پيوست ! . « 2 »\r\n\r\n2 - جوين بن مالك بن قيس بن ثعلبه تميمى\r\nجوين كه در ميان بنى تميم سكونت داشت همراه آنان به جنگ حسين ( ع ) آمد . او از شيعيان بود . هنگامى كه شرايط حسين پذيرفته نشد ، همراه چند تن ديگر شبانه به حسين پيوستند . جوين در ركاب امام حسين ( ع ) به شهادت رسيد . سروى گويد : او در حمله نخست كشته شد . « 3 »\r\nزنجانى گويد : محقق استرابادى در رجال خويش گفته است : جوين بن مالك تميمى . . .\r\nو ابن عساكر گفته است : او جوين بن مالك بن قيس بن ثعلبه تميمى است كه در جنگ‌ها شهرتى داشت . « 4 » در زيارت ناحيه مقدسه بر وى چنين درود فرستاده شده است :\r\n« درود بر جوين بن مالك ضبعى . » « 5 »\r\n\r\n3 - حبيب بن مظاهر ( مظهر ) اسدى فقعسى - صحابى - ( رض )\r\nوى حبيب بن مظهر بن رئاب بن اشتر بن جخوان بن فقعس بن طريف بن عمرو بن قيس بن حرث بن ثعلبة بن دودان بن اسد است .\r\nابوالقاسم اسدى فقعسى ، از صحابه بود و پيامبر ( ص ) را ديده بود . ابن كلبى از وى ياد كرده است . « 6 » وى پسر عموى ربيعة بن حوط بن رئاب مكنّى به ابو ثور ، شاعر جنگجو است .\r\n\r\n\r\n","description":"","footnote":"\r\n( 1 ) - بحار الانوار ، ج 45 ، ص 71 .\r\n( 2 ) - ابصار العين ، ص 99 .\r\n( 3 ) - همان ، ص 194 .\r\n( 4 ) - وسيلة الدارين فى انصار الحسين ، ص 116 ، شماره 25 .\r\n( 5 ) - بحار الانوار ، ج 101 ، ص 237 .\r\n( 6 ) - ر . ك : جمهرة النسب ، ج 1 ، ص 241 .\r\n","page_name":" 147 ","page_number":147},
  {"content":"\r\n\r\nسيره نويسان گفته‌اند : حبيب در كوفه سكنى گزيد و در همه جنگ‌هاى على ( ع ) با او بود . وى از خاصان و حاملان علوم آن حضرت بود .\r\nكشّى به نقل از فضيل بن زبير گويد : ميثم تمار سوار بر اسب خويش مىگذشت . حبيب بن مظاهر اسدى در محل اجتماع بنى اسد به پيشواز او رفت . آن دو آنقدر گفت و گو كردند كه گردن اسب‌هاشان به هم مىخورد . آنگاه حبيب گفت : گويا پير مرد طاس و شكم گنده خربزه فروشى را مىبينم كه در راه محبت دودمان پيامبرش او را به دار آويخته‌اند و شكم او را پاره مىكنند !\r\nميثم گفت : من نيز مردى سرخ روى را مىشناسم كه دو گيسو دارد ؛ به يارى فرزند دختر پيامبرش مىرود و كشته مىشود و سرش را در كوفه مىگردانند !\r\nچون از يكديگر جدا شدند اهل مجلس گفتند : درغگوتر از اين دو نديده‌ايم .\r\nاهل مجلس هنوز پراكنده نشده بودند كه رشيد هجرى آمد و سراغ آن دو را گرفت . گفتند :\r\nاز اينجا رفتند و از آن دو شنيديم كه چنين و چنان مىگويند .\r\nرشيد گفت : خداوند ميثم را رحمت كند ! فراموش كرد بگويد كه بر آورندهء سر حبيب صد درهم بيش‌تر جايزه مىدهند .\r\nاو بازگشت و مردم گفتند : به خدا سوگند ، اين از آنها دروغگوتر است !\r\nگويد : چند شبانه‌روزى بيش سپرى نشد كه ديديم ميثم را بر خانه عمرو بن حريث به دار آويخته‌اند و چون سر حبيب را كه با حسين ( ع ) كشته شده بود آوردند همه آنچه را كه گفته بودند به چشم ديديم ! « 1 »\r\nسيره نويسان گفته‌اند : حبيب از كسانى بود كه با امام حسين ( ع ) مكاتبه كرد . « 2 »\r\nگويند : هنگامى كه مسلم بن عقيل به كوفه آمد و در خانه مختار منزل كرد و شيعيان نزد وى آمد و شد مىكردند ؛ گروهى از خطيبان ميانشان به پا خاستند كه پيشاپيش آنها عابس شاكرى بود . سپس حبيب برخاست و پس از خطبه عابس به او گفت : خدايت رحمت كناد ! آنچه\r\n\r\n\r\n","description":"","footnote":"\r\n( 1 ) - رجال كشى ، ص 78 ، شماره 133 .\r\n( 2 ) - ر . ك : الارشاد ، ص 224 ؛ اللهوف ، ص 14 ؛ تاريخ الطبرى ، ج 4 ، ص 261 .\r\n","page_name":" 148 ","page_number":148},
  {"content":"\r\n\r\nرا كه در دل داشتى به كوتاه سخن ادا كردى . به خداى بى همتا سوگند كه من نيز بر همان چيزى هستم كه تو بر آنى ! « 1 »\r\nگويند : حبيب و مسلم ( بن عوسجه ) در كوفه براى حسين بيعت مىگرفتند ، تا آنكه عبيداللَّه زياد به آن شهر در آمد و مردم را از گرد مسلم پراكند و يارانش را فرارى داد . در اين هنگام قبايل آن دو پنهانشان كردند و چون حسين به كربلا آمد ، پنهانى نزد وى رفتند . آنان شب‌ها راه مىرفتند و روزها مخفى مىشدند تا به او رسيدند .\r\nابن ابو طالب گويد : حبيب هنگام رسيدن به حسين ( ع ) و ديدن شمار اندك ياران و فراوانى شمار دشمنان آن حضرت گفت : در اين نزديكى قبيله‌اى از بنى اسد هستند ، اگر اجازه بدهيد مىروم و آنان را به يارى تو دعوت مىكنم . شايد خداوند هدايتشان كند و به وسيله آنان بليه را از تو بگرداند ! امام حسين ( ع ) به وى اجازه فرمود . « 2 »\r\nاز حادثه ياد شده چنين استفاده مىشود كه حبيب در كربلا پيش از روز ششم محرم به امام حسين پيوست . اين مطلب به روشنى در سخن خوارزمى آمده است : لشكرها شش روز گذشته از محرم نزد عمر سعد گرد آمدند . حبيب بن مظاهر چون اين را ديد نزد حسين آمد و گفت : اى فرزند رسول خدا ، در نزديكى ما قبيله‌اى از بنى اسد هست . . . . « 3 »\r\nهنگامى كه قرّة بن قيس حنظلى ، از سوى عمر سعد نزد امام ( ع ) آمد و پيغامش را به او رساند و امام هم پاسخ او را داد ، حبيب به او گفت : واى بر تو اى قرّه ، كجا نزد قوم ستمكار باز مىگردى ؟ اين مرد را يارى كن كه خداوند به وسيله پدرانش ما و شما را كرامت بخشيد ! قرّه گفت : پاسخ امام را براى عمر سعد مىبرم و آنگاه فكر مىكنم . « 4 »\r\nحبيب در عصر روز نهم خطاب به سپاه دشمن گفت : به خدا سوگند فرداى قيامت چه بد مردمانى هستند ! آنان كه با خداوند در حالى رو به رو خواهند شد كه فرزندان و ذريه پيامبرش را كشته‌اند و بندگان عابد و شب زنده داران سحر خيز و ذكر خدا گويان را به قتل رسانده‌اند . « 5 »\r\n\r\n\r\n","description":"","footnote":"\r\n( 1 ) - ر . ك : تاريخ الطبرى ، ج 4 ، ص 264 .\r\n( 2 ) - اين واقعه به‌طور كامل در اوائل همين فصل‌دوم و ذيل عنوان « حبيب‌بن‌مظاهر و جمع‌آورى نيرو » گذشت .\r\n( 3 ) - مقتل الحسين ، خوارزمى ، ج 1 ، ص 345 .\r\n( 4 ) - تاريخ الطبرى ، ج 4 ، ص 311 .\r\n( 5 ) - همان ، ص 316 .\r\n","page_name":" 149 ","page_number":149},
  {"content":"\r\n\r\nشمر بن ذى الجوشن در پاسخ يكى از مواعظ امام ( ع ) گفت : من خداى را بر يك حرف ( با ترديد ) مىپرستم اگر بداند كه چه مىگويد ! حبيب بن مظاهر در پاسخ وى گفت : به خدا سوگند تو را مىبينم كه هفتاد بار خداى را با ترديد مىپرستى ، و من گواهى مىدهم كه تو راست مىگويى و نمىدانى كه چه مىگويد ! خداوند بر قلبت مهر زده است ! « 1 »\r\nطبرى و ديگران نوشته‌اند كه حبيب فرمانده جناح چپ سپاه امام حسين ( ع ) و زهير فرمانده جناح راست بود ؛ « 2 » و حبيب رجزخوانى مبارزان را به آسانى پاسخ مىداد . « 3 »\r\nگويند : هنگامى كه مسلم بن عوسجه بر زمين افتاد ، امام حسين ( ع ) همراه حبيب بر بالين او رفت . حبيب گفت : اى مسلم ، زمين خوردن تو بر من گران است ، مژده باد تو را به بهشت !\r\nمسلم با صداى ضعيف گفت : خداوند به تو بشارت نيكو دهد .\r\nحبيب گفت : اگر نبود كه مىدانم ساعتى بعد من نيز به تو ملحق مىشوم ، دوست داشتم به سبب حق خويشاوندى و دينى ، همه كارهايت را به من وصيت كنى و من به همه آنها عمل كنم . گفت : آرى ، خدايت رحمت كند و - با اشاره به حسين ( ع ) گفت : - سفارش مىكنم كه با اين مرد همراه باش تا در ركابش جان دهى !\r\nحبيب گفت : به خداى كعبه سوگند چنين مىكنم . « 4 »\r\nگويند : چون حسين ( ع ) از دشمن خواست كه اجازه دهند نماز ظهر را به جاى آرد ، حصين بن تميم به وى گفت : نمازت قبول نمىشود !\r\nحبيب به او گفت : آيا پنداشته‌اى كه نماز خاندان پيامبر ( ص ) قبول نمىشود ولى از تو الاغ پذيرفته مىشود !\r\nحصين به او حمله كرد و حبيب نيز حمله كرد . حبيب ضربتى به صورت اسب حصين زد .\r\nاسب روى دو پا بلند شد و او پايين افتاد . ياران حصين او را بردند و نجات دادند و حبيب حمله مىكرد كه وى را از ميانشان بربايد و اين سرود را مىخواند :\r\n\r\n\r\n","description":"","footnote":"\r\n( 1 ) - ر . ك : تاريخ الطبرى ، ج 4 ، ص 323 .\r\n( 2 ) - ر . ك : الاخبار الطوال ، ص 256 .\r\n( 3 ) - ر . ك : تاريخ الطبرى ، ج 4 ، ص 326 .\r\n( 4 ) - ابصار العين ، ص 104 .\r\n","page_name":" 150 ","page_number":150},
  {"content":"\r\n\r\nاى بدترين قوم از نظر نام و نيرو ، سوگند مىخورم كه اگر ما به اندازه شما يا جزئى از شما بوديم به ما پشت مىكرديد .\r\nآنگاه به پيكار دشمن برخاست و شمشير در ميانشان نهاد و مىگفت :\r\nمن حبيبم و پدرم مظهر است\r\nيكه سوار عرصهء نبردهاى سخت\r\nشما آماده‌تريد و شمارتان بيش‌تر است\r\nاما ما وفادارتر و شكيباتريم\r\nحجت ما به حق برتر و آشكارتر است\r\nو از شما پرهيزگارتريم و دستاويزى محكم‌تر داريم\r\nاو پيوسته اين سخن را بر زبان مىراند و از دشمن كشتارى عظيم كرد ! « 1 »\r\nنقل شده است ، قاسم پسر حبيب كه در آن هنگام نوجوان بود ، چشمش به قاتل پدر افتاد كه سرش را به ترك اسب خويش آويخته بود . او همراه سوار به راه افتاد و از او جدا نمىشد . هنگامى كه به كاخ مىرفت او نيز داخل مىشد و چون بيرون مىآمد ، او نيز بيرون مىآمد . مرد شك كرد و خطاب به قاسم گفت : پسرم ! چرا مرا دنبال مىكنى ! گفت : چيزى نيست ، مرد گفت : نه بگو . گفت : اين سرى كه همراه دارى سر پدر من است ، آيا مىدهى كه آن را به خاك بسپارم ؟ گفت : فرزندم ، امير رضايت نمىدهد و من نيز از او اميد پاداشى بزرگ دارم . جوان گفت : اما خداوند بدترين كيفرها را به تو خواهد داد . به خدا سوگند تو بهترين مردمان را كشته‌اى . آنگاه اشكش جارى شد . از آن پس قاسم منتظر فرصت ماند تا قاتل پدرش را قصاص كند . در روزگار مصعب بن زبير كه لشكر وى در باجميرا « 2 » نزديك تكريت اردو زده بود ، قاسم نيز به لشكر درآمد و هنگامى كه قاتل پدرش به خواب نيمروزى فرو رفته بود حمله كرد و او را با شمشير كشت ! « 3 »\r\n\r\n\r\n","description":"","footnote":"\r\n( 1 ) - ابصار العين ، ص 104 - 105 .\r\n( 2 ) - جايى است كه در سرزمين موصل كه در جنگ مصعب بن زبير و عبدالملك مروان بر سر خلافت ، اردوگاه‌مصعب بود .\r\n( 3 ) - ابصار العين ، ص 105 - 106 ؛ تاريخ الطبرى ، ج 4 ، ص 335 ؛ و ر . ك : الكامل فى التاريخ ، ج 3 ، ص 291 - 292 .\r\n","page_name":" 151 ","page_number":151},
  {"content":"\r\n\r\nو گفته‌اند : مردى به نام بديل بن صريم حبيب را كشت و سرش را گرفت و بر گردن اسبش آويزان كرد . چون وارد كوفه شد ، پسر حبيب بن مظاهر - كه جوان بود - او را ديد و به او حمله كرد و او را كشت و سر را برد . « 1 »\r\nچون حبيب كشته شد ، بر حسين ( ع ) گران آمد و فرمود : پاداش خود و ياران حامى خويش را از خداوند انتظار مىبرم . « 2 »\r\nدر برخى مقتل‌ها آمده است كه حضرت فرمود : مرحبا اى حبيب ! تو با فضيلت بودى و قرآن را در يك شب ختم مىكردى ! « 3 »\r\nدر زيارت ناحيه مقدسه بر وى چنين درود فرستاده شده است :\r\n« سلام بر حبيب بن مظاهر اسدى . » « 4 »\r\n\r\n4 - مسلم بن عوسجه اسدى - صحابى -\r\nمسلم بن عوسجة بن سعد بن ثعلبة بن دودان بن اسد بن خزيمة ، ابو حجل اسدى سعدى ، مردى بزرگوار ، جوانمرد ، زاهد و پارسا بود .\r\nابن سعد در طبقاتش گويد : « 5 » او از صحابه بود و رسول خدا ( ص ) را ديده بود ؛ شعبى از وى روايت كرده است . او قهرمانى شجاع بود كه در جنگها و فتوحات اسلامى ياد و نامى دارد .\r\nسيره نويسان گفته‌اند : او از كسانى بود كه از كوفه با حسين مكاتبه كرد و به او وفادار ماند و هنگامى كه مسلم بن عقيل به كوفه آمد ، از مردم براى امام ( ع ) بيعت گرفت . « 6 »\r\n\r\n\r\n","description":"","footnote":"\r\n( 1 ) - مقتل الحسين ، خوارزمى ، ج 2 ، ص 22 .\r\n( 2 ) - تاريخ الطبرى ، ج 4 ، ص 336 .\r\n( 3 ) - معالى السبطين ، ج 1 ، ص 276 ؛ . و ر . ك : ينابيع الموده ، ص 415 .\r\n( 4 ) - بحار الانوار ، ج 45 ، ص 71 .\r\n( 5 ) - به زندگينامه‌اش در طبقات دست نيافتيم . جزرى در اسدالغابه ، ج 4 ، ص 264 ، وى را زير عنوان مسلم‌بن ابو عوسجه آورده است ؛ ابن حجر ، الاصابه ، ج 6 ، ص 96 ، شماره 7978 . نمازى گويد : مسلم بن عوسجه اسدى از اصحاب رسول خدا ( ص ) . . . ( مستدركات علم رجال الحديث ، ج 7 ، ص 414 ، شماره 14915 ) .\r\n( 6 ) - ابصار العين ، ص 107 - 108 .\r\n","page_name":" 152 ","page_number":152},
  {"content":"\r\n\r\nهنگامى كه مسلم بن عقيل به كاخ امارت حمله كرد ، مسلم بن عوسجه يكى از فرماندهان چهارگانه‌اى بود كه مسلم فرماندهى محله‌هاى كوفى را به آنان داد ؛ و پسر عوسجه را فرمانده محله مذحج و اسد ساخت . « 1 »\r\nعبيداللَّه زياد براى شناخت مكان مسلم بن عقيل به حيله به ايجاد شكاف ميان انقلابيون دست زد . او غلامش معقل را همراه سه هزار درهم فرستاد و فرمان داد كه به وسيله آنها مسلم را پيدا كند . معقل وارد مسجد اعظم شد و نزد مسلم بن عوسجه رفت كه در گوشه‌اى سر گرم نماز بود . منتظر ماند تا نمازش به پايان رسيد و پس از سلام گفت : اى بنده خدا ، من مردى از اهل شام و با قبيله ذى الكلاع هم پيمانم . خداوند نعمت دوستى اهل بيت و دوستانشان را به من عنايت فرموده است . اينك سه هزار درهم آورده‌ام تا به مردى بدهم كه شنيده‌ام به كوفه آمده و براى فرزند رسول خدا ( ص ) بيعت مىگيرد . هيچ كس مرا به سوى او راهنمايى نكرده است . هم اينك در مسجد نشسته بودم كه شنيدم مردم مىگويند : اين مردى است آگاه به اخبار اهل بيت . حال نزد تو آمده‌ام تا اين مال را بگيرى و مرا نزد دوستت ببرى تا با او بيعت كنم ! اگر بخواهى مىتوانى پيش از ديدار با او از من بيعت بگيرى ! مسلم بن عوسجه گفت : خداى را شكر كه پيش من آمدى ، خرسندم كه به مقصود خويش رسيدى و خداوند خاندان پيامبرش را به وسيله تو يارى مىكند . ولى من از بيم قدرت اين ستمگر ، نگرانم كه چرا پيش از حصول نتيجه مرا شناختى . آنگاه پيش از آنكه برود از او سوگند و پيمان سخت گرفت كه نيكخواه و راز دار باشد و او نيز به مسلم قول داد . سپس به او گفت :\r\nچند روزى نزد من بيا و برو تا برايت اجازه بگيرم . او نيز چنين كرد و برايش اجازه گرفت و معقل نزد مسلم رفت و جايش را به عبيداللَّه نشان داد . « 2 »\r\n\r\n\r\n","description":"","footnote":"\r\n( 1 ) - ر . ك : مقاتل الطالبيين ، ص 66 .\r\n( 2 ) - ر . ك : ابصار العين ، ص 108 - 109 ؛ و ر . ك : اخبار الطوال ، ص 235 - 236 ؛ الارشاد ، ص 189 ؛ تاريخ الطبرى ، ج 4 ، ص 270 ؛ الكامل فى التاريخ ، ج 3 ، ص 390 .\r\nپرسش‌هاى مربوط به تشكيك درباره كاردانى و هوش و هوشيارى مسلم بن عوسجه را در جلدهاى پيشين پاسخ داده‌ايم .\r\n","page_name":" 153 ","page_number":153},
  {"content":"\r\n\r\nگويند : سپس مسلم بن عوسجه پس از دستگيرى و قتل مسلم و هانى مدتى مخفى شد .\r\nسپس با خانواده‌اش سوى حسين گريخت و در كربلا به او رسيد و جانش را فدا كرد . « 1 »\r\nمسلم بن عوسجه در روز عاشورا چنان پيكارى سخت كرد كه مانند آن شنيده نشده است . او به دشمن حمله مىكرد و با شمشير آخته چنين رجز مىخواند :\r\nاگر درباره من بپرسيد . مردىام پشمينه پوش و در ميان بنى اسد از منزلتى و الا برخوردارم .\r\nهر كس به من ستم كند از راه هدايت منحرف و به جبّار بى نياز كافر است . « 2 »\r\nهنگامى كه بر زمين افتاد ، حسين ( ع ) بر سر بالينش رفت كه هنوز رمقى در بدن داشت .\r\nحضرت فرمود : اى مسلم خدايت رحمت كناد و اين آيه را خواند « برخىشان درگذشتند و برخى در انتظارند و هيچ تغييرى نكردند » ؛ « 3 » سپس به او نزديك شد . آنگاه مسلم در پاسخ سخنان حبيب بن مظاهر - كه پيش‌تر گفته شد - با اشاره به امام حسين ( ع ) گفت :\r\n« آرى ، خدايت رحمت كناد ! سفارش مىكنم با اين مرد همراه باش تا در ركابش جان بدهى ! » « 4 »\r\nچون روح پاكش پرواز كرد ، كنيزش فرياد برآورد : واى سرورم ! واى مسلم بن عوسجه ! ياران عمر كشتن وى را به يكديگر مژده مىدادند . در اين هنگام شبث بن ربعى خطاب به آنان گفت : مادر به عزايتان بنشيند ! كسانتان را به دست خود مىكشيد و خود را براى ديگران زبون مىكنيد ! آيا براى كشته شدن كسى چون مسلم بن عوسجه شادمانى مىكنيد ؟ به آن كه سر به فرمانش سپرده‌ام سوگند ، وى را در جاهاى بزرگ بسيارى ديده‌ام . او را در روز سَلَق آذربايجان ديدم كه پيش از رسيدن سپاه مسلمانان ، شش تن از مشركان را كشت ! آيا كسى چون او از شما كشته مىشود و شما شادى مىكنيد ؟ ! « 5 »\r\n\r\n\r\n","description":"","footnote":"\r\n( 1 ) - ابصار العين ، ص 109 .\r\n( 2 ) - همان ، ص 110 .\r\n( 3 ) - احزاب ( 33 ) ، آيه 23 .\r\n( 4 ) - ر . ك : ابصار العين ، ص 104 و 110 ؛ تاريخ الطبرى ، ج 4 ، ص 332 - 333 .\r\n( 5 ) - همان ، ص 110 - 111 ؛ و ر . ك : تاريخ الطبرى ، ج 4 ، ص 333 .\r\n","page_name":" 154 ","page_number":154},
  {"content":"\r\n\r\nدر زيارت ناحيه مقدسه بر وى چنين درود فرستاده شده است :\r\nسلام بر مسلم بن عوسجه اسدى ، كه چون حسين به وى اجازه بازگشت داد گفت : آيا ما از تو دست برداريم ؟ آنگاه در اداى حق تو در پيشگاه خداوند چه بهانه بياوريم ؟ نه به خدا سوگند تا زمانى كه اين نيزه‌ام را در سينه‌هاشان بشكنم و تا قبضه اين شمشير به دست من است آنان را بزنم ، از تو جدا نخواهم شد و اگر براى جنگ با آنها سلاحى نداشته باشم ، آنان را سنگباران مىكنم و از تو جدا نگردم تا همراهت جان بسپارم !\r\nتو نخستين كس بودى كه جانش را معامله كرد ؛ و نخستين شهيدى بودى كه براى خدا به شهادت رسيدى و جان سپردى ! به خداى كعبه رستگار شدى ! خداوند پيشگامى تو را و اينكه امام خويش را يارى دادى قبول كند ؛ امامى كه گاه بر زمين افتادنت بر بالينت آمد و گفت : اى مسلم بن عوسجه خدايت رحمت كناد ، و اين آيه را خواند : « برخىشان درگذشته و برخى در انتظارند و هيچ تغييرى نكردند . » « 1 »\r\nخداوند شركت كنندگان در قتل تو يعنى عبداللَّه ضبابى ، عبداللَّه بن خشكاره بجلى و مسلم بن عبداللَّه ضبابى را لعنت كند . « 2 »\r\n\r\n5 - مسلم يا اسلم بن كثير اعرج ازدى - صحابى -\r\nسماوى گويد : مسلم بن كثير اعرج ازدى - ازد شنوه - كوفى : او از تابعان اهل كوفه و از ياران اميرمؤمنان ( ع ) بود . در يكى از جنگها پايش آسيب ديده بود . مورخان گفته‌اند : او از كوفه به سوى امام حسين ( ع ) رفت و هنگام فرود آمدنش در كربلا به او رسيد . سروى گويد :\r\nاو در حمله نخست به شهادت رسيد . « 3 »\r\nنمازى گويد : مسلم بن كثير اعرج از ياران پيامبر ( ص ) و اميرالمؤمنين ( ع ) بوده و در كربلا در حمله نخست به شرف شهادت نايل آمد . « 4 »\r\n\r\n\r\n","description":"","footnote":"\r\n( 1 ) - احزاب ( 33 ) ، آيه 23 .\r\n( 2 ) - بحار الانوار ، ج 45 ، ص 69 - 70 .\r\n( 3 ) - ابصار العين ، ص 185 .\r\n( 4 ) - مستدركات علم رجال الحديث ، ج 7 ، ص 415 ، شماره 14919 .\r\n","page_name":" 155 ","page_number":155},
  {"content":"\r\n\r\nزنجانى گويد : عسقلانى در الاصابه گفته است : او اسلم بن كثير بن قليب صدفى ازدى كوفى است . او محضر پيامبر ( ص ) را درك كرد . ابن يونس از او ياد كرده ، مىگويد : در دوران عمر بن خطاب در فتح مصر حاضر بود . « 1 » در زيارت ناحيه مقدسه بر وى چنين درود فرستاده شده است :\r\n« سلام بر اسلم بن كثير ازدى اعرج . » « 2 »\r\n\r\n6 - رافع بن عبداللَّه ، غلام مسلم بن كثير\r\nسماوى گويد : « رافع همراه با آقايش ، مسلم بن كثير ، به سوى حسين ( ع ) رفت و در جنگ شركت كرد و كشته شد . » « 3 »\r\nزنجانى گويد : رافع بن عبداللَّه ازدى كوفى ، غلام مسلم بن كثير بود كه در حمله نخست و پس از كشتن شمارى از سپاه عمر سعد ، به شهادت رسيد . رافع پس از نماز ظهر و كشته و مجروح ساختن چند تن از دشمن در ميدان جنگ به شهادت رسيد . به نوشته ذخيرة الدارين ، كثير بن شهاب تميمى و مخضر بن اوس ضبيبى در قتل وى شركت داشتند . « 4 »\r\n\r\n7 - قاسم بن حبيب بن ابى بشير ازدى\r\nسماوى گويد : قاسم از قهرمانان شيعه كوفه بود . وى همراه ابن سعد بيرون آمد ولى چون به كربلا رسيد ، پيش از آغاز جنگ به حسين ( ع ) پيوست . او پيوسته با آن حضرت بود تا آنكه در حمله نخست در ركابش به شهادت رسيد . « 5 »\r\nدر زيارت ناحيه مقدسه بر وى چنين درود فرستاده شده است : « سلام بر قاسم بن حبيب ازدى . » « 6 »\r\n\r\n\r\n","description":"","footnote":"\r\n( 1 )\r\n- وسيلة الدارين فى انصار الحسين ( ع ) ، ص 106\r\n( 2 ) - بحار الانوار ، 45 ، ص 72 .\r\n( 3 ) - ابصار العين ، ص 185 .\r\n( 4 ) - وسيلة الدارين ، ص 136 .\r\n( 5 ) - ابصار العين ، ص 186 .\r\n( 6 ) - بحار الانوار ، ج 45 ، ص 73 .\r\n","page_name":" 156 ","page_number":156},
  {"content":"\r\n\r\n\r\n8 - زهير بن سليم ازدى\r\nسماوى گويد : زهير از كسانى بود كه در شب دهم پس از آگاهى از تصميم سپاه عمر سعد بر جنگ با حسين ( ع ) نزد آن حضرت آمد و به يارانش پيوست و در حمله نخست به شهادت رسيد . « 1 »\r\nزنجانى گويد : عسقلانى در الاصابه گفته است : وى زهير بن سليم بن عمرو ازدى است .\r\nصاحب حدائق گويد : زهير بن سليم از كسانى بود كه در شب دهم پس از مشاهده تصميم مردم بر جنگ با حسين ( ع ) ، نزد وى آمد و به ازديانى كه با ايشان بودند پيوست . ابو مخنف گويد : هنگامى كه جنگ در گرفت و كوفيان به سپاه حسين ( ع ) حمله كردند ، زهير بن سليم به حضور امام رسيد و مشتاقانه جنگيد تا آنكه در حمله نخست به شهادت رسيد . « 2 »\r\n\r\n9 - نعمان بن عمرو ازدى را سبى ( رض )\r\n\r\n10 - حلاس بن عمرو ازدى راسبى ( رض )\r\nسماوى گويد : نعمان و حلاس فرزندان عمرو ، از راسبيان اهل كوفه بودند . آن دو از اصحاب امير المؤمنين ( ع ) بودند و حلاس در كوفه فرماندهى نگهبانان ايشان را داشت .\r\nصاحب حدائق گويد : آن دو با ابن سعد بيرون آمدند . پس از آنكه عمر سعد شرايط را نپذيرفت ، شبانه همراه ديگران نزد حسين ( ع ) آمدند و پيوسته با ايشان بودند تا آنكه در حضورش به شهادت رسيدند .\r\nسروى گويد : آن دو در حمله نخست كشته شدند . « 3 »\r\nزنجانى نقل مىكند كه آن دو در شب هشتم محرم به امام ( ع ) پيوستند و تا شب دهم با وى بودند . چون جنگ در گرفت حلاس در حضور امام حسين ( ع ) گام به ميدان جهاد نهاد\r\n\r\n\r\n","description":"","footnote":"\r\n( 1 ) - ابصار العين ، ص 186 .\r\n( 2 ) - وسيلة الدارين ، ص 139 ، شماره 53 ، همچنين نمازى نامش را اين گونه آورده است ؛ زهير بن سليم بن عمرو ازدى . ر . ك : مستدركات علم رجال الحديث ، ج 3 ، ص 440 ، شماره 5813 .\r\n( 3 ) - ابصار العين ، ص 187 .\r\n","page_name":" 157 ","page_number":157},
  {"content":"\r\n\r\nو همراه ديگر ياران ايشان در حمله نخست كشته شد . برادرش نعمان نيز ميان حمله نخست و نيمروز در ميدان مبارزه كرد و پس از آنكه اسبش را پى كردند ، كشته شد . « 1 »\r\n\r\n11 - جابر بن حجاج غلام عامر بن نهشل تيمى\r\nسماوى گويد : جابر قهرمانى شجاع بود ، صاحب حدائق گويد : در كربلا همراه حسين حاضر شد و در ركاب ايشان به شهادت رسيد . وى پيش از ظهر و در حمله نخست كشته شد . « 2 »\r\nزنجانى گويد : مامقانى در رجال خويش گفته است كه وى از قبيله تيم و مردى دلير و انديشمند بود . ذهبى در التجريد گويد : وى جابربن حجاج بن عبداللَّه بن رئاب ابن نعمان بن سنان بن عبيد بن عدى غلام عامر بن نهشل تيمى از بنى تيم اللَّه بن ثعلبه است . صاحب حدائق گويد : جابر از قهرمانان دلير كوفه بود و از مسلم بن عقيل پيروى مىكرد . پس از آنكه مردم دست از يارى مسلم برداشتند و او دستگير شد ، جابر در ميان قبيله‌اش پنهان شد و چون شنيد كه امام حسين ( ع ) به كربلا آمده است همراه عمر سعد از كوفه بيرون آمد و پيش از شروع جنگ فرصتى يافت و نزد حسين ( ع ) آمد و بر او سلام كرد . آنگاه همراه ايشان تا روز عاشورا ماند . هنگامى كه جنگ در گرفت به حضور امام حسين ( ع ) رسيد و آنقدر جنگيد تا كشته شد . رضوان خداوند بر او باد . « 3 »\r\n\r\n12 - مسعود بن حجاج تيْمى - تيم اللَّه بن ثعلبه - ( رض )\r\n\r\n13 - عبدالرحمن بن سعود بن حجاج تيْمى ( رض )\r\nسماوى گويد : مسعود و پسرش از شيعيان معروف بودند ؛ و مسعود در جنگ‌ها نام و يادى دارد . آنان دو تن از دليران مشهور بودند . با عمر سعد بيرون آمدند و در روزهايى كه جنگ آغاز نشده بود ، به حضور امام حسين ( ع ) رسيدند و بر ايشان سلام كردند و نزد وى ماندند . همانطور كه سروى گفته است ، آن دو در حمله نخست كشته شدند . « 4 »\r\n\r\n\r\n","description":"","footnote":"\r\n( 1 ) - وسيلة الدارين ، ص 200 ، شماره 160 .\r\n( 2 ) - ابصار العين ، ص 193 .\r\n( 3 ) - وسيلة الدارين ، ص 11 ، شماره 17 .\r\n( 4 ) - ابصار العين ، ص 193 - 194 .\r\n","page_name":" 158 ","page_number":158},
  {"content":"\r\n\r\nدر زيارت ناحيه مقدسه بر آن دو چنين درود فرستاده شده است : سلام بر مسعود بن حجاج و پسرش . « 1 »\r\n\r\n14 - عمرو بن ضبيعة بن قيس بن ثعلبه ضبعى تيمى - صحابى -\r\nزنجانى گويد : محقق استر آبادى گويد : عمرو بن ضبعه ضبعى از اصحاب امام حسين ( ع ) بود كه همراهش در كربلا كشته شد . عسقلانى در الاصابه گويد :\r\nوى عمرو بن ضبعة بن قيس بن ثعلبه ضبعى تيمى بود و در جنگها نامور بود . او مردى قهرمان و دلير و خردمند بود . ابو مخنف گويد : فضيل بن خديج كندى حديث كرد مرا كه عمرو بن ضبعة بن قيس از كسانى بود كه با عمر سعد به جنگ امام حسين ( ع ) رفت . اما پس از آنكه دشمنان شرايط امام را نپذيرفتند به امام گرويد و در زمره اصحاب آن حضرت درآمد . وى در ركاب آن حضرت جنگيد تا آنكه در حمله نخست همراه چند تن ديگر كشته شد . « 2 »\r\nدر زيارت ناحيه مقدسه بر وى چنين درود فرستاده شده است : سلام بر عمرو بن ضبيعهء ضبعى . « 3 »\r\n\r\n15 - امية بن سعد طائى ( رض )\r\nسماوى گويد : اميه از اصحاب امير مؤمنان ( ع ) ، تابعى و مقيم كوفه بود . چون شنيد كه امام حسين ( ع ) به كربلا آمده است ، در دورانى كه جنگ نبود به سوى ايشان رفت و در ركابش كشته شد . صاحب حدائق گويد : او در آغاز جنگ يعنى در حمله نخست كشته شد . « 4 »\r\nزنجانى گويد : عسقلانى در الاصابه گفته است : وى امية بن سعد بن زيد طائى است .\r\nعالمان سيره و زندگينامه نويسان گفته‌اند : امية بن سعد قهرمان شجاع ، از تابعان و از اصحاب\r\n\r\n\r\n","description":"","footnote":"\r\n( 1 ) - بحار الانوار ، ج 45 ، ص 72 و ج 101 ، ص 273 .\r\n( 2 ) - وسيلة الدارين ، ص 177 ، شماره 112 ؛ و ر . ك : ابصار العين ، ص 194 .\r\n( 3 ) - بحار الانوار ، ج 101 ، ص 273 ؛ ج 45 ، ص 72 .\r\n( 4 ) - ابصار العين ، ص 198 .\r\n","page_name":" 159 ","page_number":159},
  {"content":"\r\n\r\nامير المؤمنين و ساكن كوفه بود . وى در جنگها به ويژه صفين شركت داشت . پس از آنكه شنيد امام حسين ( ع ) به كربلا آمده است ، همراه چند تن ديگر در روزهايى كه هنوز جنگ نبود ، از كوفه بيرون آمد تا آنكه در شب هشتم محرم نزد امام حسين ( ع ) رسيد . » « 1 »\r\n\r\n16 - ضرغامة بن مالك تغلبى\r\nسماوى گويد : وى همانند نامش ضرغام ( شير ) بود . او از شيعيان و از كسانى بود كه با مسلم بيعت كردند و چون مردم مسلم را رها كردند ، همراه ابن سعد بيرون رفت . آنگاه به حسين گرويد و در ركاب آن حضرت جنگيد و پس از نماز ظهر به شهادت رسيد . خداوند از او خشنود باد . « 2 »\r\nابو مخنف گويد : آنگاه ضرغامة بن مالك به ميدان آمد و اين رجز را مىخواند :\r\nمالك ضرغام در حمايت از بزرگواران به شما ضربتى جوانمردانه مىنوازد ، او از خداوند مالك علّام اميد پاداش كامل دارد .\r\nسپس به دشمن حمله كرد و مردانه جنگيد و بر مشكلات بزرگ شكيبايى ورزيد تا آنكه شصت سوار را كشت و شمارى ديگر را مجروح ساخت و سپس كشته شد . خداى از او خشنود باد . « 3 »\r\nدر زيارت ناحيهء مقدسه بر وى چنين درود فرستاده شده است : « سلام بر ضرغامة بن مالك » . « 4 »\r\n\r\n17 - كنانة بن عتيق تغلبى - صحابى\r\nزنجانى گويد : ابو على در رجال خويش گويد : كنانه بن عتيق تغلبى از اصحاب امام حسين ( ع ) بود كه در كربلا همراه آن حضرت كشته شد . عسقلانى در الاصابه گويد :\r\nوى كنانة بن عتيق بن معاوية بن صامت بن قيس تغلبى كوفى است .\r\n\r\n\r\n","description":"","footnote":"\r\n( 1 ) - ابصارالعين ، ص 198 .\r\n( 2 ) - همان ، ص 99 .\r\n( 3 ) - وسيلة الدارين ، ص 157 ، شماره 78 .\r\n( 4 ) - بحار الانوار ج 45 ، ص 71 ؛ و ج 101 ، ص 273 .\r\n","page_name":" 160 ","page_number":160},
  {"content":"\r\n\r\nاو در جنگ احد همراه پدرش حضور يافت و پدرش از سواران لشكر رسول خدا ( ص ) بود . ابن منده در تاريخش از وى نام برده است . علامه در خلاصه گويد : كنانة بن عتيق بن صامت از سواران لشكر رسول خدا ( ص ) بود . سيره نويسان و ارباب مقاتل گويند : كنانة بن عتيق يكى از قهرمانان كوفه و يكى از پارسايان و قاريان آن شهر بود . در واقعه كربلا در دورانى كه جنگ نبود به حضور امام حسين ( ع ) رسيد و در حضور آن حضرت جهاد كرد تا كشته شد .\r\nصاحب حدائق به نقل از احمدبن محمد سروى گويد : كنانة بن عتيق همراه ديگران كه در حمله نخست كشته شدند به شهادت رسيد . ديگران گفته‌اند : او در حال جنگ در فاصله ميان حمله نخست و ظهر كشته شد . . . « 1 »\r\nدر زيارت ناحيه مقدسه بر وى چنين درود فرستاده شده است : « سلام بر كنانة بن عتيق » .\r\n\r\n18 - قاسط بن زهير بن حريث تغلبى\r\n\r\n19 - كردوس بن زهير بن حرث تغلبى\r\n\r\n20 - مقسط بن زهير بن حرث تغلبى\r\nسماوى گويد : « اين سه تن از اصحاب امير مؤمنان ( ع ) و از مجاهدانى بودند كه در جنگ‌هاى ايشان شركت داشتند ، سپس با امام حسن ( ع ) همراه شدند و آنگاه در كوفه ماندند .\r\nآنان در جنگ‌ها به ويژه صفين نامى دارند . هنگامى كه امام حسين ( ع ) وارد كربلا شد شبانه خود را به او رساندند و در حضورش به شهادت رسيدند . . . » « 2 »\r\nزنجانى گويد : « ابو على در رجالش گويد : قاسط بن عبداللَّه بن زهير بن حارث تغلبى از ياران امير مؤمنان ( ع ) بود . نصر بن مزاحم منقرى كوفى در كتاب صفين گويد : على ( ع ) هنگام بستن پرچم براى قبايل ، بزرگ هر قبيله را به فرماندهى و رياست آنان مىگماشت .\r\nعبداللَّه بن عبدالمطلب را فرمانده قريش ، اسد و كنانه ساخت . بر كنده حجر بن عدى ،\r\n\r\n\r\n","description":"","footnote":"\r\n( 1 ) - وسيلة الدارين ، ص 184 - 185 ، شماره 132 ؛ و ر . ك : ابصار العين ، ص 199 .\r\n( 2 ) - ابصار العين ، ص 200 .\r\n","page_name":" 161 ","page_number":161},
  {"content":"\r\n\r\nبر بكر بصره حصين بن منذر ، بر تميم بصره احنف بن قيس و قاسط بن عبداللَّه بن زهير بن حرث تغلبى و بر حنظلهء بصره اعين بن ضبيع و كردوس بن عبداللَّه بن زهير تغلبى را فرمانده ساخت « 1 » . . . » « 2 »\r\nدر زيارت ناحيهء مقدسه تنها بر قاسط و برادرش درود فرستاده شده و از مقسط نام برده نشده است : سلام بر قاسط و كردوس پسران زهير تغلبى . « 3 »\r\n\r\n21 - مردى از بنى اسد ( رض ) !\r\nابن عساكر به نقل از عريان بن هيثم گويد : پدرم صحرانشين بود و در نزديكى محلى كه بعداً اردوگاه لشكر امام حسين ( ع ) شد ، سكونت داشت . ما هرگاه به صحرا مىرفتيم مردى از بنى اسد را در آنجا مىديديم .\r\nپدرم به او گفت : مىبينم كه پيوسته در اين مكان به سر مىبرى ؟ !\r\nگفت : شنيده‌ام كه حسين ( ع ) در اينجا كشته مىشود ! و من به اين مكان مىآيم ، شايد او را ببينم و همراهش كشته شوم !\r\nابن هيثم گويد : چون حسين كشته شد پدرم گفت : برويم ببينيم آيا آن مرد اسدى نيز در ميان كشته شدگان همراه حسين هست ؟\r\nما به ميدان نبرد آمديم ، گشتيم و آن اسدى را كشته ديديم ! « 4 »\r\n\r\n\r\n","description":"","footnote":"\r\n( 1 ) - مانند اين روايت با اندكى تفاوت در كتاب وقعة صفين نصر بن مزاحم منقرى وجود دارد ولى نام قاسط و كردوس در آن به چشم نمىخورد ( ر . ك : وقعة صفين ، ص 204 - 206 ) . بنابراين شايد زنجانى آن را از جايى ديگر نقل كرده است .\r\n( 2 ) - وسيلة الدارين ، ص 183 - 184 ، شماره 130 و 133 .\r\n( 3 ) - بحار الانوار ج 101 ، ص 273 ، در آنجا آمده است : سلام بر قاسط و كرش ، پسران زهير تغلبى كه كرش اشتباه روشن نساخ است . نيز در بحار ، ج 45 ، ص 71 ، پسران ظهير آمده است كه تصحيف روشن زهير و ناشى از اين است كه طاء را مانند زاء تلفظ كرده است .\r\n( 4 ) - تاريخ ابن عساكر ، ترجمة الامام الحسين ( ع ) ، تحقيق محمودى ، ص 310 - 311 ، شماره 269 ،\r\nدر اينجا ملاحظه مىشود ، هيچ يك از شهيدان كربلا از بنى اسد را نمىشناسيم كه اين قصه بر او تطبيق كند . همانطور كه از ظاهر قصه - بر فرض درستى آن - بر مىآيد كه عريان بن هيثم و پدرش آنقدر به كربلا نزديك بودند كه توانستند ميان پيكرهاى كشتگان بگردند ؛ يا در زمره سپاهيان عمر سعد بودند ؛ و گرنه انجام چنين كارى براى آنها ممكن نبود .\r\n","page_name":" 162 ","page_number":162},
  {"content":"\r\n\r\n\r\n22 - حنظلة بن اسعد شبامى\r\nسماوى گويد : وى حنظلة بن اسعد بن شبام « 1 » بن عبداللَّه بن اسعد بن حاشد بن همدان ، همدانى شبامى بود ، و بنى شبام تيره‌اى از همدان است .\r\nحنظلة بن اسعد از بزرگان كوفه و مردى زبان‌آور و شجاع و قارى بود . پسرى به نام على داشت كه در تاريخ از او ياد شده است .\r\nابو مخنف گويد : هنگام ورود امام حسين ( ع ) به كربلا حنظله نزد وى آمد و حضرت در روزهاى قبل از جنگ نامه‌هايش را به وسيله او براى عمر سعد مىفرستاد . چون روز دهم فرا رسيد ، خدمت امام آمد و اجازه ميدان خواست . آنگاه پيش رفت و فرياد برآورد : « اى قوم من بر شما از آنچه بر سر اقوام ديگر آمده است بيمناكم همانند قوم نوح و عاد و ثمود و كسانى كه پس از آنان آمدند . حال آنكه خداوند خواستار ستم بر بندگانش نيست . اى قوم من از آن روز كه يكديگر را به فرياد بخوانيد بر شما بيمناكم . آن روز كه همگى پشت كرده باز مىگرديد و هيچ كس شما را از عذاب خدا نگه نمىدارد . و هر كس كه خدا گمراهش كند راهنمايى ندارد . « 2 »\r\nاى قوم من حسين را مكشيد كه خداوند همه شما را به عذابى هلاك كند و هر كه دروغ بندد نوميد شود . « 3 »\r\nسپس امام حسين ( ع ) فرمود : اى پسر اسعد ! اينان پس از آن كه دعوت تو را به سوى حق نپذيرفتند و براى ريختن خون تو و يارانت برخاستند ، مستوجب عذاب گشتند !\r\nپس اينك كه برادران صالح تو را كشته‌اند ، چه حالى خواهند داشت ؟\r\nگفت : فدايت شوم راست گفتى ! آيا اجازه مىفرماييد به سوى پروردگارمان برويم و به يارانمان بپيونديم ؟\r\n\r\n\r\n","description":"","footnote":"\r\n( 1 ) - ياقوت حموى در معجم البلدان ، ج 3 ، ص 318 ؛ در تعريف شبام گويد : از جمله آنها حنظلة بن عبداللَّه‌شبامى بود كه همراه امام حسين ( ع ) كشته شد .\r\n( 2 ) - سوره غافر ( 40 ) ، آيه‌هاى 30 و 33 .\r\n( 3 ) - سوره طه ( 20 ) ، آيه 61 .\r\n","page_name":" 163 ","page_number":163},
  {"content":"\r\n\r\nفرمود : برو به سوى بهتر از دنيا و آنچه در آن است ، به سوى جهان فنا ناپذير !\r\nحنظله گفت : سلام بر تو اى ابا عبداللَّه ، درود خدا بر تو و بر خاندانت باد ؛ و خداوند ما و شما را در بهشت خويش يك جا گرد آورد !\r\nامام حسين ( ع ) فرمود : آمين ! آمين !\r\nآنگاه ، شمشير كشيده به سوى مردم رفت و شجاعانه پيشروى مىكرد و شمشير مىزد ، تا آنكه يكباره به او حمله كردند و او را در ميدان نبرد كشتند .\r\nخداى از او خشنود باد . « 1 »\r\nزنجانى گويد : ابو مخنف گفته است : . . . هنگام فرود آمدن حسين ( ع ) در كربلا حنظلة بن اسعد شبامى سوى وى آمد . امام حسين ( ع ) در روزهاى قبل از جنگ نامه‌هايش را به وسيلهء او براى عمر سعد فرستاد . چون روز دهم شد و همه ياران حسين كشته شدند و جز سويد بن عمرو بن مطاع خثعمى و بشر بن عمرو حضرمى باقى نمانده بودند به حضور حضرت رسيد و سر و سينه‌اش را سپر تير و نيزه و شمشيرها قرار داد . او اجازه ميدان گرفت و در همان حال فرياد مىزد . . . « 2 »\r\nدر زيارت ناحيه مقدسه بر وى چنين درود فرستاده شده است : سلام بر حنظلة بن اسعد شبامى . « 3 »\r\n\r\n23 - سيف بن حرث بن سريع بن جابر همدانى جابرى ( رض )\r\n\r\n24 - مالك بن عبداللَّه بن سريع بن جابر همدانى جابرى ( رض )\r\nسماوى گويد : بنو جابر تيره‌اى از همدان هستند . سيف و مالك جابرى پسر عمو و برادر مادرى بودند . آنان همراه غلامشان شبيب نزد حسين ( ع ) آمدند و به سپاه او پيوستند .\r\n\r\n\r\n","description":"","footnote":"\r\n( 1 ) - ابصار العين ، ص 130 - 131 .\r\n( 2 ) - وسيلة الدارين ، ص 134 - 135 ، شماره 40 .\r\n( 3 ) - بحار الانوار ، ج 45 ، ص 73 ؛ و ج 101 ، ص 273 .\r\n","page_name":" 164 ","page_number":164},
  {"content":"\r\n\r\nگويند : آن دو چون در روز دهم حسين ( ع ) را در آن حال ديدند ، با چشم گريان نزد حضرت آمدند . امام ( ع ) به آنان فرمود : اى پسران برادر چرا مىگرييد ؟ به خدا سوگند من اميدوارم كه ساعتى بعد چشمانتان روشن باشد !\r\nگفتند : خداوند ما را فدايتان كند ! نه به خدا سوگند ، ما براى خودمان نمىگرييم بلكه گريه ما براى تو است . مىبينيم كه شما را محاصره كرده‌اند و بيش از جانمان چيزى براى دفاع از شما نداريم !\r\nامام حسين ( ع ) فرمود : اى برادر زادگانم ، خداوند شما را به خاطر اين شوق كمك به من ، نيكوترين پاداش پارسايان را عنايت كند !\r\nابو مخنف گويد : آن دو در اين حال بودند كه حنظلة بن اسعد پيش رفت و مردم را موعظه مىكرد . او موعظه كرد و جنگيد و كشته شد - چنان كه گذشت - . سپس آن دو در حالى كه به سوى دشمن پيش مىتاختند ، رو به حسين ( ع ) كردند و گفتند : درود بر تو اى فرزند رسول خدا !\r\nامام حسين ( ع ) مىفرمود : و سلام و رحمت و بركات خداوند بر شما دو تن باد !\r\nسپس هر دو به جنگ پرداختند و از يكديگر پشتيبانى كردند تا آنكه كشته شدند « 1 » « 2 »\r\nدر زيارت ناحيه مقدسه بر آن دو چنين درود فرستاده شده است :\r\nسلام بر شبيب بن حارث بن سريع ، سلام بر مالك بن عبداللَّه بن سريع . « 3 »\r\n\r\n25 - شبيب غلام حرث بن سريع همدانى جابرى\r\nسماوى گويد : شبيب قهرمانى دلير بود و همراه سيف و مالك ، پسران سريع آمد .\r\nابن شهر آشوب گويد : او همراه كسانى از اصحاب حسين ( ع ) ، كه در حمله نخست كشته شدند ، به شهادت رسيد ؛ و اين پيش از ظهر روز دهم بود . « 4 »\r\n\r\n\r\n","description":"","footnote":"\r\n( 1 ) - در وسيلة الدارين ، ص 154 ، شماره 72 و 73 آمده است : يكى از آنها ديگرى را از پشت حمايت مىكرد چرا كه دشمن به خيمه‌گاه نزديك بود ؛ و آن دو صداى ناله و گريه زنان و كودكان را مىشنيدند . آن دو پيكار كردند تا آنكه يك جا به شهادت رسيدند .\r\n( 2 ) - ابصار العين ، ص 132 - 133 .\r\n( 3 ) - بحار الانوار ، ج 101 ، ص 273 .\r\n( 4 ) - ابصار العين ، ص 133 .\r\n","page_name":" 165 ","page_number":165},
  {"content":"\r\n\r\nزنجانى گويد : عسقلانى در الاصابه گويد : وى شبيب بن عبداللَّه بن مشكل بن حى بن جديه ، غلام حرث بن سريع همدانى جابرى و بنى جابر تيره‌اى از همدان است . ابن كلبى گويد : شبيب بن عبداللَّه از صحابه بود و دوران رسول خدا ( ص ) را درك كرده بود . او در همه جنگ‌هاى امام على ( ع ) شركت داشت و در زمره كوفيان به شمار مىرفت . اين شبيب قهرمانى دلير بود و با سيف بن حارث و مالك بن عبداللَّه بن سريع ( به جنگ ) آمد . . . « 1 » « 2 »\r\nدر زيارت ناحيه مقدسه در دو جا بر كسى به نام شبيب درود فرستاده شده است :\r\nيكم : « سلام بر شبيب بن عبداللَّه نهشلى » . « 3 » او نيز از شهيدان كربلا است ولى غير از شبيب مورد بحث است .\r\nدوم : « سلام بر شبيب بن حارث بن سريع » . گويا شبيب در اينجا تصحيفى از سيف باشد . « 4 »\r\n\r\n26 - عمار بن ابى سلامه دالانى - صحابى - ( رض )\r\nسماوى گويد : وى عمار بن ابى سلامة بن عبداللَّه بن عمران بن راس بن دالان ، ابو سلامه دالانى و بنى دالان تيره‌اى از همدان است .\r\nابو سلامه از صحابه بود و آن طور كه كلبى و ابن حجر « 5 » نوشته‌اند محضر رسول خدا ( ص ) را درك كرده بود . طبرى گويد : او از ياران امام على ( ع ) و از مجاهدان ركاب وى در جنگ‌هاى سه‌گانه‌اش بود . همو است كه هنگام حركت از ذى قار به بصره از اميرالمؤمنين ( ع ) پرسيد :\r\n\r\n\r\n","description":"","footnote":"\r\n( 1 ) - در الاصابه ، ج 2 ، ص 160 ، شماره 3960 آمده است : كلبى گفته كه شبيب بن عبداللَّه بن مشكل بن حى بن جَديَه حضور پيامبر ( ص ) را درك كرد و در جنگ‌هاى امام على ( ع ) شركت جست . . . اما دليلى بر اين كه اين شخص همان شبيب غلام حرث بن سريع است ، ذكر نكرده و معلوم نيست همان شخص باشد .\r\n( 2 ) - وسيلة الدارين ، ص 155 ، شماره 75 .\r\n( 3 ) - وى شبيب بن عبداللَّه نهشلى بصرى و او نيز از شهداى طف است ، ولى غير از شبيب غلام حرث بن سريع‌است . او زندگينامه جداگانه‌اى دارد . ر . ك : وسيلة الدارين ، ص 155 ، شماره 76 .\r\n( 4 ) - بحار الانوار ، ج 101 ، ص 273 .\r\n( 5 ) - الاصابه ، ج 3 ، ص 112 ، شماره 6463 .\r\n","page_name":" 166 ","page_number":166},
  {"content":"\r\n\r\nيا امير المؤمنين چون به آنان رسيدى چه خواهى كرد ؟\r\nحضرت فرمود : آنان را به سوى خداوند و فرمانبردارى او فرا مىخوانم ، و اگر نپذيرفتند با آنان مىجنگم .\r\nابو سلامه - در بخشى از سخنش - گفت : در اين صورت بر دعوت كننده خداوند چيره نخواهد گشت .\r\nابن حجر گويد : او در كربلا نزد امام حسين ( ع ) آمد و همراهش كشته شد . « 1 » صاحب حدائق و سروى نوشته‌اند : او در حمله نخست ، همراه كسان ديگر از اصحاب امام ( ع ) كشته شد . « 2 »\r\nبلاذرى گويد : عمار بن ابى سلامه دالانى تلاش كرد كه عبيداللَّه زياد را در لشكرش در نخيله بكشد ولى موفق نشد ، آنگاه مخفى شد و سپس به حسين پيوست و همراهش كشته شد . « 3 »\r\nدر راه كربلا عمار به يكى از پاسگاههاى بزرگ ابن زياد برخورد كرد .\r\nمرحوم مقرم به نقل از كتاب الاكليل همدانى گويد : عبيداللَّه بن زياد زجر بن قيس جعفى را در رأس پانصد سوار درپاسگاهى گمارد و به او فرمان داد كه بر پل صرات بايستد و كسانى را كه از كوفه به سوى حسين مىروند باز دارد . چون عامر بن ابى سلامة بن عبداللَّه بن عرار دالانى بر او گذشت گفت : مىدانم قصد كجا دارى ، باز گرد !\r\nعامر به او و يارانش حمله كرد و آنان را شكست داد و رفت ؛ و هيچ كس از آنان اميد نداشتند كه بتوانند به وى نزديك شوند . او به كربلا رسيد و به حسين ( ع ) پيوست تا آنكه همراهش كشته شد . او در جنگ‌هاى امير مؤمنان على بن ابى طالب ( ع ) نيز شركت جسته بود . « 4 »\r\n\r\n\r\n","description":"","footnote":"\r\n( 1 )\r\n- الأصابه ، ج 3 ، ص 112 ، شمارهء 6463 .\r\n( 2 ) - ابصار العين ، ص 133 - 134 ، ر . ك : وسيلة الدارين ، ص 172 ، شماره 106 .\r\n( 3 ) - انساب الاشراف ، ج 2 ، 388 .\r\n( 4 ) - مقتل الحسين ، مقرم ، ص 199 ، ملاحظه مىشود كه در اين منبع در نام و نام برخى اجداد ، با آنچه سماوى نوشته تفاوتى ديده مىشود .\r\n","page_name":" 167 ","page_number":167},
  {"content":"\r\n\r\nدر زيارت ناحيه مقدسه بر وى چنين درود فرستاده شده است : سلام بر عامر بن ابى سلامه همدانى . « 1 »\r\n\r\n27 - حبشى بن قيس نهمى ( رض )\r\nسماوى گويد : وى حبشى بن قيس بن سلمة بن طريف بن ابان بن سلمة بن حارثه همدانى نهمى است ؛ و بنى نهم تيره‌اى از همدان هستند .\r\nسلمه از صحابه بود و گروهى از رجال نويسان از وى نام برده‌اند . پسرش قيس محضر رسول خدا را درك كرده بود . پسر قيس در كربلا حضور يافت و در روزهايى كه جنگ نبود نزد امام حسين ( ع ) آمد . ابن حجر گويد : و همراه آن حضرت كشته شد . « 2 » « 3 »\r\n\r\n28 - زياد بن عريب همدانى صائدى ( رض )\r\nسماوى گويد : وى زياد بن عريب بن حنظلة بن دارم بن عبداللَّه بن كعب صائد بن شرحبيل . . . بن همدان ، ابو عمره همدانى است . به نوشته برخى از علماى رجال عريب از صحابه بود و پسرش ابو عمره محضر رسول خدا ( ص ) را درك كرده بود . او شجاع و پارسا و به عبادت مشهور بود . صاحب الاصابه گويد : او در كربلا حضور يافت و همراه امام حسين ( ع ) كشته شد .\r\nابن نما به نقل از مهران كاهلى ، غلام بنى كاهل ، گويد : همراه امام حسين ( ع ) در كربلا حضور يافتم . در آنجا مردى را ديدم كه سخت مىجنگيد و به هر گروهى كه حمله كرد آنان را از مقابل بر مىداشت ؛ آنگاه نزد امام حسين ( ع ) باز مىگشت و مىگفت :\r\nمژده باد تو را اى فرزند احمد كه به راه رشد هدايت گشتى و در بهشت برين بالا مىروى !\r\n\r\n\r\n","description":"","footnote":"\r\n( 1 ) - بحار الانوار ، ج 45 ، ص 73 ؛ و ج 101 ، ص 273 .\r\n( 2 ) - الاصابه ، ج 2 ، ص 104 - 105 ، ش 3644 ؛ ( سلمة بن طريف بن ابان بن سلمة بن حارثه فهم فهمى ، پدرش رسول خدا را درك كرده و پسرش حبشه با امام حسين در كربلا كشته شد ) .\r\n( 3 ) - ابصار العين ، ص 134 ؛ وسيلة الدارين ، ص 118 ، ش 30 . و در آنجا حبشه آمده است .\r\n","page_name":" 168 ","page_number":168},
  {"content":"\r\n\r\nگفتم : اين كيست ؟ گفتند : ابو عمره حنظلى .\r\nسر انجام عامر بن نهشل يكى از بنى اللات بن ثعلبه به او حمله كرد و سرش را بريد .\r\nگويد : زياد مردى شب زنده‌دار بود . « 1 »\r\n\r\n29 - سوار بن منعم بن حابس بن ابى عمير بن نهم همدانى نهمى ( رض )\r\nسماوى گويد : سوار از كسانى بود كه در روزهاى قبل از جنگ نزد امام حسين ( ع ) آمد و در حمله نخست جنگيد و مجروح شد و بر زمين افتاد . در الحدائق الورديه آمده است :\r\nسوار جنگيد و چون بر زمين افتاد او را اسير كرده نزد عمر سعد بردند . وى خواست كه او را بكشد ولى خويشاوندانش درباره او شفاعت كردند ؛ او با همان حال جراحت نزد آنان ماند و پس از شش ماه از دنيا رفت .\r\nبرخى مورخان گفته‌اند : او در اسارت ماند تا آنكه در گذشت . خويشاوندانش درباره قتلش از او شفاعت كردند . در زيارت قائميات آمده است :\r\nسلام بر زخمى اسير شده ، سوار بن ابى عمير نهمى ؛ « 2 » كه مىتوان اين عبارت را به اسارت وى در وهله نخست حمل كرد . « 3 »\r\n\r\n30 - عمرو بن عبداللَّه جندعى\r\nسماوى گويد : بنى جندع تيره‌اى از همدان است . عمرو جندعى از كسانى است كه قبل از شروع جنگ نزد امام حسين ( ع ) آمد و با او ماند .\r\nدر الحدائق آمده است : او همراه حسين ( ع ) جنگيد و پيكرش بر اثر جراحات پاره پاره شد و بر زمين افتاد . او از ناحيه سر زخم برداشت و خويشاوندانش او را بردند . او در اثر\r\n\r\n\r\n","description":"","footnote":"\r\n( 1 ) - ابصار العين ، ص 134 - 135 ، ور . ك : وسيلة الدارين ، ص 145 ، شماره 55 . نيز در اين كتاب آمده است : پدرش عريب از صحابه بود . گروهى از او در طبقات و تراجم ياد كرده‌اند ؛ مانند عزالدين جزرى در اسد الغابه . ابن عبدالبر در الاستيعاب ، عسقلانى در الاصابه ؛ چنان كه گفتيم ، مامقانى نوشته است كه وى اهل تقوا بود و شب‌ها را تا بامداد بيدار مىماند و در كربلا حضور داشت . . . مامقانى در تنقيح المقال ، ج 1 ، ص 45 مىنويسد : او در كربلا حضور يافت و سخت جنگيد تا آنكه در حضور امام حسين ( ع ) به شهادت رسيد . . .\r\n( 2 ) - ر . ك : بحار الانوار ، ج 101 ، ص 273 ؛ و ج 45 ، ص 73 .\r\n( 3 ) - ابصار العين ، ص 35 - 36 ؛ ور . ك : وسيلة الدارين ، ص 153 ، شماره 70 .\r\n","page_name":" 169 ","page_number":169},
  {"content":"\r\n\r\nآن ضربت بيمار شد و مدت يك سال كامل در بستر افتاد و در پايان سال وفات يافت .\r\nخداوند از او خشنود باد ، در قائميات درباره او آمده است : سلام بر عمرو جندعى كسى كه پيكر او بر اثر جراحات پاره پاره شد . « 1 » « 2 »\r\n\r\n31 - عمرو بن قرظهء انصارى\r\nسماوى گويد : وى عمرو بن قرظة بن كعب بن عمرو بن عائذ بن زيد مناة بن ثعلبة بن كعب بن خزرج انصارى كوفى است .\r\nقرظه از صحابهء راوى و از اصحاب امير مؤمنان ( ع ) بود . او در كوفه سكونت گزيد و در جنگهاى آن حضرت در ركابش جنگيد و حضرت او را حكمران فارس قرار داد . او در سال 51 وفات يافت و نخستين كسى بود كه در كوفه بر وى نوحه سرايى كردند . قرظه از خود فرزندانى به جا گذاشت كه مشهورترينشان عمرو و على هستند .\r\nعمرو در دوران قبل از جنگ و پيش از ممانعت در كربلا نزد ابا عبداللَّه الحسين ( ع ) آمد .\r\nامام حسين ( ع ) در گفت و گوهايى كه پيش از آمدن شمر با عمر سعد داشت او را مىفرستاد ؛ كه پاسخ مىآورد . تا آنكه با رسيدن شمر ارتباط ميان آن دو قطع گرديد .\r\nچون روز دهم محرم فرا رسيد ، از امام حسين ( ع ) اجازه ميدان خواست و چون به ميدان آمد گفت :\r\nجنگاوران انصار مىدانند كه من از قلمرو خاندانم پشتيبانى مىكنم ،\r\nبا ضربت جوانى كه جان و خانه خويش را فداى حسين مىكند .\r\nشيخ ابن نما گويد : با اين سخن كه در راه حسين خونم و خانه‌ام را فدا مىكنم طعنه به ابن سعد زده است . چرا كه وقتى امام ( ع ) به ابن سعد گفت : « با من بيا » گفت : بر خانه‌ام بيمناكم .\r\nامام ( ع ) فرمود من به جايش به تو خانه‌اى مىدهم . گفت : بر اموال خويش بيمناكم . فرمود :\r\nمن از اموال خويش در حجاز به تو مىدهم و او ابراز ناخشنودى كرد . « 3 »\r\n\r\n\r\n","description":"","footnote":"\r\n( 1 ) - در زيارت ناحيه مقدسه پس از سلام بر سوّار بن ابى عمير ، بر وى درود چنين فرستاده شده است :\r\n« السلام على المرتثّ معه عمرو بن عبداللَّه الجندعى » . و ر . ك : بحار الانوار ، ج 101 ، ص 273 .\r\n( 2 ) - ابصار العين ، ص 136 - 137 ؛ و ر . ك : وسيلة الدارين ، ص 178 ، شماره 113 .\r\n( 3 ) - ر . ك : مثير الاحزان ، ص 61 .\r\n","page_name":" 170 ","page_number":170},
  {"content":"\r\n\r\nاو مدت كوتاهى جنگيد و سپس نزد حسين ( ع ) بازگشت و در برابرش ايستاد تا او را از دشمن حفظ كند ! ابن نما گويد : تيرها به صورت و سينه او مىخورد و به امام ( ع ) هيچ گزندى نرسيد ، تا آنكه زخمهاى فراوان او را ناتوان ساخت . سپس رو به امام حسين ( ع ) كرد و گفت : اى فرزند رسول خدا ( ص ) آيا وفا كردم ؟ فرمود : آرى . تو در بهشت پيشاپيش منى .\r\nبه رسول خدا ( ص ) سلام برسان و بگو كه من هم پس از شما مىآيم ! آنگاه بى جان بر زمين افتاد . « 1 »\r\nاما على ( ديگر فرزند قرظه انصارى ) همراه عمر سعد رفت و هنگامى كه برادرش كشته شد از صف لشكر بيرون آمد و فرياد زد : اى حسين اى دروغگو ، برادرم را فريفتى و كشتى ؟ حسين ( ع ) فرمود : من برادرت را نفريفتم بلكه خداوند او را هدايت و تو را گمراه كرد !\r\nعلى گفت : خدا مرا بكشد اگر تو را نكشم يا پيش از تو كشته نشوم و به امام حسين ( ع ) حمله‌ور شد . نافع بن هلال راه را بر او بست و با ضربت نيزه بر زمينش افكند . يارانش حمله كردند و او را نجات دادند . بعدها او را درمان كردند و بهبود يافت . اين على بر خلاف برادر شهيدش ، در كتابهاى اهل تسنن زندگينامه‌اى دارد و نيز از او روايت نقل كرده و او را ستوده‌اند ! « 2 »\r\nدر زيارت ناحيهء مقدسه بر عمرو بن قرظه انصارى اين گونه درود فرستاده شده است :\r\n« سلام بر عمرو بن قرظه انصارى » . « 3 »\r\n\r\n32 - عبداللَّه بن بشر خثعمى\r\nعبداللَّه بن بشر از شجاعان مشهور و حاميان حقايق بود . او و پدرش در غزوات و جنگها نامى دارند .\r\n\r\n\r\n","description":"","footnote":"\r\n( 1 ) - ر . ك : مثير الاحزان ، ص 61 ؛ اللهوف ، ص 46 - 47 .\r\n( 2 ) - ابصار العين ، ص 155 - 156 ؛ و ر . ك : وسيلة الدارين ، ص 174 - 176 ، شماره 108 . در اين كتاب آمده است : « صاحب حدائق گويد : اما عمرو در روز ششم محرم در دوران قبل از جنگ و هنگام فرود آمدن حسين در كربلا و پيش از ممانعت نزد وى آمد . . . »\r\n( 3 ) - ر . ك : بحار الانوار ، ج 101 ، ص 272 و ج 45 ، ص 71 .\r\n","page_name":" 171 ","page_number":171},
  {"content":"\r\n\r\nابن كلبى گويد : بشر بن ربيعه خثعمى ، در كوفه مالك محله‌اى به نام جبانة بشر بود .\r\nاو در جنگ قادسيه مىگفت : شترم را بر دروازهء قادسيه مىخوابانم و سعد بن وقاص بر من امير است .\r\nفرزندش عبداللَّه از كسانى بود كه با سپاه ابن سعد بيرون آمد و سپس قبل از آغاز جنگ همراه چند تن ديگر به امام حسين ( ع ) پيوست . صاحب حدائق و ديگران گفته‌اند : عبداللَّه بن بشر ، در حملهء نخست پيش از ظهر كشته شد . « 1 »\r\n\r\n33 - حارث بن امرء القيس كندى\r\nزنجانى گويد : در الاصابه گفته است : وى حارث بن امرء القيس بن عابس بن منذر بن امرءالقيس بن عمروبن معاوية اكرمين كندى است . صاحب حدائق گويد : حرث از كسانى بود كه همراه سپاه عمر سعد بيرون شد تا به كربلا رسيد . چون عمر سعد و يارانش شرايط حسين ( ع ) را نپذيرفتند . او نزد امام آمد و به ياران كندىاش - كه چهار تن بودند - پيوست .\r\nاو پيوسته با آن حضرت بود و چون جنگ در گرفت ، با كسانى كه پيشاپيش حسين حركت مىكردند همراه شد و در حملهء نخست كشته شد . خداوند از او خوشنود باد . « 2 »\r\n« حرث از شجاعان زاهد بود و در جنگها نامى دارد . . . » « 3 »\r\n\r\n34 - بشر بن عمرو بن احدوث حضرمى كندى ( رض ) « 4 »\r\n\r\n35 - عبداللَّه بن عروة بن حرّاق غفارى ( رض )\r\n\r\n36 - عبدالرحمن بن عروة بن حرّاق غفارى ( رض )\r\nسماوى گويد : عبداللَّه و عبدالرحمن غفارى از اشراف و دليران كوفه و از طرفداران اهل بيت بودند . جدّشان ، حرّاق ، از ياران امير مؤمنان ( ع ) بود كه در جنگهاى سه‌گانه حضرت شركت داشت . عبداللَّه و عبدالرحمن نزد امام حسين ( ع ) به كربلا آمدند .\r\n\r\n\r\n","description":"","footnote":"\r\n( 1 ) - ابصار العين ، ص 170 .\r\n( 2 ) - وسيلة الدارين ، ص 116 - 117 ، شماره 26 .\r\n( 3 ) - ابصارالعين ، ص 173 .\r\n( 4 ) - زندگينامهء وى در وقايع شب عاشورا گذشت .\r\n","page_name":" 172 ","page_number":172},
  {"content":"\r\n\r\nابو مخنف گويد : چون ياران حسين ديدند كه تلفات آنها زياد شد و توان دفاع از خود و حسين را ندارند ، در كشته شدن در حضور حضرت از يكديگر پيشى گرفتند . عبداللَّه و عبدالرحمن ، پسران عروهء غفارى آمدند و گفتند : درود بر تو اى ابا عبداللَّه ؛ دشمن ما را احاطه كرده است و ما دوست داريم كه در حضور شما بجنگيم ، دشمن را از تو بازداريم و دفاع كنيم . فرمود : آفرين بر شما دو تن . به من نزديك شويد . آنان به حضرت نزديك شدند و در نزديكى وى مىجنگيدند . يكىشان رجز مىخواند و آن ديگرى تكميل مىكرد ؛ و مىگفتند : قبيله بنى غفار از تيرهء خندف و بنى نزار ، به خوبى دانسته‌اند ،\r\nكه ما ، گروه كافران را با تيغ تيز و شمشير بران سركوب مىكنيم !\r\nاى مردم از نسل پاكان با شمشيرهاى « مُشرفى » و نيزه‌هاى تيز دفاع كنيد .\r\nآن دو پيوسته جنگيدند تابه شهادت رسيدند .\r\nسروى گويد : عبداللَّه در حملهء نخست و عبدالرحمن در مبارزه كشته شد . ديگرى گفته است : تحقيقات نشان مىدهد كه هر دو در مبارزه كشته شدند . « 1 »\r\nدر زيارت ناحيهء مقدسه برآن دو چنين درود فرستاده شده است : « سلام بر عبداللَّه و عبدالرحمن ، پسران عروة بن حرّاق غفارى » . « 2 »\r\n\r\n37 - عبداللَّه بن عمير كلبى\r\nسماوى گويد : وى عبداللَّه بن عمير بن عباس بن عبد قيس بن عُليم بن جناب كلبى عُليمى ، ( و كنيه‌اش ) ابو وهب است .\r\nعبداللَّه بن عمير قهرمانى دلير و بزرگوار بود . او در كوفه و نزديك چاه جعد از همدان سكونت گزيد و در آنجا همراه همسرش امّ وهب ، دختر غلامى از بنى النمر بن قاسط منزل كرد .\r\nابو مخنف گويد : او مردم را ديد كه در نخيله آماده رفتن به سوى امام حسين ( ع ) مىشوند .\r\nچون از آنها پرسيدند ، گفتند : به جنگ حسين ، پسر فاطمه دختر رسول خدا ( ص ) مىروند .\r\n\r\n\r\n","description":"","footnote":"\r\n( 1 ) ابصارالعين ، ص 175 - 176 .\r\n( 2 ) بحارالانوار ، ج 101 ، ص 273 .\r\n","page_name":" 173 ","page_number":173},
  {"content":"\r\n\r\nگفت : به خدا سوگند من خيلى مشتاق جنگ با مشركان بودم ، و اميدوارم ثواب پيكار با اينان كه قصد جنگ با پسر دختر پيامبرشان را دارند ، از ثواب جنگ با مشركان كم‌تر نباشد .\r\nوى نزد همسرش رفت و موضوع را به او گزارش داد و او را از قصد خويش آگاه ساخت .\r\nزن گفت : خداوند تو را به راهى نيكو هدايت فرمود ، چنين كن و مرا نيز با خود ببر ؛ او شبانه همراه همسرش بيرون رفت و به امام حسين ( ع ) پيوست و با او ماند .\r\nپس از آنكه عمر سعد نزديك شد و تيراندازى كرد و لشكريانش نيز تيراندازى كردند ، يسار ، غلام زياد ، و سالم ، غلام عبيداللَّه ، بيرون آمدند و گفتند : چه كسى مبارزه مىكند ؟ ما مرد ميدان مىخواهيم .\r\nحبيب و برير از جا جستند ، ولى امام ( ع ) به آنان فرمود : بنشينيد ؛ آنگاه عبداللَّه بن عمير برخاست و گفت : اى ابا عبداللَّه ، خداى شما را رحمت كناد ، اجازه دهيد من به جنگ آن دو بروم ! امام حسين ( ع ) او را مردى گندم‌گون ، بلند قامت با بازوانى محكم و چهار شانه ديد و فرمود : او را كشندهء هماوردان مىپندارم ؛ اگر مىخواهى برو .\r\nعبداللَّه سوى آنها رفت ، پرسيدند : كيستى ؟ چون نسب خويش را باز گفت ، گفتند : تو را نمىشناسيم . زهير بن قين ، حبيب يا برير بايد به جنگ ما بيايند . يسار در جلوى سالم آماده نبرد بود . عبداللَّه گفت : اى روسپى زاده ! هماوردى يك تن را خوش ندارى ؛ هر كس در مقابل تو قرار گيرد از تو بهتر است . آنگاه حمله كرد و او را با شمشير چنان زد كه كشته شد .\r\nدر آن حال كه سرگرم زدن وى با شمشير بود . سالم بر او حمله كرد . يارانش فرياد زدند :\r\n« برده حمله كرد » . اما او اعتنا نكرد تا نزديك شد و پيشدستى كرد و ضربتى زد . مرد كلبى دست چپش را جلو برد و انگشتانش بر زمين افتاد آنگاه بار ديگر حمله كرد و او را كشت .\r\nعبداللَّه كه همه را كشته بود ، سوى امام حسين ( ع ) آمد و اين رجز را مىخواند :\r\nاگر مرا نمىشناسيد من فرزند كلبم\r\nو نسب و تيره از عُلَيم دارم\r\nمردىام شجاع و غيرتمند\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو هنگام حادثه استوار\r\nاى ام وهب ! تعهد مىكنم كه در نيزه زدن و شمشير زدن بر آنها پيشدستى كنم .\r\nام وهب ، زن عبداللَّه ، تير چوبى برداشت و به سوى شوى خويش رفت و مىگفت : پدر و مادرم به فدايت باد ! در راه نسل پاك محمد پيكار كن . عبداللَّه آمد و او را سوى زنان باز گرداند ، اما او جامه‌اش را مىكشيد و مىگفت : رهايت نمىكنم مگر آنكه همراه تو كشته شوم ! ( چون عبداللَّه با دست راست شمشير را گرفته بود و انگشتان دست چپش قطع شده بود نمىتوانست همسرش را باز گرداند ) آنگاه امام حسين ( ع ) آمد و گفت : خداوند شما خاندان را جزاى خير دهد ، خدايت رحمت كند ، نزد زنان باز گرد و با آنان بنشين كه بر زنان جنگ نيست و او باز گشت . مرد كلبى كه در جناح چپ بود دلاورانه جنگيد و شمار زيادى از مردان قوم را كشت . سپس هانى بن ثبيت حضرمى و بكير بن حى تيمى از تيم اللَّه ثعلبه حمله كردند و او را كشتند . چون گرد و غبار فرو نشست ، زن كلبى سوى شوهرش آمد و بر بالين او نشست . غبار از چهره‌اش پاك كرد و گفت : گوارايت باد بهشت : از آن خدايى كه بهشت را روزى تو ساخت مىخواهم كه مرا با تو همراه سازد ! آنگاه شمر به غلامش ، رستم ، گفت :\r\nبا عمود چوبين بر سرش بزن . او نيز با چوب بر سرش زد كه در جا جان داد . « 1 » در زيارت ناحيهء مقدسه بر وى چنين درود فرستاده شده است : « سلام بر عبداللَّه بن عمير كلبى » . « 2 »\r\n\r\n38 - سالم بن عمرو\r\nسماوى گويد : سالم غلام بنى مدينه - تيره‌اى از كلب - ساكن كوفه و شيعه بود . او پيش از شروع جنگ نزد امام حسين ( ع ) رفت و به يارانش پيوست .\r\nدر حدائق گفته است : و پيوسته با او بود تا آنكه كشته شد . سروى گويد : او در حملهء نخست ، همراه ياران حسين ( ع ) كشته شد و در قائميات از او ياد شده است . « 3 »\r\n\r\n\r\n","description":"","footnote":"\r\n( 1 )\r\n- ابصارالعين ، ص 179 - 181 ، و ر . ك : وسيلة الدارين ، ص 168 - 170 ، شماره 98 .\r\n( 2 ) - بحارالانوار ، ج 101 ، ص 272 .\r\n( 3 ) - ابصارالعين ، ص 182 - 183 .\r\n","page_name":" 175 ","page_number":175},
  {"content":"\r\n\r\nزنجانى گويد : « در ذخيرة الدارين ( ص 242 ) آمده است : سيره نويسان گفته‌اند : سالم پهلوانى دلير بود كه نخست با مسلم بن عقيل قيام كرد . چون مردم از مسلم دست برداشتند ، كثير بن شهاب تميمى او را با گروهى از شيعيان دستگير كرد و تصميم گرفت كه با يارانش او را تحويل عبيداللَّه زياد دهد . اما گريخت و در ميان قبيله‌اش مخفى گشت . چون از فرود آمدن حسين ( ع ) در كربلا با خبر شد ، در روزهاى قبل از جنگ ، نزد آن حضرت رفت و به ديگر ياران كلبىاش كه با آن حضرت بودند ، پيوست . . . » . « 1 » در زيارت ناحيهء مقدسه بر وى چنين درود فرستاده شده است : « سلام بر سالم غلام بنى مدينهء كلبى » . « 2 »\r\n\r\n\r\n","description":"","footnote":"\r\n( 1 )\r\n- وسيلة الدارين ، ص 145 - 146 ، شماره 56 .\r\n( 2 ) - بحارالانوار ، ج 101 ، ص 273 .\r\n","page_name":" 176 ","page_number":176},
  {"content":"\r\n\r\n\r\nفصل سوم‌كربلا در روز عاشورا\r\n\r\n","description":"","footnote":"","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\n\r\nياران امام حسين ( ع )\r\nپيش از بحث دربارهء شمار ، نام و نسب و ديگر مسائل مربوط به ياران امام حسين ( ع ) ناگزير - هر چند گذرا - بايد دربارهء منزلت و الا و مقام بلند و ويژگى مقام و منزلت آنان سخن گفت .\r\nزبان از بيان اوصاف آن برگزيدگان قاصر است و دانشوران از رسيدن به كنه معرفت آن بزرگان كه خداوند آنان را برگزيد تا براى هميشه روزگار و تا برپايى قيامت رمز انسانيت ( براى يارى حق ) باشند - ناتوان‌اند . از اين رو ناگزير ، توصيف اين ياران بزرگ را به سروران بيان و معادن دانش و حكمت يعنى اهل بيت ( ع ) وا مىگذاريم ؛ چرا كه آنان بهتر از هر كس ديگر مىتوانند كه اين گروه يگانه و بى مانند حق را به ما بشناسانند . نخستين تعريف كامل و شايسته‌اى كه از آنان شده است ، متعلق به خود امام حسين ( ع ) است . آن حضرت در آستانهء شب عاشورا آنان را گرد آورد تا يكى از سخنرانيهاى جاودانه‌اش را ايراد فرمايد . امام زين العابدين ( ع ) دربارهء جزئيات اين رويداد مىفرمايد : « من كه در آن هنگام بيمار بودم ، نزديك رفتم تا آنچه را به آنان مىگويد بشنوم و شنيدم كه پدرم به يارانش مىفرمود :\r\nخداوند را به نيكوترين وجهى ستايش مىكنم و در سختى و گشايش سپاسش مىگويم . خداوندا تو را سپاس مىگويم بر اينكه ما را به نبوت گرامى داشتى و ما را قرآن آموختى و داناى دين گردانيدى و براى ما چشم و گوش و دل قرار دادى ، بار خدايا ، ما را از شكرگزاران قرار ده !\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمن يارانى با وفاتر و بهتر از ياران خويش و اهل بيتى را نيكوكارتر و با احسان‌تر از اهل بيت خود نمىشناسم . خداوند از سوى من به شما پاداش خير دهد ! « 1 »\r\nاين سخن كه « من يارانى را با وفاتر و بهتر از ياران خويش و اهل بيتى را نيكوكارتر و با احسان‌تر از اهل بيت خود نمىشناسم » ، با اطلاقى كه دارد از كسى نقل شده است كه خداوند دانش گذشته و آينده را تا برپايى رستخيز به او ارزانى داشته است . « 2 » مفهوم اين سخن شريف آن است كه ياران و خاندان امام حسين ( ع ) چنان منزلتى بلند و مقامى و الا دارند كه نه كسى از آنان پيشى جسته و نه كسى به آنان خواهد رسيد .\r\nمؤيد آنچه در بالا گفته شد ، سخنى است كه امام باقر ( ع ) از اميرالمؤمنين ( ع ) نقل كرده است . آنجا كه مىفرمايد :\r\nعلى ( ع ) همراه مردم در حال حركت بود . چون به كربلا رسيدند ، آن حضرت يك يا دو ميل از آنان پيش افتاد تا به جايى به نام مقذفان رسيد . حضرت فرمود : « در اينجا دويست پيامبر و دويست سبط كشته شده‌اند كه همه شهيدند . اينجا بارانداز و قتلگاه عاشقانى شهيد است كه نه گذشتگان از آنها پيشى مىگيرند و نه آيندگان به آنها مىرسند . » « 3 »\r\nبنابراين مقام و منزلت شهيدان كربلا حتى از شهيدان بدر بالاتر است . « 4 » از نشانه‌هاى\r\n\r\n\r\n","description":"","footnote":"\r\n( 1 ) - ر . ك : الارشاد ، ج 2 ، ص 91 ؛ تاريخ الطبرى ، ج 3 ، ص 315 ؛ الكامل فى التاريخ ، ج 4 ، ص 57 .\r\n( 2 ) - كلينى در حديثى صحيح نقل كرده است كه امام باقر ( ع ) - در ميان گروهى از يارانش فرمود : در شگفتم ازمردمى كه ما را دوست مىدارند و امام خويش مىدانند و اظهار مىدارند كه فرمانبردارى ما همانند فرمانبردارى رسول خدا ( ص ) بر آنان واجب است ، آنگاه دليل خويش را نقض مىكنند و با ضعف دلهاشان خويشتن را محكوم مىكنند و از حق ما مىكاهند ؛ و آنان بر كسانى كه خداوند برهان شناخت حقيقى ما و تسليم بودن به فرمان ما را به آنان عطا فرموده است خرده مىگيرند : آيا بر اين باوريد كه خداوند فرمانبردارى اولياى خويش را بر بندگان واجب كرده و آنگاه اخبار آسمان و زمين را بر آنان پوشيده و مواد علم را در آنچه به قوام دينشان مربوط است از آنان دريغ داشته است ! ؟ ( كافى ، ج 1 ، ص 261 - 262 ، حديث شماره 4 ) .\r\n( 3 ) - ر . ك : بحار الانوار ، ج 41 ، ص 295 ، باب 114 ، حديث شماره 18 .\r\n( 4 ) - گرچه برخى روايات ، شهيدان بدر را هم مرتبهء شهيدان كربلا دانسته است . چنان كه طبرانى با سندى كه به‌شيبان بن مخرم - كه عثمانى بود - متصل است ، نقل مىكند كه وى گفت : من با على ( ع ) همراه بودم چون به‌كربلا رسيد ، فرمود : در اينجا كسانى به شهادت مىرسند ، كه جز شهيدان بدر به پاى آنان نمىرسد . ( المعجم الكبير ، ج 3 ، ص 111 ، شماره 2826 ) . اين روايت را دست كم به دو جهت نمىتوان تصديق كرد : اول اينكه بعيد مىنمايد كسى مانند شيبان بن مخرم با گرايش‌ها و تمايلات عثمانى - با بار فكرى و عملى كه اين اصطلاح سياسى در آن روزگار داشت - در جنگ صفين همراه على و بر ضد معاويه شركت جسته باشد .\r\nدوم اينكه در سند اين روايت ( همان گونه كه در مأخذ آمده است ) ، ابو عوانه از عطاء بن سائب نقل مىكند ؛ اين در حالى است كه عباس دورى « ابوالفضل عباس بن محمد بن حاتم بن واقد دورى بغدادى كه ذهبى در وصفش گويد : امام حافظ و ثقهء ناقد . . . يكى از مصنفان بزرگ » : ( ر . ك : سير اعلام النبلاء ، ج 12 ، ص 522 ، شماره 199 ) دربارهء عطا گويد : عطاء بن سائب ديوانه شد هر كس در گذشته از او چيزى شنيده صحيح است و آنچه جرير و نزديكانش از او شنيده‌اند از روايات صحيح عطا نيست ؛ و ابو عوانه ، هم در دوران سلامت و هم در دوران ديوانگى عطا از او حديث شنيده است و به روايت او استدلال نمىشود .\r\nابن عدى درباره‌اش گويد : « عطا در آخر عمر ديوانه شد . و هر كس پس از ديوانگى از وى چيزى شنيده روايات او جاى شك دارد . »\r\nعجلى درباره‌اش گويد : « هر كس در اواخر عمرش از او چيزى شنيده ، روايتش آشفته است . عطا در آخر عمر هرگاه سخنى را به او تلقين مىكردند مىپذيرفت ، چرا كه كتابت نمىتوانست » .\r\nابو حاتم گويد : « پيش از ديوانه شدن در شمار راستگويان و صالح و مستقيم بود . اما در پايان عمر حافظه‌اش دگرگون شد و رواياتش به هم آميختگى فراوان دارد . » ( ر . ك : تهذيب الكمال ، ج 20 ، ص 86 ، شمارهء 3934 ؛ سير اعلام النبلاء ، ج 6 ، ص 110 ، شماره 30 ؛ و الجرح و التعديل ، ج 6 ، ص 330 ، شمارهء 1839 . )\r\n","page_name":" 180 ","page_number":180},
  {"content":"\r\n\r\nمنزلت والاى آنها اينكه رسول خدا ( ص ) قبرهايشان را با دست خويش كند . شيخ‌الطايفه از غياث بن ابراهيم از امام صادق ( ع ) اين حديث شريف را نقل كرده است : روزى ام سلمه گريان از خواب بيدار شد ، گفتند : گريه شما براى چيست ؟ گفت : « فرزندم حسين امشب كشته شد ، « 1 » چرا كه من رسول خدا ( ص ) را از هنگام رحلت تا ديشب به خواب نديده بودم .\r\nديشب ديدم كه رنگ پريده و اندوهگين است . . . گفتم : اى رسول خدا ( ص ) چه شده است كه شما را رنگ پريده و اندوهگين مىبينم ؟ فرمود : ديشب پيوسته در حال كندن قبرهاى حسين و يارانش بودم » .\r\nاز ويژگيهاى شهيدان كربلا اين است كه پرده‌ها برايشان كنار زده شد و پاداش پايدارى ، « 2 »\r\n\r\n\r\n","description":"","footnote":"\r\n( 1 ) - شايد مقصود ام سلمه از اينكه گفت : « فرزندم حسين امشب كشته شد . » اين بود كه در شب خواب ديدن‌از قتل او آگاه شد ، و گرنه ثابت و مشهور است كه آن حضرت در بعد از ظهر روز دهم محرم سال 61 ه . ق كشته شد .\r\n( 2 ) - امالى ، شيخ طوسى ، ص 90 ، مجلس سوم ، حديث شمارهء 49 ؛ امالى ، شيخ مفيد ، ص 319 ، مجلس 38 ، حديث شمارهء 6 .\r\n","page_name":" 181 ","page_number":181},
  {"content":"\r\n\r\nشجاعت و پافشارى بر فداكارى همراه فرزند رسول خدا ( ص ) را ديدند ؛ و منزل‌هايشان در بهشت به آنان نشان داده شد ؛ و اين نبود مگر پس از يك سلسله امتحان كه امام ( ع ) از آنان به عمل آورد . آرى آنان شايسته و سزاوار اين بودند كه حقايق برايشان به طور كامل آشكار شود . جعفربن محمد بن عماره از پدرش از امام صادق ( ع ) نقل مىكند كه به ايشان گفتم :\r\nدربارهء ياران حسين ( ع ) و اقدام ايشان بر مرگ برايم بگوييد ! حضرت فرمود :\r\nپرده‌ها براى آنان كنار زده شد و منزل‌هايشان را در بهشت ديدند . پس از آن ، هر يك به سوى كشته شدن پيش مىرفت تا خود را در آغوش حورالعين بيفكند و به جاى خود در بهشت رساند ! « 1 »\r\n\r\n\r\n","description":"","footnote":"\r\n( 1 ) - علل الشرايع ، ج 1 ، ص 229 ، باب 163 ، حديث شماره 1 . شيخ صدوق نيز در كتاب « معانى الاخبار » ، ص 288 ، شماره 2 در باب « معناى مرگ » از امام سجاد ( ع ) چنين نقل كرده است : چون كار حسين بن على بن ابى طالب ( ع ) سخت شد ، كسانى كه همراهش بودند به وى نگريستند و او را به خلاف خويش يافتند . چرا كه هرگاه كار سخت مىشد ، آنان رنگشان دگرگون مىشد و لرزه بر اندامشان مىافتاد و دلهاشان از جا كنده مىشد . اما حسين و شمارى ديگر از همراهانش چهره‌ها يشان مىدرخشيد ، اعضاى بدنشان آرام مىگرفت و جانهايشان آرامش مىيافت . آن گروه به يكديگر مىگفتند : ببينيد كه از مرگ باك ندارد ! امام حسين ( ع ) به آنان فرمود : اى بزرگواران شكيبا باشيد ، چرا كه مرگ تنها پلى است كه شما را از بينوايى و سختى به بهشت پهناور و نعمت جاودان عبور مىدهد . كدامتان است كه دوست نمىدارد از زندانى به كاخى رود ؛ و دشمنانتان به مثابهء كسانى اند كه از قصر به زندان و شكنجه منتقل مىشوند . پدرم از جدم رسول خدا ( ص ) برايم نقل كرد كه دنيا زندان مؤمن و بهشت كافر است و مرگ پل آنان است به سوى فردوسشان و پل اينان است به سوى جهنمشان ، نه دروغ گفتم و نه به من دروغ گفته‌اند . »\r\nاين روايت گذشته از احتمال ضعيف بودنش به دليل وجود محمدبن قاسم مفسر استرآبادى جرجانى در آن ، كه رجاليون درباره‌اش اختلاف كرده‌اند و ابن غضائرى و نيز علامه وى را تضعيف كرده‌اند و آقاى خويى نيز او را مجهول الحال خوانده است . ( ر . ك : معجم رجال الحديث ، ج 17 ، ص 155 ، شمارهء 11586 ) ، آشفتگى متن نيز دارد . اين روايت در نظر نخست چنين القا مىكند كه شمارى از ياران حسين ( ع ) با سخت شدن كار رنگشان دگرگون مىشد ، لرزه بر اندامشان مىافتاد و دل‌هايشان تكان مىخورد . اين مطلب با آنچه در روايات زيادى به صراحت آمده و اجماع مورخان بر آن اتفاق نظر دارند مخالفت دارد . ثبات قدم و شجاعت يكايك ياران امام حسين ( ع ) و پيشگامى و اشتياق آنان براى ديدار خدا و رسولش در حد اعجاز بود . كسى كه به سيرهء زندگى هر يك از آن ياران يگانه آگاهى يابد . نادرستى اين روايت و اسائهء ادبى كه در آن نسبت به برخى از ياران امام شده است ، به طور كامل برايش روشن خواهد گشت . برخى از عبارت‌هاى مبهم اين روايت را - به فرض درست بودنش - بايد تأويل كرد . مثل : « كسانى كه همراهش بودند به او نگريستند » و « آنان به يكديگر مىگفتند : ببينيد كه از مرگ باك ندارد » . بايد گفت اينان برخى خدمتكاران و غلامان حاضر در كاروان حسينى بودند كه به منظور شركت در جنگ نيامده بودند ؛ چرا كه سپاه امام ( ع ) در ياران وى خلاصه نمىشد و ديگران همچون خدمتكاران و غلامان - يا چنان كه از برخى روايات بر مىآيد برخى از مزدبگيران نيز در آن شركت داشتند . هيچ بعيد نيست كه در ميان آنها كسانى بوده باشند كه تا اين اندازه از مرگ بترسند ؛ و اين با سخن امام كه خطاب به يارانش فرمود : « اى بزرگواران شكيبا باشيد . مرگ تنها پلى است . . . » منافات ندارد ؛ زيرا كه برانگيختن شجاع بر شجاعت و تشويق فرد پرهيزكار بر پرهيزكارى ، با تحقق شجاعت در شجاع و پرهيزكارى در پرهيزكار منافات ندارد .\r\n","page_name":" 182 ","page_number":182},
  {"content":"\r\n\r\nدر زيارت ناحيهء مقدسه به اين مطلب اين گونه اشاره شده است :\r\n« گواهى مىدهم كه خداوند پرده‌ها را براى شما كنار زد و براى شما راه را هموار ساخت و به شما پاداش فراوان بخشيد . . . » « 1 »\r\nخود دشمنان نيز بر شجاعت و پايمردى شگفت‌انگيز ياران امام ( ع ) اعتراف كرده‌اند .\r\nعمرو بن حجاج زبيدى ملعون ، از فرماندهان سپاه اموى در كربلا ، در روز عاشورا خطاب به سپاه گمراهى گفت : « اى بىخردها ! آيا مىدانيد با چه كسانى مىجنگيد ؟ شما با جنگاوران برگزيده اين شهر مىجنگيد ، مردمى كه تن به قتل و مرگ داده‌اند . نبايد با آنان تن به تن بجنگيد . . . » « 2 »\r\nعروه ( يا عذرة ) ابن قيس ، از فرماندهان سپاه گمراهى ، از امير خويش عمر سعد كمك مىخواست و مىگفت : آيا نمىبينى كه در طول امروز سپاه من از اين عدهء اندك چه مىكشد . « 3 »\r\nبه مردى كه در كربلا با عمر سعد شركت كرده بود گفتند : واى بر تو ! آيا فرزندان رسول خدا ( ص ) را كشتيد ؟ گفت : سنگ بر دهانم ! اگر آنچه را ما ديديم تو نيز مىديدى همان كارى\r\n\r\n\r\n","description":"","footnote":"\r\n( 1 ) - بحارالانوار ، ج 45 ، ص 73 .\r\n( 2 ) - انساب الاشراف ، ج 3 ، ص 400 ؛ نيز ر . ك : الارشاد ، ج 2 ، ص 103 . در نقل شيخ قرشى از نسخهء خطى انساب الاشراف آمده است : « هر كدام از شما كه به جنگ آنان برود ، او را مىكشند . . . » ( ر . ك : حياة الامام الحسين بن على ( ع ) ج 3 ، ص 21 ) .\r\n( 3 ) - الارشاد ، ج 2 ، ص 104 .\r\n","page_name":" 183 ","page_number":183},
  {"content":"\r\n\r\nرا كه ما كرديم مىكردى ! گروهى بر ما شوريدند كه دست به قبضهء شمشير داشتند ؛ و چونان شير ژيان ، سواران را از راست و چپ خرد مىكردند و جان به مرگ سپرده بودند و امان نمىپذيرفتند و به مال ترغيب نمىشدند !\r\nهيچ چيز نمىتوانست از اينكه كشته شوند و يا بر ملك چيره شوند ، جلوگيرى كند ! و چيزى مانع افتادن آنها در حوض‌هاى مرگ و يا استيلاى بر ملك نبود اگر ما آنان را به حال خود مىگذاشتيم همهء لشكر را از پاى درمىآوردند . در اين صورت ، اى مادر مرده چه بايد مىكرديم ! « 1 »\r\n\r\nشمار ياران امام حسين ( ع ) در واقعهء طف\r\nنخست بايد يادآور شد كه ميان اينكه بگوييم : « ياران امام حسين ( به طور كلى ) » و ميان اينكه بگوييم : « ياران امام حسين ( ع ) در روز عاشورا » فرق هست ؛ و نيز ميان اينكه بگوييم :\r\n« شهيدان قيام حسينى » و اينكه بگوييم « شهيدان طف » تفاوت وجود دارد . زيرا دايرهء ياران امام حسين ( ع ) به طور كلى ، از ياران وى در روز عاشورا وسيع‌تر است . در ميان عموم ياران آن حضرت كسانى بودند كه در بصره يا كوفه يا زندانهاى ابن زياد و پدرش كشته شدند ؛ و كسانى هم بودند كه نتوانستند آن حضرت را يارى دهند ؛ مثل طرماح .\r\nهمچنين مقصود از « شهيدان نهضت حسينى » ، از « شهيدان طف » گسترده‌تر است ؛ زيرا شمارى از افراد دستهء اول مانند سليمان بن رزين ، پيك امام به سوى اشراف شهر بصره به شهادت رسيدند . گروهى ديگر مانند مسلم بن عقيل ، عبداللَّه بن يقطر ، قيس بن مسهر صيداوى ، هانى بن عروه ، عمارة بن صلخب ازدى ، عبدالاعلى بن يزيد كلبى - كه رضوان خداوند بر همگى آنان باد - در كوفه به شهادت رسيدند .\r\nهمچنين لازم است يادآور شويم كه دايرهء « ياران امام در روز طف » از « شهيدان طف » گسترده‌تر است . زيرا شمارى از ياران حضرت كه در ركابش در روز عاشورا جهاد كردند .\r\nدر آن روز به شهادت نرسيدند ؛ مانند حسن مثنى و ديگران . مورخان دربارهء شمار ياران\r\n\r\n\r\n","description":"","footnote":"\r\n( 1 ) - شرح نهج البلاغه ، ابن ابى الحديد ، ج 3 ، ص 307 .\r\n","page_name":" 184 ","page_number":184},
  {"content":"\r\n\r\nامام ( ع ) در روز طف به شدت با يكديگر اختلاف دارند ؛ ميان شمار ياران و شمار شهيدان خلط شده است . زيرا برخى از مورخان براى مثال شمار ياران امام ( ع ) را از مجموعهء سرهاى شريفى كه به وسيلهء قبايل نزد ابن زياد برده شد استنتاج كرده‌اند .\r\nدر اينجا شمارى از اين رقم‌هاى متفاوت را ارائه مىدهيم و منبع آنها را در پاورقى ذكر مىكنيم : هفتاد تن « 1 » ، 72 تن « 2 » ، 82 تن « 3 » ، 87 تن « 4 » ، صد تن « 5 » ، 145 تن « 6 » ، پانصد سوار و صد پياده « 7 » برخى از منابع نيز شمار آنان را 60 « 8 » يا « 9 » 61 تن ذكر كرده‌اند ، ولى مشهور اين است كه شمار ياران امام ( ع ) در روز عاشورا 72 تن بوده است .\r\n\r\nياران هاشمى امام حسين ( ع ) در كربلا\r\nمنابع تاريخى دربارهء شمار مردان « 10 » بنى هاشم كه در كربلا همراه امام حسين ( ع ) حضور يافتند ، به شدت اختلاف دارند . گويا منشأ اين اختلاف ، اختلاف منابع دربارهء شمار كشته شدگان بنى هاشم در كربلا مىباشد . حتى برخى از اين منابع دربارهء نام شمارى از آنها كه از قتل رهايى يافتند و نيز نام شمارى ديگر اختلاف دارند . « 11 » از اين رو تعيين شمار\r\n\r\n\r\n","description":"","footnote":"\r\n( 1 ) - ر . ك : مختصر تاريخ دول الاسلام ، ذهبى ، ج 1 ، ص 31 ؛ تاريخ الخميس ، ج 2 ، ص 227 .\r\n( 2 ) - ر . ك : الارشاد ، ج 2 ، ص 95 ؛ اخبار الطوال ، ص 256 ؛ تاريخ ابن‌الوردى ، ج 1 ، ص 164 ؛ و المنتظم ، ج 5 ، ص 338 .\r\n( 3 ) - ر . ك : مناقب آل ابى طالب ، ج 4 ، ص 98 ؛ نور الابصار ، ص 259 ؛ و مرآت الجنان ، ج 1 ، ص 133 .\r\n( 4 ) - ر . ك : تاريخ مختصر الدول ، ابن البحرى ، ص 110 .\r\n( 5 ) - ر . ك : حياة الامام الحسين بن على ( ع ) ، ج 3 ، ص 126 ، به نقل از التهذيب ( نسخهء خطى ) ، ج 1 ، ص 156 . .\r\n( 6 ) - ر . ك : تذكرة الخواص ، ص 145 ؛ مثير الاحزان ، ص 54 ؛ و اللهوف ، ص 43 .\r\n( 7 ) - ر . ك : مروج الذهب ، ج 3 ، ص 70 .\r\n( 8 ) - ر . ك : حيوة الحيوان ، دميرى ، ج 1 ، ص 73 .\r\n( 9 ) - ر . ك : اثبات الوصيه ، ص 141 .\r\n( 10 ) - شايان ذكر است كه شمارى از هاشميان حاضر در كربلا همراه امام ( ع ) دوران طفوليت را مىگذراندند ، مانند امام باقر ( ع ) و عبداللَّه بن حسين ( شيرخوار ) و ديگران ، ما نيز آنان را در زمرهء مردان به شمار نمىآوريم .\r\n( 11 ) - فضيل بن زبير كوفى اسدى ( از اصحاب امام باقر و امام صادق ( ع ) ) در كتاب « تسمية من قتل مع‌الحسين ( ع ) » نقل كرده است ، كسانى كه نجات يافتند ، سه تن بودند : امام زين العابدين ( ع ) ، حسن مثنّى و محمد بن عمرو بن الحسن ؛ و اينان نوجوان بودند . ( ر . ك : كتاب تسمية من قتل مع الحسين ( ع ) ، چاپ شده در مجلهء تراثنا ، شماره 2 ، سال اول ، پاييز 1406 ، مؤسسه آل البيت ، قم ) . « ابن سعد در كتاب طبقات نوشته است كه از اهل بيت حسين بن على ( ع ) كه با او همراه بودند ، تنها پنج تن باقى ماندند : على بن حسين الاصغر - وى پدر فرزندان حسين ( ع ) تا به امروز است - كه بيمار و همراه زنان بود ، حسن بن حسن بن على ، وى نيز فرزندانى دارد - . عمروبن حسن بن على ( ع ) - كه فرزندى ندارد - قاسم بن عبداللَّه جعفر و محمد بن عقيل الاصغر . . . » ( ر . ك : زندگينامهء امام حسين ( ع ) و مقتل آن حضرت ، بخش چاپ نشده الطبقات الكبير ابن سعد ، تحقيق سيد عبدالعزيز طباطبايى ، مؤسسهء آل البيت ، ص 77 - 78 ؛ نيز ر . ك : سير اعلام النبلا ، ذهبى ، ج 3 ، ص 303 ، به نقل از طبقات ابن سعد مؤسسه الرساله ) . شيخ باقر شريف قرشى نيز اين مطلب را نقل كرده ولى به جاى « عمرو بن الحسن » ، « عمر بن الحسن » ذكر كرده است . وى فرد ششمى را نيز به آنها افزوده است و آن « زيد بن الحسن است » . وى اين مطلب را به مقاتل الطالبيين ، ص 119 نسبت داده است . ( ر . ك : حياة الامام الحسين بن على ( ع ) ، ج 3 ، ص 313 - 314 ) .\r\n","page_name":" 185 ","page_number":185},
  {"content":"\r\n\r\nدقيق هاشميانى كه در كربلا با حسين ( ع ) شركت داشتند ، دشوار است . ولى افزودن شمار آنهايى كه از قتل رهايى يافتند به شمار كشته‌گان - به جز امام ( ع ) - ما را به شمار تقريبى بنى هاشم مىرساند . اما به دليل اختلاف در شمار بازماندگان و نيز شمار كشتگان ، خود منشأ اختلاف است .\r\nكم‌ترين شمارى كه منابع تاريخى براى ياران هاشمى امام ( ع ) نوشته‌اند يازده تن است . « 1 »\r\nبه جز ابن ابى حاتم كه در كتاب « السيرة النبويه » خويش شمار بنى هاشم را نه تن نقل كرده است ! . « 2 »\r\nمشهور آن است كه شمار كشته‌گان بنى هاشم هفده تن بوده‌اند . « 3 » و از ميان ارقام ذكر شده ،\r\n\r\n\r\n","description":"","footnote":"\r\n( 1 ) - ر . ك : تاريخ الاسلام ، ذهبى ، حوادث سال 61 ، ص 21 ؛ مرآة الزمان ، يافعى ، ج 1 ، ص 131 .\r\n( 2 ) - السيرة النبويه ، ص 558 .\r\n( 3 ) - شايد اين صحيح‌ترين نقل باشد ؛ و رواياتى نيز دراين باره از اهل بيت ( ع ) نقل شده است . از جمله امام‌صادق ( ع ) فرمود : « . . . اين خونى است كه به خاطر فرزندان فاطمه ( س ) خداوند آن را تقاص خواهد كرد . مصيبت آنان به مصيبت حسين ( ع ) نمىرسد . او همراه هفده تن از خاندانش به شهادت رسيد . آنان براى خدا نصيحت كردند و در راه خدا شكيبايى ورزيدند ؛ و خداوند نيكوترين پاداش شكيبايان را به آنان بخشيد . . . » ( بشارة المصطفى ، ص 246 ، شماره 2 ) . دربارهء عدد 17 ر . ك : الارشاد ، ص 279 ؛ الدر النظيم ، ص 378 ؛ الاصابه ، ج 1 ، ص 17 ؛ تاريخ العلماء و وفياتهم ، ج 1 ، ص 172 ؛ تاريخ خليفه ، ص 146 ؛ مرآة الزمان ، ج 3 ، ص 113 ؛ البدايه و النهايه ، ج 8 ، ص 191 ؛ المعجم الكبير ، طبرانى ، ج 3 ، ص 104 ، شمارهء 2805 ؛ خطط مقريزى ، ج 2 ، ص 286 ، چاپ دار احياء العلوم - مصر ؛ بشارة المصطفى ، ص 426 ؛ تهذيب التهذيب ، ج 2 ، ص 323 ؛ نيز ر . ك : ابصار العين ، ص 49 - 77 و 89 - 92 . سماوى زندگينامهء هفده تن از بنى هاشم حاضر در كربلا را در صفحات ياد شده نقل كرده است ؛ و ر . ك : متن زيارت ناحيه مقدسه كه در آن سلام بر هفده شهيد آمده است ( بحار ، ج 45 ، ص 65 - 69 )\r\nدر اينجا دو نكته مهم است :\r\n1 - برخى كتابهاى تاريخى و زندگينامه‌ها حتى كودكانى مانند عبداللَّه شيرخوار و نوجوانى مانند محمد بن ابى سعيد بن عقيل را كه معلوم نيست به سن تكليف رسيده است در شمار ياران امام ( ع ) ذكر كرده‌اند ( براى مثال ، ر . ك : ابصار العين ، ص 54 و 91 ) . قضيه دربارهء برخى بازماندگان مانند عمر ( عمرو ) بن الحسن نيز چنين است . قرشى گويد . « عمربن الحسن از قتل رهايى يافت و ما نمىدانيم كه آيا او در جنگ شركت جست و يا آنكه خردسال بود ؟ » ( حياة الامام الحسين ، ج 3 ، ص 314 ) .\r\nاين امر بر دشوارى شناسايى يقينى و دقيق ياران امام حسين ( ع ) در كربلا مىافزايد ؛ چرا كه در محاسبات نظامى نوجوانان و كودكان ، نيروى جنگى به حساب نمىآيند . دقت كنيد !\r\n2 - در معجم الكبير طبرانى و خطط مقريزى و تهذيب التهذيب محمد بن حنفيه آمده است : هفده تن از كسانى كه همراه حسين ( ع ) كشته شدند ، از نسل فاطمه ( س ) بودند . در اينجا لازم است يادآور شويم كه اين سخن زمانى درست است كه بگوييم مقصود از فاطمه ، فاطمهء بنت اسد ، مادر اميرالمؤمنين على ( ع ) ، جعفر و عقيل است ؛ و گرنه شمار كشته شدگان نسل فاطمه در كربلا ، به جز امام حسين ( ع ) ، پنج تن است دقت كنيد ! .\r\n","page_name":" 186 ","page_number":186},
  {"content":"\r\n\r\n27 شهيد ، بيشترين آنهاست ؛ « 1 » و ميان كم‌ترين و بيشترين عدد ، اعداد ديگرى نيز ذكر شده است . « 2 » اگر بر مبناى روايت ابن سعد در طبقات - شمار بازماندگان را پنج تن بگيريم ، به طور\r\n\r\n\r\n","description":"","footnote":"\r\n( 1 ) - ر . ك : مناقب آل ابى طالب ، ابن شهر آشوب ، ج 4 ، ص 112 ؛ ذخائر العقبى ، ص 146 ؛ مقتل الحسين ، خوارزمى ، ج 2 ، ص 53 . دراينجا عددى بزرگ‌تر از اين هم هست و آن عدد سى است . اين عدد به امام صادق ( ع ) نسبت داده شده است كه در گفت و گو با عبداللَّه سنان ، به وى فرمود كه روز عاشورا از خوردن غذا خوددارى كند تا پس از نماز عصر افطار كند ؛ و به وى فرمود : « در اين هنگام - عصر - جنگ با خاندان پيامبر ( ص ) پايان پذيرفت و سى تن از آنان همراه با غلامان خود به خاك افتاده بودند . قتل آنان بر رسول خدا ( ص ) گران است و اگر در دنيا زنده بود ، به سوگ آنان مىنشست . » ( ر . ك : سفينة البحار ، ج 2 ، ص 196 ؛ اعيان الشيعه ، ج 4 ، ص 134 ) . شايد مقصود اين باشد كه آنها با غلامانشان سى تن بودند . مىدانيم كه غلامانشان در كربلا شش تن ، يعنى اسلم بن عمرو ، قارب بن عبداللَّه ، منجح بن سهم ، سعدبن حرث ، نصر بن ابى نيزر و حرث بن نبهان بودند بنابراين شمار بنى هاشم 26 تن بوده است . واللَّه العالم .\r\n( 2 ) - برخى شمار آنها را شانزده تن نوشته‌اند ( ر . ك : المجدى فى انساب الطالبيين ، ص 15 ؛ تاريخ خليفه ، ص 146 ؛ البدايه و النهايه ، ج 8 ، ص 191 ؛ المحن ، ص 134 ؛ الاصابة ، ص 134 ؛ جواهر المطالب 2 ج 2 ، ص 273 ؛ تاريخ الاسلام ، ذهبى ، حوادث سال 61 ه ، ص 5 ؛ تاريخ مدينة دمشق ، ج 14 ، ص 224 ؛ و ر . ك : تاريخ الخلفاء ، ص 207 ) . مسعودى در مروج الذهب ، ج 3 ، ص 171 شمار آنان را دوازده تن دانسته ؛ و سبط ابن جوزى در تذكرة الخواص شمار آنان را نوزده تن ، همه از نسل فاطمه يعنى چنان كه پيش‌تر گفتيم فاطمه بنت اسد - دانسته است . منابع ديگرى نوشته‌اند كه شمار آنان 21 مرد بوده است ( ر . ك : كفاية الطالب ، ص 298 ؛ و ر . ك : درر السمطين ، ص 218 ؛ و تاريخ العلما و وفياتهم ، ج 1 ، ص 172 ) . ابوالفرج اصفهانى گويد : « بنابراين شمار فرزندان ابوطالب كه در روز طف كشته شدند ، به جز آنهايى كه مورد اختلاف است ، 21 مرد بودند » ( مقاتل الطالبيين ، ص 98 ) . ارقام ديگرى هم ميان اينها وجود دارد . ر . ك : حياة الامام الحسين بن على ( ع ) ، ج 3 ، ص 311 - 310 .\r\n","page_name":" 187 ","page_number":187},
  {"content":"\r\n\r\nتقريبى حداقل ياران امام حسين ( ع ) از بنى هاشم در كربلا شانزده تن و حداكثر سى تن بوده‌اند ؛ و قوىترين و مشهورترين عدد ، 22 مىباشد .\r\n\r\nشمار صحابه در لشكر امام حسين ( ع )\r\nدر ميان سپاه امام ( ع ) ، شمارى از صحابه شركت داشتند . برخى از آنان افتخار مصاحبت با رسول خدا ( ص ) را داشته ، از ايشان روايت كرده‌اند ؛ برخى ديگر تنها محضر آن حضرت را درك كرده و ايشان را ديده‌اند . « 1 » در زمرهء اصحاب آن حضرت كسانى هستند كه هيچ يك از مورخان و رجاليون دربارهء صحابى بودن آنها شك ندارند . باز در ميان آنها كسانى هستند كه دربارهء صحابى بودن يا نبودن آنها بحث است . كسانى هم هستند كه به دليل تشابه اسمى مشخص نيست كه آيا آنها همان صحابه مورد نظرند ، يا اشخاص ديگرىاند كه به صحابى بودن شهرت يافته‌اند . ما در اينجا نام مبارك آنان را مىآوريم و افراد مورد اختلاف و نيز سبب اختلاف را يادآور مىشويم :\r\n1 - انس بن حارث كاهلى اسدى ( رض ) : « وى از كسانى است كه اين روايت را از رسول خدا ( ص ) نقل كرده است : اين فرزندم - حسين ( ع ) در زمينى به نام كربلا كشته مىشود ، هر كس در آن واقعه حاضر بود ، بايد او را يارى كند . » « 2 »\r\n\r\n\r\n","description":"","footnote":"\r\n( 1 )\r\n- رجالى معروف ، مرحوم عبداللَّه مامقانى ، پس از بحث و مناقشه دربارهء هفت ملاك صحابى بودن مىگويد : « از اين رو شمارى از محققان از جمله شهيد ثانى در البدايه تعريف زير را براى صحابى ارائه داده ، گفته‌اند : او كسى است كه پيامبر ( ص ) را مؤمنانه ديدار كرده و با داشتن اسلام و ايمان در گذشته باشد ؛ هر چند كه در فاصلهء ميان ايمان آوردن و مردن بر اسلام ، مرتد شده باشد . مقصود اينان از ديدار مجالست و همراه رفتن و رسيدن يكى به ديگرى است ؛ هرچند كه با او صحبت نكرده و به چشم نديده باشد » . وى دربارهء مفردات اين تعريف ، توضيحات روشنگرانه‌اى دارد . شيخ محمدرضا مامقانى نيز در حاشيهء اين تعريف توضيحات بسيار سودمندى دارد . ( ر . ك : مقياس الهدايه فى علم الدرايه ، ج 3 ، ص 304 - 296 ) .\r\n( 2 ) - ر . ك : تاريخ ابن عساكر ، ترجمة الامام الحسين ( ع ) ، تحقيق محمودى ، ص 347 ، شماره 283 .\r\n","page_name":" 188 ","page_number":188},
  {"content":"\r\n\r\n2 - عبدالرحمن بن عبد رب انصارى خزرجى ( رض ) : او از كسانى است كه چون حضرت على ( ع ) مردم را در رحبه به شهادت طلبيد ، گواهى دادند كه سخن زير را از رسول خدا ( ص ) شنيده‌اند :\r\nآگاه باشيد كه خداى - عزوجل - ولىّ من است و من ولى مؤمنانم . آگاه باشيد ، هر كس كه من مولاى او هستم ، على نيز مولاى اوست . خدايا يار باش آن را كه يار اوست و دشمن باش آن را كه دشمن اوست ! دوستانش را دوست بدار و با دشمنانش دشمنى بورز و ياران او را پشتيبان باش ! « 1 »\r\n3 - حبيب بن مظاهر ( مظهر ) اسدى ( رض ) : وى از صحابه‌اى است كه رسول خدا ( ص ) را ديده است . « 2 »\r\n4 - عبداللَّه بن يقطر حميرى : وى از صحابه است ، چونكه همزاد امام حسين ( ع ) بود .\r\nوى پسر دايهء امام حسين ( ع ) بود و محضر پيامبر ( ص ) را درك كرد و آن حضرت را ديد . « 3 »\r\n5 - مسلم بن عوسجه اسدى : وى از صحابه‌اى بود كه پيامبر ( ص ) را ديد . « 4 »\r\n6 - كنانة بن عتيق تغلبى : وى در جنگ بدر ، همراه پدرش عتيق ، شركت داشت و از سوارگان سپاه رسول خدا ( ص ) بود . « 5 »\r\n7 - عمار بن ابى سلامه دالانى همدانى ( رض ) : وى صحابى بود و محضر پيامبر ( ص ) را درك كرد و آن حضرت را ديد . « 6 »\r\n\r\n\r\n","description":"","footnote":"\r\n( 1 ) - ر . ك : ابصار العين ، ص 158 - 157 . جزرى در اسد الغابه ( ج 3 ، ص 307 ) ، نام وى را درج كرده است .\r\n( 2 ) - ر . ك : همان ، ص 100 . ابن الكلبى نام وى را در جمهرة النسب ، ج 1 ، ص 241 آورده است .\r\n( 3 ) - ر . ك : همان ، ص 93 . ابن حجر در الاصابه ، ج 4 ، ص 59 نام وى را آورده است . در آنجا عبداللَّه بن يقظه آمده كه گويا در چاپ‌هاى جديد الاصابه تصحيف شده باشد .\r\n( 4 ) - ر . ك : همان ، ص 108 . ابن اثير جزرى در اسد الغابه ، ج 4 ، ص 264 ، از او با نام مسلم بن ابو عوسجه ياد كرده است ؛ و نيز ابن حجر در الاصابه ، ج 6 ، ص 96 ، شماره 7978 .\r\n( 5 ) - ر . ك : وسيلة الدارين ، ص 185 - 184 ، شمارهء 132 ؛ ابصار العين ، ص 199 .\r\n( 6 ) - ابن حجر در الاصابه ، ج 3 ، ص 112 ، شماره 6463 مىگويد : « عمار بن ابى سلامة بن عبداللَّه بن عمران بن رأس بن دالان همدانى دالانى - محضر پيامبر ( ص ) را درك كرد و در جنگهاى امام على ( ع ) با وى شركت جست ؛ و همراه حسين بن على ( ع ) در طف به شهادت رسيد . » ابن كلبى از او ياد كرده است .\r\n","page_name":" 189 ","page_number":189},
  {"content":"\r\n\r\n8 - حرث بن نبهان غلام حمزه ( ع ) : پدرش ، نبهان غلام حمزة بن عبدالمطلب بود كه دو سال پس از شهادت وى درگذشت . مفهوم اين سخن اين است كه حرث دوران رسول خدا ( ص ) را درك كرد و از آنجا كه تحت سرپرستى امير مؤمنان على ( ع ) ، نشو و نما يافت ، ناگزير بايد بارها رسول خدا ( ص ) را از نزديك ديده باشد . « 1 »\r\nدربارهء دو تن ديگر از ياران امام ( ع ) نيز نوشته‌اند كه آنان روزگار پيامبر ( ص ) را درك كرده‌اند ، ولى مشخص نيست كه حضرت را ملاقات كرده و از نزديك ديده‌اند يا نه . آن دو تن اينهايند :\r\n1 - زياد بن عريب الهمدانى الصائدى ( رض ) : وى ملقب به ابوعمره بوده و پدرش ، عريب ، به نوشته برخى طبقات نويسان از صحابه بوده است . در نتيجه وى نيز محضر پيامبر ( ص ) را درك كرده است . « 2 »\r\n2 - عمرو بن ضبعه ضبعى تميمى : زنجانى گويد : عسقلانى در الاصابه گويد : « وى عمرو بن ضبعة بن قيس بن ثعلبهء ضبعى تميمى است . در غزوات و جنگها از وى ياد مىشود .\r\nاو مردى سواركار و شجاع بوده و محضر رسول خدا ( ص ) را درك كرده است . » « 3 »\r\nاما آن گروه از ياران امام ( ع ) كه دربارهء صحابى بودنشان اختلاف است اينهايند :\r\n1 - اسلم ( مسلم ) بن كثير اعرج ازدى : سماوى نوشته است كه وى از تابعان بود ، « 4 » ولى نمازى ( در المستدرك ) او را در شمار صحابه ذكر كرده است . زنجانى « 5 » به نقل از عسقلانى در الاصابه نوشته است كه او محضر پيامبر ( ص ) را درك كرد . « 6 »\r\n2 - زاهر ، غلام عمرو بن حمق خزاعى : در زيارت ناحيهء مقدسه با همين عنوان بر او درود فرستاده شده است . « 7 » برخى از رجاليون از او با نام زاهر ، غلام عمرو بن حمق « 8 »\r\n\r\n\r\n","description":"","footnote":"\r\n( 1 ) - ر . ك : تنقيح المقال ، ج 1 ، ص 248 ؛ ابصار العين ، ص 98 ؛ وسيلة الدارين ، ص 117 ، شماره 27 .\r\n( 2 ) - ر . ك : ابصار العين ، ص 134 - 135 .\r\n( 3 ) - ر . ك : وسيلة الدارين ، ص 177 ، شماره 112 .\r\n( 4 ) - ر . ك : ابصار العين ، ص 185 .\r\n( 5 ) - ر . ك : مستدركات علم رجال الحديث ، ج 7 ، ص 415 ، شماره 14919 .\r\n( 6 ) - ر . ك : وسيلة الدارين ، ص 106 - 105 ، شماره 11 .\r\n( 7 ) - بحارالانوار ، ج 45 ، ص 72 .\r\n( 8 ) - ر . ك : معجم رجال الحديث ، ج 7 ، 214 شمارهء 4647 ؛ قاموس الرجال ، ج 4 ، ص 403 ، شمارهء 2903 .\r\n","page_name":" 190 ","page_number":190},
  {"content":"\r\n\r\nياد كرده‌اند . سماوى از او با نام زاهر بن عمروالكندى « 1 » ياد كرده است ؛ همين طور زنجانى در زندگينامهء وى . « 2 » نمازى به نقل از مامقانى گويد : زاهر بن عمرو اسلمى كندى از جملهء كسانى است كه در بيعت شجره شركت داشتند . او از پيامبر ( ص ) روايت كرده و در جنگهاى حديبيه و خيبر شركت داشته است . « 3 » سماوى دربارهء صحابى بودنش چيزى ننوشته است ؛ « 4 » و آقاى خويى ميان زاهر ، غلام عمرو بن حمق و زاهر اسلمى ( كه پدر مجزأة - يا محذأة - از اصحاب رسول خدا ( ص ) است ) ، تفاوت قايل شده و به يكى بودن آن دو اعتقاد ندارد . « 5 »\r\nزنجانى در زندگينامه‌اى كه براى زاهر نوشته است ، به نقل از عسقلانى در الاصابه مىنويسد : او زاهر بن عمروبن اسود بن حجاج بن قيس اسلمى كندى از « اصحاب شجره » است كه در آنجا با رسول خدا ( ص ) بيعت كردند . وى در كوفه سكونت گزيد . از رسول خدا ( ص ) روايت كرد و در جنگ‌هاى حديبيه و خيبر شركت جست . « 6 »\r\nاما شيخ شوشترى - همانند آقاى خويى - بر اين باور است كه زاهر غلام عمرو بن حمق ، زاهر اسلمى كندى نيست . زيرا اين دومى كه نژاد عربى دارد ، غلام عمروبن حمق نيست .\r\nوى همچنين معتقد است « زاهر بن عمرو » نامى به هم آميخته است و اصل آن ، « زاهر مولى عمرو » است . « 7 »\r\n3 - سعد بن حرث ( رض ) ، غلام على بن ابى طالب ( ع ) : سماوى دربارهء اينكه وى\r\n\r\n\r\n","description":"","footnote":"\r\n( 1 ) - ابصار العين ، ص 173 .\r\n( 2 ) - وسيلة الدارين ، ص 137 ، شمارهء 51 .\r\n( 3 ) - مستدركات علم رجال الحديث ، ج 3 ، ص 416 ، شمارهء 5699 .\r\n( 4 ) - ابصار العين ، ص 173 .\r\n( 5 ) - ر . ك : معجم رجال الحديث ، ص 213 و 214 ، شماره‌هاى 4645 و 4647 .\r\n( 6 ) - وسيلة الدارين ، ص 138 - 137 ، شمارهء 51 .\r\n( 7 ) - ر . ك : قاموس الرجال ، ج 4 ، ص 403 ، شمارهء 2903 .\r\n","page_name":" 191 ","page_number":191},
  {"content":"\r\n\r\nصحابى بوده و يا پيامبر ( ص ) را ديده چيزى ننوشته است . او مىنويسد : « سعد ، غلام امام على ( ع ) بود و پس از آن حضرت ، به امام حسن و سپس به امام حسين ( ع ) پيوست . هنگامى كه حضرت از مدينه بيرون آمد ، با وى به مكه و سپس به كربلا رفت و در حملهء نخست كشته شد . » « 1 »\r\nاما زنجانى از عسقلانى در الاصابه نقل كرده است كه او سعد بن حرث بن سارية بن مرّه . . . بن كنجب بن خزاعى ، غلام على بن ابى طالب ( ع ) است . وى محضر پيامبر ( ص ) ، را درك كرده و در كوفه رئيس شرطه على ( ع ) بود . « 2 »\r\nنمازى با استناد به گفته مامقانى گويد : « سعد بن حارث خزاعى ، غلام امير المؤمنين ( ع ) از اصحاب رسول خدا ( ص ) ، همراه اميرالمؤمنين ( ع ) از اعضاى شرطة الخميس و والى آن حضرت بر آذربايجان بود . . . » « 3 »\r\nولى شوشترى گفتار مامقانى را ردّ كرده مىگويد : گفتار او سندى ندارد ، چگونه مىتواند كه وى از قبيلهء خزاعه و غلام على ( ع ) باشد ؟ اگر او از صحابه بود ، چگونه در كتابهاى مربوط به صحابه نام وى درج نشده است ؟ « 4 »\r\n4 - يزيد بن مغفل جعفى : سماوى از مرزبانى در معجم الشعراء نقل كرده است كه او از تابعان و پدرش از صحابه بود . « 5 »\r\nولى مامقانى نوشته است كه او محضر پيامبر ( ص ) را درك كرد و در روزگار عُمر در قادسيه شركت جست . « 6 »\r\nزنجانى به نقل از عسقلانى ، در الاصابه گويد : « او يزيد بن مغفل بن عوف بن عمير بن كلب بن ذهل . . . بن جعف بن سعد عشيره مذحجى جعفى است . محضر پيامبر ( ص ) را درك كرد و با برادرش زهير بن مغفل در دوران عمر بن خطاب در جنگ قادسيه شركت جست . » « 7 »\r\n\r\n\r\n","description":"","footnote":"\r\n( 1 ) - ابصار العين ، ص 96 .\r\n( 2 ) - وسيلة الدارين ، ص 148 ، شماره 59 .\r\n( 3 ) - مستدركات علم رجال الحديث ، ج 4 ، ص 27 ، شمارهء 6108 .\r\n( 4 ) - قاموس الرجال ، ج 5 ، ص 27 - 28 ، شمارهء 3146 .\r\n( 5 ) - ابصار العين ، ص 153 .\r\n( 6 ) - تنقيح المقال ، ج 3 ، ص 328 ؛ و ر . ك : مستدركات علم رجال الحديث ، ج 8 ، ص 263 ، شماره 16387 ؛ و از وى به نام يزيد بن معقل ياد كرده است .\r\n( 7 ) - وسيلة الدارين ، ص 214 ، شماره 171 .\r\n","page_name":" 192 ","page_number":192},
  {"content":"\r\n\r\n5 - شبيب بن عبداللَّه ، غلام حرث بن سريع كوفى : سماوى دربارهء اينكه وى صحابى بوده و محضر پيامبر ( ص ) را درك كرده چيزى ننوشته است . « 1 » ولى زنجانى به نقل از كلبى گويد : « شبيب بن عبداللَّه از صحابه بود و محضر رسول خدا ( ص ) را درك كرد و در همهء جنگهاى حضرت على ( ع ) با وى شركت داشت . » « 2 » اما دليلى وجود ندارد كه وى همان شبيب بن عبداللَّه ، غلام حرث باشد . همانطور كه زنجانى نسب وى را به نقل از عسقلانى در الاصابه ، غير دقيق نقل كرده است . « 3 » عسقلانى چنين نوشته است : شبيب بن عبداللَّه بن شكل بن حى بن جديه . . . مذحجى - محضر پيامبر ( ص ) را درك كرد و در جنگهاى امام على ( ع ) شركت جست . اين را ابن كلبى نوشته است . « 4 » همچنين دليلى وجود ندارد بر اينكه او همان شبيب بن عبداللَّه ، غلام حرث باشد ، به ويژه آنكه كسى كه عسقلانى از او به عنوان عرب ( قبيله مذحج ) نام مىبرد ، چگونه مىتواند غلام حرث بن سريع كوفى باشد ؟\r\nما دربارهء دليلى كه مامقانى « 5 » و نمازى « 6 » به آن استناد كرده و نوشته‌اند . كه وى ( يعنى شبيب بن عبداللَّه ، غلام حارث بن سريع ) از اصحاب رسول خدا ( ص ) بوده است ، چيزى نمىدانيم .\r\nشوشترى در پاسخ سخن مامقانى مىنويسد : « سيره نويسان تصريح كرده‌اند كه او محضر پيامبر ( ص ) را درك كرد و در جنگ‌هاى امام على ( ع ) شركت جست . او همچنين\r\n\r\n\r\n","description":"","footnote":"\r\n( 1 ) - ر . ك : ابصار العين ، ص 133 .\r\n( 2 ) - ر . ك : وسيلة الدارين ، ص 155 ، شمارهء 75 .\r\n( 3 ) - همان .\r\n( 4 ) - الاصابه ، ج 2 ، ص 160 ، شمارهء 3960 .\r\n( 5 ) - ر . ك : تنقيح المقال ، ج 2 ، ص 81 ، ش 5285 .\r\n( 6 ) - ر . ك : مستدركات علم رجال الحديث ، ج 4 ، ص 199 ، شمارهء 6812 .\r\n","page_name":" 193 ","page_number":193},
  {"content":"\r\n\r\nدر كربلا حضور يافت و به شهادت رسيد و در زيارت ناحيه مقدسه بر او درود فرستاده شده است .\r\nمىگويم : او تعيين نكرده است كه كدام سيره نويسى اين را گفته است . اگر او از صحابه بوده ، چگونه در كتابهاى مربوط به صحابه نامى از وى نيامده است ، در حالى كه دربارهء افراد مورد اختلاف سخن گفته‌اند ! در زيارت ناحيه نيز از او چيزى نيامده است . در نسخهء زيارت ناحيه « شبيب بن حارث بن سريع » آمده كه تحريف شدهء « سيف بن حارث بن سريع » پيش گفته است . خلاصه اينكه « اصل عنوان روشن نيست ، تا چه رسد به فرعش . » « 1 »\r\n6 - جنادة بن حرث سلمانى ازدى كوفى : « زنجانى گويد : . . . على بن حسين بن عساكر در تاريخش نوشته است : او جنادة بن حرث بن عوف بن امية بن قلع بن عبادة بن حذيق بن عدى بن زيد بن عامر بن ثعلبة بن حارث بن حرث ، مذحجى مرادى سلمانى كوفى است .\r\nوى محضر پيامبر ( ص ) را درك كرد و از صحابهء آن حضرت بود » . « 2 » همچنين مامقانى به نقل از سيره نويسان نوشته كه او از صحابهء رسول خدا ( ص ) بوده است . « 3 » ولى سماوى در اين باره چيزى ننوشته ، بلكه گفته است : جنادة بن حرث از مشاهير شيعه و از اصحاب امير المؤمنين ( ع ) بود . . . « 4 »\r\n7 - جندب بن حجير خولانى كوفى : زنجانى گويد : « ابن عساكر در تاريخش نوشته است : او جندب بن حجير بن جندب بن زهير بن حارث بن كثير بن جشم بن حجير كندى خولانى كوفى است . گفته مىشود كه با رسول خدا ( ص ) مصاحبتى داشته است . او اهل كوفه است و همراه على بن ابى طالب ( ع ) در جنگ صفين شركت جست . او فرمانده كنده و ازد بود . . . » . « 5 » مامقانى هم مىنويسد : « سيره نويسان نوشته‌اند كه او مصاحبتى داشته است » . « 6 »\r\nولى سماوى دربارهء مصاحبت وى چيزى ننوشته و گفته است : « جندب از بزرگان شيعه و از اصحاب امير مؤمنان ( ع ) بود . » « 7 »\r\n\r\n\r\n","description":"","footnote":"\r\n( 1 ) - قاموس الرجال ، ج 5 ، ص 395 ، شماره 3527 .\r\n( 2 ) - وسيلة الدارين ، ص 113 ، شمارهء 21 .\r\n( 3 ) - تنقيح المقال ، ج 1 ، ص 234 ، شمارهء 1957 ؛ و ر . ك : مستدركات علم رجال الحديث ، ج 2 ، ص 239 ، شمارهء 2935 .\r\n( 4 ) - ابصار العين ، ص 144 .\r\n( 5 ) - وسيلة الدارين ، ص 114 ، شمارهء 23 .\r\n( 6 ) - تنقيح المقال ، ج 1 ، ص 236 ، شمارهء 1969 ؛ و ر . ك : مختصر تاريخ دمشق ، ابن منظور ، ج 6 ، ص 121 .\r\n( 7 ) - ابصار العين ، ص 174 .\r\n","page_name":" 194 ","page_number":194},
  {"content":"\r\n\r\n\r\nاصحاب اميرمؤمنان ( ع ) در طف\r\nاصحاب اميرمؤمنان ( ع ) شمار بزرگى از ياران امام حسين ( ع ) را در روز عاشورا تشكيل مىدادند . شمار آنها به جز آن گروه از صحابهء رسول خدا ( ص ) كه ذكرشان گذشت ، بنىهاشم و آنهايى كه مورخان به مصاحبتشان با على ( ع ) تصريح نكرده‌اند و « 1 » نيز به جز آنهايى كه مورد ستم و بى مهرى تاريخ نگاران قرار گرفته‌اند « 2 » مطابق حداقل گزارشها و به طور يقين به بيست تن مىرسد ؛ كه اينهايند :\r\n1 - سعد بن حرث ، غلام على ( ع ) .\r\n2 - نصر بن ابى نيزر ، غلام على ( ع ) .\r\n3 - ابوثمامهء صائدى .\r\n4 - برير بن خضير .\r\n5 - شوذب بن عبداللَّه .\r\n6 - جنادة بن حرث سلمانى مذحجى .\r\n7 - مجمع بن عبداللَّه عائذى .\r\n8 - نافع بن هلال جملى .\r\n9 - حجاج بن مسروق جعفى .\r\n10 - يزيد بن مغفل جعفى .\r\n11 - نعيم بن عجلان انصارى خزرجى .\r\n12 - جندب بن حجير كندى خولانى .\r\n\r\n\r\n","description":"","footnote":"\r\n( 1 )\r\n- مانند عابس بن ابى شبيب شاكرى ، سعيد بن عبداللَّه حنفى ، مسعود بن حجاج تيمى ، حنظلة بن اسعدشبامى ، عبداللَّه ارحبى ؛ كه از بزرگان و شجاعان شيعه در كوفه بودند ؛ و بسيار بعيد مىنمايد كه به شرافت مصاحبت على ( ع ) نايل نيامده ، يا در جنگها با ايشان شركت نكرده باشند . شايد هم مورخان به دليل اشتهار و روشنى موضوع ، به مصاحبتشان با على ( ع ) اشاره نكرده‌اند .\r\n( 2 ) - مثل سعد بن حرث انصارى عجلانى و برادرش ابوالحتوف كه به خارجى بودن شهرت دارند . برخى ازعالمان ، اين اشتهار را رد كرده‌اند . ( ر . ك : قاموس الرجال ، ج 5 ، ص 28 ، شمارهء 3147 ) يا زهير بن قين كه به عثمانى بودن شهرت داشت . در حالى كه اين امر به تحقيق اثبات نشده است . ( ر . ك : زندگينامهء وى در جلد سوم همين پژوهش ( مع الركب الحسينى ، من المدينة الى المدينة ) . )\r\n","page_name":" 195 ","page_number":195},
  {"content":"\r\n\r\n13 - جون بن حوى ، غلام ابوذر غفارى .\r\n14 - اسلم ( مسلم ) بن كثير اعرج ازدى .\r\n15 - نعمان بن عمرو ازدى راسبى .\r\n16 - حلاس بن عمرو ازدى راسبى .\r\n17 - امية بن سعد طائى .\r\n18 - قاسط بن زهير بن حرث تغلبى .\r\n19 - كردوس بن زهير بن حرث تغلبى .\r\n20 - مقسط بن زهير بن حرث تغلبى .\r\n\r\nحجازيون ، كوفيون و بصريون در سپاه امام حسين ( ع )\r\nسپاه امام حسين ( ع ) در كربلا از مردم سه شهر از بلاد اسلامى يعنى ، حجاز ( مدينه منوره و آبهاى جُهينه ) ، كوفه و بصره تشكيل مىگرديد . مجموعهء حجازيون طبق تحقيقات سماوى و ديگر پژوهشهاى انجام شده « 1 » عبارت بودند از : بنى هاشم و غلامانشان و نيز عبدالرحمن بن عبد رب انصارى خزرجى - از صحابه ، جنادة بن كعب بن حرث انصارى و پسرش عمروبن جناده ؛ جون ، غلام ابىذر غفارى ؛ و سه تن ديگر كه از منطقهء آبهاى جهينه به امام پيوستند و ايشان را همراهى كردند و در كربلا به شهادت رسيدند ؛ يعنى مجمع بن زياد جهنى ، عباد بن مهاجر جهنى و عقبة بن صلت جهنى .\r\nشمار ياران امام ( ع ) از اهل كوفه - مطابق تحقيق سماوى - همراه با غلامانشان به 68 تن بالغ مىشد ؛ كه اكثريت سپاه امام ( ع ) را تشكيل مىدادند . شمار بصريون و غلامانشان نيز در سپاه امام ( ع ) نه تن بود كه نامهايشان چنين است : « 2 » يزيد بن ثبيط عبدى ( عبد قيس ) بصرى\r\n\r\n\r\n","description":"","footnote":"\r\n( 1 ) - ر . ك : ابصار العين و وسيلة الدارين .\r\n( 2 ) - ولى زنجانى زندگينامهء شخص دهمى يعنى شبيب بن عبداللَّه نهشلى را نيز آورده و مىگويد : شيخ طوسىدر رجال ، ص 74 نوشته است كه شبيب بن عبداللَّه بن نهشلى بصرى از ياران امام حسين ( ع ) بود ؛ و جناب سيد محمدصادق بحرالعلوم در ذيل سخن شيخ طوسى چنين نوشته است : سيره نويسان گفته‌اند كه وى تابعى ، و ازياران اميرالمؤمنين ( ع ) بود . او سپس به امام حسن ( ع ) و پس از آن به امام حسين ( ع ) پيوست و همراه وى در كربلا ، در حملهء نخست شهيد شد . ابوعلى در رجال خويش مىنويسد : شبيب بن عبداللَّه نهشلى از ياران امام حسين ( ع ) بود كه در كربلا همراه وى كشته شد . در مناقب ابن شهر آشوب آمده است : از جملهء اصحاب امام ( ع ) كه در طف كشته شدند شبيب بن عبداللَّه نهشلى بصرى بود . در ذخيرة الدارين ، ص 219 گويد : سيره نويسان گفته‌اند . شبيب بن عبداللَّه نهشلى تابعى و از اصحاب اميرالمؤمنين ( ع ) بود . او در جنگ‌هاى سه گانهء حضرت با وى شركت جست و پس از او ، نخست به حسن بن على ( ع ) و پس از او به امام حسين ( ع ) پيوست ؛ و از اصحاب خاص آن حضرت بود . هنگامى كه امام حسين ( ع ) از مدينه رهسپار مكه شد ، با وى بيرون آمد و با آن حضرت بود تا آنكه به كربلا وارد شد . چون روز عاشورا فرا رسيد ، به جنگ رفت و در حملهء نخست ، همراه چند تن ديگر ، پيش از ظهر به شهادت رسيد . طبق روايت ديگر در مبارزه تن به تن شهيد شد و اللَّه اعلم . در زيارت ناحيهء آمده است : السلام على شبيب بن عبداللَّه نهشلى . ( وسيلة الدارين ، 156 - 155 ، شمارهء 76 ؛ و ر . ك : مستدركات علم رجال الحديث ، ج 4 ، ص 199 .\r\n","page_name":" 196 ","page_number":196},
  {"content":"\r\n\r\nو دو پسرش به نامهاى عبداللَّه و عبيداللَّه ؛ عامر بن مسلم عبدى بصرى و غلامش سالم ؛ سيف بن مالك عبدى بصرى ؛ ادهم بن اميه عبدى بصرى ؛ حجاج بن بدر تميمى بصرى و قعنب بن عمر نمرى بصرى - خداوند از همهء آنان خشنود باد .\r\n\r\nغلامان حاضر در لشكر امام ( ع )\r\nشمار آن دسته از ياران امام حسين ( ع ) كه در كربلا عنوان غلام داشتند به طور قطع و يقين طبق تصريح سماوى شانزده تن بوده است . چنان كه روشن است ، اين كم‌ترين شمار مىباشد ؛ زيرا غلامان ديگرى بوده‌اند كه نامشان در تاريخ نيامده است ؛ و يا ديگرانى بوده‌اند كه سرنوشتشان مجهول مانده است ؛ مانند غلام نافع بن هلال جملى . « 1 »\r\nنام غلامان به اين شرح است .\r\n1 - نصر بن ابى نيزر ( رض ) . غلام على ( ع ) .\r\n2 - سعد بن حرث ( رض ) ، غلام على ( ع ) .\r\n3 - اسلم بن عمرو ( رض ) ، غلام حسين ( ع ) .\r\n\r\n\r\n","description":"","footnote":"\r\n( 1 ) - ر . ك : ابصار العين ، ص 115 . غلام ديگرى نيز وجود داشته كه متعلق به عبدالرحمن بن عبدرب است . طبرى به سندى كه به او مىرسد داستان نوره كشيدن و مشك آلود كردن امام ( ع ) و پس از ايشان برير و عبدالرحمن را از زبان وى روايت كرده است . . . اين غلام گفت : چون مردم [ لشكر امام ( ع ) 
  ] را ديدم كه كشته شده‌اند ، من از چنگ آنان گريختم و آنها را ترك گفتم ( ر . ك : تاريخ الطبرى ، ج 3 ، ص 318 ) .\r\n","page_name":" 197 ","page_number":197},
  {"content":"\r\n\r\n4 - قارب بن عبداللَّه دئلى ، غلام حسين ( ع ) .\r\n5 - منجح بن سهم ، غلام حسين ( ع ) .\r\n6 - حرث بن نبهان ( رض ) ، غلام حمزه ( ع ) .\r\n7 - سعد ( رض ) ، غلام عمرو بن خالد صيداوى ( رض ) .\r\n8 - شوذب ( رض ) ، غلام شاكر .\r\n9 - شبيب ( رض ) غلام حرث بن سريع همدانى جابرى .\r\n10 - واضح تركى ( رض ) غلام حرث مذحجى سلمانى .\r\n11 - زاهر ( رض ) غلام عمرو بن حمق خزاعى . « 1 »\r\n12 - جون بن حوى ( رض ) غلام ابوذر ( رض ) .\r\n13 - سالم بن عمرو ( رض ) غلام بنى المدينه .\r\n14 - رافع بن عبداللَّه ( رض ) ، غلام اسلم ( مسلم ) بن كثير ( رض ) .\r\n15 - سالم ( رض ) غلام عامر بن مسلم عبدى ( رض ) .\r\n16 - عقبة بن سمعان ( رض ) ، غلام رباب ( رض ) . « 2 »\r\n17 - غلام تركى ( رض ) ، غلام حر بن يزيد رياحى ( رض ) . « 3 »\r\n\r\nلقبهاى سپاه حسينى\r\nدر متون تاريخى و روايى القاب بزرگ و والاى بسيارى براى سپاه حسينى در كربلا ياد شده است كه در اينجا شمارى از آنها را به قدر امكان يادآور مىشويم :\r\n1 - بندگان صالح خداوند . « 4 »\r\n\r\n\r\n","description":"","footnote":"\r\n( 1 ) - در زيارت ناحيهء مقدسه با همين عنوان به روى درود فرستاده شده است . ر . ك : بحار ، ج 45 ، ص 72 .\r\n( 2 ) - برخى از رجاليون با استناد به سلامى كه در زيارت حسين ( ع ) ( روز و شب اول رجب و نيمه شعبان ) دربارهء وى آمده است ، معتقدند كه او در روز طف با امام ( ع ) شهيد شد ( ر . ك : معجم رجال الحديث ، ج 11 ، ص 154 ، 7723 ، مستدركات علم رجال الحديث ، ج 5 ، ص 248 .\r\n( 3 ) - ر . ك : مقتل الحسين ( ع ) ، خوارزمى ، ج 2 ، ص 11 .\r\n( 4 ) - همان ، ص 15 .\r\n","page_name":" 198 ","page_number":198},
  {"content":"\r\n\r\n2 - عاشقانى شهيد . « 1 »\r\n3 - عبادت كنندگان پارسا . « 2 »\r\n4 - پاكيزگان . « 3 »\r\n5 - ياد كنندگان خداوند . « 4 »\r\n6 - اهل بصيرت . « 5 »\r\n7 - حاملان حديث . « 6 »\r\n8 - پارسايان نيكوكار . « 7 »\r\n9 - سحر خيزان . « 8 »\r\n10 - قاريان بزرگ ؛ قاريان قرآن . « 9 »\r\n11 - شير شيران . « 10 »\r\n12 - يكه‌سواران شهرها . « 11 »\r\n13 - مردمان تن به مرگ داده . « 12 »\r\n14 - كشندگان مشركان . « 13 »\r\n15 - ستون فقرات و رأس افتخار . « 14 »\r\n\r\n\r\n","description":"","footnote":"\r\n( 1 ) - ر . ك : بحار الانوار ، ج 41 ، ص 295 ، شمارهء 18 .\r\n( 2 ) - ابصار العين ، ص 107 .\r\n( 3 ) - ر . ك : ابصار العين ، ص 121 .\r\n( 4 ) - همان ، ص 103 .\r\n( 5 ) - ر . ك : مقتل الحسين ( ع ) ، خوارزمى ، ج 2 ، ص 18 .\r\n( 6 ) - ر . ك : ابصار العين ، ص 129 .\r\n( 7 ) - ر . ك : الفتوح ، ج 5 ، ص 177 .\r\n( 8 ) - ر . ك : ابصار العين ، ص 103 ؛ الفتوح ، ج 5 ، ص 177 .\r\n( 9 ) - ر . ك : همان ، ص 121 ؛ مقتل الحسين ( ع ) ، خوارزمى ، ج 2 ، ص 28 .\r\n( 10 ) - ر . ك : مقتل الحسين ، خوارزمى ، ج 2 ، ص 27 .\r\n( 11 ) - ر . ك : تاريخ الطبرى ، ج 3 ، ص 324 .\r\n( 12 ) - ر . ك : مقتل الحسين ( ع ) ، خوارزمى ، ج 2 ، ص 18 .\r\n( 13 ) - مقتل الحسين ( ع ) خوارزمى ، ج 2 ، ص 19 ؛ ابصار العين ، ص 110 .\r\n( 14 ) - ر . ك : ابصار العين ، ص 212 .\r\n","page_name":" 199 ","page_number":199},
  {"content":"\r\n\r\n\r\nعمر امام حسين ( ع ) در روز عاشورا\r\nدربارهء سن شريف امام حسين ( ع ) در روز شهادتشان ، نقل‌ها و گفته‌هاى متفاوتى وجود دارد . اين اقوال را مىتوان به صورت زير دسته بندى كرد :\r\n1 - 54 سال و شش ماه : قتاده « 1 » و نيز خوارزمى در « مقتل » بر اين اعتقادند . « 2 »\r\n2 - 55 سال : اين اعتقاد واقدى « 3 » و مسعودى « 4 » است .\r\n3 - 56 سال : اين اعتقاد يعقوبى ، « 5 » ابن عبد ربه اندلسى ، « 6 » ابوالفرج اصفهانى ، « 7 » سعد بن عبداللَّه قمى « 8 » و ابن سعد « 9 » است .\r\n4 - 57 سال : اين اعتقاد شيخ صدوق « 10 » در امالى و كلينى در كافى ، « 11 » و ابن الدارع ؛ « 12 » و زرندى در نظم درر السمطين « 13 » است .\r\nقول اخير مشهورترين و قوىترين اقوال است . شيخ مفيد مىنويسد : امام حسين ( ع ) در بعد از ظهر روز شنبه ، دهم محرم سال 61 هجرى آن طور كه شرح داديم مظلومانه ، با لب\r\n\r\n\r\n","description":"","footnote":"\r\n( 1 ) - تاريخ الخميس ، ديار بكرى ، ج 2 ، ص 299 .\r\n( 2 ) - مقتل الحسين ، خوارزمى ، ج 2 ، ص 42 . خوارزمى عمر شريف آن حضرت را در روز شهادت 54 سال و شش ماه نوشته است .\r\n( 3 ) - تهذيب الكمال ، ج 6 ، ص 446 ؛ در آن آمده است : 55 سال و چند ماه .\r\n( 4 ) - مروج الذهب ، ج 3 ، ص 71 ، در آنجا آمده است : حسين ( ع ) در سن 55 سالگى كشته شد ؛ و گفته شده است 59 سالگى .\r\n( 5 ) - ر . ك : تاريخ اليعقوبى ، ج 2 ، ص 232 .\r\n( 6 ) - ر . ك : العقد الفريد ، ج 5 ، ص 129 .\r\n( 7 ) - ر . ك : مقاتل الطالبيين ، ص 84 . و ذكر شده در روز شهادتش 56 سال و چند ماه داشت .\r\n( 8 ) - المقالات و الفرق ، ص 25 .\r\n( 9 ) - ر . ك : ترجمة الامام الحسين و مقتله ، از بخش چاپ نشدهء كتاب الطبقات الكبرى ، ابن سعد ، تحقيق سيدعبدالعزيز طباطبايى ، ص 75 .\r\n( 10 ) - ر . ك : امالى ، شيخ صدوق ، ص 135 ، مجلس سى ام ، حديث شمارهء 1 .\r\n( 11 ) - ر . ك : الكافى ، ج 1 ، ص 530 ؛ و در آن آمده است : او در محرم سال 61 به شهادت رسيد و 57 سال و چند ماه داشت .\r\n( 12 ) - ر . ك : ذخائر العقبى ، ص 146 .\r\n( 13 ) - ر . ك : نظم درر السمطين ، ص 218 .\r\n","page_name":" 200 ","page_number":200},
  {"content":"\r\n\r\nتشنه و شكيبا در راه خدا كشته شد ؛ و سن او در آن روز 58 سال بود : هفت سال آن را با پيامبر ( ص ) ، سى سال آن را با پدرش و ده سال را با برادرش زندگى كرد ؛ و پس از برادرش يازده سال خلافت نمود . « 1 »\r\nدر اين قول اشتباه روشنى ديده مىشود ؛ چرا كه خود شيخ مفيد نوشته است كه امام حسين ( ع ) در پنجم شعبان سال چهارم هجرى به دنيا آمد . « 2 » اگر چهار را از 61 كم كنيم ، سن آن حضرت ، 57 سال مىشود . « 3 » اين در حالى است كه مىدانيم آن حضرت در سال 61 تنها ده روز زندگى كرد . از اين رو مدت خلافت « 4 » ايشان پس از برادرش امام حسن ( ع ) ده سال مىشود نه يازده سال دقت كنيد .\r\n5 - 58 سال : اين اعتقاد ابن عديم ، « 5 » ابن قتيبه ، « 6 » ابن حبان ، « 7 » بخارى « 8 » و مزى « 9 » است .\r\nهمين قول از احمد بن حنبل « 10 » ، ابن ابى شيبه ، « 11 » نيز نقل شده است . خطيب « 12 » آن را از ابن عيينه از امام صادق ( ع ) و نيز ابن سعد آن را از همان حضرت نقل كرده است . « 13 »\r\n6 - 59 سال : اين نقل را نيز مسعودى در كتاب مروج الذهب آورده است . « 14 »\r\n\r\n\r\n","description":"","footnote":"\r\n( 1 ) - الارشاد ، ص 283 .\r\n( 2 ) - ر . ك : همان ، ص 218 .\r\n( 3 ) - در حساب دقيق - با در نظر گرفتن اينكه آن حضرت در پنجم شعبان سال چهارم هجرى به دنيا آمد بايدتوجه داشته باشيم كه از سال ولادت آن حضرت تنها چهار ماه و 25 روز باقى بود ؛ كه اگر آن را با حاصل تفريق چهار از شصت يعنى 56 جمع كنيم و سپس ده روز سال 61 را بيفزاييم ، مجموع عمر شريف آن حضرت 56 سال و شش ماه و پنج روز ( به طور تقريب ) مىشود .\r\n( 4 ) - در اينجا مقصود از مدت خلافت ، مدت امامت عملى ايشان است ؛ يعنى مدتى كه ايشان به عنوان‌سخنگوى به حق خليفه خدا ( ص ) و رسول به سر بردند .\r\n( 5 ) - ر . ك : بغية الطلب فى تاريخ حلب ، ج 6 ، ص 2567 .\r\n( 6 ) - ر . ك : المعارف ، ص 213 .\r\n( 7 ) - ر . ك : كتاب الثقات ، ج 3 ، ص 69 .\r\n( 8 ) - ر . ك : التاريخ الكبير ، ص 2 زندگينامهء شمارهء 2846 .\r\n( 9 ) - ر . ك : تهذيب الكمال ، ج 6 ، ص 445 .\r\n( 10 ) - ر . ك : كتاب المحن ، ص 136 .\r\n( 11 ) - المعجم الكبير ، طبرانى ، ج 3 ، ص 102 .\r\n( 12 ) - ر . ك : تاريخ بغداد ، ج 1 ، ص 143 .\r\n( 13 ) - ر . ك : ترجمة الامام الحسين ( ع ) و مقتله ، تحقيق سيد عبدالعزيز طباطبايى ، ص 75 .\r\n( 14 ) - مروج الذهب ، ج 3 ، ص 71 .\r\n","page_name":" 201 ","page_number":201},
  {"content":"\r\n\r\n\r\nسپاه اموى\r\nامام حسين ( ع ) و يارانش ، سپاه اموى را كه به فرماندهى عمر سعد ، زشت‌ترين جنايات تاريخ را مرتكب گشت ، به اوصاف نكوهيده و لقبهاى زشت فراوانى توصيف كرده‌اند . براى روشن شدن بيشتر ماهيت اين سپاه تبهكار ، شمارى از اين اوصاف را كه بر زبان امام ( ع ) جارى شده ، در اينجا نقل مىكنيم :\r\n- پيروان آل ابوسفيان ؛ « 1 »\r\n- ستمگران ؛ « 2 »\r\n- سركشان ؛ « 3 »\r\n- نادانان ؛ « 4 »\r\n- پيروان شيطان ؛ « 5 »\r\n- فاسقان ؛ « 6 »\r\n- كسانى كه شكمهاشان پر از حرام است ؛ « 7 »\r\n- مسخ شدگان ؛ « 8 »\r\n- بردگان امت ؛ « 9 »\r\n- حزب‌هاى منحرف ؛ « 10 »\r\n- حزب‌هاى شرور ؛ « 11 »\r\n\r\n\r\n","description":"","footnote":"\r\n( 1 ) - ر . ك : الفتوح ، ج 5 ، ص 134 .\r\n( 2 ) - ر . ك : همان .\r\n( 3 ) - ر . ك : وقعة الطف ، ص 252 .\r\n( 4 ) - ر . ك : الفتوح ، ج 5 ، ص 134 .\r\n( 5 ) - ر . ك : نور الابصار ، ص 144 .\r\n( 6 ) - ر . ك : عمدة الطالب .\r\n( 7 ) - ر . ك : الحدائق الورديه ، ص 118 .\r\n( 8 ) - مقتل الحسين ، خوارزمى ، ج 2 ، ص 24 .\r\n( 9 ) - ر . ك : همان .\r\n( 10 ) - ر . ك : همان .\r\n( 11 ) - ر . ك : اللهوف ، ص 156 .\r\n","page_name":" 202 ","page_number":202},
  {"content":"\r\n\r\n- دور افكنندگان كتاب ، تحريف كنندگان سخن حق ، جماعت جنايت ، آب دهان شيطان ، خاموش كنندگان سنت‌ها ؛ « 1 »\r\n- ستمگران ؛ « 2 »\r\n- نابخردان ؛ « 3 »\r\n- كسانى كه بر دلهاشان مهر خورده است ؛ « 4 »\r\n- امت بد ؛ « 5 »\r\n- شرابخواران ؛ « 6 »\r\n- اذيت كنندگان مؤمنان ، نعرهء پيشوايان استهزا كننده ، خوراك غصب كنندگان ، كشندگان فرزندان پيامبران ، نابود كنندگان خاندان اوصيا ، كسانى كه زنا زادگان را به نسب الحاق مىكردند ؛ « 7 »\r\n- بزرگان زورگو ؛ « 8 »\r\n- كشندهء فرزندان بدريّون ، كشندهء خاندان بهترين فرستادگان ، كشندهء مؤمنان ؛ « 9 »\r\n- پليدان ؛ « 10 »\r\n- زنازادگان ؛ « 11 »\r\n- فرومايگان ؛ « 12 »\r\n\r\n\r\n","description":"","footnote":"\r\n( 1 ) - ر . ك : مقتل الحسين ، خوارزمى ، ج 2 ، ص 24 .\r\n( 2 ) - ر . ك : الكامل فى التاريخ ، ج 4 ، ص 75 .\r\n( 3 ) - ر . ك : نور الابصار ، ص 144 .\r\n( 4 ) - ر . ك : الارشاد ، ج 2 ، ص 98 .\r\n( 5 ) - ر . ك : مقتل الحسين ، خوارزمى ، ج 2 ، ص 9 و 39 .\r\n( 6 ) - ر . ك : تذكرة الخواص ، ص 218 .\r\n( 7 ) - ر . ك : المقتل ، خوارزمى ، ج 2 ، ص 9 .\r\n( 8 ) - ر . ك : الارشاد ، ج 2 ، ص 96 ؛ تاريخ الطبرى ، ج 3 ، ص 318 .\r\n( 9 ) - ر . ك : مقتل الحسين ، خوارزمى ، ج 2 ، ص 14 .\r\n( 10 ) - ر . ك : ابصار العين ، ص 123 .\r\n( 11 ) - ر . ك : تاريخ الطبرى ، ج 3 ، ص 321 .\r\n( 12 ) - ر . ك : وقعة الطف ، ص 252 .\r\n","page_name":" 203 ","page_number":203},
  {"content":"\r\n\r\n- آشكار كنندگان تباهى در زمين ، باطل كنندگان حدود خدا ، كسانى كه اموال فقيران و مسكينان را به خود اختصاص داده‌اند . « 1 »\r\n\r\nشمار سپاه اموى\r\nروايات و متون تاريخى دربارهء شمار سپاه بنى اميه كه در كربلا در روز عاشورا با امام حسين ( ع ) رويارو شدند ، مختلف است . اين شمار به ترتيب از كم به زياد به اين شرح است :\r\n1 - هزار جنگجو . « 2 »\r\n2 - چهار هزار . « 3 »\r\n3 - شش هزار . « 4 »\r\n4 - هشت هزار . « 5 »\r\n5 - دوازده هزار . « 6 »\r\n6 - شانزده هزار . « 7 »\r\n7 - بيست هزار . « 8 »\r\n8 - بيست و دو هزار . « 9 »\r\n9 - سى هزار . « 10 »\r\n\r\n\r\n","description":"","footnote":"\r\n( 1 ) - ر . ك : تذكرة الخواص ، ص 218 .\r\n( 2 ) - ر . ك : نور الابصار ، ص 143 .\r\n( 3 ) - ر . ك : تاريخ اليعقوبى ، ج 2 ، ص 176 ؛ البدايه و النهايه ، ج 8 ، ص 169 .\r\n( 4 ) - ر . ك : حياة الامام الحسين بن على ( ع ) ، ج 3 ، ص 121 ؛ الصراط السوى فى مناقب آل النبى ، ص 87 .\r\n( 5 ) - ر . ك : حياة الامام الحسين بن على ( ع ) ، ج 2 . ص 120 ، به نقل از مرآة الزمان فى تواريخ الاعيان ، ص 92 .\r\n( 6 ) - ر . ك : الدر النظيم ، ص 551 .\r\n( 7 ) - همان .\r\n( 8 ) - ر . ك : الصواعق المحرقه ، ص 197 ؛ الفصول المهمه ، ص 175 ؛ مرآة الزمان ، ج 1 ، ص 132 .\r\n( 9 ) - ر . ك : مقتل الحسين ، خوارزمى ، ج 2 ، ص 7 ؛ شذرات الذهب ، ج 1 ، ص 67 ؛ مرآة الزمان ، ج 1 ، ص 132 ؛ كشف الغمه ، ج 2 ، ص 259 .\r\n( 10 ) - ر . ك : عمدة الطالب ، ص 192 .\r\n","page_name":" 204 ","page_number":204},
  {"content":"\r\n\r\n10 - سى و پنج هزار . « 1 »\r\n11 - چهل هزار . « 2 »\r\n12 - پنجاه هزار . « 3 »\r\n13 - صد هزار . « 4 »\r\nبراى تحقيق پيرامون تعداد لشكريان ابن زياد ، بايد به اين نكته توجه نمود كه كوفه شهرى بود كه بنيادش بر مقاصد نظامى نهاده شد و مىتوانست عده و عُدّهء فراوانى را بسيج كند . در روايات و متون تاريخى ، دلايل بسيارى در اين باره به چشم مىخورد . براى مثال نقل شده است كه سليمان بن صرد خزاعى در حالى كه كار صلح را بر امام حسن ( ع ) زشت مىشمرد - خطاب به وى گفت : « من بسيار در شگفتم از اينكه با داشتن صد هزار جنگجوى عراقى ، چگونه صلح با معاويه را پذيرفتى » . « 5 » در برخى نامه‌هاى مردم كوفه به امام حسين ( ع ) آمده است : « شما در اينجا صد هزار شمشيرزن دارى ، تأخير روامدار » . « 6 »\r\nبدون شك قدرت بسيج نظامى كوفه به مراتب بيش از اين بود ؛ زيرا صدهزار نيرويى كه در نقلهاى ياد شده آمده متعلق به يكى از طرفين جنگ داخلى عليه حكومت است ، نه براى رويارويى با يك تهاجم خارجى ؛ كه در آن صورت شمار بسيار بيشترى از امت بسيج مىشوند .\r\nاگر سخن دربارهء تجهيزات ، و كاشف از تعداد نيروها باشد ، در اين صورت ميزان و حجم فراوان سلاح و پشتيبانى موجود در لشكر ابن زياد ، دليل بر اين است كه آن سپاه بسيار بزرگ بوده است . شيخ قرشى گويد : لشكر ابن زياد به همهء سلاحهاى موجود آن روزگار مسلح و\r\n\r\n\r\n","description":"","footnote":"\r\n( 1 ) - ر . ك : المناقب ، ابن شهر آشوب ، ج 4 ، ص 98 .\r\n( 2 ) - ر . ك : نور العين فى مشهد الحسين ( ع ) ، ص 23 .\r\n( 3 ) - ر . ك : حياة الامام الحسين بن على ( ع ) ، ج 2 ، ص 120 ، به نقل از شرح شافيه ابى فراس ، ج 1 ، ص 93 .\r\n( 4 ) - ر . ك : حديقة الشيعه ، اردبيلى ، ص 500 .\r\n( 5 ) - ر . ك : حياة الامام الحسين بن على ( ع ) ، ج 3 ، ص 121 .\r\n( 6 ) - ر . ك : الارشاد ، ج 2 ، ص 71 ؛ مثيرالاحزان ، ص 26 .\r\n","page_name":" 205 ","page_number":205},
  {"content":"\r\n\r\nبراى رويارويى با امام بسيار آماده بود . مورخان از حجم بالاى اين آمادگى سخن مىگويند :\r\nآهنگران و سازندگان سلاح در كوفه شب و روز مشغول كار بودند ؛ بيش از ده روز تير مىتراشيدند و شمشير صيقل مىدادند . ابن زياد سپاهى چنان نيرومند را به جنگ امام حسين ( ع ) فرستاد كه مىتوانست سرزمينى را با آن فتح كند . « 1 »\r\nبرخى پژوهشگران بر اين باورند كه حداقل شمار سپاه اموى كه به جنگ امام حسين ( ع ) در كربلا رفت سى هزار تن بود . زيرا روايتى از امام حسن ( ع ) داريم كه خطاب به امام حسين ( ع ) مىفرمايد :\r\nولى اى ابا عبداللَّه هيچ روزى مانند روز تو نيست . سى هزار مرد بر تو گرد مىآيند كه مدعىاند از امت جدمان محمد ( ص ) و مسلمان هستند . آنان براى كشتن و ريختن خون تو و شكستن حرمت تو و اسارت زن و فرزند تو و غارت اموال تو همدست و همداستان مىشوند . . . « 2 »\r\nدر روايت ديگرى ، امام زين العابدين ( ع ) مىفرمايد : « هيچ روزى مانند روز حسين ( ع ) نبود . سى هزار مرد كه به پندار خودشان از اين امت بودند ، بر او گرد آمدند و همه به ريختن خونش به خداوند تقرّب مىجستند . هر چه او خداى را به يادشان آورد نپذيرفتند تا آنكه از روى ستم و سركشى و عداوت ، او را كشتند . » « 3 »\r\nولى تأملى دقيق در اين دو روايت شريف نشان مىدهد كه اين سى هزار تن كسانى بودند كه با كشتن وى به خداوند تقرّب مىجستند . در حالى كه از نظر تاريخى ثابت است كه دل بيشتر اهل كوفه با امام حسين ( ع ) بود و با زور در كربلا احضار شده بودند . « 4 » چنين كسانى\r\n\r\n\r\n","description":"","footnote":"\r\n( 1 ) - حياة الامام الحسين بن على ( ع ) ، ج 3 ، ص 124 .\r\n( 2 ) - امالى ، شيخ صدوق ، ص 101 ، مجلس 24 ، شماره 1 .\r\n( 3 ) - همان ، ص 373 - 374 ؛ مجلس 70 ، حديث شماره 10 .\r\n( 4 ) - ابن زياد كسانى را كه از رفتن به جنگ امام حسين ( ع ) خوددارى مىورزيدند به سخت‌ترين كيفرهاتهديد كرد ؛ مثلًا تهديد كرد كه همهء بزرگان ، سرپرستان اقوام و بازرگانان و ساكنان شهر بايد بيرون بيايند و با من اردو بزنند . از اين روز به بعد هر مردى ديده شود كه از پيوستن به سپاه خوددارى مىكند امان از او برداشته است ! ( انساب الاشراف ، ج 3 ، ص 387 - 386 ) و نيز به قعقاع بن سويد بن عبدالرحمن بن جبير منقرى فرمان داد كه همراه يك گروه از سواران در كوفه گشت بزنند ، و او مردى از همدان و بنا به روايت دينورى از اهل شام را يافت كه در طلب ارث خود به كوفه آمده بود . او را نزد ابن زياد آوردند كه به قتل رساند . به اين ترتيب هيچ بالغى در كوفه نبود ، مگر آنكه در نخيله به سپاه پيوست » ( همان مأخذ ، ج 3 ، ص 387 ؛ ر . ك : الاخبار الطوال ، ص 255 ) . مورخان دربارهء ناخشنودى مردم از رفتن به جنگ با حسين ( ع ) سخن گفته‌اند . بلاذرى گويد : مردم در گروه‌هاى هزار نفرى اعزام مىشدند ولى سيصد يا چهار صد و يا كم‌تر از آن به مقصد نمىرسيدند ، چرا كه از اين اعزام ناراضى بودند ( همان ، ج 3 ، ص 387 ) . دينورى گويد : « گويند : ابن زياد هرگاه شمارى فراوان از مردان را به جنگ حسين ( ع ) مىفرستاد هنگام رسيدن بر كربلا جز اندكى از آنها باقى نمىماند . از آنجا كه جنگ با حسين ( ع ) را خوش نمىداشتند . باز مىگشتند و سرپيچى مىكردند ! » الاخبار الطوال ، ص 254 . طبرى از سعدبن عبيده نقل مىكند كه او در واقعهء كربلا بزرگانى از كوفه را ديده است كه روى بلندى ايستاده ، مىگريستند و مىگفتند : خداوندا پيروزيت را نازل فرما يعنى بر حسين ( ع ) . سعد به آنان گفت : اى دشمنان خدا ! چرا پايين نمىآييد و ياريش نمىكنيد ؟ ! ر . ك : تاريخ الطبرى ، ج 4 ، ص 295 ) .\r\n","page_name":" 206 ","page_number":206},
  {"content":"\r\n\r\nكه بسيار هم بودند ، داوطلبانه براى كشتن آن حضرت گرد نمىآمدند ؛ و اگر با اجبار گرد آمده بودند ، از كسانى نبودند كه با قتل وى به خداوند تقرّب بجويند !\r\nبنابراين اگر شمار كسانى را كه با اجبار در كربلا حضور يافته بودند به آنهايى كه در كشتن ايشان به خداوند تقرب مىجستند اضافه كنيم ، بدون ترديد شمار سپاه اموى از سى هزار تن بسيار افزون‌تر مىشود . ولى تعيين شمار دقيق اين سپاه دشوار است ، چرا كه براى اين كار ، سند تاريخى كافى در دست نداريم . واللَّه العالم .\r\n\r\nبرجسته‌ترين فرماندهان نظامى لشكر ابن زياد\r\nنام برجسته‌ترين فرماندهان نظامى سپاه ابن زياد مأموريت و منصب نظامى آنان در برخى كتابهاى تاريخى آمده است ؛ كه به قرار ذيل اند :\r\n1 - عمر بن سعد بن ابى وقّاص : او فرماندهء كل ميدان بود و ابن زياد هنگام بسيج سپاه او را همراه چهار هزار تن اعزام كرد . « 1 »\r\n2 - شمر بن ذى الجوشن : وى قائم مقام عمر سعد بود و در رأس چهار هزار تن ، فرماندهى جناح چپ سپاه ابن سعد را در روز عاشورا عهده دار بود . « 2 »\r\n\r\n\r\n","description":"","footnote":"\r\n( 1 ) - اين چيزى است كه كتابهاى تاريخى بر آن اتفاق دارند . براى مثال ر . ك : انساب الاشراف ، ج 3 ، ص 385 - 386 ؛ الارشاد ، ج 2 ، ص 84 .\r\n( 2 ) - اين نيز مورد اجماع كتابهاى تاريخى است . براى مثال ر . ك : الفتوح ، ج 5 ، ص 157 ؛ الارشاد ، ج 2 ، ص 95 .\r\n","page_name":" 207 ","page_number":207},
  {"content":"\r\n\r\n3 - حصين بن نمير ( بن تميم ) : وى فرمانده چهار هزار تن بود ؛ و پيش از آن فرمانده نيروهايى بود كه از مرزهاى كوفه پاسدارى مىكردند . « 1 »\r\n4 - شبث بن ربعى : او در رأس هزار سوار ، فرماندهى سواره نظام سپاه عمر سعد را در روز عاشورا به عهده داشت . « 2 »\r\n5 - حرّ بن يزيد رياحى : او در رأس هزار سوار مأمور محاصره كاروان حسينى بود ؛ و در روز عاشورا نيز فرماندهى جماعت تميم و همدان را در كربلا عهده‌دار بود . « 3 »\r\n6 - عبداللَّه بن زهير بن سليم ازدى : او در روز عاشورا در كربلا فرماندهى جماعت اهل مدينه را داشت . « 4 »\r\n7 - قيس بن اشعث : كه در روز عاشورا ، در كربلا ، فرماندهى جماعت ربيعه و كنده را عهده‌دار بود . « 5 »\r\n8 - عبدالرحمن بن ابى سبرهء حنفى : وى در كربلا فرمانده مذحج و اسد بود . « 6 »\r\n9 - مضاير بن رهينهء مازنى : وى فرماندهى سه هزار تن را داشت . « 7 »\r\n10 - كعب بن طلحه : او نيز فرماندهى سه هزار تن را به عهده داشت . « 8 »\r\n11 - عزرة بن قيس احمسى : او روز عاشورا در سپاه عمر سعد فرمانده سواران بود . « 9 »\r\n12 - نصر بن حرشه : او فرماندهى دو هزار تن را عهده دار بود . « 10 »\r\n\r\n\r\n","description":"","footnote":"\r\n( 1 ) - ر . ك : الفتوح ، ج 5 ، ص 158 .\r\n( 2 ) - براى مثال ر . ك : انساب الاشراف ، ج 3 ، ص 387 ؛ الارشاد ، ج 2 ، ص 95 .\r\n( 3 ) - ر . ك : همان ، ج 3 ، ص 380 ؛ الكامل فى التاريخ ، ج 2 ، ص 286 ؛ مقتل الحسين ، مقرم ، ص 226 .\r\n( 4 ) - ر . ك : الكامل فى التاريخ ، ج 3 ، ص 286 ؛ مقتل الحسين ، مقرّم ، ص 226 ؛ و در حياة الامام الحسين بن على ، ج 3 ، ص 123 - 124 آمده است « فرمانده جماعت اهل كوفه » و « بن زهره » به جاى « بن زهير » .\r\n( 5 ) - ر . ك : همان منابع .\r\n( 6 ) - ر . ك : همان منابع ، البته در كتاب « حياة الامام الحسين بن على ( ع ) » « عبداللَّه بن سيرة الجعفى » آمده است .\r\n( 7 ) - ر . ك : مناقب آل ابى طالب ، ج 4 ، ص 98 .\r\n( 8 ) - ر . ك : مقتل الحسين ، مقرّم ، ص 200 .\r\n( 9 ) - ر . ك : الارشاد ، ج 2 ، ص 95 ؛ ابصار العين ، ص 32 .\r\n( 10 ) - ر . ك : مناقب آل ابى طالب ، ج 4 ، ص 98 .\r\n","page_name":" 208 ","page_number":208},
  {"content":"\r\n\r\n13 - يزيد بن ركاب كلبى : وى فرمانده دو هزار تن بود . « 1 »\r\n14 - يزيد بن حرث بن رويم : او فرمانده هزار تن بود . « 2 »\r\n15 - عمرو بن حجاج زبيدى : وى از روز هفتم محرم فرمانده نيروهايى بود كه مأموريت جلوگيرى از آب را داشتند و در روز عاشورا فرمانده جناح راست سپاه عمر سعد بود . « 3 »\r\n16 - حجار بن ابجر : او فرماندهى هزار تن را به عهده داشت . « 4 »\r\n17 - ازرَق بن حرث صُدائى : وى فرمانده چهار صد سوارى بود كه با نيروهايى از بنى اسد كه قصد پيوستن به اردوگاه حسينى را داشتند جنگيدند . « 5 »\r\n18 - زجر بن قيس جعفى : او در كنار پل « الصراة » فرمانده پانصد تن بود كه مأموريت داشتند به مردم اجازهء خروج از كوفه و پيوستن به امام ( ع ) را ندهند . « 6 »\r\nفرماندهان ديگرى نيز هستند كه در كربلا شركت داشتند ، ولى - طبق تحقيقاتى كه ما انجام داده‌ايم - منابع تاريخى ، مأموريت و منصب نظامى آنان را ذكر نكرده است . از آن جمله هستند : محمد بن اشعث ، كثيربن شهاب حارثى ، قعقاع بن سويد بن عبدالرحمن منقرى و اسماء بن خارجهء فزارى . . . « 7 »\r\n\r\nعناصر سپاه اموى\r\nسپاه اموى را كه در كربلا رو در روى امام حسين ( ع ) قرار گرفت ، مىتوان از جهت عناصرى كه در آن شركت داشتند به دسته‌هاى زير تقسيم كرد :\r\n\r\n\r\n","description":"","footnote":"\r\n( 1 ) - ر . ك : الفتوح ، ج 5 ، ص 157 .\r\n( 2 ) - ر . ك : انساب الاشراف ، ج 3 ، ص 387 .\r\n( 3 ) - ر . ك : الاخبار الطوال ، ص 255 ؛ الارشاد ، ج 2 ، ص 95 .\r\n( 4 ) - ر . ك : الفتوح ، ص 159 .\r\n( 5 ) - ر . ك : مقتل الحسين ، خوارزمى ، ج 1 ، ص 345 - 346 ، به نقل از الفتوح ، ج 5 ، ص 162 - 159 ، با اندكى تفاوت .\r\n( 6 ) - ر . ك : مقتل الحسين ، مقرم ، ص 199 ، به نقل از كتاب الاكليل همدانى .\r\n( 7 ) - ر . ك : انساب الاشراف ، ج 3 ، ص 387 .\r\n","page_name":" 209 ","page_number":209},
  {"content":"\r\n\r\n1 - كسانى كه براى كشتن امام ( ع ) آمده بودند : اينان با كشتن و با شكستن حرمت آن حضرت و به اسارت گرفتن زن و فرزندش و غارت اموالش به خداوند تقرب مىجستند .\r\nآنها در اين باره همرأى بودند و با وجود اين ادعا گمان مىكردند كه از امت محمد ( ص ) هستند . شمار اين افراد طبق روايتهاى نقل شده از امام حسن مجتبى و امام زين‌العابدين ( ع ) سى هزار تن بوده است . « 1 » اين گروه گمراه ، اكثريت قاطع سپاه ابن زياد را تشكيل مىداد .\r\nبدون شك اينان از كسانى بودند كه تبليغات اموى گمراهشان نموده ، دل و ديده‌شان را كور كرده بود . اينان امامت و خلافت شرعى را از آن يزيد بن معاويه مىدانستند و معتقد بودند كه امام حسين ( ع ) از اطاعت خليفه مسلمانان بيرون رفته ، شقّ عصاى امت كرده و آنان را متفرق ساخته است . اگر اين باورشان نبود ، به تعبير امام سجاد ( ع ) با قتل امام حسين ( ع ) به خداوند تقرب نمىجستند .\r\n2 - هواپرستان و طمع ورزان : اينان به نوبهء خود به چند دسته قابل تقسيم‌اند :\r\nالف - فرصت طلبان : اينان كسانى هستند كه براى رسيدن به منافع دنيوى و خواسته‌هاى نفسانى ، به دنبال هر كسى راه مىافتند . آنان حق و باطل را خوب مىشناسند ، ولى دوستى دنيا ، رياست و مقام آنها را ناگزير ساخته كه خودشان را نسبت به اهل حق ناشناس وانمود كنند . همانطور كه گاه آنها را ناچار مىسازد كه به قتل اهل حق دست يازند ، در حالى كه دلشان پر از آه و افسوس است و بر مصيبت آنان تأسف مىخورند . روشن‌ترين نمونهء چنين كسانى عمر سعد ملعون ، شبث بن ربعى ، حجار بن ابجر و بسيارى ديگر بودند . « 2 »\r\nب - مزدوران : اينان در خدمت كسى هستند كه از ديگران پول بيشتر بدهد و توجهى به اين كه حق و باطل كدام است ندارند . دل اينان بر مظلوميت مظلوم نمىسوزد و از زشتى قتلش رحمى به دل آنان راه نمىيابد . روشن‌ترين نمونهء چنين كسانى اينها بودند :\r\n\r\n\r\n","description":"","footnote":"\r\n( 1 ) - ر . ك : امالى ، شيخ صدوق ، ص 101 ، مجلس 24 ، ح 3 و ص 373 - 374 ، مجلس 70 ، ح 10 .\r\n( 2 ) - از جملهء آنها آن مردى است كه با چشم گريان خلخال فاطمه دختر حسين ( ع ) را كند و چون آن دختر پرسيد : چرا گريه مىكنى ؟ گفت : آيا دختر رسول خدا را غارت كنم و نگريم ؟ فرمود : چرا رهايش نمىكنى ؟ گفت : مىترسم كه ديگرى آن را بگيرد ( ر . ك : سير اعلام النبلاء ، ج 3 ، ص 303 ) .\r\n","page_name":" 210 ","page_number":210},
  {"content":"\r\n\r\nسنان بن انس ، شمربن ذى الجوشن ، حرملة بن كاهل ، مسروق بن وائل و حكيم بن طفيل .\r\nدر ميان اينان كسانى بودند كه حتى لباس حسين ( ع ) را غارت كردند و او را عريان گذاشتند .\r\nخداوند همه شان را لعنت كند .\r\nاينان - چنان كه در گذشته و حال چنين بوده‌اند - از نظر روحى و روانى مسخ شده‌اند .\r\nدلهاشان از كينه و نفرت عموم مردم ، به ويژه اهل فضيلت پر است . اينان به آسانى كشتارهاى وحشتناك راه مىاندازند و با سنگدلى تمام ، همانند درندگان ، مرتكب جنايت مىشوند . « 1 »\r\nج - فاسقان و بيكاره‌ها : اينان كسانى هستند كه در زندگى هدفى جز برآورده شدن آرزوهاى فاسدى كه به آنها خو گرفته‌اند ندارند . در هنگام رويارويى حق و باطل ، به طور معمول اين گونه كسان در صف باطل قرار مىگيرند ؛ و خود گواه تباهى و بطلان خويش‌اند .\r\nاينان براى توجيه كار خود در نپيوستن به صف حق ، با آنكه نسبت به آن شناخت دارند ، به پست‌ترين دلايل متوسل مىشوند . از روشن‌ترين نمونه‌هاى چنين كسانى در سپاه عمر سعد اينها بودند : ابو حريث عبداللَّه بن شهر سبيعى و يزيد بن عذرهء عنزى . « 2 »\r\n3 - خوارج : ميان مورخان چنين مشهور است كه خوارج نيز در ميان سپاهى كه ابن زياد براى جنگ با امام حسين ( ع ) در كربلا بسيج كرد ، شركت داشتند . در بيشتر كتابهاى مقتل و زندگينامه‌ها آمده است كه سعد بن حرث انصارى عجلانى و برادرش ابوالحتوف از\r\n\r\n\r\n","description":"","footnote":"\r\n( 1 ) - نقل شده است كه متولى بريدن سر امام حسين ( ع ) - شمر بن ذى الجوشن - به آن حضرت گفت : من تو را خوب مىشناسم ، مادرت زهرا ، پدرت على مرتضى ، جدت محمد مصطفى ، دادخواهت ( خداوند ) على اعلى است . تو را مىكشم و باك ندارم ! ( بحار الانوار ، ج 45 ، ص 56 ) . در روايتى آمده است كه امام فرمود : و اى بر تو ، اگر مىدانى كه اين حسب و نسب من است ، پس چرا مرا مىكشى ؟ گفت : اگر من تو را نكشم ، چه كسى جايزه را از يزيد مىگيرد ؟ ( ر . ك : المنتخب ، طريحى ، ص 451 . ) سنان بن انس خطاب به ابن سعد مىگويد :\r\nركابم را نقره يا طلا بگير كه من سرور محجوبان را كشته‌ام !\r\nكسى راكشتم كه از نظر پدر و مادر بهترين است و اگر نسبها را باز گويند ، او بهترين نسب را دارا است . ر . ك : البدايه و النهايه ، ج 8 . ص 189 ) .\r\nطبرى به نقل از مسروق به نقل از مسروق بن وائل مىنويسد : من در پيشاپيش سواران بودم ، شايد به سر حسين ( ع ) دست يابم ! ( ر . ك : تاريخ الطبرى ، ج 3 ، ص 322 ) .\r\n( 2 ) - در اينجامؤلف محترم ، واقعه‌اى را نقل كرده كه ما پيش از اين ، در فصل دوم ، ذيل عنوان « بگو : ناپاك و پاكيزه برابر نيستند » ترجمه كامل آن را نقل كرديم . به آنجا مراجعه شود .\r\n","page_name":" 211 ","page_number":211},
  {"content":"\r\n\r\nخوارج ( فرقهء محكّمه ) بودند . آنان با عمر سعد به جنگ حسين ( ع ) آمدند . پس از آنكه ياران امام ( ع ) كشته شدند و او مىفرمود : « آيا ياورى نيست كه ما را يارى دهد ؟ » و زنان و كودكان با شنيدن آن آه و فرياد سر دادند ، سعد و برادرش ابوالحتوف اين نداى حسينى و فرياد زنان و كودكان را شنيدند و به امام حسين ( ع ) پيوستند و در ركابش جنگيدند تا كشته شدند . « 1 »\r\nاگر بپذيريم كه خوارج به دلخواه خودشان با ابن زياد به جنگ حسين ( ع ) آمده بودند ، چنان كه شيخ قرشى نيز بر همين باور است و مىگويد : از ميان عناصرى كه در جنگ امام شركت جستند ، خوارج بودند . آنان بيشترين كينه را نسبت به خاندان پيامبر ( ص ) داشتند چرا كه اميرالمؤمنين على ( ع ) ، آنان را در جنگ نهروان تار و مار كرد ؛ و آنها براى گرفتن انتقام آن جنگ براى قتل خاندان پاك وى از يكديگر پيشى مىجستند . « 2 » در اين صورت بدون شك آنها از كسانى بودند كه براى كشتن امام ( ع ) گرد آمدند و با اين كار به خدا تقرب مىجستند ؛ و در شمارهء گروه اول قرار مىگيرند .\r\nاما محقق شوشترى سخن مامقانى را دربارهء خارجى بودن سعد بن حارث عجلانى و برادرش ابوالحتوف رد مىكند و مىنويسد : « . . . وانگهى همراه آمدن يكى از خوارج با پسر سعد بعيد است ؛ چرا كه خوارج ، ستمكاران را در جنگ با كفار يارى نمىدادند ، تا چه رسد در جنگ با حسين ( ع ) ، از اين گذشته چگونه كسى كه « لا حكم الّا للَّه » ( حكم تنها براى خداست ) مىگويد و مىداند كه حسين ( ع ) مانند پدرش حكم به كتاب خدا را مانند پدرش قبول دارد ، او را يارى مىكند ؟ » « 3 » اگر ما اين رأى را بپذيريم ، تنها مىتوانيم بگوييم كه شايد حضور خوارج در سپاه ابن زياد براى جنگ با امام حسين ( ع ) از روى اكراه بوده است و بنابراين در صنف ناراضيان كه بحثشان مىآيد قرار مىگيرند .\r\n\r\n\r\n","description":"","footnote":"\r\n( 1 ) - براى مثال ر . ك : ابصار العين ، ص 159 ؛ وسيلة الدارين ، ص 149 ، شماره 61 ؛ تنقيح المقال ، ج 2 ، ص 12 ، شمارهء 4666 ؛ مستدركات علم رجال الحديث ، ج 4 ، ص 27 ؛ شمارهء 6107 .\r\n( 2 ) - حياة الامام الحسين بن على ( ع ) ، ج 3 ، ص 158 .\r\n( 3 ) - ر . ك : قاموس الرجال ، ج 5 ، ص 28 ، شمارهء 3147 .\r\n","page_name":" 212 ","page_number":212},
  {"content":"\r\n\r\n4 - ناراضيان : از جمله آنها بنابر يك احتمال چنان كه گفتيم خوارج بوده‌اند . گروه ديگر كسانى بودند كه در دوستى و اطاعت از امام ( ع ) ، اخلاص داشتند ، ولى به دليل شدت محاصره و مراقبت ، موفق به پيوستن به آن حضرت نگشتند . تا آنكه همراه سپاه ابن زياد به كربلا آمدند و در شب عاشورا يا پيش از آن با استفاده از فرصت به امام ( ع ) پيوستند . شمار اين افراد بسيار اندك است و نام و يادشان در زندگينامهء ياران امام ( ع ) آمده است . شايد بتوان گفت ، كسانى از همين افراد ، با سپاه عمر سعد همراه شدند ولى انتظار جنگ نداشتند و فكر مىكردند كه كار به صلح مىانجامد ، اما پس از آنكه شرايط امام ( ع ) مورد قبول قرار نگرفت و جنگ حتمى گشت ، به سوى امام ( ع ) روى آوردند و در ركاب آن حضرت جنگيدند تا كشته شدند . شمار اين افراد نيز اندك است . اما بخش اعظم ناراضيان كسانى بودند كه از ترس ابن زياد و به اجبار همراه سپاه عمر سعد بيرون آمدند . اينان افراد سست عنصر و گرفتار دو گانگى شخصيت بودند . از اين رو دلهايشان با امام و شمشيرهايشان با دشمنان امام بود . اينان هيزم آتش فاجعه و عنصر اصلى ارتكاب جنايت بودند .\r\n\r\nآيا شاميان در واقعهء طف شركت داشتند ؟\r\nمسعودى بر اين باور است كه شاميان در واقعهء طف شركت نداشتند . او مىگويد : « همهء سپاهيانى كه در جنگ با امام حسين ( ع ) و قتل وى شركت داشتند ، تنها از اهل كوفه بودند و هيچ شامىاى در آن واقعه شركت نداشت . . . » . « 1 » ولى از برخى متون تاريخى ديگر چنين استفاده مىشود كه شاميان دركربلا در روز عاشورا شركت داشته‌اند .\r\nابن سعد در طبقات مىنويسد : « مردى از اهل شام على اكبر حسين ( ع ) را فراخواند .\r\nمادر على اكبر دختر ابى مرة بن عروة بن مسعود ثقفى و مادر او دختر ابى سفيان بن حرب ، مادر بزرگ على اكبر ، بود ؛ و مىگفت : « تو با اميرالمؤمنين خويشاوندى ، اگر بخواهى به تو امان مىدهيم تا هركجا دوست دارى به روى . گفت : آگاه باش ، به خدا سوگند ، كه رعايت\r\n\r\n\r\n","description":"","footnote":"\r\n( 1 ) - ر . ك : مروج الذهب ، ج 3 ، ص 71 ؛ و ( به نقل از وى ) تذكرة الخواص ، ابن جوزى ، ص 226 .\r\n","page_name":" 213 ","page_number":213},
  {"content":"\r\n\r\nخويشاوندى رسول خدا ( ص ) سزاوارتر است تا رعايت خويشاوندى ابوسفيان ؛ و آنگاه بر او حمله كرد . . . » « 1 »\r\nابن عبد ربه مىنويسد : « مردى از اهل شام ، عبداللَّه بن حسن بن على را كه از زيباترين مردمان بود ديد و گفت : من بايد اين جوان را بكشم . . . » « 2 »\r\nابن قتيبه مىنويسد : « امام على بن الحسين ( ع ) فرمود : با آنكه من در آن روز بيمار بودم ، از جمله چيزهايى كه فهميدم و درك كردم اين بود كه مرا نزد عمر سعد بردند . چون حال بيمارى مرا ديد از من روى برگرداند و مرا به حال خود واگذاشت . آنگاه مردى از اهل شام آمد و مرا به دوش گرفت و با چشم گريان به راه افتاد . . . » « 3 »\r\nابن اعثم كوفى مىنويسد : « آنگاه خداوند از او ( يعنى على اكبر ) خشنود باد ، حمله كرد و پيوسته مىجنگيد تا آنكه اهل شام به خاطر افراد زيادى كه از آنها كشته بود فرياد برآوردند . . . » « 4 »\r\nدر كتاب مناقب آل ابى طالب آمده است : « هنگامى كه قاسم بن حسن فرياد « و اعماه » برآورد ، حسين به قاتل او ، عمر بن سعيد ازدى ، حمله برد و دستش را قطع كرد و مردم شام او را از دست حسين ( ع ) به در بردند . . . » . « 5 » نيز در آن كتاب آمده است : « ابن زياد شمر بن ذى الجوشن را همراه چهار هزار از اهل شام اعزام كرد . . . » « 6 »\r\n\r\n\r\n","description":"","footnote":"\r\n( 1 ) - ر . ك : « ترجمة الامام الحسين ( ع ) و مقتله » از بخش چاپ نشدهء الطبقات الكبير ، ابن سعد ، تحقيق سيدعبدالعزيز طباطبائى ، ص 73 . در اينجا ملاحظه مىشود كه ابن سعد نوشته است كه نام مادر على اكبر آمنه بود ، ولى مرحوم مقرّم در كتاب ارزشمند « على اكبر » اسم شريف او را ليلى نوشته و مىگويد : « نامى را كه ما براى او نوشته‌ايم مفيد در ارشاد و طبرسى در اعلام الورى نوشته‌اند و ابن جرير در التاريخ و ابن اثير در « الكامل » و يعقوبى در تاريخش و سهيلى در « الروض الانف » آن را اختيار كرده‌اند . » ( كتاب على الاكبر ، مقرم ، ص 9 ) .\r\n( 2 ) - ر . ك : العقد الفريد ، ج 5 ، ص 125 .\r\n( 3 ) - عيون الاخبار ، ص 106 ؛ شرح الاخبار ، ج 3 ، ص 157 .\r\n( 4 ) - الفتوح ، ج 5 ، ص 131 .\r\n( 5 ) - مناقب آل ابى طالب ، ج 4 ، ص 109 .\r\n( 6 ) - همان ، ج 4 ، ص 98 .\r\n","page_name":" 214 ","page_number":214},
  {"content":"\r\n\r\nشيخ صدوق نقل مىكند : « دشمن خدا ، سنان بن انس ايادى و شمر بن ذى الجوشن عامرى با مردانى از اهل شام آمدند تا بالاى سر حسين ( ع ) ايستادند . گروهى از آنها به گروهى ديگر گفتند : منتظر چه هستيد ! ؟ اين مرد را راحت كنيد . » « 1 »\r\nكلينى از امام صادق ( ع ) نقل مىكند كه فرمود : « تاسوعا روزى است كه در آن ، حسين ( ع ) و يارانش - كه خداوند از آنان خشنود باد - در كربلا به محاصره در آمدند ؛ سپاه شام بر ضد او اجتماع كردند و گرفتارش ساختند . . . » « 2 »\r\nچه بسا كه در متون ياد شده ، مراد از اصطلاح اهل شام ، ماهيت سياسى اين سپاه است .\r\nنه اينكه اين سپاه از كسانى تشكيل مىگرديد كه از ساكنان سرزمين شام به شمار مىآمدند .\r\nمؤيد اين مطلب عباراتى است كه در روايتهاى زير آمده است : روايت كلينى : « گروهى از اهل شام بر او گرد آمدند . . . » ؛ روايت ابن اعثم كوفى : « تا آنكه اهل شام به خاطر افراد زيادى كه از آنها كشته بود فرياد بر آوردند . . . » ؛ روايت مناقب : « و اهل شام او را از دست حسين به در بردند . » مقصود هر سه روايت ياد شده ، سپاه ابن زياد است كه بيشتر افراد آن را قبايل كوفه تشكيل مىدادند . دليلش هم اين است كه عين متن همين روايات در منابع تاريخى ديگر ، بدون ذكر نام اهل شام آمده است ، بلكه در آن متون اشاره شده است كه اينان اهل كوفه بودند .\r\nآرى ، تنها روايتى كه آشكارا دلالت بر حضور اهل شام دارد ، در كتاب المناقب نقل شده است : « ابن زياد ، شمر بن ذى الجوشن را همراه چهار هزار تن از اهل شام گسيل داشت . » ولى ابن شهر آشوب تنها كسى است كه عبارت « اهل شام » را آورده است . زيرا هيچ يك از منابع تاريخى كه موضوع اعزام شمر به وسيلهء ابن زياد را با چهار هزار تن گزارش داده‌اند ، نگفته‌اند كه آنان اهل شام بوده‌اند . « 3 »\r\nعلاوه بر اين ، هيچ كدام از اين منابع تاريخى ننوشته‌اند كه يك يا چند فرماندهء شامى روز عاشورا در كربلا حضور داشتند . چنانچه برخى از واحدهاى سپاه شام در كربلا حاضر\r\n\r\n\r\n","description":"","footnote":"\r\n( 1 ) - امالى ، شيخ صدوق ، ص 138 ، مجلس سى ام ، حديث شماره 1 .\r\n( 2 ) - الكافى ، ج 4 ، « الصيام » ، حديث 7 .\r\n( 3 ) - براى نمونه ر . ك : الفتوح ، ج 5 ، ص 157 ؛ الارشاد ، ج 2 ، ص 95 ؛ مقتل الحسين ، مقرّم ، ص 200 .\r\n","page_name":" 215 ","page_number":215},
  {"content":"\r\n\r\nمىشدند ، نام فرماندهانشان در كتابهاى تاريخى مىآمد ، ولى ما در پژوهشهايمان به چنين مأخذى دست نيافته‌ايم .\r\nاز اين رو مىگوييم كه ما - به خلاف يقينى كه مسعودى دارد - يقين نداريم‌كه حتى يك نفر از اهل شام نيز در كربلا حضور نيافته باشد . به باور ما اگر افراد زيادى از شاميان به طور پراكنده در سپاه ابن زياد شركت جسته باشند ، امرى عادى است . حتى نمىتوان گفت كه شايد عدم تحقق چنين امرى غير ممكن است ، زيرا كه حكومت مركزى شام بايد در ميان اهل كوفه فرستادگان و افراد مورد اعتماد يزيد را گماشته باشد تا همهء اخبار جديد عراق به ويژه كوفه را به او گزارش دهند .\r\nولى ما اين را يقين داريم كه شام هيچ واحدى نظامى براى رويارويى با امام حسين ( ع ) اعزام نكرد ؛ زيرا در اين باره هيچ اشارهء معتبرى در تاريخ نشده است ، بلكه دلايل تاريخى بسيارى وجود دارد مبنى بر اينكه ابن زياد قصد داشت از راه بسنده كردن به بسيج مردم كوفه براى از ميان بردن امام و يارانش ، قدرت فرماندهى برتر خود را به يزيد اثبات كند .\r\nبراى يافتن حقيقت فوق در منابع تاريخى شواهد فراوانى وجود دارد .\r\n\r\nنمونه عرف‌هاى نظامى آن روزگار\r\nمرحوم قزوينى مىگويد : « بدان كه قانون جنگيدن با يكديگر در آن روزگار طبق آنچه از جنگهاى بزرگى چون صفين و غيره استفاده مىشود اين بود كه ميمنه ، ميسره ، قلب ، پهلو و ساقه و جايى براى تيراندازان و جايگاهى براى سنگ اندازان تشكيل مىدادند . هر كدام از ميمنه و ميسره ، تيرانداز و سنگ افكن داشتند . در ميان كسانى كه در قلب لشكر جاى داشتند افراد ويژه‌اى بودند كه جاى خود را ترك نمىگفتند و از وظيفه خود پا فراتر نمىگذاشتند و تا هنگامى كه نيروهاى ميمنه و ميسره باقى بودند ، حمله نمىكردند . آرى ، ميان نيروهاى قلب با نيروهاى قلب سپاه مقابل مبارزه روى نمىداد ، نخست نيروهاى ميمنه بر نيروى ميسرهء مقابل حمله مىكردند يا به مبارزه مىپرداختند . سپس نيروهاى ميسره با نيروهاى ميمنه مىجنگيندند . بنابراين آنچه در بيشتر مقاتل آمده است كه ميمنه ابن زياد به ميمنه لشكر امام ( ع ) حمله كرد ، شايد اشتباهى ناشى از بىدقتى و نا آشنايى به قانون جنگ باشد ،\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nزيرا طبيعت تعبيه لشكر چنين اقتضا دارد كه ميمنه در برابر ميسره قرار گيرد ؛ و ميمنه بر ميمنه هنگامى حمله كند كه از ميسره گذشته باشد ؛ مگر آنكه فاصله ميان دو گروه آن قدر زياد باشد كه ميمنه به ميمنه حمله كند . البته ميان حملهء ميمنه به ميسره از سويى و مبارزهء ميسره با ميمنه از سوى ديگر منافاتى وجود ندارد . به اين ترتيب كه ميمنه و ميسره به يكديگر حمله كنند و مردان ميسره و ميمنه يكى پس از ديگرى به ميدان مبارزه درآيند و بجنگند ؛ ولى قلب همچنان در جاى خود ثابت باشد و حمله نكند .\r\nآرى ، پس از شكست ميمنه و ميسره - به طورى كه ميمنه و ميسره‌اى باقى نماند - همهء سپاه به منزلهء قلب است و به آن حمله مىشود ، به طورى كه در يك سو يكى دو نفر بيشتر نماند ؛ كه در آن صورت طرف مقابل جملگى بر آنان حمله مىكنند يا با آنان به مبارزه مىپردازند . » « 1 »\r\n\r\n\r\n","description":"","footnote":"\r\n( 1 ) - الامام الحسين ( ع ) و اصحابه ، ص 280 .\r\n","page_name":" 217 ","page_number":217},
  {"content":"\r\n . \r\n","description":"","footnote":"","page_name":" 218 ","page_number":218},
  {"content":"\r\n\r\n\r\nفصل چهارم : فاجعه عاشورا\r\n\r\n","description":"","footnote":"","page_name":" 219 ","page_number":219},
  {"content":"\r\n . \r\n","description":"","footnote":"","page_name":" 220 ","page_number":220},
  {"content":"\r\n\r\n\r\nحماسه عاشورا\r\nطبرى مىنويسد كه امام حسين ( ع ) يارانش را آمادهء جنگ كرد و نماز صبح را با آنان گزارد ، همراهان وى سى و دو سوار و چهل پياده بودند . زهير بن قين را در ميمنه و حبيب بن مظاهر را در ميسره قرار داد و پرچم را به دست برادرش عباس بن على ( ع ) سپرد . « 1 »\r\nخيمه‌ها را در پشت قرار دادند و از بيم آنكه مبادا دشمن از پشت حمله كند فرمود تا پشت خيمه‌ها آتش افروختند . گويد : « در پشت خيمه‌ها گودالى بود . امام حسين ( ع ) مقدارى هيزم آورد و سپس فرمود تا در ساعتى از شب آن گودال را كندند و به صورت خندق درآوردند .\r\nآنگاه چوپ و هيزمها را درون آن افكندند و گفتند : چون با ما به جنگ در آيند خندق را آتش مىزنيم تا نتوانند از پشت به ما حمله كنند ؛ و با آنان از يك سو بجنگيم . اين كار را كردند و به حالشان سودمند افتاد . » « 2 »\r\n\r\n\r\n","description":"","footnote":"\r\n( 1 ) - مرحوم مقرّم گويد : « پرچم را به برادرش عباس داد ؛ چونكه قمر بنى هاشم را از ديگر همراهان براى اين كار شايسته‌تر و با غيرت‌تر ديد . عباس نسبت به آن حضرت از همه مهربان‌تر بود ، مردم را بيش از همه به سويش مىخواند ، بيش از همه صلهء رحم مىكرد ، از كسانى كه به او پناهنده مىشدند بيش از ديگران حمايت مىكرد ، در برابر نيزه‌ها پايمردتر و از همه آرام‌تر و نيرومندتر بود » . ( مقتل الحسين ، مقرّم ، ص 225 ) .\r\n( 2 ) - تاريخ الطبرى ، ج 3 ، ص 317 ، ارشاد 2 ، 95 با اندكى تفاوت و الكامل فى التاريخ ، ج 3 ، ص 286 . در اينجا ناگزير بايد اشاره كرد كه طبرى اين رويداد را از وقايع آغاز روز عاشورا مىداند . او از غلام عبدالرحمن بن عبد ربه انصارى نقل مىكند كه گفت : همراه با آقايم بودم . چون مردم حاضر شدند به حسين ( ع ) حمله كردند ، فرمود تا چادرى بر پا كردند ، آنگاه دستور داد مشك آوردند و درون كاسه‌اى بزرگ يا يك سينى ، نرم كردند . حسين وارد آن چادر شد و خويش را با نوره پاكيزه ساخت . گويد : در آن هنگام آقايم عبدالرحمن بن عبدربه و برير بن خضير بر در چادر به يكديگر تنه مىزدند تا كدامشان پس از حسين نوره بكشد . برير با عبدالرحمن شوخى مىكرد ؛ و او مىگفت تو را به خدا از ما در گذر كه حالا وقت شوخى نيست ! برير گفت : به خدا سوگند ، خويشانم مىدانند كه چه در جوانى و چه در پيرى اهل شوخى نبوده‌ام ، ولى اينك مرا مژده ديدار خداوند مىدهند و به خدا سوگند كه فاصلهء ميان ما و حور العين همين قدر است كه اينان به روى ما شمشير بكشند . من دوست دارم كه آنان هر چه زودتر اين كار را انجام دهند ! گويد : چون حسين ( ع ) فراغت يافت ما رفتيم و نوره كشيديم . گويد : سپس حسين ( ع ) بر مركب خويش سوار شد و قرآنى خواست و در برابر خويش نهاد . گويد : يارانش در برابر وى به سختى جنگيدند ؛ و من چون ديدم كه همهء آنان كشته شده‌اند ، گريختم و آنها را ترك گفتم . ( تاريخ الطبرى ، ج 3 ، ص 318 ؛ و ر . ك : الكامل فى التاريخ ، ج 3 ، ص 286 ؛ انساب الاشراف ، ج 3 ، ص 396 - 395 با اندكى تفاوت )\r\nبه دو نكته زير بايد توجه داشت : اول اينكه طبق پژوهش ، طبرى تنها كسى است كه اين روايت را نقل كرده و ديگران نيز از او گرفته‌اند ، و دوم اين كه لازمهء كشيدن نوره اين است كه پس از آن ، از آب استفاده شود ؛ و اين دلالت بر وجود آب فراوان در سپاه امام دارد . به طورى كه كسانى بتوانند براى مثال ، براى كشيدن نوره از آن استفاده كنند . اين خلاف نقل مشهور است كه در سپاه امام هيچ آب نبود ؛ و چنان كه از برخى روايات استفاده مىشود از روز هشتم تا ظهر روز دهم ، آب به اتمام رسيده بود .\r\n","page_name":" 221 ","page_number":221},
  {"content":"\r\n\r\nچنان كه طبرى نيز مىنويسد : « چون عمر سعد نماز صبح روز شنبه يا بنا به رواياتى جمعه دهم ماه محرم را به جاى آورد ، با همراهانش بيرون آمد » . نيز گويد : چون عمر سعد بيرون آمد ، فرمانده جماعت اهل مدينه در آن روز عبداللَّه بن زهير بن سليم ازدى ، فرمانده جماعت مذحج و اسد ، عبدالرحمن بن ابى سبرهء حنفى ، فرمانده جماعت ربيعه و كنده ، قيس بن اشعث بن قيس و فرمانده تميم و همدان ، حر بن يزيد رياحى بود . اينان همه در قتل حسين ( ع ) شركت داشتند ، مگر حر كه به حسين گرويد و همراهش كشته شد . عمر ، عمرو بن حجاج زبيدى را در ميمنه و شمر بن ذى الجوشن ، شرحبيل بن اعور بن عمر بن معاويه - ضباب بن كلاب - را در ميسره ، قرار داد . عزرة بن قيس احمسى را فرمانده سواران و شبث بن ربعى يربوعى را فرماندهء پيادگان ساخت ؛ و پرچم را به غلام خويش ، زويد ، داد . » « 1 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 317 ؛ و ر . ك : الارشاد ، ج 2 ، ص 95 و ر . ك : الكامل فى التاريخ ، ج 3 ، ص 286 ؛ الاخبار الطوال ، ص 256 ؛ عيون الاخبار ، ص 98 . در برخى منابع به جاى « زويد » ، « دريد » و در اخبار الطوال ، زيد ، غلام عمر بن سعد ، آمده است .\r\nخالد محمد خالد در كتاب « ابناء الرسول فى كربلا » ، ص 120 مىنويسد : شگفت اينجاست كه طبق نقل تاريخ ، نخست به امامت فرمانده خود نماز صبح خواندند و بعد براى ارتكاب آن جنايت عازم گشتند . آيا درست است كه آنان نمازگزاردند و در پايان نماز خوانند كه « اللهم صل على محمد و آل محمد » ! پس چه شد كه در پايان نماز ، براى از ميان برداشتن امامان آل محمد شمشير كشيدند ؟ !\r\n","page_name":" 222 ","page_number":222},
  {"content":"\r\n\r\n\r\nدعاى امام حسين ( ع ) در روز عاشورا\r\nاز امام زين العابدين ( ع ) نقل شده است كه فرمود : چون بامدادان لشكر نزد امام حسين ( ع ) آمد ، دستانش را بلند كرد و گفت :\r\nخداوندا ! تو در غم و اندوه ، پشتوانه و در دشوارى اميد منى ! در گرفتاريها اميدم به توست ! چه بسيار غم كه تاب از دل مىبرد و براى زدودنش راهى نيست . غمهايى است كه در آن دوستان رهايمان مىكنند و موجب شماتت از سوى دشمنان مىگردد . چه غمهايى كه به من رسيد و آنها را به تو واگذاشتم ؛ چون تنها به تو دل بسته بودم و تو آنها را زدودى و گره از كارم گشودى . هر آن نعمتى كه دارم از تو است و هر چه بخواهم از تو مىخواهم . « 1 »\r\n\r\nآتش زدن خندق پشت اردوگاه\r\nامام حسين ( ع ) بامداد روز عاشورا فرمان داد تا چوب و هيزمى را كه گرد آورده بودند ، در مكانى گود وجوى مانند در پشت خيمه‌ها كه شب عاشورا آن را به صورت خندق در آورده بودند ، قرار دادند . سپس آن را آتش زدند تا اينكه دشمن فقط از يك سو با آنان بجنگد . « 2 »\r\n\r\nواكنش دشمن در برابر افروختن آتش\r\nدشمنان حسين ( ع ) متوجه شدند آتش زدن خندق پشت اردوگاه امام ، ميدان نبرد را براى آنان تنگ كرده و رويارويى تنها از يك سو امكان دارد . اين كار موجب عصبانيت آنان\r\n\r\n\r\n","description":"","footnote":"\r\n( 1 ) - الارشاد ، ج 2 ، ص 96 . تاريخ الطبرى ، ج 3 ، ص 317 ؛ نيز ر . ك : الكامل فى التاريخ ، ج 3 ، ص 286 - 287 ؛ تاريخ مدينة دمشق ، ج 14 ، ص 217 ؛ و « ترجمة الامام الحسين و مقتله » از بخش چاپ نشده كتاب الطبقات الكبير ابن سعد ، ص 71 ، با اندكى تفاوت ؛ و ر . ك : سير اعلام النبلاء ، ج 3 ، ص 301 ؛ و نظم درر السمطين ، ص 216 .\r\n( 2 ) - ر . ك : تاريخ الطبرى ، ج 3 ، ص 317 ؛ الارشاد ، ج 2 ، ص 95 ؛ الكامل فى التاريخ ، ج 3 ، ص 286 ؛ انساب الاشراف ، ج 3 ، ص 395 ؛ الفتوح ، ج 5 ، ص 174 - 173 .\r\n","page_name":" 223 ","page_number":223},
  {"content":"\r\n\r\nگرديد و برخى سرانشان واكنشهاى ديوانه‌وارى نشان دادند . طبرى به نقل از ضحاك مشرقى گويد : چون سپاه دشمن سوى ما آمد ، چشمشان به خندق و آتش شعله‌ور افتاد .\r\nدر اين ميان سوارى غرق در سلاح سوى ما آمد و بى آنكه سخنى بگويد ، كنار خيمه‌گاه جولانى داد و نگاهى به چادرها افكند و چيزى جز هيزمهاى شعله‌ور نديد . سپس بازگشت و با صداى بلند گفت : « اى حسين ! پيش از فرا رسيدن قيامت [ خود 
  ] سوى آتش شتافته‌اى ! » امام فرمود : « اين كيست ؟ گويا شمر بن ذى الجوشن است . » گفتند : خداوند كارت را راست گرداناد ، خود اوست ! » . فرمود : اى پسر زن بز چران ! تو ، به جاى گرفتن در آتش سزاوارترى . »\r\nمسلم بن عوسجه به امام ( ع ) عرض كرد : اى فرزند رسول خدا ( ص ) ! جانم به فدايت ، اجازه مىفرماييد كه او را هدف تير قرار دهم ؟ زيرا در تيررس من است و تير من به خطا نمىرود . اين فاسق از بزرگ‌ترين ستمگران است . امام ( ع ) فرمود : چنين مكن كه من دوست ندارم آغازگر جنگ باشم . « 1 »\r\nبلاذرى مىنويسد : « مردى از بنى تميم به نام عبداللَّه بن حوزه آمد و برابر حسين ( ع ) ايستاد و گفت : اى حسين تو را به آتش مژده مىدهم ! حضرت فرمود : هرگز ! من به پيشگاه پروردگارى مىروم كه بخشنده است و شفاعت نزد او پذيرفته مىگردد . سپس فرمود : اين چه كسى است ؟ ! گفتند : ابن حوزه . فرمود : خداوند او را در آتش افكند . در اين هنگام اسب ابن حوزه به حركت در آمد و او را در جوى افكند . پايش به ركاب آويزان شد و سرش به زمين خورد . اسب گريخت و سرش را آن قدر به سنگ و بن درخت كوبيد تا مرد . گفته‌اند :\r\nپاى چپش در ركاب ماند و مسلم بن عوسجهء اسدى حمله كرد و پاى راستش را زد كه به هوا پرتاب شد . اسبش او را برد و آنقدر به اين طرف و آن طرف كوفت تا مرد . » « 2 »\r\n\r\n\r\n","description":"","footnote":"\r\n( 1 ) - همان ، ص 318 ؛ الارشاد ؛ ج 2 ، ص 96 ؛ انساب الاشراف ، ج 3 ، ص 396 .\r\n( 2 ) - انساب الاشراف ، ج 3 ، ص 399 . بايد توجه داشت ، اين سخن بلاذرى كه مىگويد : « مسلم بن عوسجه به مرد حمله كرد و پاى راستش را زد » ؛ اگر پيش از جنگ بوده باشد ، با اين اصل امام ( ع ) كه « من دوست ندارم آغازگر جنگ باشم » منافات دارد . اما چنانچه داستان عبداللَّه بن حوزه پس از جنگ بوده باشد ، در اين صورت با مداخلهء مسلم بن عوسجه منافات ندارد .\r\nاين روايت را طبرى در تاريخش ، ج 3 ، ص 324 ؛ مفيد در الارشاد ، ج 2 ، ص 102 ؛ ابن اعثم در الفتوح ، ج 5 ، ص 108 ؛ و ابن اثير در الكامل فى التاريخ ، ج 3 ، ص 289 ؛ با اندكى تفاوت با روايت بلاذرى نقل كرده‌اند . اما در روايت طبرى و ابن اثير و ابن اعثم ، آنچه را كه بلاذرى و مفيد نقل كرده‌اند مبنى بر اينكه « مسلم بن عوسجه اسدى بر او حمله كرد و پاى راستش را زد كه پرتاب شد . . . » ديده نمىشود . همچنين طبرى و ابن اثير نام اين مرد را ابن حوزه و ابن اعثم نام او را مالك بن حوزه نوشته است . ولى خوارزمى به نقل از ابن اعثم از او با نام « مالك بن جريره » ياد كرده و نوشته است كه امام فرمود : « خداوندا او را در آتش بيفكن . . . » ( ر . ك : مقتل الحسين ، خوارزمى ، ج 1 ، ص 352 . )\r\nشيخ صدوق نيز چنين روايتى را با اندكى تفاوت نقل كرده است و نام آن مرد در روايت او « ابن ابى جويريهء مزنى » است . ( امالى ، شيخ صدوق ، ص 134 ، مجلس 30 ج 1 . ) ؛ و در روايت مسعودى نام آن مرد « ابن جريره » نقل شده است ( اثبات الوصيه ، ص 177 . )\r\n","page_name":" 224 ","page_number":224},
  {"content":"\r\n\r\nبلاذرى نيز نقل كرده است كه محمد بن اشعث آمد و گفت : حسين كجاست ؟ فرمود : بله ، اينجايم . گفت : مژده باد تو را به آتش كه هم اينك به آن درخواهى افتاد ! حضرت فرمود :\r\nچنين نيست و من نزد پروردگار مهربان و شفاعت‌پذير مىروم ، بگو تو كيستى ؟ گفت :\r\nمحمد بن اشعث . « 1 »\r\n\r\n\r\n","description":"","footnote":"\r\n( 1 ) - انساب الاشراف ، ج 3 ، ص 401 . ابن نما مىنويسد : « مردى آمد و گفت : حسين كجاست ؟ گفت : بله ، اينجايم . گفت : مژده باد تو را به آتش كه هم اينك به آن درخواهى افتاد ! فرمود : چنين نيست و من مژدهء پروردگارى را مىشنوم كه مهربان و شفاعت‌پذير است . تو كيستى ؟ گفت : من محمد اشعث هستم .\r\nفرمود : خداوندا اگر بنده‌ات دروغگوست او را در آتش بيفكن و مايه پند يارانش قرار ده » ! بيش از اين طول نكشيد كه او عنان اسبش را كشيد و اسب او را انداخت و پايش در ركاب گير كرد و او را آنقدر كوفت كه آلتش بر زمين افتاد . به خدا سوگند ، ما از سرعت اجابت دعايش در شگفت مانديم » ( مثير الاحزان ، ص 64 ؛ و ر . ك : مقتل الحسين ، خوارزمى ، ج 1 ، ص 353 - 352 )\r\nشيخ صدوق نقل مىكند : سپس يكى ديگر از لشكريان عمر سعد به نام محمد بن اشعث بن قيس كندى آمد و گفت : اى حسين فاطمه ! تو كدام حرمت را از سوى پيامبر دارى كه ديگران ندارند ؟ امام حسين ( ع ) فرمود : اين آيه : « همانا خداوند آدم و نوح و خاندان ابراهيم و خاندان عمران را بر جهانيان برگزيد . . . » و افزود : همانا محمد از خاندان ابراهيم است و عترت هدايتگر ، ازخاندان محمدند ، اين مرد كيست ؟ گفتند : محمد بن اشعث بن قيس كندى . امام حسين ( ع ) سر را به آسمان بلند كرد گفت : پروردگارا ! در همين روز خوارى و ذلت را به محمد بن اشعث نشان ده و از امروز به بعد هرگز او را عزيز مگردان . در اين هنگام محمد احساس ناراحتى كرد و براى خالى كردن معده از لشكر بيرون رفت ؛ و خداوند كژدمى را بر او چيره ساخت كه او را گزيد و او با عورت آشكار مرد ! ( امالى ، شيخ صدوق ، ص 124 ، مجلس سى ام ، حديث 1 . )\r\nاما بيشتر مورخان نوشته‌اند كه محمد بن اشعث پس از عاشورا زنده بود . او همان كسى است كه فرماندهى نيروهاى ابن زياد را در رويارويى با عبداللَّه عفيف و جماعت ازْد - كه از وى دفاع مىكردند - به عهده داشت . ( براى مثال ر . ك : مثير الاحزان ، ابن نما ، ص 93 ؛ اللهوف - المطبعة الحيدريه ، ص 72 . ) همچنين مورخان نوشته‌اند كه محمد بن اشعث تا پس از قيام مختار زنده بود و از چنگش گريخت و به مصعب بن زبير پيوست و در جنگ ميان سپاه مصعب و سپاه مختار كشته شد ( براى مثال ر . ك : الكامل فى التاريخ ، ج 3 ، ص 382 - 384 ؛ الاخبار الطوال ، ص 306 ؛ المعارف ، ص 401 و تاريخ الطبرى ج 3 ، ص 469 ) ؛ نيز ر . ك : جلد دوم همين كتاب .\r\n","page_name":" 225 ","page_number":225},
  {"content":"\r\n\r\nبلاذرى گويد : آنگاه مرد ديگرى آمد و گفت : حسين كجاست ؟ فرمود : من اينجايم . گفت :\r\nمژده باد تو را به آتشى كه هم اينك به آن در افتى ! فرمود : چنين نيست و من مژدهء پروردگارى مهربان و شفاعت‌پذير را مىشنوم . تو كيستى ؟ گفت : شمر بن ذى الجوشن .\r\nحسين ( ع ) فرمود : اللَّه اكبر ! رسول خدا ( ص ) فرمود : « من سگى خالدار را مىبينم كه خون خاندانم را مىليسد ! » . « 1 »\r\n\r\nاشاره\r\nممكن است توجه پژوهشگران به اين مطلب جلب شود كه طبق روايت نخست بلاذرى ، امام ( ع ) خطاب به مسلم بن عوسجه فرمود : « بر او تير ميفكن كه من دوست ندارم جنگ با آنان را آغاز كنم » . پس از آنكه حرّ كار را بر آنان سخت گرفت ، زهير گفت : اجازه بدهيد كه با اينان بجنگيم . چرا كه جنگ ما با آنان در اين ساعت آسان‌تر است از اينكه با آنهايى كه از اين پس به آنان مىپيوندند . بجنگيم » . « 2 » حضرت در پاسخ وى فرمود : « . . . ولى من دوست ندارم كه جنگ با آنان را آغاز كنم ، تا آنكه آنان جنگ با مرا آغاز كنند . » « 3 » آرى ، پافشارى امام ( ع ) بر عدم آغاز جنگ ، از سنتهاى دعوتگران حق در مبارزه با منحرفان از راه هدايت ، براى دعوت آنان به راه راست است . پيش از آن ، پدرش امير المؤمنين ، على ( ع ) ، در جنگهاى\r\n\r\n\r\n","description":"","footnote":"\r\n( 1 ) - انساب الاشراف ، ج 3 ، ص 401 .\r\n( 2 ) - مقتل الحسين ، خوارزمى ، ج 1 ، ص 334 ، به نقل از الفتوح ، ج 5 ، ص 143 با اندكى تفاوت . در الفتوح‌آمده است : « ولى من نمىخواهم كه آنان را با جنگ بيم دهم ، مگر آنكه آنها جنگ با مرا آغاز كنند » ؛ و ر . ك : تاريخ الطبرى ، ج 3 ، ص 307 ؛ اخبار الطوال ، ص 352 .\r\n( 3 ) - همان .\r\n","page_name":" 226 ","page_number":226},
  {"content":"\r\n\r\nجمل و صفين از آغاز جنگ خوددارى ورزيد . « 1 » دليلش هم اين است كه دعوتگر به سوى حق كه به نيروى دليل و درستى و برهان خويش در موضعى كه اتخاذ كرده اطمينان دارد ، تا هنگامى كه راه گفت و گوى معقول و روشن ساختن دلها به نور حقيقت باز است ، دليلى براى جنگ نمىبيند ؛ چرا كه اصل نهايى در نظر اين دعوتگران هدايت به سوى پروردگار است ، نه جنگ . چنانچه آغاز به جنگ كنند ، به دست خودشان راه نفوذ به عقل و دل كسى كه قصد هدايتش را دارند بسته‌اند و مانع رسيدن دلايل خود به آنان گشته‌اند . حتى در اين صورت ، حجت به دست دشمنان مىافتد و با اين كار حجت آنان نقض مىشود . زيرا آنان حق دارند كه بگويند : اگر قصد داشتى كه ما را به راه حق هدايت كنى پس چرا جنگ با ما را آغاز كردى ؟ ! و اين چيزى است كه هرگز از ساحت مقدس اهل بيت عصمت و طهارت و نيز پيروان آن بزرگواران سر نمىزند .\r\n\r\nاحتجاجهاى امام ( ع ) در ميدان نبرد\r\nامام حسين ( ع ) - با آنكه مىدانست كه آن گروه با او خواهند جنگيد - اصرار داشت كه استدلالهايش را به دشمن برساند ، تا آنكه نزد خداوند حجت را بر آنان تمام كرده باشد و آنهايى كه مىتوانند از شناخت حق و حقيقت بهره‌مند شوند نجات يابند و عموم امت و نسلهاى آينده از طريق بيانات استدلالى ايشان به حقانيت قيامش و به شايسته‌تر بودن ايشان به خلافت مسلمانان و ابعاد مظلوميت آن حضرت پى ببرند .\r\nيعقوبى در تاريخ خويش مىنويسد : « چون بامدادان فرا رسيد ، امام ( ع ) بيرون رفت و با مردم سخن گفت و حق خويش را بر آنان بزرگ شمرد و خداى عزوجل و پيامبرش را به\r\n\r\n\r\n","description":"","footnote":"\r\n( 1 ) - هنگامى كه معاويه در صدد بستن آب بر روى سپاه اميرالمؤمنين ( ع ) برآمد - پس از آنكه شاميان نهر رااز دست سپاهيان امام ( ع ) گرفتند - ياران آن حضرت نزد وى شكايت بردند . ايشان صعصعة بن صوحان را نزد معاويه فرستاد و به وى گفت : « نزد معاويه برو و بگو : ما اين مسير را تا اينجا پيموده‌ايم و من پيش از اتمام حجت دوست ندارم جنگ را آغاز كنم . تو سپاهت را فرستادى و آنان در جنگ با ما پيش دستى كردند و جنگ با ما را آغاز كردى ؛ نظر ما اينك برخوددارى از جنگ است تا آنكه تو را دعوت كنيم عليه تو احتجاج كنيم . . . » ( ر . ك : وقعة صفين ، ص 160 - 161 )\r\n","page_name":" 227 ","page_number":227},
  {"content":"\r\n\r\nآنان يادآور شد و از آنان خواست اجازه دهند كه بازگردد . اما آنها نپذيرفتند ، جز اينكه با وى بجنگند يا دستگيرش كنند و نزد عبيداللَّه بن زياد ببرند . آنگاه حضرت با مردم گروه گروه و حتى با برخى جداگانه صحبت كرد ولى آنها مىگفتند كه ما نمىدانيم تو چه مىگويى ! » « 1 »\r\n\r\nسخنرانى امام ( ع ) پيش از آغاز نبرد\r\nشيخ مفيد در ارشاد مىنويسد : « آنگاه حسين ( ع ) مركب خواست و سوار شد و با صداى بلند كه همه مىشنيدند فرمود : اى مردم عراق گوشهايتان را باز كنيد و سخنانم را بشنويد . در حمله به من شتاب مورزيد تا طبق حقى كه بر من داريد شما را موعظه كنم و سبب آمدنم را باز گويم . اگر پذيرفتيد و گفتارم را تصديق كرديد ، سعادت يافته‌ايد و دليلى براى حمله به من هم نداريد و اگر عذرم را نپذيرفتيد و به انصاف رفتار نكرديد « پس ساز و برگ خود و شريكانتان را گرد آوريد ، آنگاه جوانب كارتان را بنگريد ، سپس سوى من گام پيش نهيد و مرا مهلت مدهيد ؛ ولىّ من اللَّه است كه اين كتاب را نازل كرده و او ياور و سرپرست صالحان است » .\r\nسپس خداوند را چنان كه شايستهء اوست ستايش كرد و بر پيامبر ( ص ) و فرشتگان و پيامبران درود فرستاد ، به طورى كه از هيچ سخنورى تا آن زمان و پس از آن منطقى چنان رسا شنيده نشد . آنگاه فرمود : « اى مردم ! نسب مرا بشناسيد و ببينيد كه من كيستم . آنگاه به خود آييد و از خود باز خواست كنيد كه آيا سزاوار است مرا بكشيد و حرمتم را بشكنيد ؟\r\nآيا من فرزند دختر پيامبر شما نيستم ؟ آيا پدرم جانشين و پسر عموى پيامبر ( ص ) نيست ؟\r\nآيا پدرم نخستين مؤمن به خدا و تصديق كنندهء پيامبر در آنچه از سوى پروردگار شما آورده نيست ؟ آيا حمزه سيدالشهدا عموى پدرم نيست ؟ آيا جعفر شهيد كه در بهشت با دو بال پرواز مىكند عمويم نيست ؟ آيا نشنيده‌ايد كه رسول خدا ( ص ) دربارهء من و برادرم فرمود :\r\n« اين دو سرور جوانان اهل بهشتند » .\r\n\r\n\r\n","description":"","footnote":"\r\n( 1 ) - تاريخ يعقوبى ، ج 2 ، ص 176 .\r\n","page_name":" 228 ","page_number":228},
  {"content":"\r\n\r\nاگر گفتارم را باور داريد كه جز حق نيست ، بدانيد كه به خدا سوگند ، از روزى كه دانسته‌ام خداوند دروغگويان را عذاب مىكند ، لب به دروغ نگشوده‌ام . اگر سخنم را باور نمىكنيد ، كسانى در ميان شما هستند كه اگر از آنها بپرسيد ، آگاهتان خواهند كرد . از جابر بن عبداللَّه انصارى بپرسيد . از ابو سعيد خدرى يا سهل بن سعد ساعدى يا از زيد بن ارقم يا انس بن مالك بپرسيد ، تا به شما بگويند كه اين سخن را دربارهء من و برادرم از رسول خدا ( ص ) شنيده‌اند . آيا باز هم از ريختن خون من دست بر نمىداريد ؟\r\nدر اين هنگام شمر به امام ( ع ) گفت : « ايمانش تباه اگر كسى بداند تو چه مىگويى ! » « 1 » حبيب بن مظاهر در مقام پاسخ بر آمد و گفت : « به خدا سوگند مىبينم كه هفتاد بار ايمانت تباه است و من اين گفتارت را كه « نمىدانى او چه مىگويد » ، تصديق مىكنم ، آرى خداوند بر دل تو مهر نهاده است . »\r\nسپس امام حسين ( ع ) به آنان فرمود : « اگر اين گفتارم را باور نداريد ، آيا در اينكه من فرزند دختر پيامبر شما هستم نيز شك داريد ؟ به خدا سوگند ، در شرق و غرب عالم فرزند دختر پيامبرى جز من نيست ، نه از شما و نه از ميان ديگران . به من بگوييد كه چرا در صدد كشتن من بر آمده‌ايد ؟ آيا كسى از شما را كشته‌ام ؟ مالتان را خورده‌ام ؟ و يا به كسى از شما زخمى زده‌ام كه بخواهيد قصاصم كنيد ؟ »\r\nجماعت ساكت ماندند و حضرت فرياد زد :\r\nاى شبث بن ربعى ، اى حجار بن ابجر ، اى قيس بن اشعث ، اى يزيد بن حارث آيا شما نبوديد كه به من نوشتيد : ميوه‌ها رسيده است و باغها سر سبزند ، بيا كه سپاهت آماده است ؟ !\r\n\r\n\r\n","description":"","footnote":"\r\n( 1 ) - در مقتل الحسين خوارزمى ، ج 1 ، ص 358 آمده است : « آنگاه شمر بن ذى الجوشن گفت : اى حسين بن‌على ! ايمانم تباه اگر بدانم كه تو چه مىگويى ! . . . »\r\nدر مثير الاحزان ( ص 51 ) آمده است : « آنگاه شمر بن ذى الجوشن گفت : « هر كس چيزى از گفته‌هايت را بداند ، ايمانش تباه باد ! . . . » .\r\nدر سير اعلام النبلاء ، ج 3 ، ص 302 آمده است : « آنگاه شمر گفت : ايمانش تباه اگر بداند كه چه مىگويد ! . . . » عمر سعد گفت : « اگر كارت به دست من بود اجابت مىكردم » و حسين گفت : « اى عمر ، به خاطر رأى امروزت روزى در پيش دارى كه تو را ناخوش آيد . خداوندا ! اهل عراق مرا فريفتند و با من مكر ورزيدند ، و با برادرم كردند آنچه كردند ! خداوندا كارشان را پراكنده ساز و آنان را نابود ساز » .\r\n","page_name":" 229 ","page_number":229},
  {"content":"\r\n\r\nقيس بن اشعث گفت : ما نمىدانيم كه چه مىگويى ! ليكن به فرمان پسر عموهايت در آى ؛ كه آنان جز خوبى به تو نخواهند رساند !\r\nامام حسين ( ع ) فرمود : « نه به خدا سوگند من نه به شما دست ذلت مىدهم و نه چونان بردگان مىگريزم » . آنگاه فرياد برآورد : « اى بندگان خدا من به پروردگار خود و شما پناه مىبرم از اينكه بر من سنگ زنيد من از هر متكبرى كه به روز حساب ايمان ندارد ، به پروردگار خود و پروردگار شما پناه مىبرم . »\r\nآنگاه مركبش را خواباند و به عقبة بن سمعان فرمود تا پايش را بست . « 1 »\r\n\r\n\r\n","description":"","footnote":"\r\n( 1 ) - الارشاد ، ج 2 ، ص 99 - 97 ؛ و ر . ك : تاريخ الطبرى ، ج 3 ، ص 318 . در اين كتاب آمده است كه پس از شنيدن اين سخن امام ( ع ) كه فرمود : « همانا ولىّ من خداوندى است كه كتاب را فرو فرستاد و او ياور و سرپرست صالحان است » ، خواهران آن حضرت فرياد بر آوردند و گريه سر دادند . دخترانش هم با صداى بلند گريستند . حضرت برادرش ، عباس بن على ، و پسرش ، على ، را فرستاد و به آن دو گفت : « آرامشان كنيد كه به جانم سوگند ، پس از اين بسيار خواهند گريست . چون براى ساكت كردن زنان رفتند . حضرت فرمود : خداوند ابن عباس را خير دهاد ! گويد : به پندار ، حضرت اين جمله را هنگام شنيدن گريه زنان گفت ؛ چرا كه ابن عباس وى را از همراه بردنشان نهى كرده بود . »\r\nملاحظه مىشود كه اين پندار راوى بجا نيست ؛ زيرا از آن چنين بر مىآيد كه گويى امام ( ع ) در آن لحظه از همراه آوردن زنان پشيمان شده بود ؛ و ابن عباس را به ياد آورد كه از وى مىخواست زنان را با خود نبرد . چنين گمانى وارد نيست ، چرا كه امام معصوم جز حق و صواب انجام نمىدهد . خود آن حضرت به برادرش محمد حنفيه تصريح كرد كه زنان را براى امتثال فرمان خدا و رسولش به همراه مىبرد ، آنجا كه فرمود : « به من فرموده است . يعنى رسول خدا ( ص ) كه خداوند مىخواهد آنان را اسير ببيند » ( ر . ك : اللهوف ، ص 27 . )\r\nمرحوم مقرم به نقل از كتاب « زهر الآداب حصرى » در ج 1 ، ص 62 ، نقل مىكند كه امام ( ع ) پس از فرو نشستن صداى گريه و فرياد زنان گفت : « بندگان خدا ، از خدا بترسيد ، و از دنيا بپرهيزيد ، كه اگر بنا بود دنيا براى كسى باقى بماند ، يا كسى در دنيا باقى بماند ، پيامبران براى باقى ماندن سزاوارتر و به رضا شايسته‌تر و به قضاى الهى خوشنودتر بودند . اما خداوند دنيا را براى نيستى آفريد ، تازه‌اش كهنه مىشود ، نعمتش ناپايدار است ، شاديش روى ترش مىكند ، منزلگاهش موقت است و سراى آن گذرا است ، پس توشه برگيريد و بدانيد كه بهترين توشه‌ها تقواست ، و از خداى بترسيد باشد كه رستگار شويد . »\r\nدر تاريخ طبرى نيز آمده است : « پس از آنكه قيس بن اشعث پيشنهاد پذيرش فرمان بنى اميه را به امام ( ع ) داد ، حضرت خطاب به وى فرمود : « تو از طايفهء آنهايى ، آيا مىخواهى كه بنى هاشم بيش از خون مسلم بن عقيل از تو بطلبند ؟ نه به خدا سوگند ! من به آنان دست ذلت نمىدهم و زير بار بردگىشان نمىروم . . . »\r\nجزئيات اين خطبه در منابع زير نيز نقل شده است : الكامل ، ابن اثير ج 3 ، ص 387 ؛ مثير الاحزان ، ص 51 ؛ انساب الاشراف ، ج 3 ، ص 397 - 396 ؛ « ترجمة الامام الحسين و مقتله » از بخش چاپ نشدهء كتاب الطبقات الكبير ، ابن سعد ، ص 72 ؛ سير اعلام النبلاء ، ج 3 ، ص 302 - 301 .\r\n","page_name":" 230 ","page_number":230},
  {"content":"\r\n\r\nاما خوارزمى جزئيات اين سخنرانى را به گونه‌اى ديگر نقل كرده است ؛ كه با روايت شيخ مفيد ، طبرى و ابن اثير تفاوت دارد . او مىنويسد : حسين شب را به صبح آورد و با يارانش نماز گزارد . آنگاه اسبش را نزديك آورد و بر آن سوار شد و همراه چند تن از يارانش به سوى دشمن روانه گشت . آن حضرت ، به برير بن خضير كه ملازم ركاب بود فرمود : اى برير با مردم سخن بگو و آنان را نصيحت كن ! برير رفت تا در نزديكى مردم ايستاد و مردم جملگى بر او گرد آمدند . برير خطاب به آنان گفت : اى مردم ! از خدا بترسيد ! اينك خاندان محمد نزد شمايند . اينان فرزندان ، خاندان ، دختران و حرم او هستند ! آنچه در دل داريد به زبان بياوريد ، قصد داريد با آنان چه رفتار كنيد ؟\r\nگفتند : مىخواهيم آنان را نزد امير عبيداللَّه ببريم تا هرطور بخواهد با آنان رفتار كند !\r\nبرير گفت : آيا رضايت نمىدهيد تا به آنجايى كه آمده‌اند بازگردند ؟ واى بر شما اى كوفيان ! آيا نامه‌هايى را كه به او نوشتيد و پيمانهايى كه با او بستيد و خداى را بر آنها گواه گرفتيد و گواهى خداوند بسنده است فراموش كرده‌ايد ؟ واى بر شما ! خاندان پيامبرتان را دعوت كرديد و پنداشتيد كه جانتان را در راهشان فدا مىكنيد و حالا كه نزدتان آمده‌اند آنان را تسليم عبيداللَّه مىكنيد . آيا او را از آب جارى فرات منع مىكنيد ؛ و حال آنكه براى همه آزاد است و يهود و نصارا و مجوس از آن مىنوشند و حيوانات از آن مىخورند ، پس از پيامبر ، با خاندانش بدرفتار كرديد ، شما را چه شده است ؟\r\nخداوند در روز قيامت شما را سيراب نكند . شما بد مردمى هستيد !\r\nيكى از آن ميان گفت : اى مردم ، ما نمىدانيم تو چه مىگويى ؟\r\nبرير گفت : ستايش خداى را كه بصيرتم را دربارهء شما افزون ساخت . خداوندا من از كار اين مردم بيزارى مىجويم : خداوندا آنان را به جان يكديگر بينداز تا آنكه تو را خشمناك ديدار كنند !\r\nآنان او را زير باران تير گرفتند و برير به عقب بازگشت .\r\nآنگاه حسين ( ع ) پيش رفت و در برابر مردم ايستاد . صفهاى بى پايانشان را از نظر گذراند ؛ و ابن سعد را ديد كه در ميان جنگجويان ايستاده است . سپس فرمود :\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nستايش خداى را كه دنيا را آفريد و آن را سراى نيستى و نابودى قرار داد ؛ و پيوسته آن را دگرگون مىسازد . مغرور كسى است كه فريب دنيا را بخورد و بدبخت كسى است كه دنيا گمراهش كند . مبادا كه اين دنيا شما را بفريبد . زيرا دنيا اميد كسى را كه به او اعتماد كند مىبرد و آن كس را كه در او طمع بندد نوميد مىسازد . مىبينم بر كارى گرد آمده‌ايد كه با انجامش خداى را بر خود خشمناك ساخته‌ايد و روى با كرامتش را از شما برگردانده است .\r\nخشم خويش را بر شما روا داشته و رحمتش را از شما دور گردانيده است . چه پروردگار خوبى است پروردگار ما و چه بد بندگانى كه شما هستيد ! اقرار به فرمانبرداى كرديد و به پيامبر او ، محمد ( ص ) ، ايمان آورديد ؛ و آنگاه بر خاندانش گرد آمده‌ايد و آهنگ كشتن آنان را داريد . شيطان بر شما چيره شده است و نام خداوند بزرگ را از يادتان برده است ! واى بر شما و بر قصدتان . انّا للَّه‌و انّا اليه راجعون . اينان مردمى هستند كه پس از ايمانشان كفر ورزيدند ، پس لعنت بر قوم ستمكار !\r\nعمر سعد گفت : واى بر شما ! با او سخن بگوييد ، چرا كه او از پدرش چيزى كم ندارد ! به خدا سوگند كه اگر يك روز ديگر هم در ميان شما بايستد سخنش را قطع نمىكند و كم نمىآورد . پس با او سخن بگوييد .\r\nدر اين هنگام شمر بن ذى الجوشن پيش رفت و گفت : اى حسين ! اين حرفها چيست كه مىگويى ، روشن‌تر بگو تا بفهميم !\r\nحضرت فرمود :\r\nبه شما مىگويم كه از پروردگارتان بترسيد و با من مجنگيد ، چرا كه كشتن و شكستن حرمت من بر شما روا نيست . زيرا من پسر دختر پيامبرتانم . جده‌ام خديجه ، همسر پيامبرتان است .\r\nشايد شما شنيده‌ايد كه پيامبرتان محمد ( ص ) فرمود : حسن و حسين دو آقاى جوانان بهشتند به جز پيامبران و فرستادگان . چنانچه اين سخنان حق مرا تصديق مىكنيد ، به خدا سوگند از روزى كه دانسته‌ام خداوند از دروغگويان بيزارى مىجويد ، زبان به دروغ نگشوده‌ام ؛ و اگر سخنان مرا باور نداريد كسانى از صحابه ، مثل جابربن عبداللَّه ، سهل بن سعد ، زيدبن ارقم و\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nانس بن مالك وجود دارند . در اين باره از آنها بپرسيد . آنان به شما خواهند گفت كه اين سخن را از رسول خدا ( ص ) شنيده‌اند اگر در كار من شك داريد ، آيا در اين هم شك مىكنيد كه من پسر دختر پيامبرتان هستم ؟ به خدا سوگند در ميان مشرق و مغرب زمين ، پسر دختر پيامبرى جز من نيست ! واى بر شما ، مرا به چه جرمى مىكشيد ؟ كسى را از شما كشته‌ام ؟\r\nمالى را صاحب شده‌ام يا به كسى زخمى زده‌ام ؟\r\nجماعت ساكت مانده و پاسخى ندادند ! آنگاه فرمود :\r\nبه خدا سوگند من نه به آنها دست ذلّت مىدهم و نه چونان بندگان از آنها مىگريزم . بندگان خدا ! من از اينكه سنگبارانم كنيد به خداى خويش و خداى شما پناه مىبرم ؛ و از هر متكبرى كه به روز حساب ايمان ندارد به پروردگار خود و پروردگار شما پناه مىبرم !\r\nشمربن ذى الجوشن خطاب به وى گفت : اى حسين بن على ! ايمانم تباه باد اگر بدانم كه تو چه مىگويى !\r\nامام حسين ( ع ) خاموش ماند و حبيب بن مظاهر به شمر گفت : اى دشمن خدا و پيامبر به گمان من ايمانت هفتاد بار تباه است ! و من گواهى مىدهم كه تو نمىدانى كه او چه مىگويد . خداوند متعال بر قلبت مهر زده است !\r\nامام حسين ( ع ) فرمود :\r\nاى برادر بنى اسد ، بس است ! به يقين قضاى الهى رقم خورد و قلم خشك گرديد و خداوند بر كار خويش توانا است . به خدا سوگند من به ديدار جد و پدر مادر و برادرم و گذشتگانم چنان شوقى دارم كه يعقوب به يوسف و برادرش داشت ! من قتلگاهى دارم كه آن را ديدار خواهم كرد . « 1 »\r\nاما سيد بن طاووس جزئيات اين سخنرانى را به گونه‌اى ديگر نقل كرده است گويد : راوى گويد : ياران عمر سعد ملعون سوار شدند ، آنگاه امام حسين ( ع ) برير بن خضير را فرستاد\r\n\r\n\r\n","description":"","footnote":"\r\n( 1 ) - مقتل الحسين ، ج 1 ، ص 256 - 358 .\r\n","page_name":" 233 ","page_number":233},
  {"content":"\r\n\r\nكه آنان را موعظه كند ولى آنان گوش ندادند ؛ آنان را پند داد ولى سودمند نيفتاد . آنگاه بر شترش و به قولى بر اسبش سوار شد و از آنان خواست كه ساكت شوند ؛ و ساكت شدند . « 1 »\r\nسپس حضرت خداوند را حمد و ثنا گفت ؛ و چنان كه شايسته است از حضرت بارى ياد كرد و بر محمد ( ص ) ، فرشتگان ، پيامبران و فرستادگان درود فرستاد و سخنى رسا گفت و آنگاه فرمود :\r\nاى گروه ! به گرداب غم درافتيد و در كام مرگ فرو رويد ! آيا هنگام سرگردانى ، با بى صبرى نزد ما فرياد دادخواهى برمىآوريد ؛ و آنگاه كه آماده و با توان به فريادتان مىرسيم ، شمشيرهايى را كه بايد براى يارى ما بكشيد ، بر روى ما مىكشيد ؟ آيا آتشى را كه براى دشمنانتان افروخته‌ايم ، بر سر خودمان مىريزيد ؟ و به نفع دشمن با دوستان خود به جنگ آمديد ؟ بدون اينكه دشمن ما و شما عدالتى را ميان ما و شما اجرا كرده باشد و يا آنكه در سايهء حكومتشان به آرزويى رسيده باشيد . واى بر شما ، ما هنوز شمشيرى نكشيده‌ايم ، دلهاى ما آرام است و عزم ما بر جنگ جزم نشده است . اما شما چون مور و ملخ به سوى ما سرازير شده‌ايد . رويتان زشت باد ، شما از بردگان امت و از حزبهاى منحرفيد . شما كتاب خدا را پشت سر افكنده و كلام خدا را تحريف كرده‌ايد . شما سپاه گناهان و آب دهان شيطان و خاموش كنندهء سنتهاييد . آيا اينان را كمك مىدهيد و ما را رها مىسازيد ؟ آرى به خدا سوگند ، اين\r\n\r\n\r\n","description":"","footnote":"\r\n( 1 ) - در مقتل الحسين خوارزمى ، ج 2 ، ص 9 - 8 آمده است : « آنگاه عمر سعد يارانش را براى جنگ باحسين ( ع ) آماده كرد و آنان را در جاهاى خودشان مرتب ساخت و پرچمها را در جاى خودشان برافراشت . حسين نيز يارانش را در ميمنه و ميسره قرار داد . آنگاه دشمن از هر سو برگرد حسين حلقه زد . حضرت از ميان يارانش نزد مردم آمد و از آنان خواست كه ساكت شوند ، ولى آنها نپذيرفتند . سپس به آنان فرمود : واى بر شما ! چرا خاموش نمىشويد و به سخنم گوش نمىدهيد ، در حالى كه من شما را به راه راست هدايت مىكنم . هر كس از من فرمان برد از هدايت يافتگان است و كسى كه نافرمانى من كند هلاكت مىيابد . شما همه نسبت به من نافرمانيد ، به سخنم گوش نمىدهيد . و شكمهاتان از حرام پر شده است . پس خداوند بر دلهاتان مهر زد . واى بر شما آيا ساكت نمىشويد ؟ ! آيا گوش نمىدهيد ؟ ياران عمر سعد يكديگر را سرزنش كردند و گفتند : خاموش شويد و گوش دهيد آنگاه حسين ( ع ) گفت : اى گروه به گرداب غم درافتيد و در كام مرگ فرو رويد . . . »\r\n","page_name":" 234 ","page_number":234},
  {"content":"\r\n\r\nخيانتى است كهن در ميان شما ! اصل و فرعتان آن را به ارث برده‌ايد . شما ناپاك‌ترين ثمرهء آنيد . مايهء اندوه بيننده و طعمهء غاصبانيد . آگاه باشيد ! فرومايهء فرزند فرومايه ، ما را بر سر دو راهى كشتن و ذلت قرار داده است . اما پستى از ساحت وجود ما دور است و خدا و رسول و نياكان پاك ، و دامنهاى پاكيزه ، خوارى ما را نمىپسندند و مردان گردن فراز و دلهاى شجاع ، مرگ با عزت را از زندگى با ذلت بهتر مىدانند . آگاه باشيد ! من بدون ياور و با همين شمار اندك با شما مىجنگيم !\r\nسپس سخن خود را با اين ابيات فروة بن مسيك مرادى ادامه داد :\r\nاگر ما دشمن را شكست مىدهيم اين روش هميشگى ماست ؛ و اگر هم دشمن ما را شكست دهد ، در حقيقت شكست نخورده‌ايم .\r\nما را ترس فرا نگرفته است ، بلكه اجل ما فرا رسيده و نوبت دولت با ديگران بوده است .\r\nاگر مرگ از سر گروهى از مردم در گذرد ، بر در خانهء ديگران زانو مىزند ، همهء بزرگان قوم مرا مرگ به كامش فرو برد ، همان گونه كه نسلهاى پيشين را نابود ساخت .\r\nاگر پادشاهان در جهان جاودان مىماندند ، ما نيز جاودان مىمانديم ؛ و اگر پادشاهان باقى مىماندند ، ما نيز باقى بوديم .\r\nبه آنان كه ما را شماتت مىكنند بگو كه به خود آيند ؛ زيرا به آنچه ما گرفتار شديم آنان نيز دچار مىشوند .\r\nبه خدا سوگند ، بر شما پس از قتل من جز به اندازه‌اى كه پياده‌اى سوار بر مركب شود نخواهد گذشت ، اينك روزگار مانند سنگ آسيا بر سر شما مىچرخد و شما را چون محور آسياب آشفته مىسازد . اين خبرى است كه پدرم از جدم برايم نقل كرده است . « پس در كارتان با شريكانتان همداستان شويد ، تا كارتان بر شما مشتبه ننمايد . سپس درباره‌ام تصميم بگيرد و مهلتم مدهيد . »\r\n« من بر پروردگار خودم و پروردگار شما توكل كردم . هيچ جنبنده‌اى نيست ، مگر آنكه پيشانىاش به دست خداوند است . همانا پروردگار من بر راه راست است . » خداوندا ، نزول\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nباران را از اينان باز دار و سالهاى قحطى مانند سالهاى يوسف را براى آنان بفرست و غلام ثقيف را بر آنان چيره كن تا جام تلخ مرگ را به آنان بنوشاند . « 1 » چرا كه اينان به ما دروغ گفتند و رها كردند ؛ و تو پروردگار مايى . بر تو توكل مىكنيم و به سوى تو باز مىگرديم ؛ و بازگشت به سوى توست .\r\nسپس فرود آمد و اسب رسول خدا ( ص ) ، موسوم به مرتجز را خواست و سوار شد و يارانش را براى جنگ منظم ساخت . « 2 »\r\n\r\nچند نكته :\r\n1 - از ظاهر متون تاريخى كه متن سخنان امام ( ع ) را پيش از آغاز جنگ نقل كرده‌اند - با وجود اختلافهايى كه با هم دارند - چنين بر مىآيد كه هر كدام از اين متون به تنهايى متن خطابهء حضرت را تشكيل مىدهند . يعنى با فرض اينكه همهء اين روايات درست از امام ( ع ) نقل شده باشد ، ناگزير بايد اين خطابه‌ها گوناگون بوده و پيش از جنگ ايراد شده باشند ، يا اينكه اجزا و فرازهاى متعددى از يك خطبه بوده باشند ولى ميان آنها فاصله افتاده و وحدت سياق آنها از ميان رفته باشد . به حسب تدريجى بودن امور ، ناچار آن حضرت بايد سخن\r\n\r\n\r\n","description":"","footnote":"\r\n( 1 ) - در مقتل خوارزمى ، ج 2 ، ص 10 آمده است : « جامى تلخ به آنان بنوشاند و هيچ كس را از آنان نگذارد . در برابر هركشته‌اى يك كشته و براى هر ضربتى يك ضربت انتقام من و خويشاوندانم و خاندانم و پيروانم را بگيرد ، چرا كه اينان ما را فريفتند و به ما دروغ گفتند . . . »\r\n( 2 ) - اللهوف ، ص 42 - 43 ؛ تاريخ ابن عساكر ، ترجمة الامام الحسين ( ع ) ، تحقيق محمودى ، ص 317 - 320 ، شماره 273 ، با اندكى تفاوت ؛ مقتل الحسين ، خوارزمى ، ج 2 ، ص 8 - 10 ، در اين كتاب آمده است : « آنگاه فرمود : عمر سعد كجاست ؟ عمر را برايم صدا بزنيد ! صدا زدند ؛ و او از آمدن نزد حضرت ناخشنود بود . فرمود : اى عمر ، تو مرا مىكشى و فكر مىكنى اين فرو مايهء فرومايه زاده ملك رى و گرگان را به تو خواهد داد ! ؟ به خدا سوگند كه به آن دست نخواهى يافت . اين پيمانى است بسته شده هر چه خواهى بكن ، به خدا كه پس از من در دنيا و آخرت شادنخواهى زيست . گويى مىبينم كه سرت را در يكى از محله‌هاى كوفه نصب كرده‌اند و كودكان آن را هدف تيرهايشان ساخته‌اند . عمر سعد از سخن حضرت خشمگين شد و روى از او برتافت و ميان يارانش ندا داد : منتظر چه هستيد . همگى به او حمله كنيد كه او لقمه‌اى بيش نيست ! »\r\n","page_name":" 236 ","page_number":236},
  {"content":"\r\n\r\nرا از معرفى شخصيت شريف خويش و نصيحت آنان و دعوتشان به سوى حق و يادآورى نامه‌ها و پيمانهايشان آغاز كرده باشد و پس از آنكه اجابت نكردند و تسليم نشدند ، و بر دشمنى پاى فشردند ، لحن سخن امام نيز تندتر گشته است .\r\nاز اين رو ارجح اين است كه متن روايتى كه طبرى و مفيد نقل كرده‌اند و با عبارت « اى مردم سخنم را بشنويد و شتاب مورزيد تا آن طور كه بر من لازم است شما را نصيحت كنم . . .\r\nاما بعد نسبم را باز شناسيد و ببينيد كه من كيستم آنگاه به خود بازگرديد و خود را سرزنش كنيد . . . » آغاز مىشود ، فراز اول سخنرانى امام باشد . پس از آن - فراز دوم يعنى نقل خوارزمى است كه مىنويسد : « 1 » « ستايش خدايى را كه جهان را آفريد و آن را سراى نابودى و نيستى قرار داد ؛ و حال بندگان را پيوسته دستخوش تغيير مىسازد » . سرانجام كه موعظه‌ها و احتجاج‌ها به حالشان سودمند نيفتاد ، لحن گفتار امام نيز شديد شد و آنها را كوبيد و توبيخ كرد و فرمود : « اى گروه ، به گرداب غم در افتيد و در كام مرگ فرو رويد ! » . اين فراز ، بخش پايانى سخنرانى امام ( ع ) را تشكيل مىداد .\r\n2 - بسا كسى دقت كند و چنين به نظرش بيايد كه سخنرانى برير در فاصلهء ميان فراز اول و دوم سخنرانى امام ( ع ) ايراد شده است . شايد هم سخنرانى زهير بن قين - كه از اين پس خواهد آمد - فاصل ميان فرازهاى خطابهء امام ( ع ) بوده باشد ؛ يعنى اينكه دو سخنرانى برير و زهير ميان خطابهء امام ( ع ) فاصله انداخته است .\r\n3 - سماوى بر اين باور است كه سخن نخست حضرت ( ع ) ، خطابهء اول ايشان است كه با پايين آمدن از مركبى كه عقبة بن سمعان آن را پايبند زد پايان مىيابد و خطابهء دوم ايشان همانى است كه با اين گفته آغاز مىشود : « اى گروه به گرداب غم در افتيد و به كام مرگ فرو رويد ! » « 2 »\r\n\r\n\r\n","description":"","footnote":"\r\n( 1 ) - برخى منابع آغاز اين متن را اين گونه نقل مىكنند : « اى مردم همانا خداوند دنيا را آفريد و آن را سراىنابودى و نيستى قرار داد » ( ر . ك : مقتل الحسين ، مقرم ، ص 227 ؛ حياة الامام الحسين بن على ( ع ) ، ج 3 ، ص 884 . )\r\n( 2 ) - ر . ك : ابصار العين ، ص 35 - 32 .\r\n","page_name":" 237 ","page_number":237},
  {"content":"\r\n\r\n4 - آقاى مقرّم بر اين باور است كه سخن نخست ايشان ، همان سخنرانى اول ايشان است ؛ « 1 » و حادثهء عبداللَّه بن حوزهء تميمى ، « 2 » و حادثهء محمد بن اشعث ، « 3 » اتفاقى كه براى مسروق بن وائل حضرمى افتاد ، « 4 » سخنرانى زهير بن قين و سخنرانى برير ، همه پس از سخنرانى نخست آن حضرت انجام شد ؛ و بعد سخنرانى دوم ايراد گرديد . آقاى مقرّم مىنويسد : آنگاه حسين ( ع ) بر اسبش سوار گشت ، قرآن را گرفت و بر سر گذاشت و در برابر آن قوم ايستاد و گفت : ميان من و شما كتاب خدا و سنت جدم رسول خدا ( ص ) حاكم است . آنگاه از ايشان دربارهء خودش و شمشير پيامبر كه حمايل دارد و زره و عمامهء آن حضرت پرسيد و همه سخنش را تأييد كردند . آنگاه پرسيد كه چرا اقدام به كشتن وى كرده‌اند ؟ گفتند : براى اطاعت فرمان امير عبيداللَّه بن زياد ! فرمود : « اى گروه بر گرداب غم در افتيد و به كام مرگ فرو رويد ! » « 5 »\r\n5 - آقاى قرشى نيز چون ما ، بر اين باور است كه امام ( ع ) تنها يك بار سخنرانى كرد و در مقاطع چندى ميانش فاصله افتاد . ولى او نوشته است كه خطبهء زهير و سپس خطابهء برير ميان دو مقطع از سخنرانى امام ( ع ) فاصله افكند . آقاى قرشى نيز مانند آقاى مقرم فرازى را كه خوارزمى روايت كرده يعنى « ستايش خدايى را كه دنيا را آفريد و آن را سراى نيستى و نابودى قرار داد » « 6 » در مقطع اول درج كرده است ؛ و آن را پس از ساكت كردن صداى گريه\r\n\r\n\r\n","description":"","footnote":"\r\n( 1 ) - ر . ك : مقتل الحسين ، مقرم ، ص 227 - 229 . مقرم در متن سخنرانى امام ( ع ) اين عبارات را درج كرده‌است : « بندگان خدا از خدا بترسيد و از دنيا بر حذر باشيد . . . » تا پايان آنچه از كتاب زهر الاداب نقل كرده است . پس از آن ، اين فراز را درج كرده است : « اى مردم ، خداوند متعال جهان را آفريد و آن را سراى نيستى و نابودى قرار داد . . . » . اما معلوم نيست كه استناد تاريخى ايشان براى اين گفته‌ها چيست ؟\r\n( 2 ) - مردى كه اسبش او را به دعاى امام ( ع ) زمين زد و خرد كرد و داخل آتش افروختهء درون خندق افكند ؛ كه داستانش را پيش‌تر گفتيم .\r\n( 3 ) - مردى كه بر اثر دعاى امام ( ع ) عقرب سياه او را گزيد و با عورت باز مرد ؛ داستانش پيش از اين نقل شده .\r\n( 4 ) - او كسى بود كه به طمع جايزه در صف اول قرار گرفت تا به سر حسين ( ع ) دست بيابد . پس از مشاهدهءرفتار خداوند با ابن حوزه گفت : از اهل اين خاندان چيزى ديدم كه هرگز با آنان نخواهم جنگيد ؛ كه داستانش پيش از اين نقل شد .\r\n( 5 ) - ر . ك : مقتل الحسين ، مقرّم ، ص 230 - 235 .\r\n( 6 ) - ر . ك : حياة الامام الحسين‌بن على ( ع ) ، ج 2 ، ص 195 - 184 .\r\n","page_name":" 238 ","page_number":238},
  {"content":"\r\n\r\nو زارى زنان آورده است . ما نمىدانيم كه سند تاريخى گفتار ايشان چيست ؟ شايد قرشى به گفتهء مقرم استناد كرده است .\r\n\r\nسخنرانى زهير بن قين\r\nمنابع دست اول تاريخى كه سخنان زهير بن قين را پيش از آغاز جنگ نقل كرده‌اند ، به زمان اين سخنان به دقت اشاره نكرده‌اند كه آيا پيش از خطابهء امام ( ع ) يا پس از آن يا در اثناى آن ايراد شده ؛ و اينكه آيا پيش از سخنان برير بوده يا پس از آن ؟\r\nطبرى از كثير بن عبداللَّه شعبى نقل مىكند كه گفت : چون سوى حسين هجوم برديم ، زهير بن قين غرق در سلاح و سوار بر اسبى با دمى پر مو ، سوى ما آمد و گفت : اى مردم كوفه ! من شما را از عذاب خداوند بيم مىدهم . همانا از حقوق برادران مسلمان نسبت به يكديگر نصيحت و خيرخواهى است و تا لحظه‌اى كه شمشير ميان ما و شما نيفتاده است ، با هم برادريم و بر يك دين و ملّتيم و بر ما حق نصيحت داريد . اما چون شمشير در ميان افتاد و رشتهء پيوند ما و شما بريده شد ، ما يك امت و شما امتى ديگريد . بدانيد كه خداوند ، ما و شما را به فرزندان پيامبرش ، محمد ( ص ) امتحان كرده است ، تا ببيند كه نسبت به آنان چگونه رفتار مىكنيم و اينك شما را به يارى آنان و جنگ با عبيداللَّه زياد سركش فرا مىخوانيم .\r\nشما از عبيداللَّه بن زياد و پدرش در طول حكمرانى آنان جز بدى چيزى نديده‌ايد . اينان بودند كه چشمان شما را ميل كشيدند ، دست و پايتان را بريدند . شما را مثله كردند و بر نخل‌ها آويختند . بزرگان و قاريان شما ، همانند حجربن عدى و يارانش و هانى بن عروه و همگنانش را كشتند . گويد : در اين هنگام جماعت او را به باد دشنام گرفتند و ضمن ستايش و دعاى خير براى عبيداللَّه گفتند : به خدا سوگند از اينجا نمىرويم تا اينكه اربابت و همراهانش را يا بكشيم يا تسليم عبيداللَّه كنيم !\r\nزهير گفت : اى بندگان خدا ! فرزندان فاطمه ( س ) از پسر سميه به دوستى و يارى سزاوارترند ؛ و اگر هم يارى اش نمىكنيد به خدا پناه ببريد و دست به قتل او ميازيد . بياييد حسين بن على را با عمو زاده‌اش ، يزيد بن معاويه ، به حال خود واگذاريد . به جانم سوگند كه يزيد ، بدون كشتن حسين ( ع ) نيز از فرمانبردارى شما خشنود است ! گويد : در اين هنگام\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nشمر تيرى بر او افكند و گفت : ساكت شو ، خدا خفه‌ات كند . پر گوييهايت ما را خسته كرد .\r\nزهير گفت : اى پسر كسى كه سر پا بول مىكرد ! من كى با تو سخن گفتم ؟ تو يك حيوانى .\r\nبه خدا سوگند گمان ندارم كه تو دو آيه از كتاب خدا را بدانى ! بدان كه در قيامت به ننگ و كيفرى دردناك گرفتار خواهى آمد ! شمر گفت : خداوند همين ساعت تو و اربابت را خواهد كشت . فرمود : آيا مرا از مرگ مىترسانى ؟ به خدا سوگند ، مرگ با حسين ( ع ) از جاودانگى با شما نزد من محبوب‌تر است . آنگاه رو به مردم كرد و با صداى بلند گفت : اى بندگان خدا ! مبادا افرادى چنين پست و فرومايه شما را از دينتان گمراه كنند . به خدا سوگند ، مردمى كه خون فرزندان و خاندان محمد را بريزند و ياوران و مدافعانشان را به قتل برسانند ، به شفاعت آن حضرت نخواهند رسيد .\r\nدر اين ميان مردى او را صدا زد و گفت : « ابا عبداللَّه مىفرمايد كه برگرد ، همان طورى كه مؤمن آل فرعون قومش را نصيحت كرد [ و به حالشان سودمند نيفتاد 
  ] تو نيز اينان را نصيحت كردى و اگر سودمند باشد ، همين اندازه كافى است ! » « 1 »\r\n\r\nحرّ بن يزيد رياحى و موضع‌گيرى جاودانه\r\nشيخ مفيد گويد : حرّ بن يزيد رياحى با ديدن عزم مردم براى جنگ با حسين ( ع ) خطاب به عمر سعد گفت : آيا مىخواهى كه با اين مرد بجنگى ؟ گفت : آرى به خدا سوگند ، پيكارى كه ساده‌ترينش افتادن سرها و قطع دستهاست ! گفت : آيا به هيچ كدام از پيشنهادهايى كه داد راضى نيستيد ؟ ! عمر گفت : اگر كار به دست من بود مىپذيرفتم ، ولى چه كنم كه اميرت رضايت نمىدهد !\r\nسپس حرّ همراه يكى از مردان قومش به نام قرة بن قيس از مردم كناره گرفت و گفت :\r\nاى قره ، آيا اسبت را امروز آب داده‌اى ؟ گفت : نه . گفت : نمىخواهى كه آبش بدهى ؟ قره گويد : به خدا سوگند ، گمان كردم كه مىخواهد كناره بگيرد و در جنگ شركت نكند و\r\n\r\n\r\n","description":"","footnote":"\r\n( 1 ) - تاريخ طبرى ، ج 3 ، ص 320 ؛ و ر . ك : الكامل فى التاريخ ، ج 3 ، ص 288 ؛ تاريخ يعقوبى ، ج 2 ، ص 177 ، به اختصار ؛ نيز انساب الاشراف ، ج 3 ، ص 397 .\r\n","page_name":" 240 ","page_number":240},
  {"content":"\r\n\r\nدوست ندارد كه در هنگام انجام اين كار من او را ببينم . پس گفتم : آبش نداده‌ام و هم اينك مىروم و آبش مىدهم . سپس از آنجايى كه بود كناره گرفت . به خدا سوگند اگر مىگفت كه آهنگ پيوستن به حسين را دارد با او مىرفتم . « 1 »\r\nآنگاه اندك اندك به حسين نزديك شد و مهاجر بن اوس به او گفت : پسر يزيد ، مىخواهى چه كنى ؟ آيا قصد حمله دارى ؟ وى كه لرزه به اندامش افتاده بود پاسخش را نداد . مهاجر گفت : رفتارت مشكوك است . به خدا هرگز تو را چنين نديده‌ام و اگر شجاع‌ترين مرد كوفه را از من سراغ بگيرند ، تو را معرفى مىكنم ! اين چه رفتارى است كه از تو مىبينم ؟ گفت :\r\nبه خدا سوگند خود را ميان بهشت و دوزخ مخيّر مىبينم ؛ و به خدا سوگند كه چيزى را بر بهشت بر نمىگزينم ، هر چند كه پاره پاره گردم و آتش زده شوم !\r\nسپس اسبش را هى زد و به امام حسين ( ع ) پيوست و گفت : جانم به فدايت اى پسر رسول خدا ! من همان كسى هستم كه مانع بازگشت شما شدم و شما را به اينجا كشاندم . گمان نمىكردم كه اين مردم پيشنهادهايتان را نپذيرند و شما را در چنين وضعيتى قرار دهند . به خدا سوگند اگر مىدانستم كه اينان شما را به اين وضعيتى كه مىبينم دچار مىكنند ، هرگز مرتكب كارى كه كردم نمىشدم ، و اينك از كردهء خويش نزد خداوند توبه مىكنم ! آيا به نظر شما اين توبه پذيرفته است ؟ « 2 »\r\n\r\n\r\n","description":"","footnote":"\r\n( 1 ) - حرّ مىدانست كه قره از كسانى نيست كه در يارى حق و اهل آن به آزادگان اقتدا كند . بلكه ضعف روحىاش موجب مىشد كه حتى به خودش هم دروغ بگويد ، حتى بايد بگوييم كه حر از قره بيمناك بود كه اگر او را بر قصد و اراده‌اش آگاه سازد - كارش را فاش سازد و نگذارد كه به مقصودش برسد . از اين رو كارش را از او پنهان داشت . دليل دروغگويى قرة بن قيس باقيماندن وى در سپاه عمر سعد ، حتى پس از پيوستن حر به امام ( ع ) است . از اين گذشته ، او بر يارى و پشتيبانى اهل گمراهى حتى پس از به خطر افتادن دولتشان پاى فشرد . مسعود بن عمر ازدى او را در رأس صدتن از ازديان فرستاد تا از ابن زياد كه مردم بصره او را رانده بودند پشتيبانى كند تا به شام برسد .\r\n( 2 ) - در تاريخ طبرى ، ج 3 ، ص 320 آمده است : « به خداى يگانه سوگند ، گمان نمىكردم كه اين مردم پيشنهادهايتان را نپذيرند و شما را در چنين وضعيتى قرار دهند ، با خود گفتم : چه اشكالى دارد ، برخى فرمانهاى اينان را اجرا مىكنم تا نپندارند كه از فرمانشان سر بر تافته‌ام و آنها نيز پيشنهادهاى حسين ( ع ) را خواهند پذيرفت . به خدا اگر گمان مىكردم كه از شما نمىپذيرند ، سوى شما نمىآمدم . اينك آمده‌ام و از كردهء خود پشيمانم و به درگاه خداوند توبه مىكنم و در راه شما از جانم مىگذرم تا در ركابتان كشته شوم . آيا توبه‌ام پذيرفته است ؟ »\r\n","page_name":" 241 ","page_number":241},
  {"content":"\r\n\r\nامام حسين ( ع ) فرمود : آرى خداوند توبه‌ات را مىپذيرد ، فرود آى ! « 1 »\r\nگفت : سوار بودنم بيشتر به سود شماست تا پياده شدن . لختى سوار بر اسب مىجنگم ؛ و البته فرجام كار ، فرود آمدن است . امام حسين ( ع ) فرمود : آن گونه كه خود مىدانى رفتار كن . خدايت رحمت كند .\r\nآنگاه جلوتر از امام حسين ( ع ) ايستاد « 2 » و گفت : اى كوفيان مادران به عزايتان بنشينند و بگريند . آيا اين مرد صالح را دعوت كرديد و چون نزد شما آمد قصد تسليمش را داريد ؟ ! در آغاز پنداشتيد كه در ركاب او جانبازى مىكنيد و اينك مىخواهيد او را ظالمانه بكشيد ؟\r\nاو را همه سو در محاصره گرفته‌ايد . از هر سوى راه بر او بسته‌ايد تا نگذاريد كه به جايى امن از سرزمينهاى پهناور خداوند برود ؟ ! « 3 » او هم اكنون چونان اسير در دست شماست ، نه مالك سود خويش است و نه توان دفع زيان را از خويش دارد . آب جارى فرات را كه يهود ، نصارى و مجوس از آن مىنوشند و حيوانات عراق در آن شنا مىكنند ، بر روى زن و فرزند و خاندانش بسته‌ايد . پس از محمد با خاندانش بدرفتارى كرده‌ايد . خداوند در آن روز تشنگى بزرگ ، به شما آب ننوشاند . « 4 »\r\nدر اين هنگام گروهى از مردان با تير به وى حمله كردند ؛ و او رفت تا در برابر حسين ( ع ) ايستاد . « 5 »\r\n\r\n\r\n","description":"","footnote":"\r\n( 1 ) - در تاريخ طبرى ، ج 3 ، ص 320 آمده است : « آرى خداوند توبه ات را مىپذيرد و از گناهت مىگذرد ، نامت چيست ؟ گفت : حرّ بن يزيد گفت : تو حرّى ، چنان كه مادرت تو را حرّ نام نهاد . تو در دنيا و آخرت آزادى فرود آى .\r\n( 2 ) - در ارشاد ، ج 2 ، ص 100 آمده است : آنگاه نزد حسين ( ع ) رفت و يكى از ياران حسين ( ع ) چنين سرود :\r\nچه خوب آزاده‌اى است آزادهء بنى رياح . او در رفت و آمد تيرها نيز آزاده است . چه خوب آزاده‌اى آنگاه كه حسين فرياد برآورد ؛ و بامدادان جانش را در راه او فدا كرد . اما طبرى اين ابيات را در داستان پيوستن حر به امام ( ع ) نگنجانده است . مشهور نيز اين است كه اين ابيات پس از شهادت حر گفته شده است .\r\n( 3 ) - در تاريخ طبرى ، ج 3 ، ص 320 آمده است : « اينك اجازه نمىدهيد كه به سرزمينهاى پهناور خدا برود واو با خاندانش در امنيت باشند ؛ و همانند اسيرى به دست شما گرفتار است . »\r\n( 4 ) - نيز در تاريخ طبرى آمده است : « اگر همين روز و همين ساعت توبه نكنيد و دست از قصد خويش برنداريد ، خداوند در روز تشنگى بزرگ شما را سيراب نگرداند . در اين هنگام يكى از پيادگان دشمن با تير به او حمله كرد .\r\n( 5 ) - الارشاد ، ج 2 ، ص 101 - 99 .\r\n","page_name":" 242 ","page_number":242},
  {"content":"\r\n\r\n\r\nآيا در روز عاشورا سى مرد به امام حسين ( ع ) پيوستند ؟\r\nابن عبد ربه اندلسى گويد : « سى مرد از كوفيان همراه عمر سعد گفتند : پسر دختر رسول خدا ( ص ) سه پيشنهاد به شما مىدهد ولى هيچ يك را نمىپذيريد ؟ آنگاه به حسين ( ع ) پيوستند و همراهش پيكار كردند . » « 1 »\r\n\r\nاشاره :\r\nآن دسته از منابع تاريخى كه داستان پيوستن سى مرد از سپاه عمر سعد به امام حسين ( ع ) را نوشته‌اند ، ساعت و زمان اين كار را به طور دقيق معين نكرده‌اند . ولى از ظاهر برخى منابع چنين بر مىآيد كه اين كار در روز عاشورا صورت پذيرفت از اين رو ، برخى مورخان متأخر - با اتكاى به همين ظاهر - داستان اين پيوستن را پس از داستان حرّ ذكر كرده‌اند . « 2 » گروهى ديگر حتى چنين نوشته‌اند : « بدون شك موضع حرّ بن يزيد در روحيهء بسيارى از سپاهيان ابن زياد تأثيرى عميق گذارد » ، از اين رو گروهى كه شمار آنها به سى سوار برآورد مىشود ، بى درنگ به حر پيوستند ! » « 3 »\r\nنويسنده اين مطلب با صراحت عنوان مىكند كه پيوستن اين سى تن تأثير و نتيجه پيوستن حرّ به امام ( ع ) در صبح عاشورا بود .\r\nاما در اينجا بايد چند نكته را مد نظر قرار داد :\r\n1 - هيچ دليل تاريخى مبنى بر اينكه اين گروه پس از توبهء حرّ به امام پيوسته‌اند وجود ندارد .\r\n2 - منابع تاريخى ديگر روايت مىكند كه عمل گرايش و پيوستن به امام ( ع ) از سوى مجموعه‌اى از سپاه ابن سعد ، در شب دهم انجام شد . براى مثال سيد بن طاووس مىنويسد :\r\n\r\n\r\n","description":"","footnote":"\r\n( 1 ) - عقد الفريد ، ج 5 ، ص 128 ؛ نيز ر . ك : تهذيب ابن عساكر ، ج 4 ، ص 338 ؛ الامامة و السياسه ، ج 2 ، ص 6 ؛ سير اعلام النبلاء ، ج 3 ، ص 311 ؛ تاريخ الخميس ، ج 2 ، ص 298 ؛ ذخائر العقبى ، ص 149 ؛ الحسن ، ص 133 ؛ حياة الامام الحسين ( ع ) ، ج 3 ، ص 198 ، به نقل از تهذيب التهذيب ، ج 1 ، ص 152 ؛ و در ترجمهء الامام الحسين ( ع ) و مقتله ، ص 69 ، 20 تن آمده است .\r\n( 2 ) - ر . ك : حياة الامام الحسين بن على ( ع ) ، ج 3 ، ص 198 .\r\n( 3 ) - سيد شباب اهل الجنه ، ص 277 .\r\n","page_name":" 243 ","page_number":243},
  {"content":"\r\n\r\n« حسين و يارانش آن شب را زنده داشتند و زمزمه مىكردند . برخىشان در ركوع ، برخى در سجده ، برخى در حال قيام و برخى نشسته بودند . در آن شب ، سى و دو تن از سپاهيان عمر سعد به آنان ملحق شدند . . . » « 1 »\r\n3 - پيشنهادها و شرايطى كه به نقل منابع تاريخى ، امام ( ع ) به ابن سعد داد و او نپذيرفت « 2 » بر فرض اينكه در روز عاشورا هم عرضه شده باشد پيش از روز عاشورا و به طور مشخص پس از محكم كردن حلقهء محاصرهء امام ( ع ) يعنى در روز هفتم يا هشتم نيز عرضه شده بود .\r\nاين پيشنهادها در نامهء ابن سعد به ابن زياد نيز آمده است ؛ « 3 » و بدون شك داستان اين نامه و محتواى آن - بر فرض درستى خبرش - به خاطر اهميت فراوانى كه داشت در ميان سپاه عمر سعد منتشر شده بود .\r\n4 - زندگينامه‌ها و كتابهاى تاريخى نام شمارى از ياران امام ( ع ) را درج كرده‌اند كه پس از رد شدن پيشنهادهاى امام به وسيلهء سپاه اموى در تاريكى شب عاشورا به اردوگاه امام ( ع ) پيوستند . براى نمونه از جملهء اين ياران ، افراد زير بودند : جوين بن مالك بن قيس بن ثعلبهء تميمى ، زهير بن سليم ازدى ، نعمان بن عمرو ازدى راسبى و برادرش حلاس . « 4 »\r\nحتى زندگينامه‌ها و كتابهاى تاريخى نوشته‌اند كه برخى از اين اصحاب پس از رد پيشنهادهاى امام ( ع ) - به اردوگاه وى پيوستند ، ولى نگفته‌اند كه اين كار در شب عاشورا بوده است . از اين موضوع چنين فهميده مىشود كه چه بسا اين واقعه پيش از شب عاشورا اتفاق افتاده است . براى مثال نام برخى از آن افراد چنين است : عمرو بن ضبيعهء ضبعى « 5 » و حارث بن امرء القيس كندى . « 6 »\r\n\r\n\r\n","description":"","footnote":"\r\n( 1 ) - اللهوف ، ص 41 .\r\n( 2 ) - ر . ك : تاريخ الطبرى ، ج 3 ، ص 312 . ثابت شده است كه اين شرايط موهوم از دروغهايى بود كه عمر سعددر نامه‌اش به ابن زياد بسته بود .\r\n( 3 ) - ر . ك : همان .\r\n( 4 ) - ابصار العين ، ص 186 - 187 و 194 .\r\n( 5 ) - ر . ك : ابصار العين ، ص 194 ؛ وسيلة الدارين ، ص 177 ، شمارهء 112 .\r\n( 6 ) - ر . ك : وسيلة الدارين ، ص 116 - 117 ، شماره 26 .\r\n","page_name":" 244 ","page_number":244},
  {"content":"\r\n\r\nبنابر اين درست اين است كه پيوستن مجموعه‌اى از سپاه عمر سعد به اردوگاه امام ( ع ) در شب دهم يا بنا بر احتمالى پيش از آن آغاز شد و تا روز عاشورا ادامه يافت . تا آنكه در روز عاشورا شمار آنان به سى تن و يا بيشتر رسيد . اين چيزى است كه سماوى در هنگام بيان خلاصهء جريانات وقايع امام حسين ( ع ) ، آن را پذيرفته است . آنجا كه مىنويسد : « پس عمر سعد مراسلهء با امام ( ع ) را قطع كرد و بر او سخت گرفت و از رسيدن آب به او جلوگيرى كرد و از او خواست كه يكى از دو كار را بپذيرد : يا تسليم شود و يا بجنگد . پس از آن ، ياران عمر سعد تنها و يا دو نفرى در تاريكى شب و مخفيانه به امام ( ع ) پيوستند ، تا آنكه در روز عاشورا شمار آنها به حدود سى تن رسيد كه خداوند آنان را هدايت كرد و به شرف شهادت نايل آمدند . » « 1 »\r\n\r\nآغازگر جنگ\r\nشيخ مفيد مىنويسد : « عمر سعد فرياد زد : اى ذويد ، « 2 » پرچمت را نزديك آر ؛ و او نزديك آورد . سپس عمر تير به چلهء كمان نهاد و پرتاب كرد و گفت : گواه باشيد كه من نخستين كسى بودم كه تير انداختم ؛ سپس لشكرش تيراندازى را شروع كردند و به مبارزه پرداختند . . . » « 3 »\r\nخوارزمى مىنويسد : « عمر سعد پيش آمد غلامش ، دريد ، را صدا زد و گفت : اى دُريد پرچمت را پيش آر ؛ سپس تيرى به چلهء كمان نهاد و آن را پرتاب كرد و گفت : نزد امير گواهى دهيد كه من نخستين كسى بودم كه تير انداختم . به دنبال آن ، يارانش يكباره تيراندازى كردند .\r\nبه طورى كه هيچ يك از ياران حسين ( ع ) نماند ، مگر آنكه تير خورد ! » « 4 »\r\n\r\n\r\n","description":"","footnote":"\r\n( 1 ) - ابصار العين ، ص 30 - 31 .\r\n( 2 ) - در جاى ديگرى از خود الارشاد آمده است كه نام وى دريد بود . ( ج 2 ، ص 96 . )\r\n( 3 ) - الارشاد ، ج 2 ، ص 101 ؛ تاريخ الطبرى ، ج 3 ، ص 321 ؛ الكامل فى التاريخ ، ج 3 ، ص 289 ؛ اعلام الورى ، ج 2 ، ص 461 ؛ الدر النظيم ، ص 554 . دينورى در اخبار الطوال ، ص 256 گويد : « عمر سعد غلامش زيد را صدا زد كه پرچم را پيش آر ، پس آن را پيش برد و درگيرى آغاز شد . »\r\n( 4 ) - مقتل الحسين ، خوارزمى ، ج 1 ، ص 11 ؛ تسلية المجالس ، ج 2 ، ص 278 .\r\n","page_name":" 245 ","page_number":245},
  {"content":"\r\n\r\n\r\nامام ( ع ) به يارانش اجازهء جنگ مىدهد\r\nسيد بن طاووس مىنويسد : « آنگاه عمر سعد پيش رفت و تيرى به سوى لشكر امام حسين ( ع ) انداخت و گفت : نزد امير گواهى دهيد كه من نخستين كسى بودم كه تير انداختم .\r\nپس از آن تيرها مثل باران از سوى مردم مىآمد . امام ( ع ) به يارانش فرمود : خدايتان رحمت كند ، به سوى مرگ برخيزيد كه هيچ چاره‌اى نيست ! بدانيد كه اين تيرها پيكهايى است كه دشمن به سوى شما مىفرستد ! آنگاه ساعتى از روز را به نوبت حمله كردند ، تا آنكه جماعتى از ياران حسين ( ع ) كشته شدند ! گويد : در اين هنگام امام ( ع ) دست به محاسن خويش برد و فرمود :\r\nهنگامى كه يهوديان براى خداوند پسرى قائل شدند ، خشم خداوند بر آنان شدت گرفت .\r\nهنگامى كه نصارا خداوند را يكى از سه تا قرار دادند نيز خشم او بر آنان شدت گرفت . چون مجوسيان به جاى خداوند ، خورشيد و ماه را پرستيدند ، خشم پروردگار بر آنان شدت گرفت . اينك نيز خشم خداوند بر مردمى كه بر قتل پسر دختر پيامبرشان همداستان شده‌اند شدت گرفته است ! به خدا سوگند ، هيچ يك از خواسته‌هاى اينان را نمىپذيريم تا آنكه آغشته به خون خويش خداى را ديدار كنم ! » « 1 »\r\nخوارزمى مىنويسد : « ابومخنف گفت : پس از اين تيراندازى دشمن ، شمار ياران حسين ( ع ) اندك شد و كسانى كه نامشان ذكر مىشود براى پيكار در ميان آن قوم باقى ماندند ؛ و بالغ بر پنجاه تن از آنها به قتل رسيده بودند . . . » « 2 »\r\n\r\n\r\n","description":"","footnote":"\r\n( 1 ) - اللهوف ، ص 158 ؛ و در مقتل الحسين ، خوارزمى ، ج 2 ، ص 12 - 11 چنين آمده است : « در اين هنگام حسين ( ع ) دست به محاسنش زد و گفت : اينها يعنى تيرها - پيكهاى قومند . آنگاه فرمود : چون يهود و نصارى براى خداوند فرزندى قايل شدند ، خداوند بر آنان خشم گرفت و چون مجوسها به جاى خداوند خورشيد و ماه و آتش را پرستيدند ، بر آنان خشم گرفت ؛ و مردمى هم كه بر قتل پسر دختر پيامبرشان همداستان شده‌اند ، خشم خداوند بر آنها شدت خواهد گرفت ! به خدا سوگند هيچ يك از خواسته‌هاى آنان را نخواهم پذيرفت تا آنكه خداى را ديدار كنم در حالى كه به خون خويش آغشته باشم ! آنگاه فرياد زد : آيا فريادرسى هست كه به خاطر خداى تعالى به فرياد ما برسد ؟ آيا كسى هست كه از حرم رسول خدا ( ص ) دفاع كند ؟ »\r\n( 2 ) - مقتل الحسين ، ج 2 ، ص 11 ؛ تسلية المجالس ، ج 2 ، ص 278 ؛ مثير الاحزان ، ص 56 ؛ مقتل الحسين ، مقرّم ، ص 237 .\r\n","page_name":" 246 ","page_number":246},
  {"content":"\r\n\r\n\r\nپر زدن پيروزى بر سر حسين ( ع )\r\nكلينى نقل مىكند كه امام باقر ( ع ) فرمود : « خداوند پيروزى را بر حسين ( ع ) فرو فرستاد تا آنكه ميان زمين و آسمان قرار گرفت . آنگاه حضرت ميان پيروزى و ديدار پروردگار مخير گرديد و او ديدار خداوند را برگزيد ! » « 1 »\r\nسيد بن طاووس اين مطلب را از معالم‌الدين نرسى چنين نقل مىكند : « چون امام حسين ( ع ) و عمر سعد به هم رسيدند و جنگ بر پا شد ، پيروزى فرود آمد به طورى كه بر سر حسين پر مىزد . آنگاه حضرت ميان پيروزى بر دشمنان و ديدار پروردگار متعال مخير گرديد و او ديدار خداوند متعال را برگزيد . » « 2 » « 3 »\r\n\r\nبرخى جزئيات حمله نخست\r\nاز متون تاريخى چنين بر مىآيد كه حملهء نخست سپاه عمر سعد ، پس از مبارزه‌اى كه عبداللَّه بن عمير كلبى يسار ، غلام زياد بن ابيه و سالم ، غلام عبيداللَّه زياد را كشت ، صورت پذيرفت . طبرى دربارهء آغاز حملهء نخست مىنويسد : « عمرو بن حجاج « 4 » كه فرمانده ميمنه\r\n\r\n\r\n","description":"","footnote":"\r\n( 1 ) - الكافى ، ج 1 ، ص 260 ، باب « ائمه ( ع ) از زمان مرگشان آگاه‌اند و جز به اختيار خويش نمىميرند . » ، حديث ، شمارهء 8 .\r\n( 2 ) - اللهوف ، در جلد اول كتاب حاضر گذشت كه اين روايت گذشته از بعد عرفانى آن در پرتو منطق شهيد پيروز قابل درك است .\r\n( 3 ) - مؤلف محترم در اينجا قضيهء پيكار عبدالله بن عمر كلبى را آورده كه چون اين مطلب در پايان فصل دوم و ذيل عنوان « عبدالله بن عمير كلبى » به طور كامل‌تر ذكر شده بود ، از ترجمهء مجدد آن خوددارى كرديم .\r\n( 4 ) - در جلد نخست همين كتاب زندگينامه مختصر عمروبن حجاج را آورديم و در اينجا مطالبى را كه به‌پايان كار اين ظالم مربوط مىشود مىآوريم . « عمروبن حجاج كه از سران قاتلان امام حسين ( ع ) بود به سوى بصره گريخت . اما از شماتت مردم ترسيد و به سراف رفت . صاحبان آب به او گفتند : از پيش ما برو كه از مختار ايمن نيستيم . او نيز رفت ، ولى آنها يكديگر را سرزنش كردند و گفتند : بدكارى كرديم ؛ و گروهى در پى او سوار شدند تا او را باز گردانند . چون از دور اينان را ديد پنداشت كه ياران مختارند ؛ و در محلى به نام « البيضيه » در حمّارة القيظ ميان سرزمين كلب وطى ، راهى رملى را در پيش گرفت و همراه با يارانش از شدت تشنگى در همان راه مرد . ( الاخبار الطوال ، ص 303 . )\r\n","page_name":" 247 ","page_number":247},
  {"content":"\r\n\r\nسپاه بود بر ميمنه حمله كرد . « 1 » چون به حسين رسيدند ، ياران حضرت روى زانو نشستند و نيزه‌هاشان را به سوى آنان دراز كردند . سواران نتوانستند در برابر نيزه‌ها پيش بروند و در صدد بازگشت بر آمدند . ياران حضرت آنان را زير باران تير گرفتند و شمارى از آنها را كشتند و شمارى ديگر را زخمى كردند . » « 2 »\r\nطبرى نقل مىكند كه چون عمرو بن حجاج به امام حسين نزديك شد مىگفت : « اى مردم كوفه ! پايبند فرمانبردارى و جماعت خويش باشيد و در كشتن كسى كه از دين برگشته و با امام به مخالفت برخاسته ترديد مكنيد . ! »\r\nامام حسين ( ع ) به او گفت : « اى عمرو بن حجاج ، آيا مردم را بر ضد من تشويق مىكنى ؟\r\nآيا ما از دين برگشتيم ولى شما در آن ثابت قدم مانديد . به خدا سوگند آن روزى كه قبض روح شديد و با اين اعمال مرديد ، خواهيد دانست كه كدام يك از ما از دين بيرون رفته و چه كسى به افتادن در آتش سزاوارتر است ! . . . . »\r\nعمرو و يارانش كه در جناح چپ سپاه عمر سعد بودند ، از سوى فرات به امام ( ع ) حمله كردند . سپاه امام ( ع ) ساعتى سر آسيمه شد و نخستين كس از اصحاب كه به شهادت رسيد ، مسلم بن عوسجه اسدى بود . « 3 »\r\n\r\nحمله شمر از جناح چپ\r\nطبرى در ادامه مىگويد : « و شمر بن ذى الجوشن همراه نيروهاى جناح چپ بر جناح چپ حمله كرد . آنها در مقابلش ايستادند و او و يارانش را با نيزه زدند . » « 4 »\r\n\r\n\r\n","description":"","footnote":"\r\n( 1 )\r\n- گويا اصل در اين است كه ميمنه بر ميسرهء سپاه مخالف حمله كند ، چرا كه در مقابلش قرار دارد .\r\n( 2 ) - تاريخ الطبرى ، ج 3 ، ص 323 ؛ و ر . ك : الارشاد ، ج 2 ، ص 102 .\r\n( 3 ) - مؤلف محترم در اينجا به شرح مكالمه حبيب بن مظاهر و مسلم بن عوسجه پرداخته و در پايان ، سلام بر مسلم در زيارت ناحيه را آورده است كه ما به دليل ذكر آن در شرح حال مسلم بن عوسجه در فصل دوم ، از ترجمه مجدد آن خوددارى نموديم .\r\n( 4 ) - تاريخ الطبرى ، ج 3 ، ص 325 - 324 . سماوى نيز همين مطلب را از مجموعهء نقل‌هاى طبرى استفاده كرده است . وى در كتاب ابصار العين ، ص 35 مىنويسد : عمر سعد به مردم فرمان جنگ داد . سالم و يسار پيش رفتند و پيكارهايى رخ داد . آنگاه شمر و عمروبن حجاج ميان مردم فرياد زدند كه اينان مردمانى از جان گذشته‌اند ، هيچ كس تنها به جنگ آنها نرود . سپس آنان را از هر سو در محاصره گرفتند و حمله‌ور شدند . شمر بر جناح چپ و عمر و به جناح راست حمله كرد . سپاه امام در برابرشان ايستادند و روى زانو نشستند تا آنها را باز پس زدند . در اين حمله كه حملهء نخست ناميده مىشود كمى شمار ياران امام آشكار گرديد . از سواران جز اندكى نماندند و شمار كشته شدگان پياده به پنجاه تن رسيد . ( نيز ر . ك : همان ، ص 181 . )\r\n","page_name":" 248 ","page_number":248},
  {"content":"\r\n\r\nآنگاه حمله از هر سو آغاز گرديد . در همان روايت طبرى آمده است : « از هر سو به حسين و يارانش حمله شد » . و دومين شهيد ، يعنى عبدالله بن عمير كلبى كشته شد . .\r\nروايت طبرى در ادامهء جزئيات اين حمله مىگويد : ( عبداللَّه بن عمير ) به شهادت رسيد .\r\nكلبى پس از دو مرد نخست ، دو مرد ديگر را هم كشت و پيكارى سخت كرد ؛ كه هانى بن ثبيث حضرمى و بكير بن حىّ تيمى - از تيم اللَّه بن ثعلبه حمله كردند و او را كشتند . او دومين كشته از ياران امام حسين ( ع ) بود . » « 1 »\r\n\r\nحملهء سپاه امام ( ع ) به دشمن !\r\nروايت مذكور ، ادامهء جزئيات حملهء نخست را چنين مىنويسد : « ياران حسين ( ع ) با آنان به سختى پيكار كردند . سواران كه شمارشان 32 سوار بود - حمله بردند و به هر سوى سپاه كوفه كه حمله مىكردند ، آن را مىشكافتند ، عزرة بن قيس - فرمانده سواران اهل كوفه كه ديد سواره نظامش از هر سو شكافته مىشود ، عبدالرحمن بن حصن را نزد عمرسعد فرستاد و گفت : مىبينى كه سوارانم امروز از دست اين گروه اندك چه مىكشند ؟ ! پيادگان و تيراندازان را سوى آنان بفرست . . . » « 2 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 325 .\r\n( 2 ) - تاريخ الطبرى ، ج 3 ، ص 325 . در همين روايت آمده است كه چون عمر سعد خواست كه پياده‌ها و تيراندازان را بفرستد ، به شبث بن ربعى گفت : « آيا سوى آنان پيش نمىروى ؟ گفت سبحان اللَّه ! آيا به بزرگ مضرو همه اهل كوفه دستور مىدهى ؟ آيا جز من كسى نيست كه او را بفرستى و به او بسنده كنى ؟\r\nگويد : پيوسته مىديدند كه شبث از جنگ با آنان كراهت دارد .\r\nابوزهير عبسى گويد : « من از او يعنى شبث بن ربعى شنيدم كه در دوران امارت مصعب مىگفت : خداوند به مردم اين شهر ، هرگز خيرى نخواهد داد و آنان را هدايت نخواهد كرد . آيا در شگفت نمىآييد از اين كه ما همراه على و پس از او همراه پسرش مدت پنج سال با خاندان ابوسفيان جنگيديم ولى بعد با پسرش دشمنى ورزيديم ، در حالى كه او بهترين مردم روى زمين است ، ما همراه خاندان معاويه و پسر سميه زناكار بر ضد او جنگيديم ! گرفتار گمراهى شديم ! چه گمراهىاى ! »\r\n","page_name":" 249 ","page_number":249},
  {"content":"\r\n\r\n\r\nنبرد قهرمانانه حرّ\r\nطبرى مىنويسد : هنگامى كه حرّ بن يزيد رياحى به امام حسين ( ع ) پيوست ، « مردى از بنى تميم از بنى شقره فرزندان حارث بن تميم - به نام يزيد بن سفيان گفت : به خدا سوگند اگر هنگام خروج حرّ بن يزيد او را مىديدم ، نيزه را در پىاش روان مىكردم !\r\n. . . در همان حال كه مردم جولان مىدادند و پيكار مىكردند ، حر بن يزيد پيش مىآمد و به مردم حمله مىكرد و به اين سخن عنتره مثل مىزد :\r\nآن قدر با آنان مىجنگم كه تا زير گلو و سينهء اسبم را خون بگيرد و در خون غوطه ور گردد . « 1 »\r\nاسب حر از ناحيهء دو گوش و گونه‌هايش مضروب شده ، خونش سرازير بود . حصين بن تميم « 2 » فرمانده شرطهء عبيداللَّه و كسى كه به جنگ حسين ( ع ) آمد و عمر سعد او را فرمانده سپرداران قرارداد - خطاب به يزيد بن سفيان گفت : اين حرّ بن يزيد رياحى است كه آرزو مىكردى ! گفت : آرى . سپس يزيد سوى حرّ رفت و گفت : اى حرّ آيا حاضرى مبارزه كنى ؟\r\nگفت : آرى حاضرم و با او به مبارزه پرداخت .\r\nراوى گويد : من از حصين بن تميم شنيدم كه مىگفت : به خدا سوگند كه به مبارزه‌اش رفت در حالى كه جانش در كف دستش بود و اندكى پس از مبارزه ، حر او را كشت » . « 3 »\r\n\r\nشهادت عمرو بن خالد صيداوى و گروه همراه وى\r\nطبرى مىنويسد : « اما عمرو بن خالد صيداوى ، جابر بن حارث سلمانى ، « 4 » سعد غلام عمرو بن خالد و مجمع بن عبداللَّه عائذى « 5 » در آغاز نبرد به پيكار برخاستند و شمشير كشيده ،\r\n\r\n\r\n","description":"","footnote":"\r\n( 1 ) - ما زلتُ ارميهم بِثَغُرَةِ نَحرِهِ وَ لبانه حتَّى تسربِلَ بالّدمِ .\r\n( 2 ) - برخى منابع مثل طبرى ( الكامل ، ج 3 ، ص 391 ) نامش را حصين بن نمير نوشته‌اند .\r\n( 3 ) - تاريخ الطبرى ، ج 3 ، ص 324 .\r\n( 4 ) - نام وى مطابق ضبط سماوى ( ابصار العين ، ص 144 ) جنادة بن حرث مذحجى مرادى سلمانى كوفى است ؛ همين طور در رجال شيخ طوسى ( ص 99 ، شماره 968 ) و جاهاى ديگر . شايد اين امر تصحيف نساخ بوده باشد .\r\n( 5 ) - و پسرش عائذبن مجمع بن عبداللَّه نيز با آنان بود ( ر . ك : ابصار العين ، ص 146 ) .\r\n","page_name":" 250 ","page_number":250},
  {"content":"\r\n\r\nگام پيش نهادند . چون در درياى لشكر فرو رفتند ، مردم آنان را از همه سو در محاصره گرفتند و ميان آنان و يارانشان فاصله افكندند . سپس عباس بن على ( ع ) حمله كرد و آنان را از حلقهء محاصره رهانيد . آنان زخمدار بازگشتند ؛ و چون دشمن به آنان رسيد با شمشير به آنان حمله‌ور گشتند و در همان آغاز نبرد آنقدر جنگيدند تا همگى در يك جا به شهادت رسيدند . « 1 »\r\n\r\nپى كردن اسب‌هاى سپاه امام\r\nطبرى در ادامهء اين روايت مىنويسد : « عمر سعد ، حصين بن تميم را فراخواند و او را همراه سپرداران و پانصد تن از تيراندازان به سوى سپاه امام ( ع ) گسيل داشت . اينان رفتند و به حسين و يارانش نزديك شدند ، آنان را زير باران تير گرفتند و اندكى نگذشت كه اسبهايشان پى شد و همه پياده ماندند ! » « 2 »\r\nنيز طبرى نقل مىكند كه ايوب بن مشرح خيوانى مىگفت : « به خدا سوگند من اسب حرّ بن يزيد رياحى را پى كردم . تيرى به چلهء كمان نهادم و اندكى نگذشت كه اسب لرزيد و سرآسيمه شد و بر زمين افتاد . حرّ بى درنگ از روى اسب جهيد و همانند شير ژيان شمشير به دست اين رجز را مىخواند :\r\nاگر اسب مرا پى كنيد من فرزند آزاده‌ام و از شير ژيان شجاع‌ترم .\r\nمن هيچ كس را نديدم كه صفوف سپاه دشمن را مانند او بشكافد ! » . « 3 »\r\n\r\nشدت‌گيرى جنگ تا نيمروز\r\nطبرى در ادامهء روايت مىگويد : « تا نيمروز يكى از سخت‌ترين پيكارهايى را كه خدا آفريده است با آنان كردند . آنان تنها مىتوانستند از يك سو به سپاه امام ( ع ) نزديك شوند ؛\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 330 . سماوى مىنويسد : « سيره نويسان نوشته‌اند : آنان چهار تن بودند ، به نامهاى عمر بن خالد ، جنادة و پسرش مجمع ، واضح ، غلام حرث و سعد ، غلام عمربن خالد . گويى اينان دو غلام ، يعنى واضح و سعد را بر نشمرده‌اند . » ( ابصار العين ، 146 - 147 . )\r\n( 2 ) - تاريخ الطبرى ، ج 3 ، ص 324 .\r\n( 3 ) - همان .\r\n","page_name":" 251 ","page_number":251},
  {"content":"\r\n\r\nچرا كه چادرهاشان نزديك به هم بود و خودشان نيز نزديك به هم ايستاده از يكديگر پشتيبانى مىكردند . چون عمر سعد اين را ديد مردانى را فرستاد تا آنان را از چپ و راست در هم بريزند و در محاصره قرار دهند .\r\nياران امام حسين ( ع ) در گروههاى سه و چهار نفره فاصلهء ميان چادرها را پر مىكردند و هر مردى را كه به قصد به هم ريختن و غارت چادرها نزديك مىشد از پاى در مىآوردند .\r\nدر اين هنگام عمر سعد فرمان داد كه خيمه‌ها را ويران نكنند بلكه آنها را آتش بزنند . آنان نيز چنين كردند !\r\nامام حسين ( ع ) فرمود : بگذاريد چادرها را آتش بزنند كه در اين صورت نمىتوانند از آنها بگذرند و به شما برسند . همين طور هم شد و دشمن جز از يك سو نمىتوانست با آنان بجنگد . » « 1 »\r\n\r\nشهادت ام وهب\r\nدر تاريخ وقايع عاشورا آمده است كه ام وهب ، همسر عبداللَّه عمير كلبى از شهيدان حمله نخست بود . وى نخستين بانويى است كه در كربلا به شهادت رسيد . در روايت طبرى آمده است : « همسر كلبى آمد و بر سر جنازه شوهرش نشست و خاك از سر و صورتش پاك مىكرد و مىگفت : گوارايت باد بهشت » .\r\nشمر بن ذى الجوشن به غلام خويش به نام رستم فرمان داد : با چوب بر سرش بكوب ! او نيز چنان با چوب بر سر وى كوفت كه در جا مرد . » « 2 »\r\n\r\nدور كردن سپاه شمر از خيمه‌گاه\r\nطبرى در ادامه نقل وقايع حمله نخست مىنويسد : « شمر بن ذى الجوشن حمله كرد و با نيزه به خيمهء حسين زد و فرياد بر آورد كه آتش بياوريد تا اين خانه را بر سر ساكنانش\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 325 .\r\n( 2 ) - همان ، ص 326 ، نيز ر . ك : انساب الاشراف ، ج 3 ، ص 401 و الكامل فى التاريخ ، ج 3 ، ص 291 .\r\n","page_name":" 252 ","page_number":252},
  {"content":"\r\n\r\nويران كنم ! زنان شيون كردند و از خيمه گاه بيرون آمدند . امام حسين ( ع ) فرياد زد : اى پسر ذى الجوشن ، آيا آتش مىطلبى تا خانه‌ام را بر سر خاندانم به آتش بكشانى ؟ خداوند تو را به آتش بسوزاند . سپس زهير بن قين همراه ده تن از يارانش حمله كرد و شمر بن ذى الجوشن و يارانش را از خيمه‌ها باز پس راند تا از آنها دست برداشتند . آنان ابا عزّه ضبابى از ياران شمر را نيز از پاى در آوردند . » « 1 »\r\n\r\nفرا رسيدن هنگام نماز\r\nهمهء منابع تاريخى « 2 » بر اين باورند كه سپاه عمر سعد در نخستين حمله‌اش به سپاه امام ( ع ) ، آنان را از همه سو در محاصره گرفت . سپس با همهء سلاحهايى كه در اختيار داشتند ، به آنان حمله‌ور شد . وضعيت به گونه‌اى بود كه اگر از ياران امام ( ع ) يك يا دو تن كشته مىشدند ، به دليل اينكه شمار آنها كم بود ، به خوبى در ميان آنها نمايان بود . ولى به دليل شمار فراوان سپاه عمر سعد ، كشته شدن يك يا دو نفر مشهود نبود . پنجاه تن از ياران با وفا و مقدس امام ( ع ) به شهادت رسيدند و تا زوال آفتاب جنگ همچنان به شدت ادامه داشت . « ابو ثمامه ، عمرو بن عبداللَّه صائدى ، با مشاهدهء اين وضعيت به امام ( ع ) عرض كرد : اى ابا عبداللَّه ، جانم به فدايتان باد ! مىبينم كه اين مردم به شما نزديك شده‌اند ! به خدا سوگند كه تا كشته نشوم اجازه نخواهم داد كه شما را به قتل برسانند - ان شاء اللَّه . من دوست دارم كه پيش از كشته شدن و رفتن به ديدار پروردگار ، نمازى را كه هم اينك وقتش فرا رسيده است بخوانم ! حسين ( ع ) سر را بلند كرد و فرمود : نماز را يادآور شدى ، خداوند تو را از نمازگزاران و ذكر گويان قرار دهد . آرى اوّل وقت نماز است !\r\nآنگاه فرمود : « از آنها بخواهيد دست از ما بردارند تا نماز بخوانيم . » « 3 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 326 .\r\n( 2 ) - براى مثال ر . ك : تاريخ الطبرى ، ج 3 ، ص 326 ؛ الكامل فى التاريخ ، ج 3 ، ص 291 ؛ الارشاد ، ج 2 ، ص 105 ؛ مقتل الحسين ، خوارزمى ، ج 2 ، ص 20 .\r\n( 3 ) - تاريخ الطبرى ، ج 3 ، ص 326 .\r\n","page_name":" 253 ","page_number":253},
  {"content":"\r\n\r\n\r\nنام شهيدان حملهء نخست\r\nاز مجموع زندگينامه‌ها و كتابهاى تاريخى استفاده مىشود كه در حملهء نخست ، افراد زير به شهادت رسيدند :\r\n1 - مسلم بن عوسجهء اسدى .\r\n2 - عبداللَّه بن عمير كلبى .\r\n3 - نعيم بن عجلان .\r\n4 - عمران بن كعب بن حارث اشجعى . « 1 »\r\n5 - حنظلة بن عمرو شيبانى . « 2 »\r\n6 - قاسط بن زهير تغلبى .\r\n7 - مقسط بن زهير تغلبى .\r\n8 - كنانة بن عتيق تغلبى . « 3 »\r\n9 - عمرو بن ضبعه ضبعى . « 4 »\r\n\r\n\r\n","description":"","footnote":"\r\n( 1 ) - ابن شهر آشوب در المناقب ( ج 4 ، ص 113 ) و زنجانى در وسيلة الدارين ( ص 94 ) از وى ياد كرده‌اند . همچنين وى گفته است ( ص 178 ، شماره 114 ) : دربارهء نام عمرو بن كعب انصارى اختلاف است . عمرو ، عمران ، يا عمر بن كعب بن ابى كعب گفته شده است و من در كتابهاى رجال ، زندگينامه‌اى براى وى نديده‌ام . در زيارت رجبيه درباره‌اش آمده است : « السلام على عمرو بن كعب » . سماوى در ابصار العين درباره وى چيزى ننوشته است . در مستدركات علم الرجال ( ج 6 ، ص 75 و 108 ، شماره 11090 ) از وى ياد شده و در آن آمده است : « ظاهر ، اتحاد وى با عمر بن ابى كعب است » .\r\n( 2 ) - ابن شهر آشوب در المناقب از وى ياد كرده است ( ج 4 ، ص 113 ) . زنجانى در وسيلة الدارين ( ص 94 ) از وى نام برده است ، ولى مانند ديگر شهدا زندگينامهء او را نياورده است . سماوى نيز در كتاب ابصار العين نام وى را در زمره شهيدان حمله نخست نياورده است .\r\n( 3 ) - سماوى گويد : « سروى گفته است : او در حمله نخست كشته شد . ديگران گفته‌اند : او در حال مبارزه و در فاصلهء ميان حملهء نخست و نماز ظهر به شهادت رسيد . » ( ابصار العين ، ص 99 ) .\r\n( 4 ) - ابن شهر آشوب در المناقب ( ج 4 ، ص 113 ) از وى با نام « عمرو بن شيبه » ياد كرده است . زنجانى در وسيلة الدارين ( ص 94 ) از وى با نام « عمروبن ضبعة بن قيس تميمى » ياد كرده است . وى در همين كتاب ( ص 177 ، شماره 112 ) زير نام عمرو بن ضبعه ضبعى زندگينامه وى را آورده است . سماوى در ابصار العين ( ص 194 ) از وى با نام عمر بن ضبيعة بن قيس بن ثعلبه ضبعى تميمى ياد كرده است .\r\n","page_name":" 254 ","page_number":254},
  {"content":"\r\n\r\n10 - ضرغامة بن مالك تغلبى . « 1 »\r\n11 - عامر بن مسلم عبدى بصرى .\r\n12 - سالم ، غلام عامر بن مسلم .\r\n13 - سيف بن مالك عبدى بصرى . « 2 »\r\n14 - عبدالرحمن بن عبداللَّه ارحبى . « 3 »\r\n15 - حبّاب بن عامر تميمى . « 4 »\r\n\r\n\r\n","description":"","footnote":"\r\n( 1 ) - ابن شهر آشوب در المناقب ( ج 4 ، ص 113 ) از وى ياد كرده است . ولى سماوى گويد : « او همراه كسانى كه با عمر سعد بيرون آمدند ، بيرون آمد و سپس به حسين گرويد . سرانجام در حضور آن حضرت پيكار كرد و بعد از ظهر به شهادت رسيد . » ( ابصار العين ، ص 199 ) .\r\n( 2 ) - ابن شهر آشوب ( المناقب ، ج 4 ، ص 133 ) در ميان كسانى كه در حمله نخست كشته شدند از شخصى به نام سيف بن مالك نمرى » ياد كرده است . اما سماوى مىگويد : او همچنان با امام ( ع ) همراه بود تا آنكه پس از نماز ظهر در حال مبارزه در حضور آن حضرت كشته شد . ( ابصار العين ، ص 192 ) .\r\n( 3 ) - ابن شهر آشوب در المناقب ( ج 4 ، ص 113 ) و زنجانى در وسيلة الدارين ( ص 94 ) از وى ياد كرده‌اند . اما زنجانى در زندگينامه وى ( ص 164 - 165 ، شماره 90 ) آورده است كه او پس از نماز ظهر از امام ( ع ) اجازه مبارزه خواست و حضرت به او اجازه داد و او به جنگ رفت و اين رجز را مىخواند : من بر شمشيرها و نيزه‌ها براى رسيدن به بهشت صبر مىكنم .\r\nاو همچنان با مردم در حال جنگيدن بود تا آنكه پس از كشتن گروهى از آنان ، خود نيز كشته شد . وى همچنين به نقل از ابن شهر آشوب در المناقب مىنويسد : عبدالرحمن بن ارحبى به مبارزه آنان رفت و رجز پيشين را مىخواند و اين شعر را نيز بر آن افزوده است : و حور العينى لطيف و سرخوش . اى نفس ! براى راحتى خويش بكوش و در طلب خيركوشا باش .\r\nولى در المناقب مىبينيم كه ابن شهر آشوب اين مطلب را درباره سعدبن حنظله تميمى نوشته است و مربوط به عبدالرحمن ارحبى نيست . از آنچه سماوى در زندگينامه عبدالرحمن ارحبى ( ص 132 ) به نقل از ابى مخنف نوشته است نيز چنين بر مىآيد كه ارحبى در حال مبارزه كشته شد و نه در حمله نخست . بلاذرى مىنويسد : « عبدالرحمن بن عبدالله بن الكدن ، اين شعر را مىخواند : هر كس مرا نمىشناسد من پسر كدن هستم . من بر دين حسن و حسين ( ع ) هستم و آن قدر جنگيد تا به شهادت رسيد . » ( انساب الاشراف ، ج 3 ، ص 404 . )\r\n( 4 ) - سماوى از وى نام برده و زندگينامه‌اش را در كتاب ابصار العين ( ص 195 ) آورده است . ابن شهر آشوب ( المناقب ، ج 4 ، ص 113 ) از وى با نام « حباب بن حارث » ياد كرده است . زنجانى در وسيلة الدارين ( ص 94 ) از او به نام « ضباب بن عامر تميمى » ياد كرده ، ولى زندگينامه‌اش را در ص 117 ، شماره 28 زير عنوان « حباب بن عامر بن كعب بن تيم » آورده و به نقل از ابن شهر آشوب نوشته است كه وى در حمله نخست كشته شد . وى در همان صفحه شماره ( 29 ) زير عنوان حباب بن حارث نوشته است كه او در حمله نخست به شهادت رسيد ، ولى در كتابهاى رجال نام و يادى از او نيست .\r\n","page_name":" 255 ","page_number":255},
  {"content":"\r\n\r\n16 - عمرو جندعى . « 1 »\r\n17 - حُلاس بن عمرو راسبى ازدى .\r\n18 - نعمان بن عمرو راسبى ازدى .\r\n19 - سوار بن ابى عمير نهمى . « 2 »\r\n20 - عمار الدالانى .\r\n21 - زاهر بن عمرو الكندى ، غلام عمر بن حمق .\r\n\r\n\r\n","description":"","footnote":"\r\n( 1 ) - ابن شهر آشوب در المناقب ( ج 4 ، ص 113 ) از او به همين نام ياد كرده است . زنجانى در وسيلة الدارين از او با نام « عمروبن جندعى » ياد كرده ، ولى زندگينامه‌اش را نياورده است ، بلكه در كتابش ( ص 175 ، شماره 110 ) زندگينامه مرد ديگرى به نام « عمروبن جندب حضرمى » را آورده و گفته است كه او در حمله نخست كشته شد . او ياد آور شده است كه ابن شهر آشوب در المناقب مىگويد : از جمله كشته شدگان در واقعه طف در حمله نخست شخصى به نام عمرو بن جندب حضرمى است . ولى چنين مطلبى در المناقب ديده نمىشود . در آنجا نام شخص ديگرى به اسم « عمروبن عبداللَّه همدانى جندعى » آمده است . سماوى زندگينامه وى را در ابصار العين ( ص 136 ) آورده و نوشته است كه وى به سبب جراحتى كه بر سرش وارد آمد ، بر زمين افتاد و خويشاوندانش او را از معركه به در بردند . او بر اثر اين جراحت مدت يك سال در بستر بيمارى افتاده بود و درست سر يك سال مرد . در زيارت ناحيه مقدسه بر وى چنين درود فرستاده شده است : السلام على الجريح المرتث عمرو الجندعى » . نيز براى زندگينامه وى ر . ك : وسيلة الدارين ، ص 178 ، شماره 113 .\r\n( 2 ) - ابن شهر آشوب در المناقب ( ج 4 ، ص 113 ) ازوى با نام « سواربن ابى عمير فهمى » و در زمره شهيدان حمله نخست ياد كرده است . ولى سماوى در زندگينامه وى نوشته است . سوار بن منعم بن حابس بن ابى عمير بن نهم همدانى نهدى : وى از كسانى بود كه قبل از جنگ نزد حسين ( ع ) آمد و در حمله نخست جنگيد و مجروح و كشته شد . در الحقائق الورديه آمده است : سوار جنگيد تا آنكه بر زمين خورد و او را به اسارت گرفته نزد عمر سعد بردند . چون آهنگ قتل وى را كرد خويشاوندانش از او شفاعت كردند و سوار همچنان نزد آنها ماند تا آنكه بر اثر جراحات وارده پس از شش ماه درگذشت . برخى ديگر از مورخان گفته‌اند : او تا هنگام مرگ در اسارت بود و شفاعت قبيله‌اش از كشتن وى جلوگيرى كرد . در زيارت ناحيه مقدسه درباره وى چنين گواهى داده شده است : « السلام على الجريح المأسور سوار بن ابى عمير نهمى » كه اين عبارت را مىتوان بر اسارت وى در آغاز كار حمل كرد .\r\nنيز سماوى نوشته است : « نهمى . . . و در برخى كتابها فهمى آمده است كه اشتباهى آشكار مىباشد . » ( ابصار العين ، ص 135 - 136 ) .\r\nبنابر اين درست اين است كه اين شهيد را در شمار شهيدان حمله نخست قلمداد كنيم . هر چند كه چند ماه پس از روز عاشورا وفات يافت ، چرا كه در آن روز مجروح گرديد .\r\n","page_name":" 256 ","page_number":256},
  {"content":"\r\n\r\n22 - جبلّة بن على شيبانى . « 1 »\r\n23 - مسعود بن حجاج تيمى .\r\n24 - عبدالرحمان بن مسعود بن حجاج . « 2 »\r\n25 - زهير بن بشر خثعمى . « 3 »\r\n26 - مسلم بن كثير ازدى .\r\n27 - زهير بن سليم ازدى .\r\n28 - عمار بن حسّان طائى .\r\n29 - عبيداللَّه بن يزيد عبدى بصرى .\r\n30 - عبداللَّه بن يزيد عبدى بصرى .\r\n31 - ادهم بن اميهء عبدى بصرى .\r\n32 - جندب بن حجير كندى .\r\n33 - حجير بن جندب بن حجير كندى . « 4 »\r\n\r\n\r\n","description":"","footnote":"\r\n( 1 ) - « جبله از شجاعان كوفه بود . او نخست همراه مسلم قيام كرد و سپس به امام حسين ( ع ) پيوست . اكثر سيره نويسان زندگينامه او را آورده‌اند . » ( ابصار العين ، ص 215 ) .\r\nو گفته شده است كه در كربلا با امام حسين كشته شد . ( ر . ك : الحدائق الورديه ، ص 122 ) . ابن شهر آشوب گفته است كه وى در حمله نخست به شهادت رسيد . ( المناقب ، ج 4 ، ص 113 ) .\r\n( 2 ) - ابن شهر آشوب سروى در المناقب ( ج 4 ، ص 113 ) نام پدرش را در شمار كشته شدگان حمله نخست آورده است ، اما سماوى ( ابصار العين ، ص 193 - 194 ) درباره او و پدرش مىنويسد : همانطور كه سروى گفته است آن دو در حمله نخست كشته شدند . زنجانى نيز در وسيلة الدارين ( ص 94 ) آن دو را در زمره شهيدان حمله نخست ذكر كرده است .\r\n( 3 ) - ابن شهر آشوب در المناقب زندگينامه‌اش را آورده است . زنجانى ضمن آوردن نام وى در ص 94 كتابش در ص 137 ، شماره 49 ، اين گونه نقل كرده است : « زهير بن البشر : وى در كربلا حضور يافت و در حمله نخست كشته شد . در زيارت رجبيه نام وى چنين آمده است : السلام على زهير بن البشر . » ولى نام وى در زيارت رجبيه ، زهيربن بشير ثبت شده است . سماوى در ابصار العين از وى ياد نكرده است ، بلكه از شخصى به نام عبداللَّه بن بشر خثعمى ياد كرده و در ص 170 كتابش ، زندگينامه او را آورده و گفته است كه او در حمله نخست كشته شد .\r\n( 4 ) - سماوى به نقل از صاحب كتاب حدائق الورديه ذيل زندگينامه پدرش از وى نيز ياد كرده است . ليكن باز در كتاب ابصار العين ( ص 174 ) نوشته است : « اينكه پدرش به همراه وى كشته شد ، درست نيست . همانطور كه در القائميات نيز نامى از پدرش نيست . » روشن است كه نيامدن نام وى در القائميات نمىتواند دليل بر اين امر باشد ، به ويژه آنكه خود سماوى از كسانى نام برده است كه نامشان در القائميات نيامده است . اما ابن شهر آشوب و زنجانى از وى نام نبرده‌اند .\r\n","page_name":" 257 ","page_number":257},
  {"content":"\r\n\r\n34 - جنادة بن كعب بن حرث انصارى .\r\n35 - عبدالرحمان بن عبد رب انصارى . « 1 »\r\n36 - عبداللَّه بن عروهء غفارى . « 2 »\r\n37 - عائذ بن مجمع بن عبداللَّه عائذى .\r\n38 - مجمع بن عبداللَّه عائذى .\r\n39 - امّ وهب ، همسر عبداللَّه بن عمير كلبى .\r\n40 - اميّة بن سعد طائى .\r\n41 - قاسم بن حبيب بن ابى بشر ازدى .\r\n42 - جوين بن مالك تيمى . « 3 »\r\n\r\n\r\n","description":"","footnote":"\r\n( 1 ) - ابن شهر آشوب در المناقب ( ج 4 ، ص 113 ) نام وى را در فهرست شهيدان حمله نخست نياورده است . سماوى در ابصار العين ( ص 157 - 158 ) نام وى را در شمار كسانى كه در حمله نخست به شهادت رسيدند آورده است . نيز زنجانى در وسيلة الدارين ( ص 163 ، شماره 89 ) از وى ياد كرده است ، در حالى كه در همين كتاب ( ص 94 ) در فهرست نام شهيدان حمله نخست از وى نامى به ميان نياورده است .\r\n( 2 ) - درباره وى اختلاف وجود دارد . برخى گفته‌اند كه او به همراه برادرش عبدالرحمن در حال مبارزه كشته شدند ، به اين ترتيب كه يكى از آن دو رجز را آغاز مىكرد و ديگرى آن را تكميل مىنمود . آن دو مىگفتند :\r\nبنى غفار به خوبى مىدانند\r\nو خندف پس از بنى نزار ،\r\nكه ما گروه فاسقان را مىزنيم ،\r\nبا هر شمشير تيز و برنده‌اى\r\nاى قوم از فرزندان پاكيزگان دفاع كنيد ،\r\nبا شمشيرهاى مشرفى و نيزه‌هاى به جنبش در آمده\r\nآن دو پيوسته جنگيدند تا آنكه كشته شدند ( ر . ك : ابصار العين : ص 176 ) ولى ابن شهر آشوب در المناقب ( ج 4 ، ص 113 ) نوشته است كه او ( عبداللَّه ) در حمله نخست كشته شد .\r\n( 3 ) - ابن شهر آشوب در المناقب ( ج 4 ، ص 113 ) وى را با نام « سيف بن مالك نميرى » در شمار شهيدان حمله نخست آورده است . سماوى گويد : « سروى گويد : وى در حمله نخست كشته شد . » و نامش را به سيف و نسبتش را به نمرى تصحيف كرده است . ( ابصار العين ، ص 194 ) .\r\n","page_name":" 258 ","page_number":258},
  {"content":"\r\n\r\n43 - عبداللَّه بن بشر خثعمى . « 1 »\r\n44 - بشر بن عمرو بن احدوث حضرمى كندى . « 2 »\r\n45 - حجّاج بن بدر تميمى سعدى . « 3 »\r\n46 - قارب بن عبداللَّه دئلى .\r\n47 - عمروبن خالد اسدى صيداوى . « 4 »\r\n48 - جنادة بن حرث مذحجى سلمانى .\r\n49 - سعد ، غلام عمرو بن خالد صيداوى .\r\n\r\n\r\n","description":"","footnote":"\r\n( 1 ) - ر . ك : حاشيه نام « زهير بن بشر خثعمى » ذيل شماره 25 .\r\n( 2 ) - سماوى در ابصار العين به نقل از ابن شهر آشوب نوشته است كه وى در حمله نخست به شهادت رسيد . ولى ما نام وى را در فهرستى كه ابن شهر آشوب ( المناقب ، ج 4 ، ص 113 ) از شهيدان حمله نخست ارائه داده است نيافتيم . زنجانى نامش را در فهرست شهيدان حمله نخست با نام « بشيربن عمرو » آورده است . ( وسيلة الدارين ، ص 94 - 95 . وى همچنين در صفحه 110 ، شماره 13 ، به نقل از سيره نويسان ، زندگينامه وى را آورده است .\r\n( 3 ) - سماوى در ابصار العين ( ص 214 ) مىنويسد : « صاحب حدائق نوشته است كه وى در بعدازظهر و در حال مبارزه كشته شد و ديگران نوشته‌اند كه پيش از ظهر و در حمله نخست كشته شد » . ولى سماوى اين ديگران را مشخص نمىكند كه چه كسانى هستند !\r\n( 4 ) - ر . ك : ابصار العين ، ص 114 - 116 . ولى ابن شهر آشوب در المناقب ( ج 4 ، ص 101 ) مىنويسد : آنگاه عمروبن خالد ازدى به مبارزه آمد و اين رجز را مىخواند :\r\nاى نفس امروزبا آسايش خاطر به سوى پروردگار مىروى .\r\nامروز آن پاداش نيكى را كه خداوند برايت مقرّر داشته دريافت مىدارى .\r\nبى تابى مكن كه هر زنده‌اى سرانجام فنا مىشود .\r\nسپس پسرش خالد به ميدان آمد و اين رجز را مىخواند :\r\nاى بنى قحطان بر مرگ شكيبا باشيد تا به خشنودى خداوند دست بيابيد .\r\nخداوندى كه صاحب بزرگى و عظمت و برهان و بلند مرتبه و بخشنده و صاحب احسان است .\r\nاى پدر تو به بهشت رفتى در قصرى از گوهر با بنيانى نيكو .\r\nاما مورخان ننوشته‌اند كه پسرش خالد ، با وى همراه بوده است .\r\nابن طاووس در اللهوف ( ص 163 ) گويد : آنگاه عمرو بن خالد صيداوى به ميدان آمد و خطاب به امام حسين ( ع ) گفت : اى ابا عبداللَّه جانم به فدايت ! من تصميم دارم به يارانت بپيوندم و دوست ندارم كه به ميدان نروم و ببينم كه تو در ميان خاندانت تنهايى و كشته بر زمين افتاده‌اى ! امام ( ع ) به او فرمود : پيش رو كه ما نيز به زودى به تو خواهيم پيوست . او نيز پيش رفت و جنگيد تا به شهادت رسيد - خداوند از او خشنود باد .\r\n","page_name":" 259 ","page_number":259},
  {"content":"\r\n\r\n50 - منجح بن سهم ، غلام امام حسن ( ع ) . « 1 »\r\n51 - اسلم بن عمرو تركى ، غلام امام حسين ( ع ) . « 2 »\r\n52 - سعد بن حرث غلام امام على ( ع ) . « 3 »\r\n53 - نصر بن ابى نيزر ، غلام امام على ( ع ) . « 4 »\r\n54 - حرث بن نبهان ، غلام حمزه ( ع ) .\r\n55 - جون بن حوىّ ، غلام ابوذر . « 5 »\r\n\r\n\r\n","description":"","footnote":"\r\n( 1 ) - هيچ دليل تاريخى روشنى مبنى بر اينكه منجح در حمله نخست به شهادت رسيده باشد وجود ندارد . تنها ابن شهر آشوب در پايان ذكر نام شهيدان حمله نخست مىنويسد : و ده تن از غلامان حسين و دو غلام از اميرالمؤمنين ( ع ) ( المناقب ، ج 4 ، ص 113 ) . اما سماوى گفته است : هنگامى كه دو طرف در كربلا با هم به مبارزه پرداختند ، ياران امام ( ع ) قهرمانانه جنگيدند . صاحب حدائق الورديه گفته است : آنگاه حسان بن بكر حنظلى به وى حمله كرد و او را از پاى در آورد . ( ابصار العين ، ص 96 ) .\r\n( 2 ) - داستان مربوط به اسلم بن عمرو ترك ، غلام امام حسين نيز همين طور است . سماوى گويد : برخى سيره نويسان و مقتل نگاران نوشته‌اند : او به ميدان مبارزه رفت و اين رجز را مىخواند :\r\nفرمانده من حسين است و چه خوب فرماندهى : شادى قلب پيامبر بشارت دهنده و بيم دهنده . او آنقدر جنگيد تا كشته شد . هنگامى كه بر زمين افتاد حسين ( ع ) بر بالينش رفت و ديد در حالى كه رمقى در بدن دارد به آن حضرت اشاره مىكند . حضرت او را در آغوش كشيد و صورت به صورت او نهاد . وى تبسمى كرد و گفت : چه كسى مانند من است كه فرزند رسول خدا صورت به صورت من گذارده است ! و سپس جان به جان آفرين تسليم كرد . ( ابصار العين ، ص 95 - 96 ) .\r\n( 3 ) - چنين است وضعيت سعد بن حرث ، غلام على ( ع ) ، زيرا در هيچ يك از متون تاريخى دليل روشنى مبنى بر اينكه او در حمله نخست كشته شد وجود ندارد ، مگر آنچه در المناقب ( ج 4 ، ص 113 ) آمده است : « و دو غلام از غلامان اميرالمؤمنين ( ع ) » و اين شامل او و نصر بن ابى نيزر ، ديگر غلام اميرالمؤمنين ( ع ) ، مىگردد .\r\n( 4 ) - سماوى به صراحت دربارهء وى مىنويسد : او سواركار بود . اسب وى را پى كردند و او در حملهء نخست كشته شد - خداوند از او خشنود باد . ( ابصار العين ، ص 98 ) .\r\n( 5 ) - همين طور هيچ دليل روشنى مبنى بر اينكه جون حوى در حمله نخست كشته شد وجود ندارد ، مگر تعبيرى كه در ابصار العين از قول سيد رضىالدين داودى آمده است : چون جنگ در گرفت وى در برابر امام ( ع ) ايستاد و از آن حضرت اجازه ميدان خواست . امام ( ع ) خطاب به وى فرمود : اى جون ، تو از جانب من مرخصى اما تو براى رسيدن به آسايش در پى ما آمدى ، پس گرفتار راه ما مشو . جون بر قدمهاى اباعبداللَّه افتاد و مىگفت : اى فرزند رسول خدا ! آيا در زمان آسايش كاسه ليس شما باشم ، ولى در هنگام سختى شما را تنها بگذارم ! من بويى بد و و نسبى پست دارم و رنگم سياه است . از شما مىخواهم كه در بهشت بر من بدمى تا بويم خوش و نسبم شريف و رنگم سفيد گردد . نه به خدا سوگند ! من از شما جدا نگردم تا آنكه اين خون سياه با خونهايتان آميخته گردد . آنگاه امام ( ع ) اجازه داد و او به ميدان رفت و اين رجز را مىخواند :\r\nتبهكاران ضربت غلام سياه را با شمشير « مشرفى » و نيزه تيز چگونه مىيابند ،\r\nهمو كه از خاندان احمد ، پيامبر خدا ، دفاع مىكند .\r\nسپس جنگيد تا كشته شد . اما سيد بن طاووس درباره جون مىگويد : « سپس جون ، غلام ابوذر به ميدان آمد . . . » ( اللهوف ، ص 163 ) . در بحار به نقل از كتاب محمد بن ابى طالب آمده است : سپس به ميدان آمد و اين رجز را مىخواند . . . » ( بحار ، ج 45 ، ص 23 ) .\r\n","page_name":" 260 ","page_number":260},
  {"content":"\r\n\r\n56 - جابر بن حجّاج ، غلام عامر بن نهشل تيمى . « 1 »\r\n57 - حارث بن امرالقيس كندى . « 2 »\r\n58 - شبيب ، غلام حرث بن سريع همدانى جابرى . « 3 »\r\n59 - شبيب بن عبداللَّه نهشلى . « 4 »\r\n\r\n\r\n","description":"","footnote":"\r\n( 1 ) - سماوى در زندگينامه وى نوشته است : قتل وى پيش از ظهر و در حمله نخست بود . ( ابصار العين ، ص 193 ) . ولى مامقانى درباره اينكه او پيش از ظهر به قتل رسيد چيزى ننوشته است . ( ر . ك : تنقيح المقال ، ج 1 ، ص 198 و مستدركات علم رجال الحديث ، ج 2 ، ص 97 ) . ديگران نيز وى را در شمار شهيدان حمله نخست نياورده‌اند . ( ر . ك : الحدائق الورديه ، ص 122 ، تسمية من قتل مع الحسين ، ص 155 ، مناقب آل ابىطالب ، ج 4 ، ص 113 ) .\r\n( 2 ) - سماوى به نقل از صاحب حقائق الورديه وى را در شمار شهيدان حملهء نخست آورده است . ( ر . ك : ابصار العين ، ص 173 ، الحقائق الورديه ، ص 122 ، نيز ر . ك : وسيلة الدارين ، ص 116 - 117 ، شماره 26 ) . مامقانى در تنقيح المقال ( ج 1 ، ص 243 ) پس از ذكر گرويدن وى به امام ( ع ) ، بعد از ردّ پيشنهادهاى آن حضرت ، مىنويسد : « اين كاشف از نيروى ديانت و برتر بودن وى از مرتبه وثاقت است . دربارهء ثبات قدم وى در اسلام و ديانت وى نوشته‌اند كه وى در محاصره المجبر شركت داشت . پس از آنكه مرتدان را براى كشته شدن بيرون آوردند ، حمله كرد تا عموى خويش را بكشد . او گفت واى بر تو آيا مرا مىكشى در حالى كه من عمويت هستم ! گفت : تو عموى منى و اللَّه پروردگار من است ؛ و او را كشت » .\r\n( 3 ) - سماوى درباره زندگينامه وى نوشته است : به گفته ابن شهر آشوب وى در حمله نخست كه شمارى از ياران حسين ( ع ) در آن به شهادت رسيدند كشته شد ؛ و اين در پيش از ظهر روز دهم بود . ( ابصار العين ، ص 133 ) . ولى ما در فهرستى كه ابن شهر آشوب از شهيدان حمله نخست ارائه داده است ( المناقب ، ج 4 ، ص 113 ) نام وى را در زمره شهيدان حمله نخست نيافتيم .\r\n( 4 ) - زنجانى در وسيلة الدارين ( ص 155 - 156 ، شماره 76 ) مىنويسد : « شيخ طوسى در رجال خويش ( ص 74 ) مىنويسد : شبيب بن عبداللَّه نهشلى بصرى از ياران حسين است » . محمد صادق بحر العلوم در ذيل اين سخن شيخ طوسى مىنويسد : به نوشته سيره نويسان ، وى از اصحاب اميرالمؤمنين ( ع ) بود كه به امام حسن ( ع ) و سپس به امام حسين ( ع ) پيوست و در كربلا در حمله نخست همراه ياران آن حضرت به شهادت رسيد . . . در وسيلة الدارين ( ص 219 ) آمده است : به نوشتهء سيره نويسان ، شبيب بن عبداللَّه نهشلى از اصحاب اميرالمؤمنين بود و در جنگهاى سه گانهء آن حضرت شركت داشت . پس از آن حضرت به ترتيب به فرزندان وى يعنى امام حسن و امام حسين ( ع ) پيوست . وى از اصحاب خاص امام حسين ( ع ) بود . وقتى حضرت از مدينه به قصد مكه بيرون آمد با وى همراه شد و تا وارد شدن آن حضرت به كربلا ايشان را همراهى كرد . چون روز طف فرا رسيد به پيكار برخاست و همراه كسانى كه در حملهء نخست و پيش از ظهر كشته شدند ، به شهادت رسيد . در روايتى آمده است كه او در مبارزه‌اى تن به تن كشته شد ، اللَّه اعلم . در زيارت ناحيه مقدسه آمده است : « السلام على شبيب بن عبداللَّه نهشلى » .\r\n","page_name":" 261 ","page_number":261},
  {"content":"\r\n\r\n\r\nشهادت حبيب بن مظاهر پيش از نماز « 1 »\r\nپيش از اين گفتيم كه ابو ثمامهء صائدى پس از مشاهدهء شمار اندك ياران حسين ( ع ) بعد از حملهء نخست ، خدمت آن حضرت آمد و از ايشان چنين تقاضا كرد : « اى ابا عبداللَّه ! جانم به فداى شما باد ! مىبينم كه اين مردم به شما نزديك شده‌اند . به خدا سوگند اجازه نمىدهم كه شما پيش از من كشته شويد . من دوست دارم در حالى خداوند را ديدار كنم كه نمازى را كه هم اينك وقت آن فرا رسيده است خوانده باشم » « 2 » امام حسين ( ع ) سر را بلند كرد و فرمود : « نماز را يادآور شدى ! خداوند تو را از نمازگزاران ذكر گو قرار دهد . آرى ، هم اينك اول وقت نماز است » . « 3 » سپس فرمود : « از اينان بخواهيد تا به ما اجازه نماز خواندن بدهند » « 4 » ؛ و آنان چنين كردند . « 5 »\r\nحصين بن تميم گفت : نمازتان پذيرفته نمىشود !\r\n\r\n\r\n","description":"","footnote":"\r\n( 1 ) - سماوى در ضبط نام پدر وى نوشته است : « مظهر به ضمّ ميم و فتح ظاء بر وزن محمد بنا بر اشهر . مطابق برخى قواعد باطاء نيز نوشته مىشود ؛ و بر سر زبانها و در كتابها مظاهر است ؛ و اين به خلاف ضبط پيشينيان مىباشد ! » ( ابصار العين ، ص 106 - 107 ) . اين در حالى است كه طبرى كه خود از پيشينيان است ، نام پدر او را مظاهر نوشته است .\r\n( 2 ) - تاريخ الطبرى ، ج 3 ، 326 .\r\n( 3 ) - همان .\r\n( 4 ) - همان .\r\n( 5 ) - الكامل فى التاريخ ، ج 3 ، ص 291 . گويا دشمنان امام ( ع ) در اثناى نماز آن حضرت از جنگ دست نكشيدند . دليلش هم اينكه براى مثال سعيدبن عبداللَّه حنفى در حين نماز كشته شد و به جز ضربه‌هاى نيزه و زخمهاى شمشير سيزده تير نيز بر بدن وى اصابت كرده بود !\r\n","page_name":" 262 ","page_number":262},
  {"content":"\r\n\r\nحبيب بن مظاهر در پاسخ گفت : « پذيرفته نمىشود ؟ ! اى الاغ ، تو مىپندارى كه نماز خاندان پيامبر پذيرفته نمىشود ، ولى از تو پذيرفته مىشود ؟ ! »\r\nحصين به او حمله كرد . حبيب نيز به مبارزه او آمد و صورت اسبش را با شمشير مجروح ساخت . اسب جفتك زد و حصين به زمين افتاد ، اما ياران وى حمله كردند و او را نجات دادند . در آن حال حبيب مىگفت :\r\nاى بد اصل و نسب‌ترين مردمان ! سوگند مىخورم كه اگر شمار ما به اندازهء شما يا نصف شما بود ، از مقابله با ما فرار مىكرديد !\r\nحبيب در آن روز اين رجز را مىخواند :\r\nمن حبيبم و پدرم مظاهر است ، قهرمان ميدان جنگهاى شعله‌ور .\r\nشمار و نيروى شما از ما بيشتر است ، اما ما باوفاتر و شكيباتريم .\r\nما حجتى برتر و حقى روشن‌تر داريم و از شما پارساتريم و حجتى قوىتر داريم .\r\nحبيب به سختى پيكار كرد ، « 1 » تا آنكه مردى از بنى تميم به او حمله كرد و حبيب با شمشير بر سرش زد و او را كشت . « 2 » نام آن مرد بديل بن صُريم از بنى عقفان بود . مرد ديگرى از بنى تميم با نيزه به حبيب حمله كرد و او را انداخت . چون حبيب مىخواست برخيزد ، حصين بن تميم با شمشير بر سرش زد و او را بر خاك افكند ؛ و آن تميمى برخاست و سرش را بريد . حصين گفت : من با تو در قتل حبيب شريكم و او اظهار داشت : هيچ كس جز خودم او را نكشته است . حصين گفت : سر را بده تا به گردن اسبم بياويزم و مردم ببينند و فكر كنند كه من نيز در قتل او شركت داشته‌ام ، بعد تو آن را بگير و نزد عبيداللَّه ببر و من از جايزه‌اى كه تو براى قتلش دريافت مىدارى بىنيازم ! او نپذيرفت . خويشاوندانش\r\n\r\n\r\n","description":"","footnote":"\r\n( 1 ) - نقل شده است كه او 62 نفر را به هلاكت رساند . ( ر . ك : بحار ، ج 45 ، ص 27 ) .\r\n( 2 ) - در الكامل ( ج 3 ، ص 291 ) آمده است : « حبيب سخت پيكار كرد تا آنكه مردى از بنى تميم به نام بديل‌بن صريم او را كشت . » اما سماوى مىنويسد : « پس بديل بن صريم عقفانى حمله كرد و او با شمشيرش زد » ؛ يعنى كسى كه ضربت را خورد حبيب بود ! شايد اين موضوع از سهو قلم شريف وى در برداشت از نقل طبرى باشد و يا آنكه در روايت خود به نقل خوارزمى ( المقتل ، ج 2 ، ص 22 ) تكيه كرده است آنجا كه مىنويسد : « و گفته‌اند : بلكه مردى به نام بديل بن صريم او را كشت » .\r\n","page_name":" 263 ","page_number":263},
  {"content":"\r\n\r\nدر اين باره پا در ميانى كردند ؛ و او سر حبيب را داد . حصين سر را آويزان كرد و در ميان لشكر جولان داد ؛ و سپس آن را باز گرداند . چون به كوفه بازگشتد ، آن ديگرى سر را گرفت و نزد ابن زياد در قصر برد . » « 1 »\r\nابن شهر آشوب نقل كرده است كه حبيب بن مظاهر 62 تن را كشت ؛ و قاتل وى كه سرش را به گردن اسب آويخت ، حصين بن نمير بود .\r\nنقل شده است كه كشته شدن حبيب بر امام حسين ( ع ) گران آمد و در اين هنگام فرمود :\r\n« من و ياران با وفايم فداى حق مىشويم و پاداشمان را از خداوند مىگيريم » . « 2 »\r\nدر برخى مقاتل آمده است كه امام ( ع ) فرمود : خداوند تو را مبارك گرداند . اى حبيب ! تو مردى با فضيلت بودى و قرآن را در يك شب ختم مىكردى . « 3 »\r\n\r\nشهادت حرّ بن يزيد رياحى\r\nطبرى - و به تبعيت او گروهى از مورخان نوشته‌اند كه شهادت حبيب بن مظاهر اسدى بر امام حسين گران آمد و فرمود : « من و همه ياران با وفايم فداى حق مىشويم و پاداشمان را از خداوند مىگيريم » . در اين هنگام حرّبن يزيد رياحى پياده به پيكار برخاست و به دشمن حمله كرد و اين رجز را مىخواند :\r\nتصميم گرفته‌ام كه تا نكشم كشته نشوم ؛ و امروز هرگز كشته نخواهم شد ، مگر در حال پيشروى .\r\nآنان را با شمشير مىزنم ، با ضربتى مانند ساتور ، بى آنكه سستى كنم و كوتاهى بورزم !\r\nرجز ديگرى كه حر در آن روز مىخواند اين بود :\r\n\r\n\r\n","description":"","footnote":"\r\n( 1 ) - در مورد ماجراى سر حبيب و قصاص قاتلش به دست فرزند حبيب ، ذيل شرح حال حبيب بن مظاهر ، مطالبى را بيان كرديم . به آنجا مراجعه كنيد .\r\n( 2 ) - ر . ك : تاريخ الطبرى ، ج 3 ، ص 327 و الكامل فى التاريخ ، ج 3 ، ص 292 .\r\n( 3 ) - نفس المهموم ، ص 272 .\r\n","page_name":" 264 ","page_number":264},
  {"content":"\r\n\r\nآنان را با شمشير گردن مىزنم ، در دفاع از بهترين كسى كه در منا و خيف فرود آمده است . « 1 »\r\nدر يك نوبت حر و زهير بن قين به سختى پيكار كردند . هرگاه جان يكى به خطر مىافتاد .\r\nديگرى حمله مىكرد و او را نجات مىداد . ساعتى را به اين شيوه جنگيدند تا آنكه نيروهاى پياده سپاه دشمن به حرّ حمله كردند و او را كشتند . « 2 » شهادت وى پيش از نماز ظهر و بعد از شهادت حبيب بود . « 3 »\r\nشيخ مفيد گويد : « جماعت بسيارى بر او هجوم آوردند و ايوب بن مسرح و يكى ديگر از جنگجويان كوفه در قتل وى شركت جستند . » « 4 »\r\nاما شمارى ديگر از منابع تاريخى « 5 » نقل كرده‌اند كه پيوستن حر به امام ( ع ) ، زمانى صورت پذيرفت كه بيش از پنجاه تن از ياران آن حضرت در حملهء عمومى به شهادت رسيدند و او شنيد كه امام ( ع ) فرياد بر آورد : « آيا كسى هست كه به خاطر خداوند به فرياد ما برسد ؟ آيا كسى هست كه از حرم رسول خدا ( ص ) دفاع كند ؟ » . آنگاه حرّ نزد عمر سعد رفت و گفت :\r\nآيا قصد دارى با اين مرد بجنگى ؟ و آن گفت و گويى كه پيش از اين در داستان پيوستن وى به امام ( ع ) نقل كرديم ميان آنها رد و بدل شد .\r\nاما دقت در سياق نقل لهوف و مقتل خوارزمى نشانگر تناقض ميان نقل داستان پيوستن حر به امام ( ع ) است . در يك نقل ، حرّ پس از مشاهدهء كشته شدن پنجاه تن از ياران امام ( ع )\r\n\r\n\r\n","description":"","footnote":"\r\n( 1 ) - سماوى نقل كرده است كه او در آن روز آنان را مىزد و اين رجز را مىخواند :\r\nمن آزاده و پناه دهنده مهمانم\r\nگردنهاتان را با شمشير مىزنم\r\nدر دفاع از بهترين كسى كه در سرزمين خيف فرود آمده است .\r\nر . ك : ابصار العين ، ص 210 .\r\n( 2 ) - تاريخ الطبرى ، ج 3 ، ص 327 ؛ الكامل فى التاريخ ، ج 3 ، ص 292 ؛ ابصار العين ، ص 210 ؛ و ر . ك : مقتل‌الحسين ، مقرم ، ص 244 .\r\n( 3 ) - اين مطلبى است كه سماوى نيز آن را از متن روايت طبرى استفاده كرده است . آنجا كه مىگويد : « سپس حرّبن يزيد كشته شد و حسين نماز خوف به جاى آورد . » ( ر . ك : ابصار العين ، ص 166 ) .\r\n( 4 ) - الارشاد ، ج 2 ، ص 104 .\r\n( 5 ) - مقتل الحسين ، خوارزمى ، ج 2 ، ص 12 - 14 ؛ اللهوف ، ص 160 ؛ تسلية المجالس ، ج 2 ، ص 282 .\r\n","page_name":" 265 ","page_number":265},
  {"content":"\r\n\r\nاز عمر سعد مىپرسد : آيا قصد دارى با اين مرد بجنگى ؟ و اين موضوع از صحت داستانى كه براى پيوستن حر به امام ( ع ) در اين دو كتاب نقل شده است مىكاهد !\r\nمنابع تاريخى حاكى از آن است كه حرّ نخستين كسى بود كه گام به ميدان جهاد نهاد و همو بود كه به امام ( ع ) عرض كرد : « اى فرزند رسول خدا من نخستين كسى بودم كه عليه شما برخاستم ، از اين رو بر من لازم است كه نخستين كسى باشم كه در حضور شما به شهادت مىرسد ! باشد كه من نخستين كسى باشم كه فرداى قيامت با جدّت رسول خدا ( ص ) مصافحه مىكند ! » « 1 »\r\nصاحب تسلية المجالس در خصوص اين معنا مىگويد : « مقصود حرّ از اين سخن اين بود كه مىخواست نخستين مبارز باشد ، و گرنه شمار بسيارى در حملهء نخست به شهادت رسيدند ؛ چنان كه گفته شده است : او نخستين كسى بود كه به مبارزه آن قوم رفت . . . « 2 »\r\nشيخ صدوق درباره حرّ مىگويد : « او هجده تن از مردان دشمن را كشت » . « 3 »\r\nخوارزمى مىگويد : « او چهل سوار و پياده را از دشمن كشت » . « 4 »\r\nابن شهر آشوب نوشته است كه او چهل و چند مرد را كشت . سيد بن طاووس گويد :\r\n« تا آنكه شمارى از شجاعان و پهلوانان را كشت » . « 5 »\r\nدر هنگام شهادت حرّ ، ياران امام حسين ( ع ) او را نزد آن حضرت بردند . در حالى كه حرّ رمقى در بدن داشت ، امام ( ع ) گرد و خاك را از صورتش پاك مىكرد و مىگفت : « تو آزاده‌اى همانطور كه مادرت تو را آزاده نام نهاد ! تو در دنيا و آخرت آزاده هستى ! »\r\n\r\n\r\n","description":"","footnote":"\r\n( 1 ) - ر . ك : مقتل الحسين ، خوارزمى ، ج 2 ، ص 13 ؛ الفتوح ، ج 5 ، ص 185 ؛ اللهوف ، ص 160 ؛ تسلية المجالس ، ج 2 ، ص 282 ؛ بحار ، ج 45 ، ص 13 .\r\n( 2 ) - تسلية المجالس ، ج 2 ، ص 180 ؛ سيدبن طاووس نيز در اللهوف مىنويسد : مقصود وى نخستين كشته از حالا ، و گرنه شمار زيادى ، چنان كه نقل شده است ، پيش از وى كشته شده بودند . . .\r\n( 3 ) - امالى ، صدوق ، 136 ، مجلس 30 ، حديث شماره يك .\r\n( 4 ) - مقتل الحسين ، خوارزمى ، ج 2 ، ص 13 .\r\n( 5 ) - اللهوف ، ص 160 ، نيز دراين كتاب آمده است : « سپس به شهادت رسيد و او را نزد حسين بردند و آن حضرت گرد و خاك از چهره‌اش پاك مىكرد و مىگفت . . . »\r\n","page_name":" 266 ","page_number":266},
  {"content":"\r\n\r\nو گفته‌اند : « آنگاه حسين ( ع ) چنين سرود :\r\nچه نيكو آزاده‌اى است فرزند رياح ،\r\nو چه نيكو آزاده‌اى است در هنگام بارش تيرها ،\r\nچه نيكو آزاده‌اى است آن كسى كه جان خويش را فداى حسين كرد ، و در بامدادان جان باخت . » « 1 »\r\nبرخى ديگر گفته‌اند كه اين اشعار را يكى از اصحاب امام ( ع ) در رثاى حرّ سروده است . « 2 »\r\nخوارزمى به نقل از حاكم جشمى گويد : اين اشعار را على بن الحسين ( ع ) در رثاى او سروده است . « 3 »\r\n\r\nچگونگى نماز خواندن امام ( ع ) در روز عاشورا\r\nبيشتر مورخان نوشته‌اند كه امام ( ع ) با اصحاب در ظهر عاشورا نماز خوف به جاى آوردند . « 4 »\r\n\r\n\r\n","description":"","footnote":"\r\n( 1 ) - امالى ، صدوق ، ص 136 ، مجلس 30 ، حديث شماره 1 .\r\n( 2 ) - مقتل الحسين ، خوارزمى ، ج 2 ، ص 14 ؛ و ر . ك : الفتوح ، ج 5 ، ص 186 ؛ بحار ، ج 45 ، ص 14 .\r\n( 3 ) - همان ، و در بحار ، ج 45 ، ص 14 اين بيت نيز بر ابيات گذشته افزوده شده است :\r\nپس اى پروردگار بزرگ او را در بهشت خويش ميهمان گردان\r\nو او را با حوريان زيبا تزويج كن .\r\n( 4 ) - براى مثال ر . ك : الارشاد ، ج 2 ، ص 105 ؛ مثير الاحزان ، ص 65 ؛ تاريخ الطبرى ، ج 3 ، ص 328 ؛ الكامل فى التاريخ ، ج 3 ، ص 292 ؛ مقتل الحسين ، خوارزمى ، ج 2 ، ص 20 ؛ انساب الاشراف ، ج 3 ، ص 103 ؛ المنتظم ، ج 5 ، ص 340 ؛ تذكرة الخواص ، ص 227 . ابن شهر آشوب در المناقب مىگويد : « با آنان نماز شدت خوف به جاى آورد » . علامهء حلى در نهاية الاحكام ( ج 2 ، ص 200 ) در معناى نماز شدت خوف گفته است : « آن به معناى پايدارى كردن در جنگ و در زمانى است كه هيچ كس نتواند جنگ را ترك بگويد . يا به معناى شدت گرفتن ترس و بروز جنگ است به طورى كه اگر مسلمانان پشت به دشمن كنند و يا آنكه نيروهايشان تجزيه گردد ، از دشمن ايمن نباشند . در اين صورت مسلمانان مىتوانند سواره پياده يا ايستاده نماز بخوانند و در صورت امكان بايد رو به قبله بايستند . اما در صورتى كه امكان ايستادن رو به قبله ممكن نباشد مىتوانند رو به قبله نباشند . اگر امكان به جا آوردن همهء اركان برايشان باشد واجب است و گرنه مىتوانند براى سجده و ركوع اشاره كنند ، ولى براى سجده بايد بيشتر خم شوند . چنانچه تنها بخشى از آنها را بتوانند به جاى آورند ، به جاى آوردنش واجب است . تقدم و تأخر نيز براى آنان جايز است ، به دليل اين گفتهء خداوند متعال : « و اگر ترسيديد پياده يا سواره » . رسول خدا ( ص ) فرموده است : « رو به قبله و يا جز آن » . امام باقر ( ع ) دربارهء نماز خوف در هنگام تعقيب ، مبارزه و درگيرى فرموده است : « هر كس رو به هر سو كه باشد با اشاره نماز را به جاى مىآورد . »\r\n","page_name":" 267 ","page_number":267},
  {"content":"\r\n\r\nابن نما گفته است : « و گفته‌اند : امام و يارانش نماز را فرادا و با اشاره به جاى آوردند ! » « 1 »\r\nمرحوم مقرّم نوشته است : به اعتقاد من نماز امام حسين ( ع ) شكسته بوده است . چرا كه ايشان در دوم محرّم در كربلا فرود آمد و از آنجا كه از جدّشان شنيده بود و خودش نيز مىدانست كه در روز عاشورا كشته مىشود ، نمىتوانست نيت اقامت كند . چرا كه نمىتوانست ده روز بماند . كسانى كه به اين نكته واقف نبوده‌اند ، تصور كرده‌اند كه امام ( ع ) نماز خوف به جاى آورده است ! » « 2 »\r\n\r\nشهادت سعيد بن عبداللَّه حنفى در هنگام نماز\r\nطبرى و به پيروى از او ابن اثير نوشته‌اند كه سعيد بن عبداللَّه پس از نماز كشته شد . آنجا كه مىگويد : « سپس در بعد از ظهر با يكديگر جنگيدند و جنگشان بسيار سخت شد و به حسين ( ع ) رسيد . در اين هنگام حنفى در برابر امام ( ع ) ايستاد . دشمنان از چپ و راست او را هدف تير قرار دادند ، اما او ايستادگى كرد و آن قدر تير به او زدند تا افتاد ! » « 3 »\r\n\r\n\r\n","description":"","footnote":"\r\n( 1 ) - مثير الاحزان ، ص 65 .\r\n( 2 ) - مقتل الحسين ، مقرّم ص 245 ( حاشيه صفحه ) . مقرّم در ص 246 به نقل از كتاب اسرار الشّهاده مىنويسد كه وقتى امام ( ع ) از نماز فراغت يافت ، خطاب به اصحاب فرمود : اى بزرگواران ، اينك اين بهشت است كه درهايش به روى شما گشوده ، نهرهايش به هم پيوسته و ميوه هايش رسيده است ؛ و رسول خدا به همراه كسانى كه در راه خدا به شهادت رسيده‌اند منتظر قدوم شما هستند و به يكديگر مژدهء رسيدن شما را مىدهند . پس ، از دين خداوند حمايت كنيد و از حرم رسول خدا ( ص ) پشتيبانى نماييد ! اصحاب در پاسخ گفتند : جان ما فداى جان شما و خون ما نگهدار خون شما باد ، به خدا سوگند تا رگى از ما بجنبد اجازه آنكه به شما و حرمتان بدى برسد نمىدهيم .\r\n( 3 ) - تاريخ طبرى ، ج 3 ، ص 328 ؛ الكامل فى التاريخ ، ج 3 ، ص 292 . همچنين اين معنا از نوشته ابن نما در مثير الاحزان ( ص 66 ) نيز استفاده مىشود ، آنجا كه مىگويد : چون دامنه جنگ به نزديك حسين ( ع ) كشيده شد ، مردى از بنى حنيفه پيش آمد و از آن حضرت دفاع مىكرد تا آنكه در حضور وى بر زمين افتاد و در آن حال مىگفت : « پروردگارا تو هر كار مىكنى ، اينكه من حسين را يارى داده‌ام و از او دفاع كرده‌ام به پيامبرت برسان و همنشينى با او در سراى جاويد را روزى من گردان » . نيز ر . ك : ابصار العين ، ص 217 - 218 . در اين كتاب نيز آمده است : « حسين ( ع ) نماز خوف به جاى آورد و پس از آن به جنگ پرداختند و به سختى پيكار كردند . حسين ( ع ) در جاى خويش ايستاده بود و دشمنان به او نزديك گشتند . در اين هنگام سعيد حنفى در برابر امام ايستاد و مردم او را از چپ و راست هدف تير قرار دادند . اما او همچنان ايستاده بود و تيرها را از آن حضرت دفع مىكرد ، گاه با صورت ، گاه با سينه ، گاه با دست و گاه با پهلو . همين طور اجازه نداد تيرى به حسين ( ع ) اصابت كند تا آنكه بر زمين افتاد . . . »\r\n","page_name":" 268 ","page_number":268},
  {"content":"\r\n\r\nاما شمارى ديگر از مورخان نوشته‌اند كه سعيد بن عبداللَّه در اثناى نماز امام ( ع ) كشته شد . خوارزمى مىنويسد : « حسين به زهير بن قين و سعيد بن عبداللَّه گفت : در برابر من بايستيد و آن دو ، در برابر آن حضرت و حدود نيمى از يارانش ايستادند ، تا با آنها نماز خوف خواند ؛ و نقل شده است كه سعيد بن عبداللَّه در مقابل امام حسين ( ع ) ايستاد ؛ و او را هدف تير قرار دادند . هرگاه حسين ( ع ) به چپ و راست مىرفت او همچنان در برابرش ايستاده بود ! و آن قدر تير خورد تا آنكه بر زمين افتاد و در آن حال مىگفت : خداوندا ، آنان را همانند قوم عاد و ثمود لعنت كن ، خداوندا سلام مرا به پيامبرت برسان و دردها و زخمهايى را كه به من رسيده است به او ابلاغ فرما . چرا كه قصد من از انجام اين كار يارى پيامبرت بوده است ؛ و آنگاه جان به جان آفرين تسليم كرد . در بدن وى به جز زخم شمشير و نيزه‌اى كه خورده بود ، سيزده تير ديده شد » . « 1 » سپس رو به حسين ( ع ) كرد و گفت : اى فرزند رسول خدا ( ص ) آيا وفا كردم ؟ حضرت فرمود : آرى تو پيش از من به بهشت مىروى ! ؟ و آنگاه نفس نفيس او به ملكوت اعلى پرواز كرد . « 2 »\r\nدر اينجا شايسته است تا سلامى را كه در زيارت ناحيه مقدسه درباره سعيد بن عبداللَّه آمده و نشانگر منزلت خاص وى در نزد اهل بيت مىباشد ، نقل كنيم :\r\n« سلام بر سعد « 3 » بن عبداللَّه حنفى كه وقتى حسين به او اجازه بازگشت داد گفت : به خدا\r\n\r\n\r\n","description":"","footnote":"\r\n( 1 ) - مقتل الحسين ، خوارزمى ، ج 2 ، ص 20 - 21 ؛ و ر . ك : اللهوف ، ص 165 ؛ تسلية المجالس ، ج 1 ، ص 291 ؛ بحار ، ج 45 ، ص 21 ؛ نفس المهموم ، ص 275 .\r\n( 2 ) - ابصار العين ، ص 218 .\r\n( 3 ) - نام وى در اين زيارت چنين آمده است .\r\n","page_name":" 269 ","page_number":269},
  {"content":"\r\n\r\nما از تو دست نمىكشيم تا آنكه خداوند بداند كه ما پس از رسولش حق تو را ادا كرده‌ايم .\r\nبه خدا سوگند ، اگر بدانم كه كشته مىشوم و باز زنده مىگردم و سپس آتش زده مىشوم و سپس مرا قطعه قطعه مىكنند و اين كار را هفتاد بار با من انجام مىدهند ، از شما جدا نمىشوم تا آنكه جانم را در راه شما فدا كنم ! و چرا نبايد چنين كنم ؟ در حالى كه مرگ يا كشته شدن بيش از يك بار نيست ! و پس از آن به كرامت بى پايان و هميشگى دست خواهيم يافت ! تو مرگ خويش را ديدار كردى و امامت را يارى دادى و در سراى جاويد از سوى پروردگارت كرامت يافتى . خداوند ما را همراه شما در زمرهء شهيدان قرار دهد و همصحبتى شما را در اعلى عليّين روزى ما گرداند ! » « 1 »\r\n\r\nشهادت أنس بن حارث كاهلى « 2 »\r\nصحابى جليل القدر أنس بن حارث كاهلى از امام ( ع ) اجازه خواست تا به جنگ دشمن برود و حضرت به او اجازه فرمود : « او در حالى كه كمرش را با عمامه محكم بسته و ابروانش را با پيشانى بند بالا نگه داشته بود ، به ميدان رفت . چون حسين ( ع ) او را در اين\r\n\r\n\r\n","description":"","footnote":"\r\n( 1 ) - بحار ، ج 45 ، ص 70 .\r\n( 2 ) - شيخ صدوق در امالى ( ص 137 ) ، مجلس 30 ، حديث 1 ) از وى با نام « مالك بن انس كاهلى » ياد كرده و گفته است كه او در اثناى پيكار اين رجز را مىخواند :\r\nقبايل كاهل و دودان و خندفيون و قيس عيلان مىدانند ،\r\nكه من خرد كنندهء هماوردانم ، اى قوم من ، همانند شير ژيان باشيد ،\r\nخاندان على پيروان رحمان و خاندان حرب پيروان شيطانند .\r\nصدوق همچنين نوشته است كه او هجده تن را كشت . ابن شهر آشوب در المناقب ( ج 4 ، ص 102 ) از وى به همين نام ياد كرده و گفته است كه او چهارده تن را كشت . خوارزمى نيز در المقتل ( ج 2 ، ص 21 ) از وى به همين نام ياد كرده است . اما بسيارى از منابع تاريخى و مقتلها از اين صحابى جليل القدر با نام « انس بن حارث كاهلى » ياد كرده‌اند . مانند ابن حجر در الإصابه ( ج 1 ، ص 68 ) ، ابن حبّان در كتاب الثقات ( ج 47 ، ص 41 ) ، طبرى در كتاب ذخائر العقبى ( ص 146 ) و ابن اثير در اسد الغابه ( ج 1 ، ص 123 ) . مرحوم شيخ عباس قمى در نفس المهموم ( ص 289 ) گويد : احتمال قوى وجود دارد كه مالك بن انس كاهلى ياد شده همان انس بن كاهلى صحابى بوده باشد . در زيارت ناحيه مقدسه بر وى اين گونه سلام فرستاده شده است : « السلام على أنس بن كاهلى اسدى » ( بحار ، ج 45 ، ص 71 ) .\r\n","page_name":" 270 ","page_number":270},
  {"content":"\r\n\r\nهيأت ديد ، گريست و فرمود : « اى پيرمرد ، خداوند از تو قدردانى كند » . او با وجود كهن سالى هجده تن از دشمن را كشت و سرانجام خود به شهادت رسيد » . « 1 »\r\nاو در هنگام مبارزه اين رجز را مىخواند :\r\nكاهل و دودان و خندفيّون و قيس عيلان نيك مىدانند كه قوم من آفت جان هماوردانند . « 2 »\r\n\r\nشهادت زياد بن مهاصر كندى\r\nطبرى به نقل از ابو مخنف از فضيل بن خديج كندى مىنويسد : « يزيد بن زياد « 3 » يعنى همان ابو شعثاى كندى - از بنى بهدله - كه تيراندازى ماهر بود ، در برابر امام حسين ( ع ) دو زانو نشست و صد تير انداخت كه جز پنج تاى آنها بر زمين نيفتاد . او در هنگام تيراندازى اين رجز را مىخواند :\r\nمن پسر « بهدله » ، قهرمان « عرجله » ام .\r\nدر آن حال حسين ( ع ) مىفرمود : « خداوندا ، تير او را به هدف بنشان و پاداش او را بهشت قرار ده ! » چون تيراندازىاش تمام شد برخاست و گفت : « جز پنج تير به خطا نرفت و من يقين دارم كه پنج تن را كشته‌ام » . وى در شمار كسانى بود كه در حمله نخست كشته شد . . . . « 4 »\r\nپس از آن با شمشير به دشمن حمله كرد و گفت :\r\nمن يزيدم و پدرم مهاصر است ، غرّنده‌تر از شير ژيانم .\r\n\r\n\r\n","description":"","footnote":"\r\n( 1 ) - ذخيرة الدارين ، ص 208 . در مناقب ابن شهر آشوب ( ج 4 ، ص 102 ) آمده است : « پس چهارده تن را كشت . »\r\n( 2 ) - ابصار العين ، ص 100 .\r\n( 3 ) - مفيد در الارشاد ( ج 2 ، ص 83 ) از وى به نام « يزيد بن مهاجر كنانى » ياد كرده است . در تسمية من قتل ( ص 150 ) به نام « يزيد بن زيد بن مهاصر » ، در مثيرالاحزان ( ص 61 ) يزيد بن مهاجر » و در امالى صدوق ( ص 137 ، مجلس ، 30 ، حديث 1 ) « زيادبن مهاصر ( مهاجر ) » ، در الكامل فى التاريخ ( ج 3 ، ص 293 ) « يزيد بن ابى زياد » و در المناقب ابن شهر آشوب از او با نام « يزيد بن مهاصر كندى » ياد شده است .\r\n( 4 ) - تاريخ الطبرى ، ج 3 ، ص 33 . نيز ر . ك : الكامل فى التاريخ ، ج 3 ، ص 293 . در اين كتاب آمده است : « او نخستين كس بود كه در حضور امام حسين ( ع ) كشته شد . »\r\n","page_name":" 271 ","page_number":271},
  {"content":"\r\n\r\nپروردگارا من ياور حسينم و ابن سعد را ترك گفته ، از او بيزارى مىجويم .\r\nاو همچنان در حال پيكار بود كه كشته شد خداوند از او خوشنود باد . « 1 »\r\nصدوق نقل كرده است كه ابو شعثا نه تن از دشمنان را كشت . وى مبارزه او را پس از مبارزه كاهلى نوشته است . « 2 »\r\nاما ابن شهر آشوب مبارزه او را پس از مبارزه انيس بن معقل اصبحى نوشته است ؛ « 3 » و اين خلاف قول طبرى است كه نقل مىكند : « او نخستين كسى بود كه كشته شد » ؛ و به نوشته ابن اثير : « او نخستين كسى بود كه در حضور امام حسين ( ع ) به شهادت رسيد » . « 4 »\r\nدر زيارت ناحيه مقدّسه بر وى چنين درود فرستاده شده است : « السلام على يزيد بن زياد بن مهاصر الكندى » « 5 »\r\n\r\nشهادت وهب بن وهب\r\nشيخ صدوق « 6 » خلاصه‌اى از وقايع عاشورا و اينكه ياران امام ( ع ) يكى پس از ديگرى\r\n\r\n\r\n","description":"","footnote":"\r\n( 1 ) - ابصار العين ، ص 172 .\r\n( 2 ) - أمالى ، صدوق ، ص 137 ، مجلس 30 ، حديث 1 ؛ و ر . ك : مقتل الحسين ، خوارزمى ، ج 2 ، ص 23 .\r\n( 3 ) - مناقب آل ابى طالب ، ج 4 ، ص 103 .\r\n( 4 ) - الكامل فى التاريخ ، ج 3 ، ص 293 .\r\n( 5 ) - بحار ، ج 45 ، ص 72 .\r\n( 6 ) - به نظر مىرسد كه علامهء مجلسى بر اين باور است كه اين وهب ، همان وهب بن عبداللَّه بن حبّاب كلبىاست . او در بحار ( ج 45 - ص 16 - 17 ) نوشته است : پس از او يعنى برير بن خضير همدانى - وهب بن عبداللَّه حبّاب كلبى به ميدان رفت . او در آن روز با مادرش همراه بود كه به وى گفت : فرزندم برخيز و فرزند دختر رسول خدا را يارى ده ! گفت : مادر جان چنين مىكنم و كوتاهى نمىورزم ؛ و در آن حال اين رجز را مىخواند :\r\nاگر مرا نمىشناسيد من پسر كلب هستم و شما به زودى ضربت شمشير و حمله و شجاعت مرا خواهيد ديد .\r\nمن انتقام خويش را پس از انتقام برادرانم خواهم گرفت .\r\nپيكار من در هنگام جهاد با سستى و ضعف همراه نخواهد بود .\r\nآنگاه حمله كرد و پيوسته جنگيد تا آن كه شمارى از دشمن را كشت . سپس نزد مادر و همسرش بازگشت و در برابرشان ايستاد و گفت : مادرم آيا خوشنود گشتى ؟ گفت : پس از آنكه در برابر حسين كشته شوى خوشنود خواهم گشت !\r\nسپس همسرش گفت : تو را به خدا مرا در مرگ خويش اندوهگين مساز . مادرش گفت : پسرم مبادا سخن او را بپذيرى . بازگرد و در حضور فرزند رسول خدا پيكار كن تا او نيز در روز قيامت در پيشگاه خداوند از تو شفاعت كند . وهب بازگشت و اين رجز را مىخواند :\r\nاى مادر وهب جنگ با آنان به عهدهء من است و من گاه به دشمن نيزه مىزنم و گاه شمشير .\r\nضربت جوانى كه به پرودگار خويش ايمان دارد ،\r\nتا آنكه دشمنان تلخى جنگ را بچشند\r\nمن مردى هستم زهره‌دار و غيرتمند\r\nو در هنگام بلا و پيش آمد سست نيستم\r\nخداوند عليم مرا بس است .\r\nاو پيوسته جنگيد تا نوزده سوار و دوازده پياده را از دشمن كشت ! ( تا اينجاى مطلب در مناقب آل ابى طالب ، ج 4 ، ص 100 - 101 نيز آمده است ) و آنگاه دستانش قطع شد . همسرش تير خيمه را برداشت و به سوى او رفت و در آن حال مىگفت : پدر و مادرم فدايت ! در دفاع از حرم پاك رسول خدا پيكار كن . وهب خواست تا او را نزد زنان بازگرداند ، ولى او گوشهء جامه‌اش را گرفته بود و مىگفت : باز نخواهم گشت تا آنكه همراهت كشته شوم !\r\nامام حسين ( ع ) گفت : خداوند به شما خاندان جزاى خير عنايت فرمايد ، نزد زنان باز گرد ؛ و او نيز بازگشت . وهب سرگرم پيكار گشت و آن قدر جنگيد تا كشته شد خداى از او خشنود باد . همسرش رفت و خون از سر و صورتش پاك كرد . شمر با ديدن او به يكى از غلامانش دستور دادتا با تير خيمه بر سرش بكوبد . او نيز با تيرى كه داشت سرش را شكافت و او را كشت . وى نخستين بانويى بود كه در سپاه حسين ( ع ) كشته شد .\r\nدر حديثى ديدم كه آمده بود : ابن وهب ، مسيحى بود و به همراه مادرش به دست حسين ( ع ) مسلمان گشت و در هنگام پيكار 24 پياده و دوازده سوار را به قتل رساند ؛ و سپس به اسارت رفت . وقتى او را نزد عمر سعد بردند به وى گفت : چه خوب حمله مىكردى و آنگاه فرمان داد تا او را گردن زدند و سرش را در سپاه حسين انداختند . مادرش سر را گرفت و بوسيد و در سپاه ابن سعد انداخت . سر به يك تن اصابت كرد و او را كشت . سپس تير خيمه را برداشت و دو مرد را كشت . در اين هنگام حسين ( ع ) فرمود : اى مادر وهب به خانه بازگرد ، تو و پسرت همراه رسول خداييد . جهاد از زنان برداشته است . او نيز بازگشت و مىگفت : خداوندا اميد مرا قطع مكن ! امام حسين ( ع ) به او فرمود : اى مادر وهب خداوند اميد تو را قطع نمىكند ! »\r\nچنان كه ملاحظه مىشود منابع تاريخى داستان عبداللَّه عمير كلبى و داستان وهب را به ويژه در رجز آن و نيز چگونگى كشته شدن ام وهب ، همسر عبداللَّه عمير كلبى ، و كشته شدن زوجهء وهب به دست رستم ، غلام شمر ، را به هم در آميخته‌اند .\r\n","page_name":" 272 ","page_number":272},
  {"content":"\r\n\r\nبه ميدان مىرفتند را آورده و گفته است : پس از او يعنى يزيد بن مهاصر ، ابو شعثاى كندى - وهب بن وهب - به ميدان رفت . او مسيحى بود و به همراه مادرش به دست امام حسين ( ع ) اسلام آورده همراه آن حضرت به كربلا آمد . وى بر اسب سوار گشت و تير خيمه را به دست گرفت و سرگرم پيكار گشت و هفت يا هشت تن از دشمن را كشت . سپس به اسارت درآمد ؛\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nو او را نزد عمر سعد ملعون بردند . عمر دستور داد او را گردن زدند و سرش را در سپاه حسين انداختند . مادرش تير خيمه را برداشت و به مبارزه پرداخت ، ولى امام ( ع ) به او فرمود : « اى مادر وهب بنشين كه خداوند جهاد را از زنان برداشته است و تو و پسرت همراه جدم رسول خدا در بهشت هستيد . » « 1 »\r\n\r\nشهادت حجّاج بن مسروق مذحجى جعفى\r\nوى مؤذّن امام حسين ( ع ) در وقتهاى نماز بود . او از كوفه آمد و در مكّه مكرّمه به امام ( ع ) پيوست . چون روز عاشورا فرا رسيد و ياران امام ( ع ) پس از حملهء نخست ، يكى پس از ديگرى به ميدان مبارزه رفتند ، حجّاج بن مسروق پس از ابو شعثاء كندى به ميدان رفت و - به روايت خوارزمى و ابن شهر آشوب - اين رجز را مىخواند :\r\nاى حسين اى هدايت شده و هدايت‌گر و پيشرو ،\r\nما امروز با جدّت پيامبر خدا ،\r\nو پس از آن با پدرت على بلند مرتبه و برادرت امام حسن ،\r\nو با صاحب دو بال ، آن جوان شجاع ،\r\nو با شير خدا آن شهيد زنده ديدار مىكنيم . « 2 »\r\nسپس حمله كرد و جنگيد تا كشته شد . « 3 » وى 25 تن از نيروهاى دشمن را به هلاكت رسانده بود . « 4 »\r\nسماوى و مقرّم هر دو نوشته‌اند كه حجّاج بن مسروق پس از گرفتن اجازه ميدان از امام ( ع ) سخت پيكار كرد و سپس نزد آن حضرت بازگشت و اين رجز را خواند :\r\nجانم به فدايت اى هدايت شدهء هدايت گر !\r\n\r\n\r\n","description":"","footnote":"\r\n( 1 ) - امالى ، صدوق ، ص 137 ، مجلس 30 ، حديث شمارهء 1 .\r\n( 2 ) - در داستان شهادت زهيربن قين خواهيم ديد كه اين ابيات را او انشاد كرده است ، ولى منعى ندارد كه يك شعر را چند تن از انصار خوانده باشند .\r\n( 3 ) - ر . ك : مقتل الحسين ( ع ) خوارزمى ، ج 2 ، ص 23 .\r\n( 4 ) - ر . ك : مناقب آل ابى طالب ، ج 4 ، ص 103 .\r\n","page_name":" 274 ","page_number":274},
  {"content":"\r\n\r\nمن امروز با جدّت پيامبر و پس از او با پدرت على كه او را جانشين مىشناسيم ديدار مىكنم .\r\nامام حسين ( ع ) به او فرمود : « آرى ، و من نيز پس از تو با آنان ديدار مىكنم . » حجّاج بازگشت و جنگيد تا كشته شد - خداى از او خوشنود باد . « 1 »\r\n\r\nشهادت زهير بن قين\r\nطبرى پس از نقل داستان شهادت سعيد بن عبداللَّه مىنويسد : « زهير بن قين به سختى پيكار كرد و اين رجز را مىخواند :\r\nمن زهيرم پسر قين و در برابر آنان از حسين با شمشير دفاع مىكنم . . . او همچنين با دست بر شانه حسين مىزد و مىگفت :\r\nپيش رو اى هدايت كنندهء هدايت شده كه ما امروز با جدّت پيامبر خدا و با حسن و على مرتضى و با صاحب دو بال ، آن جوان شجاع و شير خدا ، آن شهيد زنده ، ديدار مىكنيم .\r\n. . . سپس عبداللَّه بن كثير شعبى و مهاجر بن اوس كندى به او حمله كردند و او را به قتل رساندند . » « 2 »\r\nخوارزمى در مقتل خويش گفته است : « حسين ( ع ) در هنگام شهادت زهير گفت : اى زهير ، خداوند تو را رحمت كند و كشندهء تو را همانند كسانى كه آنان را به صورت بوزينه و خوك در آورد ، لعنت كند . » « 3 »\r\n\r\n\r\n","description":"","footnote":"\r\n( 1 ) - ر . ك : ابصار العين ، ص 152 - 153 ؛ و مقتل الحسين ، مقرّم ، ص 253 - 254 .\r\n( 2 ) - تاريخ الطبرى . ج 3 ، ص 328 ؛ و ر . ك : امالى ، صدوق ، ص 136 ، مجلس 30 حديث 1 ؛ انساب الاشراف ، ج 3 ، ص 403 . در ابصار العين ( ص 166 ) آمده است : « زهير و حرّ به سختى پيكار كردند و هرگاه يكى از آن دو حمله مىكرد و جانش به خطر مىافتاد ، ديگرى حمله مىكرد و او را نجات مىداد . سرانجام حرّ كشته شد و حسين ( ع ) نماز خوف به جاى آورد . چون از نماز فراغت يافت ، زهير پيش رفت و چنان پيكارى كرد كه مانندش ديده و شنيده نشده بود . » ابن شهر آشوب در المناقب ( ج 47 ، ص 104 ) نوشته است : « سپس حسين ( ع ) نماز ظهر را با آنان ، به صورت نماز شدت خوف گزارد ، سپس زهير بن قين بجلى به ميدان مبارزه رفت . » خوارزمى در المقتل ( ج 2 ، ص 23 ) نوشته است كه زهير بن قين بجلى پس از حجاج بن مسروق جعفى به ميدان رفت .\r\n( 3 ) - مقتل الحسين ، خوارزمى ، ج 2 ، ص 24 .\r\n","page_name":" 275 ","page_number":275},
  {"content":"\r\n\r\nشيخ صدوق نوشته است كه زهير بن قين نوزده تن از مردان دشمن را كشت . « 1 »\r\nابن شهر آشوب و سيّد محمد بن ابى طالب نوشته‌اند كه زهير 120 تن را كشت . « 2 »\r\nسلامى كه در زيارت ناحيه مقدسه دربارهء زهير بن قين آمده ، كاشف از منزلت والاى وى در نزد اهل بيت است ؛ چرا كه در آن آمده است : سلام بر زهير بن قين كه وقتى حسين ( ع ) به او اجازه بازگشت داد ، گفت : نه به خدا سوگند ، چنين چيزى هرگز شدنى نيست . اين ممكن نيست كه من فرزند رسول خدا را اسير دست دشمنان بگذارم و جان خويش را نجات دهم ! خداوند چنان روزى را به من نشان ندهد ! » « 3 » ؛\r\n\r\nشهادت سلمان بن مضارب بجلى\r\nسلمان همراه پسر عمويش ، زهير ، در سال شصت هجرى در سفر حجّ بود . پس از آنكه زهير در راه به امام ( ع ) گرويد و به آن حضرت پيوست ، او نيز در شمار ياران آن حضرت درآمد .\r\nسماوى به نقل از صاحب حدائق الورديه مىنويسد : سلمان در زمره كسانى كه بعد از نماز ظهر كشته شدند ، به شهادت رسيد . « 4 » بنابراين ، گويا او پيش از زهير كشته شده است .\r\n\r\nشهادت ابى ثمامه صائدى\r\nابن شهر آشوب مىنويسد : « سپس ابو ثمامهء صائدى به ميدان مبارزه آمد و گفت :\r\nبه خاندان برگزيده خدا و دخترانش ، به خاطر محاصرهء بهترين مردمان و فرزند محمد ، تسليت باد !\r\nبه زهراى پيامبر و همسرش ، گنجينهء دانش خداوند پس از پيامبر ، تسليت باد !\r\n\r\n\r\n","description":"","footnote":"\r\n( 1 ) - امالى ، صدوق ، ص 136 ، مجلس 30 ، حديث 1 .\r\n( 2 ) - المناقب ، ج 4 ، ص 104 ؛ تسليه المجالس ، ج 2 ، ص 277 .\r\n( 3 ) - بحار ، ج 45 ، ص 71 .\r\n( 4 ) - ابصار العين ، ص 169 ، به نقل از حقائق الورديه ، ص 12 . شايد اين عبارت كه مىگويد « گويا او پيش از زهير كشته شد » عبارت شيخ سماوى باشد .\r\n","page_name":" 276 ","page_number":276},
  {"content":"\r\n\r\nبه همهء ساكنان شرق و غرب عالم تسليت باد و بر محاصرهء حسين كه بر راه راست است ، همه بايد اندوهگين باشند .\r\nكيست كه پيام مرا به پيامبر و دخترش برساند و بگويد كه فرزندشان به چه تنگنايى گرفتار آمده است . « 1 »\r\nاز سياق نقل طبرى و به پيروى از او ابن اثير ، چنين بر مىآيد كه ابو ثمامه يكى از پسر عموهايش را پيش از نماز ظهر به قتل رساند . او مىنويسد : « سپس گروهى از پيادگان به حرّ بن يزيد حمله كردند و او به قتل رسيد ؛ و ابو ثمامه صائدى يكى از پسر عموهايش را كه با وى دشمن بود ، كشت ؛ و سپس نماز ظهر را به جاى آوردند . . . » « 2 »\r\nاما درباره چگونگى كشته شدن ابوثمامه و نيز درباره اينكه قاتل وى كه بوده در منابع كهن تاريخى چيزى نيامده است . تنها سماوى در اين باره مىنويسد : « سپس ابوثمامه به حسين ( ع ) ، كه از نماز فراغت يافته بود ، گفت : اى ابا عبداللَّه ، من در صدد پيوستن به يارانم بر آمده‌ام و دوست ندارم كه تو را دور از خاندانت كشته ببينم و به ميدان نروم . حسين ( ع ) به او گفت : پيش رو كه ما نيز در همين ساعت به تو خواهيم پيوست !\r\nاو پيش رفت و آنقدر جنگيد كه به شدت مجروح شد و پسر عمويش ، قيس بن عبداللَّه صائدى كه با وى دشمنى داشت ، او را به قتل رساند و اين ، پس از واقعه كشته شدن حرّ بود . » « 3 »\r\nبه نظر مىرسد كه مقرّم نيز اين مطلب را از سماوى گرفته باشد ، آنجا كه مىنويسد :\r\n« ابو ثمامه صائدى به ميدان رفت و آن قدر جنگيد كه به شدت مجروح شد . يكى از پسرعموهايش ، به نام قيس بن عبداللَّه ، در سپاه عمر سعد بود و با وى دشمنى داشت . پس بر وى حمله كرد و او را كشت . » « 4 »\r\nبنابراين ، چه بسا كه سماوى و مقرّم داستان را از منبعى نقل كرده‌اند كه ما بر آن دست نيافته‌ايم . به ويژه آنكه آن دو ، شهادت وى را به شخصى به نام قيس بن عبداللَّه صائدى\r\n\r\n\r\n","description":"","footnote":"\r\n( 1 ) - مناقب آل ابى طالب ، ج 4 ، ص 105 .\r\n( 2 ) - تاريخ الطبرى ، ج 3 ، ص 328 ؛ ر . ك : الكامل فى التاريخ ، ج 3 ، ص 292 .\r\n( 3 ) - ابصار العين ، ص 121 ؛ وسيلة الدارين ، ص 99 ، شمارهء 1 .\r\n( 4 ) - مقتل الحسين ، مقرّم ، ص 247 . وى منبع نقل خويش را نياورده است !\r\n","page_name":" 277 ","page_number":277},
  {"content":"\r\n\r\nنسبت داده‌اند ؛ كه اگر مطلب را از طبرى يا ابن اثير نقل كرده باشند ، به خلاف نقل آن دو اين شخص به دست خود ابو ثمامه به قتل رسيده است .\r\n\r\nشهادت برير بن خضير همدانى\r\nطبرى از عفيف بن زهير بن ابى الأخنس ، از شاهدان قتل حسين ( ع ) ، چنين نقل مىكند :\r\n« گويد : يزيد بن معقل - از بنى عميرة بن ربيعه ، هم پيمان بنى سليمه از عبد القيس - به ميدان آمد و گفت : اى برير بن خضير ديدى كه خداوند با تو چگونه رفتار كرد ؟ گفت : « به خدا سوگند كه او با من نيك رفتار كرد و تو را به شرّ گرفتار ساخت . » گفت : دروغ گفتى ، در حالى كه پيش از اين از تو دروغى نشنيده‌ام . آيا به ياد مىآورى كه من و تو ميان قبيله بنى لوذان راه مىرفتيم و تو مىگفتى : عثمان بن عفّان به خودش ستم كرد و معاوية بن ابى سفيان مردى گمراه و گمراه كننده بود ؛ و پيشواى هدايت و حق ، على بن ابى طالب است ؟\r\nگفت : آرى ، گواهى مىدهم كه اين نظر و گفتار من است . گفت : بنابراين من گواهى مىدهم كه تو از گمراهانى . برير گفت : آيا مىخواهى كه دست از مبارزه بكشيم و مباهله كنيم و از خداوند بخواهيم كه دروغگو را لعنت كند و او را بكشد . سپس بيا تا مبارزه كنيم . آنگاه به كنارى رفتند و ايستادند و دستها را به آسمان بلند كرده و دعا كردند كه خداوند دروغگو را لعنت و راستگو ، دروغگو را بكشد . آنگاه به يكديگر حمله‌ور شدند . دو ضربت ميان آن دو رد و بدل شد . يزيد بن معقل ضربت سبكى به برير زد كه كارگر نيفتاد . اما برير چنان ضربتى به او زد كه كلاهخودش را شكافت و در مغزش جاى گرفت و چنان به زمين خورد كه گويى از كوه افتاده است . گويى هم اينك به چشم خود مىبينم كه شمشير برير چنان در سر او محكم شده بود كه با زور آن را بيرون آورد . آنگاه رضى بن منقذ عبدى حمله كرد و با برير دست به گريبان شد . آن دو مدتى با يكديگر جنگيدند ، تا آنكه برير بر روى سينهء رضى نشست و او فرياد بر آورد : كجايند اهل جنگ و دفاع ؟ !\r\nگويد : كعب بن جابر بن عمرو أزدى رفت تا به برير حمله كند . من گفتم : اين مرد برير بن خضير قارى است كه در مسجد به ما قرآن مىآموخت . اما او بى توجه به اين سخن ،\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nحمله كرد و با نيزه به پشت برير زد . برير كه چنين ديد ، روى رضى زانو زد و صورتش را گاز گرفت و بينى او را كند . اما كعب بن جابر آن قدر با نيزه به برير زد كه از روى رضى كنار رفت ؛ و سپس با شمشير او را كشت . » « 1 »\r\nابن شهر آشوب نوشته است كه برير پس از حرّ به ميدان آمد و اين رجز را مىخواند :\r\nمن بريرم و پدرم خضير است ، شجاعى كه غرش او شير را مىترساند .\r\nاهل خير ، با نيكى من آشنايند . من شما را مىزنم و هيچ زيانى در اين كار نمىبينم .\r\nكار نيك از برير اين گونه سر مىزند .\r\nآن كسى كه او را كشت بحير بن أوس ضبّى بود . « 2 »\r\nولى شيخ صدوق نقل كرده است كه برير پس از عبداللَّه بن أبى عروهء غفارى به ميدان مبارزه رفت ؛ « 3 » كه او خود پس از حبيب بن مظاهر به ميدان رفت . برير مىگفت :\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 322 ؛ و ر . ك : الكامل فى التاريخ ، ج 3 ، ص 289 - 290 ؛ انساب الاشراف ، ج 3 ، ص 399 ؛ مثيرالاحزان ، ص 61 ؛ اللهوف ، ص 160 . در برخى منابع به جاى يزيد بن معقل ، يزيد بن مغفل نوشته شده است . طبرى در ادامه روايت خود مىنويسد : عفيف گفت : گويى « عبدى » را مىبينم كه از زمين برخاسته ، خاك از قبايش مىتكاند و مىگويد : اى برادر ازدى ، چنان احسانى دربارهء من كردى كه هرگز فراموش نمىكنم ! . . . چون كعب بن جابر برگشت ، نوار بنت جابر ، همسر يا خواهرش ، به او گفت : آيا با پسر فاطمه دشمنى كردى و سرور قاريان را كشتى ؟ به خدا سوگند تو گناهى بس بزرگ انجام داده‌اى و من هرگز يك كلام با تو سخن نخواهم گفت !\r\nكعب بن جابر در پاسخ او اشعارى گفت و طى آن او را نكوهش كرد و به ستايش و تعريف از خود پرداخت و بر دوستى يزيد بن معاويه تأكيد ورزيد ! و به رقم آن در همين اشعار در مدح امام و يارانش گفته است :\r\nاز آن هنگام كه من به سن بلوغ رسيده‌ام نه در زمانشان و نه پيش از آن ، همانند آنها نديده‌ام .\r\nدر هنگام نبرد ضربت شمشيرشان سخت كوبنده است ، بدانيد كه هركس در پى دفاع از شرافتش باشد كوبنده است . در حالى كه بدون زره در مقابل شمشير و نيزه شكيبايى ورزيدند و به دفاع و مبارزه پرداختند ، گرچه سودى نداشت !\r\n( 2 ) - ر . ك : مناقب آل ابى طالب ، ج 4 ، ص 100 . اين مطلب خلاف مشهورى است كه در روايت طبرى آمده است مبنى بر اينكه كشنده برير ، كعب بن جابر بن عمرو ازدى ملعون بود .\r\n( 3 ) - پيش از اين ديديم كه بنا به روايت ابن شهر آشوب در المناقب ( ج 4 ، ص 113 ) عبداللَّه بن عروهء غفارى ازشهيدان حملهء نخست بود . درآنجا يادآور شديم كه كسانى از مورخان نوشته‌اند كه او و برادرش عبدالرحمن در حال مبارزه كشته شدند . ر . ك : امالى ، صدوق و نيز ابصار العين ، ص 767 .\r\n","page_name":" 279 ","page_number":279},
  {"content":"\r\n\r\nمن بريرم و پدرم خضير است ، از كسى كه اهل خير نيست ، خير مخواهيد .\r\nبرير پس از به هلاكت رساندن سى تن از نيروهاى دشمن ، خود نيز به فيض شهادت نايل آمد . « 1 »\r\nدر كتاب تسلية المجالس آمده است كه برير به دشمن حمله مىكرد و مىگفت : « اى كشندگان اميرمؤمنان پيش آييد ، اى كشندگان فرزندان بدريّون پيش آييد ، اى كشندگان فرزندان و بازماندگان پيامبر ( ص ) پيش آييد » « 2 »\r\n\r\nشهادت عمرو بن قرظهء انصارى\r\nطبرى مىنويسد : « عمرو بن قرظهء انصارى به ميدان رفت و در دفاع از امام حسين ( ع ) به پيكار پرداخت و مىگفت :\r\nجنگاوران انصار مىدانند كه من از قلمرو خاندانم پشتيبانى مىكنم با ضربت جوانى كه خون و خانه‌اش را فداى حسين مىكند . » « 3 »\r\n\r\n\r\n","description":"","footnote":"\r\n( 1 ) - أمالى ، صدوق ، ص 136 - 137 ، مجلس 30 ، حديث شمارهء 1 .\r\n( 2 ) - تسلية المجالس ، ج 2 ، ص 283 ؛ بحار ، ج 45 ، ص 15 .\r\n( 3 ) - تاريخ الطبرى ، ج 3 ، ص 113 . سيد بن طاووس در اللهوف ( 162 ) مىنويسد : « آنگاه عمروبن قرظهء انصارى بيرون آمد و از حسين ( ع ) اجازهء ميدان خواست و او اجازه فرمود . او همانند كسى كه مشتاق رسيدن به پاداش اخروى است جنگيد و در خدمت پادشاه آسمان كوشش بسيار كرد ، تا آنكه شمار بسيارى از سپاه ابن زياد را به قتل رساند و پايمردى و جهاد را يك جا به نمايش گذاشت . هر تيرى كه به سوى حسين مىآمد آن را با دست دفع مىكرد و هر شمشيرى كه به سوى ايشان حواله مىگرديد ، آن را به جان خويش مىخريد . او اجازه نداد كه هيچ گزندى به حسين ( ع ) برسد تا آنكه جراحتهاى وارده او را بى رمق كرد . آنگاه رو به حسين كرد و گفت : اى فرزند رسول خدا ( ص ) آيا من به عهد خويش وفا كردم ؟\r\nحضرت فرمود : آرى تو در بهشت پيشاپيش منى . سلام مرا به رسول خدا برسان و بگو كه من نيز به دنبال شما مىآيم . سپس آن قدر جنگيد تا كشته شد . خداى از او خشنود باد . » در مثير الاحزان ( ص 61 ) آمده است : « من از قلمرو شرافت دفاع مىكنم » و « ضربت جوانى كه نمىگريزد . » نيز شيخ ابن نما نوشته است كه منظور وى از عبارت « در راه حسين خون و خانه‌ام را فدا مىكنم » تعريض به ابن سعد بود . چرا كه وقتى امام حسين ( ع ) به پسر سعد گفت كه با من همراه شو ، او گفت : من از خانه‌ام بيمناكم . حسين ( ع ) فرمود : من عوضش را به تو مىدهم . گفت : بر اموالم بيمناكم ! فرمود : من به جاى آن از اموالى كه در حجاز دارم به تو مىدهم . . . ( ر . ك : مثيرالاحزان ، ص 61 و ابصار العين ، ص 156 ) .\r\n","page_name":" 280 ","page_number":280},
  {"content":"\r\n\r\nطبرى در ادامهء روايت مىنويسد : « ابو مخنف به نقل از ثابت بن هبيره گويد : سپس عمرو بن قرظهء انصارى ، كه همراه حسين ( ع ) بود ، كشته شد . برادرش به نام على ، كه در سپاه عمر سعد بود ، فرياد زد : اى حسين ، برادرم را گمراه كردى و او را فريفتى و به كشتن دادى ! حضرت فرمود : خداوند برادرت را گمراه نكرد ، بلكه او را هدايت و تو را گمراه كرد ! گفت : خداوند مرا بكشد اگر تو را نكشم و يا آنكه خودم كشته شوم ؛ و حمله كرد . نافع بن هلال مرادى حمله كرد و با يك ضربت او را بر خاك افكند . يارانش او را از ميدان به در بردند و پس از مدتى مداوا بهبود يافت . » « 1 »\r\n\r\nشهادت نافع بن هلال جملى\r\nنافع بن هلال در حادثهء كربلا مواضع قهرمانانهء فراوانى داشت . طبرى درباره يكى از مواضع آن قهرمان بزرگ ، به نقل از يحيى بن هانى بن عروه ، مىنويسد : نافع بن هلال در آن روز مىجنگيد و مىگفت :\r\nمن شير جملى و بر دين على هستم ! « 2 »\r\nدر اين هنگام مردى به نام حريث به سوى او شتافت و گفت : من بر دين عثمانم .\r\nگفت : تو بر دين شيطانى ؛ و بر او حمله كرد و او را كشت . در اين هنگام عمرو بن حجاج زبيدى فرياد زد : اى نابخردها ، آيا مىدانيد با چه كسى مىجنگيد ؟ شما با شجاعان كوفه مىجنگيد . با آنها جنگ تن به تن مكنيد كه آنها دست از جان شسته‌اند . شمار اينان اندك است و زمان درازى هم نخواهند پاييد . اگر آنان را سنگباران كنيد ، همه كشته خواهند شد .\r\n\r\n\r\n","description":"","footnote":"\r\n( 1 ) - همان ، ص 324 . سماوى در كتاب ابصار العين ( ص 156 ) نوشته است كه زندگينامهء على بن قرظه در كتابهاى رجالى اهل تسنن آمده و از او روايت مىكنند و او را مىستايند بى آنكه از برادر شهيدش نامى به ميان بياورند !\r\n( 2 ) - سماوى در ابصار العين ( ص 149 ) مطلب را به همين صورت نقل كرده است ، ولى در اصل روايت طبرى آمده است : من جملى هستم و بر دين على هستم . از آنجا كه وزن رجز به اين صورت درست نمىآيد ، ما نيز مطلب را از سماوى نقل كرديم . در الارشاد ( ج 2 ، ص 103 ) آمده است : من فرزند هلال بجلى هستم ، من بر دين على هستم .\r\n","page_name":" 281 ","page_number":281},
  {"content":"\r\n\r\nعمر سعد گفت : راست گفتى ، نظر ، نظر توست . آنگاه كس فرستاد و فرمان داد كه از جنگ تن به تن بپرهيزند . » « 1 »\r\nنافع بن هلال نامش را بر فاق تيرهايش نوشته بود و آنها را مسموم مىكرد و به سوى دشمن مىافكند و مىگفت :\r\nمن با اين تيرهايى كه مسموم است و به وسيله پرهايشان در حركتند به سوى دشمن تيراندازى مىكنم .\r\nتا آنكه زمين از باران تير پرگردد ؛ و ترس براى جان آدمى سودى ندارد .\r\nاو موفق شد علاوه بر مجروح ساختن شمارى از سپاهيان عمر سعد ، دوازده تن را نيز به هلاكت برساند . پس از آنكه تيرهايش به اتمام رسيد ، شمشير كشيد و به دشمن حمله كرد و مىگفت :\r\nمن شير جملى ، و بر دين على هستم !\r\nدشمن از هر سو به او حمله كرده ، او را در حلقه محاصره قرار دادند و با سنگ و چوب زدند تا آنكه بازويش شكست . آنگاه او را به اسارت در آوردند . شمر بن ذى الجوشن همراه با دار و دسته‌اش او را نزد عمر سعد برد . عمر گفت : واى بر تو اى نافع چه بلايى بر سرت آورده‌اى ؟ گفت : خداوند از نيّت من آگاه است . مردى كه خونها را بر محاسن وى جارى ديد گفت : مىدانى چه به سرت آمده است ؟ گفت : به خدا سوگند به جز آنها كه مجروح كرده‌ام ، دوازده تن از شما را به قتل رسانده‌ام و خويشتن را بر اين تلاش نكوهش نمىكنم .\r\nاگر دست و بازويم سالم مىبود ، نمىتوانستيد مرا به اسارت در آوريد !\r\nشمر خطاب به ابن سعد گفت : خداوند كارت را راست گرداند ، او را بكش !\r\nعمر سعد گفت : تو او را آورده‌اى ، خودت هم او را بكش . همين كه شمر شمشير كشيد ، نافع به وى گفت : به خدا سوگند ، بدان كه اگر تو از مسلمانان مىبودى ، بر تو گران مىآمد\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 324 ؛ الارشاد ، ج 2 ، ص 103 ؛ اعلام الورى ، ج 2 ، ص 402 ؛ مثيرالاحزان ، ص 60 ؛ بحار ، ج 45 ، ص 19 .\r\n","page_name":" 282 ","page_number":282},
  {"content":"\r\n\r\nكه خدا را با خونهاى ما ديدار كنى ! خدا را سپاس مىگويم كه مرگ ما را به دست آفريدگان شرورش قرار داد . آنگاه شمر ملعون او را به قتل رساند . « 1 »\r\nخوارزمى نقل كرده است كه شهادت نافع بن هلال پس از شهادت سعيد بن عبداللَّه حنفى بوده است ، آنجا كه مىگويد : « پس از او نافع بن هلال بجلى و به قولى هلال بن نافع به ميدان آمد . او تيراندازى بود كه تيرهايش به خطا نمىرفت و دستش را خضاب مىكرد . . . . » « 2 »\r\nسماوى بر اين باور است كه نافع پس از شهادت عمرو بن قرظه و پس از آنكه او ، على ، برادر عمرو بن قرظه ، را كشت ، به شهادت رسيد . آنجا كه مىگويد : « هانىبن عروه مرادى نقل كرده است كه پس از به جولان آمدن سپاه - بعد از كشته شدن على به دست نافع - نافع بن هلال به آنان حمله ور شد و شمشير در ميان آنان نهاد و مىگفت :\r\nاگر مرا نمىشناسيد ، من پسر جملى هستم و دين من دين حسين بن على ( ع ) است . » « 3 »\r\nشايد سماوى اين مطلب را از مضمون نقلهاى طبرى برداشت كرده است .\r\nاما شيخ صدوق داستان شهادت نافع بن هلال را پس از شهادت وهب بن وهب نقل كرده و از او به نام « هلال بن حجّاج » « 4 » ياد كرده است . آنجا كه مىگويد : « سپس هلال بن حجّاج به ميدان آمد و مىگفت :\r\nمن با اين تيرهاى نشان‌دار تيراندازى مىكنم ؛ و ترس براى جان آدمى سودى ندارد .\r\nآنگاه سيزده تن از سپاه دشمن را كشت و سرانجام خود كشته شد . » « 5 »\r\n\r\n\r\n","description":"","footnote":"\r\n( 1 ) - ر . ك : تاريخ الطبرى ، ج 3 ، ص 328 ؛ ابصار العين ، ص 149 - 150 ؛ و ر . ك : تسلية المجالس ، ج 2 ، ص 296 ( در اين كتاب هلال بن نافع آمده است ) ؛ انساب الاشراف ، ج 3 ، ص 404 .\r\n( 2 ) - ر . ك : مقتل الحسين ، خوارزمى ، ج 2 ، ص 24 .\r\n( 3 ) - ابصار العين ، ص 149 .\r\n( 4 ) - برخى از منابع نام نافع بن هلال را به طور معكوس هلال بن نافع نوشته‌اند . سماوى درباره ضبط نام وىمىنويسد : بر سر برخى زبانها چنين جارى است و نيز در برخى كتابها هلال بن نافع آمده است ؛ كه مطابق ضبط پيشينيان غلط است . ( ر . ك : ابصار العين ، ص 150 ) . ولى صدوق كه خود از پيشينيان است نامش را هلال بن حجّاج نوشته است و اين از همه شگفت انگيزتر است ! دقت كنيد .\r\n( 5 ) - امالى ، صدوق ، ص 137 ، مجلس 30 ، حديث شمارهء 1 .\r\n","page_name":" 283 ","page_number":283},
  {"content":"\r\n\r\nابن شهر آشوب شهادت او را پس از شهادت زهير بن قين نوشته است ، آنجا كه مىگويد :\r\n« سپس هلال بن نافع بجلى « 1 » به ميدان آمد و مىگفت :\r\nمن جوان يمنى بجلى و بر دين حسين بن على ( ع ) هستم .\r\nشما را با ضربتى همانند جوانى قهرمان مىزنم ؛ و خداوند سرانجام كارم را به خير خواهد كرد . « 2 »\r\nآنگاه دوازده و به روايتى هفتاد مرد را كشت . » « 3 »\r\n\r\nشهادت يزيد بن مغفل جعفى « 4 »\r\nسماوى گويد : « مقتل نگاران و سيره نويسان نوشته‌اند كه چون در روز دهم جنگ در گرفت ، يزيد بن مغفل از امام ( ع ) اجازه مبارزه خواست و آن حضرت اجازه فرمود . او پيش رفت و چنين مىگفت :\r\nمن يزيد پسر مغفّل هستم و در دستم شمشيرى برّان است . در ميان گرد و غبار جنگ آن را بر پيشانيها فرود مىآورم ، در دفاع از حسين با افتخار و برتر .\r\nآنگاه آن قدر جنگيد تا كشته شد . » « 5 »\r\n\r\n\r\n","description":"","footnote":"\r\n( 1 ) - سماوى گويد : « جملى منسوب است به جمل ، تيره‌اى از مذحج است . اما بر سر برخى زبانها افتاده و در برخى كتابها بجلى آمده است ؛ كه غلطى آشكار است . ( ابصار العين ، ص 150 ) .\r\n( 2 ) - در مقتل الحسين خوارزمى ( ج 2 ، ص 25 ) آمده است :\r\nمن جوان يمنى جملى هستم و دين من دين حسين بن على ( ع ) است . ديدگاه من اين است كه اگر امروز كشته شوم به آرزوى خويش رسيده‌ام و عمل خويش را ديدار مىكنم . آنگاه سيزده تن از دشمن را كشت تا آنكه بازوانش را شكستند و او را به اسارت در آوردند . سپس شمر بن ذى الجوشن برخاست و او را گردن زد .\r\n( 3 ) - مناقب آل ابى طالب ، ج 4 ، ص 104 .\r\n( 4 ) - او پسر عموى حجاج بن مسروق جعفى است كه شرح حالش گذشت .\r\n( 5 ) - ابصار العين ( ص 153 - 154 ) نيز سماوى نوشته است : « مرزبانى در معجم خويش گويد : « هنگامى كه جنگ شدت گرفت ، او پيش رفت و مىگفت :\r\nاگر مرا نمىشناسيد من يزيد بن مغفل هستم ، در هنگام نبرد سر تا پا مسلحم ،\r\nدر دستم شمشيرى است برّان كه با آن در ميان گرد و غبار جنگ ، دلاوران را از پا در مىآورم .\r\nگويد : او پيكارى بى مانند كرد و جماعت بسيارى را به هلاكت رساند و سرانجام خود نيز كشته شد - خداوند از او خوشنود باد . »\r\n","page_name":" 284 ","page_number":284},
  {"content":"\r\n\r\nاما خوارزمى « 1 » و ابن شهر آشوب « 2 » همين رجز را براى شخصى ديگر يعنى أنيس بن معقل اصبحى نقل كرده است . شايد وى همان يزيد بن مغفل جعفى باشد ؛ خداوند بهتر مىداند .\r\n\r\nشهادت موقّع « 3 » بن ثمامهء اسدى صيداوى\r\nسماوى مىنويسد : « موقّع از جمله كسانى بود كه شبانه به امام ( ع ) پيوستند . ابو مخنف گويد : « 4 » موقّع بر زمين افتاد و خويشاوندانش او را نجات دادند و به كوفه بردند و در آنجا پنهان كردند . وقتى به ابن زياد خبر دادند ، كس فرستاد تا او را بكشند . اما گروهى از بنى اسد درباره‌اش شفاعت كردند . عبيداللَّه از خونش در گذشت ، ولى او را به كُند و زنجير بست و به زاره تبعيد كرد . « 5 » او بر اثر جراحاتى كه داشت بيمار بود و در همان جا دست و پا بسته\r\n\r\n\r\n","description":"","footnote":"\r\n( 1 ) - خوارزمى گويد : پس از او - يعنى پس از جون ، غلام ابوذر - انيس بن معقل اصبحى به ميدان رفت ومىگفت : من انيس پسر معقل هستم و در دستم تيغى برّان است .\r\nدر ميان گرد و غبار جنگ آن را بر پيشانى دشمن فرود مىآورم تا زنگارش زدوده شود و صيقلى گردد ؛ در دفاع از حسين برتر و با فضيلت ، فرزند رسول خدا ، بهترين فرستادگان . آنگاه آنقدر جنگيد تا كشته شد . خوارزمى ، ج 2 ، ص 23 ؛ الفتوح ، ج 5 ، ص 198 .\r\n( 2 ) - ابن شهر آشوب گويد : سپس - يعنى پس از جوين بن مالك - يزيد بن معقل اصبحى به ميدان رفت و مىگفت :\r\nمن انيس و پسر معقل هستم و در دستم شمشيرى برّان است ،\r\nكه به وسيله آن در ميدان جنگ از سرها بالا مىروم و از حسين بن على ، اين مرد بزرگ و با فضيلت و فرزند رسول خدا ، بهترين فرستادگان ، دفاع مىكنم .\r\n« آنگاه بيش از بيست تن از سپاه دشمن را كشت . » ( مناقب آل ابى طالب ، ج 4 ، ص 103 ) .\r\n( 3 ) - در برخى منابع تاريخى مانند تاريخ طبرى ( ج 3 ، ص 335 ) و الكامل فى التاريخ ( ج 3 ، ص 296 ) نام وى مرقّع آمده است . ولى سماوى آن را موقّع بر وزن معظّم كه در اصل به معناى گرفتار شده به رنج است ضبط كرده است ( ر . ك : ابصار العين ، ص 118 ) . زنجانى نيز به نقل از عسقلانى نام او را به همين صورت ذكر كرده است . ( تسلية المجالس ، ص 195 ، شماره 156 )\r\n( 4 ) - اگر نوشته‌هاى سماوى به نقل از تاريخ طبرى ( ج 3 ، ص 335 ) باشد ، در آنجا چنين آمده است : « جزاينكه مرقع بن ثمامهء اسدى تيرهايش را بر روى زمين پخش كرد و دو زانو نشست و با دشمن مىجنگيد . چند تن از خويشاوندانش آمدند و گفتند : تو در امانى ، نزد ما بيا ، او نيز رفت . هنگامى كه عمر سعد كار آنان را به عبيداللَّه زياد گزارش داد ، او را به زاره كوچانيد . »\r\n( 5 ) - زاره جايى است در عمان كه زياد و پسرش هر كس از اهل كوفه و بصره را كه مىخواستند به آنجا تبعيدمىكردند .\r\n","page_name":" 285 ","page_number":285},
  {"content":"\r\n\r\nآن قدر ماند تا آنكه يك سال بعد جان سپرد . كميت اسدى درباره‌اش مىگويد : « و ابو موسى اسير در زنجير » - و مقصودش موقّع است . » « 1 »\r\n\r\nشهادت عمر « 2 » ( عمرو ) بن جنادهء انصارى خزرجى\r\nجنادة بن كعب بن حرث انصارى خزرجى از جمله اصحابى بود كه در حملهء نخست به شهادت رسيد . او شانزده تن از سپاهيان دشمن را كشت . « 3 » جناده از كسانى بود كه همراه خانواده‌اش از مكّه با امام ( ع ) همراه آمده بود . پسرش به نام عمرو ، كه در آن هنگام يازده سال داشت ، « 4 » پس از پدرش نزد امام ( ع ) رفت و از آن حضرت اجازه ميدان خواست . حضرت اجازه نداد و فرمود : پدر اين جوان در حملهء نخست كشته شده است « 5 » و شايد مادرش راضى نباشد . اما او گفت : مادرم خودش به من فرمان داده است . آنگاه امام ( ع ) به او اجازه فرمود و ديرى نگذشت كه كشته شد و سرش را به سوى اردوگاه حسين ( ع ) انداختند . مادرش سر را برداشت و خون را از آن پاك كرد و آن را به مردى از دشمن كه در نزديك او بود كوفت و او را كشت . آنگاه به خيمه بازگشت و عمودى و به قولى شمشيرى برداشت و اين شعر را خواند :\r\nمن پيرى ناتوانم در ميان زنان ، فرتوت و فرسوده و لاغر\r\nبراى دفاع از فرزندان شريف فاطمه ، شما را با ضربتى سخت مىكوبم .\r\nپس از آنكه دو مرد را با عمود خيمه زد ، امام ( ع ) او را به خيمه بازگرداند . » « 6 »\r\n\r\n\r\n","description":"","footnote":"\r\n( 1 ) - ابصار العين ، ص 117 .\r\n( 2 ) - سماوى ( ابصار العين ، ص 159 ) نام وى را عمر ذكر كرده است ، ولى ديگران عمرو نوشته‌اند .\r\n( 3 ) - ر . ك : مناقب آل ابى طالب ، ج 4 ، ص 104 . در اين كتاب آمده است : سپس فرزندش به ميدان مبارزه‌رفت و به شهادت رسيد .\r\n( 4 ) - ر . ك : مقتل الحسين ، مقرّم ، ص 253 .\r\n( 5 ) - در ابصار العين ( ص 159 ) آمده است : پدرش در معركه كشته شده است .\r\n( 6 ) - مقتل الحسين ، مقرّم ، ص 253 ؛ و ر . ك : ابصار العين ، ص 159 ؛ حياة الحسين بن على ( ع ) ، ج 3 ، ص 223 - 224 .\r\n","page_name":" 286 ","page_number":286},
  {"content":"\r\n\r\nاما خوارزمى داستان شهادت جناده و پس از وى پسرش عمرو را اين گونه نقل كرده است : « پس از او « 1 » جنادة بن حرث انصارى « 2 » به ميدان رفت و مىگفت :\r\nمن جناده فرزند حارث هستم ، نه ضعيفم و نه بيعت خويش را مىشكنم ، تا آنكه وارثم از ميان اندامهاى مانده در خاك برخيزد . آنگاه حمله كرد و آن قدر جنگيد تا كشته شد .\r\nپس از او عمروبن جناده به ميدان آمد و اين شعر را مىخواند :\r\nمن گلوى پسر هند را سخت مىفشارم ،\r\nو به همراه قهرمانان انصار و مهاجرانى كه در ميان گرد و غبار جنگ ،\r\nنيزه‌هاشان از خون كافران رنگين شده است ، او را درون خانه‌اش هدف تير قرار مىدهم .\r\nشمشير مهاجر و انصار در روزگار پيامبر از خون كافران رنگين بود و امروزه از خون تبه‌كاران رنگين است .\r\nامروز از خون گروهى رنگين است كه براى يارى اشرار قرآن را به كنار نهاده‌اند ؛\r\nاينان در پى انتقام كشته شدگان بدر هستند و امروز شمشيرهاى برنده به دست گرفته‌اند .\r\nبه پروردگارم سوگند كه من هيچ گاه دست از زدن تبه كاران با شمشير برّنده برنخواهم داشت ،\r\nامروزه اين حقى است كه بر من واجب است و هر روزى كه در آن درگيرى و بگو مگو باشد .\r\nآنگاه حمله كرد و جنگيد تا كشته شد » . « 3 »\r\nخوارزمى آنگاه به نقل داستانى مىپردازد كه سماوى و مقرّم هر دو ، آن را براى جوانى ديگر نقل كرده‌اند . او مىنويسد : « سپس جوان ديگرى بيرون آمد كه پدرش در ميدان\r\n\r\n\r\n","description":"","footnote":"\r\n( 1 ) - يعنى پس از نافع بن هلال جملى ( ر . ك : مقتل الحسين ، خوارزمى ، ج 2 ، ص 24 - 25 ) .\r\n( 2 ) - در ميان ياران امام حسين ( ع ) كه در كربلا در ركاب آن حضرت به شهادت رسيدند ، دو تن به نام جناده بوده‌اند . يكى جنادة بن حرث مرادى مذحجى سلمانى كوفى كه همراه عمرو بن خالد صيداوى و گروهى ديگر در آغاز جنگ به شهادت رسيد . ديگرى جنادة بن كعب بن حرث انصارى خزرجى كه در حمله نخست به شهادت رسيد . ( ر . ك : ابصار العين ، ص 144 و 158 . )\r\n( 3 ) - مقتل الحسين ( ع ) ، خوارزمى ، ج 2 ، ص 25 - 26 .\r\n","page_name":" 287 ","page_number":287},
  {"content":"\r\n\r\nكشته شد . مادرش كه با وى همراه بود گفت : فرزندم برو و در حضور فرزند رسول خدا ( ص ) بجنگ تا كشته شوى ! گفت : چنين مىكنم و بيرون رفت . امام حسين ( ع ) فرمود : پدر اين جوان كشته شده است و ممكن است مادرش از ميدان رفتن وى راضى نباشد . جوان گفت :\r\nاى فرزند رسول خدا ( ص ) خود مادرم به من امر كرده است ! آنگاه بيرون رفت و اين رجز را مىخواند :\r\nامير من حسين است و چه نيكو اميرى است ،\r\nاو موجب روشنايى دل بشارت دهنده و بيم دهنده است .\r\nوالدين او على و فاطمه هستند ، آيا همتايى برايش مىشناسيد ؟\r\nآنگاه جنگيد و كشته شد . سرش را بريدند و در ميان لشكر امام ( ع ) انداختند . مادرش سر را برداشت و خطاب به آن گفت : اى پسرم ، اى نور چشمم و اى ميوه دلم ، آفرين بر تو باد !\r\nآنگاه با سر فرزندش يكى از مردان دشمن را هدف قرار داد و كشت . سپس عمود خيمه را برداشت و به دشمن حمله كرد و مىگفت :\r\nمن در ميان زنان پيرى فرتوت و ناتوانم\r\nو در دفاع از فرزندان فاطمهء با شرافت با شما مىجنگم .\r\nاو دو تن از مردان را زد و كشت . آنگاه امام حسين ( ع ) به او فرمان بازگشت داد و برايش دعا كرد . » « 1 »\r\n\r\n\r\n","description":"","footnote":"\r\n( 1 ) - مقتل الحسين ( ع ) ، خوارزمى ، ج 2 ، ص 25 - 26 ؛ بحار الانوار ، ج 45 ، ص 27 - 28 ، به نقل از تسلية المجالس . در اين كتاب بيت زير نيز اضافه شده است :\r\nاو سيمايى دارد همانند خورشيد درخشنده و پيشانيش مانند ماه تابان است .\r\nابن شهر آشوب در المناقب ( ج 4 ، ص 104 ) ، پس از نقل داستان شهادت جنادة بن حارث مىنويسد : « سپس پسرش به ميدان رفت و به شهادت رسيد . آنگاه جوانى بيرون آمد و مىگفت . . . » و ابيات و بقيه داستان را نقل مىكند . شيخ عباس قمى در نفس المهموم ( ص 293 ) مىنويسد : « مىگويم : من احتمال مىدهم كه اين جوان ، فرزند مسلم بن عوسجه اسدى باشد ، زيرا حكايتى نزديك به همين مضمون از روضة الاحباب در مورد پسر مسلم بن عوسجه پس از نقل داستان كشته شدن پدرش نقل شده است و مثل همان روايت در روضة الشهدا نيز آمده است و اللَّه العالم » . نيز شيخ عباس در حاشيه همان صفحه مىنويسد : « و احتمال دارد كه وى پسر مسعود بن حجّاج باشد و در زيارت منسوب به ناحيه مقدسه ( بحار ، ج 45 ، ص 72 ) آمده است : السلام على مسعود بن حجّاج و ابنه » .\r\n","page_name":" 288 ","page_number":288},
  {"content":"\r\n\r\n\r\nشهادت دو برادر از بنى غفار\r\nطبرى مىنويسد : « هنگامى كه ياران امام حسين ( ع ) ديدند كه تلفات آنها زياد شده ، و آنان ياراى دفاع از آن حضرت و خودشان را ندارند ، براى كشته شدن در برابر آن حضرت از يكديگر پيشى مىجستند . از جمله عبداللَّه و عبدالرّحمن پسران عزره ( عروه ) غفارى آمدند و گفتند : اى ابا عبداللَّه از ما بر شما درود باد ! دشمن ، ما را محاصره كرده است و ما دوست داريم كه در راه دفاع از شما در حضورتان به شهادت برسيم !\r\nفرمود آفرين بر شما ، به من نزديك شويد !\r\nآن دو پيش آمدند و نزديك آن حضرت سرگرم پيكار گشتند . يكى از آن دو مىگفت :\r\nقبيله بنى غفار از تيره خندف و بنى نزار به خوبى مىدانند ،\r\nكه ما ، گروه كافران را با تيغ تيز و شمشير برّان سركوب مىكنيم .\r\nاى مردم با شمشير « مشرفى » و نيزه‌هاى تيز از نسل آزاده دفاع كنيد . « 1 »\r\nاما خوارزمى نوشته است كه « قرّة بن ابى قرّه غفارى » پس از « يحيى بن سليم مازنى » به ميدان رفت و مىگفت :\r\nبنى غفار و خندف ، بعد از بنى نزار به خوبى مىدانند . . .\r\nسپس جنگيد تا كشته شد . « 2 »\r\nشايان ذكر است كه به نوشته ابن شهر آشوب ، عبداللَّه در حمله نخست به شهادت رسيد . « 3 »\r\nهمچنين سماوى نوشته است كه عبداللَّه و برادرش عبدالرحمن به امام نزديك شدند و در فاصله كمى از ايشان مىجنگيدند ؛ و رجزى را كه يكى مىخواند ، ديگرى تكميل مىكرد . . . و آن قدر جنگيدند تا كشته شدند . « 4 » بنابراين هيچ بعيد نيست كه اين دو تن در حمله نخست\r\n\r\n\r\n","description":"","footnote":"\r\n( 1 ) - تاريخ الطبرى . ج 3 ، ص 328 .\r\n( 2 ) - مقتل الحسين ( ع ) ، خوارزمى ، ج 2 ، ص 21 ؛ ابن شهر آشوب از وى با نام قرّة بن ابى غرّه غفارى ياد كرده و نوشته است كه او 68 تن را به هلاكت رساند . اما شيخ صدوق ( امالى ، مجلس 30 ، حديث شماره 1 ) از وى با نام « عبداللَّه بن ابى عروه غفارى » ياد كرده و ضمن نقل رجزش نوشته است كه او بيست تن را به هلاكت رساند .\r\n( 3 ) - ر . ك : مناقب آل ابى طالب ، ج 4 ، ص 113 .\r\n( 4 ) - ر . ك : ابصار العين ، ص 175 - 176 .\r\n","page_name":" 289 ","page_number":289},
  {"content":"\r\n\r\nجنگيده و كشته شده باشند . در زيارت ناحيه مقدسه بر آن دو تن اين گونه درود فرستاده شده است : « السلام على عبداللَّه و عبدالرحمن ابْنَى عروة بن حراق الغفاريين . » « 1 »\r\n\r\nشهادت حنظلة بن اسعد شبامى و سيف و مالك جابرى\r\nطبرى مىنويسد : « دو جوان جابرى يعنى سيف بن حارث‌بن سريع و مالك بن عبدبن سريع ، كه پسر عمو و از يك مادر بودند ، با چشم گريان به حضور امام‌حسين ( ع ) رسيدند .\r\nحضرت به آنان فرمود : اى پسران برادرم ، چرا گريه مىكنيد ؟ به خدا سوگند من اميدوارم كه در همين ساعت چشم شما روشن گردد .\r\nگفتند : خداوند ما را فدايتان كند . به خدا سوگند ، ما براى خودمان گريه نمىكنيم . بلكه گريه ما براى شما است كه مىبينيم دشمن شما را محاصره كرده است و ما توان دفاع از شما را نداريم !\r\nگفت : اى برادر زادگان من ، خداوند به خاطر اين عشق و علاقه و دفاع جانانه‌اى كه از امام خويش مىكنيد ، نيك‌ترين پاداش پرهيزگاران را به شما عنايت فرمايد .\r\nحنظله شبامى نيز آمد و در حضور امام ( ع ) ايستاد و فرياد زد : اى قوم من ، من از روزى مثل روز دسته‌ها ( ى مخالف خدا ) بر شما مىترسم ، نظير سرنوشت قوم نوح و عاد و ثمود ، و كسانى كه پس از آنها آمدند ؛ و خداوند بر بندگان ستم نمىخواهد . اى قوم من ، من بر شما از روزى كه مردم يكديگر را ( به يارى ) ندا در مىدهند ، بيم دارم . روزى كه پشت‌كنان باز مىگرديد ، براى شما در برابر خدا هيچ حمايت‌گرى نيست ؛ و هر كه را خداوند گمراه كند او را رهبرى نيست . » « 2 » اى مردم حسين را مكشيد ، « كه خدا شما را به عذابى سخت هلاك مىكند و هر كه دروغ بندد نوميد گردد » . « 3 » امام ( ع ) خطاب به او فرمود : اى پسر اسعد ، خدايت\r\n\r\n\r\n","description":"","footnote":"\r\n( 1 ) - بحار ، ج 45 ، ص 71 .\r\n( 2 ) - يا قَوْمِ انِّى أَخافُ عَلَيْكُمْ مِثْلَ يَوْمِ الْأَحْزابِ مِثْلَ دَأْبِ قَوْمِ نُوحٍ وَ عادٍ وَ ثَمُودَ وَالَّذِينَ مِنْ بَعْدِهِمْ وَ مَا اللَّه‌ُيُرِيدُ ظُلْمَاً لِلْعِبادِ وَ يا قَوْمِ انّى اخافُ عَلَيْكُمْ يَوْمَ التَّنادِ يَوْمَ تُوَلُّونَ مُدْبِرِينَ ما لَكُمْ مِنَ اللَّهِ مِنْ عاصِمٍ وَ مَنْ يُضْلِلِ اللَّهُ فَمَا لَهُ مِنْ هَادٍ . ( مؤمن ( 40 ) ، آيات 30 - 33 ) .\r\n( 3 ) - فَيُسْحِتَكُمْ بِعَذَابٍ وَ قَدْ خَابَ مَنِ افْتَرَى . ( طه ( 20 ) ، آيه 61 . )\r\n","page_name":" 290 ","page_number":290},
  {"content":"\r\n\r\nرحمت كند . اينان پس از ردّ پيشنهادات و حمله به تو و يارانت مستوجب عذاب گرديدند و پس از كشتن برادران نيكوكار تو تكليفشان روشن است . گفت : جانم فدايت . راست گفتى ، آيا اجازه مىفرمايى كه رهسپار آخرت شويم و به برادرانمان بپيونديم ؟ حضرت فرمود :\r\nآرى رهسپار شو به سوى آنچه بهتر از دنيا و مال دنيا است و سوى ملكى كه كهنه و فرسوده نمىشود . آنگاه حنظله گفت : سلام و درود خداوند بر تو و خاندانت باد ! اميدوارم كه خداوند ما و شما را در بهشت يك جا گرد آورد . امام فرمود :\r\n« آمين ، آمين . سپس حنظله به ميدان رفت و پيكار كرد تا آنكه كشته شد .\r\nآنگاه آن دو برادر جابرى به حضور امام ( ع ) رسيدند و گفتند : اى فرزند رسول خدا درود بر شما ! حضرت فرمود : درود خداوند بر شما دو تن باد !\r\nسپس به ميدان رفتند و جنگيدند تا كشته شدند . » « 1 »\r\nدر زيارت ناحيه مقدسه بر حنظله اين گونه درود فرستاده شده است : « السلام على حنظلة بن اسعد الشبامى » . « 2 »\r\nبر دو برادر جابرى در آن زيارتنامه چنين درود فرستاده شده است : « السلام على شبيب « 3 » بن الحارث بن سريع . السلام على مالك بن عبداللَّه بن سريع . » « 4 »\r\n\r\nشهادت شوذب بن عبداللَّه « 5 »\r\nطبرى مىنويسد : « عابس بن ابى شبيب شاكرى همراه شوذب ، غلام شاكر ، حضور امام ( ع ) رسيدند . آنگاه عابس رو به شوذب كرد و گفت : اى شوذب مىخواهى چه كنى ؟\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 328 - 329 . ر . ك : الكامل فى التاريخ ، ج 3 ، ص 293 ؛ انساب الاشراف ، ج 3 ، ص 405 ؛ الارشاد ، ج 2 ، ص 105 ؛ مقتل الحسين ( ع ) ، خوارزمى ، ج 2 ، ص 28 ؛ اللهوف ، ص 164 ؛ تسلية المجالس ، ج 2 ، ص 294 ؛ تسمية من قتل مع الحسين ، ص 156 .\r\n( 2 ) - بحار ، ج 101 ، ص 273 ، و ج 45 ، ص 73 . همين طور در زيارت شعبانيه و رجبيه ( ر . ك : بحار ، ج 101 ، ص 340 ) .\r\n( 3 ) - شايد شبيب تصحيف سيف باشد . مؤيد اين مطلب اينكه در زيارت رجبيه و شعبانيه « سيف بن حارث » آمده است . ( ر . ك : بحار ، ج 101 ، ص 340 ) .\r\n( 4 ) - بحار ، ج 101 ، ص 273 و 340 و ج 45 ، ص 73 .\r\n( 5 ) - سماوى همين گونه نقل كرده است : شوذب بن عبداللَّه همدانى شاكرى ( هم پيمانشان ) ، ( ر . ك : العين ، ص 29 ) .\r\n","page_name":" 291 ","page_number":291},
  {"content":"\r\n\r\nگفت : چه مىكنم ؟ همراه تو و در ركاب پسر دختر رسول خدا ( ع ) مىجنگم تا كشته شوم .\r\nگفت : گمان من نيز همين بود . اما نه ، نخست نزد ابا عبداللَّه برو تا به تو نيز مانند ديگر يارانش اجازه ميدان دهد ، تا من نيز بر شكيبايى خويش نسبت به تو پاداش بخواهم . زيرا در اين ساعت هر كس ديگرى هم با من مىبود كه از تو به من نزديك‌تر مىبود بسيار شادمان مىشدم كه تقديم كنم و پاداش بخواهم . زيرا امروز روزى است كه در آن هر اندازه مىتوانيم بايد ثواب بر گيريم ، كه چون فردا رسد عملى در كار نيست و فقط حساب است !\r\n« . . . او نيز پيش رفت و بر حسين ( ع ) سلام كرد و رفت و جنگيد تا كشته شد ! » « 1 »\r\nشيخ مفيد مىنويسد : « پس از او « 2 » شوذب ، غلام شاكر ، پيش آمد و گفت : درود و رحمت و بركات خداوند بر تو باد اى ابا عبداللَّه ، خداوند يار و نگهدارت باد . سپس آن قدر جنگيد تا كشته شد - خدايش رحمت كناد . » « 3 »\r\n\r\nشهادت عابس بن ابى شبيب شاكرى\r\nپس از كشته شدن شوذب ، عابس به حضور امام ( ع ) رسيد و عرض كرد : « اى ابا عبداللَّه به خدا سوگند ، بر روى زمين هيچ خويش و بيگانه‌اى نزد من عزيزتر از شما نيست . اگر چيزى عزيزتر از جان خويش مىداشتم كه مىتوانستم بدان وسيله شما را از ستم و كشته شدن برهانم ، به يقين چنين مىكردم . آنگاه گفت : السلام عليك يا ابا عبداللَّه ، اينك خداى را گواه مىگيرم كه بر راه تو و پدرت هستم !\r\nآنگاه با وجود ضربتى كه از ناحيه پيشانى خورده بود ، « 4 » شمشير كشيد و به ميدان رفت .\r\nمردى همدانى به نام ربيع بن تميم كه شاهد آن روز بوده است مىگويد :\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 329 ؛ و ر . ك : مقتل الحسين ، خوارزمى ، ج 2 ، ص 26 .\r\n( 2 ) - يعنى حنظلهء شبامى ( ر . ك : الارشاد ، ج 2 ، ص 105 ) .\r\n( 3 ) - الارشاد ، ج 2 ، ص 105 .\r\n( 4 ) - تاريخ الطبرى ، ج 3 ، ص 329 ؛ و ر . ك : انساب الاشراف ، ج 3 ، ص 404 ؛ مقتل الحسين ، خوارزمى ، ج 2 ، ص 26 - 27 .\r\n","page_name":" 292 ","page_number":292},
  {"content":"\r\n\r\nهنگام آمدنش او را شناختم . من او را در جنگها ديده بودم . او شجاع‌ترين مردم بود .\r\nگفتم : اى مردم اين كسى كه مىبينيد ، شير شيران است . اين ابن شبيب است . مبادا كسى از شما تنها به مبارزه‌اش برود . عابس فرياد زد : آيا مرد ميدانى هست ؟ عمر سعد گفت :\r\nسنگبارانش كنيد . به دنبال آن ، باران سنگ از هر سوى آغاز شد عابس كه چنين ديد ، زره و كلاهخودش را افكند و به مرم حمله ور شد . به خدا سوگند ديدم كه دويست تن از مردم در برابر وى گريختند . آنگاه سپاه عمر سعد از همه سو محاصره‌اش كردند و او را به قتل رساندند . پس از آن من چند نفر را ديدم كه سرش را دست به دست مىكردند و هر كدامشان مدعى بود كه او عابس را كشته است . سپس نزد عمر سعد رفتند و او گفت :\r\n« دعوا مكنيد ، او تنها به وسيله يك نيزه كشته نشده است « 1 » ؛ و با اين سخن همه را از يكديگر جدا كرد » . « 2 »\r\n\r\nشهادت دو برادر انصارى\r\nآن دو ، سعد بن حرث انصارى عجلانى و ابوالحتوف بن حرث انصارى عجلانى بودند كه در روز عاشورا به امام ( ع ) پيوستند . سماوى مىنويسد : « آن دو اهل كوفه و از خوارج بودند ، كه در آغاز با عمر سعد به جنگ امام حسين ( ع ) آمده بودند . صاحب حدائق مىنويسد :\r\nچون روز دهم فرا رسيد و ياران حسين ( ع ) به شهادت رسيدند ، آن حضرت فرياد بر آورد :\r\nآيا ياورى هست كه ما را مدد دهد ! و زنان و كودكان با شنيدن اين ندا ، آه و ناله سر دادند .\r\nسعد و برادرش ابوالحتوف نيز نداى حسين ( ع ) و آه و ناله كودكانش را شنيدند و آنگاه با شمشيرهاى آخته به سوى حسين ( ع ) رفتند و با دشمنانش به مبارزه پرداختند . آن دو آنقدر جنگيدند تا گروهى از دشمن را كشته و گروهى ديگر را زخمى كردند و سرانجام در كنار يكديگر كشته شدند . » « 3 »\r\n\r\n\r\n","description":"","footnote":"\r\n( 1 )\r\n- در مقتل الحسين خوارزمى ( ج 2 ، ص 27 ) آمده است كه يك نفر به تنهايى او را نكشته است . همين طوردر تسلية المجالس ، ج 2 ، ص 298 .\r\n( 2 ) - تاريخ الطبرى ، ج 3 ، ص 329 ؛ ر . ك : مقتل الحسين ( ع ) ، خوارزمى ، ج 2 ، ص 26 - 27 .\r\n( 3 ) - ابصار العين ، ص 159 ؛ الحدائق الورديه ، ص 122 ؛ تسمية من قتل مع الحسين ( ع ) ، ص 154 .\r\n","page_name":" 293 ","page_number":293},
  {"content":"\r\n\r\nصاحب حدائق نوشته است كه آن دو ، سه تن از دشمنان را كشتند . « 1 »\r\nمطابق اين خبر چنانچه مراد از عبارت « و ياران حسين كشته شدند » ، كشته شدن ياران آن حضرت پس از حملهء نخست باشد ، اين دو انصارى ، به حسب ظاهر در اواخر حمله نخست و يا بلافاصله بعد از آن كشته شدند . اما اگر مقصود از آن عبارت ، كشته شدن همهء ياران آن حضرت بوده باشد ، اين دو برادر آخرين كسانى بودند كه با آن حضرت كشته شدند . از روايات وارده در اين باره نيز براى تشخيص ساعت كشته شدن آن دو چيزى بيش از اين استفاده نمىشود .\r\n\r\nشهادت سه تن از ياران جهنى\r\nاين سه برادر ، مجمع بن عمرو جهنى « 2 » ، عبّاد بن مهاجر بن ابى مهاجر جهنى « 3 » و عقبة بن صلت جهنى « 4 » بودند . اين سه بزرگوار در آبهاى جهينه ( منازل جهينه ) - بر سر راه مدينه به مكه به امام ( ع ) پيوستند و به خلاف بسيارى ديگر از اعراب كه در منزلگاه زباله از اطراف\r\n\r\n\r\n","description":"","footnote":"\r\n( 1 ) - ر . ك : الحدائق الورديه ، ص 122 ؛ و تسمية من قتل مع الحسين ( ع ) ، ص 154 .\r\n( 2 ) - ر . ك : ابصار العين ، ص 201 . در كتاب تنقيح المقال ( ج 3 ، ص 253 ) آمده است « سيره نويسان نوشته‌اندكه وى از صحابه بود و در جنگهاى بدر و احد شركت داشت . او در منزلگاههاى جهينه در اطراف مدينه سكونت داشت . هنگامى كه حسين ( ع ) از مكه به سوى عراق مىرفت بر آنان گذر كرد و اين مرد از كسانى بود كه از حسين ( ع ) پيروى و او را همراهى كرد . تا آنكه در روز طفّ ، در حضور آن حضرت جنگيد . پس از آنكه شمار بسيارى از دشمن را كشت ، از هر سوى به او حمله كردند و پس از پى كردن اسبش او را در ميدان نبرد كشتند . » ولى ديگر محققان ننوشته‌اند كه او از صحابه بوده است . حتى محقق شوشترى در قاموس الرجال ( ج 8 ، ص 674 ، شماره 6253 ) منكر اين مطلب گشته ، مىنويسد : « چنانچه وى از صحابه مىبود ، جزرى كه هر درست و نادرستى را آورده است به يقين از وى نيز ياد مىكرد . »\r\n( 3 ) - ر . ك : ابصار العين ، ص 201 ؛ تنقيح المقال ، ج 2 ، ص 123 . زنجانى در وسيلة الدارين ( ص 162 ، شماره 87 ) مىنويسد : « در حمله نخست كشته شد » . ولى در منابعى كه او مطلب را از آنها نقل كرده است چيزى كه تأييد كننده اين موضوع باشد يافت نشد .\r\n( 4 ) - ر . ك : همان ، ص 201 - 202 . در تنقيح المقال ( ج 2 ، ص 254 ) آمده است « وى از رسول خدا ( ص ) رواياتى دارد » . ولى ديگر محققان چنين مطلبى را ننوشته‌اند . بلكه محقق شوشترى در قاموس الرجال ، ج 7 ، ص 220 ، زنجانى در وسيلة الدارين ، ص 171 ، شماره 104 ، به نقل از صاحب كتاب الحوادث ( شيخ محمد باقر ) نوشته است . كه او در حملهء نخست به شهادت رسيد .\r\n","page_name":" 294 ","page_number":294},
  {"content":"\r\n\r\nآن حضرت پراكنده شدند ، اينان پايمردى كرده ، با آن حضرت همراه ماندند ؛ و چون روز دهم فرا رسيد ، در حضور ايشان جنگيدند تا كشته شدند .\r\n\r\nشهادت يزيد بن ثبيط عبدى بصرى\r\nپسران وى به نامهاى عبداللَّه و عبيداللَّه در حمله نخست كشته شدند ، « 1 » ولى خود او در حال مبارزه تن به تن كشته شد . « 2 » زندگينامه و داستان آمدن وى از بصره به همراه شمارى از مجاهدان بصرى و پيوستن آنان به امام ( ع ) در مكه مكرمه و همراهى با امام ( ع ) تا رسيدن به فيض شهادت در حضور آن حضرت را پيش از اين بيان كرديم . « 3 »\r\n\r\nشهادت رافع بن عبداللَّه ، غلام مسلم ازدى\r\nرافع بن عبداللَّه به همراه غلامش مسلم بن كثير أعرج ازدى از كوفه آمد و در كربلابه امام ( ع ) پيوست . چون روز دهم فرا رسيد ، مسلم بن كثير در حمله نخست كشته شد . ولى غلامش ، عبداللَّه پس از نماز ظهر در حضور امام ( ع ) با دشمن به مبارزه پرداخت تا آنكه به شرف شهادت نايل آمد . « 4 »\r\n\r\nشهادت حبشى بن قيس نهمى « 5 »\r\nاز جمله ياران امام ( ع ) كه در كربلا در ركاب آن حضرت كشته شد حبشى ( حبشة « 6 » ) بن قيس نهمى است . اما در منابع تاريخى درباره چگونگى شهادت وى چيزى بيش از اين نيامده است .\r\n\r\n\r\n","description":"","footnote":"\r\n( 1 )\r\n- ر . ك : مناقب آل ابى طالب ، ج 4 ، ص 113 .\r\n( 2 ) - ر . ك : ابصار العين ، ص 190 .\r\n( 3 ) - ر . ك : جلد دوم همين پژوهش .\r\n( 4 ) - ر . ك : ابصار العين ، ص 185 ؛ ذخيرة الدارين ، ص 270 ؛ تنقيح المقال ، ج 3 ، ص 422 .\r\n( 5 ) - زندگينامه وى را در فصل مربوط به كسانى كه در كربلا تا شب دهم به امام ( ع ) پيوستند آورديم . نيز ر . ك : ابصار العين ، ص 134 ؛ الاصابه ، ج 2 ، ص 104 - 105 ، شماره 3644 .\r\n( 6 ) - در الاصابه و نيز در وسيلة الدارين ، ص 188 ، شماره 30 اين گونه ضبط شده است .\r\n","page_name":" 295 ","page_number":295},
  {"content":"\r\n\r\n\r\nشهادت زياد بن عريب همدانى صائدى « 1 »\r\nكنيه وى ابو عمره « 2 » و از كسانى است كه دوران پيامبر ( ع ) را درك كرد . ابن نما به نقل از مهران كاهلى - يعنى هم پيمانى از بنى كاهل - نوشته است : من در كربلا با حسين ( ع ) حضور داشتم . در آنجا مردى را ديدم كه به سختى پيكار مىكرد و به هر طرف حمله مىبرد ، صفوف دشمن را مىشكافت و آنگاه نزد حسين ( ع ) باز مىگشت و اين رجز را مىخواند :\r\nبشارت باد تو را اى فرزند احمد كه هدايت يافته هستى و بهترين جاهاى بهشت برين از آن توست .\r\nوقتى من درباره‌اش پرسيدم ، گفتند : ابو عمر نهشلى « 3 » - و به قولى خثعمى - است . آنگاه مردى به نام عامر بن نهشل ، يكى از بنى اللات بن ثعلبه به وى حمله كرد و او را كشت و سرش را بريد .\r\nگويد اين ابو عمرو مردى شب زنده دار بود و نماز بسيار مىخواند . « 4 »\r\n\r\nشهادت قعنب بن عمر نمرى\r\nاز جمله يارانى كه در كربلا در ركاب امام ( ع ) به شهادت رسيد ، قعنب بن عمر نمرى بصرى است . وى به همراه حجاج بن بدر سعدى از بصره سوى امام ( ع ) آمد و در مكه به آن حضرت پيوست ؛ و همچنان ملازم ركاب ايشان بود تا آنكه جنگ روز عاشورا در گرفت .\r\nاو در حضور امام ( ع ) آن قدر جنگيد تا كشته شد . « 5 » در منابع تاريخى درباره شهادت وى چيزى بيش از اين نيامده است . تنها زنجانى به نقل از صاحب ذخيره نقل كرده است كه او\r\n\r\n\r\n","description":"","footnote":"\r\n( 1 ) - زندگينامه وى را در بخش مربوط به كسانى كه تا شب دهم در كربلا به امام ( ع ) پيوستند آورديم . نيز ر . ك : ابصار العين ، ص 134 - 135 ؛ وسيلة الدارين ، ص 145 ، شماره 55 . در اين كتاب آمده است كه پدرش ، عريب ، نيزاز صحابه بود ؛ و شمارى از طبقات نويسان و زندگينامه نويسان مانند عزّ الدين جزرى در اسد الغابه و ابن عبد البّر در الاستيعاب و عسقلانى در الاصابه زندگينامه‌اش را نقل كرده‌اند . مامقانى نوشته است كه او مردى پرهيزگار بود و شبها را تا به صبح بيدار مىماند .\r\n( 2 ) - كنيه‌اش را سماوى به همين صورت نقل كرده است .\r\n( 3 ) - سماوى در ابصار العين ( ص 135 ) به جاى نهشلى ، حنظلى نقل كرده است .\r\n( 4 ) - مثير الاحزان ، ص 57 .\r\n( 5 ) - ر . ك : ابصار العين ، ص 215 - 216 .\r\n","page_name":" 296 ","page_number":296},
  {"content":"\r\n\r\nدر حمله نخست به شهادت رسيد . « 1 » در زيارت ناحيه مقدسه بر وى اين گونه درود فرستاده شده است : « السلام على قعنب بن عمروالنمرى » . « 2 »\r\n\r\nشهادت بكر بن حى تيمى\r\nسماوى مىنويسد : « بكر از كسانى بود كه همراه عمر سعد به جنگ امام حسين ( ع ) آمد و پس از آنكه جنگ بر پا شد ، به امام ( ع ) پيوست و با ابن سعد از در مخالفت بر آمد . او پس از حملهء نخست در ركاب حسين ( ع ) به شهادت رسيد . صاحب حدائق و ديگران « 3 » زندگينامه‌اش را نقل كرده‌اند » . « 4 » در منابع ديگر درباره جزئيات شهادت وى چيزى نيامده است .\r\n\r\nشهادت سالم بن عمرو هم پيمان بنى المدينه\r\nسماوى مىنويسد : « سالم از هم پيمانهاى بنى المدينه - تيره‌اى از بنى كلب - و از شيعيان كوفه بود . او قبل از جنگ ، نزد امام ( ع ) آمد و در زمره يارانش قرار گرفت . در حدائق آمده است : او همچنان با امام ( ع ) بود تا آنكه به شهادت رسيد . « 5 » سروى گويد : او به همراه آن دسته از ياران حسين ( ع ) كه در حمله نخست كشته شدند ، به شهادت رسيد . « 6 » از وى در القائميات نيز ياد شده است . « 7 » « 8 »\r\n\r\n\r\n","description":"","footnote":"\r\n( 1 )\r\n- وسيلة الدارين ، ص 184 ، شماره 132 . وى همچنين گفته است : « ديگران گفته‌اند كه وى در حال مبارزه‌كشته شد . »\r\n( 2 ) - بحار ، ج 45 ، ص 72 و ج 101 ، ص 273 .\r\n( 3 ) - ابصار العين ، ص 194 .\r\n( 4 ) - ر . ك : حدائق الورديه ، ص 122 . در اين كتاب آمده است : « و بكر بن حى تيمى از بنى تيم اللَّه بن ثعلبه كشته شد . »\r\n( 5 ) - ر . ك : همان ، ص 121 .\r\n( 6 ) - نام وى را در زمره كسانى كه ابن شهر آشوب بن سروى از آنان به عنوان شهيدان حمله نخست ذكر كرده‌است نيافتيم . ( ر . ك : المناقب ، ج 4 ، ص 113 ) .\r\n( 7 ) - در زيارت ناحيه مقدسه بر وى چنين درود فرستاده شده است : « السلام على سالم مولى بنى المدينة الكلبى » ( ر . ك : بحار ، ج 45 ، ص 72 ) .\r\n( 8 ) - ابصار العين ، ص 182 .\r\n","page_name":" 297 ","page_number":297},
  {"content":"\r\n\r\n\r\nشهادت غلام ترك\r\nخوارزمى مىنويسد : « آنگاه غلامى ترك و جنگجو ، قارى قرآن و آشناى به زبان عربى ، از غلامان امام حسين ( ع ) به ميدان آمد و در حالى كه مىجنگيد اين رجز را مىخواند :\r\nدريا از ضرب نيزه و شمشيرم مىگدازد و فضا از تير من پر مىگردد ،\r\nهنگامى كه تيغم در كف آشكار مىگردد ، قلب حسود را مىشكافد .\r\nپس از آنكه شمارى از سپاه دشمن را كشت ، او را محاصره كردند و بر زمين افكندند .\r\nامام حسين ( ع ) بر سر بالين وى آمد . او چشم گشود و با ديدن حضرت تبسمى كرد و آنگاه به سوى پروردگار خويش شتافت » . « 1 »\r\nولى ابن شهر آشوب اشعار ياد شده را به غلام ترك حرّ نسبت داده ، مىنويسد :\r\n« نقل شده است كه غلام ترك حرّ به ميدان آمد و اين رجز را مىخواند . . . » . وى همچنين نوشته است كه او هفتاد تن از مردان دشمن را كشت . « 2 »\r\nاما سماوى در شرح زندگى « اسلم بن عمرو ، غلام حسين بن على ( ع ) » مىنويسد : « اسلم از غلامان حسين ( ع ) و پدرش ترك بود . پسرش ، اسلم ، كاتب بود . برخى سيره نويسان و مقتل نگاران نوشته‌اند كه او به مبارزه دشمن رفت و اين رجز را مىخواند :\r\nفرماندهء من حسين است و چه نيكو فرماندهى ! او مايهء شادى قلب پيامبر بشارت دهنده و بيم دهنده است .\r\nاو آن قدر جنگيد تا كشته شد . هنگامى كه بر زمين افتاد امام ( ع ) بر سر بالينش رفت . او كه اندك رمقى داشت به آن حضرت اشاره مىكرد . امام ( ع ) او را در آغوش گرفت و صورت به صورت وى نهاد . غلام تبسمى كرد و گفت : چه كسى همانند من است كه فرزند رسول خدا ( ص ) صورت به صورتش نهاده است ؛ و آنگاه جان به جان آفرين تسليم كرد » . « 3 »\r\n\r\n\r\n","description":"","footnote":"\r\n( 1 ) - مقتل الحسين ( ع ) ، خوارزمى ، ج 2 ، ص 28 .\r\n( 2 ) - ر . ك : مناقب آل ابى طالب ، ج 4 ، ص 104 .\r\n( 3 ) - ابصار العين ، ص 95 - 96 . ولى سماوى در شرح زندگى واضح ترك ، غلام حرث مذحجى سلمانى مىنويسد : به گمان من اين واضح همان كسى است كه مقتل نگاران نوشته‌اند او در روز دهم به پيكار دشمن رفت و در حالى كه پياده با آنان مىجنگيد مىگفت : دريا از ضرب نيزه و شمشيرم مىگدازد و فضا از تير من پر مىگردد .\r\nهنگامى كه تيغم در كف آشكار مىشود ، قلب حسود را مىشكافد .\r\nگويند : « در هنگام كشته شدن فرياد زد و كمك خواست . امام ( ع ) با شتاب خود را بر بالين او رساند و او را در آغوش گرفت . واضح در حالى كه جان مىداد گفت : چه كسى همانند من است كه فرزند رسول خدا ( ص ) صورت به صورتش نهاده است ؛ و آنگاه جان به جان آفرين تسليم كرد - خداى از او خوشنود باد . » ( ابصار العين ، ص 145 ) .\r\nبه اين ترتيب سماوى ميان واضح و اسلم در ترديد است . از همين رو در فايده سيزدهم مىنويسد : « . . و واضح رومى يا اسلم ترك ، هنگام كشته شدن ، امام ( ع ) بر بالينش رفت و او را در آغوش گرفت . . . » ( ابصار العين ، ص 226 ) .\r\n","page_name":" 298 ","page_number":298},
  {"content":"\r\n\r\nصاحب ذخيرة الدارين مىنويسد : « حسين بر بالين غلامش ، اسلم ، رفت و او را در آغوش گرفت ؛ و او كه هنوز اندك رمقى در بدن داشت ، تبسمى كرد و بر اين كار بر خود باليد . » « 1 »\r\n\r\nشهادت بشر « 2 » بن عمرو\r\nپيش از اين در فهرست شهيدان حمله نخست ، نام بشر بن عمرو را نيز آورديم ؛ و در حاشيه نام او گفتيم كه سماوى به نقل از ابن شهر آشوب سروى و در المناقب نوشته است كه او در حملهء نخست به شهادت رسيد . « 3 »\r\nنيز گفتيم : پس از مراجعه به كتاب المناقب متوجه شديم كه صاحب المناقب نام وى را در زمرهء شهيدان حملهء نخست نياورده است . « 4 » ولى زنجانى در وسيلة الدارين نام وى را در شمار شهيدان حملهء نخست آورده « 5 » و در شرح حالش نوشته است : « سيره‌نويسان گفته‌اند :\r\n\r\n\r\n","description":"","footnote":"\r\n( 1 ) - ذخيرة الدارين ، ص 366 .\r\n( 2 ) - منابع تاريخى دربارهء ضبط نام وى با يكديگر اختلاف دارند . در منابعى مانند تاريخ الطبرى ( ج 3 ، ص 330 ) و انساب الاشراف ( ج 3 ، ص 404 ) از او به نام بشير ياد كرده‌اند ، در حالى كه در تسميهء من قتل مع الحسين ( ع ) ( ص 156 ) از وى با نام « بشير بن عمر » و در ابصار العين ( ص 173 ) به عنوان « بشير بن عمرو ابن احدوث حضرمى كندى » ياد شده است ؛ و در زيارت ناحيه مقدسه با نام بشربن عمر حضرمى بر وى درود فرستاده شده است . ( بحار ، ج 45 ، ص 70 ) .\r\n( 3 ) - ر . ك : ابصار العين ، ص 174 .\r\n( 4 ) - ر . ك : مناقب آل ابى طالب ، ج 4 ، ص 113 .\r\n( 5 ) - ر . ك : وسيلة الدارين ، ص 94 - 95 ( با نام بشيربن عمرو ياد كرده است ) .\r\n","page_name":" 299 ","page_number":299},
  {"content":"\r\n\r\nچون جنگ ميان دو گروه بر پا شد ، بشر بن عمرو حضرمى به ميدان رفت و جنگيد تا در شمار كسانى كه در حملهء نخست همراه امام ( ع ) به شهادت رسيدند ، كشته شد . » « 1 » ولى بر ما معلوم نيست اين سيره نويسانى كه زنجانى از آنها ياد مىكند چه كسانى هستند ؟\r\nاما طبرى در تاريخ خود نوشته است « 2 » كه آخرين كسانى كه از ياران امام حسين ( ع ) با ايشان باقى ماندند ، سويد بن عمرو بن ابى المطاع خثعمى و بشير بن عمرو حضرمى بودند .\r\nشگفت اينكه سماوى در جاى ديگرى از كتابش نوشته است كه بشر حضرمى در ميان آخرين ياران امام ( ع ) و قبل از سويد بن عمرو كشته شد !\r\nبلاذرى مىنويسد : « بشير بن عمرو پيكار كرد و در آن حال مىگفت :\r\nاى نفس ، امروز با خداى رحمان ديدار مىكنى و نيكوترين پاداشها را دريافت مىدارى .\r\nبى تابى مكن زيرا كه همه چيز فانى است و اگر شكيبا باشى نزد خداوند بهره بيشترى خواهى برد . » « 3 »\r\nدر زيارت ناحيه مقدسه بر وى چنين درود فرستاده شده است : « سلام بر بشر بن عمر حضرمى . خداوند از تو قبول كند كه وقتى حسين ( ع ) به تو اجازه بازگشت داد گفتى : درندگان زنده زنده مرا بخورند اگر كه از تو جدا گردم و خبر تو را از كاروانيان بگيرم ! و با وجود ياران اندكت تو را تنها بگذارم ! هرگز چنين چيزى نخواهد شد ! » . « 4 »\r\n\r\nشهادت سويد بن عمرو بن ابى مطاع\r\nبنابر نقل طبرى ، سويد بن عمرو بن ابى مطاع خثعمى در شمار آخرين يارانى بود كه براى حسين ( ع ) باقى ماندند . « 5 » سماوى در زندگينامه وى نوشته است : « سويد بزرگ\r\n\r\n\r\n","description":"","footnote":"\r\n( 1 ) - وسيلة الدارين ، ص 110 ، شماره 13 .\r\n( 2 ) - ر . ك : تاريخ الطبرى ، ج 3 ، ص 329 .\r\n( 3 ) - انساب الاشراف ، ج 3 ، ص 404 .\r\n( 4 ) - بحار ، ج 45 ، ص 70 .\r\n( 5 ) - ر . ك : تاريخ الطبرى ، ج 3 ، ص 329 ؛ الكامل فى التاريخ ، ج 3 ، ص 293 ؛ انساب الاشراف ، ج 3 ، ص 409 .\r\n","page_name":" 300 ","page_number":300},
  {"content":"\r\n\r\nمردى شريف و عابد بود و بسيار نماز مىگزارد . او مردى شجاع و جنگ آزموده بود همانطور كه طبرى و داودى نيز از او ياد كرده‌اند » . « 1 »\r\nسيد بن طاووس گويد « سويد بن عمرو بن أبى مطاع كه مردى شريف بود و بسيار نماز مىگزارد ، به ميدان رفت و همانند شيرى ژيان جنگيد و بر بلاى فرود آمده شكيبايى ورزيد .\r\nتا آنكه بدنش از شدّت جراحات وارده ناتوان شد و در ميان كشتگان افتاد . او همچنان بدون حركت افتاده بود كه شنيد مردم مىگويند : حسين ( ع ) كشته شد . آنگاه حمله كرد و كاردى را كه در كفش خود پنهان كرده بود ، بيرون آورد و بدان وسيله با آنان جنگيد تا آنكه كشته شد . خداى از او خشنود باد . » « 2 »\r\nسماوى گويد : « سيره نويسان نوشته‌اند : بشر حضرمى كشته شد . آنگاه سويد پيش رفت و جنگيد تا از شدت جراحت بى رمق شد و به رو افتاد ؛ و مردم گمان كردند كه او كشته شده است . پس از كشته شدن حسين ( ع ) و شنيدن اين خبر از زبان مردم ، اندكى بهبودى در خود احساس كرد و كاردى را كه همراه داشت بيرون آورد - چون شمشيرش را از او گرفته بودند - .\r\nسپس مدتى با آن كارد جنگيد تا آنكه او را در محاصره گرفتند و عروة بن بكّار تغلبى و زيد بن ورقاى جهنى او را به شهادت رساندند . « 3 » » . « 4 »\r\n\r\nداستان ضحاك بن عبداللَّه مشرقى\r\nطبرى به نقل از ضحاك بن عبداللَّه مشرقى مىنويسد : « من و مالك بن نضر أرحبى نزد حسين ( ع ) رفتيم . سلام كرديم و نشستيم . حضرت جواب سلام ما را داد و پرسيد كه به چه منظور نزد وى آمده‌ايم ؟ گفتيم : آمده‌ايم تا بر شما سلام كنيم و نزد خداوند براى سلامتى\r\n\r\n\r\n","description":"","footnote":"\r\n( 1 ) - ابصار العين ، ص 169 .\r\n( 2 ) - اللهوف ، ص 165 .\r\n( 3 ) - به نوشته تسمية من قتل مع الحسين ( ع ) ( ص 154 ) و الحدائق الورديه ( ص 104 ) قاتل وى هانى بن ثبيت حضرمى بود .\r\n( 4 ) - ابصار العين ، ص 169 - 170 .\r\n","page_name":" 301 ","page_number":301},
  {"content":"\r\n\r\nشما دعا كنيم و با شما پيمانى ببنديم و اوضاع و احوال مردم را گزارش دهيم ؛ و بگوييم كه جملگى آنان بر جنگ با شما همدست شده‌اند ! ببينيد كه نظرتان چيست .\r\nحسين ( ع ) گفت : خداوند مرا كفايت مىكند و او نيكو وكيلى است .\r\nگويد : ما را خوش نيامد و به درگاه خداوند برايش دعا كرديم .\r\nفرمود : چه چيز شما را از يارى من باز مىدارد ؟\r\nمالك بن نضر گفت : من وامدار و عيالوارم .\r\nمن گفتم : من نيز وامدار و عيالوارم ، اما اگر ببينم كه كسى نمانده است كه همراه شما بجنگد ، تا هنگامى كه براى شما سودمند باشد و از شما دفع خطر كند ، به همراه شما مىجنگم .\r\nگويد : حضرت فرمود : « تو آزادى ؛ و من نيز با او ماندم . » « 1 »\r\nاز مضمون اين روايت چنين استفاده مىشود كه اين ديدار در راه كربلا « 2 » يا در خود كربلا پيش از محاصره صورت گرفته است ؛ زيرا مالك بن نضر توانست امام ( ع ) را ترك كند و اين ممكن نبوده است مگر پيش از محاصره .\r\nسپس مىبينيم كه طبرى با استناد به همين سند از همين ضحاك ، جزئيات مهمى را دربارهء شب و روز عاشورا نقل مىكند كه از آن جمله ، احتجاجهاى امام عليه دشمنان ، پيش از بروز جنگ است .\r\nسپس طبق همين سند از ضحاك مشرقى نقل مىكند كه چگونه سرانجام از امام ( ع ) اجازه گرفت كه ايشان را ترك كند و با چه روشى از ميدان گريخت و از مرگ رهايى يافت !\r\nضحاك گويد : « چون ياران حسين ( ع ) كشته شدند و او و خاندانش تنها ماندند و جز سويد بن عمرو خثعمى و بشير بن عمرو حضرمى كسى با وى نماند ، نزد آن حضرت رفتم و گفتم : اى فرزند رسول خدا ، به ياد داريد كه من با شما شرط كرده‌ام تا هنگامى كه رزمنده‌اى\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 313 .\r\n( 2 ) - شيخ صدوق در كتاب ثواب الاعمال ( ص 232 ) مانند چنين ديدارى را در قصر بنى مقاتل نقل كرده است ؛ و آن دو مرد مشرقى ، در روايت شيخ صدوق ، عمروبن قيس مشرقى و پسر عمويش هستند .\r\n","page_name":" 302 ","page_number":302},
  {"content":"\r\n\r\nهمراهتان باشد ، در ركاب شما بجنگم و آنگاه كه رزمنده‌اى نبود ، اجازه دارم كه برگردم و شما پذيرفتيد ؟ امام حسين ( ع ) فرمود : « راست مىگويى ، ولى آيا مىتوانى فرار كنى ؟ اگر توانستى آزادى » . من چون پيش از آن ديده بودم كه اسبهاى ياران ما را يكى پس از ديگرى پى مىكنند ، اسبم را در يكى از چادرهاى ميانى اردوگاه جاى دادم و پياده مىجنگيدم . آن روز من دو تن را از سپاه دشمن كشتم و دست يك تن را قطع كردم . امام ( ع ) بارها به من گفت : خداوند دست تو را توانا بدارد و پاداش حمايت از اهل بيت را به تو عطا فرمايد .\r\nهنگامى كه حسين ( ع ) به من اجازه بازگشت داد ، اسب را از چادر بيرون آوردم و سوار شدم . آنگاه ضربتى به او زدم كه روى سمهايش بلند شد و خود را به ميان جمعيت زد .\r\nمردم راه را بر من گشودند و پانزده تن از آنها مرا دنبال كردند تا به شفيه ، روستايى در نزديك ساحل فرات ، رسيدم . چون به من رسيدند ، روى برگرداندم . كثير بن عبداللَّه شعبى و ايوب بن مشرح خيوانى و قيس بن عبداللَّه صائدى مرا شناختند و گفتند : اين عمو زاده ما ، ضحاك بن عبداللَّه مشرقى است . شما را به خدا سوگند ، دست از او برداريد . سه تن از بنى تميم كه همراهشان بودند گفتند : « آرى ما خواهش برادران همكيش خود را مىپذيريم و از خويشاوندشان دست بر مىداريم » . وقتى تميميها سخن خويشاوندانم را پذيرفتند ، ديگران نيز دست برداشتند و خداوند مرا نجات داد » . « 1 »\r\n\r\nنامهايى ديگر و ملاحظاتى چند\r\n\r\n1 - مالك بن دودان\r\nابن شهر آشوب سروى گويد : « آنگاه مالك بن دودان به ميدان رفت و اين رجز را مىخواند :\r\nضربت مالك ضرغام كه از بزرگواران حمايت مىكند ، اينك بر شما فرود مىآيد .\r\nاو از خداوند صاحب بخشش اميد پاداش دارد » . « 2 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 329 .\r\n( 2 ) - مناقب آل ابى طالب ، ج 4 ، ص 104 .\r\n","page_name":" 303 ","page_number":303},
  {"content":"\r\n\r\n\r\n2 - انيس بن معقل اصبحى\r\nنيز همو گفته است : « آنگاه انيس بن معقل اصبحى به ميدان رفت و اين رجز را مىخواند :\r\nمن انيسم ، من پسر معقل هستم و شمشيرى تيز و برّان به دست دارم ،\r\nبا اين شمشير در ميانه ميدان نبرد ، براى دفاع از حسين بزرگوار و با فضيلت و برتر فرزند رسول خدا ، بهترين فرستادگان ، از سرها بالا مىروم .\r\nآنگاه بيش از بيست مرد را كشت . » « 1 »\r\n\r\n3 - ربيعة بن خوط\r\nحائرى در ذخيرة الدارين مىنويسد : « او در كوفه اقامت گزيد و در آنجا ماند تا آنكه حسين ( ع ) از مكّه به عراق آمد و در كربلا فرود آمد . ربيعه آنگاه از كوفه بيرون آمد و به همراه حبيب نزد حسين ( ع ) رفت . حبيب با وى همراه بود تا آنكه با ديگر ياران امام ( ع ) در حمله نخست كشته شد . » « 2 »\r\n\r\n4 - زيد بن معقل\r\nشيخ طوسى وى را در زمرهء ياران حسين ( ع ) آورده است . « 3 » ابن شهر آشوب سروى از وى ياد كرده « 4 » و در زيارت ناحيه مقدسه بر وى درود فرستاده شده است . « 5 »\r\n\r\n\r\n","description":"","footnote":"\r\n( 1 ) - مناقب آل‌ابىطالب ، ج 4 ، ص 104 ؛ ابن‌اعثم كوفى در الفتوح ( ج 5 ، ص 198 ) و خوارزمى در المقتل ( ج 2 ، ص 23 ) با اندك تفاوتى در ابيات ، زندگينامه وى را آورده‌اند . در بحث از شهادت يزيد بن مغفل جعفى گفتيم كه چه‌بسا انيس بن معقل تصحيفى از آن باشد ؛ زيراكه ابيات منسوب به هر دويكى است يابسيار به هم شباهت دارد . علاوه بر آن معقل و مغفل از حيث رسم الخط با هم يكى هستند و اختلاف آنها تنها در نقطه‌ها است .\r\n( 2 ) - ذخيرة الدارين ، ص 188 . سماوى نوشته است كه حبيب بن مظاهر پسر عموى شاعر قهرمان ، ربيعة بن حوط بن رئاب ملقب به أباثور بود . ( ر . ك : ابصار العين ، ص 100 ) .\r\nابن عساكر گويد : « او دوران زندگى پيامبر را درك كرد » . ( ر . ك : الاصابه فى معرفة الصحابه ، ج 1 ، ص 527 ) .\r\n( 3 ) - رجال ، شيخ طوسى ، ص 100 ، شماره 981 .\r\n( 4 ) - مناقب آل ابى طالب ، ج 4 ، ص 78 .\r\n( 5 ) - « السلام على زيد بن معقل جعفى » . ( ر . ك : بحار ، ج 45 ، ص 72 ) و در بحار ، ج 101 ، ص 273 آمده است : « السلام على بدر بن معقل جعفى » . ظاهر چنين است كه هر دوى اينها تصحيفى از يزيد بن مغفل جعفى باشد .\r\n","page_name":" 304 ","page_number":304},
  {"content":"\r\n\r\n\r\n5 - هلال بن حجّاج\r\nشيخ صدوق دربارهء او مىنويسد : « پس از او - يعنى پس از وهب بن وهب نصرانى - هلال بن حجّاج به ميدان آمد و اين رجز را مىخواند :\r\nاين تيرهاى نشان دار را به سوى دشمن مىافكنم ؛ و ترس براى جان آدمى سودى ندارد .\r\nآنگاه سيزده تن از آنان را كشت و سرانجام خود به شهادت رسيد . « 1 »\r\n\r\n6 - بدر بن رقيط و دو پسرش\r\nدر زيارت رجبيه و شعبانيه كه سيد بن طاووس آن را نقل كرده چنين آمده است :\r\n« السلام على بدر بن رقيط و ابنيه عبداللَّه و عبيداللَّه » « 2 »\r\nولى در زيارت ناحيه مقدسه اين گونه آمده است : « السلام على زيد بن ثبيت القيسى ، السلام على عبداللَّه و عبيداللَّه ابنى يزيد بن ثبيت القيسى » . « 3 »\r\nروشن است كه اين امر ناشى از تصحيف ناسخان است ؛ زيرا هيچ كس ديگرى از ياران امام ( ع ) را كه در طفّ شركت جسته و دو پسر به نامهاى عبداللَّه و عبيداللَّه داشته باشد ، به جز يزيد بن ثبيط عبدى نمىشناسيم . چنان كه سماوى نيز نام وى را ضبط كرده است .\r\n\r\n7 - خالد بن عمرو بن خالد أزدى\r\nابن شهر آشوب سروى درباره او مىنويسد : « آنگاه پسرش ، يعنى پسر عمرو بن خالد أزدى به نام خالد به ميدان آمد و اين رجز را مىخواند :\r\nاى فرزندان قحطان بر مرگ شكيبا باشيد تا در خوشنودى خداوند به سر بريد .\r\nبا مجد و عزّت و برهان و صاحب منزلت و قدرت و احسان باشيد .\r\n\r\n\r\n","description":"","footnote":"\r\n( 1 ) - امالى ، شيخ صدوق ، ص 137 ، مجلس 30 ، حديث شماره يك . روشن است كه اين ابيات در ديگر مقاتل مشهور به نافع بن هلال جملى منسوب است . ( ر . ك : تاريخ الطبرى ، ج 3 ، ص 324 ؛ الارشاد ، ج 2 ، ص 103 ؛ اعلام الورى ، ج 2 ، ص 462 ) . بنا بر ظاهر ، اين نام تصحيفى از نافع بن هلال است كه برخى منابع از وى با نام هلال بن نافع ياد مىكنند .\r\n( 2 ) - ر . ك : بحار ، ج 101 ، ص 340 .\r\n( 3 ) - ر . ك : همان ، ج 45 ، ص 72 و ج 101 ، ص 273 .\r\n","page_name":" 305 ","page_number":305},
  {"content":"\r\n\r\nپدر جان من راهى بهشت شدم در قصرى از درّ با بنيانى نيكو . » « 1 »\r\nعمرو بن خالد از شهيدان كربلا ملقّب به أبو خالد ، « 2 » از قبيله أزد نيست ، بلكه از قبيله اسد و صيداوى است و مورخان و رجاليّونى كه زندگينامه‌اش را نوشته‌اند نگفته‌اند كه پسرش خالد نيز در كربلا به شهادت رسيده است .\r\n\r\n8 - جابر بن عروه غفارى\r\nنمازى گويد : « از وى ياد نكرده‌اند ، در حالى كه وى از اصحاب رسول خدا ( ص ) است كه در جنگ بدر و جز آن شركت داشت . او پيرى كهنسال بود و با پيشانى بند ابروانش را از روى چشمانش بالا مىبست . هنگامى كه غربت مولايمان حسين ( ع ) را ديد ، اجازه ميدان خواست . امام ( ع ) فرمود : اى پيرمرد ، خداوند كوشش تو را بپذيرد . آنگاه جابر به ميدان رفت و پس از كشتن شمار زيادى از دشمن در حضور آن حضرت به شهادت رسيد . همه اين مطالب در « ناسخ » از أبو مخنف نقل شده است . همين طور در « فرسان الهيجا » و « عطيّة الذّره » نيز اين مطلب آمده است . » « 3 »\r\nبر پژوهشگران پوشيده نماند كه اين زندگينامه در ديگر منابع ، به صحابى بزرگوار أنس بن حارث اسدى كاهلى منسوب است . « 4 »\r\n\r\n9 - عمرو بن جندب حضرمى\r\nنمازى گويد : « وى از اصحاب اميرمؤمنان ( ع ) بود و در جنگهاى جمل و صفين با آن حضرت شركت داشت . سرانجام در روز طفّ به شرف شهادت نايل آمد و به سلام در زيارت ناحيه مقدسه مشرّف گرديد » . « 5 »\r\n\r\n\r\n","description":"","footnote":"\r\n( 1 ) - مناقب آل ابى طالب ، ج 4 ، ص 101 ؛ مقتل الحسين ، خوارزمى ، ج 2 ، ص 17 ، با اختلاف در شعر .\r\n( 2 ) - ابصار العين ، ص 104 .\r\n( 3 ) - مستدركات علم الرجال ، ج 2 ، ص 103 ، شماره 3401 .\r\n( 4 ) - ر . ك : ذخيرة الدارين ، ص 208 ؛ ابصار العين ، ص 99 ؛ مقتل الحسين ( ع ) ، خوارزمى ، ج 2 ، ص 25 .\r\n( 5 ) - مستدركات علم رجال الحديث ، ج 6 ، ص 31 ، شماره 10755 . در زيارت ناحيه مقدسه بر وى چنين درود فرستاده شده است : « السلام على عمر بن جندب حضرمى » . ( ر . ك : بحار ، ج 45 ، ص 73 ) و در همين كتاب ( ج 45 ، ص 73 ) و در همين كتاب ( ج 101 ، ص 273 ) آمده است : « السلام على عمر بن الاحدوث الحضرمى » .\r\n","page_name":" 306 ","page_number":306},
  {"content":"\r\n\r\n\r\n10 - شبيب بن جراد كلابى وحيدى\r\nنمازى گويد : « وى از اصحاب اميرمؤمنان ( ع ) و از شجاعان كوفه بود . او در غزوات و جنگها ، به ويژه صفين ، ياد و نامى دارد . او با مسلم بيعت كرد و از كوفيان برايش بيعت گرفت .\r\nاما پس از مشاهده بى وفايى مردم ، تغيير روش داد و با عمر سعد به كربلا رفت . پس از آنكه شمر نامهء ابن زياد را آورد و او به حتمى بودن جنگ يقين حاصل كرد ، در شب عاشورا به حسين ( ع ) ملحق شد ؛ و چون ابوالفضل العباس با وى از يك قبيله بود ، در كنار آن حضرت قرار گرفت ؛ « 1 » و در روز عاشورا در حضور حسين ( ع ) به شهادت رسيد . »\r\n\r\n11 - جعبة بن قيس بن مسلمه\r\nابن حجر در الاصابة مىنويسد : « كلبى گفته كه جعبة بن قيس بن مسلمة بن طريف ، همراه حسين بن على ( ع ) كشته شد . » « 2 »\r\n\r\n12 - أبوالهياج\r\nنيز ابن حجر گويد : « ابوالهياج همراه امام حسين ( ع ) كشته شد . گويد : واقدى در مقتل الحسين گفته است كه ابوالهياج با وى كشته شد » . « 3 »\r\n\r\n13 - يزيد بن حصين همدانى مشرقى\r\nنام وى در برخى كتابهاى تاريخ و تراجم آمده « 4 » ؛ و همهء آنچه را كه ديگر كتابهاى تاريخى و تراجم به برير بن خضير همدانى مشرقى نسبت مىدهند ، به شخص ياد شده نسبت داده‌اند .\r\n\r\n\r\n","description":"","footnote":"\r\n( 1 ) - يعنى از قبيله مادر عباس ( ع ) ، چرا كه وى از قبيله كلاب بود .\r\n( 2 ) - الاصابه ، ج 3 ، ص 285 ؛ شماره 4236 .\r\n( 3 ) - همان ، ج 4 ، ص 80 .\r\n( 4 ) - ر . ك : كشف الغمّه ، ج 2 ، ص 295 ؛ رجال ، شيخ طوسى ، ص 106 ؛ تنقيح المقال ، ج 3 ، ص 325 ؛ ذخيرةالدارين ، ص 179 .\r\n","page_name":" 307 ","page_number":307},
  {"content":"\r\n\r\nاين مطلب با تأمل دقيق روشن مىشود و شيخ شوشترى نيز در قاموس الرجال بر همين اعتقاد ما است . « 1 »\r\n\r\n14 - عمرو بن مطاع جعفى « 2 »\r\nابن شهر آشوب سروى گويد : « آنگاه عمروبن مطاع جعفى به ميدان آمد و اين رجز را مىخواند :\r\nامروز مبارزه در راه حسين و كشته شدن در راه او مايهء سربلندى ماست .\r\nما از اين كار اميد رستگارى و دورى از گرماى آتشى را كه گريزى از آن نيست داريم . « 3 »\r\nخوارزمى مىنويسد : « پس از او - يعنى پس از كاهلى - عمروبن مطاع جعفى به ميدان رفت و اين رجز را مىخواند :\r\nمن پسر جعفىام و پدرم مطاع است و شمشيرى تيز به دست دارم ،\r\nنيزه‌اى دارم كه پيكانش مىدرخشد و از پرتوش شعاعى به چشم مىخورد ،\r\nامروز مبارزه در راه حسين و دفاع از وى براى من گوارا است .\r\nآنگاه حمله كرد و جنگيد تا كشته شد . » « 4 »\r\n\r\n15 - عبدالرحمن بن عبداللَّه يزنى\r\nابن شهر آشوب سروى گويد : « سپس عبدالرحمن بن عبداللَّه يزنى به ميدان آمد و گفت :\r\nمن پسر عبداللَّه هستم ، از خاندان يزن و دين من دين حسين و حسن عليهما السلام است ، شما را با ضربت جوانى از يمن مىزنم و با اين كار از درگاه خداوند اميد رستگارى دارم . « 5 »\r\n\r\n\r\n","description":"","footnote":"\r\n( 1 ) - ر . ك : قاموس الرجال ، ج 2 ، ص 294 - 296 ، شماره 1077 .\r\n( 2 ) - از جمله شهيدان مشهور كربلا « سويد بن عمرو بن أبى المطاع خثعمى » است ، كه درباره شهادت وى پيش از اين سخن گفتيم . ولى بر ما روشن نيست كه آيا اين « عمرو بن ابى المطاع » ، تصحيفى از نام آن بزرگوار است يا آنكه كسى غير از او است !\r\n( 3 ) - مناقب آل ابى طالب ، ج 4 ، ص 102 .\r\n( 4 ) - مقتل الحسين ( ع ) ، خوارزمى ، ج 2 ، ص 22 .\r\n( 5 ) - مناقب آل ابى طالب ، ج 4 ، ص 101 - 102 .\r\n","page_name":" 308 ","page_number":308},
  {"content":"\r\n\r\nمحمد بن ابى طالب نيز از وى ياد كرده و در پايان گفته است : « سپس حمله كرد و جنگيد تا كشته شد . » « 1 »\r\n\r\n16 - يحيى بن سليم مازنى\r\nابن شهر آشوب گويد : « سپس يحيى بن سليم مازنى به ميدان رفت و اين رجز را مىخواند :\r\nمن دشمن را از دم شمشير برّان مىگذرانم ، با ضربتى جدا كننده كه امان نمىدهد .\r\nمن نه ناتوانم و نه شيون مىكنم ، و از مرگى كه به سويم مىآيد بيم ندارم . » « 2 »\r\nخوارزمى نيز با اندك تفاوتى در نقل شعر ، زندگينامه وى را آورده است . « 3 »\r\n\r\n17 - جبلّة بن عبداللَّه\r\nدر زيارت رجبيه و شعبانيه كه سيد بن طاووس نقل كرده بر وى درود فرستاده شده است . « 4 »\r\nبه نظر مىرسد اين نام تصحيفى از « جبلّة بن على شيبانى » باشد كه در زيارت ناحيهء مقدسه بر وى درود فرستاده شده است . « 5 »\r\n\r\n18 - سعد بن حنظله تميمى\r\nخوارزمى مىنويسد : « پس از او - يعنى پس از خالد بن عمرو بن خالد أزدى - سعد بن حنظله تميمى به ميدان رفت و مىگفت :\r\nبر شمشيرها و نيزه‌ها شكيبايى مىورزم ،\r\nشكيبايى مىورزم براى ورود به بهشت ،\r\n\r\n\r\n","description":"","footnote":"\r\n( 1 ) - تسلية المجالس ، ج 2 ، ص 292 .\r\n( 2 ) - مناقب آل ابى طالب ، ج 4 ، ص 102 .\r\n( 3 ) - مقتل الحسين ، خوارزمى ، ج 2 ، ص 21 .\r\n( 4 ) - ر . ك : الاقبال ، ص 714 ؛ بحار ، ج 101 ، ص 340 .\r\n( 5 ) - ر . ك : بحار ، ج 45 ، ص 72 .\r\n","page_name":" 309 ","page_number":309},
  {"content":"\r\n\r\nحور العين‌هاى لطيف و شادى بخش از آن كسى است كه جوياى رستگارى باشد ولى نه با گمان ،\r\nاى نفس براى رسيدن به آسايش ، بدگمانى را به دور افكن و در طلب خير و جوياى رستگارى باش . !\r\nسپس حمله كرد و پس از پيكارى سخت كشته شد » . « 1 »\r\nابن شهر آشوب سروى نيز زندگينامه وى را با اندكى تفاوت در شعر آورده است . « 2 »\r\nملاحظه مىشود كه شمارى منابع تاريخى « 3 » از صحابى ديگرى غير از ايشان ، يعنى حنظلة بن اسعد شبامى ، ياد كرده‌اند كه در زيارت ناحيه مقدسه بر وى درود فرستاده شده است . « 4 » همانطور كه شمارى ديگر از منابع اين شعر را به صحابى ديگرى به نام عبدالرحمن بن ارحبى نسبت داده‌اند . « 5 »\r\n\r\n19 - عمير بن عبداللَّه مذحجى\r\nسپس خوارزمى مىنويسد : « پس از او عمير بن عبداللَّه مذحجى به ميدان رفت و اين رجز را مىخواند :\r\nسعد و قبيله مذحج نيك مىدانند كه من شيرى ژيانم و فرياد برنمىآورم ،\r\nبا شمشير خويش بر بزرگان زره پوشيدهء دشمن پيروز مىشوم و هماوردان را بى دست و پا در ميدان مىگذارم .\r\nتا آنكه با زبونى و لنگى خوراك گرگان شوند ؛ و هر كس او را ببيند با روش من آگاه خواهد شد .\r\n\r\n\r\n","description":"","footnote":"\r\n( 1 ) - مقتل الحسين ( ع ) ، خوارزمى ، ج 2 ، ص 17 .\r\n( 2 ) - ر . ك : مناقب آل ابى طالب ، ج 4 ، ص 101 .\r\n( 3 ) - ر . ك : تاريخ الطبرى ، ج 3 ، ص 329 ؛ الارشاد ، ج 2 ، ص 105 ؛ اللهوف ، ص 104 ؛ ابصار العين ، ص 130 - 131 .\r\n( 4 ) - ر . ك : بحار ، ج 45 ، ص 73 .\r\n( 5 ) - ر . ك : ابصار العين ، ص 132 .\r\n","page_name":" 310 ","page_number":310},
  {"content":"\r\n\r\nاو همچنان به سختى مىجنگيد تا آنكه مسلم ضبابى و عبداللَّه بجلى با كمك يكديگر او را كشتند » . « 1 »\r\nابن شهر آشوب سروى نيز زندگينامه وى را با اندك تفاوتى در شعر مذكور آورده است . « 2 »\r\n\r\n20 - ابراهيم بن حصين اسدى\r\nابن شهر آشوب سروى گويد : « آنگاه ابراهيم بن حصين اسدى به ميدان آمد و اين رجز را مىخواند :\r\nمن آن قدر به مفصل و ساقهاتان مىزنم كه خونم بريزد ، چه ريختنى ،\r\nو مرگ نصيب ابو اسحاق گردد ، منظورم فرزند زن فاجر و فاسق است .\r\nآنگاه 84 تن از آنان را كشت » . « 3 »\r\n\r\n21 - دارم بن عبداللَّه صائدى\r\nابو محمد على بن احمد اندلسى از وى ياد كرده « 4 » و گفته است : « همراه حسين ( ع ) كشته شد » . ابو عبيد « 5 » نيز از وى ياد كرده و گفته است : « همراه حسين ( ع ) كشته شد » . شيخ طوسى نيز در كتاب رجال خويش از وى ياد كرده است . « 6 »\r\n\r\n22 - يحيى بن هانى بن عروه\r\nيحيى از بزرگان عرب و در ميانشان سرشناس بود . پدرش ، هانى بن عروه ، در كوفه كشته شد . مزى گويد : يحيى بن هانى بن عروة بن قعاص ، « 7 » ابو داود كوفى ، از اشراف عرب\r\n\r\n\r\n","description":"","footnote":"\r\n( 1 ) - مقتل الحسين ( ع ) ، خوارزمى ، ج 2 ، ص 17 .\r\n( 2 ) - مناقب آل ابى طالب ، ج 4 ، ص 101 .\r\n( 3 ) - همان ، ج 4 ، ص 105 .\r\n( 4 ) - جمهرة انساب العرب ، ص 395 .\r\n( 5 ) - النسب ، ص 327 .\r\n( 6 ) - رجال ، شيخ طوسى ، ص 104 ، شماره 1029 .\r\n( 7 ) - سماوى نام وى را اين گونه ضبط كرده است : يحيى بن هانى بن عروه بن نمران بن عمرو بن قعاس بن . . . بن غطيف بن مراد بن مذحج . ( ر . ك : ابصار العين ، ص 139 ) .\r\n","page_name":" 311 ","page_number":311},
  {"content":"\r\n\r\nو پدرش از كسانى بود كه عبيداللَّه زياد او را به خاطر طرفدارى از حسين بن على بن أبى طالب كشت . از شعبه چنين نقل است : او آقاى كوفيان بود . ابو حاتم گويد : صالحى از بزرگان كوفه . « 1 »\r\nمامقانى گويد : « يحيى بن هانى بن عروهء مرادى عطيفى ، منسوب به تيره‌اى از قبيله مراد بود .\r\nسيره نويسان نوشته‌اند : پس از آنكه هانى به همراه مسلم كشته شد ، پسرش يحيى از بيم ابن زياد گريخت و در ميان قبيله‌اش پنهان شد . پس از آنكه شنيد حسين ( ع ) به كربلا آمده است ، و به آن حضرت پيوست و ملازم ايشان بود تا آنكه جنگ در روز عاشورا در گرفت . آنگاه قدم به ميدان نبرد نهاد و پس از كشتن شمار بسيارى از دشمن به فيض شهادت نايل آمد . خداى از وى خوشنود باد » . « 2 » ولى تا آنجا كه ما به اندازه وسعمان جست و جو كرديم هيچ يك از سيره نويسان گذشته ، از وى ياد نكرده‌اند .\r\nنيز مىبينيم كه طبرى در تاريخ خود از هشام بن محمد از ابو مخنف ، از يحيى بن هانى نقل مىكند كه نافع بن هلال در روز عاشورا مىجنگيد و مىگفت : من جملى هستم . من بر دين على هستم . . . تا آنكه مزاحم بن حريث او را كشت . « 3 »\r\nاين مطلب كاشف از آن است كه يحيى بن هانى در روز عاشورا در كربلا كشته نشده است .\r\nدقت كنيد !\r\n\r\n23 - هفهاف بن مهنّد راسبى بصرى\r\nزنجانى مىنويسد : « در ذخيرة الدارين ( ص 27 ) آمده است : هفهاف بن مهنّد راسبى بصرى به روايت حميد بن احمد ، صاحب كتاب حدائق ، در روز طفّ پس از حسين ( ع ) كشته شد . گويد : هفهاف ياد شده يكى از قهرمانان شجاع بصره و از شيعيان مخلص بود .\r\nوى در مغازى و جنگها ياد و نامى دارد . او از ياران اميرمؤمنان ( ع ) بود و در همهء جنگهاى آن حضرت شركت داشت . هنگامى كه در روز صفين پرچمهاى اميرالمؤمنين ( ع ) بسته شد ، تميم بصره به احنف بن قيس پيوستند و فرماندهى قبيلهء حنظله بصره به أعين بن ضبعه و\r\n\r\n\r\n","description":"","footnote":"\r\n( 1 ) - تهذيب الكمال ، ج 32 ، ص 18 ، شماره 6936 .\r\n( 2 ) - تنقيح المقال ، ج 3 ، ص 322 ، شماره 13089 ؛ نيز ر . ك : ذخيرة الدارين ، ص 255 .\r\n( 3 ) - ر . ك : تاريخ الطبرى ، ج 3 ، ص 324 ؛ ابصار العين ، ص 149 .\r\n","page_name":" 312 ","page_number":312},
  {"content":"\r\n\r\nأزديان بصره به هفهاف بن مهّند راسبى أزدى داده شد . . . او پيوسته همراه على ( ع ) بود تا آنكه حضرت به شهادت رسيد . وى پس از آن به امام حسن ( ع ) پيوست . او بعد از نماز عصر به كربلا رسيد ، و پرسيد : حسين كجاست ؟ چون اثرى از امام نيافت بر عمر سعد وارد شد و از مردم پرسيد كه از حسين بن على چه خبر دارند ؟ گفتند : تو كيستى ؟\r\nگفت : من هفهاف راسبى بصرى هستم و بعد از آنكه شنيده‌ام حسين ( ع ) از مكه به عراق آمده است به يارى وى آمده‌ام .\r\nگفتند : ما حسين و يارانش و كسانى را كه به او پيوستند ، كشته‌ايم ؛ و جز زنان و كودكان و پسر بيمارش - على بن الحسين ( ع ) - كسى نمانده است . آيا نمىبينى كه مردم به خيمه‌ها هجوم آورده و سرگرم غارت اموال دختران رسول خدا ( ص ) هستند . هفهاف پس از شنيدن خبر كشته شدن حسين ( ع ) و تهاجم مردم ، شمشيرش را كشيد و اين رجز را مىخواند :\r\nاى لشكريان بسيج شده ، من هفهاف بن مهنّد هستم و از خاندان محمد دفاع مىكنم .\r\nآنگاه همانند شير ژيان با شمشير به آنان حمله ور شد و هر كس از بزرگان قوم را كه به وى نزديك مىشد ، مىكشت ، تا آنكه شمار بسيارى از دشمن را كشته و مجروح ساخت .\r\nمردان به او حمله مىكردند و هنگامى كه او حمله مىكرد ، همانند گلهء بز در برابر گرگ از مقابل او مىگريختند ؛ و در آن حال شعر مذكور را مىخواند . سرانجام بر اثر جراحات وارده بى رمق شد و عمر سعد در ميان لشكر فرياد بر آورد : واى بر شما ، از هر سو به او حمله كنيد . على بن الحسين ( ع ) دربارهء آن روز فرموده است : از آن هنگامى كه خداوند محمد ( ص ) را به پيامبرى برگزيد ، پس از على بن ابى طالب ، كسى همانند اين مرد از كشته پشته نساخته است . آنگاه پانزده تن از سپاه دشمن او را در محاصره گرفتند « 1 » و پس از پى كردن اسبش ، وى را به شهادت رساندند . خداوند از وى خوشنود باد » . « 2 »\r\n\r\n\r\n","description":"","footnote":"\r\n( 1 )\r\n- در تسمية من قتل مع الحسين ( ع ) ( ص 156 ) آمده است : « على بن الحسين ( ع ) فرمود : از آن هنگام كه‌خداوند محمد ( ص ) را برانگيخت ، قهرمانى - پس از على بن أبى طالب ديده نشده است كه به دست خودش اين همه از سپاه دشمن كشته باشد . آنگاه پانزده تن از سپاه دشمن او را در محاصره گرفتند و به شهادت رساندند . خدايش بيامرزاد . »\r\n( 2 ) - وسيلة الدارين ، ص 203 - 204 ، شماره 164 ؛ نيز ر . ك : حدائق الوردية ، ص 122 ؛ مستدركات علم رجال الحديث ، ج 8 ، ص 162 ، شماره 15944 .\r\n","page_name":" 313 ","page_number":313},
  {"content":"\r\n\r\n\r\n24 - سليمان بن سليمان أزدى\r\nدر زيارت رجبيه و شعبانيه كه سيدبن طاووس آن را روايت كرده است ، در زمرهء شهيدان بر وى درود فرستاده شده است . همين طور در آن زيارت بر اشخاص زير نيز در زمرهء شهيدان درود فرستاده شده است :\r\n\r\n25 - عامر بن مالك .\r\n\r\n26 - منيع بن زياد .\r\n\r\n27 - عامر بن جليده .\r\n\r\n28 - حمّاد بن حمّاد خزاعى .\r\n\r\n29 - رميث بن عمرو .\r\n\r\n30 - منذر بن مفضّل جعفى .\r\n\r\n31 - حيّان بن حارث . « 1 »\r\n\r\n32 - عمربن ابى كعب .\r\n\r\n33 - سليمان بن عون حضرمى .\r\n\r\n34 - عثمان بن فروهء غفارى .\r\n\r\n35 - غيلان بن عبدالرحمن .\r\n\r\n36 - قيس بن عبداللَّه همدانى .\r\n\r\n37 - عمر بن كنّاد .\r\n\r\n\r\n","description":"","footnote":"\r\n( 1 ) - ابن شهر آشوب سروى نيز وى را در زمره ياران حسين ( ع ) بر شمرده است ( ر . ك : مناقب آل أبى طالب ، ج 4 ، ص 78 ) .\r\n","page_name":" 314 ","page_number":314},
  {"content":"\r\n\r\n\r\n38 - زائدة بن مهاجر . « 1 »\r\n\r\n39 - سليمان بن كثير .\r\n\r\n40 - سويد هم پيمان شاكر . « 2 »\r\nنامهاى ديگرى هم هست كه از ذكر آنها خوددارى شد ؛ چرا كه به اعتقاد ما تصحيف آشكار نامهاى يارانى است كه در كتابهاى تاريخى و تراجم آمده است . « 3 »\r\n\r\nمبارزه و شهادت بنى هاشم\r\nپس از آنكه ياران با وفا و با صفاى امام ( ع ) به شهادت رسيدند ، فرزندان خاندان رسالت از جوان و نوجوان آماده جانبازى و فداكارى گشتند . با آنكه سنّ و سالشان اندك بود ، چونان شير ژيان بى هيچ بيمى از مرگ و هيچ ترسى از حوادث هولناك ، براى رفتن به ميدان نبرد از يكديگر پيشى مىگرفتند . امام ( ع ) نمىخواست كه برخى از آنان كشته شوند و به آنان اجازه رفتن به ميدان نبرد را نمىداد ، ولى آنان با آه و زارى بر دست پاى ايشان بوسه مىزدند ، تا اجازه دهد كه از وى به دفاع بپردازند .\r\nمنظره دلخراشى كه دلها را آب مىكند و هر موجود زنده‌اى را به شگفتى مىاندازد ، اينكه اين جوانان در آخرين وداعها ، برادران و پسر عموهايشان را غرق در بوسه مىكردند و از اندوه و تأسف بر فرزند رسول خدا ( ص ) مانند باران اشك مىريختند ؛ زيرا مىديدند كه او تنها و غريب است و لشكر دشمن وى را در محاصره گرفته‌اند . آنان مىديدند بانوان خاندان وحى فرياد و آه و ناله سر داده‌اند . . . اما خداوند بزرگ ، امام ( ع ) را بر تحمّل همه اين مصايب شكيبا ساخته بود . مصايبى كه صخره‌ها را مىشكند و خردها را آشفته مىسازد و هيچ انسانى ياراى تحمل آنها را ندارد ، مگر آنكه خداوند قلبش را به ايمان آزموده باشد ؛ « 4 »\r\n\r\n\r\n","description":"","footnote":"\r\n( 1 ) - بعيد نيست كه پس از كوتاه كردن نام يزيد بن زياد بن مهاصر ، آن را تصحيف كرده به صورت فوق نوشته باشند .\r\n( 2 ) - بعيد نيست كه تصحيفى از شوذب هم پيمان شاكر بوده باشد .\r\n( 3 ) - ر . ك : بحار ، ج 11 ، ص 340 - 341 .\r\n( 4 ) - ر . ك : حياة الامام الحسين بن على ( ع ) ، ج 3 ، ص 243 .\r\n","page_name":" 315 ","page_number":315},
  {"content":"\r\n\r\nو بلكه هيچ كس ياراى تحمل آنها را ندارد ، مگر كسى كه خداوند او را در پناه امامت قرار داده باشد .\r\n\r\nشهادت على اكبر ( ع )\r\nنخستين كس از هاشميان « 1 » كه در حضور امام ( ع ) گام به ميدان شهادت نهاد ، فرزندش على اكبر ( ع ) بود . « 2 » توصيف مقام و الا و منزلت بلند آن حضرت براى هيچ كس امكان ندارد ،\r\n\r\n\r\n","description":"","footnote":"\r\n( 1 ) - در اين باره سه قول است :\r\nالف - عباس بن على بن ابى طالب . اين اعتقاد شعبى است . ( ر . ك : تذكرة الخواص ، ص 230 ) .\r\nب - عبداللَّه بن مسلم بن عقيل ( ع ) . اين اعتقاد سروى در المناقب ( ج 4 ، ص 105 ) و صدوق در امالى ، ص 226 ، و ابن فتّال در روضة الواعظين ، ص 118 و حائرى در تسلية المجالس ، ج 2 ، ص 302 مىباشد .\r\nج - على اكبر ( ع ) . شمار بسيارى از مورخان بر همين اعتقادند . مانند ابن اثير در الكامل ، ج 3 ، ص 293 ؛ مفيد در الارشاد ، ج 2 ، ص 106 ؛ بلاذرى در انساب الاشراف ، ج 3 ، ص 406 ؛ أبى الفرج ، در مقاتل الطالبيين ، ص 86 ؛ أندلسى در جمهرة انساب العرب ، ص 267 ؛ سيد در اللهوف ، ص 166 ؛ طبرسى در اعلام الورى ، ج 2 ، ص 462 ؛ دينورى در الأخبار الطوال ، ص 256 ؛ ابن نما در مثير الاحزان ، ص 68 و ده‌ها مورخ ديگر كه ما در اينجا به دليل رعايت اختصار از ذكر نام آنها خوددارى مىكنيم .\r\nمؤيد اين مطلب سلامى است كه در زيارت ناحيه مقدسه بر وى فرستاده شده است : « السلام عليك يا اول قتيل من نسل خير سليل من سلالة ابراهيم الخليل ( ر . ك : بحار ، ج 45 ، ص 65 ) .\r\n( 2 ) - كسانى كه تصريح دارند بر اينكه نخستين شهيد على اكبر بوده است اشخاص زير مىباشند : ابن سعد درطبقات ( ترجمة الامام ( ع ) و مقتله - از بخش چاپ نشده كتاب الطبقات الكبير ابن سعد ، تحقيق سيد عبدالعزيز طباطبايى ، ص 73 ) . ابن فندق در لباب الانساب ، ج 1 ، ص 349 ؛ ابن كثير در البدايه و النهايه ، ج 8 ، ص 191 ، طبرى در تاريخ خود ، ج 3 ، ص 330 ؛ أبو الفرج اصفهانى در مقاتل الطالبيين ، ص 86 ؛ دينورى در الاخبار الطوال ص 256 ، ابن أثير در الكامل فى التاريخ ، ج 3 ، ص 293 ؛ ابن جوزى در تذكرة الخواص ، ص 229 ؛ ديار بكرى در تاريخ الخميس ، ج 2 ، ص 298 ؛ ابن حنبلى در شذرات الذهب ، ج 2 ، ص 61 ؛ مجدى علوى در المجدى ، ص 91 ؛ بلاذرى در انساب الاشراف ، ج 3 ، ص 406 ؛ أندلسى در جمهرة انساب العرب ، ص 267 ؛ فخر رازى در الشجرة المباركه ، ص 72 ؛ فضيل بن زبير كوفى اسدى در تسمية من قتل مع الحسين ، ص 150 ؛ طبرانى ، در مقتل الحسين ، ص 38 ؛ ابن شهر آشوب در المناقب ، ج 4 ، ص 109 ذهبى در سير اعلام النبلاء ، ج 3 ، ص 321 ؛ مسعودى در مروج الذهب ، ج 3 ، ص 61 ؛ همچنين ذهبى در تاريخ الاسلام ( حوادث سال 61 ، ص 21 ) ؛ زرندى در نظم درر السمطين ، ص 218 ؛ يافعى در مرآة الزمان ، ج 1 ، ص 131 ؛ يعقوبى در تاريخش ، ج 2 ، ص 94 ؛ يمانى در النغمة العنبريه ، ص 45 ؛ عقيقى همانند آنچه در الحدائق الورديه ، ص 116 آمده است ؛ ابونصر در سرّ السلسلة العلويه ، ص 30 ؛ ابن ادريس در السرائر ، ج 1 ، ص 657 ؛ شهيد ثانى در الدروس ، ج 2 ، ص 11 . دلايل اين امر به شرح ذيل است :\r\nالف - على بن الحسين كه در كربلا به همراه پدرش كشته شد ، به گفته واقدى در سال 33 هجرى به دنيا آمد . ( ر . ك : عمدة الطالب ، ص 192 ؛ مقتل الحسين ( ع ) ، مقرّم ، ص 255 ) ، در حالى كه امام زين العابدين ، على بن الحسين ( ع ) ، در سال 38 هجرى ديده به جهان گشود . برخى روايات تصريح دارد به اينكه امام زين العابدين ( ع ) در دوران خلافت عثمان به دنيا آمد . ( ر . ك : السرائر ، ج 1 ، ص 654 ؛ مقاتل الطالبيين ، ص 86 ) .\r\nب - مورخان نقل مىكنند كه وقتى يزيد ملعون از امام زين العابدين ( ع ) پرسيد : نامت چيست ؟ فرمود : على بن الحسين . گفت : مگر خداوند على بن الحسين را نكشته است ؟ فرمود : من برادرى بزرگ‌تر از خود داشتم و شما او را كشتيد ( ر . ك : مقاتل الطالبيين ، ص 119 - 120 ؛ نسب قريش ، ص 58 ) .\r\nبر پژوهشگران آگاه پوشيده نيست كه آن دسته از رواياتى كه مىگويد وى بزرگتر است چندين برابر رواياتى است كه اين مطلب را نمىپذيرند . در حالى كه نسب شناسان كه در اين زمينه استاد هستند قائل به چنين مطلبى مىباشند ، معلوم نيست چرا گروهى اصرار دارند كه امام زين العابدين بزرگ‌تر بوده است .\r\nابن ادريس مىگويد : نمىدانم كه اگر على اكبر به شهادت رسيده و على اصغر [ امام سجاد 
  ] امام معصوم پس از پدرش بوده باشد ، چه كاستى و يا نقص به مذهب ما وارد مىشود . اگر امام زين العابدين در روز طف 23 ساله و فرزندش امام باقر ( ع ) سه سال و چند ماه داشته است ، از مجموع همهء اينها استفاده مىشود كه زين العابدين كوچك‌ترين فرزندان پدرش بوده و اين هيچ نقصى براى آن حضرت نيست .\r\nوى همچنين گفته است : سزاوارتر اين است كه به متخصصان اين فن يعنى نسب شناسان و صاحبان سيره و خبر مراجعه شود . مانند زبير بن بكّار در كتاب انساب القرشيين ؛ ابو الفرج اصفهانى در مقاتل الطالبيين ؛ بلاذرى ؛ مزنى صاحب كتاب أخبار الخلفا . عمرى نسبت شناس نيز اين مطلب را در المجدى اثبات كرده و گفته است : برخى افراد نا آگاه چنين پنداشته‌اند كه على اصغر در كربلا كشته شد و اين خطا و توهمى بيش نيست . ( المجدى ، ص 91 ) صاحب كتاب الزواجر و المواعظ ؛ ابن قتيبه در المعارف ، ابن جرير طبرى كه در اين باره تحقيق كرده و ابن ابى ازهر در تاريخش و ابو حنيفه دينورى در اخبار الطوال ؛ صاحب كتاب الفاخر يكى از نويسندگان مذهب ما و أبو على بن همام در كتاب الانوار فى تاريخ أهل البيت و مواليدهم كه يكى از محققان و نويسندگان مذهب ما مىباشد همه بر اين قول متفقند و اينان در اين‌گونه مسائل آگاه‌ترند . ( ر . ك : السرائر ، ج 1 ، ص 655 - 656 )\r\nشهيد اول در الدروس گويد : « بنا بر قول صحيح‌تر وى على اكبر بوده است . »\r\nبيهقى در لب الانساب ( ج 1 ، ص 394 ) گويد : « نسب شناسان در اينكه آيا آن كسى كه شهيد شد على اكبر يا على اصغر بود اختلاف دارند . ولى بيشتر علما نظرشان بر اين است كه كشته شدهء در كربلا على اكبر بود » .\r\n","page_name":" 316 ","page_number":316},
  {"content":"\r\n\r\nمگر آنكه از توصيف كاملى كه پدرش ، حسين ( ع ) ، ارائه داده است كمك بگيرد ، آنجا كه فرمود : « جوانى كه آفرينش ، اخلاق و منطق او از همه كس به رسول خدا ( ص ) شبيه‌تر بود » .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nعمر شريف آن حضرت را در روز شهادتش بين 18 « 1 » تا 27 « 2 » سال نوشته‌اند . خوارزمى در وصف ميدان رفتن على اكبر مىنويسد : « سپس على بن الحسين ( ع ) كه مادرش ليلى دختر ابى مرّه عروة بن مسعود ثقفى بود ، « 3 » به ميدان رفت . او در آن روز هجده سال\r\n\r\n\r\n","description":"","footnote":"\r\n( 1 ) - ر . ك : مقتل الحسين ( ع ) ، خوارزمى ، ج 2 ، ص 34 ؛ الارشاد ، مفيد ، ج 2 ، ص 106 ؛ اعلام الورى ، طبرسى ، ج 1 ، ص 464 ؛ تسلية المجالس ، ج 2 ، ص 310 ؛ شرح الاخبار ، قاضى نعمان ، ج 3 ، ص 152 .\r\nبلى در برخى منابع تاريخى تصريح شده كه ايشان در هنگام كشته شدن 17 سال داشته است . ( ر . ك : منتخب طريحى ، ص 443 ) . ولى او تنها كسى است كه اين مطلب را نقل كرده است .\r\nابن نما در مثير الاحزان ( ص 68 ) نوشته است : « او در آن هنگام بيش از ده سال داشت » و همانطور كه مىبينيد اين قول نادرست است .\r\nسيد محسن امين عاملى تصريح دارد به اينكه وى در آن روز 19 سال داشته است . ( ر . ك : لواعج الاشجان ، ص 150 ) .\r\n( 2 ) - ر . ك : مقتل الحسين ( ع ) ، مقرّم ، ص 255 .\r\n( 3 ) - شيخ قمى مىنويسد : « عروة بن مسعود يكى از بزرگان چهارگانه در اسلام و يكى از دو مرد بزرگى است‌كه در سخن خداى متعال به نقل از كفار آمده است : « و گفتند چرا اين قرآن بر مرد بزرگ يكى از دو شهر نازل نشد ؟ » . او همان كسى است كه قريش او را در روز حديبيه نزد پيامبر فرستادند و او در حالى كه كافر بود با آن حضرت پيمان صلح برقرار كرد . وى در سال نهم هجرى پس از بازگشت حضرت مصطفى از طائف اسلام آورد ؛ و از پيامبر ( ص ) اجازه بازگشت نزد خانوادهء خويش را خواست . آنگاه بازگشت و قوم خويش را به اسلام دعوت كرد . به همين دليل هنگامى كه وى مشغول گفتن اذان بود ، يك نفر او را هدف تير قرار داد ؛ كه بر اثر آن درگذشت . رسول خدا ( ص ) با شنيدن اين خبر فرمود : مثل عروه مثل صاحب ياسين است كه قومش را دعوت كرد و او را كشتند . همچنين در شرح شمائل المحمّديه در شرح اين سخن رسول خدا ( ص ) كه فرمود : « و عيسى بن مريم را ديدم كه بيش از هر كس به عروة بن مسعود شباهت داشت . » نيز اين مطلب آمده است . ( نفس المهموم ، ص 307 )\r\nجزرى در أسد الغابه به نقل از ابن عباس گويد : رسول خدا ( ص ) فرمود : در اسلام چهار تن سرورند : بشر بن هلال عبدى ، عدى بن حاتم ، سراقة بن مالك مدلجى و عروة بن مسعود ثقفى ( أسد الغابه ، ج 1 ، ص 191 ) . استاد قرشى به نقل از نسب قريش ( ص 57 ) مىنويسد : عمر سعد يكى از يارانش را فرستادو او خطاب به على اكبر فرياد زد : تو با اميرالمؤمنين - يعنى يزيد - خويشاوندى و ما قصد داريم كه اين خويشاوندى را پاس داريم . اگر بخواهى به تو امان مىدهيم .\r\nعلى بن الحسين ( ع ) او را به ريشخند گرفت و گفت : رعايت خويشاوندى رسول خدا ( ص ) سزاوارتر است . ( ر . ك : حياة الامام الحسين بن على ( ع ) ، ج 3 ، ص 244 )\r\nبر آگاهان پوشيده نيست كه مقصود از خويشاوندى با يزيد ، خويشاوندى از طريق ميمونه دختر ابى سفيان بن حرب است . چرا كه وى مادر ليلى ، دختر أبى مرّة بن عروة بن مسعود ثقفى است ( ر . ك : تسمية من قتل مع الحسين ( ع ) ، ص 150 ؛ الشجرة المباركه ، فخر رازى ، ص 73 ؛ عيون الاخبار ، ابن قتيبه ، ص 99 ؛ مقتل الحسين ( ع ) مقرّم ، ص 256 ) در برخى از منابع - به خلاف مشهور - آمده است كه نام مادر على اكبر ( ع ) آمنه بود . اين مطلب در طبقات ابن سعد ( ترجمة الامام الحسين ( ع ) و مقتله ) از بخش چاپ نشده كتاب الطبقات الكبرى ، ابن سعد ، تحقيق سيد عبد العزيز طباطبايى ، ص 57 ) آمده است . همچنين اين مطلب به صورت ترديدآميزى در كتاب نسب قريش ( ص 57 ) از عبداللَّه بن مصعب زبيرى نقل شده است .\r\n","page_name":" 318 ","page_number":318},
  {"content":"\r\n\r\nداشت . امام ( ع ) با ديدن او سر را به آسمان بلندكرد و فرمود : « پروردگارا ، بر اين مردم گواه باش ، جوانى در برابرشان قرار گرفت كه خلق و خوى و گفتارش از همهء مردم به رسول خدا ( ص ) شبيه‌تر است . ما هرگاه كه مشتاق ديدار روى پيامبر بوديم . به او نگاه مىكرديم .\r\nبار خدايا ، بركتهاى زمين را از آنان بازدار و اگر بازداشتى و آنان را پراكنده و پاره پاره ساز و در راههاى پراكنده قرار ده و واليان را هرگز از آنان خوشنود مگردان ؛ چرا كه اينان ما را دعوت كردند كه يارى دهند ، ولى پس از آن با ما سر دشمنى برداشتند و با ما مىجنگند و ما را مىكشند ! آنگاه امام حسين ( ع ) خطاب به عمر سعد فرياد بر آورد : تو را چه شده است ! خداوند نسل تو را قطع كند و كارت را شوم گرداند و كسى را بر تو چيره سازد كه تو را در بستر سرببرد ، همانطور كه تو خانوادهء مرا نابود ساختى و خويشاوندى با رسول خدا ( ص ) مراعات نكردى . آنگاه با صداى بلند اين آيه را قرائت فرمود : « خداوند آدم و نوح و آل ابراهيم و آل عمران را بر عالميان برگزيد ؛ نسلى كه از يكديگرند و خداوند شنوا و دانا است . »\r\nپس از آن على بن الحسين حمله كرد و اين رجز را مىخواند :\r\nمن على بن حسين بن على هستم ، به كعبه سوگند كه ما به پيامبر نزديك تريم ، به خدا سوگند كه زادهء فرومايه بر ما حكومت نخواهد كرد و من آن قدر با نيزه به شما مىزنم كه خم گردد ،\r\nچنان با شمشير شما را مىزنم كه خم گردد ، ضربت جوانى هاشمى و علوى .\r\nاو آن قدر جنگيد و از سپاه كوفيان كشت كه به تنگ آمدند ، تا آنجا كه نقل شده است :\r\nبا حال تشنگى 120 تن از سپاه دشمن را كشت ! سپس نزد پدر بازگشت و گفت : پدر جان !\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nتشنگى مرا كشت ! و سنگينى آهن مرا به ستوه آورد ! آيا جرعه‌اى آب يافت مىشود تا با آن بر ضد دشمن نيرو بگيرم ؟ !\r\nحسين ( ع ) گريست و فرمود : فرزندم بر محمد و على و بر پدرت گران مىآيد كه تو آنان را بخوانى و نتوانند به تو پاسخ گويند و از آنان يارى بجويى و نتوانند يارىات دهند ، پسرم زبانت را بياور . سپس زبانش را در دهان گرفت و مكيد ! و آنگاه انگشترى خويش را به او داد و فرمود : اين انگشترى را بگير و در دهان بگذار و به جنگ دشمن بازگرد ؛ كه من اميدوارم هنوز شب نشده از دست جدت با جامى لبريز سيراب گردى چنان كه پس از آن هرگز تشنه نشوى !\r\nعلى اكبر بار ديگر به ميدان بازگشت و حمله كرد و اين رجز را مىخواند :\r\nپس از آشكار شدن حقايق نبرد ، جوهر مردان نيز آشكار مىگردد .\r\nبه خداى با عزت سوگند كه دست از شما نخواهيم كشيد ، تا آنكه شمشيرها در نيام شود .\r\nسپس آن قدر جنگيد كه دويست تن از سپاه دشمن را از پاى در آورد . ناگهان منقذ بن مرهء عبدى « 1 » با شمشير بر فرق آن حضرت زد كه بر اثر آن از حال رفت « 2 » و پس از او ، ديگر\r\n\r\n\r\n","description":"","footnote":"\r\n( 1 ) - در كتاب ذوب النظار ( ص 119 ) آمده است : « مختار در پى قاتل على بن الحسين يعنى مرة بن منقذعبدى كه در آن هنگام پير شده بود فرستاد . خانه‌اش را كه محاصره كردند سوار بر اسبى زيبا بيرون آمد و عبيداللَّه بن ناجيه شبامى را با نيزه ضربت زد كه كارگر نيفتاد . ابن كامل به او ضربتى زد كه با دست چپش آن را دفع كرد و شمشير آن را شكافت ؛ و اسب خيز برداشت و او موفق به فرار گشت و به مصعب بن زبير پيوست . از آن پس دست وى فلج شد .\r\n( 2 ) - الارشاد مفيد ( ج 2 ، ص 106 ) آمده است : « آنگاه به مردم حمله كرد و اين رجز را مىخواند :\r\nمن على بن حسين بن على هستم ، به خداى كعبه سوگند كه ما به رسول خدا نزديك‌تريم .\r\nبه خدا سوگند كه فرومايه‌زاده ميان ما حكومت نخواهد كرد . من با شمشير و ضرب دست جوانى هاشمى و قرشى شما را مىزنم .\r\nاو بارها اين كار را تكرار كرد و كوفيان از قتل او پروا داشتند تا آنكه چشم منقذ بن مرّه بر وى افتاد و گفت : اگر او بار ديگر از كنار من بگذرد و همان رفتار پيشين را انجام دهد ، گناه همه عرب بر گردن من اگر كه پدرش را به عزاى او ننشانم ! على اكبر همانند بار نخست به مردم حمله كرد و مرّه به او حمله كرد و با ضربت نيزه بر زمينش افكند . پس از آن ، جماعت او را در ميان گرفتند و با شمشر پاره پاره‌اش كردند » .\r\nابن شهر آشوب سروى در المناقب ( ج 4 ، ص 109 ) گويد : « مرة بن منقذ عبدى با حيله گرى نيزه به پشت آن حضرت زد و سپس او را با شمشير زدند ! حسين ( ع ) فرمود : پس از تو خاك بر سر دنيا ؛ و او را به سينه چسبانيد و به خيمه آورد . مادرش شهربانو سرآسيمه شد و به او مىنگريست ولى چيزى نمىگفت . »\r\nدر نفس المهموم به نقل از روضةالصفا آمده است : « در آن هنگام صداى گريه حسين ( ع ) بلند شد ، در حالى كه تا آن زمان هيچ كس صداى گريه او را نشنيده بود . » در اينجا چند نكته شايان ذكر است :\r\nيكم : حضور مادر علىاكبر در هيچ يك از منابع موثق ذكر نشده است .\r\nدوم : اين گفته ابن شهرآشوب كه نام مادر على اكبر شهربانو بوده است از سخنان شگفتى است كه تنها او ذكر كرده است . بدون شك طبق آنچه در منابع موثق آمده است مادرش ليلى دختر ابى مرّة بن عروة بن مسعود ثقفى است . چنان كه پيش از اين نيز گفته شد .\r\n","page_name":" 320 ","page_number":320},
  {"content":"\r\n\r\nمردم وى را زير ضربات شمشير گرفتند . على اكبر دست به گردن اسب انداخت و حيوان او را در ميان لشكر دشمن برد ؛ كه بدن مباركش را با شمشيرهايشان پاره پاره كردند . چون روح مباركش در آستانهء پرواز به ملكوت اعلى قرار گرفت ، فرياد بر آورد : پدر جان ! اينك جدّم رسول خدا ( ص ) مرا با جام لبريزش چنان سيراب كرد كه پس از آن هرگز تشنه نخواهم شد و به تو مىگويد : بشتاب كه در اينجا جامى ذخيره دارى !\r\nحسين ( ع ) فرياد بر آورد : پسرم خداوند مردمى را كه تو را كشتند بكشد . چه قدر اينان نسبت به خداوند و شكستن حرمت رسول خدا ( ص ) جرأت يافته‌اند ، پس از تو خاك بر سر دنيا باد !\r\nحميد بن مسلم گويد : گويى هم اينك بود كه ديدم زنى مانند خورشيد تابان آه و واويلا كنان فرياد بر آورد : اى واى عزيز دلم ، اى واى ميوه دلم و نور چشمم ! پرسيدم اين زن كيست ؟\r\nگفتند : زينب ، دختر على ( ع ) است . « 1 » سپس آمد و خود را بر بدن على اكبر انداخت . سپس حسين آمد و دستش را گرفت و به خيمه‌گاه بازگرداند و خود به همراه جوانانش آمد و\r\n\r\n\r\n","description":"","footnote":"\r\n( 1 ) - در اللهوف ( ص 166 ) آمده است : راوى گويد : زينب دختر على بيرون آمد و فرياد بر آورد : « اى عزيزدلم اى پسر برادرم ، و آنگاه خود را بر او افكند . آنگاه حسين ( ع ) آمد و او را گرفت و نزد زنان بازگرداند . » نيز ر . ك : الارشاد ، ج 2 ، ص 107 ؛ تاريخ الطبرى ، ج 3 ، ص 331 .\r\n","page_name":" 321 ","page_number":321},
  {"content":"\r\n\r\nگفت : برادرتان را برداريد . پس او را از ميدان نبرد بردند و درون خيمه‌اى كه در مقابلش مىجنگيدند ، قرار دادند . « 1 »\r\nآقاى مقرّم در كتاب المقتل « 2 » مىنويسد : « امام حسين ( ع ) آمد و خود را بر روى على انداخت و صورت به صورتش گذاشت « 3 » و فرمود : پس از تو خاك بر سر دنيا ! چقدر اينان بر خداوند رحمان و شكستن حرمت رسول خدا جسور شده‌اند ؟ « 4 » براى جدّ و پدرت گران است كه تو آنان را بخوانى و اجابتت نكنند و از آنان يارى بخواهى و ياريت ندهند !\r\nآنگاه كفى از خون مباركش را گرفت و به سوى آسمان پاشيد ؛ كه قطره‌اى از آن بر زمين نيفتاد . در زيارت آن حضرت در اين باره آمده است :\r\nپدر و مادرم به فدايت كه بى هيچ جرمى تو را سر بريدند و كشتند . پدر و مادرم به فدايت كه خونت به سوى حبيب خدا بالا رفت . پدر و مادرم به فدايت آن هنگامى كه\r\n\r\n\r\n","description":"","footnote":"\r\n( 1 ) - مقتل الحسين ( ع ) ، خوارزمى ، ج 2 ، ص 34 - 36 ؛ و ر . ك : الارشاد ، ج 2 ، ص 106 - 107 ؛ تاريخ الطبرى ، ج 3 ، ص 330 - 331 الدرّ النظيم ، ص 555 ؛ الاخبار الطوال ، ص 256 ؛ تذكرة الخواص ، ص 230 ؛ اعلام الورى ، ج 2 ، ص 464 ؛ تسلية المجالس ، ج 2 ، ص 310 ؛ مقاتل الطالبيين ، ص 86 .\r\nابوالفرج اصفهانى نقل كرده است كه اشعار زير درباره على اكبر سروده شده است :\r\nديدگان تا كنون ، در ميان افراد ثروتمند و يا تهيدست ، همانند او نديده است ،\r\nگوشت خام را مىپزد تا خوردنش براى خورنده دشوار نيايد .\r\nهنگامى كه آتش روشن مىكند ، آن را با شرافتى در خور مىافروزد .\r\nتا آنكه آتش را بيوگان بىنوا و يا محله‌هاى فقير و بى خانواده ببينند .\r\nمقصود من پسر ليلى است كه مشهور و بخشنده است .\r\nمقصودم پسر دختر با شرافت و فضيلت است .\r\nاو دنيا را بر دينش بر نمىگزيند و حق را به باطل نمىفروشد .\r\n( 2 ) - مقتل الحسين ( ع ) ، مقرّم ص 260 .\r\n( 3 ) - نيز ر . ك : اللهوف . ادريس عماد الدين قرشى ( متولد 872 ) گويد : امام حسين ( ع ) او را گرفت و به سينه‌چسبانيد و على در آن حال مىگفت : « پدر جان اينك رسول خدا به من مىفرمايد : در آمدن به سوى ما بشتاب . . . و همچنان بر سينه آن حضرت بود تا آن كه جان به جان آفرين تسليم كرد . وقتى امام به پيكر بى جان على نگاه كرد فرمود : پس از تو خاك بر سر دنيا ! » ( عيون الاخبار و فنون الآثار ، ص 108 - دار التراث الفاطمى - بيروت )\r\n( 4 ) - ر . ك : تاريخ الطبرى ، ج 3 ، ص 330 .\r\n","page_name":" 322 ","page_number":322},
  {"content":"\r\n\r\nپدرت بر سر بالينت آمد و با قلب سوزان بر تو مىگريست ؛ و خونت را به سوى آسمان ريخت و قطره‌اى از آن به زمين بازنگشت و آب ديدگان پدرت همچنان در عزايت سرازير بود . » « 1 »\r\nعلى اكبر در زيارت ناحيه مقدسه سلامى دارد كه نشان منزلت والاى ايشان است . در آنجا مىخوانيم : « درود بر تو اى نخستين شهيد از نسل بهترين كسى كه از فرزندان ابراهيم خليل پا به عرصه دنيا نهاده است . درود خداوند بر تو و بر پدرت ، آن هنگامى كه درباره‌ات فرمود : پسرم ، خداوند بكشد مردمى را كه تو را كشتند . چه قدر اينان نسبت به خداوند رحمان و شكستن حرمت رسول خدا ( ص ) جسور شده‌اند ! پس از تو خاك بر سر دنيا باد ! درود بر تو در آن هنگامى كه در برابر كافران قد علم كردى و فرمودى :\r\nمن على بن حسين بن على هستم ، به خداى كعبه سوگند كه ما به پيامبر خدا ( ص ) نزديك‌تريم .\r\nشما را آن قدر با نيزه مىزنم كه خم گردد و در حمايت از پدرم شما را از دم شمشير مىگذرانم ،\r\nبا ضربت جوانى هاشمى و عربى ، به خدا سوگند كه فرومايه بر ما حكم نخواهد راند .\r\nتا آن كه جان سپردى و پروردگارت را ديدار كردى . شهادت مىدهم كه تو به خدا و پيامبرش نزديك‌ترى . گواهى مىدهم كه تو فرزند رسول خدا و حجت و امين او و پسر حجت و امين او هستى . خداوند بر كشندهء تو مرّة بن منقذ بن نعمان عبدى حكم كند .\r\nخداوند او و هر كس را كه در قتل تو شركت جست و بر ضد تو آنان را پشتيبانى كرد لعنت و خوار كند . خداوند آنان را در جهنم جاى دهد و آن چه بد جايى است ؛ و ما را از كسانى كه با تو ديدار مىكنند و با جد و پدرت و عمويت و برادرت و مادر مظلومه‌ات همراهند قرار دهد . من از دشمنان بى دين تو بيزارى مىجويم . « والسلام عليكم و رحمة اللَّه و بركاته . » « 2 »\r\n\r\n\r\n","description":"","footnote":"\r\n( 1 ) - ر . ك : كامل الزيارات ، ص 253 ، باب 79 ، شماره 21 .\r\n( 2 ) - ر . ك : بحار ، ج 45 ، ص 65 - 66 .\r\n","page_name":" 323 ","page_number":323},
  {"content":"\r\n\r\n\r\nاشاره آيا على اكبر فرزند هم داشت ؟\r\nمرحوم علوى به صراحت گفته است كه على اكبر فرزندى از خود به جاى نگذاشت .\r\nاو مىگويد : اين را چندين تن از بزرگان ما نقل كرده‌اند ؛ « 1 » و حسام الدين در حدائق الورديه گفته است « 2 » كه او فرزند داشته است .\r\nما به نوبهء خود قول دوم را قبول داريم و گواه آن ، مطلبى است كه ابو حمزه ثمالى از امام صادق ( ع ) نقل مىكند كه حضرت به وى فرمود : « صورتت را بر قبر بگذار و بگو اى ابالحسن درود خداوند بر تو باد ! »\r\nهر چند احتمال دارد كه كنيه براى تفأل زدن به فرزند نيكو باشد ، همين طور هم احتمال دارد كه به صورت حقيقى صادر شده و ايشان پسرى به نام حسن داشته است .\r\nروايت أحمد بن أبى نصر بزنطى حاكى از آن است كه آن حضرت با يكى از كنيزانش ازدواج كرد و از او فرزندى داشت . وى به امام رضا ( ع ) عرض كرد : آيا مرد مىتواند با زنى و با امّ ولد پدر آن زن ازدواج كند ؟\r\nفرمود : منعى ندارد . احمد گفت : شنيده‌ام كه على بن الحسين ، سجاد ( ع ) ، با دختر حسن بن على و ام ولد پدر او ازدواج كرد ، آيا اين خبر درست است ؟ فرمود : چنين نيست ، بلكه او با دختر امام حسن ( ع ) و ام ولد على بن الحسين [ علىاكبر 
  ] كه نزد شما كشته شد ازدواج كرد .\r\nروشن است كه به كنيز هنگامى امّ ولد گفته مىشود كه براى آقايش فرزند آورده باشد .\r\nبنابراين ، اين روايت به صراحت بيان مىدارد كه على اكبر كنيزى داشت كه از او صاحب فرزند شده بود .\r\nدر پرتو سخن امام صادق ( ع ) نيز در آن زيارتى كه از ابو حمزه ثمالى روايت شده است ،\r\n\r\n\r\n","description":"","footnote":"\r\n( 1 ) - المجدى ، ص 91 .\r\n( 2 ) - الحدائق الورديه ، ص 124 .\r\n","page_name":" 324 ","page_number":324},
  {"content":"\r\n\r\nنيز يك حقيقت درخشان آشكار مىگردد و آن اين است كه على اكبر زن و فرزند داشت ، هر چند كه فرزندش فرزندى نداشته است . امام ( ع ) در آن روايت مىفرمايد :\r\nدرود خداوند بر تو و بر خاندانت و بر پدران و فرزندان و مادران نيكوكارت كه خداوند پليدى را از آنان برد و آنان را پاك كرد .\r\nلفظ فرزندان كه در اينجا به صورت جمع آمده است ، دلالت بر بيش از دو تن دارد .\r\nهمانطور كه احتمال دارد فرزندان صلبى به طور خاص باشد ، همين طور نيز احتمال دارد كه مقصود ، هم آنها ، و هم فرزندان آنها باشد . ولى اين احتمال دوم مردود است ، چرا كه در عرف ، لفظ فرزند به طور خاص بر فرزندان صلبى اطلاق مىشود .\r\nدليل ديگر لفظ « و بر خاندان تو است » كه در متن زيارت آمده است ؛ زيرا خاندان مرد نسل وى هستند و چنانچه نسلى نداشته باشد ، به كار بردن اين لفظ درست نيست ؛ و اينكه مىبينيم اين لفظ به وسيله امامى آگاه به همه ويژگىهاى بلاغى الفاظ به كار رفته است ، خود قوىترين دليل مىباشد . « 1 »\r\n\r\n\r\n","description":"","footnote":"\r\n( 1 ) - ر . ك : على الاكبر ، مقرّم ، ص 15 ؛ كامل الزيارات ، ص 253 ، باب 79 ، شماره 21 . شايان ذكر است كه برخى مورخان نوشته‌اند كه امام حسين ( ع ) به جز على اكبر و سجاد و عبداللَّه شيرخواره فرزندان ديگرى نيز داشته است . ابن شهر آشوب سروى در المناقب ( ج 4 ، ص 113 ) شمارى از فرزندان حسين را در زمرهء مقتولان ذكر كرده و نوشته است : « و شش تن از اولاد حسين ، با وجود اختلافى كه در آنها هست ؛ على اكبر ، ابراهيم ، عبداللَّه ، محمد ، حمزه ، على ، جعفر ، عمر ، زيد ؛ و عبداللَّه در دامان وى كشته شد » . ولى نامهايى كه او نوشته به جاى شش نفر نه نفر هستند . شايد هم نسّاخان و يا چاپخانه‌ها به جاى شش ، نه نوشته‌اند .\r\nبرخى منابع ديگر هم نوشته‌اند كه امام حسين ( ع ) فرزند خردسالى به نام ابوبكر داشت كه همراه پدرش در كربلا كشته شد . ( ر . ك : تاريخ الطبرى ، ج 3 ، ص 332 ؛ الكامل فى التاريخ ، ج 3 ، ص 294 ؛ ترجمة الامام الحسين ( ع ) من القسم غير المطبوع من كتاب الطبقات الكبير ، ابن سعد ، ص 76 ؛ تاج المواليد ، طبرسى ، ص 108 ( ضمن المجموعة النفيسه ) ؛ مقتل الحسين ( ع ) ، طبرانى ، ص 38 ؛ الشجرة المباركه ، ص 73 در سرّ السلسلة العلويه ( ص 30 ) آمده است كه ابوبكر در خردسالى پيش از پدرش مرد . ابن سعد در طبقات نقل كرده است كه عبداللَّه عقبه غنوى قاتل ابوبكر و عبداللَّه و جعفر ، پسران حسين ( ع ) ، بود . همين طور طبرى و ابن أثير و ابوالفرج نقل كرده‌اند كه قاتل ابوبكر همين غنوى بوده است .\r\nابن قتيبه در الامامة و السياسة ، ج 2 ، ص 6 ، تميمى در المحسن ، ص 134 ، ابن عبد ربه در عقد الفريد ، ج 5 ، ص 134 بر اين باورند كه محمد بن الحسين - كه ابن شهر آشوب او را در شمار كشته شدگان آورده در كاروان اسرا بوده است .\r\n","page_name":" 325 ","page_number":325},
  {"content":"\r\n\r\n\r\nشهادت خاندان عقيل « 1 » در روز عاشورا\r\nآن دسته از اعضاى خاندان عقيل كه به اعتقاد بيشتر مورخان در روز عاشورا همراه امام حسين ( ع ) به شهادت رسيدند ، اشخاص زير بودند :\r\n\r\n1 - عبداللَّه « 2 » بن مسلم بن عقيل\r\nبه اعتقاد ابن اعثم كوفى و نيز خوارزمى ، نخستين كس از خاندان عقيل كه به جنگ دشمن رفت ، عبداللَّه بن مسلم بود كه اين رجز را مىخواند :\r\nامروز پدرم مسلم و ديگر جوانانى را كه جانشان را در راه دين پيامبر باختند ديدار مىكنم ،\r\nآنان مانند قومى كه به دروغ گويى معروفند نبودند ، بلكه برگزيدگانى از خاندان هاشم ، آن بزرگواران صاحب نسب بودند .\r\n\r\n\r\n","description":"","footnote":"\r\n( 1 ) - استاد قرشى گويد : « جوانان پاكباز خاندان عقيل براى جهاد شتاب مىورزيدند و مرگ را ناچيز مىشمردند . امام ( ع ) با ديدن دلاورى و شتابشان در دفاع از وى مىفرمود : « خداوندا قاتل خاندان عقيل را بكش . . . اى خاندان عقيل شكيبا باشيد كه وعده گاه شما بهشت است . » امام سجاد ( ع ) به خاندان عقيل علاقه بسيار زيادى داشت و آنان را بر ديگر افراد خاندان جعفر مقدم مىداشت . وقتى در اين باره از ايشان پرسيدند ، فرمود : من هرگاه روز همراهىشان با ابا عبداللَّه را يادآور مىشوم ، بر آنان رقت مىآورم .\r\nنه تن از اين خاندان در راه دفاع از ابا عبداللَّه ( ع ) در ميدان نبرد به شهادت رسيدند . شاعر درباره آنان مىگويد : « با آه و ناله بر خاندان پيامبر گريه كن ،\r\nهفت تن از آنان از خاندان على و نه تن از خاندان عقيل به شهادت رسيدند . »\r\n( حياة الامام الحسين بن على ( ع ) ، ج 3 ، ص 249 ) و ر . ك : المعارف ، ابن قتيبه ، ص 204 ؛ نفس المهموم ، ص 321 ؛ جمهرة انساب العرب ، ص 69 . )\r\nشايان توجه است كه سماوى زندگينامه هيچ يك از افراد خاندان عقيل را ، به جز مسلم بن عقيل ، محمد بن مسلم ، عبداللَّه بن مسلم ، محمد بن أبى سعيد بن عقيل ، عبدالرحمن بن عقيل و جعفر بن عقيل در شمار ياران امام حسين ( ع ) نياورده است . ( ر . ك : ابصار العين ) .\r\n( 2 ) - مادر وى رقيه دختر امام أميرالمؤمنين ( ع ) بود ، كه او خود دختر صهباء ، ام حبيب دختر عباد بن ربيعة بن يحيى العبد بن علقمه تغلبيه است . گويند : وى را از اسيران يمامه و به قولى از اسيران عين التمر ، براى اميرالمؤمنين خريدند ؛ و او عمر أطرف و رقيه را براى آن حضرت به دنيا آورد . ( ابصار العين ، ص 89 - 90 ؛ مقاتل الطالبيين ، ص 98 تذكرة الخواص ، ص 229 )\r\n","page_name":" 326 ","page_number":326},
  {"content":"\r\n\r\nآنگاه حمله كرد و پس از كشتن شمارى از سپاه دشمن خود نيز به فيض شهادت نايل آمد . « 1 »\r\nابن شهر آشوب گويد : « او جنگيد و در سه حمله 98 تن از دشمن را به هلاكت رساند و سپس به دست عمرو بن صبيح صيداوى « 2 » و أسد بن مالك به شهادت رسيد » . « 3 »\r\nبلاذرى مىنويسد : « عمرو بن صبيح صيداوى ، عبداللَّه بن مسلم بن عقيل را هدف تير قرار داد و سپس مردم او را محاصره كردند و به قتل رساندند و گفته مىشود كه رقاد جهنى مىگفت : يكى از جوانان خاندان حسين را هدف تير قرار دادم و دستش را كه بر روى صورتش بود به صورتش دوختم و هنگامى كه خواستم تير را از صورتش بيرون آورم ، آن قدر كشيدم كه پيكانش در آن باقى ماند » . « 4 »\r\nسماوى گويد : « طبق گفته أبو مخنف ، مداينى و ابوالفرج ، وى پس از على بن الحسين به شهادت رسيد » . « 5 »\r\nطبرى گويد : « سپس عمرو بن صبيح صدائى ، عبداللَّه بن مسلم را هدف تير قرار داد .\r\nاو دست را بر روى صورت گذاشت و ديگر نتوانست دستانش را حركت دهد . سپس تير\r\n\r\n\r\n","description":"","footnote":"\r\n( 1 ) - ر . ك : الفتوح ، ج 5 ، ص 202 - 203 و مقتل الحسين ( ع ) ، خوارزمى ، ج 2 ، ص 30 .\r\n( 2 ) - اين عمرو از كسانى است كه گماشته شدند تا بر پيكر امام ( ع ) اسب بتازند . در قيام مختار در جست و جوى وى بر آمدند و هنگامى كه چشمها در خواب رفته بود وى را در پشت بام خانه‌اش دستگير كردند . وقتى شمشيرش را كه در زير سرش بود از او گرفتند ، گفت : خداوند تو را شمشيرى زشت گرداند ، با آنكه نزديك بودى چه قدر دور گشتى . آنگاه او را نزد مختار آوردند و چون اول صبح فرا رسيد با ضرب نيزه از پاى در آوردند . ( ر . ك : اللهوف ، ص 182 ؛ ذوب النظار ، ص 122 )\r\n( 3 ) - المناقب ، ج 4 ، ص 105 ؛ تسلية المجالس ، ج 2 ، ص 302 ؛ الدر النظيم ، ص 555 ؛ ترجمة الامام الحسين ، تحقيق سيد عبدالعزيز طباطبايى ، ص 76 . شيخ صدوق در امالى گويد : « و پس از او - يعنى پس از نافع بن هلال ! - عبداللَّه بن مسلم بن عقيل بن ابى طالب به ميدان آمد و اين رجز را مىخواند :\r\n« هر چند كه مرگ چيزى تلخ است ولى من سوگند ياد كرده‌ام كه با آزادگى بميرم ،\r\nخوش ندارم كه ترسو و فرارى خوانده شوم ، ترسو كسى است كه سرپيچى كند و بگريزد .\r\nآنگاه پس از كشتن سه تن از آنان كشته شد » . ( امالى ، صدوق ، ص 137 - 138 ، مجلس 30 ، حديث شماره 1 ) .\r\n( 4 ) - انساب الاشراف ، ج 3 ، ص 406 .\r\n( 5 ) - ابصار العين ، ص 90 .\r\n","page_name":" 327 ","page_number":327},
  {"content":"\r\n\r\nديگرى به سويش افكند و قلبش را شكافت . آنگاه مردم ، او را از همه سو محاصره كردند . « 1 »\r\n\r\n2 - محمد بن مسلم بن عقيل بن أبى طالب\r\nسپس محمد بن مسلم بن عقيل ، كه مادرش ام ولد بود ، به ميدان آمد و ابو مرهم أزدى و لقيط بن اياس جهنى به او حمله كردند . « 2 »\r\nسماوى گويد : « فرزندان ابوطالب پس از كشته شدن عبداللَّه يكباره حمله كردند و امام حسين ( ع ) خطاب به آنان فرياد زد : اى عموزادگان بر مرگ شكيبا باشيد ! از جمله آنان محمد بن مسلم بود كه ابو مرهم ازدى و لقيط بن اياس جهنى او را به قتل رساندند . « 3 » »\r\n\r\n3 - جعفر بن عقيل\r\nجعفر « 4 » بن عقيل بن ابى طالب به ميدان نبرد آمد و اين رجز را مىخواند :\r\nمن جوان ابطحى طالبى هستم ، از نسل هاشم و غالب ،\r\nما به حق ، سرور سرورانيم و اين حسين سرور پاكان است .\r\nابوالفرج گويد : مطابق روايتى كه از ابى جعفر محمد بن على بن حسين و از حميد بن مسلم نقل كرديم ، قاتل وى عروة بن عبداللَّه خثعمى بود . « 5 »\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 331 ؛ الكامل ، ج 3 ، ص 293 ؛ الارشاد ، ج 2 ، ص 107 ؛ تسمية من قتل مع الحسين ( ع ) ، ص 151 ، در اين كتاب آمده است : عمرو بن صبيح صيداوى و به قولى اسد بن مالك حضرمى او را كشت .\r\n( 2 ) - مقاتل الطالبيين ، ص 97 ؛ مناقب آل ابى طالب ( ع ) ، ص 109 ؛ تذكرة الخواص ، ص 229 ؛ ( در اين كتاب آمده است : لقيط بن ياسر جهنى او را به شهادت رساند . ) الاخبار الطوال ، ص 257 ( در اين كتاب آمده است : لقيط بن ناشر جهنى و نيز آمده است : محمد بن عقيل ) .\r\n( 3 ) - ابصار العين ، ص 90 - 91 .\r\n( 4 ) - مادرش أمّ ثغر دختر عامر دختر هضاب عامرى از بنى كلاب است و گفته مىشود : مادرش خوصاء دختر ثغر و نامش عمرو بن عامر بود . . . ( ر . ك : مقاتل الطالبيين ، ص 97 ؛ و در تسمية من قتل مع الحسين ( ع ) ( ص 151 ) آمده است : مادرش ام البنين دختر نفرة بن عامر بن هصان كلابى بود . نيز ر . ك : ابصار العين ، ص 92 .\r\n( 5 ) - مقاتل الطالبيين ، ص 97 ؛ تاريخ الطبرى ، ج 3 ، ص 331 ( در اين كتاب قاتل او عبداللَّه بن عزره خثعمى معرفى شده است ) ؛ تذكرة الخواص ، ص 229 ؛ و در تسمية من قتل مع الحسين ( ص 151 ) آمده است : عبداللَّه‌بن عمرو خثعمى او را كشت . در ذوب النظار ( ص 122 ) آمده است : « عبدالله بن عروهء خثعمى نزد مصعب بن عمير عقب‌نشينى كرد ؛ و مختار خانه‌اش را ويران ساخت .\r\n","page_name":" 328 ","page_number":328},
  {"content":"\r\n\r\nسروى گويد : « آنگاه دو تن و به قولى پانزده سوار را كشت . » « 1 » سماوى گويد : « پس از آنكه پانزده تن را كشت ، به دست بشر بن حوط ، قاتل برادرش ، عبدالرحمن ، كشته شد » . « 2 »\r\n\r\n4 - عبدالرحمن بن عقيل\r\nمادر وى امّ ولد « 3 » بود و چون به ميدان نبرد گام نهاد ، اين رجز را مىخواند :\r\nپدرم عقيل است ، پس منزلت مرا نسبت به هاشم بدانيد ، و بنى هاشم برادران من‌اند ، پيران راستى و سروران قرآن ، اين حسين است كه بنيانى استوار دارد » . « 4 »\r\nطبرى گويد : « عثمان بن خالد بن اسير جهنى و بشر بن سوط همدانى قابضى به عبدالرحمن بن عقيل بن ابى طالب حمله كردند و او را كشتند . » « 5 »\r\n\r\n\r\n","description":"","footnote":"\r\n( 1 )\r\n- المناقب ، ج 4 ، ص 105 ، تسلية المجالس ، ج 2 ، ص 302 . در اين كتاب آمده است : من عترة البرّ التقىالعاقب در انساب الاشراف ، ج 3 ، ص 406 آمده است : « عبداللَّه بن عروه خثعمى ، جعفر بن عقيل را هدف تير قرار داد و قلبش را شكافت . »\r\nاز ابن فندق در لباب الانساب ( ج 1 ، ص 397 ) نقل شده است : « جعفر در سن 23 سالگى كشته شد . »\r\n( 2 ) - ابصار العين ، ص 92 .\r\n( 3 ) - ر . ك : مقاتل الطالبيين ، ص 96 ؛ سير اعلام النبلاء ، ج 3 ، ص 320 ، تسمية من قتل مع الحسين ( ع ) ، ص 151 .\r\n( 4 ) - الفتوح ، ج 5 ، ص 203 ؛ و ر . ك : الارشاد ، ج 2 ، ص 107 ؛ الطبقات الكبرى ، ص 76 ؛ ابصار العين ، ص 92 ؛ از ابن فندق در لباب الانساب ( ج 1 ، ص 397 ) نقل شده است كه سن وى در هنگام كشته شدن 35 سال بود .\r\n( 5 ) - تاريخ الطبرى ، ج 3 ، ص 331 ، مقاتل الطالبيين ، ص 96 ( در اين كتاب آمده است : مطابق آنچه سليمان بن ابى راشد از حميد بن مسلم نقل كرده است ، عثمان بن خالد بن اسيد جهنى و بشر بن حوط قابضى او را به قتل رساندند ) . در كتاب تسمية من قتل مع الحسين ( ع ) ( ص 151 ) آمده است : او را عثمان بن خالد بن اسير جهنى و بشر بن حرب همدانى به قتل رساندند . در الاخبار الطوال ( ص 257 ) آمده است : سپس عبدالرحمن بن عقيل بن ابى طالب بر اثر تيرى كه عبداللَّه بن عروه خثعمى پرتاب كرد كشته شد . در انساب الاشراف ( ج 3 ، ص 406 ) آمده است : بشر بن شوط عثمانى و عثمان بن خالد جهنى حمله كردند و عبدالرحمن بن عقيل را كشتند . نيز ر . ك : جمهرة انساب العرب ، ص 69 المناقب ، ج 4 ، ص 105 ؛ و در تسلية المجالس ( ج 2 ، ص 303 ) آمده است : سپس 17 سوار را كشت . موسى بن عامر گفته است : نخستين كسانى كه او - يعنى مختار - انتقام از آنها را آغاز كرد ، آنهايى بودند كه بر پيكر حسين ( ع ) اسب تاخته بودند . سپس آنان را به پشت خواباند و چهار ميخشان كرد و آن قدر بر بدنهاشان اسب تازاند كه تكه تكه شدند و آنگاه آنان را در آتش سوزاند . آنگاه دو مرد را كه در قتل و غارت عبدالرحمن بن عقيل بن ابى طالب شركت جسته بودند ، در جبانه ، دستگير كرد و گردن زد و در آتش افكند . سپس مالك بن بشير را حاضر كرد و در بازار به قتل رساند . ( ر . ك : ذوب النظار ، ص 118 ) .\r\n","page_name":" 329 ","page_number":329},
  {"content":"\r\n\r\n\r\n5 - محمد بن أبى سعيد بن عقيل بن أبى طالب\r\nمادر محمد بن ابى سعيد امّ ولد بود . محمد به ميدان نبرد آمد و لقيط بن ياسر جهنى وى را كشت . در كتاب تسمية من قتل مع الحسين ( ع ) آمده است كه ابن زهير ازدى و لقيط بن ياسر جهنى به طور مشترك او را كشتند . « 1 » از ابن سعد روايت است كه لقيط بن جهنى و مردى از آل ابى لهب ، كه نامش بر ما معلوم نيست ، او را به شهادت رساندند . « 2 »\r\nسماوى گويد : سيره نويسان از قول حميد بن مسلم نوشته‌اند كه چون حسين ( ع ) كشته شد ، نوجوانى وحشت زده بيرون آمد و به چپ و راست مىنگريست . آنگاه سوارى حمله كرد و ضربتى بر او نواخت . چون درباره آن نوجوان پرسيدم ، گفتند : محمد بن أبى سعيد است ؛ و چون از سوار پرسيدم ، گفتند : لقيط بن اياس جهنى است .\r\nهشام كلبى گويد : هانى بن ثبيت حضرمى نقل كرد : من از شاهدان قتل امام حسين ( ع ) بودم . به خدا سوگند من يكى از ده نفرى بودم كه سوار بر اسب ايستاده بوديم . سپاه به جولان در آمد و هر چه بر سر راهش بود ويران مىكرد كه جوانى از خاندان حسين ( ع ) در حالى كه عمود خيمه را در دست داشت بيرون آمد . او كه بالا پوش و پيراهن به تن داشت از ترس به چپ و راست نگاه مىكرد . گويى هم اينك به چشم مىبينم كه دو دانه درّ به گوش داشت كه وقتى مىچرخيد تكان مىخوردند . ناگهان مردى سوار بر اسب به سرعت به او نزديك شد . چون به نوجوان رسيد ، از اسب پياده شد و آهنگ او كرد و او را با شمشير تكه تكه ساخت !\r\n\r\n\r\n","description":"","footnote":"\r\n( 1 ) - تسمية من قتل مع الحسين ( ع ) ، ص 151 ؛ تاريخ العلماء و وفياتهم ، ج 1 ، ص 172 .\r\n( 2 ) - ترجمة الامام الحسين ( ع ) از طبقات ابن سعد ، ص 77 ؛ تاج المواليد ، طبرسى ، ص 108 ؛ مناقب آل ابى طالب ، ج 4 ، ص 112 .\r\n","page_name":" 330 ","page_number":330},
  {"content":"\r\n\r\nهشام كلبى گويد : « قاتل نوجوان ، خود هانى بن ثبيت حضرمى بود . ولى از شرم يا از ترس ، به صراحت اعلام نمىكرد . » « 1 »\r\nديگر افراد خاندان عقيل كه برخى مورخان از آنها ياد كرده‌اند ، اينان هستند :\r\n\r\n6 - عبداللَّه بن عقيل الاكبر\r\nعبداللَّه بن عقيل « 2 » گام به ميدان نهاد و قهرمانانه جنگيد و كشته شد . قاتل وى عثمان بن خالد بن اشيم جهنى و مردى از همدان بودند . « 3 » ابن فندق گويد : سن وى در هنگام شهادت 33 سال بود . « 4 »\r\nاز سبط ابن جوزى نقل است كه قاتل عبداللَّه بن عقيل ، عمر بن صبيح بود ، « 5 » ولى مورخان ديگر مانند سماوى در ابصار العين ، از او ياد نكرده‌اند .\r\n\r\n7 - عبيداللَّه بن عقيل\r\nابن قتيبه نوشته است كه عبيداللَّه يكى از فرزندان عقيل بود ؛ و گفته شده است كه مادرش حوصا دختر حفصه بود . او همراه امام حسين ( ع ) كشته شد . « 6 »\r\n\r\n8 - محمد بن عقيل\r\nوى داماد اميرالمؤمنين ( ع ) بود . « 7 » سروى او را در شمار شهداى آل عقيل آورده است . « 8 »\r\n\r\n\r\n","description":"","footnote":"\r\n( 1 ) - ابصار العين ، ص 91 ؛ و ر . ك : تاريخ الطبرى ، ج 3 ، ص 332 ؛ مقاتل الطالبيين ، ص 188 .\r\n( 2 ) - در مقتلها آمده است : مادرش امّ ولد بود . ر . ك : تسمية من قتل مع الحسين ( ع ) ، ص 151 .\r\n( 3 ) - مقاتل الطالبيين ، ص 97 ؛ و ر . ك : المعارف ، ابن قتيبه ، ص 204 ؛ بحار ، ج 45 ، ص 33 .\r\n( 4 ) - لباب الالباب ، ج 1 ، ص 397 ؛ و در طبقات ابن سعد ( ص 76 ) آمده است : او را عمرو بن صبح صدائى كشت ؛ و گفته مىشود : او را أسيد بن مالك حضرمى كشت . نيز در اين كتاب آمده است : و مادرش امّ ولد بود .\r\n( 5 ) - تذكرةالخواص ، ص 229 .\r\n( 6 ) - المعارف ، ص 204 . مؤيد اين مطلب كه عبيد اللَّه از اولاد عقيل بود اين گفته ابن قتيبه است : « فرزندان عقيل ، مسلم ، عبداللَّه ، محمد ، رمله و عبيداللَّه ( از مادرى امّ ولد ) بودند . »\r\n( 7 ) - مستدركات علم رجال الحديث ، ج 7 ، ص 209 ؛ بحار ، ج 45 ، ص 62 .\r\n( 8 ) - المناقب ، ج 4 ، ص 112 .\r\n","page_name":" 331 ","page_number":331},
  {"content":"\r\n\r\nدينورى گويد : آنگاه محمد بن عقيل كشته شد . لقيط بن ناشر جهنى با تير او را زد و كشت . « 1 »\r\n\r\n9 - عون بن عقيل\r\nسروى و نمازى وى را در شمار شهيدان طف ياد كرده‌اند . « 2 »\r\n\r\n10 - على بن عقيل\r\nحائرى و نمازى نوشته‌اند كه از جملهء شهداى آل على ، على بن عقيل است . « 3 »\r\n\r\n11 - موسى بن عقيل\r\nصاحب ذخيرة الدارين نوشته است كه موسى بن عقيل يكى از شهداى طف بود . « 4 »\r\n\r\n12 - احمد بن محمد بن عقيل\r\nمامقانى گويد : « احمد بن محمد بن عقيل بن ابى طالب كه مادرش ام ولد بود ، روز طف به ميدان آمد و اين رجز را مىخواند :\r\nامروز نسب شريف و دينم را معرفى مىكنم ، با شمشيرى كه به دست راست دارم . پس از آنكه شمار بسيارى از دشمن را كشته و مجروح ساخت ، او را از همه سو محاصره كردند و پس از پى كردن اسبش به قتل رساندند - خداى از او خشنود باد . « 5 »\r\n\r\n\r\n","description":"","footnote":"\r\n( 1 ) - الاخبار الطوال ، ص 257 ؛ و در كتاب نسب قريش ( ص 45 ) آمده است : ام هانى دختر على ، همسر عبداللَّه اكبر بن عقيل بن ابى طالب بود و محمد را براى وى به دنيا آورد كه در طفّ كشته شد . از ذهبى در السير ( ج 3 ، ص 303 ) نقل است كه محمدبن عقيل در كربلا كشته نشده است و اين خلاف مشهور مىباشد .\r\n( 2 ) - المناقب ، ج 4 ، ص 112 ؛ مستدركات علم رجال الحديث ، ج 6 ، ص 144 .\r\n( 3 ) - ذخيرة الدارين ، ص 169 ؛ مستدركات علم رجال الحديث ج 5 ، ص 415 . و در مقاتل الطالبيين ( ص 98 ) آمده است : على بن عقيل ، مادرش امّ ولد بود و در آن روز كشته شد . از ابن فندق در لباب الانساب ( ج 1 ، ص 397 ) نقل است كه عمر او 38 سال بود . ابن قتيبه در المعارف ( ص 204 ) گويد : و فرزندان عقيل ، مسلم ، عبداللَّه ، محمد ، رمله و عبيداللَّه ( از مادرى ام ولد ) بودند .\r\n( 4 ) - ذخيرة الدارين ، ص 162 .\r\n( 5 ) - تنقيح المقال ، ج 1 ، ص 103 ، شماره 589 و به نقل از آن مستدركات علم رجال الحديث ، ج 1 ، ص 459 ، شمارهء 1633 .\r\n","page_name":" 332 ","page_number":332},
  {"content":"\r\n\r\n\r\nشهادت خاندان جعفر بن ابى طالب\r\n\r\n1 - شهادت عون بن عبداللَّه بن جعفر\r\nمادرش حضرت زينب « 1 » دختر امام اميرالمؤمنين ( ع ) ، بود . وى در روز عاشورا براى يارى سرور جوانان بهشت به ميدان جنگ آمد و اين رجز را مىخواند :\r\nاگر مرا نمىشناسيد بدانيد كه من فرزند جعفر هستم ، شهيد راستينى كه در بهشت از همه تابان‌تر است .\r\nاو در بهشت با بالى سبز در پرواز است و در روز محشر همين شرافت ، او را بس است .\r\nاو پس از كشتن سه سوار و هجده پياده ، به دست عبداللَّه بن قطنهء طائى كشته شد . « 2 »\r\n\r\n\r\n","description":"","footnote":"\r\n( 1 )\r\n- در تسمية من قتل مع الحسين ( ع ) ( ص 150 ) آمده است : « عون بن عبداللَّه بن جعفر بن ابى طالب كه‌مادرش جمانه دختر مسيّب بن نجبة بن ربيعة بن رباح فزارى بود - به دست عبداللَّه بن قطنهء طائى نبهانى كشته شد . اما به نظر مىرسد كه مادر عون اكبر ، چنان كه گذشت ، حضرت زينب بوده است . اما عون بن جمانه ، عون اصغر است و به حسب ظاهر در كربلا حضور نداشته است . در عمدة الطالب سيد داودى ( ص 36 ) آمده است : « اما عون و محمد اصغر همراه عمويشان ، حسين ( ع ) ، روز طف كشته شدند . » ( نيز ر . ك : مقتل الحسين ( ع ) ، خوارزمى ، ج 2 ، ص 31 ) ؛ و در مقاتل الطالبيين ( ص 95 ) آمده است : « عون بن عبداللَّه بن جعفر بن ابى طالب اكبر ، مادرش حضرت زينب بود . »\r\nدر نفس المهموم ( ص 317 ) آمده است : « شايسته است بدانيم كه عبداللَّه بن جعفر دو پسر به نامهاى عون اكبر و عون اصغر داشت . مادر يكى از آن دو حضرت زينب و مادر ديگرى جماعه ( جمانه ) دختر مسيب بن نجبهء فزارى بود . »\r\nسخنان مورخان دربارهء كسى كه همراه حسين ( ع ) كشته شد مختلف است و چنين به نظر مىرسد آن كسى كه در طف كشته شد عون اكبر ، فرزند حضرت زينب بود و عون اصغر در واقعهء « حرهء واقم » به دست ياران مسرف بن عقبهء ملعون كشته شد . ابوالفرج نيز در المقاتل ( ص 122 ) نوشته است : عون بن عبداللَّه بن ابى طالب يعنى عون اصغر و مادرش جمانه ، دختر مسيب بن نجبة بن ربيعة بن رياح بن عوف بن هلال بن ربيعة بن شمخ بن فزاره است كه مادر وى از بنى مرة بن عوف فزارى مىباشد . . . عون در جنگ حره واقم كشته شد .\r\n( 2 ) - مناقب آل ابى طالب ج 4 ، ص 106 و ر . ك : انساب الاشراف ج 3 ، ص 406 ؛ الدرالنظيم ، ص 555 . در اين دو كتاب آمده است كه او را عبداللَّه بن قطبهء طائى كشت ؛ و تسلية المجالس ( ج 2 ، ص 302 ) آمده است : پس هجده مرد را كشت .\r\n","page_name":" 333 ","page_number":333},
  {"content":"\r\n\r\n\r\n2 - شهادت محمد بن عبداللَّه بن جعفر\r\nمحمد بن عبداللَّه بن جعفر بن ابى طالب - كه مادرش خوصاء دختر حفصه بنت ثقيف بن ربيعة بن عائذ بن حارث بن تيم اللَّه بن ثعلبة بن بكر بن وائل بود - « 1 » به ميدان نبرد آمد و اين رجز را مىخواند :\r\n« از كرده‌هاى مردمى كه نسبت به مرگ كورند به خداوند شكايت مىكنيم . آنان نشانه‌هاى قرآن و آيات محكم الهى را تغيير دادند و سركشى و كفر را آشكار كردند . » « 2 »\r\nسپس جنگيد و سرانجام به دست عامر بن نهشل تيمى كشته شد . « 3 »\r\nسليمان بن قته در رثاى او گفته است :\r\nبا كسى كه همنام پيامبر بود ، در ميان آنان مكر ورزيده شد ؛ و با شمشير صيقل خورده بر فرقش زدند .\r\nاى چشم من در هنگام گريه كردن بخشندگى كن ، با اشكهايى كه چونان سيل در هر جا جارى است . « 4 »\r\nحائرى گويد : سپس جنگيد و ده تن را كشت و سرانجام به دست عامر بن نهشل تميمى كشته شد . « 5 »\r\n\r\n3 - شهادت قاسم بن محمد بن جعفر بن ابى طالب\r\nمامقانى گويد : « . . . و مادرش ام ولد بود . او پيوسته ملازم پسر عمويش امام حسين ( ع ) بود و هرگز از او جدا نشد . حضرت ، دختر عمويش ، عبداللَّه بن جعفر ، به نام امّ كلثوم صغرى ، دختر حضرت زينب را كه معاويه براى پسرش يزيد خواستگارى كرد و داستانش در جاى\r\n\r\n\r\n","description":"","footnote":"\r\n( 1 ) - ر . ك : تسمية من قُتِل مع الحسين ( ع ) ، ص 151 ؛ انساب الاشراف ج 3 ، ص 406 ؛ و در ابصار العين ( ص 77 ) آمده است : « عائذ بن ثعلبة بن عكابة بن صعب بن على بن بكر بن وائل . »\r\n( 2 ) - الفتوح ، ج 5 ، ص 204 .\r\n( 3 ) - تسمية من قتل مع الحسين ، ص 151 ؛ مقاتل الطالبيين ، ص 96 ؛ مقتل الحسين ، خوارزمى ، ج 3 ، ص 31 ؛ ذخيرة الدارين ، ص 155 ؛ رجال ، شيخ طوسى ، ص 105 ، شمارهء 1037 .\r\n( 4 ) - مقاتل الطالبيين ، ص 96 .\r\n( 5 ) - تسلية المجالس ، ج 2 ، ص 303 .\r\n","page_name":" 334 ","page_number":334},
  {"content":"\r\n\r\nخود مشهور است - به ازدواج او در آورد . قاسم با همسرش همراه حسين ( ع ) به كربلا آمد و پس از عون بن عبداللَّه بن جعفر به ميدان رفت . او جنگيد و شمار زيادى از دشمن را كه برخى شمار سوارانشان را هشتاد و پيادگانشان را دوازده تن نوشته‌اند ، كشت . پس از آنكه زخمهاى فراوانى برداشت ، او را از همه سو محاصره كردند و در ميدان نبرد به قتل رساندند - خدايش از او خشنود باد . « 1 »\r\n\r\n4 - شهادت عبيداللَّه بن عبداللَّه بن جعفر\r\nابوالفرج اصفهانى گويد : « و مادرش خوصاء بنت حفصة بود . يحيى بن حسن علوى ، در روايتى كه احمد بن سعيد از او برايم نقل كرد ، گويد : او همراه حسين در طفّ كشته شد - درود و سلام خداوند بر او و بر حسين و خاندانش باد . « 2 »\r\n\r\n5 - شهادت عبداللَّه بن عبداللَّه بن جعفر\r\nابن شهر آشوب او را در زمرهء شهداى خاندان حسين ( ع ) ياد كرده است . « 3 » به احتمال قوى به دليل اشتباهى كه نسّاخان در ضبط عبداللَّه و عبيداللَّه مىكنند ، وى همان عبيداللَّه باشد كه ابوالفرج اصفهانى از او ياد كرده است .\r\n\r\nشهادت فرزندان حسن بن على ( ع )\r\nفرزندان امام حسن ( ع ) از آغاز نهضت عمويشان حسين ( ع ) تا پايان روز دهم محرم وى را همراهى كردند . روشن‌ترين نمود اين يارى و همراهى ، حضور آنان در روز عاشورا بود\r\n\r\n\r\n","description":"","footnote":"\r\n( 1 ) - تنقيح المقال ، ج 2 ، ص 24 ، شمارهء 9610 و به نقل از آن مستدركات علم رجال الحديث ج 6 ، ص 255 ، شماره 11786 .\r\n( 2 ) - مقاتل الطالبيين ، ص 96 . شايد اين روايت را تنها ابوالفرج نقل كرده باشد و مطابق آن عبيداللَّه ياد شده برادر پدرى و مادرى محمد مىباشد .\r\n( 3 ) - مناقب آل ابى طالب ، ج 4 ، ص 111 ؛ و به نقل از آن مستدركات علم رجال الحديث ، ج 5 ، ص 50 ، شمارهء 8463 و ر . ك : ذخيرة الدارين ، ص 163 .\r\n","page_name":" 335 ","page_number":335},
  {"content":"\r\n\r\nكه گويى امام حسن ( ع ) با همه فرزندانش براى جانبازى در راه برادرش حسين ( ع ) در صحنه حضور يافته بود .\r\n\r\n1 - شهادت قاسم « 1 » بن حسن ( ع )\r\nحضرت قاسم ( ع ) مىفرمود : « تا من شمشير به دست داشته باشم عمويم كشته نخواهد شد . » « 2 » هنگامى كه تنهايى عمو را ديد به حضور ايشان رسيد و اجازهء ميدان خواست ، اما حضرت به دليل خردسالى به او اجازه نداد . ولى قاسم تا گرفتن اجازه همچنان پاى فشرد . « 3 »\r\nشيخ مفيد گويد : « حميد بن مسلم گفت : ما در همان حال بوديم كه جوانى مانند قرص ماه بيرون آمد . پيراهن و بالاپوشى به تن داشت و شمشيرى به دست ؛ از ياد نمىبرم كه بند كفش پاى چپ او نيز پاره بود . در اين هنگام عمر بن سعيد بن نفيل أزدى رو به من كرد و گفت :\r\nبه خدا سوگند به او حمله مىكنم . گفتم : سبحان اللَّه ! چرا اين كار را مىكنى ؟ همانهايى كه او را به محاصره در آورده‌اند او را بس است . گفت : به خدا كه بايد به او حمله كنم . آنگاه حمله كرد و تا شمشيرش را به فرق او نزد باز نگشت . جوان با صورت به زمين افتاد و فرياد زد :\r\nعمو جانم !\r\n\r\n\r\n","description":"","footnote":"\r\n( 1 ) - مادر وى ام ابىبكر و نامش به قولى رمله بود . ( ر . ك : ابصارالعين ، ص 72 ) در تسمية من قتل مع‌الحسين ( ع ) ( ص 150 ) آمده است : « و مادرش امّ ولد بود . »\r\n( 2 ) - حياة الامام الحسين بن على ( ع ) ، ج 3 ، ص 254 ، به نقل از البستان الجامع لجميع تواريخ اهل الزمان ، عماد الدين اصفهانى ، ص 25 .\r\n( 3 ) - خوارزمى در المقتل ( ج 2 ، ص 31 ) گويد : قاسم بن حسن بن على نوجوانى خردسال و هنوز به سن بلوغ‌نرسيده بود . هنگامى كه چشم حسين ( ع ) به او افتاد وى را در آغوش گرفت و هر دو آن قدر گريستند كه از هوش رفتند . آنگاه جوان از امام ( ع ) اجازه ميدان گرفت كه آن حضرت از دادن اذن خوددارى ورزيد . ولى جوان آن قدر براى گرفتن اجازه دست و پاى امام ( ع ) را بوسيد و اصرار كرد تا به او اجازه داد . آنگاه در حالى كه اشك از چشمانش جارى بود به ميدان آمد و اين رجز را مىخواند :\r\nاگر مرا نمىشناسيد من فرزند حسن هستم ، سبط پيامبر برگزيده و امين ،\r\nاين حسين است چونان اسير گرفتار ، ميان مردمى كه خداوند آنان را از باران سيراب مگرداند .\r\nآنگاه با چهره‌اى چون ماه تابان حمله كرد و جنگيد و با وجود خردسالى ، 35 تن از دشمن را كشت .\r\nگفته‌اند كه عمر شريف وى هنگام كشته شدن شانزده سال بود ( ر . ك : لباب الانساب ، ابن فندق ، ج 1 ، ص 397 ؛ و ر . ك : بحار ، ج 45 ، ص 34 - 35 ؛ روضة الواعظين ، ص 188 ) .\r\n","page_name":" 336 ","page_number":336},
  {"content":"\r\n\r\nحسين چونان باز شكارى سر رسيد و مانند شير ژيان حمله كرد . شمشيرى به عمر نواخت و دستش را از آرنج قطع كرد . عمر فريادى برآورد كه لشكريان شنيدند و سپس حضرت از او كناره گرفت و سواران كوفه براى نجات وى هجوم بردند ، اما او بر زمين افتاد و زير سمّ اسبها كشته شد . گرد و غبار به آسمان بلند شد و حسين ( ع ) بر سر جوان ايستاده بود ؛ و او پاهايش را بر زمين مىكشيد . امام ( ع ) مىگفت : نفرين بر مردمى كه تو را كشتند . سر و كارشان در قيامت با جدّت خواهد بود . بر عمويت گران است كه او را بخوانى و تو را اجابت نكند و چون اجابتت كند به حال تو سودمند نباشد . به خدا سوگند ! دشمنان بسيار و دوستان اندك شده‌اند .\r\nسپس او را بغل كرد و در حالى كه پاهاى جوان بر زمين كشيده مىشد ، به خيمه‌گاه برد . با خود گفتم : با وى چه خواهد كرد ؟ ديدم كه او را آورد و در كنار على اكبر و ديگر كشتگان خاندانش نهاد . پرسيدم اين جوان كه بود ؟ گفتند : قاسم بن حسن بن على بن ابى طالب . « 1 »\r\nدر مقتل خوارزمى آمده است : « به خدا سوگند بر عمويت گران است كه او را بخوانى و اجابتت نكند . يا اجابت كند ولى يارى نكند و يا يارى كند ولى تو را بى نياز نكند . نفرين بر قومى كه تو را كشتند . واى بر قاتل تو » .\r\nسپس او را برداشت و گويى كه پاهاى جوان بر زمين كشيده مىشد و سينه‌اش را بر سينه‌اش گذاشته بود . با خود گفتم : با او چه خواهد كرد ؟ آنگاه ديدم كه او را آورد و در ميان ديگر كشتگان خاندانش گذارد ، سر را به آسمان بلند كرد و گفت : « خداوندا ، اينان را يكايك نابود كن و هيچ كدامشان را باقى مگذار و هيچ گاه بر آنان مبخش . اى عموزادگان من شكيبا باشيد ، اى خاندان من شكيبا باشيد كه پس از اين روز هرگز روى خوارى را نخواهيد ديد » . « 2 »\r\n\r\n\r\n","description":"","footnote":"\r\n( 1 ) - الارشاد ، ج 2 ، ص 108 ؛ الدر النظيم ، ص 556 ؛ تذكرة الخواص ، ص 230 ؛ تاريخ الطبرى ، ج 3 ، ص 321 ؛ مآثر الانافه ، ج 1 ، ص 107 .\r\n( 2 ) - مقتل الحسين ( ع ) ، خوارزمى ، ج 2 ، ص 32 .\r\n","page_name":" 337 ","page_number":337},
  {"content":"\r\n\r\nدر مناقب شهر آشوب آمده است : « برادرش - يعنى برادر عبداللَّه بن حسن - قاسم ، در حالى كه پيراهن و بالا پوشى بر تن و كفشى به پا داشت ، به ميدان آمد . گويى كه پارهء ماه بود .\r\nاو اين رجز را مىخواند :\r\nمن قاسم از نسل على هستم ،\r\nبه خدا سوگند كه ما از شمر بن ذى الجوشن يا پسر فرومايه به پيامبر نزديك‌تريم .\r\nآنگاه عمربن سعيد أزدى او را كشت . جوان بر زمين افتاد و فرياد زد : عمو جانم ! حسين ( ع ) حمله كرد و دست قاتل را قطع كرد ولى اهل شام او را از دست حسين ( ع ) ربودند . » « 1 »\r\nبلاذرى گويد : « عمرو بن سعيد بن نفيل أزدى ، قاسم بن حسن را كشت و او فرياد بر آورد : اى عمو جانم ! آنگاه حسين ( ع ) مانند باز شكارى خود را بر سر او رساند و دست عمرو را قطع كرد . يارانش براى نجات او آمدند ، اما او در ميان سم اسبان افتاد و لگد مال شد تا مرد » . « 2 »\r\n\r\n2 - شهادت عبداللَّه « 3 » بن حسن\r\nعبداللَّه نوجوانى يازده ساله بود . « 4 » چون تنهايى عمويش را در ميان دشمنان ديد كه پس از شهادت يارانش او را از هر سو محاصره كرده‌اند و از سرش بر اثر ضربتى كه مالك بن نسر كندى به او زده بود خون جارى است ، نزد آن حضرت آمد . « او كه جوانى نابالغ بود از نزد زنان آمد تا در كنار حسين ( ع ) ايستاد . زينب ، دختر على ( ع ) ، خود را به او رساند تا او\r\n\r\n\r\n","description":"","footnote":"\r\n( 1 ) - المناقب ، ج 4 ، ص 106 .\r\n( 2 ) - انساب الاشراف ، ج 3 ، ص 406 ؛ و در أمالى صدوق ، ص 138 ، مجلس 30 ، حديث شماره 1 ، آمده است : « پس از او يعنى على بن الحسين - قاسم بن حسن بن على به ميدان آمد و مىگفت :\r\nاى نفس بى تابى مكن كه همگان فانىاند ، و تو امروز در بهشت جاى خواهى گرفت .\r\nآنگاه سه تن از دشمن را كشت و سپس از اسب بر زمين افتاد - خدايش از او خشنود باد .\r\n( 3 ) - مادرش دختر شليل بن عبداللَّه بجلى بود و شليل برادر جرير بن عبداللَّه و از صحابه بود . ( ر . ك : ابصار العين ، ص 73 ) .\r\n( 4 ) - ر . ك : حياة الامام الحسين بن على ( ع ) ، ج 3 ، ص 257 .\r\n","page_name":" 338 ","page_number":338},
  {"content":"\r\n\r\nرا نگهدارد ؛ و امام نيز به زينب فرمود : « خواهرم او را نگهدار » . اما او به شدت خوددارى كرد و گفت : به خدا سوگند از عمويم جدا نمىشوم ! در اين هنگام ابجر بن « 1 » كعب با شمشير به حسين ( ع ) حمله كرد . جوان به او گفت : واى بر تو اى ناپاك زاده ، آيا مىخواهى عموى مرا بكشى ؟ ابجر شمشيرى به او حواله كرد و جوان آن را با دست دفع نمود كه شمشير دستش را قطع كرد ، به طورى كه از پوست آويزان شد . آنگاه جوان فرياد زد : اى مادر جان ! حسين ( ع ) او را گرفت و به سينه چسبانيد و گفت : اى زادهء برادرم ، بر آنچه بر تو نازل شد شكيبا باش و از اين كار رضاى خداى را بجوى ؛ كه خداوند تو را به پدران نيكوكارت ملحق خواهد ساخت . »\r\nآنگاه حسين ( ع ) دستانش را بلند كرد و گفت : « پروردگارا ، اگر چند صباحى آنان را برخوردار ساختى ، پس از آن ايشان را پراكنده ساز و در راههاى گوناگون قرارشان ده ؛ و هرگز واليان را از آنان خوشنود مگردان . چرا كه اينان ما را دعوت كردند تا يارى دهند ، اما پس از آن با ما از سر دشمنى بر آمدند و ما را كشتند ! » « 2 » اما خوارزمى مىنويسد : « سپس مطابق روايتى كه نخست نقل كرديم عبداللَّه بن حسن به ميدان آمد ، ولى درست‌تر اين است كه مطابق روايت دوم ، قاسم بيرون آمد و مىگفت :\r\nاگر مرا نمىشناسيد ، من زادهء حيدر هستم ، شير بيشه و شير ژيان ،\r\nبراى دشمنان چونان باد صرصرم ، و همه شما را از دم شمشير مىگذرانم .\r\nاو آن قدر جنگيد تا به شهادت رسيد . » « 3 »\r\nدر مناقب ابن شهر آشوب آمده است : آنگاه عبداللَّه بن حسن بن على ( ع ) به ميدان آمد و مىگفت :\r\nاگر مرا نمىشناسيد من فرزند حسن هستم ، سبط پيامبر برگزيده و امين ، اين حسين است ، چونان اسير گرفتار ، در ميان مردمى كه خداوند آنان را از باران سير مگرداناد .\r\n\r\n\r\n","description":"","footnote":"\r\n( 1 )\r\n- در تاريخ الطبرى ( ج 3 ، ص 323 ) بحر بن كعب بن عبيداللَّه از بنى تيم اللَّه بن ثعلبة بن عكابه آمده است . نيز در همين كتاب به نقل از محمدبن عبدالرحمن نقل شده است كه از دستان بحر در فصل زمستان آب ترشح مىكرد و در تابستان همانند چوب خشك مىشد .\r\n( 2 ) - الارشاد ، ج 2 ، ص 110 - 111 ؛ مقاتل الطالبيين ، ص 93 ، اعلام الورى ، ج 1 ، ص 467 ؛ المجدى ، ص 19 ، اللهوف ، ص 172 ؛ و در تاريخ الطبرى ( ج 3 ، ص 333 ) بعد از عبارت « به پدران نيكو كارت » آمده است : به رسول خدا و على بن ابى طالب و حمزه و جعفر و حسن بن على صلى اللَّه عليهم اجمعين » .\r\n( 3 ) - مقتل الحسين ( ع ) ، خوارزمى ، ج 2 ، ص 32 .\r\n","page_name":" 339 ","page_number":339},
  {"content":"\r\n\r\nآنگاه چهارده تن از دشمن را كشت . هانى بن شبيب وى را به قتل رساند ؛ كه صورتش سياه گرديد . » « 1 »\r\nدر مقاتل الطالبيين آمده است كه او را حرملة بن كاهل اسدى كشت . « 2 »\r\nسيد بن طاووس گويد : آنگاه حرملة بن كاهل ملعون او را هدف تير قرار داد و در حالى كه در دامن عمويش ، حسين ( ع ) بود وى را به قتل رساند . « 3 »\r\n\r\n3 - شهادت احمد بن حسن ( ع )\r\nمامقانى گويد : « احمد بن حسن بن اميرالمؤمنين - كه مادرش امّ بشر بنت ابى مسعود انصارى است - با مادر و برادرش ، قاسم ، و دو خواهرش امّ الحسن و امّ الخير ، همراه عمويش حسين ( ع ) به مكه و سپس به كربلا رفت . او در اين هنگام شانزده سال داشت . پس از نماز ظهر كه جنگ شدت گرفت ، رجز خوانان به دشمن حمله كرد و به قولى هشتاد سوار\r\n\r\n\r\n","description":"","footnote":"\r\n( 1 ) - مناقب آل ابى طالب ، ج 4 ، ص 106 .\r\n( 2 ) - مقاتل الطالبيين ، ص 93 ؛ المحن ، ص 133 . در اين كتاب آمده است : « عبداللَّه بن حسن زيباترين آفريدگان خداوند بود » ؛ و در تسلية المجالس ( ج 2 ، ص 305 ) آمده است : او را هانى بن ثبيت حضرمى كشت .\r\n( 3 ) - اللهوف ، ص 173 . در ذوب النضار ، ص 120 - 122 آمده است : « منهال بن عمرو نقل مىكند كه چون آهنگ بازگشت از مكه كردم ، نزد امام سجاد رفتم تا با ايشان خداحافظى كنم - بشر بن غالب اسدى نيز با من همراه بود . حضرت فرمود : اى منهال ، با حرملة بن كاهل چه كردند ؟ گفتم : او در كوفه زنده است . امام ( ع ) دستانش را به آسمان بلند كرد و گفت : پروردگارا گرماى آهن را به او بچشان ، و اين دعا را سه بار تكرار كرد .\r\nمنهال گويد : در كوفه نزد مختار رفتم و او را بيرون از خانه‌اش ديدار كردم . به من گفت : اى منهال آيا در اين حكومت با ما شركت نمىجويى ؟ من به اطلاع وى رساندم كه مكه بوده‌ام . آنگاه قدم زنان تا كناس رفت و ايستاد . گويى به چيزى نگاه مىكرد . اندكى نگذشت كه گروهى آمدند و گفتند : امير را مژده باد كه حرمله دستگير شد ! سپس او را نزد مختار آوردند . گفت : خدا تو را لعنت كند . خداى را سپاس كه مرا به دستگيرى تو موفق ساخت . قصاب ! قصاب ! آنگاه قصابى آوردند و مختار دستور داد تا دست و پاهاش را بريد و سپس گفت : آتش ! آتش ! پس آتش و هيزم آوردند و او را آتش زدند . من در اين هنگام گفتم : سبحان اللَّه ! سبحان اللَّه ! گفت : تسبيح گفتن خوب است ، ولى چرا تسبيح گفتى ؟ من دعاى امام زين‌العابدين را به اطلاع او رساندم . مختار از مركبش پايين آمد . دو ركعت نماز به جا آورد و سجده‌اش را طولانى ساخت . آنگاه سوار شد و رفت . چون به نزديك خانه‌ام رسيد ، من از باب احترام از ايشان خواستم كه به خانه‌ام بيايد و غذا بخورد . او گفت : على بن الحسين ( ع ) به درگاه خداوند دعايى كرد و خداوند آن را به دست من اجابت فرمود ؛ و حالا تو مرا به غذا دعوت مىكنى ؟ امروز روز شكرگزارى خداوند است . گفتم : خداوند بر توفيقات شما بيفزايد . »\r\n","page_name":" 340 ","page_number":340},
  {"content":"\r\n\r\nرا از دشمن به هلاكت رساند و خود مجروح گشت . شمار زيادى از نيروهاى دشمن ، او را محاصره كرده ، در ميدان نبرد به قتل رساندند . « 1 »\r\n\r\n4 - شهادت ابى بكر بن حسن ( ع )\r\nبلاذرى گويد : « عبداللَّه بن عقبه غنوى ، ابوبكر بن حسن بن على ( ع ) را هدف تير قرار داد و كشت . ابن ابى عقب در اين باره گويد :\r\nتا از خاندان « غنى » خونى طلبكاريم و نزد قبيله نيز خون ديگرى كه بسى مهم‌تر است طلبكاريم . » « 2 »\r\nدر مقاتل الطالبيين آمده است : در حديث عمرو بن شمر از جابر از ابى جعفر آمده است كه او را عقبه غنوى به قتل رساند . « 3 »\r\nطبرسى تصريح دارد به اينكه قاتل عبداللَّه بن حسن ، عبداللَّه غنوى است . « 4 »\r\n\r\n5 - شهادت حسن بن حسن ( ع )\r\nسيد بن طاووس گويد : « مؤلف كتاب المصابيح نقل كرده است كه حسن مثنى در ركاب عمويش در آن روز هفده نفر را كشت و خود او هجده زخم برداشت . پس از آنكه بر زمين\r\n\r\n\r\n","description":"","footnote":"\r\n( 1 ) - تنقيح المقال ، ج 1 ، ص 103 ، شماره 588 ؛ ذخيرة الدارين ، ص 165 ؛ ضياء العينين ، ص 303 . ولى ما در كتابهاى أنساب به مردى به نام احمد ، از اولاد امام حسن ( ع ) ، دست نيافتيم .\r\n( 2 ) - انساب الاشراف ، ج 3 ، ص 406 . در مقاتل الطالبيين اين ابيات به سليمان بن قتّه نسبت داده شده است . ( ر . ك : تاريخ الطبرى ، ج 3 ، ص 333 ؛ مآثر الانافه ، ج 1 ، ص 107 ؛ تسمية من قتل مع الحسين ( ع ) ، ص 150 ؛ الاخبار الطوال ، ص 257 ؛ تاريخ العلماء و وفياتهم ، ج 1 ، ص 172 ) . از ابن فندق در لباب الانساب ( ج 1 ، ص 397 ) نقل است كه سن وى در هنگام كشته شدن 35 سال بود .\r\n( 3 ) - مقاتل الطالبيين ، ص 92 . در اين كتاب آمده است : مادر ابى بكر بن حسن امّ ولد بود . در تذكرة الخواص ( ص 229 ) آمده است : ابوبكر بن الحسين بن على را كه مادرش امّ ولد بود به قتل رساندند . قاتل وى عبداللَّه بن عقبه غنوى بود .\r\nدر ظاهر چنين به نظر مىرسد كه به ويژه در مقاتل الطالبيين ، حسين تصحيفى از حسن باشد . چرا كه در ادامه مطلب ابوبكررا در زمره فرزندان امام حسن بر شمرده و گفته است : و قاسم بن حسن . . . و او برادر پدرى و مادرى ابوبكر بن حسن است كه پيش از او كشته شد .\r\n( 4 ) - اعلام الورى ، ج 1 ، ص 466 .\r\n","page_name":" 341 ","page_number":341},
  {"content":"\r\n\r\nافتاد ، دايىاش ، اسماء بن خارجه او را گرفت و به كوفه برد . در آنجا او را مداوا كرد و پس از حصول بهبودى به مدينه برد . « 1 »\r\nحسن مثنى ، فرزند امام حسن ( ع ) 18 زخم برداشت و دست راستش نيز قطع شد ، ولى به شهادت نرسيد . « 2 »\r\n\r\n6 - شهادت عمر بن حسن ( ع )\r\nبه قولى وى از شهداى طفّ است . « 3 » ولى ابن جوزى مىنويسد : « عمربن حسن را نيز خردسال دانستند و او را نكشتند و رهايش كردند . « 4 »\r\n\r\nشهادت برادران امام حسين ( ع )\r\nدرباره اينكه چه تعداد از فرزندان اميرالمؤمنين ( ع ) در كربلا به همراه امام حسين ( ع ) كشته شدند ، ميان مورخان اختلاف است . از طبرى و مفيد نقل است كه آنها پنج نفر بودند و ديگران شمار آنان را نه نفر دانسته‌اند . ما در اينجا آنهايى را كه مشهور هستند ذكر مىكنيم .\r\n\r\n1 - شهادت عبداللَّه بن على ( ع )\r\nشيخ مفيد گويد : « عباس بن على ( ع ) پس از مشاهده شمار فراوان كشتگان خاندانش ، خطاب به برادران مادرى اش يعنى عبداللَّه ، جعفر و عثمان گفت « 5 » : اى فرزندان مادر ، پيش\r\n\r\n\r\n","description":"","footnote":"\r\n( 1 ) - اللهوف ، ص 191 .\r\n( 2 ) - مقتل الحسين ، مقرم ، ص 263 . ذهبى در سير اعلام النبلاء ( ج 3 ، ص 303 ) نوشته است كه حسن بن حسن كشته نشد و فرزندانى هم دارد .\r\n( 3 ) - خوارزمى در المقتل ( ج 2 ، ص 53 ) وى را در زمره كشتگان بر شمرده و گفته است : او خردسال بود .\r\n( 4 ) - تذكرة الخواص ، ص 229 ؛ و ر . ك : سير اعلام النبلاء ، ج 3 ، ص 303 .\r\n( 5 ) - مادرشان امّ البنين بنت حزام بن خالد بن ربيعة بن وحيد ، و او عامر بن كلاب بن ربيعة بن عامر بن صعصعه‌است . ( مقاتل الطالبيين ، ص 87 ) . سماوى در ابصار العين ، ص 67 ، مىنويسد : « او هشت سال پس از برادرش عباس به دنيا آمد . مادرش فاطمه ، ام البنين ، است . او مدت شش سال با پدرش ، شانزده سال با برادرش حسن و 25 سال با برادرش حسين ( ع ) زندگى كرد . اين مدت عمرش بود . » در المجدى ( ص 15 ) گويد : « و عبداللَّه أبو محمد اكبر در سن 25 سالگى كشته شد . »\r\n","page_name":" 342 ","page_number":342},
  {"content":"\r\n\r\nرويد تا من شما را ببينم ، چون شما فرزند نداريد . « 1 » شما براى خدا و پيامبرش خيرخواهى كرديد . آنگاه عبداللَّه پيش رفت و نبردى سخت كرد . ميان او و هانى بن ثبيت حضرمى « 2 » چند ضربه رد و بدل شد و سرانجام هانى ملعون او را به قتل رساند . » « 3 »\r\nابن شهر آشوب گويد : « آنگاه يعنى پس از برادرش جعفر برادرش عبداللَّه به ميدان آمد و اين رجز را مىخواند :\r\nمن فرزند على بزرگوار و با فضيلتم ، همو كه همهء كردارش نيكوست ،\r\nشمشير رسول خدا ( ص ) و كسى كه هر روز در دل دشمن بيم مىافكند .\r\nوى به دست هانى بن ثبيت حضرمى كشته شد » . « 4 »\r\n\r\n\r\n","description":"","footnote":"\r\n( 1 )\r\n- سماوى در ابصار العين ( ص 66 ) گويد : منظور از عبارت « شما فرزند نداريد » ، اين است كه شما از من‌پيشى گرفته‌ايد و اولاد شما كشته شده‌اند و كسى از آنان باقى نمانده است ؛ و در نتيجه نسب اميرالمؤمنين از طريق شما قطع مىشود . از اين رو اندوه من فراوان مىشود و پاداشى بزرگ‌تر دارم » . يعنى مقصود عباس اين بود كه به مصيبت آنان مبتلا گردد و براى دستيابى به پاداش بيشتر ، اين مصيبت را به حساب خداوند بگذارد . در الاخبار الطوال ( ص 257 ) آمده است : « جانم به فدايتان ، پيش رويد و از سرورتان حمايت كنيد تا آنكه در ركابش جان ببازيد » .\r\n( 2 ) - در ادامه خواهيم ديد كه اين هانى ، قاتل جعفر بن ابى طالب نيز هست . پس از كشته شدن عبداللَّه بن‌حسن ( ع ) صورتش سياه شد . پس از آن باز هم جسارت پيدا كرد و پس از شهادت سرور جوانان بهشت ، گماشته شد كه بر بدن آن حضرت اسب بتازاند .\r\n( 3 ) - الارشاد ، ج 2 ، ص 109 ؛ مقاتل الطالبيين ، ص 88 ؛ مقتل الحسين ، طبرانى ، ص 38 ؛ مروج الذهب ، ج 3 ، ص 61 ؛ نظم درر السمطين ، ص 218 ؛ كفاية الطالب ، ص 298 ؛ الدر النظيم ، ص 557 .\r\n( 4 ) - مناقب آل ابى طالب ، ج 4 ، ص 107 ( پوشيده نماند كه در اين كتاب شبيب تصحيف ثبيت است ) ؛ مقتل الحسين ( ع ) ، خوارزمى ، ج 2 ، ص 34 ، تسلية المجالس ، ج 2 ، ص 308 ( در اين كتاب آمده است : هانى بن ثبيت حضرمى او را به قتل رساند ) و در كتاب تسميه من قتل مع الحسين 194 آمده است : خولى بن يزيد اصبحى او را هدف تير قرار داد و مردى از بنى تميم به نام أبان بن دارم او را به شهادت رساند ؛ ر . ك : الاصابه ، ج 2 ، ص 60 ؛ الاخبارالطوال ، ص 257 ( دراين‌كتاب آمده‌است : « هانى بن ثويب » ) ، جمهرة انساب‌العرب ، ص 39 ؛ تذكرة الخواص ، ص 229 ؛ الامامة و السياسه ، ج 2 ، ص 6 ؛ مروج الذهب ، ج 3 ، ص 61 ؛ نظم درر السمطين ، ص 218 ؛ كفاية الطالب ، ص 298 ؛ تاريخ العلماء و وفياتهم ، ج 1 ، ص 172 ؛ مقتل الحسين ، طبرانى ، ص 38 ؛ المجدى ، ص 15 ؛ رجال شيخ طوسى ، ص 102 ، شماره 1001 ؛ ابصار العين ، ص 67 ( در اين كتاب آمده است : پس از كشته شدن حسين ( ع ) و شمارى از خاندانش ، عباس برادرانش را به ترتيب از بزرگ به كوچك فراخواند و به آنان گفت : پيش بياييد . نخستين كسى را كه صدا زد برادر پدرى و مادريش عبداللَّه بود . فرمود : برادرم پيش رو تا من تو را كشته ببينم ، و كشته شدنت را به حساب خداوند بگذارم ؛ چرا كه تو فرزند ندارى . او نيز گام پيش نهاد و شمشير ميان دشمن نهاد و در صفوفشان به جولان درآمد . . . آنگاه هانى بن ثبيت با ضربتى كه بر سرش نواخت او را به قتل رساند . »\r\n","page_name":" 343 ","page_number":343},
  {"content":"\r\n\r\n\r\n2 - شهادت جعفر بن على بن ابى طالب ( ع )\r\nشيخ مفيد گويد : « پس از او - يعنى پس از عبداللَّه - جعفر بن على ( ع ) « 1 » به ميدان رفت ؛ و هانى او را نيز كشت . » « 2 »\r\nابن شهر آشوب گويد : « سپس برادرش - يعنى برادر عثمان - جعفر ، به ميدان آمد و اين رجز را مىخواند :\r\nمن جعفرم ، بلند مرتبه ، فرزند على نيكو خصال و با فضيلت .\r\nآن وصى بلند مرتبه و حاكم ؛ مرا به عمويم جعفر و دايىام بسى افتخار است من از حسين بخشنده و با فضيلت دفاع مىكنم .\r\nخولى أصبحى او را هدف تير قرار داد كه به شقيقه يا چشمش اصابت كرد . » « 3 »\r\nطبرى گويد : « سپس ( هانى بن ثبيت ) به جعفر بن على حمله كرد و او را كشت و سرش را آورد . » « 4 »\r\nابوالفرج نقل مىكند كه جعفر بن على را خولى بن يزيد اصبحى به قتل رساند . « 5 »\r\nنيز همو مىنويسد كه جعفر بن ابى طالب در سن نوزده سالگى كشته شد . » « 6 »\r\n\r\n\r\n","description":"","footnote":"\r\n( 1 )\r\n- وى دو سال پس از برادرش عثمان به دنيا آمد ؛ و مادرش فاطمه ام‌البنين است . او دو سال با پدرش ، دوازده سال با برادرش حسن ، و حدود 21 سال با برادرش حسين ( ع ) زيست . ( ر . ك : ابصار العين ، ص 69 ؛ تنقيح المقال ، ج 1 ، ص 219 ؛ اعيان الشيعه ، ج 4 ، ص 129 ) .\r\n( 2 ) - الارشاد ، ج 2 ، ص 109 .\r\n( 3 ) - مناقب آل ابى طالب ، ج 4 ، ص 107 . از عبارت وى چنين دانسته مىشود كه او پس از برادرش عثمان كشته شد و اين چيزى است كه سماوى نيز نوشته است . ( ر . ك : ابصار العين ، ص 70 ) ؛ و ر . ك : مقتل الحسين ، خوارزمى ، ج 2 ، ص 34 . تاريخ خليفه ، ص 145 ؛ شرح الاخبار ، ج 3 ، ص 194 ؛ جمهرة النسب ، ابن الكلبى ، ج 1 ، ص 18 و مآثر الانافة ، ص 118 .\r\n( 4 ) - تاريخ الطبرى ، ج 3 ، ص 332 .\r\n( 5 ) - مقاتل الطالبيين ، ص 88 .\r\n( 6 ) - همان .\r\n","page_name":" 344 ","page_number":344},
  {"content":"\r\n\r\n\r\n3 - شهادت عثمان بن على ( ع )\r\nشيخ مفيد مىنويسد : خولى بن يزيد اصبحى « 1 » آهنگ عثمان « 2 » بن على كرد كه با برادرانش ايستاده بود . آنگاه تيرى به چله كمان نهاد و او را بر زمين افكند . سپس مردى از بنى دارم حمله كرد و سرش را بريد . « 3 »\r\nسروى مىنويسد : پس از او - يعنى پس از برادرش عمر - عثمان به ميدان آمد و اين رجز را مىخواند :\r\nمن عثمانم داراى مفاخر بزرگ ، سرورم على است ، دارندهء رفتار پاكيزه ، اين حسين ، سرور نيكان و پس از پيامبر و جانشين ياور او سرور هر كوچك و بزرگى است .\r\nخولى بن يزيد اصبحى تيرى به پهلوى او زد كه از اسبش افتاد ؛ و مردى از بنى أبان بن حازم سرش را از تن جدا كرد . « 4 »\r\nابو الفرج گويد : « عثمان بن على در سن 21 سالگى كشته شد . » « 5 »\r\n\r\n4 - شهادت أبى بكر بن على ( ع )\r\nابن شهر آشوب گويد : « سپس ابوبكر بن على به ميدان آمد و اين رجز را مىخواند :\r\n\r\n\r\n","description":"","footnote":"\r\n( 1 ) - خولى از جنايتكاران بزرگ فاجعهء عاشورا است كه جنايات فراوانى مرتكب شد . سرانجام خداوند او رابه بدترين شكلى خوار كرد . هنگامى كه مختار پيروز شد ، ابو عمره را فرستاد تا خانه خولى را محاصره كند . وى كسى بود كه سر امام حسين ( ع ) را نزد عبيداللَّه بن زياد مىبرد . همسرش ( نوار ، دختر مالك و به قولى عيوف ) - كه از دوستداران اهل بيت بود - نزد محاصره كنندگان رفت و گفت كه نمىداند او كجاست ؛ و در همان حال به بيت الخلا اشاره كرد . پس او را در حالى يافتند كه ظرف مخصوص خرما را روى سرش گرفته بود . او را دستگير كردند و كشتند و سپس آتش زدند . ر . ك : ذوب النضار ، ص 118 .\r\n( 2 ) - وى حدود دو سال پس از برادرش عبداللَّه به دنيا آمد ؛ و مادرش فاطمه ، ام البنين است . عثمان با پدرش چهار سال و با برادرش حسن ( ع ) چهارده سال و با حسين ( ع ) 23 سال زندگى كرد . ( ر . ك : ابصار العين ، ص 68 ) . از اميرالمؤمنين ( ع ) نقل شده است كه فرمود : « من نام برادرم عثمان بن مظعون را بر او نهادم » . ( ر . ك : مقاتل الطالبيين ، ص 89 ) . در المجدى ( ص 15 ) آمده است : « عثمان بن على ملقب به ابو عمرو در سن 21 سالگى كشته شد . »\r\n( 3 ) - الارشاد ، ج 2 ، ص 109 ، مقاتل ، 89 ، شرح الاخبار ، ج 3 ، ص 194 ؛ جمهرة النسب ، ج 1 ، ص 18 .\r\n( 4 ) - المناقب ، ج 4 ، ص 107 ؛ بحار ، ج 45 ، ص 37 ؛ مقاتل الطالبيين ، ص 89 ؛ نفس المهموم ، ص 327 .\r\n( 5 ) - مقاتل الطالبيين ، ص 89 .\r\n","page_name":" 345 ","page_number":345},
  {"content":"\r\n\r\nپدرم على است با افتخارات بلند از بنى هاشم ،\r\nراستگو ، بزرگوار و با فضيلت .\r\nاين حسين است ، فرزند پيامبر مرسل و ما با شمشير برنده از او دفاع مىكنيم ، جانم به فداى برادر گرامى باد .\r\nاو پيوسته در حال جنگيدن بود تا آنكه زجر بن بدر جحفى « 1 » و گويند عقبه غنوى او را به قتل رساند . » « 2 »\r\nابوالفرج اصفهانى گويد : « نام ابوبكر بن على معلوم نيست ؛ و مادرش ليلى بنت مسعود بن خالد . . . بن تميم است . . . ابو جعفر محمد بن على بن حسين در اسنادى كه گذشت نوشته است كه اورا مردى از همدان كشت . مدائنى نوشته است كه او را در جويى كشته ديدند و قاتلش مشخص نيست . » « 3 »\r\n\r\n5 - شهادت محمد الاصغر ، فرزند على بن ابى طالب\r\nطبرى گويد : « مردى از بنى أبان بن دارم محمد بن على بن ابى طالب را هدف تير قرار داد و سرش را آورد . » « 4 » ابوالفرج اصفهانى گويد : « محمد اصغر ؛ فرزند على بن ابى طالب ، مادرش امّ ولد بود . احمد بن عيسى در روايتى به نقل از مدائنى گفت : او را مردى از بنى ابان بن دارم به قتل رساند . خداوند از او خوشنود باد و قاتلش را لعنت كناد . » « 5 »\r\n\r\n\r\n","description":"","footnote":"\r\n( 1 )\r\n- در ابصار العين ، ص 71 ، به جاى جحفى ؛ نخعى آمده است .\r\n( 2 ) - مناقب آل ابى طالب ، ج 4 ، ص 107 .\r\n( 3 ) - مقاتل الطالبيين ، ص 91 ؛ و ر . ك : تسمية من قتل مع الحسين ( ع ) ، ص 149 ؛ تاريخ العلماء و وفياتهم ، ج 1 ، ص 172 ؛ السيرة النبويه و أخبار الخلفاء ، ص 560 ؛ الامامة و السياسه ، ج 2 ، ص 6 ؛ نظم درر السمطين ، ص 218 ؛ جمهرة انساب العرب ، ص 230 ؛ المجدى ، ص 12 ( در اين كتاب آمده است : « نام ابوبكر عبداللَّه بود و در طفّ كشته شد » ) . ر . ك : شذرات الذهب ، ج 1 ، ص 66 ؛ تاريخ الخميس ، ج 2 ، ص 298 ؛ مستدركات علم رجال الحديث ، ج 8 ، ص 343 ( در اين كتاب آمده است : به شرف شهادت در روز طف و سلام در زيارت رجبيه نايل آمد . نامش محمد يا عبداللَّه و به سلام در زيارت ناحيه مشرّف شده است . »\r\n( 4 ) - تاريخ الطبرى ، ج 3 ، ص 332 ؛ و ر . ك : مناهل الضرب فى أنساب العرب ، ص 86 .\r\n( 5 ) - مقاتل الطالبيين ، ص 60 ؛ در تاريخ خليفه ، ص 145 آمده است : « مادرش لبانه ، دختر عبيداللَّه بن عباس است . »\r\n","page_name":" 346 ","page_number":346},
  {"content":"\r\n\r\nابن شهر آشوب پس از ذكر نام وى ، در شمار كشتگان بنى هاشم ، مىنويسد : « گفته مىشود كه محمد أصغر ، فرزند على بن ابى طالب ، به دليل بيمارى ، كشته نشد . » « 1 »\r\nسماوى در شرح زندگى ابوبكر بن على ( ع ) مىنويسد : « نام او محمد أصغر يا عبداللَّه است » . ولى وى نام مادر ابوبكر را ليلى دختر مسعود ثقفى ذكر كرده است . « 2 »\r\nهمين طور پيش از او ، شيخ مفيد « 3 » و به تبع او شيخ طبرسى در تاج المواليد « 4 » بر اين اعتقادند كه كنيه محمد أصغر ابوبكر بوده است . همين مطلب را مرحوم اربلى نيز از مفيد نقل كرده است . « 5 »\r\nاز اين رو به احتمال بسيار قوى محمد أصغر همان ابوبكر بن على است و مسأله همچنان نيازمند تحقيق بيشتر و دقيق‌تر است .\r\n\r\n6 - شهادت عمر بن على ( ع )\r\nابن شهر آشوب سروى گويد : « پس از او - يعنى پس از ابوبكر - برادرش عمر به ميدان رفت و اين رجز را مىخواند :\r\nاى دشمنان خدا راه را بر عمر بگشاييد ، راه شير ژيان و ابرو در هم كشيده را بگشاييد ،\r\nاو شما را از دم شمشيرش مىگذراند و نمىگريزد ، اى زجر ، اى زجر به عمر نزديك شو .\r\nاو زجر ، قاتل برادرش عمر را كشت و وارد ميدان نبرد گرديد . » « 6 »\r\nدر تسلية المجالس آمده است : « آنگاه عمر بن على به ميدان آمد و اين رجز را مىخواند :\r\nشما را مىزنم ولى زجر را در ميان شما نمىبينم ، آن سنگدل به پيامبر كفر ورزيده است ،\r\n\r\n\r\n","description":"","footnote":"\r\n( 1 ) - مناقب آل ابى طالب ، ج 4 ، ص 113 .\r\n( 2 ) - ر . ك : ابصار العين ، ص 70 .\r\n( 3 ) - الارشاد ، ج 1 ، ص 354 .\r\n( 4 ) - تاج المواليد ( چاپ شده در ضمن المجموعة النفيسه ، شماره 95 ) ، ص 108 .\r\n( 5 ) - كشف الغمة ، ج 2 ، ص 66 .\r\n( 6 ) - مناقب آل ابى طالب ، ج 4 ، ص 107 .\r\n","page_name":" 347 ","page_number":347},
  {"content":"\r\n\r\nاى زجر ، اى زجر به عمر نزديك شو ، شايد كه امروز در سَقَر جاىگيرى ، در بدترين مكانها و در زبانه‌هاى آتش جاىگيرى ، چرا كه تو كفر ورزيده‌اى ، اى بدترين انسانها !\r\nسپس به قاتل برادرش ، زجر ، حمله كرد ، و آنگاه به سوى دشمن روى آورد و آنان را به سختى از دم شمشير مىگذراند ؛ و آن قدر جنگيد تا كشته شد . « 1 »\r\nآيا عمر در واقعهء طف كشته شد ؟\r\nداودى مىنويسد : « عمر از همراهى با برادرش ، حسين ( ع ) ، سر باز زد و با او به كربلا نرفت ؛ و اين روايت كه مىگويد وى در كربلا حضور يافت درست نيست . وى در سن 77 و به قولى 75 سالگى در ينبع « 2 » در گذشت . « 3 »\r\nابن سعد در طبقات گويد : « عمر أكبر . . . و مادرش صهباء بنت ربيعه . . . تغلب بن وائل است .\r\nصهبا اسير بود كه به وسيله خالد بن وليد در هنگام غارت بنى تغلب در ناحيه عين التمر دستگير شد . . . » « 4 »\r\nخليفه بن خياط در حوادث سال 67 مىنويسد : « واقعه مذار و قتل عمر بن على بن ابى طالب در اين سال روى داد . » « 5 »\r\nدر روايتهايى كه به عدم قتل ايشان با امام حسين ( ع ) تصريح دارد ، مىبينيم كه ابن شهر آشوب با كمال صراحت وى را در زمرهء كسانى از فرزندان على ( ع ) كه در كربلا همراه امام حسين ( ع ) به شهادت رسيده‌اند ذكر مىكند . اما هيچ روايت مهم و كهنى اين موضوع را تأييد نمىكند . البته بر پژوهشگران آگاه پوشيده نيست كه كتاب مناقب از خطاهاى تاريخى و رجالى تهى نيست .\r\nمرحوم شيخ قمى مىنويسد : « ميان مورّخان و سيره نويسان چنين مشهور است كه عمر همراه برادرش حسين در طف حضور نيافت . » « 6 »\r\n\r\n\r\n","description":"","footnote":"\r\n( 1 ) - تسلية المجالس ، ج 2 ، ص 306 ؛ و ر . ك : مقتل الحسين ( ع ) ، خوارزمى ، ج 2 ، ص 33 .\r\n( 2 ) - حموى در معجم البلدان ( ج 5 ، ص 284 ) مىنويسد : « ينبع در ابتداى وادى عقيق در مدينه واقع است . »\r\n( 3 ) - عمدة الطالب . ص 339 ؛ و ر . ك : السلسلة العلويه ، ص 96 .\r\n( 4 ) - الطبقات الكبرى ، ج 5 ، ص 117 .\r\n( 5 ) - تاريخ خليفه بن خياط ، ص 165 .\r\n( 6 ) - نفس المهموم ، ص 328 .\r\n","page_name":" 348 ","page_number":348},
  {"content":"\r\n\r\nبه اعتقاد نمازى ، اميرالمؤمنين ( ع ) دو پسر به نام عمر داشت . يكى عمر اصغر كه مادرش صهباء است و در كربلا به شهادت رسيد ؛ و ديگرى عمر اكبر كه مدت 85 سال زندگى كرد . « 1 »\r\nعمر اصغر كه نمازى از او ياد مىكند ، همان عمر اطرف ، پسر صهباء است . وى برادر و همزاد رقيه است . او بدون داشتن هيچ عذر شناخته شده‌اى از يارى امام حسين ( ع ) سر باز زد و مدت 77 سال نيز زندگى كرد . « 2 »\r\n\r\n7 - شهادت ابراهيم بن على بن ابى طالب\r\nسخنان مورخان دربارهء كشته شدن ابراهيم در واقعه طف متفاوت است . شايد كهن‌ترين متنى كه در اين باره ترديد كرده است ، روايت ابوالفرج باشد ، آنجا كه مىنويسد : « محمد بن على بن حمزه نوشته است كه ابراهيم بن على بن ابى طالب در روز طف كشته شد ؛ و مادرش ام ولد بود . من اين سخن را تنها از او شنيده‌ام و در كتابهاى رجالى نيز نامى از ابراهيم به ميان نيامده است . » « 3 »\r\nدر مقابل ، تصريحاتى وجود دارد مبنى بر اينكه او نيز در كربلا كشته شد . ابن عبد ربه اندلسى ، « 4 » ابن شهر آشوب ، « 5 » نمازى « 6 » و خوارزمى « 7 » نوشته‌اند كه وى در كربلا در ركاب فرزند رسول خدا ( ص ) كشته شد .\r\nمرحوم مظفر مىنويسد : از مجموع گفته‌ها چنين استفاده مىشود كه از اولاد اميرالمؤمنين ( ع ) ، يازده نفر در كربلا به شهادت رسيدند كه سرورشان و سرور همه مردم ، حسين بن على ( ع ) بود . . . و ابراهيم بن على مطابق يك قول مشهور . « 8 »\r\n\r\n\r\n","description":"","footnote":"\r\n( 1 ) - ر . ك : مستدركات علم رجال الحديث ، ج 6 ، ص 101 ، شماره 11070 .\r\n( 2 ) - شرح زندگى وى را در جلد اول همين پژوهش بجوييد .\r\n( 3 ) - مقاتل الطالبيين ، ص 91 و به نقل از آن نفس المهموم ، ص 328 .\r\n( 4 ) - العقد الفريد ، ج 5 ، ص 134 .\r\n( 5 ) - مناقب آل ابى طالب ، ج 4 ، ص 112 .\r\n( 6 ) - مستدركات علم رجال الحديث ، ج 1 ، ص 117 .\r\n( 7 ) - مقتل الحسين ( ع ) ، ج 2 ، ص 53 .\r\n( 8 ) - بطل العلقمى ، ص 125 . ولى ما در اين شهرت ترديد داريم .\r\n","page_name":" 349 ","page_number":349},
  {"content":"\r\n\r\n\r\n8 - شهادت عتيق بن على ابى طالب ( ع )\r\nابن قتيبه ياد آور شده است كه مادر وى امّ ولد بود « 1 » ؛ و ذهبى ، يافعى و ديار بكرى وى را در زمرهء شهيدان كربلا آورده‌اند . « 2 »\r\n\r\n9 - شهادت عون بن على ( ع )\r\nسيد جعفر أعرجى و ذهبى هر دو نوشته‌اند كه عون بن على ( ع ) از جمله فرزندان اميرالمؤمنين است كه مظلومانه در كربلا و در ركاب سرور جوانان بهشت به شهادت رسيد . « 3 »\r\n\r\n10 - شهادت يحيى بن على ( ع )\r\nسيد أعرجى در مناهل الضرب نوشته است كه يحيى بن على از شهيدان طفّ است . « 4 »\r\nنمازى در مستدركات علم رجال الحديث نوشته است كه مادر وى اسماء بنت عميس بوده است . « 5 » ولى ابوالفرج نوشته است كه يحيى در حيات اميرالمؤمنين ( ع ) وفات يافت . « 6 »\r\n\r\n11 - شهادت عبيداللَّه بن على بن ابى طالب ( ع )\r\nشايد اولين كسى كه تصريح دارد بر اينكه وى در كربلا كشته شد ، شيخ مفيد در الارشاد\r\n\r\n\r\n","description":"","footnote":"\r\n( 1 ) - الامامة و السياسه ، ج 2 ، ص 6 .\r\n( 2 ) - مرآة الزمان ، ج 1 ، ص 131 ؛ تاريخ الاسلام ، حوادث سال 61 ، ص 21 ؛ شذرات الذهب ، ج 1 ، ص 66 ؛ تاريخ الخميس ، ج 2 ، ص 298 .\r\n( 3 ) - تاريخ الاسلام ، حوادث سال 61 ، ص 61 ؛ مناهل الضرب فى أنساب العرب ، ص 86 .\r\n( 4 ) - مناهل الضرب ، ص 86 ؛ و ر . ك : التذكرة فى الانساب ، عبيدلى ، ص 287 .\r\n( 5 ) - مستدركات علم رجال الحديث ، ج 8 ، ص 220 وى در صفحه 546 نوشته است كه امام اميرالمؤمنين ( ع ) پس از مرگ ابوبكر اسماء بنت عمر را به ازدواج خود در آورد و او يحيى را برايش به دنيا آورد .\r\nابوالفرج در المقاتل ( ص 36 ) مىنويسد : اسماء بنت عميس ابتدا همسر جعفر بن ابى طالب بود و سپس ابوبكر و بعد از او على ( ع ) با وى ازدواج كردند .\r\n( 6 ) - مقاتل الطالبيين ، ص 37 ؛ و ر . ك : الطبقات الكبرى ، ج 8 ، ص 208 .\r\n","page_name":" 350 ","page_number":350},
  {"content":"\r\n\r\nباشد . وى در باب ذكر اولاد اميرالمؤمنين ( ع ) مىنويسد : « و محمد الاصغر ، ملقب به ابوبكر و عبيداللَّه كه هر دو در طف به همراه برادرشان حسين ( ع ) كشته شدند . مادر اين دو ، ليلى بنت مسعود دارمى است . » « 1 »\r\nهمچنين شيخ طبرسى در ذكر اولاد اميرالمؤمنين ( ع ) مىنويسد : « و محمد أصغر ملقب به ابى بكر و عبيداللَّه كه هر دو با برادرشان در كربلا به شهادت رسيدند ، مادرشان ليلى بنت مسعود دارميه است . » « 2 »\r\nاربلى نيز در كشف الغمه به نقل از شيخ مفيد از طبرسى و مفيد تبعيت كرده است . « 3 »\r\nمرحوم مظفر تصريح دارد به اينكه او از شهيدان طفّ است . « 4 »\r\nقلقشندى نيز قائل به همين مطلب است « 5 » مزّى در ذكر اولاد امام امير المؤمنين ( ع ) گويد :\r\n« و گفته مىشود كه عبيداللَّه ملقب به ابو على در كربلا كشته شد . » « 6 »\r\nدر تاريخ خليفه آمده است كه او به همراه حسين ( ع ) كشته شد و مادرش رباب بنت امرىء القيس بود . « 7 »\r\nدر زيارت رجبيه آمده است : « السلام على عبيداللَّه بن اميرالمؤمنين ( ع ) » . « 8 »\r\nاما ابوالفرج اصفهانى در مقاتل الطالبيين مىنويسد : « . . . از پدرش نقل مىكند : اينكه مىگويند عبيداللَّه بن على همراه حسين ( ع ) كشته شد ، خطاست . عبيداللَّه در جنگ مدار كشته شد « 9 » و ياران مختار بن ابى عبيده او را كشتند . و من او را در مدار ديدم . » « 10 »\r\n\r\n\r\n","description":"","footnote":"\r\n( 1 ) - الارشاد ، ج 1 ، ص 354 ؛ و در المعارف ( ص 210 ) آمده است : ليلى بنت مسعود بن خالد نهشلى .\r\n( 2 ) - تاج المواليد ، ضمن المجموعة النفيسه ، ص 95 .\r\n( 3 ) - كشف الغمه ، ج 2 ، ص 66 .\r\n( 4 ) - بطل العلقمى ، ج 1 ، ص 303 .\r\n( 5 ) - مآثر الانافه ، ص 118 .\r\n( 6 ) - تهذيب الكمال ، ج 20 ، ص 479 .\r\n( 7 ) - تاريخ خليفه ، ص 145 . طرفه اينكه گفته مىشود مادرش رباب بنت امرىء القيس است و اين را هيچ كس نگفته است ، چرا كه مطابق مشهور وى مادر عبداللَّه شيرخوار بوده است .\r\n( 8 ) - بحار ، ج 101 ، ص 339 .\r\n( 9 ) - مدار به فتح ميم اسم مكان است از دار يدور : مكانى است در حجاز در سرزمين عدوان يا غدانه . ( ر . ك : معجم البلدان ، ج 5 ، ص 74 ) .\r\n( 10 ) - مقاتل الطالبيين ، ص 92 . مسعودى اندلسى ، انساب العرب ، ص 230 . در اثبات الوصيه ص 131 ، ابن قتيبه در المعارف ، ص 401 ، اعرجى در مناهل الضرب فى انساب العرب ، ابن طقطقى در الاصيلى فى انساب الطالبيين ، ص 57 ، ابن عماد در شذرات الذهب ، ج 86 ص 75 و تاريخ اهل البيت ، ص 98 و ربيعى دمشقى در تاريخ مولد العلماء و وفياتهم ، ج 1 ، ص 172 نوشته‌اند كه عبيداللَّه ياد شده در واقعه طف در كربلا كشته نشد .\r\nابن فندق در لباب الانساب ( ج 1 ، ص 397 ) نوشته است كه عبيداللَّه بن على بن ابى طالب در سن حدود پنجاه سالگى و به دست ابن حريث كشته شد .\r\nمصعب زبيرى در نسب قريش ( ص 43 ) گويد : « پس از چيره شدن مختار بر كوفه ، عبيداللَّه بن على نزد وى آمد ، ولى آنچه را كه دوست مىداشت نزد او نيافت . پنداشته‌اند كه مختار به وى گفت : رياست اين كار ما با مردى است كه در اين كار سلاح نمىكشد ، اما اگر تو بخواهى برايت سلاح مىكشم . در آن صورت اگر تو رئيس ما باشى سلاح به حال تو زيانى ندارد و ما با تو بيعت مىكنيم . آنگاه عبيداللَّه از نزد او عازم بصره شد و در آنجا گروهى را بر خود گرد آورد . سپس مصعب در پى او فرستاد و عبيداللَّه نزد وى آمد و پيوسته آنجا بود تا آن كه مصعب بر ضد مختار قيام كرد . آنگاه محمد بن اشعث بن قيس كندى به حضور او رسيد . . . پس عبيداللَّه همراه پيش قراولان مصعب به او پيوست . ياران مختار او را شناختند و محمد را كشتند . عبيداللَّه را نيز در تاريكى شب به قتل رساندند . »\r\n","page_name":" 351 ","page_number":351},
  {"content":"\r\n\r\nابن ادريس گويد : « شيخ ما مفيد در كتاب الارشاد بر اين باور است كه عبيداللَّه نهشلى در كربلا همراه برادرش حسين ( ع ) به قتل رسيد و اين بدون شك يك خطاى محض است ، چرا كه عبيداللَّه نهشلى در سپاه مصعب و از جمله ياران وى بود ؛ و ياران مختار وى را در مذار « 1 » كشتند و قبرش در آنجا پيدا است .\r\nخبر اين موضوع متواتر است . از جمله هنگامى كه از شيخ ما ، ابوجعفر ، در الحائريات درباره آنچه مفيد در ارشاد نوشته است ، پرسيدند ، پاسخ داد كه عبيد اللَّه نهشليه به دست ياران مختار در مذار كشته شد و قبر او در ميان مردم آن سامان مشهور است . » « 2 »\r\nاز مجموع آنچه دربارهء كشته شدن عبيداللَّه بن على نوشته‌اند ، چنين استفاده مىشود كه شهادت وى در طف همراه امام حسين ( ع ) را به آسانى نمىتوان پذيرفت و همه آنها به سخن شيخ مفيد بر مىگردد . اما در مقابلش نقلهاى فراوانى حاكى از آن است كه او در كربلا\r\n\r\n\r\n","description":"","footnote":"\r\n( 1 ) - حموى رومى در معجم البلدان ( ج 5 ، ص 88 ) مىنويسد : مذار به فتح و آخرش راء ، در ميسان ، ميان واسط و بصره واقع است و قصبه ميسان محسوب مىگردد . از آنجا تا بصره چهار روز راه است و در آنجا زيارتگاهى آباد ، با شكوه و بزرگى است . براى آبادانى آن اموال زيادى خرج شده است . موقوفات بسيارى دارد و نذورات را به آنجا مىبرند ؛ و آن قبر عبداللَّه بن على بن ابى طالب است . . . يكى از جنگهاى مصعب بن زبير در مذار روى داد .\r\n( 2 ) - السرائر ، ص 155 .\r\n","page_name":" 352 ","page_number":352},
  {"content":"\r\n\r\nكشته نشد . از اين اخبار به سادگى نمىتوان گذشت به ويژه آنكه ناقلان آنها ، خود در علم انساب از خِبرويّت كامل برخوردارند : مانند مصعب الزبيرى در نسب قريش ، يا ابن فندق در كتاب لباب الانساب يا اندلسى در جمهرة انساب العرب و ديگران .\r\nدر اين ميان سخن كسانى « 1 » كه مىگويند همهء مورخان دربارهء كشته شدن وى در كربلا اتفاق نظر دارند ، بسى شگفت‌انگيز است .\r\n\r\nعباس ( اصغر ) كيست ؟ و پسر چه كسى است ؟\r\nشيخ قرشى گويد : « وى برادر پدرى امام ( ع ) و مادرش لبابة بنت عبيداللَّه بن عباس است و در روز طف كشته شد . » « 2 » خليفه بن خياط گويد : « از كسانى كه همراه حسين ( ع ) كشته شدند ، عباس اصغر بود و مادرش لبابة بنت عبيداللَّه بن عباس است . » « 3 »\r\nمؤيد اين مطلب روايتى است كه سبط بن جوزى از هشام بن محمد ، از قاسم بن اصبغ مجاشعى نقل مىكند كه گفت : « وقتى سرها را به كوفه آوردند ، سوارى از همه مردم زيبا روتر ، سر جوانى نورس ، چونان ماه شب چهارده را به گردن اسبش آويخته بود ! اسب در حال جست و خيز بود و هرگاه كه سرش را پايين مىآورد ، آن سر مبارك نيز به زمين مىخورد . به او گفتم : اين سر كيست ؟ گفت : اين سر عباس بن على است . گفتم تو كيستى ؟ گفت : حرملة بن كاهل اسدى .\r\nگويد : مدتى گذشت و روى حرمله از قير سياه‌تر شد . به او گفتم : روزى كه سر را آوردى خوش سيماتر از تو در ميان عرب نبود ! چه شده است كه امروز از همه زشت‌تر و سياه‌تر شده‌اى . حرمله گريست و گفت : به خدا سوگند از آن روزى كه سر را آورده‌ام ، همه شب دو نفر مىآيند و بازويم را گرفته مىبرند و در ميان آتشى شعله ور مىاندازند ؛ و من همانطور كه مىبينى با روى سياه باز مىگردم . سرانجام با بدترين وضعى مرد . » « 4 »\r\n\r\n\r\n","description":"","footnote":"\r\n( 1 )\r\n- ر . ك : مدينة حسين ( ع ) ، ص 38 .\r\n( 2 ) - حياة الامام الحسين بن على ( ع ) ، ج 3 ، ص 27 به نقل از تاريخ خليفه .\r\n( 3 ) - تاريخ خليفه ، ص 145 .\r\n( 4 ) - تذكرة الخواص ، ص 253 . اين نقل جاى بسى تأمل دارد . براى مثال آنجا كه مىگويد : « به بدترين وضعى مرد . » اين در حالى است كه بنا بر مشهور ، مختار ، حرمله را حاضر كرد و قصابى طلبيد و دستور داد دست و پايش را قطع كرد . آنگاه آتش و هيزم خواست و او را درون آتش سوزاند . ( ر . ك : ذوب النضار ، ص 121 ) .\r\n","page_name":" 353 ","page_number":353},
  {"content":"\r\n\r\nبنابراين ، مطابق اين روايت ، عباس بن اميرالمؤمنين ، جوانى نورس است !\r\nشيخ قرشى در ادامه اين روايت مىگويد : « اين تأييدى است بر وجود عباس اصغر ، چرا كه عباس اكبر در روز كشته شدنش 32 سال داشت و نورس نبود . » « 1 »\r\nاما نمازى در زندگينامه « لبابة بنت عبيداللَّه بن عباس بن عبدالمطلب » مىنويسد : « ابوالفضل العباس ، پسر اميرالمؤمنين ( ع ) ، با او ازدواج كرد و عبيداللَّه و فضل از او برايش به دنيا آمدند . او بانويى زيبا و عاقل بود و پس از شهادت عباس ، يزيد بن عبدالملك او را به زنى گرفت . از مجدى نقل است كه وليد بن عتبة بن ابى سفيان او را به زنى گرفت و قاسم از او برايش به دنيا آمد . » « 2 »\r\nاز اين رو بايد گفت كه اگر وجود عباس اصغر از مادرى به نام لبابه بنت عبيداللَّه ، همسر ابوالفضل العباس ، حقيقت هم داشته باشد ، او فرزند حضرت عباس است و آن طور كه در نقل سبط بن جوزى و استنتاج شيخ قرشى آمده است ، برادر آن حضرت نمىباشد . چرا كه نمىشود لبابه همسر اميرالمؤمنين باشد و بعد حضرت عباس با او ازدواج كند .\r\nآنچه ما درباره عباس اصغر مىدانيم همين اندازه است و موضوع همچنان جاى تتبع در منابع تاريخى و تعمق و ژرف نگرى بيشتر است .\r\n\r\nشهادت ابوالفضل العباس ( ع )\r\nابوالفضل العباس بزرگترين فرزند اميرالمؤمنين از مادرشان به نام امّ البنين ، فاطمه بنت حزام كلابيه است . آن حضرت در چهارم شعبان سال 26 هجرى به دنيا آمد و عمر شريف وى در هنگام شهادت 34 سال بود . « 3 »\r\nابوالفضل ستون و نقطه اتكاى سپاه حسينى در كربلا بود . امام حسين ( ع ) در روز عاشورا پرچمش را به او داد « چرا كه ماه بنى هاشم را براى پرچمدارى از همه هاشميان با كفايت‌تر مىدانست . او در حفظ پيمان آن حضرت از همه كوشاتر ، نسبت به ايشان از همه مهربان‌تر و به اصولشان از همه پايبندتر بود . نسبت به صله ارحام از همه كوشاتر بود و بيش از همه\r\n\r\n\r\n","description":"","footnote":"\r\n( 1 ) - حياة الامام الحسين بن على ( ع ) ، ج 3 ، ص 270 .\r\n( 2 ) - مستدركات علم رجال الحديث ، ج 8 ، ص 598 ، شماره 18167 .\r\n( 3 ) - زندگينامه ايشان در فصل دوم آمد .\r\n","page_name":" 354 ","page_number":354},
  {"content":"\r\n\r\nاز پناهندگان حمايت مىكرد . او در برابر زخم و ضربت شمشير و نيزه از همه استوارتر و شجاعتش از همه بيشتر و از همه نيرومندتر بود . » « 1 »\r\nدينورى گويد : « عباس بن على پيوسته در برابر امام حسين ( ع ) ايستاده بود و در ركاب ايشان مىجنگيد و به هر سو كه مىرفت همراهش بود . » « 2 »\r\nشيخ مفيد گويد : « مردم به حسين ( ع ) حمله كردند و او را در لشكرش در تنگنا قرار دادند .\r\nحضرت از شدت عطش ، اسب خويش به نام مسنّات را به قصد فرات سوار شد . برادرش عباس نيز با وى همراه بود . سپاه عمر سعد راه را بر ايشان بست ؛ و مردى از بنى دارم از آن ميان به لشكر گفت : واى بر شما ، راه ايشان را به فرات ببنديد و به اينان اجازه نوشيدن آب ندهيد . در اين هنگام ، حسين ( ع ) دعا كرد ، خدايا او را تشنه بگردان !\r\nدارمى خشمگين شد و تيرى به سوى امام ( ع ) افكند كه به دهان حضرت اصابت كرد . حسين ( ع ) تير را بيرون آورد و دست مبارك را در زير دهان گرفت . پس از آنكه كف دستان حضرت از خون پر شد ، آن را به سوى آسمان ريخت و گفت : پروردگارا ، من از آنچه نسبت به فرزند دختر پيامبرت روا مىدارند به تو شكايت مىكنم . سپس در حالى كه تشنگى به شدت بر وى غالب بود ، به جاى خويش بازگشت ؛ و مردم عباس را در محاصره قرار دادند و ارتباطش را با امام ( ع ) قطع كردند . عباس به تنهايى با آنان به پيكار پرداخت تا آنكه به شهادت رسيد - خدايش از او خشنود باد . متولى قتل آن حضرت زيد بن ورقاء حنفى « 3 » و حكيم بن طفيل سنبسى « 4 » بودند . اينان هنگامى موفق به كشتن\r\n\r\n\r\n","description":"","footnote":"\r\n( 1 ) - مقتل الحسين ( ع ) ، مقرّم ، ص 225 .\r\n( 2 ) - الاخبار الطوال ، ص 257 .\r\n( 3 ) - در برخى منابع نام وى زيد بن رقاد جهنى يا جنبى آمده است ( ر . ك : مقاتل الطالبيين ، ص 90 ؛ تذكرةالخواص ، ص 229 ؛ ترجمة الامام الحسين ( ع ) و مقتله در بخش چاپ نشده الطبقات الكبير ، ابن سعد ، ص 75 . در كتاب ذوب النضار ( ص 120 ) ، ابن نما گويد : « مختار زيد بن رقاد را حاضر كرد و هدف تير و سنگ قرار داد و به آتش كشيد » .\r\n( 4 ) - در كتاب ذوب النضار ، ص 119 ، ابن نما گويد : « مختار ، عبداللَّه بن كامل را به سوى حكيم بن طفيل سنبسى فرستاد . وى غنايم عباس را گرفته و او را با تير زده بود . پيش از آنكه به مختار برسد ، مردم او را گرفتند و آماج تير قرار دادند . »\r\n","page_name":" 355 ","page_number":355},
  {"content":"\r\n\r\nعباس شدند كه جراحات وارده آن حضرت را خسته و ناتوان كرده بود و ياراى حركت نداشت ! » « 1 »\r\nخوارزمى مىنويسد : « پس از او - يعنى پس از برادرش عبداللَّه - عباس بن على به ميدان رفت . مادر وى نيز امّ البنين بود . او كه در آن روز سقّا بود ، حمله كرد و اين رجز را مىخواند :\r\nبه خداى با عزت و بزرگ و به حجون و زمزم ،\r\nو به حطيم و « فنا » ى با حرمت صادقانه سوگند ياد مىكنم .\r\nكه امروز پيكرم به خونم آغشته مىشود ،\r\nدر ركاب حسين ، صاحب افتخار و پيشرو و امام اهل فضيلت و كرامت .\r\nاو پيوسته جنگيد تا آنكه شمار بسيارى از دشمن را به هلاكت رساند و سرانجام خود نيز كشته شد . حسين ( ع ) در شهادت عباس فرمود : « هم اينك كمرم شكست و راه چاره بر من بسته شد . » « 2 »\r\nابن شهر آشوب سروى گويد : « حضرت عباس ، ماه بنى هاشم ، سقّا و علمدار حسين ( ع ) و از همه برادرانش بزرگ‌تر بود . چون به طلب آب رفت ، « 3 » دشمن به او حمله كرد و او نيز\r\n\r\n\r\n","description":"","footnote":"\r\n( 1 ) - الارشاد ، ج 2 ، ص 109 - 110 . در مثير الاحزان ( ص 71 ) ابن نما گويد : آنگاه ارتباط عباس را با او قطع كردند و سپس وى را از همه سو در محاصره قرار دادند و كشتند . حسين به خاطر كشته شدن او به شدت گريست . » نيز ر . ك : اللهوف ، ص 170 .\r\n( 2 ) - مقتل الحسين ( ع ) ، خوارزمى ، ج 2 ، ص 34 ؛ و ر . ك : الفتوح ، ج 5 ، ص 207 .\r\n( 3 ) - علامه مجلسى گويد : در برخى تأليفات اصحاب ما آمده است كه عباس ( ع ) پس از مشاهدهء تنهايىبرادرش به خدمت وى آمد و عرض كرد : برادر جان ، آيا اجازه ميدان مىفرماييد ؟ امام ( ع ) به شدت گريست و گفت : برادر جان تو پرچمدار منى و چون تو به ميدان به روى سپاهم پراكنده مىشود ! عباس گفت : سينه‌ام تنگ شده و از زندگى سير گشته‌ام و مىخواهم كه انتقامم را از اين منافق‌ها بگيرم .\r\nحسين ( ع ) گفت : حال كه چنين است ، اندكى آب براى كودكان بياور عباس به سوى دشمن رفت و آنان را موعظه كرد و ترساند ، اما سودى نبخشيد . آنگاه بازگشت و موضوع را به وى گزارش داد . در همين حال صداى العطش كودكان به گوش عباس رسيد !\r\nپس بر اسب نشست و نيزه و مشك را به دست گرفت و آهنگ فرات كرد . چهار هزار تن از موكّلان فرات ، او را محاصره كرده آماج تيرهاشان ساختند . عباس صفوف آنان را شكافت و به نقلى هشتاد تن از آنان را كشت و خود را به آب رساند هنگامى كه خواست جرعه‌اى از آب بنوشد ، تشنگى حسين و كودكانش را به يادآورد . آب را دور ريخت و به روايتى گفت :\r\nاى نفس زندگى پس از حسين خوارى است و تو نبايد كه زنده باشى\r\nاين حسين است كه در آستانه مرگ قرار دارد و تو آب گوارا مىنوشى\r\nبه خدا سوگند كه دين من اجازه چنين كاى را به من نمىدهد .\r\nمشك را از آب پر كرد و بر شانهء راستش گذاشت و روانهء خيمه گاه شد . دشمنان راه را بر او بستند و از هر طرف محاصره‌اش كردند . عباس با آنان جنگيد تا آنكه نوفل ازرق با ضربتى دست راستش را قطع كرد . او مشك را روى شانهء چپش گذاشت . نوفل با زدن ضربتى دست چپ او را نيز از مچ قطع كرد . عباس مشك را به دندان گرفت ؛ كه ناگهان تيرى بر آن نشست و آبش ريخت . آنگاه تير ديگرى آمد و بر سينه‌اش نشست . عباس از اسب بر زمين افتاد و خطاب به برادرش حسين فرياد زد : برادرت را درياب ! هنگامى كه حسين ( ع ) بر بالينش آمد . او را كشته ديد . پس گريست و او را به خيمه گاه برد . . » ( بحار ، ج 45 ، ص 41 - 45 ) .\r\n","page_name":" 356 ","page_number":356},
  {"content":"\r\n\r\nحمله نمود و اين رجز را مىخواند :\r\nاز مرگ هراسى ندارم ، زمانى كه مرگ فرا رسد ، زيرا براى من مايهء سعادت است تا آنكه شمشيرهاى كشيده مرا در برگيرند .\r\nجان من فداى حضرت مصطفى باد . من عباسم و كارم سقايت است ،\r\nو آن روز كه با شرّ روبه رو گردم ، از آن بيم ندارم .\r\nعباس دشمن را پراكنده ساخت ، سپس زيد بن ورقاء جهنى ، پشت نخلى كمين كرد و به كمك حكيم بن طفيل سنبسى ضربتى به بازوى راست عباس زد . « 1 »\r\nحضرت شمشير را به دست چپ گرفت و حمله كرد و اين رجز را مىخواند :\r\nبه خدا سوگند كه اگر دست راستم را قطع كنيد ، بازهم براى هميشه از دينم و از امام راستين و فرزند پيامبر پاك و امين ، دفاع مىكنم .\r\nاو آنقدر جنگيد كه ناتوان شد . سپس حكيم بن طفيل طائى پشت نخلى كمين كرد و با ضربتى ديگر دست چپ عباس را قطع كرد . « 2 » در اين هنگام عباس گفت :\r\n\r\n\r\n","description":"","footnote":"\r\n( 1 ) - در ابصار العين ( ص 62 ) آمده است : « حكيم بن طفيل طائى سنبسى ضربتى به بازوى راستش زد و آن را قطع كرد . عباس شمشير را به دست چپ گرفت . . . . »\r\n( 2 ) - در ابصار العين ( ص 62 ) آمده است : « زيد بن ورقاء جهنى با نواختن ضربتى دست چپ عباس را قطع كرد ؛ و او همانند عمويش جعفر - هنگامى كه در موته دست چپ و راستش را قطع كردند - پرچم را به سينه‌اش چسبانيد و مىگفت :\r\nآيا نمىبينيد كه گروه تبهكاران از روى ستم دست چپم را قطع كردند ؟\r\nدر اين هنگام مردى تميمى از فرزندان ابان بن دارم حمله كرد و با عمود آهنين بر سر عباس زد و او را از اسب بر زمين افكند . عباس با صداى بلند فرياد زد : برادرم مرا درياب !\r\nحسين چونان باز شكارى خود را بر سر عباس رساند و ديد كه دست چپ و راستش قطع شده و صورتش خون آلود است . تير بر چشم او اصابت كرده و بدنش از شدت جراحت پاره پاره گشته است . خم شد و بر بالين برادر نشست و گريست تا آنكه روح از بدن عباس پرواز كرد . آنگاه به دشمن حمله ور شد و چپ و راست آنان را از دم شمشير مىگذراند . دشمن مانند گله بز در برابر گرگ از مقابل آن حضرت مىگريخت و او صفوفشان را مىشكافت و مىگفت : برادرم را كشته‌ايد ، و حالا كجا مىگريزيد ؟ كجا مىگريزيد ، كه شما بازويم را سست كرديد ؟ سپس به تنهايى به جايگاه خويش بازگشت . عباس آخرين كس از ياران حسين بود كه به دست دشمنانش كشته شد و پس از او به جز نوجوانان خردسال و بى سلاح ، از آل ابى طالب كسى كشته نشد . »\r\n","page_name":" 357 ","page_number":357},
  {"content":"\r\n\r\nاى نفس از كافران مترس و مژده باد تو را به رحمت خداوند جبار ، همراه با پيامبر ، سرور برگزيده .\r\nاينان دست راستم را قطع كردند ،\r\nپروردگارا آتش دوزخ را به اينان بچشان .\r\nسپس آن ملعون با عمود آهنين عباس را كشت . » « 1 »\r\nدرباره عزاى ابوالفضل العباس ( ع ) قطعه درخشان و اندوهبارى را كه از خامه مرحوم مقرم تراويده و لبريز از محبت اهل بيت است مىآوريم . او مىنويسد : حسين خود را به بالين برادر رسانيد . اى كاش مىدانستم كه چرا حضرت بر بالين برادر آمد ؟ آيا به خاطر آن مصيبت بزرگ پرواز كرد يا آنكه جاذبه برادرى او را به قربانگاه برادر كشانيد تا يك بار ديگر روى برادر را ببيند .\r\nآرى حسين نزد عباس آمد و پيكر آن قربانى مقدس را در خاك و خون آغشته ديد :\r\nتيرها بر بدن شريفش نشسته است ، « 2 » نه دستى كه شمشير بزند ، نه زبانى كه رجز بخواند ،\r\n\r\n\r\n","description":"","footnote":"\r\n( 1 ) - مناقب آل ابى طالب ، ج 4 ، ص 108 . بلاذرى در كتاب انساب الاشراف ( ج 3 ، ص 406 ) مىنويسد : « برخى گفته‌اند : عباس بن على را حرملة بن كاهل اسدى والبى به همراه گروهى ديگر دسته جمعى كشتند و جامه‌هايش را حكيم بن طفيل طائى غارت كرد . »\r\n( 2 ) - در كتاب الحدائق الورديه ( ص 120 ) آمده است : آن قدر تير به بدن عباس زدند كه حتى جاى يك‌درهم در آن سالم نماند .\r\n","page_name":" 358 ","page_number":358},
  {"content":"\r\n\r\nنه هيبتى كه از او بگريزند ، نه چشمى كه ببيند و مغزش هم بر روى زمين پاشيده شده است .\r\nآيا سيدالشهدا مىتواند با ديدن اين مناظر بازهم برخيزد و از خود دفاع كند ؟ پس از شهادت عباس ، توان از كف حسين رفت و فرمود : الآن كمرم شكست و راه چاره بر من بسته شد .\r\nشكستگى در چهره‌اش آشكار گشت و كوهها از ناله‌اش خرد شدند ،\r\nچرا چنين نباشد و حال آنكه همه شادى و سرورش از وجود او بود .\r\nاو حامى خانواده ، ساقى كودكان و با آن همّت عالى ، پرچمدارش بود . « 1 »\r\nحسين شكسته و اندوهگين و با ديدهء گريان به خيمه بازگشت ، و با آستين اشك را از ديدگانش پاك مىكرد . اين در حالى بود كه مردم به سوى خيمه‌گاهش هجوم آورده بودند .\r\nآنگاه فرياد برآورد : آيا كسى هست كه ما را يارى دهد ، آيا كسى هست كه به ما پناه دهد ؟\r\nآيا حق‌طلبى هست كه ما را يارى دهد ؟ آيا كسى هست كه از آتش بترسد و ما را يارى دهد ؟ « 2 » سكينه پيش آمد و از حال عمو پرسيد و حسين كشته شدنش را به او خبر داد ! زينب اين خبر را شنيد و فرياد بر آورد : وا اخاه ! وا عباساه ! واى بر خوارى ما پس از تو ! زنان به گريه در آمدند و شيون كردند و حسين نيز با آنان گريست و فرمود اى واى كه پس از تو تباه شديم ! » « 3 »\r\n\r\nتنهايى حسين ( ع ) در ميدان\r\n« پس از كشته شدن عباس ، حسين ( ع ) نگاهى كرد و ديد كه هيچ ياورى برايش نمانده است و ياران و خاندانش مانند گوشت قربانى قطعه قطعه شده‌اند . در همين هنگام صداى آه و ناله اطفال نيز بلند بود ، پس فرياد بر آورد : آيا كسى هست كه از حرم رسول خدا دفاع كند ؟\r\n\r\n\r\n","description":"","footnote":"\r\n( 1 ) - ابيات سه گانه سروده آيت اللَّه شيخ محمد حسين اصفهانى است .\r\n( 2 ) - ر . ك : المنتخب ، طريحى ، ص 312 .\r\n( 3 ) - مقتل الحسين ( ع ) ، مقرّم ، 269 - 270 .\r\n","page_name":" 359 ","page_number":359},
  {"content":"\r\n\r\nآيا هيچ خداشناسى هست كه دربارهء ما از خدا بترسد ؟ آيا كسى هست كه ما را يارى دهد و پاداشش را از خدا بخواهد ؟ در اين هنگام فرياد گريه و زارى زنان بلند شد ! « 1 »\r\n\r\nبيرون آمدن امام زين العابدين ( ع )\r\n« على بن الحسين ، زين العابدين كه بيمار بود و ياراى كشيدن شمشيرش را نداشت ، بيرون آمد و امّ كلثوم به دنبال وى صدا مىزد : پسرم برگرد ! گفت : عمه جانم بگذار تا در حضور فرزند رسول خدا ( ع ) بجنگم ! در اين هنگام حسين ( ع ) فرمود : اى امّ كلثوم او را نگهدار ، تا آنكه روى زمين از نسل آل محمد ( ص ) تهى نگردد . » « 2 »\r\n\r\nشهادت عبداللَّه ، طفل شيرخوار حسين ( ع )\r\nروايات مربوط به شهادت فرزند شيرخوار امام ( ع ) در روز طف بسيار مختلف است ؛ و به چند دسته تقسيم مىشود :\r\n\r\n\r\n","description":"","footnote":"\r\n( 1 ) - مقتل الحسين ( ع ) ، مقرم ، ص 271 ، و ر . ك : اللهوف ، ص 168 .\r\n( 2 ) - تسلية المجالس ، ج 2 ، ص 314 ؛ و ر . ك : مقتل الحسين ، خوارزمى ، ج 2 ، ص 36 . درباره اينكه امام زين العابدين ( ع ) در روز عاشورا و روز قبل از آن بيمار بوده است همه مورخان اتفاق نظر دارند . ( براى مثال ر . ك : تاريخ الطبرى ، ج 37 ص 315 ؛ ترجمة الامام الحسين ، از بخش چاپ نشده الطبقات الكبير . ص 77 ؛ الارشاد ، ج 2 ، ص 93 ؛ اثبات الوصيه ، ص 177 و 181 ؛ نسب قريش ، ص 58 ؛ اعلام الورى ، ج 1 ، ص 469 تذكرة الخواص ، ص 229 به نقل از واقدى ؛ المناقب ، ابن شهر آشوب ، ج 4 ، ص 113 و عمدة الطالب ، ص 182 ) .\r\nدر اين ميان نويسنده فضيل بن زبير بن عمر بن درهم كوفى اسدى ( زيدى ) در يك قول نادر ، در كتاب موسوم به تسمية من قتل مع الحسين ( ع ) مىنويسد : « على بن الحسين ( ع ) بيمار بود و از معركه بيرون برده شد ، او در يكى از پيكارها حضور يافت و خداوند بلا را از او دفع كرد .\r\nزيديى ديگر در كتاب الحدائق الورديه از او پيروى كرده و به احتمال قوى سخنش را از او گرفته است . يكى از پژوهشگران معاصر با استفاده از سخن فضيل بن زبير مىنويسد : « در دلايل پيشين فرض بر اين بود كه امام سجاد ( ع ) پس از نخستين شركت در جنگ مجروح و بيمار شد و او را از ميدان نبرد بيرون بردند . شايد عدم اجازه شركت در ميدان نبرد در نوبت دوم بوده است كه ايشان در حال بيمارى و مجروحيت بوده است . » ( ر . ك : جهاد الامام السجاد ، ص 44 ) اما اين استنتاج هيچ پايه‌اى جز همان قول نادر ندارد . اين در حالى است كه طبرى ، مفيد ، ابن شهر آشوب ، مسعودى و ديگران نقل مىكنند كه امام سجاد ( ع ) روز قبل از عاشورا بيمار بوده است و عباراتشان در اين باره به اندازه كافى روشن است .\r\n","page_name":" 360 ","page_number":360},
  {"content":"\r\n\r\n1 - رواياتى كه به صراحت از وى با نام عبداللَّه ياد مىكنند .\r\n2 - رواياتى كه به نام وى تصريح ندارد .\r\n3 - رواياتى كه مىگويند نام آن طفل على اصغر بوده است .\r\n4 - رواياتى كه تنها به ميزان سن او تصريح دارند .\r\nدسته يكم : شيخ مفيد گويد : « آنگاه حسين ( ع ) در مقابل خيمه نشست و فرزندش عبداللَّه بن حسين را نزد وى آوردند . حضرت طفل را در دامن نشاند . در همين هنگام مردى از بنى اسد تيرى افكند و گلويش را پاره كرد . حسين كف دستش را از خون او پر كرد و سپس آن را بر زمين ريخت ؛ و فرمود : پروردگارا اگر يارى آسمان را از ما دريغ داشته‌اى ، آن را به خاطر كارى كه نيكوتر است قرارده و انتقام ما را از اين قوم ستمكار بگير ! سپس كودك را برد و در ميان ديگر كشتگان خاندانش قرار داد . » « 1 »\r\nدر ضمن روايت ابوحمزه ثمالى كه امام سجاد جمع ياران پدرش را توصيف مىكند ، گفت و گويى نيز از امام ( ع ) با حضرت قاسم نقل شده است : « قاسم بن حسن عرض كرد :\r\nآيا من نيز كشته مىشوم ؟ دل امام برايش سوخت و گفت : پسرم مرگ در نظرت چگونه است ؟\r\n\r\n\r\n","description":"","footnote":"\r\n( 1 ) - الارشاد ، ج 2 ، ص 108 ؛ و ر . ك : تاريخ الطبرى ، ج 3 ، ص 332 ؛ انساب الاشراف ، ج 3 ، ص 407 ؛ المعجم الكبير ، ج 3 ، ص 103 الحدائق الورديه ، ص 103 ؛ نسب قريش ، ص 59 ( در اين كتاب آمده است كه در كودكى با پدرش كشته شد ) ؛ سرّ السلسلة العلويه ، ص 103 ( در اين كتاب آمده است : در حالى كه كودك و شيرخوار بود . ) ؛ اخبار الدول و آثار الاول ، ص 108 ؛ الدر النظيم ، ص 556 ؛ جواهر المطالب ، ج 2 ، ص 287 ؛ ترجمة الامام الحسين ( ع ) از الطبقات الكبرى ، ص 73 ؛ اعلام الورى ، ج 1 ، ص 466 ؛ مثير الاحزان ، ص 70 ؛ بحار ، ج 45 ، ص 46 ؛ اللهوف ص 169 ( در اين كتاب آمده است : امام به سوى خيمه رفت و به زينب فرمود : فرزند كوچكم را بياور تا با او وداع كنم . آنگاه كودك را گرفت و سرش را خم كرد تا او را ببوسد كه حرملة بن كاهل اسدى او را هدف تير قرار داد و گلويش را دريد و او را كشت . امام ( ع ) به زينب فرمود : او را بگير ؛ و بعد دستها را از خون كودك پر كرد و آن را به سوى آسمان ريخت و گفت : آنچه بر من نازل مىشود بر من آسان است ، چرا كه مىدانم از نظر خداوند دور نيست .\r\nامام باقر فرمود : « هيچ قطره‌اى از آن خون بر زمين نريخت » . نقل شده است كه كودك را زينب بيرون آورد و گفت : برادر جان اين كودك شما سه روز است كه آب نخورده است . برايش جرعه‌اى آب طلب كن . حضرت او را بر سر دست گرفت و گفت : اى مردم شما ياران و خاندانم را كشته‌ايد و تنها اين كودك باقى مانده است كه از تشنگى شعله مىكشد . بياييد و جرعه‌اى آب به او بنوشانيد . در همين حال كه حضرت صحبت مىكرد ، مردى او را هدف تير قرار داد و كشت . ( ر . ك : المجدى ، ص 91 ؛ الشجرة المباركه ، ص 73 ) .\r\n","page_name":" 361 ","page_number":361},
  {"content":"\r\n\r\nگفت : عموجان شيرين‌تر از عسل . حضرت فرمود : آرى به خدا سوگند ، عمو به فدايت باد ! تو و پسرم عبداللَّه از كسانى هستيد كه پس از مبتلا شدن به بلايى بزرگ ، همراه ديگر مردان كشته مىشويد ! گفت : عموجان ، آيا آن قدر نزديك مىشوند كه به زنان مىرسند ؟ و عبداللَّه شيرخواره كشته مىشود ؟ فرمود : عمو به فدايت ، آنگاه كه سراسر وجودم را عطش فرا گيرد .\r\nعبداللَّه كشته مىشود . من به سوى خيمه مىروم و آب و شير مىطلبم ولى هرگز چيزى نمىيابم . مىگويم : پسرم را نزد من آوريد تا از دهانش بنوشم ! كودك را نزد من مىآورند و من خم مىشوم تا از دهانش بنوشم . در همين حال صداى بچه بلند مىشود و فاسقى گلويش را هدف تير قرار مىدهد . من خونش را در كف دست مىگيرم و به آسمان مىريزم و مىگويم :\r\nخدايا براى رضاى تو شكيبايى مىورزم ! . . . » « 1 »\r\nنكته شگفت‌انگيز و تأسف بار در اين روايت اين است : امامى كه در لهيب تشنگى مىگدازد ، مىخواهد كه تشنگى اش را از رطوبت دهان عبداللَّه شيرخواره بر طرف سازد ! نه آنكه طبق نقل مشهور كودك را در برابر دشمن ببرد و براى رفع تشنگىاش از دشمن آب بطلبد .\r\nدر تسمية من قتل مع الحسين ( ع ) آمده است : عبيداللَّه بن الحسين ( ع ) ، كه مادرش رباب دختر امرىء القيس است . . . به دست حرملة بن كاهل اسدى والبى كشته شد . امام حسين ( ع ) ، پسرى داشت كه او را آوردند و حضرت در حالى كه نشسته بود او را به دامن گرفت و با آب دهان به او غذا داد ؛ و او را عبداللَّه نام نهاد . در همين حال بود كه حرملة بن كاهل اسدى تيرى بر گلوى او نشاند . حسين ( ع ) خونش را جمع كرد و به هوا پاشيد ؛ كه حتى يك قطره‌اش هم بر زمين نيفتاد .\r\nفضيل گويد : ابوالورد برايم روايت كرد كه از امام باقر ( ع ) چنين شنيده است : اگر قطره‌اى از آن خون بر زمين مىريخت ، به يقين عذاب نازل مىشد .\r\n\r\n\r\n","description":"","footnote":"\r\n( 1 ) - مدينة المعاجز ، ج 4 ، ص 214 ، شماره 295 و به نقل از آن نفس المهموم ، ص 230 - 231 . شيخ قمى مىنويسد : « حسين بن همدان حضينى ( خصيبى ) ، به اسنادش از ابى حمزه ثمالى و سيد بحرانى به طور مرسل از او نقل مىكند . . . »\r\n","page_name":" 362 ","page_number":362},
  {"content":"\r\n\r\nاين عبداللَّه كسى است كه شاعر درباره‌اش مىگويد :\r\nقطره‌اى از خون ما نزد طايفه « غنى » است ؛ و قطره‌اى ديگر نيز در ميان طايفهء اسد است . « 1 »\r\nاز جمله روايت‌هاى دسته دوم ، نقل دينورى است كه مىگويد : حسين فرمود تا پسر كوچكش را آوردند و او را در دامن نشاند . در همان حالى كه كودك در دامن حسين ( ع ) نشسته بود ، مردى از بنى اسد با تير او را به قتل رساند . « 2 »\r\nاز ديگر افراد اين دسته سبط ابن جوزى است كه مىنويسد : « حسين متوجه شد كه طفل خردسالش از تشنگى مىگريد . پس او را به دست گرفت و گفت : اى مردم اگر به من رحم نمىكنيد به اين كودك رحم كنيد . ناگهان مردى از ميان آنها تيرى بر گلويش زد و او را كشت .\r\nحسين به گريه در آمد و مىگفت : پروردگارا ميان ما و اين مردمى كه ما را دعوت كردند كه ياريمان كنند ، اما ما را كشتند ، تو خود داورى فرما . در اين هنگام صدايى از آسمان شنيده شد كه مىگفت : اى حسين او را واگذار كه در بهشت برايش شيردهى است . » « 3 »\r\nاز جمله روايتهايى كه به صراحت نام طفل مقتول را على اصغر ذكر كرده‌اند ، روايت ابن اعثم كوفى است كه مىنويسد : « حضرت پسر شيرخوارى داشت به نام على ؛ و بر در خيمه رفت و گفت : كودكم را بياوريد تا با او وداع كنم . چون كودك را آوردند ، حسين ( ع ) او را مىبوسيد و مىگفت : پسرم ، واى بر اين مردم كه چون فرداى قيامت برسد ، جدّت محمد با آنان خصومت خواهد ورزيد !\r\nگويد : در همين حال تيرى آمد و بر گلوى كودك نشست و او را به قتل رساند .\r\nحسين ( ع ) از اسب فرود آمد و با نوك شمشير گودالى كند او را به خون خودش آغشت « 4 » و بر او نماز خواند و او را به خاك سپرد . » « 5 »\r\n\r\n\r\n","description":"","footnote":"\r\n( 1 ) - تسميه فى قتل ، ص 150 .\r\n( 2 ) - الاخبار الطوال ، ص 258 ؛ بغية الطالب ، ج 6 ، ص 26 - 29 .\r\n( 3 ) - تذكرة الخواص ، ص 227 ؛ روضة الواعظين ، ص 150 ؛ سير اعلام النبلاء ، ج 3 ، ص 309 ؛ تهذيب الكمال ، ج 6 ، ص 428 ؛ المنتظم ، ج 5 ، ص 340 .\r\n( 4 ) - در مقتل خوارزمى ( ج 2 ، ص 37 ) آمده است ؛ سپس حسين از اسب خويش فرود آمد و با نوك‌شمشيرش براى كودك گودالى كند و او را به خون خودش آغشته ساخت و بر او نماز خواند . . . » .\r\n( 5 ) - الفتوح ، ج 5 ، ص 131 .\r\n","page_name":" 363 ","page_number":363},
  {"content":"\r\n\r\nطقطقى گويد : « على اصغر بر اثر تير در كربلا درگذشت . » « 1 »\r\nاما روايتى كه به مقدار عمر شريف ايشان تصريح دارد ، نقل ذهبى است كه مىگويد :\r\n« تيرى به فرزند سه ساله‌اش اصابت كرد . » « 2 »\r\nيعقوبى مىنويسد : « آنگاه مردان حسين ( ع ) يك يك به ميدان در آمدند تا آنكه همه خويشاوندانش رفتند و او تنها ماند . در همان حالى كه بر روى اسب ايستاده بود ، فرزندش را كه همان دم به دنيا آمد ، نزد وى آوردند . حضرت در گوشش اذان گفت و سرگرم برداشتن كامش بود كه ناگهان تيرى آمد و بر گلوى كودك نشست و او را كشت . حسين ( ع ) تير را از گلوى كودك بيرون آورد و بدنش را به خون گلويش آغشته ساخت و مىگفت : « به خدا سوگند كه تو در نزد خداوند از ناقه گرامىترى ، و محمد نيز از صالح گرامىتر است . سپس او را آورد و در كنار فرزندان و برادر زادگانش نهاد . » « 3 »\r\n\r\n\r\n","description":"","footnote":"\r\n( 1 ) - الاصيلى فى انساب الطالبيين ، ص 143 ؛ النفخة العنبريه ، ص 46 ؛ كشف الغمه ، ج 2 ، ص 250 ؛ المناقب ، ج 4 ، ص 109 .\r\n( 2 ) - سير اعلام النبلاء ، ج 3 ، ص 302 .\r\nآنچه نقل شد ، عمدهء روايات مربوط به اين موضوع است ؛ و از همه آنها مىتوان چنين برداشت كرد كه امام حسين ( ع ) دو فرزند خردسال داشت كه در طفّ كشته شدند . نام يكى از آنها عبداللَّه بن حسين و نام مادرش ، آن طور كه در تسمية من قتل مع الحسين ( ع ) آمده است ، رباب دختر امرىء القيس بود ؛ و پسر ديگر حضرت على اصغر نام داشت . پسر اول آن طور كه از يعقوبى نقل شده است در روز عاشورا به دنيا آمد و پسر دوم از هنگام خروج از مدينه با آن حضرت همراه بود . واللَّه العالم .\r\nبه هر تقدير كشتن كودكان بى گناه در اسلام ممنوع است . اما فرومايگان بنى اميه از حدود الهى تجاوز كرده و كودكان را به فجيع‌ترين صورتى به قتل رساندند . اين در حالى است كه رسول خدا ( ص ) از اين كار نهى مىفرمود و هنگامى كه خالد بن وليد كودكان مردم عميصا را به قتل رساند ، حضرت دستها را چنان به آسمان بلند كرد كه مسلمانان زير بغلهايش را ديدند و گفت : بار پروردگارا من از كرده خالد نزد تو بيزارى مىجويم ! آنگاه على ( ع ) را فرستاد تا ديه‌هاى آنان را پرداخت كند . از آن پس قتل كودكان اتفاق نيفتاد ، تا آنكه معاوية بن ابى سفيان به دست عامل خود ، بسر بن ارطاة كودكان مردم انبار و يمن را قتل عام كرد . از جمله كشته شدگان دو كودك خردسال از عبيداللَّه بن عباس بودند . همين حادثه به دست پيروانش در طف تكرار شد و كودكان خردسال را هر كجا يافتند به فجيع‌ترين وضعى به قتل رساندند . اين خود نشان كمال سنگدلى و فسق دينى آنها است ؛ و بدون ترديد قصدشان اين بود كه انتقام خويش را از پيامبر ( ص ) بگيرند و نسل وى را ريشه كن سازند . ( ر . ك : مختصر نهضة الحسين ، ص 107 )\r\n( 3 ) - تاريخ يعقوبى ، ج 2 ، ص 177 ؛ الحدائق الورديه ، ص 120 . در مقتل الحسين خوارزمى ( ج 2 ، ص 37 ) آمده است : « آنگاه حسين ( ع ) از اسب پايين آمد و با نوك شمشيرش گودالى كند و او را در خونش پيچيد و بر او نماز خواند . »\r\n","page_name":" 364 ","page_number":364},
  {"content":"\r\n\r\nنقل شده است كه پس از آنكه كودك شيرخوار امام حسين ( ع ) كشته شد و امام در مقابل دشمن تنها ماند ، اشعار زير را انشاد فرمود :\r\nاين قوم كافر شدند و پيش از اين نيز از ثواب خدا ، پروردگار ثقلين ، بيزارى جستند .\r\nپيش از اين ، على و فرزندش ، حسن نيكو خصال ، را كه از سوى پدر و مادر نسبى با كرامت دارد كشتند .\r\nاينان كينهء خاندان پيامبر را به دل داشتند و گفتند : اينك بايد همگى حسين را بكشيم .\r\nسپس رفتند و يكديگر را سفارش كردند كه به خاطر رضاى ملحدان ، مرا بكشند .\r\nدر ريختن خون من براى خاطر عبيداللَّه ، زاده كافران ، از خدا نترسيدند .\r\nو ابن سعد به زور سپاهيانش مانند باران تير به سوى من راند از من هيچ گناهى سر نزده بود ، جز اينكه به نور ستاره‌هاى هدايت افتخار مىكردم .\r\nبه على نيكو خصال پس از پيامبر و به پيامبرى كه پدر و مادرش از قريش بودند .\r\nپدر و مادر من ، هر دو از برگزيدگان خدا بودند ، بنابراين ، من فرزند دو برگزيده هستم .\r\nنقره‌اى كه از طلا آفريده شده است ، بنابراين من فرزند نقره و فرزند طلا هستم .\r\nچه كسى در دنيا جدى مانند جدّ من دارد ، و يا پدرى مانند پدر من ، پس من فرزند دو شخصيت بزرگ هستم .\r\nفاطمهء زهرا مادر من است و پدرم در هم كوبندهء كفر ، در بدر و حنين است .\r\nاو در نوجوانى خداى را پرستيد ، و حال آنكه قريش بت مىپرستيدند .\r\nآنان لات و عزّى را با هم مىپرستيدند و على بر دو قبله نماز مىگذارد .\r\nپدرم خورشيد و مادرم ماه است . پس من ستاره‌ام و فرزند دو ماهم ،\r\nعلى مرتضى ريسمان دين و نابود كننده سپاه كفر و كسى است كه به دو قبله نماز گزارده است .\r\nدر روز احد جنگ او با پراكنده ساختن سپاه كفر ، سينه‌ها را شفا بخشيد .\r\nسپس ، هم در روز احزاب و هم در فتح مكه ، افراد سپاههاى بزرگ نابود شدند .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nجملگى اين امت بد ، با دو عترت چه كردند : عترت مصطفاى نيك و پرهيزگار و عترت على - آقا و سرور - در روز مقابلهء دو سپاه .\r\nآنگاه با شمشير آخته در برابر مردم ايستاد و در حالى كه از زندگى نوميد گشته و عازم سفر مرگ بود ، چنين مىگفت :\r\nمن فرزند على پاكم از خاندان هاشم ؛ و اين افتخار در هنگام افتخار كردن مرا بس است .\r\nجد من رسول اللَّه است ، گرامىترين گذشتگان و ما چراغهاى خداونديم كه در زمين مىتابيم .\r\nمادرم فاطمه است ، دختر احمد پاك و عمويم جعفر است ، صاحب دوبال .\r\nكتاب خدا درباره ما نازل شده و هدايت و وحى درباره ما به نيكى ياد مىكند .\r\nما امان خداوند در ميان همه مردم هستيم و اين را آشكارا و پنهان نزد همگان مىگوييم .\r\nما صاحب حوض كوثريم و دوستان خويش را با جام رسول اللَّه مىنوشانيم .\r\nشيعيان ما گرامىترين شيعيان هستند ؛ و آنان كه با ما كينه مىورزند در روز قيامت زيانكارند .\r\nابو على سلامى در تاريخش نوشته است كه ابيات زير سرودهء امام حسين ( ع ) است و هيچ كس ديگرى چنين اشعارى ندارد :\r\nاگر دنيا ارزشمند شمرده مىشود ، همانا پاداش خداوند از آن برتر و بالاتر است .\r\nاگر بدنها براى مرگ ايجاد شده‌اند ، پس كشته شدن مرد در راه خدا افضل است .\r\nاگر روزيها سهمى مقدر است ، پس كم تلاش كردن مرد در كسب و كار زيباتر است .\r\nاگر جمع اموال براى ترك گفتن است ، چرا بايد براى چيزى كه بايد ترك گفت بخل ورزيد ؟\r\nمن مىروم و مرگ براى جوانمرد ، آنگاه كه در راه خدا حركت مىكند و كشته مىشود ، ننگ نيست .\r\nآنگاه مردم را به مبارزه خواند و هر يك از سران سپاه دشمن كه به جنگ وى مىآمد به قتل مىرساند ، تا آنكه ميان آنان كشتارى عظيم به راه انداخت . « 1 »\r\n\r\n\r\n","description":"","footnote":"\r\n( 1 ) - تسلية المجالس ، ج 2 ، ص 314 - 318 ؛ نفس المهموم ، ص 353 ؛ الامام الحسين ( ع ) و اصحابه ، ص 290 ؛ مقتل الحسين ، خوارزمى ، ج 2 ، ص 38 ؛ الفتوح ، ج 5 ، ص 132 ؛ المناقب ، ج 4 ، ص 80 ؛ المنتخب طريحى ، ص 440 ؛ كشف الغمه ، ج 2 ، ص 27 ؛ عبرات المصطفين ، ج 2 ، ص 93 ؛ مطالب السئول ، ج 2 ، ص 29 .\r\n","page_name":" 366 ","page_number":366},
  {"content":"\r\n\r\nسپس به ميمنه حمله كرد و گفت :\r\nمرگ از تن دادن به ننگ سزاوارتر است ، و ننگ از ورود در آتش سزاوارتر است . آنگاه به ميسره حمله كرد و گفت :\r\nمن حسين بن على هستم و از خانواده پدرم حمايت مىكنم ،\r\nمن آهنگ بازگشت ندارم و بر دين پيامبر ره مىسپارم .\r\nحضرت آن قدر جنگيد كه به جز آنهايى كه مجروح كرد 1950 تن را از سپاه دشمن به قتل رساند . « 1 »\r\n\r\n[ شهادت امام حسين ع 
  ]\r\n\r\nامام حسين ( ع ) جامه‌اى بى ارزش طلب مىكند\r\nطبرى مىنويسد : « هنگامى كه امام حسين ( ع ) با يك گروه سه چهار نفره باقى ماند ، شلوارى محكم از پارچه خواست كه برقش چشم را خيره مىكرد . سپس براى آنكه غارتش نكنند ، آن را پاره پاره كرد . يكى از يارانش گفت : اى كاش زيرش شلوارك مىپوشيديد .\r\nفرمود : « آن لباس خوارى است و پوشيدنش شايسته من نيست . » « 2 »\r\nطبرى به نقل از ابو ليلى گويد : « هنگامى كه حسين بن على ( ع ) احساس كرد كه كشته مىشود ، فرمود : كهنه جامه‌اى كه كسى را به آن تمايلى نباشد بياوريد تا زير جامه‌ام بپوشم . . . » « 3 »\r\nابن شهر آشوب مىنويسد كه حضرت فرمود : « برايم جامه‌اى بى ارزش بياوريد تا به جز اينجامه‌ام بپوشم كه عريانم نكنند ، چون مرا مىكشند و غارت مىكنند . . . » وقتى شلواركى براى حضرت آوردند ، از پوشيدنش خوددارى كرد و گفت : اين لباس اهل ذمه است .\r\nآنگاه چيزى بزرگ‌تر از شلوارك و كوچك‌تر از شلوار آوردند و حضرت آن را پوشيد . » « 4 »\r\n\r\n\r\n","description":"","footnote":"\r\n( 1 ) - مناقب آل ابى طالب ، ج 4 ، ص 110 ؛ تسلية المجالس ، ج 2 ، ص 318 ؛ بحار ، ج 4 ، ص 49 ؛ العوالم ، ج 17 ، ص 293 .\r\n( 2 ) - تاريخ الطبرى ، ج 3 ، ص 333 ؛ مجمع الزوائد ، ج 9 ، ص 193 ؛ بغية الطالب ، ج 6 ، ص 2417 ؛ تهذيب الكمال ، ج 6 ، ص 428 ؛ الارشاد ، ج 2 ، ص 111 ؛ الدر النظيم ، ص 558 ؛ اعلام الورى ، ج 1 ، ص 468 .\r\n( 3 ) - المعجم الكبير ، ج 3 ، ص 125 ؛ مثير الاحزان ، ص 74 ؛ لواعج الاشجان ؛ ص 162 ؛ اللهوف ، 174 .\r\n( 4 ) - مناقب آل ابى طالب ، ج 4 ، ص 109 .\r\n","page_name":" 367 ","page_number":367},
  {"content":"\r\n\r\nطريحى گويد : هنگامى كه همهء ياران حسين كشته شدند و هيچ كس با وى نماند ، و هر چه فرياد كرد كسى به دادش نرسيد و به مرگ خويش يقين حاصل كرد ، به خيمه‌گاه آمد و به خواهرش گفت : برايم كهنه جامه‌اى بياور كه هيچ يك از مردم را رغبتى در آن نباشد ، تا در زير اين جامه‌ام بپوشم و پس از كشته شدن عريان نمانم . در اين هنگام صداى ناله و زارى زنان بلند شد و سپس برايش جامه‌اى آوردند . حضرت آن را از چند جا پاره كرد و زير لباسش پوشيد . آن حضرت شلوار نو را هم پاره كرد تا غارتش نكنند . » « 1 »\r\n\r\nپايمردى و شجاعت امام حسين ( ع )\r\nطبرى به نقل از بارقى دربارهء شجاعت امام حسين ( ع ) چنين نقل مىكند : « به خدا سوگند ، هيچ شكست خورده‌اى را نديدم كه فرزندان و اهل بيت و يارانش كشته شده باشند و مانند او آرام و استوار باشد . به خدا سوگند ، من هيچ كس را نه پيش از او و نه پس از او چنين شجاع و پيشگام نديده‌ام . من مىديدم كه پيادگان سپاه بنى اميه از چپ و راستش مانند گلهء بزى كه گرگ در ميانشان افتاده باشد ، مىگريزند . . . » « 2 »\r\nدر عيون الاخبار به نقل از همين بارقى آمده است : « به خدا سوگند كه من شجاع‌تر از حسين نديده‌ام ! همه فرزندان و يارانش كشته شدند و نيروهاى دشمن او را در ميان گرفتند . به خدا سوگند هرگاه به آنان حمله مىكرد ، در برابرش چنان مىگريختند كه بزها در برابر حمله شير ! او مدت زمان درازى ايستاده و با مردم درگير بود ولى جرأت انجام اقدامى عليه او را نداشتند . » « 3 »\r\nسيد بن طاووس در نقلى مىنويسد : « . . . حضرت به آنان حمله مىكرد ، به طورى كه سى هزار نيرويى كه به جنگ ايشان آورده بودند ، شكست خوردند و همانند ملخ پراكنده شدند . آنگاه به قرارگاه خويش باز مىگشت و مىگفت : لاحول ولا قوة الا باللَّه ! » . « 4 »\r\n\r\n\r\n","description":"","footnote":"\r\n( 1 ) - المنتخب ، ص 451 ؛ و ر . ك : مقتل الحسين ( ع ) ، مقرم ، ص 271 - 272 .\r\n( 2 ) - تاريخ الطبرى ، ج 3 ، ص 333 - 334 ؛ ر . ك : الكامل فى التاريخ ، ج 3 ، ص 295 .\r\n( 3 ) - ر . ك : عيون الاخبار ، ص 134 ؛ سعد السعود ، ص 136 ؛ شرح الاخبار ، ج 3 ، ص 163 ؛ أنساب الاشراف ، ج 3 ، ص 408 .\r\n( 4 ) - اللهوف ، ص 105 .\r\n","page_name":" 368 ","page_number":368},
  {"content":"\r\n\r\nابن شهر آشوب مىنويسد : « او آن قدر جنگيد تا آنكه 1950 تن را به قتل رساند و شمار ديگرى را زخمى ساخت . در اين هنگام عمر سعد به سپاهش گفت : واى بر شما ، آيا مىدانيد كه با چه كسى پيكار مىكنيد ؟ اين فرزند كسى است كه از همه جنگجوتر بود . او فرزند جنگندهء عرب است ! از همه سو به او حمله كنيد ! آنگاه 180 تن با نيزه و چهار هزار تن با تير به او حمله كردند ! . . . » « 1 »\r\n\r\nامام ( ع ) بر شريعه فرات چيره مىشود !\r\nابن شهر آشوب گويد : ابو مخنف از جلودى نقل مىكند به اعور اسلمى و عمرو بن حجّاج زبيدى كه با چهار هزار نفر مأمور شريعه بودند حمله كرد ؛ و اسب را به فرات زد .\r\nوقتى كه اسب سرش را براى نوشيدن آب پايين برد . گفت : تو تشنه‌اى و من هم تشنه‌ام ، به خدا سوگند تا هنگامى كه تو آب ننوشى من لب به آب نخواهم زد ! اسب با شنيدن اين سخن سرش را بلند كرد و ننوشيد . گويى كه اين سخن را فهميد ! سپس امام حسين ( ع ) گفت : بنوش كه من نيز مىنوشم ! حسين ( ع ) دست برد و كفى از آب برداشت . در اين هنگام سوارى فرياد زد : اى ابا عبداللَّه آيا تو سرگرم نوشيدن آب گوارايى ، در حالى كه حريمت شكسته شده است ؟ حضرت آب را از دستش ريخت و به دشمن حمله كرد و آنان را كنار زد و ديد كه خيمه گاه سالم است ! » « 2 »\r\n\r\nآخرين وداع\r\nعلامه مجلسى در كتاب جلاء العيون مىنويسد : « آنگاه براى بار دوم با اهل‌بيتش وداع كرد و آنان را به صبر دعوت فرمود و وعده ثواب و پاداش داد و فرمود تا روپوشهاى بلندشان را بپوشند و خطاب به آنان فرمود : آماده گرفتارى باشيد و بدانيد كه خداى متعال حافظ و پشتيبان شما است . او شما را از شر دشمنان نجات خواهد داد و پايان كار شما را به خير\r\n\r\n\r\n","description":"","footnote":"\r\n( 1 ) - مناقب آل ابى طالب ، ج 4 ، ص 111 .\r\n( 2 ) - همان ، ص 58 .\r\n","page_name":" 369 ","page_number":369},
  {"content":"\r\n\r\nخواهد گردانيد و دشمنان شما را به انواع عذابها گرفتار خواهد ساخت ؛ و در برابر اين گرفتارى ، انواع نعمتها و كرامتها را به شما خواهد بخشيد . پس شكوه مكنيد و چيزى را كه از شأن شما بكاهد بر زبان مياوريد ! » « 1 »\r\nمرحوم مقرم مىنويسد : « اگر گفته شود كه اين سخت‌ترين وضعيتى بود كه سيدالشهدا در اين روز گرفتار آن شد ، سخنى دور از حقيقت نگفته‌ايم . بانوان حرم پيامبر مىديدند كه ستون خيمه‌ها ، حصار حمايت و حامى عزت و جايگاه شرافتشان آهنگ سفرى بى بازگشت را دارد . آنان نمىدانستند كه پس از او در برابر شرارت دشمن به چه كسى پناه ببرند و پس از فقدان او چه كسى آنان را تسلّى بخشد از اين رو سرآسيمه همانند افراد مصيبت زده از كوچك و بزرگ دورش را گرفتند و به او چسبيدند : كودكى درخواست امنيت مىكرد و ديگرى طلب آب مىنمود !\r\nدر اين حال سرور غيرتمندان و الگوى دلسوزى و مهربانى ، هنگام نگريستن به امانتهاى نبوت و آزادگان خاندان عصمت و طهارت چه حالى دارد ؟ اينان كسانى بودند كه جز پرده عزت و حجاب جلال نديده بودند ؟ اينك چگونه بايد در آن بيابان خشك با گريه‌هاى حزن‌انگيز و ناله‌هايى كه دل سنگ را مىشكافت و اشكهايى كه از دلهاى سوزان برمىآمد ، بايد راه مىپيمودند ؟ اگر مىگريختند ، از ترس غارت شدن و كتك خوردن بود . آنان هيچ پشتيبانى نداشتند ، مگر امامى كه خستگى او را از پاى در آورده بود ! » « 2 »\r\n\r\nامام ( ع ) و دخترش سكينه ( س )\r\nامام حسين ( ع ) نگاهى به دخترش سكينه كرد كه به گفتهء حسن مثنى هميشه غرق در ياد خدا بود . حضرت ديد كه او دور از ديگر زنان نشسته و گريه مىكند . پس اندكى بالاى سرش ايستاد و او را دلدارى داد و به شكيبايى دعوت كرد و با زبان حال چنين مىگفت :\r\n\r\n\r\n","description":"","footnote":"\r\n( 1 ) - جلاء العيون ، ص 201 و به نقل از آن نفس المهموم ، ص 355 .\r\n( 2 ) - مقتل الحسين ( ع ) ، مقرّم ، ص 276 .\r\n","page_name":" 370 ","page_number":370},
  {"content":"\r\n\r\nعزيز من اين آخرين ديدار و وعده ما روز قيامت در كنار حوض كوثر است . گريه را واگذار و آماده اسارت شو و شكيبايى زيبا را پيشه خود كن .\r\nآنگاه كه پيكرم را ديدى كه به خاك افتاده و خون از رگهاى بريده‌ام جارى است ، شكيبا باش . « 1 »\r\nدر اين هنگام عمر سعد گفت : واى بر شما ! مادامى كه به خود و اهل و عيالش مشغول است به او حمله كنيد ؛ كه اگر به شما بپردازد ميان ميمنه و ميسره شما فرقى نمىنهد . سپس مردم حمله كردند و او را زير باران تير گرفتند ، به طورى كه تيرهاى بسيارى ميان طناب خيمه‌ها افتاد و چندين تير ، روپوشهاى زنان را سوراخ كرد . آنان وحشت كردند و ترسيدند و فرياد برآوردند و وارد خيمه‌ها شدند و نگاه مىكردند تا ببينند حسين ( ع ) چه مىكند .\r\nامام ( ع ) همانند شير خشمگين به آنان حمله كرد و به هر كس كه مىرسيد با شمشير او را مىشكافت و مىكشت . تيرها از هر سو به سوى او مىآمد و حضرت آنها را با سر و سينه‌اش دفع مىكرد . » « 2 »\r\nابن شهر آشوب گويد : « آنگاه با زنان وداع كرد و سكينه در آن حال شيون مىكرد . امام ( ع ) او را به سينه چسبانيد و مىگفت :\r\nاى سكينه بدان كه پس از مرگ من بسيار خواهى گريست .\r\nتا هنگامى كه روح در بدن دارم قلبم را با اشك حسرت مسوزان .\r\nپس از كشته شدن من ، تو اى بهترين زنان به گريه كردن سزاوارترى » . « 3 »\r\n\r\nوصيت‌هاى امام\r\nاز جمله كارهاى مهمى كه امام حسين ( ع ) در روز عاشورا انجام داد اين بود كه وصيتها را به فرزندش على بن الحسين ، كه در آن روز بيمار بود و توان جهاد در ركاب پدرش را نداشت ، انتقال داد .\r\n\r\n\r\n","description":"","footnote":"\r\n( 1 ) - اين ابيات از خطيب شاعر ، شيخ مسلم بن محمد على جابرى نجفى است ( ر . ك : مقتل الحسين ( ع ) ، مقرّم ، ص 227 ) .\r\n( 2 ) - مقتل الحسين ( ع ) مقرّم ، 277 - 278 .\r\n( 3 ) - مناقب آل ابى طالب ، ج 4 ، ص 109 .\r\n","page_name":" 371 ","page_number":371},
  {"content":"\r\n\r\nمسعودى گويد : « آنگاه على بن الحسين ( ع ) را - كه بيمار بود - احضار كرد و اسم اعظم و مواريث پيامبران را به او وصيت كرد و به اطلاعش رساند كه علوم و كتابها و قرآنها و سلاح را به امّ سلمه سپرده و به او فرموده است كه همه آنها را به وى بدهد . » « 1 »\r\nدر كتاب دعوات راوندى به نقل از امام زين العابدين آمده است :\r\nپدرم به هنگام شهادت مرا به سينه چسبانيد و گفت : پسرم ، دعايى را كه مادرم فاطمه - صلوات اللَّه عليها - به من آموخت و آن دعا را رسول خدا به او آموخته بود و جبرئيل نيز آن را به رسول خدا آموخته بود ، براى روز نياز و غم و اندوه و روزى كه مصيبت فرو مىآيد و براى كارهاى بزرگ و ناگوار حفظ كن .\r\nگفت : بخوان : « به حق ياسين و القرآن الحكيم و به حق طه و القرآن العظيم ، اى كسى كه نياز نيازمندان را مقدّر مىدارى ، اى كسى كه بر ضميرها آگاهى ، اى بر طرف كنندهء اندوه گرفتاران ، اى گشايشگر غمزدگان ، اى رحم كننده بر پيران و اى روزى دهنده طفلان خردسال ، اى كسى كه از تفسير بى نيازى ، بر محمد و آل محمد درود فرست و براى من چنين و چنان كن ! » « 2 »\r\nاز ابى جعفر نقل است كه فرمود : « هنگامى كه آن پيشامد براى حسين ( ع ) اتفاق افتاد ، دختر بزرگش ، فاطمه بنت الحسين ( ع ) « 3 » را فراخواند و يك كتاب در پيچيده و يك وصيت آشكار به او داد . در اين هنگام على بن الحسين به دل درد مبتلا بود و بيمارى وى فكر\r\n\r\n\r\n","description":"","footnote":"\r\n( 1 ) - اثبات الوصيه ، ص 177 . نيز در همين كتاب از خديجه بنت محمد بن على الرضا ، خواهر ابو الحسن العسكرى نقل است كه امام ( ع ) در ظاهر به خواهرش زينب وصيت كرد ؛ در نتيجه همه علوم صادره از سوى امام زين العابدين ( ع ) در زمان خودش به خاطر ترس و تقيه به عمه‌اش زينب نسبت داده مىشد . ( اثبات الوصيه ، ص 206 ) ر . ك : نفس المهموم ، ص 347 ؛ اثبات الهداة ، ج 5 ، ص 216 ، حديث شماره 9 . در همين كتاب ( ص 181 ) آمده است : « چون شهادت ابى عبداللَّه نزديك شد ، او را فرا خواند و فرمان داد كه آنچه را كه وى از خود باقى گذاشته است ، به همراه مواريث پيامبران و سلاح و كتاب از امّ سلمه تحويل بگيرد . »\r\n( 2 ) - دعوات الراوندى ، ص 54 ، حديث شماره 137 ؛ بحار ، ج 95 ، ص 196 ، حديث 29 .\r\n( 3 ) - وى فاطمه ، بنت الحسين بن على بن ابى طالب القرشية الهاشمية المدنيه ، خواهر امام زين العابدين‌است . . . او از كسانى است كه پس از كشته شدن پدرش به همراه ديگران به دمشق رفت و سپس به مدينه بازگشت . ( ر . ك : تهذيب الكمال ، ج 35 ، ص 255 ) .\r\n","page_name":" 372 ","page_number":372},
  {"content":"\r\n\r\nآنان را به خود مشغول داشته بود . پس از آن فاطمه آنها را به على بن الحسين ( ع ) سپرد و بعد به دست ما رسيد . » « 1 »\r\n\r\nتهاجم به خيمه گاه حسينى\r\nطبرى به نقل از ابى مخنف مىنويسد : « سپس شمر بن ذى الجوشن با ده تن از نيروهاى پياده سپاه كوفه به سوى خيمه‌اى كه بار و بنه و خانواده حسين ( ع ) در آن بود رفت . امام ( ع ) به طرف شمر رفت ، اما نيروهاى پياده ميان او و خيمه گاه حايل شدند . حضرت فرمود : « واى بر شما ، اگر دين نداريد و از روز رستاخيز نمىترسيد ، در دنيايتان آزاده و با شرف باشيد .\r\nاراذل و اوباش « 2 » را از خيمه و خانواده‌ام باز داريد .\r\nشمر گفت : « اى پسر فاطمه ، اين خواسته‌ات را پذيرفتيم . » « 3 »\r\nدر اللهوف آمده است كه امام ( ع ) خطاب به آنان فرمود : « اى پيروان خاندان ابى سفيان ، اگر دينى نداريد و از روز رستاخيز نيز نمىترسيد ، در دنيايتان آزاده باشيد ؛ و اگر خود را عرب مىدانيد ، به گذشتگان نگاه كنيد . »\r\nابن صباغ مالكى طى نقلى گويد : « حسين ( ع ) به سختى به آنان حمله كرد و شمار بسيارى از مردان و شجاعانشان را كشت و به سلامت به خيمه گاه نزد خانواده‌اش بازگشت . بار ديگر نيز حمله كرد و به جاى خويش بازگشت . اما در اين نوبت شمر بن ذى الجوشن ملعون با چندين ديگر از پهلوانان و افراد شجاع ، ميان او و حرمش حايل شده ، محاصره‌اش كردند .\r\nسپس گروهى از دشمن رفتند كه حرم و كودكان حسين را غارت كنند ؛ كه حضرت فرياد زد : واى بر شما اى پيروان شيطان ، نابخردان را از زنان و كودكان باز داريد ، چرا كه اينان نجنگيده‌اند !\r\n\r\n\r\n","description":"","footnote":"\r\n( 1 ) - بصائر الدرجات ، ص 164 ؛ اثبات الهداة ، ج 5 ، ص 215 ، ح 5 ؛ بحار ، ج 26 ، ص 35 ، ح 62 .\r\n( 2 ) - تاريخ الطبرى ، ج 3 ، ص 333 ؛ انساب الاشراف ، ج 3 ، ص 407 ؛ الكامل فى التاريخ ، ج 4 ، ص 76 .\r\n( 3 ) - اللهوف ، ص 171 .\r\n","page_name":" 373 ","page_number":373},
  {"content":"\r\n\r\nدر اين هنگام شمر فرياد زد : دست از آنان برداريد و به سوى خود او ( حسين ( ع ) ) برويد . « 1 »\r\nمدائنى مىنويسد : شمر ملعون به خيمه‌گاه حسين حمله كرد و سپس به سوى خيمه‌اش رفت تا آن را غارت كند . در اين هنگام حسين ( ع ) به او گفت : واى بر شما اگر دين نداريد در دنيايتان آزاده باشيد ؛ و بار و بنه‌ام ساعتى بعد براى شما مباح مىشود . گويد : شمر شرم كرد و برگشت . » « 2 »\r\n\r\nشديد شدن تشنگى امام در آخرين حمله\r\nخوارزمى مىنويسد : « مردم از هر سو آهنگ جنگ با امام ( ع ) كردند . وى نيز به حمله متقابل پرداخت . او در اين حال خواهان جرعه‌اى آب براى نوشيدن بود ! « 3 » هر چه با اسب به\r\n\r\n\r\n","description":"","footnote":"\r\n( 1 ) - الفصول المهمة ، ص 19 ؛ تسلية المجالس ، ج 2 ، ص 318 ؛ نور الابصار ، ص 144 .\r\n( 2 ) - مقاتل الطالبيين ، ص 118 .\r\n( 3 ) - كتابهاى تاريخى و زندگينامه‌ها بر اين نكته اتفاق نظر دارند كه امام حسين ( ع ) در روز عاشورا با لب تشنه‌به شهادت رسيد . فرماندهى كل ارتش اموى دستور اكيد داده بود كه بايد آب بر روى امام و يارانش و بلكه بر روى همه افراد كاروانش بسته شود تا آنكه از تشنگى جان بدهند .\r\nاين دستور تا آن هنگامى كه امام ( ع ) تنها شد و شدت تشنگى ، قلب آن حضرت را شكافت نيز پابرجا بود . ابو الفرج اصفهانى مىگويد : « حسين ( ع ) آب طلب مىكرد و شمر ملعون مىگفت : به خدا سوگند كه از آن نخواهى نوشيد تا آنكه به آتش در آيى . مردى خطاب به امام ( ع ) گفت : آيا اين فرات را كه به شكم ماهيان مىماند مىبينى ؟ به خدا سوگند كه از آن نخواهى نوشيد تا از تشنگى جان بدهى ! حسين گفت : خدايا او را تشنه بكش .\r\nگويد : به خدا سوگند كه اين مرد مىگفت : به من آب بنوشانيد . هر چه آب مىآوردند مىخورد تا آنكه از دهانش بيرون زد ! و در آن حال مىگفت : آبم دهيد كه تشنگى مرا كشت ! او پيوسته بر همين حال بود تا مرد ! » ( مقاتل الطالبيين ص 118 )\r\nدر اينجا چند روايت نادر نيز هست كه مىگويد ، پس از آنكه امام ( ع ) تنها شد و تشنگى وى شدت يافت ، كاسه‌اى آب خواست ؛ و برايش آوردند . چون آن را به دهان مبارك برد ، حصين بن نمير ( يا تميم ) تيرى به سوى وى افكند كه بر دهانش اصابت كرد و نگذاشت كه آب را بنوشد ؛ و حضرت جام را دور افكند . ( ر . ك : بغية الطالب ، ج 6 ، ص 26 - 29 ) ؛ يا اين روايت كه چون تشنگى ايشان شدت يافت به آب نزديك شد تا بنوشد . ناگهان حصين بن تميم تيرى افكند كه به دهان آن حضرت اصابت كرد . خون از دهان حضرت جارىشد و آب را دور ريخت و آنگاه فرمود : خدايا يكايك شان را نابود ساز . ( ر . ك : انساب الاشراف ، ج 3 ، ص 407 )\r\nيا اين روايت كه « حسين تشنه شد و مردى برايش آب آورد و او نوشيد . پس حصين بن تميم تيرى رها كرد كه به دهان وى اصابت كرد . امام ( ع ) خون را به كف دست گرفت و در آن حال خداى را مىستود » ( سير اعلام النبلاء ، ج 37 ، ص 302 ) . ملاحظه مىشود كه روايت اخير مبهم است و گرفتن آب به معناى نوشيدن آن نيست . گويا امام ( ع ) ظرف آب را گرفت ، اما بر اثر تير حصين بن تميم موفق به نوشيدن آن نگشت .\r\n","page_name":" 374 ","page_number":374},
  {"content":"\r\n\r\nفرات حمله مىكرد ، آنان نيز حمله مىكردند ، و او را دور مىساختند . از آن ميان مردى به نام ابوالحتوف جحفى تيرى رها كرد كه بر پيشانى حضرت نشست . حسين ( ع ) تير را بيرون آورد و دور افكند . خون از صورت و محاسن امام ( ع ) جارى شد ؛ در آن حال فرمود : خدايا تو مىبينى كه من به وسيله اين بندگان سركش و ستمگر تو به چه حالى گرفتار شده‌ام ، بار پروردگارا ! اينان را يكايك ريشه كن كن و به قتل برسان و هيچ يك از آنان را بر روى زمين باقى مگذار ؛ و هرگز بر آنان مبخش !\r\nآنگاه همانند شير خشمگين حمله كرد و به هر كس مىرسيد او را بر خاك مىافكند . تير از هر سو بر او مىباريد و آن حضرت سينه و سر را در برابر آنها سپر مىكرد ؛ « 1 » و مىگفت :\r\nاى امت بد كردار ! پس از محمد با خاندانش بد رفتار كرديد . بدانيد كه از اين پس كه مرا كشتيد ، كشتن همه بندگان صالح خداوند براى شما آسان است . به خدا سوگند ، من اميدوارم به خاطر اينكه شما مرا خوار كرديد ، او مرا گرامى بدارد ؛ و آنگاه از جايى كه خود ندانيد از شما انتقام بگيرد !\r\nحصين بن مالك سكونى فرياد زد و گفت : اى پسر فاطمه ، به چه وسيله انتقام تو را از ما مىگيرد ؟ فرمود : شما را به جان هم مىاندازد و خونتان را مىريزد ؛ و آنگاه بر شما عذابى دردناك خواهد باريد .\r\n\r\n\r\n","description":"","footnote":"\r\n( 1 )\r\n- ابن عساكر به نقل از مسلم بن رياح - يكى از غلامان على بن ابى طالب ( ع ) - چنين مىنويسد : « روز قتل‌حسين بن على با او همراه بودم . وقتى تيرى به صورتش زدند ، خطاب به من فرمود : اى مسلم ، دستها را زير خون بگير . من چنين كردم و چون پر شد ، گفت : آن را در دست من بريز . من ريختم و حضرت آنها را به سوى آسمان ريخت و فرمود : خداوندا انتقام خون فرزند دختر پيامبرت را بگير !\r\nمسلم گفت : قطره‌اى از آن خون بر زمين نيفتاد » . ( ر . ك : تاريخ ابن عساكر ، ترجمة الامام الحسين ( ع ) ، تحقيق محمودى ، ص 2345 ، شماره 281 ) .\r\n","page_name":" 375 ","page_number":375},
  {"content":"\r\n\r\nسپس حضرت سرگرم نبرد شد تا آنكه 72 زخم بر وى وارد آمد . « 1 » » « 2 »\r\nطبرى دربارهء آن لحظه‌هاى غمناك از زبان حميد بن مسلم چنين مىنويسد :\r\n« حضرت جبّه‌اى از خز به تن داشت ، عمامه بسته و با وسمه خضاب كرده بود . پيش از آنكه كشته شود ، پياده همانند قهرمانى شجاع مىجنگيد . تيرهايى را كه به سويش پرتاب مىشد دفع مىكرد و از آسيب گاههاى دشمن براى ضربه زدن استفاده مىكرد ؛ و در آن حال مىفرمود : آيا بر كشتن من يكديگر را تشويق مىكنيد ؟ به خدا سوگند پس از كشتن من ، كشتن همه بندگان پرهيزگار خدا براى شما آسان خواهد بود . من از خداى خويش اميدوارم كه در برابر آسان گرفتن قتل من ، مرا گرامى بدارد و از جايى كه نمىدانيد از شما انتقام بگيرد . به خدا سوگند ، چنانچه مرا بكشيد شما را به جان هم مىاندازد تا خون يكديگر را بريزيد ؛ و به اين اندازه هم راضى نخواهد شد تا آنكه عذابى دردناك نيز بر شما فرو فرستد .\r\nگويد : حضرت مدت زيادى از روز را درنگ كرد و اگر مردم مىخواستند ، مىتوانستند او را بكشند . ولى آنها يكديگر را جلو مىانداختند و هر گروهى دوست داشت كه گروه ديگر كار را تمام كند .\r\n\r\n\r\n","description":"","footnote":"\r\n( 1 ) - اين شمار زخم تا اين لحظه از جنگ است و گرنه روايات درباره شمار زخمهايى كه تالحظه شهادت بر حضرتش وارد آمد متفاوت است . شيخ صدوق در كتاب امالى به نقل از امام باقر ( ع ) مىنويسد : پس از آنكه حسين بن على كشته شد ، جاى سيصد و بيست و چند زخم نيزه و شمشير و تير در بدنش بود . نقل شده است كه همه اين زخمها از جلو بود ، چرا كه آن حضرت به دشمن پشت نمىكرد ! ( أمالى صدوق ، ص 139 ، مجلس 31 ، حديث شماره 1 ) . خوارزمى گويد : « نقل شده است كه در پيراهنش جاى بيش از صد و ده تير و نيزه و شمشير ديده شد . جعفربن محمد بن على ( ع ) فرموده است : جاى 33 زخم نيزه و 34 ضربت شمشير ديده شد » . مقتل الحسين ( ع ) ، خوارزمى ، ج 2 ، ص 42 ) . شيخ طوسى به نقل از معاذبن مسلم مىنويسد : از امام صادق ( ع ) شنيدم كه فرمود : بيش از هفتاد ضربت شمشير در بدن حسين بن على ديده شد . ( امالى طوسى ، ص 677 ؛ و ر . ك : انساب الاشراف ، ج 3 ، ص 409 ) . ابن شهر آشوب گويد : « 360 جراحت نقل شده است . و گفته‌اند : 33 ضربت به جز تيرها . و گفته‌اند : 1900 زخم و تيرها در بدن آن حضرت همانند خارهاى خارپشت بود . و نقل شده است كه همه اينها در جلو بود ! » . ( مناقب آل ابى طالب ، ج 4 ، ص 111 و ر . ك : الحدائق الوردية ، ص 123 ؛ تاج المواليد ، ص 107 ؛ تذكرة الخواص ، ص 228 ؛ مروج الذهب ، ج 3 ، ص 71 ؛ تاريخ الطبرى ، ج 3 ، ص 334 ؛ مرآة الزمان ، ج 1 ، ص 133 ؛ روضة الواعظين ، ص 189 و منابع ديگر .\r\n( 2 ) - مقتل الحسين ( ع ) ، خوارزمى ، ج 2 ، ص 38 - 39 .\r\n","page_name":" 376 ","page_number":376},
  {"content":"\r\n\r\nگويد : در اين هنگام شمر ميان مردم فرياد زد : واى بر شما منتظر چه هستيد ؟ مادر به عزايتان بنشيند ، بكشيدش !\r\nگويد : سپاه از همه سو حمله ور شد . زرعة بن شريك تميمى ضربتى به دست چپ ايشان زد و ضربتى ديگر به گردن حضرت زده شد . سپس همه بازگشتند و آن حضرت بر مىخاست و با صورت بر زمين مىخورد ! » « 1 »\r\n\r\nتير تيز و زهرآگين\r\nخوارزمى پس از يادآورى اينكه چگونه امام ( ع ) همانند شير خشمگين به دشمن حمله مىكرد و به هر كس مىرسيد او را از دم شمشير مىگذارند و به خاك ذلت مىافكند و تيرهايى را كه به سويش مىآمد با سر و سينه دفع مىنمود تا آنكه 72 زخم برداشت - جزئيات واقعه را اين‌گونه شرح مىدهد : « حضرت كه از شدت جنگ خسته شده بود ، ايستاد تا اندكى استراحت كند . در همين حال كه ايستاده بود سنگى آمد و بر پيشانى ايشان اصابت كرد و خونش جارى گشت . همين كه خواست با پيراهنش خون را پاك كند ، تيرى تيز و مسموم و سه پرّه آمد و بر قلبش نشست . در اين هنگام حسين ( ع ) گفت : بسم اللَّه و باللَّه و على ملة رسول اللَّه ؛\r\n\r\n\r\n","description":"","footnote":"\r\n( 1 ) - تاريخ الطبرى ، ج 3 ، ص 334 . اما شيخ مفيد همين صحنه را از زبان حميد بن مسلم اين گونه نقل مىكند : « به خدا سوگند من هيچ شكست خورده‌اى را نديده‌ام كه فرزندان و ياران و خاندانش كشته شده باشند و مانند او آرام و استوار باشد . هرگاه نيروهاى پياده به او حمله مىكردند ، با شمشير چنان به آنها حمله مىكرد كه مانند گلهء بز در برابر حمله گرگ از چپ و راستش مىگريختند . شمر با ديدن اين وضعيت ، سواران را فراخواند و دستور داد كه به كمك پياده‌ها بروند ؛ و به تيراندازان نيز دستور داد كه او را تير باران كنند ؛ و آنها آن قدر تير به ايشان زدند كه همانند خارپشت گرديد . حضرت دست از حمله به آنان برداشت ؛ و آنان نيز در برابرش ايستادند . خواهرش زينب از خيمه بيرون آمد و خطاب به عمر سعد گفت : واى بر تو اى عمر ، آيا ابا عبداللَّه را مىكشند و تو نگاه مىكنى ؟ عمر در پاسخ وى چيزى نگفت ، زينب فرياد زد : واى بر شما آيا مسلمانى در ميان شما نيست ؟ هيچ كس هيچ چيز در پاسخ وى نگفت و شمر بن ذى الجوشن خطاب به نيروهاى سواره و پياده گفت : واى بر شما ؟ مادرانتان به عزايتان بنشينند . سپس از هر سو به وى حمله كردند . زرعة بن شريك ضربتى به دست ( كتف ) راست وى زد و آن را قطع كرد . ديگرى ضربتى به گردن وى زد كه بر اثر آن با صورت به زمين خورد ؛ و سنان بن انس با ضربت نيزه او را زمين زد . . . » ( الارشاد ، ج 2 ، ص 111 - 112 ) در اللهوف ( ص 175 ) آمده است : زينب از در خيمه بيرون آمد و فرياد مىزد : وا اخاه ! وا سيداه ! وا اهل بيتاه ! اى كاش آسمان بر زمين فرود مىآمد و اى كاش كوهها بر روى دشتها ويران مىشد ! »\r\n","page_name":" 377 ","page_number":377},
  {"content":"\r\n\r\nو سرش را به آسمان بلند كرد و گفت : پروردگارا تو مىدانى كه اينان مردى را مىكشند كه بر روى زمين پسر پيامبرى جز او نيست !\r\nسپس تير را گرفت و از پشت بيرون آورد و خون همانند ناودان سرازير شد ! حضرت دستش را در جاى زخم گذاشت و چون از خون پر شد ، آن را به آسمان ريخت كه قطره‌اى از آن به زمين بازنگشت . پيش از آنكه حسين خونش را به آسمان بريزد سرخى در آن ديده نمىشد ! بار ديگر دست را زير زخم گذاشت و چون از خون پر شد سر و محاسنش را به آن آلوده ساخت و گفت : به خدا سوگند با همين صورت خضاب شده از خون ، جدّم را ديدار خواهم كرد و خواهم گفت : اى رسول خدا ! مرا فلان و فلان كشتند !\r\nآنگاه از پيكار ناتوان گشت و در جاى خويش ايستاد و هر مردى كه مىآمد و به او مىرسيد باز مىگشت و دوست نمىداشت كه خدا را با خون او ديدار كند . تا آنكه مردى از كنده به نام مالك بن نسر آمد و با شمشير به سر آن حضرت زد . حضرت شب كلاهى پوشيده بود كه پاره و پر از خون شد . حسين ( ع ) به او گفت : با دست راستت نخورى و نياشامى ، و خداوند تو را با ستمكاران محشور گرداند . « 1 »\r\nآنگاه شب كلاه را به كنارى افكند و عرقچين بر سر نهاد و روى آن عمامه پيچيد . اين در حالى بود كه بسيار خسته و اندوهناك بود . مرد كِندى آمد و شب كلاه را - كه از خز بود - گرفت . « 2 » بعدها كه آن را نزد همسرش ، ام عبداللَّه ، برد تا خونش را بشويد ، زن به وى\r\n\r\n\r\n","description":"","footnote":"\r\n( 1 ) - در همين صحنه است كه عبداللَّه بن حسن نوجوان از خيمه گاه بيرون مىآيد و حمله مىكند تا خود را به عمويش حسين ( ع ) مىرساند و بحر بن كعب ملعون او را به قتل مىرساند . تفصيل زندگينامه‌اش را در همين مقتل در بخش مربوط به فرزندان حسين ( ع ) آورديم .\r\n( 2 ) - نيز ر . ك : عيون الاخبار ، ص 105 ( در اين كتاب آمده است : مالك بن بشير ) ؛ البدايه و النهاية ، ج 8 ، ص 186 - 188 ( در اين كتاب آمده است : « حسين بخش زيادى از روز را تنها درنگ كرد و هيچ كس نزد وى نمىآمد ، مگر آنكه باز مىگشت و دوست نداشت كه مرتكب قتل او شود » ؛ مثير الاحزان ، ص 73 ؛ الخطط المقريزيه ، ص 228 ؛ غرر الخصائص الواضحه ، ص 337 ( در اين كتاب آمده است : كشتن او را به عهده يكديگر وا مىگذاردند ) ؛ اللهوف ، ص 172 ؛ شرح الاخبار ، ج 3 ، ص 163 ؛ الاخبارالطوال ، ص 258 ؛ اخبار الدول ، ص 108 ؛ سير اعلام النبلاء ، ج 3 ، ص 302 ؛ المنتظم ، ج 5 ، ص 340 ؛ انساب الاشراف ، ج 3 ، ص 408 ( كندى شب كلاه را گرفت و گفته مىشود كه او پيوسته تهيدست و دستانش فلج گرديد ) ؛ تاريخ الطبرى ، ج 3 ، ص 331 .\r\n","page_name":" 378 ","page_number":378},
  {"content":"\r\n\r\nگفت : آيا شب كلاه فرزند پيامبر را مىدزدى و به خانه من مىآيى ؟ از نزد من بيرون رو كه خداوند قبرت را پر از آتش كند . يارانش گفته‌اند كه دستان او خشك شد و پيوسته تا دم مرگ تهى دست و بسيار بد حال زيست .\r\nآنگاه شمر فرياد زد : منتظر چه هستيد ؟ تيرها او را ناتوان ساخته و سراسر بدنش جاى نيزه و شمشير است . مردى به نام زرعة بن شريك تميمى ضربتى سخت به او نواخت و سنان بن انس تيرى بر گلويش نشاند و صالح بن وهب مرى نيزه محكمى به پهلوى وى زد ؛ و حسين با گونه راستش از اسب بر زمين افتاد . « 1 » سپس نشست و تير را از گلويش بيرون آورد « 2 » آنگاه عمر سعد نزديك آمد تا حسين را ببيند !\r\n\r\n\r\n","description":"","footnote":"\r\n( 1 ) - خوارزمى گويد : « اسب حسين به تاخت از ميان جمعيت رفت و پيشانىاش را به خون آن حضرت‌ماليد و سپس رفت و در مقابل خيمه‌هاى زنان ايستاد و شيحه مىزد و سرش را به زمين مىكوفت . چون خواهران و دختران حسين ( ع ) به اسب نگاه كردند و كسى را بر آن سوار نديدند ، فرياد ناله و زارى سردادند . ام كلثوم دست بر سر نهاد و فرياد زد : وا محمداه ! واجداه ! وا نبياه ! وا ابا القاسماه ! وا علياه ! وا جعفراه ! واحمزتاه ! واحسناه ! اين حسين است كه در بيابان افتاده ! در كربلا زمين خورده ! سرش از پشت بريده شده ! و عمامه و ردايش به غارت رفته ! ؛ و آنگاه بيهوش شد . . . » ( مقتل الحسين ( ع ) ، خوارزمى ، ج 2 ، ص 42 - 43 )\r\nمقرّم مىنويسد : « اسب حسين ( ع ) بر گرد ايشان مىچرخيد و پيشانى اش را به خون مىآغشت . ابن سعد فرياد زد : اسب را بگيريد كه از اسبهاى خوب رسول خدا است . سپاه ، حيوان را در محاصره گرفت و آن قدر به آنها لگد زد كه چهار مرد و ده اسب را كشت ! ابن سعد گفت : او را رها كنيد تا ببينيم چه مىكند ؟ وقتى او را رها كردند به سوى حسين ( ع ) رفت و پيشانى را به خونش مىماليد و آن را مىبوييد و با صداى بلند شيحه مىكشيد ! امام باقر ( ع ) فرمود : اسب مىگفت : واى از ستم امتى كه فرزند دختر پيامبرش را كشت ! ؛ و با همان شيحه به سوى خيمه گاه رفت . » ( مقتل الحسين ( ع ) ، مقرّم ، 283 )\r\n( 2 ) - هنگامى كه كار بر حسين ( ع ) بسيار سخت شد ، سر را به آسمان بلند كرد و با خداى خويش به راز و نياز پرداخت ، و مىگفت : « بار خدايا اى بلند جايگاه ! بزرگ جبروت ! سخت مكر و انتقام ! بى نياز از آفريدگان ! گسترده كبريا ! بر هر چيز توانا ! نزديك رحمت ! راست پيمان سرشار نعمت ! نيكو بلا ! ( اى آنكه ) چون بخوانندت نزديكى و به آنچه آفريدى محيطى ! توبه كنان را توبه پذيرى ! به آنچه خواهى توانايى و به آنچه بجويى خواهى رسيد ! چون شكرت گويند ، بسيار سپاس گويى و چون يادت كنند بسيار ياد كنى ! نيازمندانه تو را مىخوانم و بينوايانه به تو مشتاقم و هراسان به تو پناهنده‌ام و اندوهمندانه به درگاه تو گريانم و با ناتوانى از تو كمك مىجويم و بسنده كنان به تو توكل دارم . ميان ما و اين قوم ، خود داورى كن ؛ كه ما را فريب داده به ما نيرنگ زدند و ما را تنها گذاردند و كشتند . ما خاندان پيامبر و فرزندان حبيب تو ، محمد بن عبداللَّه هستيم كه او را به رسالت برگزيدى و بر وحى خود امين دانستى . پس در كار ما گشايش و رهايى قرار ده ، به مهربانيت اى مهربان‌ترين مهربانان !\r\nپروردگارا بر تقديراتت شكيبايى مىورزيم ! اى آنكه هيچ معبودى جز تو نيست . اى فرياد رس فرياد خواهان ، هيچ صاحب اختيار و معبودى جز تو ندارم . بر داورىات شكيبايم ، اى دادرس بى پناهان ! اى پيوستهء بى پايان ! اى زنده كننده مردگان ! اى نگهدارنده هر كس با آنچه دارد ! ميان ما و اينان داورى فرما كه تو بهترين داورى ! » ( ر . ك : مقتل الحسين ( ع ) ، مقرم ، ص 282 ، به نقل از مصباح المتهجد ، الاقبال ، اسرار الشهاده و رياض المصائب ) .\r\nنيز در همين زمينه آمده است كه چون حسين ( ع ) بر زمين افتاد ، محمد بن ابى سعيد بن عقيل كه نوجوان بود ، هراسان بيرون آمد و به چپ و راست نگاه مىكرد . پس لقيط بن اياس جهنى حمله كرد و او را كشت . نيز گفته شده است : او را هانى بن ثبيت حضرمى كشت . براى آگاهى از جزئيات كشته شدنش به زندگينامهء وى در همين مقتل ، بخش شهادت آل عقيل مراجعه شود .\r\n","page_name":" 379 ","page_number":379},
  {"content":"\r\n\r\nحميد بن مسلم گويد : زينب دختر على ، در حالى كه گوشواره‌هايش در گوش تكان مىخورد بيرون آمد « 1 » و مىگفت : اى كاش آسمان بر سر زمين خراب مىشد ! اى ابن سعد ، آيا ابا عبداللَّه را مىكشند و تو به او نگاه مىكنى ؟ در اين هنگام اشكهاى ابن سعد بر گونه‌ها و ريش وى جارى شد و از زينب روى برگرداند . حسين ( ع ) در حالى كه جبه‌اى خز به تن داشت نشسته بود . مردم از او كناره مىگرفتند و شمر فرياد زد : واى بر شما منتظر چه هستيد ؟ مادران به عزايتان بنشينند ، او را بكشيد ! سپس زرعة بن شريك با نواختن يك ضربت ، دست چپش را قطع كرد و ضربت ديگرى بر گردن وى نواخت . حسين ( ع ) گاه بلند مىشد و گاه مىنشست . پس سنان بن انس با زدن يك ضربت نيزه او را بر زمين افكند . « 2 »\r\n\r\n\r\n","description":"","footnote":"\r\n( 1 ) - به فرض درستى خبر بيرون آمدن زينب ، از اين راوى ملعون يعنى حميد بن مسلم بايد پرسيد كه اوگوشواره‌هاى زينب ( س ) را چگونه ديده است . در حالى كه وى بانويى بود كه بيش از پنجاه سال از عمرش مىگذشت . او دختر على و بانويى محترم و پرده نشين و با حجاب بوده و اين نيز پيش از آن كه حجاب زنان را غارت كنند بوده است .\r\n( 2 ) - در اللهوف آمده است : « پس زرعة بن شريك ضربتى به كتف چپش زد . حسين نيز ضربتى به زرعة زدو او را به زمين انداخت . ديگرى با شمشير ضربتى به گردن مبارك حضرت زد كه بر اثر آن با صورت به زمين خورد آن حضرت خسته شده بود و بلند مىشد و مىنشست . در اين هنگام سنان بن انس نخعى با نيزه به ترقوهء ايشان زد و سپس نيزه را به سينه‌اش فرو كرد . سنان تيرى نيز به سوى او افكند كه به گلوى وى اصابت كرد . . . »\r\n","page_name":" 380 ","page_number":380},
  {"content":"\r\n\r\nبه خولى بن يزيد گفت : سرش را ببر . اما دستهايش سست شد و لرزيد . سنان به او گفت :\r\nخداوند بازوانت را سست و دستانت را قطع كند . « 1 » سپس نصر بن خرشهء ضبابى و به قولى شمر بن ذى الجوشن ، « 2 » كه مردى پيس بود ، نزد وى آمد و او را با پا زد و به پشت انداخت .\r\nآنگاه محاسنش را گرفت ! حسين ( ع ) گفت : تو همان سگ خالدارى هستى كه من تو را به خواب ديدم !\r\nشمر گفت : اى پسر فاطمه ، آيا مرا به سگ تشبيه مىكنى ؟ آنگاه شمشيرش را بر گلوى حسين ( ع ) گذاشت و مىگفت :\r\nامروز تو را مىكشم ، در حالى كه با يقين كامل و بدون هيچ شكى مىدانم .\r\nو نيز جاى هيچ طفره و پنهان كارىاى نيست ، كه پدرت بهترين انسانها است .\r\nنقل شده است كه شمر بن ذى الجوشن و سنان بن انس ، در حالى كه حسين ( ع ) آخرين لحظه‌هاى زندگى را مىگذراند و زبانش را از تشنگى مىجويد ، نزد وى آمدند ! شمر با لگد به آن حضرت زد و گفت : اى پسر ابوتراب ! آيا ادعا نمىكنى كه پدرت بر سر حوض پيامبر است و هر كس او را دوست بدارد سيرابش مىكند ؟ پس ، اندكى صبر كن تا آنكه آب را از دست او بگيرى . آنگاه به سنان بن انس گفت : سرش را از پشت ببر ! گفت : نه به خدا سوگند ، اين كار را نمىكنم ، چرا كه جدش محمد مصطفى با من طرف است شمر از او خشمناك شد و بر سينه حسين ( ع ) نشست و محاسنش را گرفت و آهنگ كشتن وى كرد . حسين ( ع ) خنديد و گفت : آيا مىخواهى مرا بكشى ؟ آيا مرا مىشناسى ؟\r\n\r\n\r\n","description":"","footnote":"\r\n( 1 ) - نيز ر . ك : تاريخ الطبرى ، ج 3 ، ص 334 .\r\n( 2 ) - منابع تاريخى دربارهء اينكه چه كسى سر حسين ( ع ) را بريد ، اختلاف دارند . اختلاف منابع اصلى بر سر دوشخص مىباشد . يكى شمربن ذى الجوشن كه مطابق قول مشهور قاتل ، همين شخص است - و ديگرى سنان بن انس ملعون . قولهاى ضعيف ديگرى نيز هست كه مىگويد خولى بن يزيد اصبحى و يا حصين بن نمير ( يا تميم ) يا مهاجربن اوس تميمى يا كثيربن عبداللَّه شعبى يا ابوالجنوب ، زياد بن عبدالرحمن جعفى يا شبل بن يزيد ( برادر خولى بن يزيد چنان كه در الاخبار الطوال ، ص 258 آمده است ) او را به قتل رساند . اما منظور منابعى كه قاتل وى را عمر بن سعد يا عبيداللَّه بن زياد مىدانند ، اين است كه اين دو ملعون فرمان قتل آن حضرت را صادر كردند .\r\n","page_name":" 381 ","page_number":381},
  {"content":"\r\n\r\nگفت تو را خوب مىشناسم . مادرت فاطمه زهرا ، پدرت على مرتضى و جدت محمد مصطفى و انتقام گيرنده‌ات خداوند على اعلى است . من تو را مىكشم و هيچ از اين كار باك ندارم . آنگاه پس از زدن دوازده ضربت شمشير سرش را بريد . » « 1 »\r\n« هلال بن نافع گويد : من همراه ياران عمر سعد ايستاده بودم كه شخصى فرياد زد : امير را مژده باد كه شمر ، حسين ( ع ) را كشت ! گويد : من به ميان صفوف لشكر رفتم و رو به روى سر آن حضرت ايستادم و او را در حال جان دادن ديدم . به خدا سوگند ، من هيچ كشته آغشته به خونى را نديده‌ام كه مانند او زيبا و صورتش نورانى باشد ! نور سيما و زيبايى اندام آن حضرت مرا از انديشيدن دربارهء قتلش بازداشت ! در همين حال آب طلبيد و من شنيدم كه مردى مىگفت : به خدا سوگند كه آب را نخواهى چشيد تا آنكه به جهنم در آيى و از آب جوشان آن بنوشى ! حسين ( ع ) خطاب به او فرمود : چنين نيست و من بر جدم ، رسول خدا ( ص ) وارد مىشوم و در جايگاه صدق و راستى و نزد پادشاه توانا در سراى او ساكن مىشوم و از آبى پاكيزه مىنوشم و از آنچه نسبت به من انجام داده‌ايد شكايت مىكنم .\r\nگويد : جملگى آنان به خشم آمدند . چنان كه گويى خداوند در دل هيچ كدامشان مهر و عطوفتى قرار نداده است و در حالى كه با آنان سرگرم سخن گفتن بود ، سرش را بريدند ! من از بى رحمى آنان به شگفت آمدم و گفتم به خدا سوگند كه از اين پس هرگز و در هيچ كارى با شما شركت نخواهم كرد . » « 2 » شيخ كلينى و شيخ صدوق نيز از امام صادق ( ع ) نقل كرده‌اند كه « وقتى حسين بن على ( ع ) را با شمشير زدند و خواستند كه سرش را ببرند ،\r\n\r\n\r\n","description":"","footnote":"\r\n( 1 ) - مقتل الحسين ( ع ) خوارزمى ، ص 39 - 42 ؛ نيز ر . ك : الارشاد ، ج 2 ، ص 111 - 112 ؛ انساب الاشراف ، ج 3 ، ص 409 ؛ بغية الطلب ، ج 6 ، ص 2629 ؛ كشف الغمه ، ج 2 ، ص 263 ؛ اعلام الورى ، ج 1 ، ص 469 ؛ الدر النظيم ، ص 558 ؛ الاتحاف بحب الاشراف ، شبراوى ، ص 16 ، در اين كتاب آمده است صرعة بن شريك تميمى ضربتى به كف و انگشتان دست چپ حضرت نواخت و او با نيروى دلاورى ، پايمردى ، شجاعت و بىاعتنايى به ضرباتى كه بر وى وارد آمده بود ، مىايستاد و بر زمين مىافتاد . آن حضرت با تمسك به شهامت قرشى و عزت هاشمى خويش ، همانند شيرى ژيان به گاز گرفتن سگان بى توجه بود ، اما سرنوشت ازلى و حكمت خداوندى ، بر اين تعلق گرفته بود كه اين پيش آمد بزرگ و پراكندگى عظيم روى دهد تا نشان داده شود كه سراى اين جهانى بى ارزش بوده و سرشت آن با كدورت آميخته است .\r\n( 2 ) - اللهوف ، ص 177 .\r\n","page_name":" 382 ","page_number":382},
  {"content":"\r\n\r\nمنادى اى از سوى پروردگار عزتمند از درون عرش ندا داد و گفت : اى امت ستمكارى كه پس از پيامبرتان سرگردان شديد ، خداوند شما را به درك هيچ عيد قربان و فطرى موفق مگرداند .\r\nگويد : آنگاه ابا عبداللَّه گفت : به خدا سوگند ، ناگزير آنان موفق نشدند و موفق نخواهند شد ، تا آنكه خونخواه حسين ( ع ) قيام كند . » « 1 »\r\nخوارزمى گويد : در اين هنگام گرد و غبار شديدى در آسمان بلند شد ، به گونه‌اى كه مردم فكر كردند بر آنها عذاب نازل شده است . مدتى را به اين حال سپرى كردند و سپس گرد و غبار بر طرف شد . « 2 »\r\nابن مغازلى از رسول خدا ( ص ) نقل كرده است كه فرمود :\r\nقاتل حسين ( ع ) در تابوتى از آتش است و نيمى از عذاب دوزخيان از آن اوست . دست و پايش با زنجيرى آهنين بسته است و او را به رو در آتش مىاندازند تا آنكه در ته جهنم قرار مىگيرد . او چنان بدبو است كه ديگر دوزخيان از بوى بدش به پروردگار عزوجلّ پناه مىبرند . او در آنجا جاودانه مىماند و عذاب دردناك را مىچشد . هرچه پوستشان برويد پوستى ديگر جايگزينش مىكنيم ، تا آنكه عذابى دردناك بچشد . آن آتش ساعتى از آنان كاسته نخواهد شد و از آب جوشان جهنم به آنان مىنوشانند . واى بر آنان از عذاب خداى عزوجل . « 3 »\r\n\r\nغارت امام ( ع ) پس از شهادت\r\nسيد بن طاووس گويد : « آنگاه براى غارت حسين ( ع ) آمدند . پيراهنش را اسحاق بن حويه حضرمى برداشت و چون آن را پوشيد ، به پيسى مبتلا شد و همه موهاى بدنش ريخت ! . . .\r\n\r\n\r\n","description":"","footnote":"\r\n( 1 ) - أمالى ، صدوق ، ص 142 ، مجلس 31 ، حديث شماره 5 ؛ الكافى ، ج 4 ، ص 170 ، حديث شماره 3 .\r\n( 2 ) - مقتل الحسين ( ع ) ، خوارزمى ، ج 2 ، ص 42 .\r\n( 3 ) - ر . ك : مناقب على بن ابى طالب ، ابن مغازلى ، ص 66 - 67 ، شماره 95 و ص 403 ، شماره 95 در حاشيه ص 67 گويد : خطيب خوارزمى در مقتل الحسين ( ع ) ، ج 2 ، ص 83 ، آن را نقل كرده است ؛ قندوزى ، ينابيع الموده ، ص 261 ؛ حضرمى در رشفة الصادى ، ص 60 به نقل از روض الاخبار ، شبلنجى ، نورالابصار ، ص 127 ؛ علامه سخاوى ، المقاصد الحسنه ، ص 302 ؛ ابن صبّان ، اسعاف الراغبين ، ص 186 .\r\n","page_name":" 383 ","page_number":383},
  {"content":"\r\n\r\nشلوارهايش را بحر بن كعب تيمى ملعون برداشت . نقل شده كه براى مدتى زمين گير شد ! عمامه‌اش را أخنس بن مرثد بن علقمه حضرمى و به قولى جابر بن يزيد بن أودى برداشت - خداوند هر دو را لعنت كند - همين كه آن را به سر بست ، كودن شد . كفشهاى حضرت را اسود بن خالد ملعون برداشت . انگشترى آن حضرت را بجدل بن سليم كلبى برداشت و انگشتان او را با انگشترى قطع كرد . مختار اين مرد را دستگير كرد و دست و پايش را بريد و انداخت كه آن قدر در خونش بغلتد تا هلاك شود . قطيفهء خز آن حضرت را قيس بن اشعث « 1 » و زره كوتاه وى را عمر بن سعد برداشت . پس از كشته شدن عمر سعد ، مختار آن زره را به كشندهء وى يعنى ابو عمره بخشيد . شمشيرش را جميع بن خلق اودى برداشت .\r\nبه قولى آن را مردى از بنى تميم به نام اسود بن حنظله برداشت . در روايت ابن ابى سعد آمده است كه شمشير ايشان را فلافس نهشلى برداشت و احمد بن زكريا مىافزايد كه بعدها آن شمشير به دست دختر حبيب بن بديل افتاد و اين شمشير غارت شده و مشهور ذوالفقار نيست . بلكه ذوالفقار همراه ديگر ذخاير نبوت و امامت ذخيره و محفوظ است ؛ و گفته‌ها و صورت نقل ما را راويان تصديق كرده‌اند » . « 2 »\r\n\r\n\r\n","description":"","footnote":"\r\n( 1 ) - در مقتل الحسين ( ع ) خوارزمى ، ج 2 ، ص 43 آمده است : « قطيفه‌اى را كه امام حسين ( ع ) بر رويش‌مىنشست ، قيس بن اشعث دزديد و به همين دليل او را « قيس قطيفه » مىگفتند . در مناقب ابن شهر آشوب ، ( ج 4 ، ص 120 ) آمده است : « هرچه حسين ( ع ) به تن داشت غارت كردند . عمامه‌اش را جابربن يزيد أزدى برداشت ، پيراهنش را اسحاق بن حوى برداشت ، جامه‌اش را جعونة بن حوية حضرمى برداشت ، قطيفهء خز او را قيس بن اشعث كندى برداشت ، شلوارهايش را بحير بن عمير جرمى و به قولى ابجر بن كعب تميمى برداشت ، كمان و زيور آلات را رحيل بن خثيمه جعفى ، هانى بن ثبيت حضرمى و جريربن مسعود حضرمى برداشتند ؛ كفشهايش را اسود اوسى برداشت ؛ شمشيرش را مردى از بنى نهشل از بنى دارم و به قولى اسود بن حنظله برداشت ؛ و مختار همه اينان را به آتش سوزاند . » مقتل مقرّم ، ص 284 ؛ تذكرة الخواص ، ص 228 ؛ الارشاد ، ج 2 ، ص 112 ؛ نيز ر . ك : الكامل فى التاريخ ، ج 3 ، ص 295 ؛ تاريخ الطبرى ، ج 3 ، ص 334 و ترجمة الامام الحسين ، از بخش چاپ نشده كتاب الطبقات الكبرى ابن سعد ، ص 78 .\r\n( 2 ) - اللهوف ، ص 114 - 115 ؛ و ر . ك : نفس المهموم ، ص 372 - 373 . در بحار ، ج 43 ، ص 247 شماره 23 به نقل از امالى صدوق به نقل از محمد بن مسلم آمده است : « گويد : از امام جعفر صادق پرسيدم كه انگشترى حسين بن على ( ع ) به چه كسى رسيد و يادآور شدم شنيده‌ام كه همراه ديگر چيزها از انگشت ايشان گرفته شده است فرمود : اين طور كه مىگويند نيست . حسين ( ع ) به فرزندش على بن الحسين ( ع ) وصيت فرمود انگشترى را به دست او كرد و همه امورش را به او واگذار كرد ، همانطور كه رسول خدا ( ص ) به اميرالمؤمنين واگذار فرمود و امير المؤمنين ( ع ) به حسن و حسين ( ع ) واگذار كرد . سپس آن انگشتر پس از جدّم به پدرم و پس از او به من رسيد و اكنون نزد من است . من هر جمعه آن را به دست مىكنم و با آن نماز مىخوانم .\r\nمحمد بن مسلم گويد : روز جمعه نزد آن حضرت رفتم و او را در حال نماز ديدم . چون از نماز فراغت يافت ، دستش را دراز كرد و من به دست ايشان انگشترى ديدم كه بر آن « لا إله الا اللَّه عدة للقاء اللَّه » نقش بسته بود . حضرت فرمود : اين انگشترى جدّم أبى عبداللَّه بن حسين بن على ( ع ) است . »\r\n","page_name":" 384 ","page_number":384},
  {"content":"\r\n\r\n\r\nاسب تاختن بر پيكر امام ( ع )\r\nسيد بن طاووس گويد : راوى گويد : سپس عمر سعد ميان يارانش فرياد بر آورد كه چه كسى حاضر است بر پشت و سينه حسين اسب بتازد ! از ميان لشكر ، ده تن داوطلب شدند كه اينهايند : اسحاق بن حويه - كه پيراهن حسين ( ع ) را برداشت - أخنس بن مرثد ، حكيم بن طفيل سنبسى ، عمربن صبيح صيداوى ، رجاء بن منقذ عبدى ، سالم بن خثيمه جعفى ، واحظ بن ناعم ، صالح بن وهب جعفى ، هانى بن ثبيت حضرمى ، اسيد بن مالك - خدايشان لعنت كند - اينان پيكر حسين ( ع ) را پامال سم اسبانشان كردند و سينه و پشتش را خرد نمودند . « 1 »\r\n\r\n\r\n","description":"","footnote":"\r\n( 1 ) - اللهوف ، ص 115 . نيز گويد : « راوى گويد : اين ده تن آمدند و در برابر ابن زياد ايستادند . يكى از اين ده تن به نام اسيد بن مالك گفت :\r\nما نخست سينه و بعد پشت را كوبيديم ، با اسبانى تيزرو . ابن زياد پرسيد : شما كه هستيد ؟ گفتند : ما كسانى هستيم كه با اسبان خويش بر پشت و سينه حسين اسب تازانده‌ايم ، به طورى كه استخوانهاى سينه‌اش خرد شده است . دستور داد جايزه ناچيزى به آنان دادند !\r\nابو عمر زاهد گويد : وقتى در سابقهء اين ده تن دقيق شديم ، ديديم كه همگى زنا زاده هستند . مختار آنان را گرفت و دست و پايشان را به زنجير آهنين بست و بر آنها اسب تازاند كه هلاك شدند . »\r\nاما ابن شهر آشوب در المناقب ( ج 4 ، ص 112 ) از آن ده تن به اين صورت ياد كرده است : « اسحاق بن يحيى حضرمى ، هانى بن ثبيت حضرمى ، أدلم بن ناعم ، أسد بن مالك ، حكيم بن طفيل طائى ، أخنس بن مرثد ، عمرو بن صبيح مذحجى ، رجاء بن منقذ عبدى ، صالح بن وهب يزنى و سالم بن خيثمه جعفى » . نيز ر . ك : تاريخ الطبرى ، ج 3 ، ص 335 ؛ الكامل فى التاريخ ، ج 3 ، ص 295 ؛ مقتل الحسين ( ع ) ، خوارزمى ، ج 2 ، ص 44 ؛ أسد الغابه فى معرفة الصحابه ، ج 2 ، ص 21 ؛ أنساب الاشراف ، ج 3 ، ص 409 ؛ مقاتل الطالبيين ، ص 118 ؛ تاريخ ابى الفدا ، ج 1 ، ص 266 ؛ المنتظم ، ج 5 ، ص 341 ؛ تاريخ الخميس ، ج 2 ، ص 298 ؛ البدايه و النهايه ، ج 8 ، ص 191 ؛ روضة الواعظين ، ص 189 ؛ مروج الذهب ، ج 37 ص 72 ؛ الخطط المقريزيه ، ج 2 ، ص 288 و منابع ديگر .\r\n","page_name":" 385 ","page_number":385},
  {"content":"\r\n\r\n\r\nفرمان اين كار را ابن زياد به عمر سعد داد !\r\nآخرين چيزى كه عبيداللَّه بن زياد نوشت و به دست شمر براى عمر سعد فرستاد اين بود : « من تو را به سوى حسين نفرستادم كه از او دست بردارى يا آنكه كارش را از امروز به فردا بيفكنى و يا آنكه برايش آرزوى خوش‌دلى و سلامت كنى و يا براى او پوزش بخواهى و يا نزد من از وى شفاعت كنى . ببين اگر كه حسين و يارانش به فرمان من در آمدند و تسليم شدند ، آنان را به سلامت نزد من بفرست ؛ و اگر خوددارى كردند به آنان حمله كن و آنان را بكش و مثله كن ! چرا كه اينان مستحق اين كارند . اگر حسين كشته شد بر پشت و سينه‌اش اسب بتازان ! چرا كه او سركش و ستمگر است ! گمان نمىكنم كه اين كار پس از مرگ زيانى برساند ، ولى من با خود عهد كرده‌ام كه اگر او را بكشم ، با او اين گونه رفتار كنم .\r\nچنانچه تو اين فرمان ما را به اجرا در آورى ، به تو پاداش شنوايى فرمانبردار را مىدهيم و چنانچه خوددارى ورزيدى ، پرچم و سپاه ما را ترك كن و آن را به شمر بن ذى الجوشن بسپار ؛ چرا كه ما دستورهاى لازم را به او داده‌ايم . والسلام . « 1 »\r\nبيشتر منابع تاريخى بر آنند كه عمر سعد اين جنايت را پس از كشته شدن امام حسين ( ع ) مرتكب شد . « 2 » اما علامه مجلسى پس از ذكر كلام ابن طاووس در اين باره مىنويسد : « به اعتقاد من مطابق روايتى كه از كافى نقل خواهيم كرد ، آنان موفق به انجام چنين كارى نشدند . » « 3 »\r\nاما آن روايت كلينى كه مجلسى بر آن تكيه كرده است چنين مىباشد : « حسين بن احمد به نقل از ادريس بن عبداللَّه أودى گويد : چون حسين ( ع ) كشته شد ، مردم خواستند كه بر پيكرش اسب بتازانند . در اين هنگام فضه به زينب گفت : بانوى من روزى كشتى « سفينه » « 4 » در دريا شكست و او به جزيره‌اى در آمد و در آنجا شيرى ديد . او خطاب به شير گفت :\r\nاى ابا الحارث ، من غلام رسول خدايم ! پس آن شير غرغركنان پيشاپيش او رفت تا او را\r\n\r\n\r\n","description":"","footnote":"\r\n( 1 ) - الارشاد ، ج 2 ، ص 88 - 89 ؛ و ر . ك : تاريخ ابن الوردى ، ج 1 ، ص 164 .\r\n( 2 ) - هيچ بعيد نيست عمر سعدى كه فرمان ابن زياد را در كشتن امام حسين ( ع ) امتثال كرد ، اسب تازاندن برپيكر امام ( ع ) را نيز پذيرفته باشد .\r\n( 3 ) - بحار ، ج 45 ، ص 60 .\r\n( 4 ) - سفينه : لقب قيس ، غلام رسول خدا ( ص ) ، ملقب به ابا ريحانه است .\r\n","page_name":" 386 ","page_number":386},
  {"content":"\r\n\r\nبه راه رساند . هم اكنون آن شير در جايى زانو زده است ، اجازه بدهيد تا من بروم و به او بگويم كه اين مردم فردا چه خواهند كرد . فضه نزد شير رفت و گفت : اى اباالحارث ! شير سرش را بلند كرد . آنگاه فضه گفت : آيا مىدانى كه مىخواهند فردا با ابا عبداللَّه چه كنند ؟\r\nمىخواهند كه بر پشت او اسب بتازانند ! گويد : شير رفت و دستانش را روى جسد حسين ( ع ) گذاشت . همين كه لشكريان آمدند و چشمشان به شير افتاد ، عمر سعد خطاب به آنان گفت :\r\nاين فتنه است ، آن را بر مينگيزيد ؛ و مردم بازگشتند . » « 1 »\r\nشگفت اينجاست كه مجلسى با تكيه بر روايتى از ناتوانى آنان سخن مىگويد ، كه خود او در مرآة العقول آن را مجهول دانسته است . « 2 »\r\n\r\nسخن برغانى\r\nفاضل برغانى گويد : گويى كه اين ملعونان مىخواستند پيكر شريف حضرت را چنان پامال سم اسبان كنند كه چيزى از آن باقى نماند ؛ ولى شير آنها را از اين كار بازداشت . و گرنه پيش از آنها ده تن به فرمان عبيدالله بر سينه و پشت آن حضرت اسب تازانده بودند .\r\nاما در وهلهء دوّم به آنان فرمان رسيد كه هيچ نشانى از پيكر شريف او نبايد باقى بماند .\r\nپس ميان آنان و پيكر شريف امام ( ع ) حايل شد . اين مطلب از سيد مرتضى نيز نقل شده است . « 3 »\r\n\r\n\r\n","description":"","footnote":"\r\n( 1 ) - الكافى ، ج 1 ، ص 465 ، شماره 8 ؛ بحار ، ج 45 ، ص 169 ، شماره 17 .\r\n( 2 ) - مرآة العقول ، ج 5 ، ص 368 . مرحوم مازندرانى در منتهى المقال ( ج 3 ، ص 355 ) گفته است : در كافى به سندى ضعيف . . . و سپس اين روايت را ذكر كرده است .\r\n( 3 ) - ر . ك . معالى السبطين ، ج 2 ، ص 32 ؛ اسرار الشهادة ، ص 439 .\r\n","page_name":" 387 ","page_number":387},
  {"content":"\r\n . \r\n","description":"","footnote":"","page_name":" 388 ","page_number":388},
  {"content":"\r\n\r\n\r\nفهرست منابع\r\n1 - الإتحاف بحبّ الأشراف : شبراوى ، عبداللَّه بن محمد بن عامر ، ( وفات : 1280 ه ) كتاب فروشى شريف رضى ، قم .\r\n2 - الأخبار الطوال : أبو حنيفه أحمد بن داود دينورى ( وفات : 282 ه ) ، انتشارات شريف رضى ، قم .\r\n3 - الإرشاد فى معرفة حجج اللَّه على العباد : شيخ المفيد ، أبو عبداللَّه محمد بن محمد ابن نعمان عكبرى ( وفات :\r\n413 ه ) نشر مؤسسهء آل البيت ( ع ) لإحياء التراث - قم / والمطبعة الحيدرية نجف .\r\n4 - الارض و التربة الحسينية : محمد حسين كاشف الغطاء ، مؤسسة أهل البيت - بيروت .\r\n5 - الإستيعاب فى معرفة الأصحاب : أبو عمر يوسف بن عبداللَّه بن محمد بن عبدالبر قرطبى ( وفات : 463 ه ) ، نشر نهضة مصر و دار الكتب العلمية - بيروت .\r\n6 - الإصابة فى تمييز الصحابة : أحمد بن علي بن محمد بن محمد بن علي ( ابن حجر عسقلانى ) وفات : 852 ه ) ، دار الكتاب العربى - بيروت و دار إحياء التراث العربي - بيروت .\r\n7 - الأصيلي في أنساب الطالبيين : صفي الدين محمد بن تاج الدين على معروف به ابن طقطقى حسنى ( وفات : 709 ه ) ، نشر كتابخانهء آيت‌الله مرعشى نجفى - 1418 ه .\r\n8 - الإقبال بالأعمال الحسنة : سيّد رضى الدين بن طاووس ( وفات : 664 ه ) مكتب اعلام اسلامى .\r\n9 - الأمالى : شيخ صدوق ، أبوجعفر محمد بن علي بن حسين بن بابويه ( وفات : 381 ه ) منشورات مؤسسة الأعلمي للمطبوعات - بيروت .\r\n10 - الأمالى : شيخ طوسى ، أبو جعفر محمد بن حسن ( وفات : 460 ) ، مؤسسه بعثت قم .\r\n11 - الامام الحسين فى المدينة المنورة : علي الشاوي ، نشر مركز تحقيقات اسلامى سپاه پاسداران انقلاب اسلامى .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n12 - الامام الحسين فى مكّة المكرّمة : شيخ نجم‌الدين طبسي ، نشر مركز تحقيقات اسلامى سپاه پاسداران انقلاب اسلامى .\r\n13 - الامام الحسين و أصحابه : شيخ فضل على قزوينى ، ( وفات : 1290 ه ) ، كتابفروشى باقرى ، قم .\r\n14 - الإمامة و السياسة : أبو محمد عبداللَّه بن مسلم بن قتيبة دينورى ( وفات : 276 ه ) دارالمعرفة / بيروت .\r\n15 - إبصار العين في أنصار الحسين ( ع ) : شيخ محمد بن طاهر سماوي وفات : 1370 ه ) ، تحقيق شيخ محمد جعفر طبسي ، مركز تحقيقات اسلامى سپاه پاسداران انقلاب اسلامى .\r\n16 - أبناء الرسول في كربلا : خالد محمد خالد ، دار ثابت للنشر و التوزيع ، القاهرة .\r\n17 - اثبات الهداة في النصوص و المعجزات : شيخ محمد بن حسن ، حرّ عاملى ( وفات : 11040 ه ) كتابفروشى علمى ، قم .\r\n18 - إثبات الوصية للامام على بن ابى طالب : أبوالحسن على بن الحسين بن على مسعودى هذلى ( وفات :\r\n346 ) ، انتشارات شريف رضى ، قم .\r\n19 - أخبار الدول و آثار الأُول في التاريخ : أبوالعباس أحمد بن يوسف بن أحمد دمشقى ، مشهور به قرمانى ( وفات : 1019 ه ) نشر عالم الكتب - بيروت .\r\n20 - إختيار معرفة الرجال ( رجال الكشّى ) / ( وفات : 385 ه ) تحقيق سيد مهدى رجائى / نشر مؤسسه آل البيت ( ع ) لإحياء التراث - قم .\r\n21 - أسد الغابة فى معرفة الصحابة : عزّ الدين بن أثير ، أبوالحسن علي بن محمد جزرى ( وفات : 630 ه ) ، كتابفروشى اسلاميه ، تهران .\r\n22 - اسرار الشهادة : آخوند ملّا آقا مشهور به دربندي ( وفات : 1286 ه ) انتشارات اعلمى ، تهران .\r\n23 - إعلام الورى بأعلام الهدى : أبوعلى فضل بن حسن طبرسى ( وفات : 548 ه ) تحقيق و نشر مؤسسة آل البيت لاحياء التراث .\r\n24 - أعيان الشيعة : سيد محسن الامين العاملى ( وفات : 1370 ه ) ، دار التعارف - بيروت .\r\n25 - أنساب الأشراف : أحمد بن يحيى بن جابر بلاذرى ( وفات : 279 ه ) ، دارالفكر بيروت .\r\n26 - البداية و النهاية في التاريخ : أبوالفداء إسماعيل بن كثير دمشقى ( وفات : 774 ه ) ، دار الكتب العلمية - و دارالفكر - بيروت .\r\n27 - بحار الانوار : علامة الشيخ محمد باقر مجلسى ( وفات 1111 ه ) ، مؤسسة الوفاء ، بيروت .\r\n28 - بشارة المصطفى لشيعة المرتضى : عماد الدين أبوجعفر محمد بن أبى القاسم طبري ، قرن ششم ، مؤسسة انتشارات اسلامى - قم - 1420 ه .\r\n29 - بطل العلقمي : شيخ عبدالواحد مظفر / مطبعة دار النشر و التأليف في النجف سنة 1369 ه .\r\n30 - بغية الطلب في تأريخ حلب : ابن عديم ، كمال الدين عمر بن احمد بن ابى جرادة / ( وفات : 660 ه ) مؤسسة البلاغ - بيروت - 1409 ه .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n31 - بغية النبلاء في تاريخ كربلاء : سيد عبدالحسين كليدار آل طعمة نشر مطبعة الارشاد ، بغداد .\r\n32 - تاج المواليد ( في مواليد الائمة و وفياتهم ) : ابو على فضل بن حسن طبرسى / ( وفات : 548 ه . ) ، ضمن ( مجموعة نفيسة ) / كتابفروشى بصيرتى ، قم .\r\n33 - تاريخ الائمة ( ضمن مجموعة نفيسة ) : ابن أبى ثلج بغدادي ( وفات : 325 ه ) كتابفروشى بصيرتى قم .\r\n34 - تاريخ الاسلام و وفيات المشاهير و الاعلام : شمس الدين محمد بن أحمد ذهبى / ( وفات : 748 ه ) دارالكتاب العربى - بيروت .\r\n35 - تاريخ الامم و الملوك : أبو جعفر محمد بن جرير بن يزيد طبرى ( وفات : 310 ه ) ، دار الكتب العلمية - و مؤسسة الاعلمي - بيروت .\r\n36 - تاريخ ابن عساكر / ( وفات : 571 ه ) ( ترجمة الامام الحسين ( ع ) ) / تحقيق محمد باقر محمودى ، مجمع إحياء الثقافة الاسلامية .\r\n37 - تاريخ ابن الوردى : زين الدين عمر بن مظفر مشهور به ابن الوردى ( وفات : 749 ه ) دار الكتب العلمية - بيروت - الطبعة الاولى - 1417 ه .\r\n38 - تاريخ بغداد : خطيب أبوبكر بغدادى ( وفات : 463 ه ) دار الكتب العلمية - بيروت ، و دار الباز - مكّة المكرّمة .\r\n39 - تاريخ الخلفاء : جلال الدين سيوطى ، ( وفات : 911 ه ) منشورات الشريف الرضى قم 1411 ه .\r\n40 - تاريخ خليفة بن خيّاط : أبوعمر خليفة بن خياط عصفرى ( وفات : 240 ه ) دار الباز مكة المكرمة .\r\n41 - تاريخ الخميس في أحوال أنفس نفيس : حسين بن محمد ديار بكرى ( وفات : 966 ه ) مؤسسة شعبان - بيروت .\r\n42 - تاريخ العلماء و وفياتهم : ابو سليمان محمد بن عبداللَّه بن أحمد بن زبر ربعى دمشقى ( وفات : 379 ه ) دار العاصمة - الرياض - 1410 ه .\r\n43 - التاريخ الكبير : محمد بن إسماعيل بخارى ( وفات : 256 ه ) دار الكتب العلمية بيروت .\r\n44 - تاريخ كربلاء و حائر الحسين : دكتر عبدالجواد كليدار ، انتشارات شريف رضى ، قم .\r\n45 - تاريخ مختصر الدول : غري غور يوس ملطى معروف به ابن عبرى ( وفات : 685 ه ) .\r\n46 - تاريخ مدينة دمشق : ابوالقاسم على بن حسن بن هبة اللَّه شافعى معروف به ابن عساكر ( وفات : 571 ه ) پژوهش و تحقيق على شيرى ، دارالفكر بيروت .\r\n47 - تاريخ مرقد الحسين و العباس عليهما السلام : دكتر سلمان هادى آل طعمة ، مؤسسة الاعلمى بيروت .\r\n48 - تاريخ اليعقوبى : ابن واضح ، أحمد بن أبى يعقوب بن جعفر عباسى يعقوبى / ( وفات : 284 ه ) ، دار صادر بيروت .\r\n49 - التبيين في أنساب القرشيين : موفق الدين أبو محمد ، عبداللَّه بن أحمد بن قدامة مقدسى ( وفات : 620 ه ) عالم الكتب ، مكتبة النهضة العربية - بيروت .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n50 - تجارب الامم : أبو على مسكويه رازى ، ( وفات : 421 ) ، تحقيق دكتر أبوالقاسم إمامى ، انتشارات سروش ، تهران .\r\n51 - التحفة العنبرية في أنساب خير البرية : محمد كاظم بن أبي الفتوح بن سليمان يمانى موسوي ( قرن نهم ) ، 1419 ه .\r\n52 - تذكرة الخواص : سبط ابن جوزى ، شمس الدين أبوالمظفر يوسف بن فرغلى بن عبداللَّه بغدادى ( وفات :\r\n654 ه ) ، انتشارات جديد نينوا ، تهران .\r\n53 - التذكرة في الأنساب المطهرة : جمال‌الدين أبوالفضل أحمد بن محمد بن مهنّا حسينى عبيدلى ( قرن هفتم ) ، كتابخانه آيت اللَّه نجفى مرعشى ، 1421 .\r\n54 - ترجمة الامام الحسين ( ع ) و مقتله : از بخش چاپ نشدهء كتاب الطبقات الكبير ، ابن سعد ابو عبداللَّه محمد بن سعد بن منيع بصري ( وفات : 230 ) ، تحقيق سيد عبدالعزيز طباطبائي ( ره ) ، مؤسسة آل البيت ( ع ) لاحياء التراث ، قم .\r\n55 - تفسير فرات الكوفى : أبوالقاسم فرات بن إبراهيم بن فرات كوفى ( از اعلام دوران غيبت صغرى ) ، تحقيق محمد كاظم ، انتشارات وزارت فرهنگ و ارشاد اسلامى ، تهران .\r\n56 - التفسير المنسوب للامام العسكرى : تحقيق و نشر مدرسة الامام المهدى - قم .\r\n57 - تسلية المجالس وزينة المجالس : محمد بن ابى طالب حسينى موسوى كركى ( از اعلام قرن دهم ) ، مؤسسة المعارف الاسلامية - قم 1418 ه .\r\n58 - تسمية من قتل مع الحسين : فضيل بن زبير بن عمر بن درهم كوفى الاسدى از أصحاب امام باقر و امام صادق عليهما السلام ، تحقيق سيد محمد رضا حسينى جلالى ، مجلة تراثنا ، شماره 2 ، سال اول ، 1406 ه .\r\n59 - تنقيح المقال في علم الرجال : شيخ عبداللَّه محمد حسن بن مولى عبداللَّه مامقانى نجفى ( وفات : 1351 ه ) چاپ سنگى .\r\n60 - تهذيب الاحكام : شيخ محمد بن حسن طوسى ( وفات : 460 ه ) ، دار الكتب الاسلامية تهران .\r\n61 - تهذيب الانساب و نهاية الأعقاب : أبو الحسن محمد بن أبى جعفر شيخ الشرف العبيدلى النسابة ( وفات :\r\n435 ه ) ، كتابخانهء آيت اللَّه نجفى مرعشى ، 1413 .\r\n62 - تهذيب التهذيب : أحمد بن على بن حجر عسقلانى ( وفات : 852 ه ) دار صادر - بيروت .\r\n63 - تهذيب الكمال فى أسماء الرجال : أبوالحجاج جمال الدين مزّى ( وفات : 742 ه ) ، دار الفكر - بيروت ، و مؤسسة الرسالة - بيروت 1403 ه .\r\n64 - الثقات : محمد بن حبّان بن أحمد أبي حاتم تميمى بستى ( وفات : 354 ه ) دار الفكر - بيروت .\r\n65 - ثواب الاعمال و عقاب الاعمال : شيخ صدوق ، أبو جعفر محمد بن على بن حسين بن بابويه قمى ( وفات :\r\n381 ه ) انتشارات شريف رضى قم .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n66 - جامع الاخبار : شيخ محمد بن محمد سبزوارى ، ( از اعلام قرن هفتم هجرى ) ، نشر مؤسسة آل البيت - قم - 1414 ه .\r\n67 - الجرح و التعديل : ابو محمد عبدالرحمن بن أبى حاتم محمد بن ادريس بن منذر تميمى حنظلى رازى ( وفات : 327 ه ) دار الكتب العلمية بيروت 1371 ه .\r\n68 - جمهرة اللغة : أبوبكر محمد بن حسن بن دريد ( وفات : 321 ه ) ، دار العلم للملايين بيروت 1987 م .\r\n69 - جمهرة النسب : هشام أبو منذر بن محمد بن سائب كلبى ( وفات : 204 ) ، نشر دار اليقظة العربية - دمشق .\r\n70 - جمهرة نسب قريش و أخبارها : زبير بن به كار ( وفات : 256 ه ) ، نشر مكتبة دار العروبة القاهرة - 1381 ه .\r\n71 - جواهر المطالب فى مناقب الامام على بن أبى طالب ( ع ) : شمس‌الدين أبوالبركات محمد بن أحمد دمشقى باعونى شافعى ( وفات : 871 ه ) ، مركز احياى فرهنگ اسلامى - قم 1415 ه .\r\n72 - جهاد الامام السجاد ( ع ) : سيد محمدرضا جلالى ، مؤسسه فرهنگى دار الحديث قم .\r\n73 - الحدائق الناضرة شيخ يوسف بحرانى وفات : 1186 ه مؤسسه انتشارات اسلامى قم 1414 ه .\r\n74 - الحدائق الوردية : أبوالحسن حسام الدين حميد بن أحمد محلى ، نشر جامع النهرين - صنعاء .\r\n75 - حديقة الشيعة : أحمد بن محمد اردبيلى مشهور به مقدس اردبيلى ( وفات : 993 ه ) كتابفروشى علمى اسلامى تهران .\r\n76 - حلية الابرار : سيد هاشم بحرانى ( وفات : 1107 ه ) مؤسسه معارف اسلامى ، قم 1411 ه .\r\n77 - حلية الاولياء و طبقات الاصفياء : أبونعيم اصفهانى ، أحمد بن عبداللَّه ( وفات : 430 ه ) دار الكتاب العربى ، بيروت .\r\n78 - حياة الامام الحسين بن على ( ع ) : باقر شريف قرشى ، دار الكتب العلمية - قم .\r\n79 - الخرائج و الجرائح : قطب الدين سعيد بن هبة اللَّه راوندى ( وفات : 573 ه ) ، تحقيق و نشر مؤسسة المهدى ( عج ) - قم .\r\n80 - خزانة الادب : عبدالقادر بن عمر بغدادى ( وفات : 1093 ه ) ، نشر مكتبة الخانجي ، القاهرة .\r\n81 - خصائص الائمة : شريف رضى ( وفات : 406 ه ) مركز پژوهشهاى اسلامى مشهد .\r\n82 - الخصال : أبوجعفر محمدبن على بن حسين بن بابويه قمى ، شيخ صدوق ( وفات : 381 ه ) ، مؤسسهء انتشارات اسلامى - قم .\r\n83 - الخطط المقريزية : تقى الدين أحمد بن على بن عبدالقادر بن محمد ، معروف به مقريزى ، چاپ سال 1324 ه - مصر .\r\n84 - خلاصة الاقوال فى معرفة الرجال ( رجال علامه حلى ) : حسن بن يوسف بن على بن مطهر حلى ، معروف به علامه ( وفات : 726 ه ) ، انتشارات شريف رضى ، قم - 1402 ه .\r\n85 - الدر النظيم فى مناقب الائمة اللهاميم : جمال الدين يوسف بن حاتم شامى جبعى ( از اعلام قرن هفتم ) ، مؤسسه انتشارات اسلامى قم . 1420 ه .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n86 - الدروس الشرعية فى فقه الامامية : شمس الدين محمد بن مكى عاملى ( شهيد به سال 786 ، ه ) مؤسسهء انتشارات اسلامى ، قم .\r\n87 - دلائل الامامة : أبو جعفر محمدبن جرير بن رستم طبرى ( از علماى قرن هفتم ) ، المطبعة الحيدرية - النجف الاشرف .\r\n88 - دلائل النبوة : أبونعيم اصفهانى - أحمد بن عبداللَّه ( وفات : 430 ه ) دار المعرفة - بيروت .\r\n89 - ذخائر العقبى فى مناقب ذوى القربى : محب الدين أحمد بن عبداللَّه طبرى ( وفات : 694 ه ) مكتبة القدسى ، قاهرة ، 1356 ه .\r\n90 - ذخيرة الدارين فيما يتعلق بسيدنا الحسين ( ع ) : سيد عبدالمجيد بن محمد رضا حسينى حائرى ، المطبعة المرتضوية - النجف الاشرف 1345 ه .\r\n91 - الذريّة الطاهرة : ابو بشر محمدبن احمد بن حماد انصارى رازى دولابى ، وفات : 310 ه ، مؤسسه انتشارات اسلامى ، قم ، 1407 ه .\r\n92 - ذوب النضار فى شرح الثار : جعفر بن محمد بن جعفر بن هبة اللَّه معروف به ابن نما از اعلام قرن هفتم مؤسسهء انتشارات اسلامى ، قم ، 1416 ه .\r\n93 - رجال الشيخ الطوسى : محمد بن حسين طوسى ( وفات : 460 ه ) مؤسسه انتشارات اسلامى قم .\r\n94 - رجال النجاشى ( فهرست أسماء مصنفى الشيعة ) : أبوالعباس أحمد بن على نجاشى ( وفات : 450 ه ) مؤسسهء انتشارات اسلامى ، قم ، 1407 ه .\r\n95 - روضة الواعظين : محمد بن فتال نيشابورى ( شهيد : 508 ه ) ، منشورات المكتبة الحيدرية النجف - 1386 ه ، كتابفروشى شريف رضى ، قم .\r\n96 - سبل الهدى و السلام : محمد بن يوسف شامى ( وفات : 942 ه ) ، دار الكتب العلميه - بيروت - 1414 ه .\r\n97 - السرائر الحاوى لتحرير الفتاوى : أبو جعفر محمد بن منصور بن أحمد بن ادريس حلى ( وفات : 598 ه ) ، مؤسسه انتشارات اسلامى ، قم .\r\n98 - سرّ السلسلة العلوية : أبو نصر سهل بن عبداللَّه بن داود بن سليمان بن أبان بن عبداللَّه بخارى ( از اعلام قرن چهارم ) ، كتابفروشى شريف رضى ، قم .\r\n99 - سعد السعود : رضىالدين أبوالقاسم على بن موسى بن جعفر بن محمد بن طاووس ( وفات : 664 ه ) كتابفروشى شريف رضى ، قم .\r\n100 - سفينة البحار : شيخ عباس قمى ، ( وفات : 1359 ه ) چاپ سنگى ، انتشارات مكتبة سنائى و دار الاسوة ، قم .\r\n101 - سنن أبى داود : سليمان بن اشعث سجستانى ازدى ( وفات : 275 ه ) دار احياء السنة النبوية .\r\n102 - سيد شباب أهل الجنة : حسين محمد يوسف ، مكتبة دار الشعب - قاهرة .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n103 - سير أعلام النبلاء : شمس الدين محمد بن أحمد بن عثمان ذهبى ( وفات : 748 ه ) . مؤسسه الرسالة - بيروت .\r\n104 - السيرة النبوية و أخبار الخلفاء : أبو حاتم محمد بن حبان بن أحمد تميمى بستى ، ( وفات : 354 ه ) ، مؤسسة الكتب الثقافية - بيروت .\r\n105 - الشجرة المباركة فى أنساب الطالبية : فخر رازى ، ( وفات : 606 ) ، كتابخانه آيت‌اللَّه مرعشى نجفى ، 1409 ، قم .\r\n106 - شذرات الذهب فى أخبار من ذهب : أبوالفلاح عبدالحى بن عماد حنبلى ( وفات : 1089 ه ) ، دار احياء التراث العربى - بيروت .\r\n107 - شرح الاخبار : قاضى نعمان بن محمد بن منصور ( وفات : 365 ه ) ، مؤسسهء انتشارات اسلامى .\r\n108 - شرح نهج البلاغة : ابن أبى الحديد ، عبدالحميد بن هبة اللَّه مدائنى ( وفات : 656 ه ) ، دار احياء التراث العربى و دار الكتب العلمية - بيروت .\r\n109 - شهر حسين : محمد باقر مدرس بستان آبادى ، انتشارات كلينى .\r\n110 - الصحاح : إسماعيل بن حماد جوهرى ( وفات : 393 ه ) ، دار العلم للملايين بيروت 1407 ه .\r\n111 - الصراط المستقيم الى مستحق التقديم : زين الدين ، أبو محمد ، على بن يونس عاملى نباطى ( وفات :\r\n877 ه ) ، المكتبة الرضوية ، تهران .\r\n112 - الصواعق المحرقة : أحمد بن حجر هيثمى ( وفات : 974 ه ) ، مكتبة القاهرة - 1385 ه .\r\n113 - ضياء العينين فى تذكرة اصحاب الحسين ( ع ) : محمد حسن بن محمد تقى سبزوارى ، مشهد .\r\n114 - الطبقات : خليفة بن خياط عصفرى ( وفات : 240 ه ) ، دار طيبة - الرياض - 1402 ه .\r\n115 - الطبقات الكبرى : أبو عبداللَّه محمد بن سعد بن منيع بصرى زهرى ( وفات : 230 ه ) دار صادر / بيروت .\r\n116 - العقد الثمين : تقىالدين محمد بن أحمد فاسى مكّى ( وفات : 832 ه ) مؤسسةالرسالة - بيروت - 1406 ه .\r\n117 - العقد الفريد : أحمد بن محمد بن عبدربه اندلسى ( وفات : 328 ه ) دار الكتاب العربى - و دار احياء التراث العربى - بيروت .\r\n118 - علل الشرائع : شيخ صدوق ، أبو جعفر محمد بن على بن حسين بن موسى بن بابويه قمى ( وفات : 381 ه ) ، دار احياء التراث العربى - بيروت .\r\n119 - على الاكبر ( ع ) : سيد عبدالرزاق موسوى المقرم ( وفات : 1391 ه ) ، انتشارات شريف رضى ، قم .\r\n120 - عمدة الطالب في أنساب آل أبى طالب : جمال الدين أحمد بن على بن الحسين ابن على بن مهنا بن عنبة اصغر داودى حسينى ( وفات : 828 ه ) ، انتشارات شريف رضى .\r\n121 - عوالم العلوم : شيخ عبداللَّه بن نور اللَّه بحرانى ( از اعلام قرن دوازدهم ) نشر مدرسة الامام المهدى ( عج ) ، قم .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n122 - عيون الاخبار : أبو محمد عبداللَّه بن مسلم بن قتيبة دينورى ( وفات : 276 ) دار الكتب العلمية - بيروت - و المؤسسة المصرية العامة .\r\n123 - عيون الاخبار و فنون الاثار : ادريس عماد الدين قرشى ( وفات : 872 ) دار الاندلس بيروت .\r\n124 - عيون أخبار الرضا : شيخ صدوق ، أبو جعفر محمد بن على بن حسين بن موسى بن بابويه قمى ( وفات :\r\n381 ه ) ، انتشارات جهان ، تهران .\r\n125 - غرر الخصائص الواضحة : ابواسحاق برهان الدين كتبى معروف به وطواط ( وفات : 718 ه ) ، دار صعب - بيروت .\r\n126 - الغيبة : شيخ الطائفة أبو جعفر محمد بن حسن طوسى ( وفات : 460 ه ) مؤسسه معارف اسلامى ، قم .\r\n127 - الفتوح : أبو محمد احمد بن أعثم كوفى ( وفات : حدود 314 ه . ) ، دار الندوة الجديدة بيروت .\r\n128 - فرج المهموم : رضى الدين على بن موسى بن جعفر بن محمد بن طاووس حسينى ، انتشارات شريف رضى ، قم .\r\n129 - فرق الشيعة : أبو محمد نوبختى ( وفات : 311 ه ) نشرالمكتبة المرتضوية ، النجف ، 1355 ه .\r\n130 - الفصول المهمة في معرفة أحوال الائمة : ابن صباغ مالكى ( وفات : 855 ه ) انتشارات اعلمى ، تهران .\r\n131 - قاموس الرجال : شيخ محمد تقى شوشترى ، انتشارات اسلامى ، قم .\r\n132 - قصص الانبياء : قطب‌الدين سعيد بن هبةاللَّه راوندى ( وفات : 573 ه ) ، مركز پژوهشهاى اسلامى ، مشهد .\r\n133 - داستان كربلا : على نظرى منفرد ، انتشارات سرور ، قم .\r\n134 - الكافى : ثقة الاسلام ابوجعفر محمد بن يعقوب كلينى ( وفات : 329 ه ) ، دار الاضواء بيروت .\r\n135 - الكامل : أبوالعباس محمد بن يزيد مبرّد ( وفات : 286 ه ) طبعة الدلجمونى الازهرى / و دار الفكر العربى - قاهره .\r\n136 - كامل الزيارات : أبوالقاسم جعفر بن محمد بن جعفر بن موسى بن قولويه قمى ( وفات : 368 ه ) ، كتابفروشى صدوق ، تهران .\r\n137 - الكامل فى التاريخ : ابوالحسن عز الدين على بن أبى الكرم محمد بن محمد بن عبدالكريم بن عبدالواحد شيبانى ، معروف به ابن اثير جزرى ، دار الكتاب العربى - بيروت .\r\n138 - كشف الغمة فى معرفة الائمة على بن عيسى اربلى ( وفات : 692 ه ) ، دار الكتاب الاسلامي ، بيروت .\r\n139 - كفاية الطالب فى مناقب على بن ابى طالب : گنجى شافعى ( وفات : 658 ه ) ، دار إحياء تراث أهل البيت ( ع ) ، تهران ، 1404 ه .\r\n140 - كمال الدين و تمام النعمة : شيخ صدوق ، أبوجعفر محمدبن على بن حسين بن بابويه قمى ( وفات : 381 ه ) انتشارات اسلامى ، قم .\r\n141 - لباب الانساب و الالقاب و الاعقاب : أبوالحسن على بن أبى القاسم بن زيد بيهقى مشهور به ابن فندق ( وفات : 565 ه ) انتشارات كتابخانهء آيت اللَّه مرعشى نجفى ، 1410 ه .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n142 - اللباب في تهذيب الانساب : عزّ الدين على بن أبى الكرم ، محمد بن محمد ، ابن اثير جزرى ( وفات :\r\n630 ه ) دار صادر - بيروت .\r\n143 - لسان العرب : أبوالفضل جمال الدين محمد بن مكرّم ، ابن منظور ( وفات : 711 ه ) نشر أدب حوزه - قم - 1405 ه ) .\r\n144 - لسان اللسان ( تهذيب لسان العرب ) : أبوالفضل جمال الدين محمد بن مكرم ، ابن منظور دار الكتب العلميه ، بيروت ، 1413 ه .\r\n145 - اللهوف ( الملهوف ) : على قتلى الطفوف ، رضى الدين أبوالقاسم على بن موسى ابن جعفر بن طاووس المطبعة الحيدرية ، النجف ، و دار الاسوة ، قم .\r\n146 - لواعج الاشجان : سيد محسن امين عاملى ، ( وفات : 1370 ه ) كتابفروشى بصيرتى ، قم .\r\n147 - مآثر الانافة فى معالم الخلافة : أحمد بن عبداللَّه قلقشندى ( وفات : 821 ه ) ، الكويت 1964 م .\r\n148 - مثير الاحزان : شيخ نجم الدين جعفر بن محمد بن جعفر بن هبة اللَّه بن نما حلى ( وفات : 841 ه ) نشر مدرسة الامام المهدى ، قم .\r\n149 - المجدى في أنساب الطالبيين : على بن مجد الدين عمرى ( از علماى قرن پنجم ) انتشارات كتابخانهء آيت اللَّه مرعشى .\r\n150 - مجمع البحرين : فخر الدين طريحى ( وفات : 1085 ه ) كتابفروشى مرتضوى ، تهران .\r\n151 - مجمع الزوائد و منبع الفوائد : نور الدين على بن ابى بكر هيثمى ( وفات : 807 ه ) دار الكتاب العربى - بيروت .\r\n152 - المحن : محمد بن أحمد بن تميم تميمى ( وفات : 333 ه ) دار الغرب الاسلامى ، بيروت ، 1403 ه .\r\n153 - مختصر تاريخ دول الاسلام : شمس الدين محمد بن أحمد بن عثمان ذهبى ، ( وفات : 748 ه ) .\r\n154 - مدينة الحسين ( ع ) : سيد محمد حسن مصطفى كليدار ، كتابفروشى سپهر ، ايران .\r\n155 - مدينة المعاجز : سيدهاشم بن سليمان بن اسماعيل ، حسينى بحرانى توبلى كتكانى ( وفات : 1107 ه ) ، مؤسسهء معارف اسلامى قم .\r\n156 - مرآة الجنان و عبرة اليقظان : ابو محمد يافعى مكى ( وفات : 768 ه ) مؤسسة الاعلمى ، بيروت .\r\n157 - مرآة الزمان فى تاريخ الاعيان : شمس الدين أبوالمظفر يوسف بن ( قزاغلى ) فرغلى معروف به سبط ابن جوزى ( وفات : 654 ه ) طبع انقرا .\r\n158 - مرآة العقول : شيخ محمد باقر مجلسى ( وفات : 1111 ه ) ، دار الكتب الاسلامية ، تهران .\r\n159 - مراصد الاطلاع على أسماء الامكنة و البقاع : صفى الدين عبد المؤمن بن عبدالحق بغدادى ( وفات :\r\n739 ) ، دار المعرفة ، بيروت .\r\n160 - مروج الذهب و معادن الجوهر : على بن حسين مسعودى ، ( وفات : 246 ه ) كتابفروشى صدر ، قم ، و دار المعرفة بيروت .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n161 - المزار : شيخ مفيد أبو عبداللَّه محمد بن محمد بن نعمان عكبري ( وفات : 413 ه ) ضمن مجموعة مؤلفات شيخ مفيد ، نشر كنگرهء جهانى هزارهء شيخ مفيد ، قم .\r\n162 - مستدركات علم رجال الحديث : شيخ على نمازى شاهرودى ( وفات : 1405 ه ) كتابفروشى شفق ، تهران .\r\n163 - المستدرك على الصحيحين : أبو عبداللَّه محمد بن عبداللَّه حاكم نيشابورى ، ( وفات : 405 ه ) ، دار المعرفة ، بيروت .\r\n164 - مسند أحمد : أحمد بن حنبل ( وفات : 241 ه ) ، دار الفكر - بيروت .\r\n165 - مشاهد العترة الطاهرة و أعيان الصحابة و التابعين : سيد عبدالرزاق كمونة حسينى ( وفات : 390 ه ) ، مؤسسة البلاغ - بيروت .\r\n166 - مشاهير علماء الامصار و أعلام فقهاء الاقطار : أبو حاتم محمد بن حبان بن أحمد تيمى بستى ( وفات :\r\n354 ) ، دار الوفاء ، قاهره ، 1411 ه .\r\n167 - المصنف : أبوبكر عبداللَّه بن محمد بن أبي شيبهء كوفى ( وفات : 235 ه ) الدار السلفية بمبئى .\r\n168 - مطالب السؤول فى مناقب آل الرسول : كمال‌الدين محمد بن طلحة بن محمد قرشى شافعى ( وفات :\r\n652 ه ) ، دار الكتب التجارية - النجف .\r\n169 - المعارف : ابومحمد عبداللَّه بن مسلم ، معروف به ابن قتيبهء دينورى ( وفات : 276 ه ) ، انتشارات كتابفروشى رضى ، 1415 قم .\r\n170 - معالي السبطين فى أحوال الحسن و الحسين ( ع ) : محمد مهدى حائرى مازندرانى ، انتشارات رضى ، قم .\r\n171 - معانى الاخبار : شيخ صدوق ابوجعفر محمد بن على بن حسين بن بابويه قمى ( وفات : 381 ) ، انتشارات جامعهء مدرسين قم .\r\n172 - معجم البلدان : شهاب الدين ابوعبداللَّه ياقوت بن عبداللَّه حموى رومى بغدادى ، وفات 626 ه ، دار احياء التراث العربى ، بيروت .\r\n173 - معجم رجال الحديث : سيد أبوالقاسم موسوى خوئى انتشارات مدينة العلم آيةاللَّه العظمى الخوئى ، قم .\r\n174 - معجم الشعر و الشعراء : ابوعبداللَّه محمد بن عمران مرزبانى ( وفات : 384 ه ) ، نشر مكتبة القدسى ، قاهرة .\r\n175 - المعجم الكبير : سليمان بن أحمد بن ايوب طبرانى ( وفات : 360 ه ) ، الدار العربية للطباعة ، بغداد .\r\n176 - مقاتل الطالبيين : أبوالفرج على بن حسين بن محمد اصفهانى ( وفات : 356 ه ) ، انتشارات شريف رضى ، قم .\r\n177 - المقالات و الفرق : سعد بن عبداللَّه اشعرى ، انتشارات مركز علمى و فرهنگى ، تهران .\r\n178 - مقياس الهداية فى علم الدراية : شيخ عبداللَّه مامقانى ( وفات : 1351 ه ) تحقيق شيخ محمد رضا مامقانى ، مؤسسة آل البيت ( ع ) لاحياء التراث ، قم .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n179 - مقتل الحسين ( ع ) : مقرم ، سيد عبدالرازق موسوى ( وفات : 1391 ه ) انتشارات شريف رضى ، قم .\r\n180 - مقتل الحسين ( ع ) : خوارزمى ، ابو مؤيد ، موفق بن أحمد مكى أخطب خوارزم ( وفات : 568 ه ) دار أنوار الهدى ، قم .\r\n181 - مقتل الحسين ( ع ) : سليمان بن أحمد بن أيوب طبرانى ( وفات : 360 ) ، چاپ كويت .\r\n182 - مناقب آل أبى طالب ( ع ) : أبو جعفر رشيد الدين محمد بن على بن شهر آشوب سروى مازندرانى مؤسسهء انتشارات علامة قم .\r\n183 - مناقب على بن أبى طالب ( ع ) : أبوالحسن على بن محمد بن محمد واسطى جلابى شافعى مشهور به ابن مغازلى ، وفات : 483 .\r\n184 - مناهل الضرب في أنساب العرب : سيد جعفر اعرجى نجفى حسينى ، ت : 1332 ه ، نشر كتابخانهء آيت‌اللَّه نجفى قم .\r\n185 - المنتخب : فخر الدين طريحى ( وفات : 1085 ه ) كتابفروشى أرومية قم .\r\n186 - المنتظم فى تاريخ الامم و الملوك : أبوالفرج عبدالرحمن بن على بن جوزى ، ( وفات : 597 ه ) ، دار الكتب العلمية - 1412 ه بيروت .\r\n187 - منتهى الامال : شيخ عباس بن محمدرضا قمى ( وفات : 1359 ه ) كتابفروشى اسلامى ، تهران .\r\n188 - منتهى المقال : أبوعلى حائرى مازندرانى ، مؤسسة آل البيت ( ع ) لاحياء التراث - قم .\r\n189 - موسوعة العتبات المقدسة : جعفر خليلى ، مؤسسة الاعلمى - بيروت .\r\n190 - موسوعة كلمات الامام الحسين ( ع ) : پژوهشكده باقر العلوم ( ع ) قم ، 1415 ه .\r\n191 - ميزان الاعتدال فى نقد الرجال : عبداللَّه بن أحمد بن عثمان ذهبى ، ( وفات : 748 ه ) ، دار المعرفة - بيروت .\r\n192 - نزهة الناظرين في مسجد سيد الاولين و الآخرين : برزنجى ، سيد جعفر بن سيد اسماعيل مدنى ، طبع مصر .\r\n193 - نسب قريش : مصعب بن عبداللَّه زبيرى ( وفات : 236 ه ) ، طبع مصر ، 1953 م ، و دار المعارف ، بيروت .\r\n194 - نظم درر السمطين : جمال الدين زرندى حنفى ( وفات : 750 ه ) ، نشر كتابفروشى جديد نينوا ، تهران .\r\n195 - نفس المهموم : شيخ عباس قمى ، كتابفروشى بصيرتى ، قم ، 1405 ه .\r\n196 - نقد الرجال : سيد مصطفى بن حسين حسينى تفرشى ( از اعلام قرن يازدهم ) نشر مؤسسة آل البيت ( ع ) لاحياء التراث قم .\r\n197 - نور الابصار فى مناقب آل بيت المختار ( ص ) : شيخ مؤمن بن حسن مؤمن شبلنجى ( وفات : حدود 1290 ه ) دار الكتب العلمية - بيروت - 1398 ه .\r\n198 - نور العين فى مشهد الحسين ( ع ) : أبواسحاق اسوانى نشر مكتبة و مطبعة مصطفى البابي الحلبى و أولاده ، مصر 1374 ه .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n199 - نهاية الاحكام في معرفة الاحكام : حسن بن يوسف بن على مطهر حلى ، مؤسسهء اسماعيليان ، قم ، 1410 ه .\r\n200 - نهاية الارب فى معرفة أنساب العرب : أبوالعباس أحمد بن على بن أحمد بن عبداللَّه قلقشندى دار الكتب العلمية ، بيروت .\r\n201 - نهضة الحسين ( ع ) : سيد هبة الدين حسينى شهرستانى ، انتشارات شريف رضى قم .\r\n202 - وسائل الشيعة الى تحصيل مسائل الشريعة : محمد بن حسن حر عاملى ، ( وفات : 1104 ه ) نشر مؤسسة آل البيت لاحياء التراث قم .\r\n203 - وسيلة الدارين في أنصار الحسين ( ع ) : سيد ابراهيم موسوى زنجانى ، منشورات مؤسسة الاعلمى للمطبوعات - بيروت .\r\n204 - وفاء الوفاء بأخبار دار المصطفى : نور الدين على بن عبداللَّه بن شهاب الدين ابن عباس حسينى شافعى مصرى سمهودى ( وفات : 911 ه ) ، دار احياء التراث العربى - بيروت ، و مطبعة الاداب و المؤيد - مصر - 1326 ه .\r\n205 - وقائع الطريق من مكة الى كربلاء : محمد جواد طبسي ، مركز تحقيقات اسلامى سپاه پاسداران .\r\n206 - وقعة صفين : نصر بن مزاحم منقرى ( وفات : 212 ه ) ، كتابخانهء آيت اللَّه مرعشى نجفى ، قم ، 1403 ه .\r\n207 - وقعة الطفّ : أبومخنف لوط بن يحيى ازدى ( وفات : 158 ه ) انتشارات جامعهء مدرسين قم .\r\n208 - ينابيع المودة : سليمان بن ابراهيم قندوزي حنفى ( وفات : 1294 ) ، دار الكتب العراقية الكاظمية ، كتابفروشى محمدى ، قم .\r\n\r\n\r\n","description":"","footnote":"","page_name":" 400 ","page_number":400}
  ]