[
  {"content":"\r\nمجموعه تاريخ ايران\r\n18\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد سيزدهم\r\nترجمهء\r\nابوالقاسم پاينده\r\nانتشارات اساطير\r\n35\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد سيزدهم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ چهارم : بهار 1369 ه‍ ش .\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد سيزدهم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nمهر ماه 1354\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\nبسم الله الرحمن الرحيم\r\n\r\nسخن از خبر حوادثى كه به سال صد و نود و هفتم بود\r\nدر اين سال قاسم بن هارون الرشيد و منصور بن مهدى از عراق به مأمون پيوستند كه مأمون قاسم را به گرگان فرستاد .\r\nو هم در اين سال طاهر و هرثمه و زهير بن مسيب ، محمد بن هارون را در بغداد محاصره كردند .\r\n\r\nسخن از سر انجام كار محاصرهء محمد به سال صد و نود و هفتم و چگونگى محاصره در اين سال\r\nمحمد بن يزيد تميمى گويد : زهير بن مسيب ضبى در قصر رقه كلواذى جاى گرفت و منجنيقها و ارابه ها نصب كرد و خندقها كند و روزها هنگام اشتغال سپاه به نبرد طاهر ، برون مىشد و هر كه را مىآمد و مىرفت با ارابه ها مىزد و از اموال بازرگانان ده يك مىگرفت كه مردم را به زحمت انداخت . طاهر از كار وى خبر يافت . و كسان پيش وى رفتند و از محنتى كه از زهير بن مسيب تحمل مىكردند به دو شكوه بردند . هرثمه نيز از اين خبر يافت و هنگامى كه نزديك بود گرفته شود سپاهى به كمك او فرستاد و كسان دست از وى بداشتند .\r\n","description":"","footnote":"","page_name":" 5517 ","page_number":4},
  {"content":"\r\nگويد : شاعرى از مردم سمت شرقى كه نامش دانسته نيست درباره زهير و اينكه كسان را با منجنيقها مىكشت شعرى گفت به اين مضمون :\r\n« به منجنيق و سنگ نزديك مشو « كه كشته را وقتى مدفون مىشد ديده اى « زود در آمد كه خبرى از دست وى نرود « كه كشته شد و خبر را پشت سر نهاد .\r\n« وقتى مىآمد چه نشاط و چه تندرستىاى داشت « مىخواست نگويند كه كارى دارد « و ندانست كه كار به كى مربوط بود\r\n« اى منجنيقدار دستان تو چه كرد ! « كه چيزى را به جاى نگذاشت « هوس وى جز آن بود كه مقدر شده بود « كه هرگز هوس بر تقدير غالب نشود . » گويد : هرثمه بر كنار نهريين فرود آمد و ديوار و خندقى به اطراف خويش نهاد و منجنيقها و ارابه ها فراهم آورد . عبيد الله بن وضاح را در شماسيه جاى داد .\r\nطاهر در بستان به در انبار فرود آمد .\r\nاز حسين خليع آورده‌اند كه گويد : وقتى طاهر بر بستان به در انبار تسلط يافت محمد از ورود وى به بغداد سخت بيمناك شد . مالها كه به دست وى بود پراكنده شده بود . در كار خويش فرو ماند و سخت آشفته خاطر شد و بگفت تا هر چه كالا در خزينه ها بود بفروشند و ظرفهاى طلا و نقره را ، دينار و درهم كنند و پيش وى آوردند كه براى ياران خويش و مخارج خويش به كار برد . در آن وقت بگفت تا نفت و آتش سوى حربيان افكنند و آنها را با منجنيقها و ارابه ها بزنند و آينده و رونده را بكشند .\r\n","description":"","footnote":"","page_name":" 5518 ","page_number":5},
  {"content":"\r\nگويد : عمرو بن عبد الملك عترى وراق در اين باب شعرى دارد به اين مضمون :\r\n« اى منجنيق اندازان « همگيتان نامهربانيد « اهميت نمىدهيد كه دوست باشد يا غير دوست « واى شما ! مىدانيد به رهگذران چه مىافكنيد ! « اى بسا زيباى صاحب دلال « كه همانند شاخى سر سبز بود « از دل دنياى خويش و زندگى آرام « برون شد « كه از اين چاره اى نداشت « و به روز حريق نمايان شد . » از محمد بن منصور باوردى آورده‌اند كه گويد : وقتى نيروى طاهر بر ضد محمد سخت شد و سپاههاى وى هزيمت شدند و سردارانش پراكنده شدند سعيد ابن مالك از جمله كسانى بود كه از طاهر امان خواسته بود كه وى را به ناحيه بغيان و بازارهاى آنجا و كناره دجله و نواحى پيوسته به آن تا پلهاى دجله گماشت و بگفت تا به دور همه خانه ها و كوچه ها كه زير تسلط اوست خندقها بكند و ديوارها بنيان كند و او را به مخارج و فعلگان و سلاح نيرو داد و حربيان را بگفت تا در رخدادها ملازم وى باشند ، بر راه دار الرقيق و در شام كس از پى كس گماشت و چنان دستور داد كه به سعيد بن مالك داده بود كه ويرانى و درهم ريختگى بسيار شد\r\nچندان كه زيباييهاى بغداد از ميان رفت . عترى در اين باب شعرى گفت به اين مضمون :\r\n« اى بغداد كى ترا با چشم بد آسيب زد ! « مگر به روزگارى مايه آرامش ديده نبودى\r\n","description":"","footnote":"","page_name":" 5519 ","page_number":6},
  {"content":"\r\n« مگر قومى در تو نبودند « كه مسكن و قربشان زينتى از زينتها بود « كلاغ سياه بانگ تفرقه شان زد « كه پراكنده شدند « به سبب آنها از سوزش فراق چه ديدى « كسانى را به نزد خدا مىسپارم « كه وقتى يادشان آرم « اشك از ديده‌ام سرازير مىشود « ببودند اما روزگار پراكنده شان كرد و از هم جدا كرد « و روزگار ما بين دو گروه جدايى مىآورد . » گويد : محمد ، على فراهمرد را با جنگاورانى كه به دو پيوست بر قصر صالح و قصر سليمان بن ابى جعفر گماشت تا قصرهاى دجله و ناحيه هاى مجاور آن ، و او در كار سوختن و ويران كردن خانه ها و كوچه ها به وسيلهء منجنيقها و ارابه ها به دست مردى به نام سمرقندى كه منجنيق مىانداخت اصرار مىداشت .\r\nگويد : طاهر نيز چنين كرد و كس پيش مردم حومه ها فرستاد كه بر راه انبار و در كوفه و مجاور آن بودند و همين كه مردم يك ناحيه دعوت وى را مىپذيرفتند به دورشان خندق مىزد و پادگانها و پرچمهاى خويش را مىنهاد و هر كه امتناع مىكرد و به اطاعت وى نمىآمد با وى دشمنى و پيكار مىكرد و خانه اش را آتش مىزد .\r\nبدين سان بود و صبح و شب با سرداران و سواران و پيادگان خويش به كار بود چندان كه بغداد به ويرانى مىرفت و مردمان بيم كردند كه ويران بماند .\r\nگويد : حسين خليع در اين باب شعرى دارد به اين مضمون :\r\n« آيا با شتاب از دو سوى بغداد « روان مىشوى\r\n","description":"","footnote":"","page_name":" 5520 ","page_number":7},
  {"content":"\r\n« مگر نديدى كه فتنه مردم پراكنده را « بر فتنه گران فراهم آورد « عمران بغداد در هم ريخت « امانه از راى اين يا آن « بلكه از ويرانى و حريق كه مردم آن نابود شدند « عقوبتى است كه به كسان مىرسد .\r\n« چه خوش بود اگر بغداد « به ناچيزى چون روزگاران سلف نمىشد . » گويد : طاهر حومه هايى را كه مردمش مخالف وى بودند و شهر ابو جعفر را كه سمت شرق بود و بازارهاى كرخ و خلد و مجاور آن را دار النكث ناميد و املاك و مستغلات كسانى\r\nاز بنى هاشم و سرداران را كه به دو نپيوسته بودند و در ناحيهء عمل وى بود گرفت كه زبون شدند و شكسته شدند و به اطاعت آمدند . سپاهيان نيز زبونى گرفتند و از نبرد بازماندند ، بجز فروشندگان راه و برهنگان و زندانيان و اوپاش و غوغاييان و طراران و بازاريان كه حاتم بن صقر دستشان را در كار غارت باز گذاشته بود .\r\nگويد : هرش و افريقاييان [ 1 
  ] برون شدند پيوسته با آنها نبرد مىكرد و از اين كار سستى نمىكرد و وا نمىماندند .\r\nخزيمى به تذكار بغداد و وصف آنچه در آن بود ، شعرى دارد به اين مضمون : [ 2 
  ] « آن وقت كه بغداد بازيچهء روزگار نشده بود « و رخدادهاى آن رخ ننموده بود\r\n\r\n","description":"","footnote":"\r\n[ 1 
  ] كلمهء متن : افارقه\r\n[ 2 
  ] رثاى غمانگيز بغداد در متن ، بسيار مفصل است ( يكصد و سى و هفت بيت ) و آنچه مىخوانيد خلاصه اى از آن است .\r\n","page_name":" 5521 ","page_number":8},
  {"content":"\r\n« و همانند عروسى بود كه « كه برون و درونش « براى هر جوانى شگفتانگيز مىنمود « مىگفتند بهشت جاويد است « و خانهء خوشدلى « و كمتر به معرض حوادث « محصولات دنيا بدان مىرسيد « و عسرت زده و عسرت زاى آن كم بود « نعيم فراوان داشت .\r\n« و مردمش از لذتهاى آن بهره ور بودند « براى قوم باغى بود دست نخورده « كه از پى باران « گلهاى آن شكفته بود .\r\n« اگر آبادى دنيا دوامى داشت « هر كه به عيش دلبستگى داشت « در رفاهى بود .\r\n« خانه شاهان بود .\r\n« كه پايه هاى ملك « در آن استوار بود « و منبرهاى ملك در آن استقرار داشت « اهل شرف و توانگرى بودند « و انجمنهاى سرفرازى\r\n","description":"","footnote":"","page_name":" 5522 ","page_number":9},
  {"content":"\r\n« مردمى متنعم بودند « در ميراث مملكتى « كه بزرگانش آن را سامان داده بودند .\r\n« اما در روزگار حادثه زاى « پيوسته حقيران قوم « در ملك كاستى آوردند « تا وقتى كه از فتنه اى « كه انگيزنده اش را « نمىتوان بخشود « جامى مستىانگيز نوشيد .\r\n« و از پس ائتلاف ، فرقه ها شدند « كه پيوستگيشان از هم گسيخت .\r\n« ديدى كه شاهان چه كردند ! « نگهدارنده اى نبود كه اندرزشان گويد .\r\n« شاهان ما خويشتن را « به ورطهء گمراهىاى افكندند « كه برون شدن از آن دشوار بود\r\n« چه زيانشان بود ، اگر به پيمان خويش « وفا كرده بودند « و در زمينهء تقوى « بصيرت استوار داشتند « و خون طرفداران خويش را نريخته بود\r\n","description":"","footnote":"","page_name":" 5523 ","page_number":10},
  {"content":"\r\n« و جوانانى را بر ضد آن برنيانگيخته بودند « و دنياى فراهم آمده قانعشان كرده بود « كه رغبت جانها « مايه زيان آن مىشود « حوض شاهان را ، آبريز و آبگير « به هوس همى كاويدند « كه از سر فزونطلبى « تجمل دنيا مىخواستند « و عاقبت اندوخته هاى آن « به ناخواه دستخوش كسان شد .\r\n« و آنچه را پدران براى پسران « فراهم آورده بودند « همى فروختند « كه تجارتشان « سودمند مباد .\r\n« مگر باغها را نديدى كه گل آورده بود « و گلهاى آن مايهء شگفتى بينندگان بود « مگر قصرهاى بر افراشته را نديدى « كه زنان مقيم آن همانند بتان بودند « مگر دهكده ها را نديدى « كه شاهان كشته بودند « و زمينهاى آن سبز بود\r\n","description":"","footnote":"","page_name":" 5524 ","page_number":11},
  {"content":"\r\n« و پر از تاك بود و نخل و سبزه .\r\n« اكنون از آنسان خالى شده « و باغستانهاى آن خون آلود است « ويرانه است و خالى « و سگان در آن بانگ مىزنند « و بيننده آثار آن را نمىشناسد « تيره روزى از آن جدايى نمىگيرد « و شادى از آن رخت بر بسته « در زندورد و يا سريه و شطين « كه معبرها بدان ختم مىشود « و يا تر لحى و خيزرانيه بالا « كه پلهاى بلند دارد « و قصر عبد ويه كه « براى مردم پاك سيرت « مايهء هدايت است و عبرت « نگهبانان آن كجا شدند ؟\r\n« و سرور و خادم آن كجا رفتند ؟\r\n« خواجگان و اطرافيان آن كجايند ؟\r\n« ساكنان و آبادكنانش كجايند ؟\r\n« سواران صقلابى و حبشيان « كه لبهاشان آويخته بود « كجا شدند ؟\r\n« كه سپاه از جمع آنها مىآمد\r\n","description":"","footnote":"","page_name":" 5525 ","page_number":12},
  {"content":"\r\n« و اسبان لاغر ميان آنها را « دسته دسته همى برد\r\n« در سند و هند و صقلاب و نوبه « كه بربران قوم آنجا سپيد مو مىشدند « چونان دسته هاى پرندگان به هم آميخته بودند « كه سياهانشان پيش از سرخان « همى رفتند .\r\n« غزالان دست نخورده « كه در باغستان ملك مىچميدند « كجا شدند ؟\r\n« رونقها و خوشيها و جلوه هاشان « چه شد ! « مجمرهاشان از مشك و عنبر يمانى و بوى خوش « آگنده بود « و در حرير و پوشش مزين « دامن كشان همى رفتند « رقاص و ساز زن بغداد « كه وقتى عودها و مزمارهاشان « در هم مىآميخت « گوشها را مىبرد « كجا شدند ؟\r\n« بغداد خالى مانده\r\n","description":"","footnote":"","page_name":" 5526 ","page_number":13},
  {"content":"\r\n« و آتش افروزانش در آن « آتش همى افروزند « گويى عاديان بدان ره يافته‌اند « و طوفان عاد بدان رسيده .\r\n« هيچكس نمىداند كه شبانگاه و صبحگاهان « از حادثات دهر به دو چه مىرسد .\r\n« و روز و شب هدف « تيرهاى زمانه‌اند .\r\n« اى بغداد تيره روز « كه حادثات زمان به مردم آن رسيد « خدايش مهلتى داد ، و چون « گناهان بزرگ آن را در ميان گرفت « با ظلمت و سنگباران و حريق و جنگ « به عقوبت آن پرداخت .\r\n« در بغداد چه گناهان ديديم ! « مگر خداى ذو الجلال از آن درمىگذرد ! « بغداد ايمن بود « اما حادثه اى هولانگيز بدان رسيد « كه انتظار آن را نداشت « بدى از هر سوى بدان رسيده « و مردم را گناهانشان بگرفته « در بغداد دين سستى گرفته\r\n","description":"","footnote":"","page_name":" 5527 ","page_number":14},
  {"content":"\r\n« اهل فضل حقير شده‌اند « و بد كاران بر اهل صلاح برترى يافته‌اند « بنده بر آقاى خويش تسلط يافته « و پردگيان به بردگى افتاده‌اند\r\n« بد كار جمع سالارشان شده « و عربده جوى ، كار محله را بدست گرفته .\r\n« هر كه بغداد را ببيند « كه سپاهيان در اطراف آن « جاى گرفته‌اند « و منجنيق كوبنده بر آن سنگ مىبارد « دلبرانش به خطر مرگ افتاده‌اند « و طاهر آن را به محنت نبرد انداخته است « دسته هاى مرگ با پرچمهايند « كه يارى كننده و يارى بيننده آن به زحمت افتاده‌اند « داند كه تقديرها « چنان كه خداى خواهد « انجام شدنى است .\r\n« اينك بغداد كه از فرط ذلت و زبونى « گنجشكان در خانه هاى آن لانه نمىسازد « مرگ آن را در ميان گرفته « حقارت آن را به بر گرفته\r\n","description":"","footnote":"","page_name":" 5528 ","page_number":15},
  {"content":"\r\n« اين يكى مىسوزاندش « و آن يكى ويرانش مىكند « مالرباى آن به غارت خوشدل است « بازارهاى كرخ به تعطيل افتاده « و عيارانش روان شده‌اند « جنگ از سفلگان آن « شيران برون آورد « كه سپرهاى حصيرى دارند « و چون زره برگيرند « زره سر از برگ خرما دارند « و در جبهه هاى پشمين « سوى نبرد روند « سواران هرش زير پرچم وى « طراران و قماربازانش يار همند « نه روزى مىخواهند نه عطا « در هر كوچه و هر ناحيه « سنگ افكنى هست كه « سنگهاى سنگين مىافكند .\r\n« شمشيرهاى برهنه را در بازارها ديده اى ؟\r\n« و اسبان را كه در كوچه ها مىرود ؟\r\n« و تركان خنجر كشيده را مىبرد ؟\r\n« نفت و آتش در راهها به كار است « مردان به كار غارتند\r\n","description":"","footnote":"","page_name":" 5529 ","page_number":16},
  {"content":"\r\n« آزاده زنان كه زيور خود را نمايان كرده‌اند « در كوچه ها مىروند « و در معرض ديد كسانند « زن نازپرورده كه ميان كسان خويش « برقع از چهره بر نمىگرفت « و پردگى بود « موى افشانده « ميان كسان نمايان شده « در جامهء خويش افتان و خيزان مىرود « حيرت زده راه خويش را مىجويد « و آتش از پشت سر به دو مىرسد « خورشيد جلوهء او را نديده بود « تا وقتى كه جنگ او را نمايان كرد .\r\n« زن فرزند مرده را ديده اى ؟\r\n« كه در راهها ولوله مىكند « و خستگى بر او چيره شده « به دنبال تابوتى مىرود كه « يگانهء وى در آن است « و در سينه اش زخمى هست « در چهرهء وى مىنگرد « بانگ عزا مىزند « و اشك مىريزد\r\n","description":"","footnote":"","page_name":" 5530 ","page_number":17},
  {"content":"\r\n« جوانان را در نبردگاه ديدم « كه بينيشان به خاك آلوده بود « جوانى كه مدافع خويشتن بود « و در كار جنگ افروزى توانا « سگان بر او افتاده بود و تنش را مىدريد « و از خون وى پنجه رنگين داشت « مگر نديدى كه اسبان ميان قوم به جولان بود\r\n« و چهره هاى نكوى كشتگان را لگد مىكرد « ويراق آن به خون آغشته بود « كبد جوانان دلير را لگد مال مىكرد « و از سم خويش سرهايشان را مىشكافت « مگر نديدى كه زنان زير منجنيقها بودند « و موهايشان آشفته بود و خاك آلود « بانوان قوم و عجوزان و دختران شوهر نديده « سر بند بسته بودند « و بر دوش خويش خوردنى مىبردند « تنگ دست سينه برون زده اى را ديدم « كسان خويش را مىجسته بود « سرپوش او را ربوده بودند « و سرش با سنگ كوفته شده بود « اى كاش دانستمى كه در اين روزگار متغير\r\n","description":"","footnote":"","page_name":" 5531 ","page_number":18},
  {"content":"\r\n« كه از حوادث آن بيم و اميد هست « آيا سرزمين ما بدان حال كه بود « باز مىگردد ؟\r\n« كيست كه به ذو الرياستين پيام برد « كه مردم دانند كه بهترين زمامداران « كه خليفهء خدا مأمون است « و آرزوهاى امت به دو پيوسته است « و نيكوكار و بدكار مطيع اويند « روش ترا نيز مىستايند « نعمت خداى را سپاس دار « كه سپاس موجب مزيد نعمت است\r\n« كسانى را كه ديده اى كه « رفتارشان مخالف كتاب است « ادب كن « سوى كسان دست مرحمتى بگشاى « كه به وسيله آن حاجاتشان را ببرى « وقتى بستگان كسان به دورشان فراهم آيند « ما رو سوى تو داريم « اين قصيده را از سر طمع يا ريا نگفتم « هر كسى را خوى و خصلتى هست « كه او را به راه مىبرد « اين سخن كارها را به تو مىنمايد « چنان كه بازرگان كالاى خويش را مىگشايد « آن را با برادرى معتمد فرستادم\r\n","description":"","footnote":"","page_name":" 5532 ","page_number":19},
  {"content":"\r\nكه از دلبستگى آن را روايت مىكند .\r\nدر اين سال كسانى كه از جانب محمد بر قصر صالح گماشته شده بودند امان خواستند .\r\nو هم در اين سال نبردى كه به ضرر ياران طاهر بود در قصر صالح رخ داد .\r\n\r\nسخن از نبرد قصر صالح\r\nاز محمد بن حسين آورده‌اند كه : طاهر همچنان در مقابل محمد و سپاه وى ثبات مىكرد - چنان كه وصف آن را بياوردم - چندان كه مردم بغداد از نبرد وى وامانده شدند . على\r\nفراهمرد كه از جانب محمد به قصر صالح و قصر سليمان بن ابى جعفر گماشته بود به طاهر نامه نوشت و از او امان خواست و تعهد كرد كه آنچه را در اين ناحيه تا حدود پلها به دست دارد با منجنيقها و ارابه ها كه در آن هست به وى تسليم كند . طاهر اين را از او پذيرفت و آنچه را مىخواست اجابت كرد و شبانگاه ابو العباس يوسف بادغيسى سالار نگهبانان خويش را با كسانى از سرداران و سواران دلير خويش سوى فراهمرد فرستاد كه همه آنچه را محمد به دو سپرده بود به ابو العباس تسليم كرد ، به شب شنبه نيمه جمادى الاخر سال صد و نود و هفتم .\r\nگويد : محمد بن عيسى سالار نگهبانان محمد كه همراه افريقاييان و زندانيان و اوباش نبرد مىكرده بود از طاهر امان خواست محمد بن عيسى در كار محمد سستى نمىكرده بود و در كار نبرد هراسانگيز بود .\r\nگويد : و چون اين دو كس از طاهر امان خواستند محمد نزديك خطر رسيد و سخت به هيجان آمد و به تلاش افتاد تا به وقتى كه تسليم شد . شخصاً به درام جعفر رفت كه ببيند چه رخ مىدهد ، جمع اوباش از عياران و فروشندگان دوره - گرد و سپاهيان بيامدند و تا به وقت بر آمدن روز درون و برون قصر صالح نبرد\r\n","description":"","footnote":"","page_name":" 5533 ","page_number":20},
  {"content":"\r\nكردند .\r\nگويد : ابو العباس بادغيسى با تنى چند از سرداران و سرانى كه همراه وى بودند در داخل قصر كشته شدند . فراهمرد و يارانش بيرون قصر نبرد كردند تا گريختند و بنزد طاهر رفتند . طاهر و ياران وى پيش از آن و پس از آن نبردى سختتر از آن نداشتند و كشته و زخمى بد حال بيشتر از آن ندادند دسته هاى مختلف در اين باب شعر بسيار گفتند و از شدت نبرد سخن آوردند . غوغاييان و عوام نيز دربارهء آن سخن آوردند .\r\nاز جمله اشعارى كه دربارهء اين نبرد گفته شد اشعار خليع بود بدين مضمون :\r\n« اى امين خداى ، به خداى اعتماد كن « كه صبر و ظفرت دهند « به يارى خداى فيروزى « و حمله ، نه عقبنشينى ، از آن ماست .\r\n« و بيدينان دشمن تو روز بد دارند و سخت .\r\n« اى بسا جام گه مرگ از آن مىريخت « و ناخوش بود با طعم تلخ ،\r\n« كه به ما خورانيدند و به آنها خورانيديم ، « اما بر آنها سختتر بود .\r\n« نبرد چنين است كه گاهى بر ضد ماست « و گاهى به سودمان . » « از يكى از ابنا آورده‌اند كه طاهر از آن پس كه املاك و مستغلات سرداران و هاشميان و ديگران را تصرف كرده بود رسولان فرستاد و نامه ها نوشت و آنها را به امان و شركت در خلع محمد و بيعت مأمون خواند و جمعى به دو پيوستند كه عبد الله بن حميد قحطبى طايى و برادرانش و فرزندان حسن بن قحطبه و يحيى بن -\r\n","description":"","footnote":"","page_name":" 5534 ","page_number":21},
  {"content":"\r\nعلى ماهانى و محمد بن ابى العاص از آن جمله بودند . جمعى از سرداران و هاشميان نيز نهانى به دو نامه نوشتند و دلها و نظرهاشان با وى شد .\r\nگويد : از پس قصر صالح محمد به تفريح و ميخوارگى روى آورد و كار را به محمد بن عيسى نهيكى و هرش سپرد كه گماشتگان خود را از كوچه ها و درهاى مجاور خويش به درهاى شهر و حومه ها و بازار كرخ و بندرگاههاى دجله و در محول [ 1 
  ] و كناسه گماشتند و چنان بود كه دزدان و بدكاران آنجا به هر كس از مردان و زنان و ضعيفان ، مسلمان يا ذمى ، دست مىيافتند غارتشان مىكردند و رفتارشان چنان بود كه نشنيده‌ايم كه همانند آن در نبرد ديگر شهرها رخ داده باشد .\r\nگويد : وقتى اين كار به درازا كشيد و بغداد بر مردمش تنگ شد كسانى كه توانايى داشتند از پس خسارت بسيار و مضيقه هاى المانگيز و خطرهاى بزرگ ، از آنجا برون شدند .\r\nگويد : اما طاهر ، ياران خويش را به خلاف اين واداشته بود و در اين باره سختى مىكرد و با مردم مشكوك الحال خشونت مىكرد . محمد بن ابى خالد را دستور داده بود كه ضعيفان و زنان را حفاظت كند و عبورشان دهد و كارشان را آسان كند ، و چنان بود كه وقتى زن يا مردى از دست ياران هرش خلاصى مىيافت و پيش ياران طاهر مىرفت ، ترس از او مىرفت و ايمن مىشد و زن آنچه را از طلا و نقره يا كالا يا - پارچه داشت نمايان مىكرد تا آنجا كه گفتند : مثال ياران طاهر و مثال ياران هرش و كسان وى و مثال مردم به وقتى كه خلاص مىشدند همانند حصارى است كه خداى تعالى ذكر كرده گويد : « * ( فَضُرِبَ بَيْنَهُمْ بِسُورٍ لَه بابٌ باطِنُه فِيه الرَّحْمَةُ وَظاهِرُه من قِبَلِه الْعَذابُ 57 : 13 ) * » [ 2 
  ] يعنى : و ميانشان ديوارى بر آرند كه درى دارد كه اندرون آن رحمت است و برون آن از روبرويش عذاب .\r\n\r\n","description":"","footnote":"\r\n[ 1 
  ] محول يكى از محلات بغداد بود ، پيوسته به كرخ . معجم البلدان\r\n[ 2 
  ] سوره حديد ( 64 ) آيه 12\r\n","page_name":" 5535 ","page_number":22},
  {"content":"\r\nگويد : و چون بليه اى كه مردم بدان دچار شده بودند به درازا كشيد وضعشان بد شد و در كار خويش فرو ماندند . يكى از جوانان بغداد در اين باب شعرى دارد بدين مضمون :\r\n« وقتى رفاه معاش خوب را از دست دادم « بر بغداد خون گريستم .\r\n« به جاى خرسندى غمها آمد « و به جاى گشادگى تنگدستى آمد .\r\n« بغداد دچار چشم بد حسودان شد « و مردم آن با منجنيق فنا شدند .\r\n« گروهى به آتش بسوختند « نوحه گرى بر غريقى نوحه مىكرد « و صيحه زنى بانگ مىزد : اى روز بد .\r\n« و زنى از فقدان مهربان خويش مىگريست .\r\n« و سيه چشمى اهل ناز ، « كه پيكرش از بوى خوش آگنده بود ، از حريق به غارت شدن پناه مىبرد ، « و پدرش به حريق پناه مىبرد .\r\n« بسا زنان كه چشمان آهو وش داشتند ، « و خنده شان همانند تابش برق بود ، « همانند قربانها كه قلاده ها و حلقه دارد ، « نگران و سرگردان بودند .\r\n« مهربان خويش را ندا مىدادند « اما مهربانى نبود .\r\n","description":"","footnote":"","page_name":" 5536 ","page_number":23},
  {"content":"\r\n« و برادر از برادر جدا شده بود .\r\n« گروهى از دنيا برون شده بودند « و كالايشان در هر بازار به فروش مىرسيد .\r\n« و غريبى كه خانه اش دور بود ، « بى سر در ميان راه افتاده بود .\r\n« در نبرد دو گروه ، وارد شده بود ، « و نمىدانستند از كدام گروه است .\r\n« پسر به پدر خويش نمىپرداخت ، « و دوست بى دوست گريخته بود .\r\n« هر چند چيزهاى گذشته را از ياد ببرم « پيوسته دار الرقيق را به ياد دارم . » گويند : يكى از سرداران خراسان كه با طاهر بود و مردى دلير و جنگاور بود ، روزى براى نبرد برون شد و گروهى را ديد كه برهنه بودند و سلاح نداشتند و از روى بىاعتنايى و تحقيرشان ، به ياران خويش گفت : « همينها كه مىبينم با ما نبرد مىكنند ! » به دو گفته شد : « آرى همينها كه مىبينيمشان آفتند . » گفت : « چه بد مردميد كه از اينان روى مىگردانيد و از آنها بيم مىكنيد ! در صورتى كه سلاح و لوازم و نيرو داريد و دلير و شجاعيد ، كيد اينان كه مىبينم به كجا مىرسد كه سلاح ندارند و لوازم همراهشان نيست و سپر ندارند كه حفظشان كند . » گويد : پس خراسانى كمان خويش را به زه كرد و پيش رفت . يكى از آنها خراسانى را بديد و آهنگ وى كرد ، يك حصير قير آلود به دست داشت و يك توبره زير بغل داشت كه سنگهايى در آن بود . همين كه خراسانى تيرى به او مىافكند ،\r\n","description":"","footnote":"","page_name":" 5537 ","page_number":24},
  {"content":"\r\nعيار جا خالى مىكرد و تير در حصير وى يا نزديك آن مىافتاد كه آن را بر مىگرفت و در محلى از حصير خويش كه براى اين كار مهيا كرده بود و چون جعبه بود مىنهاد و چون تيرى به زمين مىافتاد آن را مىگرفت و بانگ مىزد : يك دانگ ، يعنى بهاى تير يك دانگ است كه به دست آورده . وضع خراسانى وضع عيار چنين بود ، تا خراسانى تيرهاى خويش را تمام كرد ، آنگاه به عيار حمله برد كه او را با شمشير خويش بزند ، وى سنگى از توبرهء خويش برآورد و در فلاخنى نهاد و بيفكند كه به چشم او خورد ، آنگاه سنگ ديگر افكند و اگر خويشتن را حفظ نكرده بود نزديك بود وى را از اسب به زير افكند . خراسانى به تاخت بازگشت و مىگفت :\r\n« اينان آدميزاد نيند ، » گويد : شنيدم كه حكايت او را با طاهر گفتند كه بخنديد و خراسانى را از برون شدن براى نبرد معاف داشت .\r\nگويد : يكى از شاعران بغداد در اين باب شعرى گفت به اين مضمون :\r\n« اين نبردها مردانى را آماده كرد « كه نه قحطانى بودند و نه نزارى ، « گروهى كه جوشن پشمين دارند « و چون شيران گرسنه به نبرد مىآيند .\r\n« سرپوشهاى برگ خرما دارند « كه از زره سر و سپرهاى تراشيده شده « بى نيازشان مىدارد .\r\n« هنگامى كه دليران از نيزه به فرار پناه مىبرند « نمىدانند فرار چيست .\r\n« يكيشان كه برهنه است وزير جامه ندارد « به يك هزار كس حمله مىبرد .\r\n","description":"","footnote":"","page_name":" 5538 ","page_number":25},
  {"content":"\r\n« و اين جوانمرد وقتى با نيزه زند « گويد : اين را از جوانمرد عيار بگير .\r\n« چه بسيار بزرگان كه نبرد گمنامشان كرد « و چه بسيار ماجراجويان طرار را بالا برد . » محمد بن جرير گويد : در اين سال طاهر ملاحان و ديگر كسان را از اينكه چيزى به بغداد وارد كنند ممنوع داشت ، مگر براى كسانى از بغداديان كه از سپاه وى بودند ، و براى اين منظور بر ملاحان مراقب نهاد .\r\n\r\nسخن از اينكه چرا طاهر وارد كردن چيزها را به بغداد ممنوع داشت\r\nو آنچه از وى و از ياران محمد مخلوع رخ داد ؟\r\nچنان كه گفته‌اند سبب آن بود كه وقتى كسانى از ياران طاهر در قصر صالح كشته و زخمدار شدند سخت غمين شد و بر او سخت آمد ، كه هر نبردى داشته بود به سود وى بوده بود و ضرورى نبوده بود ، و چون بر او سخت آمد در آن هنگام دستور ويران كردن و سوختن داد و ما بين دجله و دار الرقيق و در شام و در كوفه تا صراة و آسياهاى ابو جعفر و حومهء حميد و نهر كرخايا و كناسه خانه هاى كسانى را كه با وى مخالفت مىكردند بسوخت و بر ياران محمد شبيخون بردن آغاز كرد و در دل شب بر آنها تاخت ميبرد ، هر روز ناحيه اى را از پس ناحيه اى تصرف مىكرد و خندق مىزد و از جنگاوران ، مراقبان بر آن مىگماشت . ياران محمد ويرانى بيشتر ميكردند و چنان شد كه ياران طاهر ، خانه را ويران مىكردند و مىرفتند ، ياران محمد درها و سقفهاى آن را مىكندند و در كار تعدى براى ياران خويش زيان آميزتر از ياران طاهر بودند .\r\nگويد : يكى از شاعرانشان كه گويند عمرو بن عبد الملك وراق عترى بود در\r\n","description":"","footnote":"","page_name":" 5539 ","page_number":26},
  {"content":"\r\nاين باب شعرى گفت به اين مضمون :\r\n« هر روز رخنه اى داريم كه آن را نمىبنديم « آنها در آنچه مىخواهند چيزى مىافزايند « ولى ما كاستى مىكنيم .\r\n« وقتى خانه اى را ويران كنند ، « ما سقف آن را بر مىگيريم ، « و منتظر خانه اى ديگر جز آن مىمانيم .\r\n« اگر روزى با همه تلاش خويش ، « به كار شر حريص باشند ، « غوغاييان ما از آنها به كار شر حريصترند .\r\n« همه گشادگيهاى سرزمين ما را تنگ كرده‌اند « و در آن كسان دارند و جا گرفته‌اند .\r\n« با طبل شكار را به حركت مىآرند ، « چون از نزديك چهرهء شكارى را ببينند « به شكار آن مىپردازند .\r\n« شرق ولايت و غرب آن را « به تباهى داده‌اند « و نمىدانيم كجا برويم .\r\n« وقتى بيايند آنچه را مىدانند بگويند ، « و چون چيز زشتى ببينند تخمين زنند .\r\n« هيچكس همانند آزموده شبرو ، « كه فرستادهء مرگ است ، « دليران را نمىكشد\r\n","description":"","footnote":"","page_name":" 5540 ","page_number":27},
  {"content":"\r\n« دليرى را كه در همه شهرها شهره است « مىبينى كه وقتى برهنه را ببيند زبونى مىكند .\r\n« وقتى مرد رهرو او را ببيند ، « كه لنگان مىرود ، « از سر ترس پس پس مىرود .\r\n« سر يك كودك را به يكدرم به تو مىفروشد ، « و اگر گويد ارزانتر مىدهم ، ارزانتر مىدهد .\r\n« چه بسيار كس از ما كه يكى از آنها را كشته « و با كشتن وى گناهان از وى برداشته مىشود « قاريان ما نبرد با آنها را مجاز دانسته‌اند « و هيچكس كسى را بى اجازه نكشته است . » و هم او گويد :\r\n« مردمان به كار ويران كردنند و در كار رفتن « كه مردمان به قيل و قال افتاده‌اند .\r\n« اى كه از كارشان مىپرسى « چشمت ترا از پرسيدن بىنياز مىدارد .\r\n« در بغداد كس نمانده « جز آنكه قرين فقر است و عيالمند . » و هم او گويد :\r\n« هر كه بماند يا برود « من هرگز از بغداد نمىروم .\r\n« اگر معاشمان مناسب باشد « ديگر اهميت نمىدهيم كه امام كى باشد . »\r\n","description":"","footnote":"","page_name":" 5541 ","page_number":28},
  {"content":"\r\nعمرو بن عبد الملك عترى گويد : وقتى طاهر ديد كه كسان به كشتار و ويرانى و حريق اهميت نمىدهند دستور داد كه بازرگانان را نگذارند كه چيزى از آرد و ديگر كالاها\r\nاز ناحيهء او به شهر ابو جعفر و ناحيهء شرقى و كرخ برند و دستور داد كه كشتىهاى بصره و واسط را از طرنايا به فرات بازگردانند و از آنجا به محول كبير و صراه و از آنجا به خندق در انبار ، برانند . كشتىهايى را كه زهير بن مسيب تا بغداد بدرقه مىكرد از هر كشتى از هزار تا دو هزار و سه هزار درم و بيشتر مىگرفت كه نرخها بالا رفت و مردمان به تنگناى سخت افتادند و بسياريشان از گشايش و آسايش اميد ببريدند و هر كه از بغداد برون شده بود خرسند بود و هر كه به جا مانده بود از ماندن خويش تأسف داشت .\r\nدر اين سال ابن عايشه از طاهر امان خواست ، وى مدتى در ياسريه به كمك محمد نبرد مىكرده بود .\r\nو هم در اين سال طاهر تنى چند از سرداران خويش را بر اطراف بغداد نهاد ، علاء بن وضاح ازدى را با يارانش و كسانى كه بدانها پيوست در وضاحيه به نزد محول كبير نهاد ، نعيم بن وضاح برادرش را با كسانى از تركان و ديگران كه با وى بودند در مجاورت حومهء ابو ايوب بر كنار فرات نهاد ، آنگاه به مدت چند ماه روز و شب نبرد كرد . هر دو گروه ثبات كردند ، نبردى در كناسه رخ داد كه طاهر به خويشتن بدان پرداخت و بسيار كس از ياران محمد در آن كشته شدند .\r\nگويد : عمرو بن عبد الملك در اين باب شعرى گفت به اين مضمون :\r\n« نبرد روز شنبه ، حديث جاويد شد .\r\n« چه پيكرها ديدم كه افتاده بود ، « و چه پيكرها و بينندگان كه مرگ « در كمين آن بود .\r\n« و تيرى سرگردان بدان رسيد\r\n","description":"","footnote":"","page_name":" 5542 ","page_number":29},
  {"content":"\r\n« و درون كبد را دريد « چه كسان كه بانگ مىزدند : اى پدرم « و كسان ديگر كه بانگ مىزدند : اى پسرم\r\n« و غريقان شناور كه دلير بودند ، « اما هيچكس بجز دختران شهر ، « از فقدانشان نگران نشد .\r\n« چه بسيار مفقود تيره روز ، « كه براى بازماندگان خود عزيز بود .\r\n« از نظارگان نخستين بود و پرهيجان « اگر آنچه را ديد ديده بود باز نمىآمد .\r\n« كهنسال و نو سالى از آنها نماند « طاهر همى بلعيد ، همانند بلعيدن شير « در نبردگاه خيمه زد و چون شير از جاى نمىرفت « چشمان وى به هنگام نبرد ، شرر مىباريد .\r\n« يكى مىگفت : هزار كس را كشتند و بيشتر نبود « يكى مىگفت : « بيشتر بودند و شمار نداشتند . » « كس بود كه از بيم فردا سوى آنها مىگريخت .\r\n« هرگز از آنها كه رفته‌اند يكى را نمىتوان ديد .\r\n« گذشته به روزگاران دراز ، به حال باز نمىآيد .\r\n« به يك ضربت خورده كه جان داشت و نمرده بود « گفتم : واى تو ، اى مسكين « ترا با محمد چه رابطه بود ؟\r\n« گفت : « نه نسبت نزديك بود ، نه همشهريگرى .\r\n","description":"","footnote":"","page_name":" 5543 ","page_number":30},
  {"content":"\r\n« هرگز او را نديده بودم ، « و عطايى از او نگرفته بودم ، » « گفت : « نه از سر گمراهى نبرد كردم ، نه از سر رشاد « فقط براى چيزى نقد كه از او به دستم آيد . »\r\nاز عمرو بن عبد الملك آورده‌اند كه محمد ، زريح غلام خويش را دستور داد كه از پى مالها باشد و به نزد وديعه گيران و ديگران بجويد . به هرش دستور داد كه از او اطاعت كند . وى به كسان ، در خانه هاشان هجوم مىبرد و شبانگاه حمله مىكرد و به گمان مىگرفت بدين سبب اموال بسيار گرفت و مردم بسيار هلاك كرد . كسان ببهانهء حج گريزان شدند و توانگران فرار كردند . قراطيسى در اين باب شعرى گفت به اين مضمون :\r\n« تظاهر به حج كردند اما نيت آن نداشتند ، « بلكه از هرش مىخواستند گريخت .\r\n« چه بسيار كسان كه خرسند بودند « و هرش به محنتشان انداخت « هر كه زريح سوى خانه وى رفت « ذلت ديد و خشمگين شد . » نبرد درب الحجاره در اين سال بود .\r\n\r\nسخن از نبرد درب الحجاره\r\nگويند : اين نبرد نزديك درب الحجاره رخ داد و به نفع ياران محمد بود و ضرر ياران طاهر كه بسيار كس در آن كشته شد . عمرو بن عبد الملك عترى در اين باب شعرى گفت به اين مضمون :\r\n","description":"","footnote":"","page_name":" 5544 ","page_number":31},
  {"content":"\r\n« نبرد شنبه و پيكار درب الحجاره « پاره اى از نظارگان را ببريد .\r\n« و اين از آن پس بود كه جانبازى كردند « اما غوغاييان ما آنها را با سنگ هلاك كردند .\r\n« شور جين به آهنگ كشتار آمد « و گفت مىخواهم امير شما باشم « و هر دزد مشكوك الحالى كه « همه عمر خويش را به سبب دزدى « در زندان به سر كرده بود وى را پذيره شد .\r\n« چيزى به روى نبود كه مستورش كند « . . . ش چون مناره به پا خاسته بود .\r\n« از مقابل آنها روى بگردانيدند ، « در صورتى كه به روزگاران پيش « در هر هجومى ضربت زدن را نيك مىدانسته بودند .\r\n« اينان به نزد ما همانند آنهايند « كه حق همسايه را رعايت نمىكنند « هر كه گمنام بود به سبب نعيم و رونق معاش « به سرورى رسيده « مادرى بد سريرت او را از خانه برون فرستاده ، « كه مادر عيار او غارت مىخواسته .\r\n« به كسان ناسزا مىگويد « و او از فحش بىپرده باك ندارد ،\r\n","description":"","footnote":"","page_name":" 5545 ","page_number":32},
  {"content":"\r\n« و به اشاره نمىگويد .\r\n« اينك دوران آزادهء محترم نيست ، « اين ، دوران فرومايگان بد طينت است .\r\n« به روزگاران پيش ، نبرد ، نبرد بود « اما اكنون ، اى على ، بازرگانى است . » و هم او گويد :\r\n« حصيرى كه پشت آن قيراندود است « محمد در آن جاى دارد و منصور :\r\n« از عزت و امنيت سخن دارند « و مىگويند : حصار را گرفتند .\r\n« ترا از حصار آنها چه سود ! « كه كشته مىشوى يا اسير .\r\n« سوارانتان در نبرد كشته شدند « و بسيارى از خانه هاتان ويرانى گرفت « براى خويشتن سردار يگانه اى بياريد « كه مهذب باشد و چهره اش پر نور .\r\n« اى كه از حال ما مىپرسى « محمد در قصر محصور است . » نبرد باب الشماسيه نيز در اين سال بود كه در اثناى آن هرثمه اسير شد .\r\n\r\nسخن از سبب نبرد باب الشماسيه و اينكه چگونه بود و سرانجام آن چه شد ؟\r\nاز على بن زيد آورده‌اند كه : هرثمه بر كنار نهربين منزلگاه داشت ، ديوارى\r\n","description":"","footnote":"","page_name":" 5546 ","page_number":33},
  {"content":"\r\nو خندقى به دور وى بود . منجنيقها و ارابه ها فراهم آورده بود ، عبد إله وضاح را نيز در شماسيه نهاده بود كه گاهى برون مىشد و بر در خراسان توقف مىكرد .\r\nاز سرانجام مردم اردوگاه بيمناك بود\r\nو نبرد را خوش نداشت ، كسان را به پيروى از خويشتن مىخواند كه وى را ناسزا مىگفتند و تحقير مىكردند . لختى مىبود ، آنگاه مىرفت .\r\nگويد : حاتم بن صقر از سرداران محمد بود و با ياران خويش كه برهنگان و عياران بودند همدل شده بود كه شبانگاهى با عبيد الله بن وضاح مقابل شوند . به ناگهان بوقتى كه عبيد الله بىخبر بود سوى وى رفتند و نبردى كردند كه وى را از جاى خويش براندند ، پشت بكرد و هزيمت شد و اسب و سلاح و كالاى بسيار از او گرفتند و حاتم بن صقر بر شماسيه تسلط يافت .\r\nگويد : خبر به هرثمه رسيد و با ياران خويش بيامد تا عبيد الله را يارى دهد و سپاه را از مقابل وى به جاى خويش براند . ياران محمد به دو رسيدند و در ميانشان نبرد افتاد ، يكى از برهنگان هرثمه را اسير گرفت اما او را نمىشناخت يكى از ياران هرثمه بر آن شخص حمله برد و دستش را قطع كرد و هرثمه را رها كرد كه به هزيمت برفت و خبر وى به مردم اردوگاهش رسيد كه درهم ريخت و مردم آن به فرا راه حلوان گرفتند . ياران محمد به سبب شب و اشتغال به غارت و اسير گرفتن از تعاقب بازماندند .\r\nشنيدم كه مردم اردوگاه هرثمه تا دو روز باز نيامدند و برهنگان با آنچه به دستشان افتاد نيرو گرفتند .\r\nگويد دربارهء اين نبرد اشعار بسيار گفتند كه شعر عمرو وراق از آن جمله است به اين مضمون :\r\n« عريان پيراهن ندارد « صبحگاهان از پى پيراهن مىرود\r\n","description":"","footnote":"","page_name":" 5547 ","page_number":34},
  {"content":"\r\n« بر جوشن دارى كه ديدگان را « از جلوه كور مىكند ، « حمله مىبرد .\r\n« در كف وى نيم نيزه ايست « سرخ كه چون نگينها مىدرخشد « در جستجوى نبرد همانند حريصان « حريص است .\r\n« چنان فرمانبردار است كه گويى « به خوردن نان كلوچه مىرود .\r\n« شيرى مهاجم است كه پيوسته سرور است « اما در شمار دزدان است .\r\n« و در نبرد از شير جسورتر است و مقاومتر « و مرد دلير چون به معرض وى درآيد « مفر ندارد .\r\n« اى بسا دليرى كه سوار را ، « به قيمت ارزان فروخته .\r\n« بانگ مىزند كه آيا كسى هست كه « دلير را به يك مشت خرماى نارس بخرد . » « يكى از ياران هرثمه نيز شعرى گفت به اين مضمون :\r\n« روزگار فنا مىشود اما نبرد آنها تمام نمىشود .\r\n« خانه ها ويران مىشود و مالها كاستى مىگيرد « مردم بر آنچه مىجويند توان ندارند ، « ولى مرگ را از خويش راندن نتوانند .\r\n","description":"","footnote":"","page_name":" 5548 ","page_number":35},
  {"content":"\r\n« سخنى ميارند كه رونق ندارد ، « هر روز اين روسپىزادگان « حكايتها دارند . » گويد : و چون خبر به طاهر رسيد كه برهنگان و حاتم بن صقر با عبيد الله بن - وضاح و هرثمه چه كرده‌اند بر او سخت گران آمد و غمين شد و بگفت تا بالاى شماسيه پلى بر دجله ببندند و ياران خويش را روان كرد و بياراست و با آنها به طرف پل رفت كه سوى برهنگان عبور كردند و با آنها نبردى سخت كردند . طاهر دمبدم ياران خويش را به كمك آنها فرستاد تا ياران محمد را پس راندند و از شماسيه بيرون كردند و عبيد الله بن وضاح و هرثمه را به جايشان برد .\r\nگويد : و چنان بود كه از پى ظفر برهنگان ، محمد به ترميم قصرها و جايگاههاى خويش كه در خيزرانيه بود دو هزار هزار درم خرج كرده بود و ياران طاهر همه را بسوزانيدند ( سقفها طلااندود بود ) و از برهنگان و غارتگران بسيار كس بكشتند .\r\nگويد : عمرو وراق در اين باب شعرى گويد به اين مضمون :\r\n« انس و جن و طاهر بن حسين « صبحگاه دوشنبه به ما تاختند « شبانگاه گروهشان را فراهم آوردند و بانگ زدند « امروز انتقام حسين را [ 1 
  ] بگيريد ، « طبلشان را زدند و هر كه نيزه و بازوى محكم داشت « سوى آنها تاخت .\r\n« اى كه به دشت كشته شدى و به شط افتادى « و دلبستگانش در دو كوهستان طىاند\r\n\r\n","description":"","footnote":"\r\n[ 1 
  ] منظور حسين بن على بن عيسى ماهانى است كه از اين پيش ياد وى رفت . ( م )\r\n","page_name":" 5549 ","page_number":36},
  {"content":"\r\n« اگر مردم توافق كنند به دست تو چه مىماند ؟\r\n« مگر يكى از دو سمت را داشتى :\r\n« مگر وزير بودى يا سردار ؟\r\n« از اين دو سمت دو بودى چنان كه از فرقدين .\r\n« چه بسيار كس كه با دو چشم آمد « كه ببيند چه مىكنند « اما با يك چشم بازگشت « آنچه را هدف كنند خطا نمىكنند « و تير اندازشان بجز دو چشم نمىخواهد\r\n« اى كه دربارهء آنها از من مىپرسى ! « آنها بدترين كسانى بودند كه « در ميان مردمان ديده بودم ، « و بدتر از آنها كس نبود « بدترين حاضرانند و بدترين گذشتگان « و بدترين كسانى كه در ميان انس و جن ديده‌ام . » گويد : محمد از اين كار طاهر خبر يافت ، كه بر او گران آمد و غمين شد و بناليد . دبيرى از آن كوثر گويد كه محمد اين چند شعر را بگفت يا به زبان او گفتند ، به اين مضمون :\r\n« دچار كسى شدم كه به دل « از همه انس و جن دليرتر است .\r\n« و چون قدرت نمايد « همانند ديگران نيست .\r\n« به نزد هر مقتدرى مراقبى دارد ،\r\n","description":"","footnote":"","page_name":" 5550 ","page_number":37},
  {"content":"\r\n« كه او را مىنگرد و مىداند چه مىگويد .\r\n« وقتى غفلت كارها را به تباهى برد « از سر لجاج از كارى غافل نمىماند . » در اين سال كار محمد سستى گرفت و به هلاك خويش يقين كرد و نيز عبد الله بن - خازم بن خزيمه از بغداد به مداين گريخت .\r\nاز حسين بن ضحاك آورده‌اند كه : محمد از عبد الله بن خازم بد گمانى مىنمود و قصد جان و مال وى داشت ، سفلگان و غوغاييان نيز مايهء زحمت او مىشدند و او شبانگاه با عيال و فرزندان خويش بر كشتىها به مداين پيوست و آنجا ببود و در نبردى حضور نيافت .\r\nديگرى گويد : طاهر به او نامه نوشت و تهديد كرد كه املاك وى را مىگيرد و نابودش مىكند كه از وى بيمناك شد و از آن فتنه گريخت و بسلامت ماند ، يكى از خويشاوندان وى در اين باب شعرى گفت بدين مضمون :\r\n« هراس ابن خازم از عوام « و اوباش و سفلگان جماعت نبود « بلكه از صولت شيرى درنده و درهم كوب ، « هراس كرد . » گويد : وضع محمد در ميان مردمان شيوع يافت و بازرگانان كرخ به نزد همديگر رفتند و گفتند : « مىبايد كار خويش را براى طاهر عيان كنيم و به دو بنماييم كه بر ضدش كمكى نكرده‌ايم . » گويد : پس فراهم آمدند و نامه اى نوشتند و ضمن آن به طاهر اعلام داشتند كه شنوا و مطيع و دوستدار ويند ، از آن رو كه خبر يافته‌اند كه اطاعت خدا و عمل به حق و جلوگيرى از مشكوك الحال را مرجح مىدارد . آنها نگريستن نبرد را نيز روا نمىدارند چه رسد به پيكار كردن . كسانى كه حريفان وى شده‌اند از آنها نيند و راههاى\r\n","description":"","footnote":"","page_name":" 5551 ","page_number":38},
  {"content":"\r\nمسلمانان از آن كسان تنگى گرفته ( مردانى كه از جانب كرخيان به نبرد وى مشغولند از آنها نيستند ) يكيشان در كرخ خانه و ملك ندارد بلكه همه\r\nيا راهزنند يا تازيانه دار و تباهكار و زندان ديده‌اند كه جايشان حمامهاست و مسجدها . بازرگانانشان فروشندگان دوره گردند كه خرده چيز مىفروشند و راههاى مسلمانان از آنها تنگى گرفته ( چندان كه مرد در ازدحام كسان به زن مىرسد و از آن پيش كه بگذرند ، درهم مىشوند ) [ 1 
  ] و چندان كه پير از ناتوانى به روى در مىافتد و كسى كه كيسه اى در تصرف و دست خويش دارد از او ربوده مىشود و ما را بر آنها تسلط و توان نيست ، كس از ما هست كه سنگ از راه بر مىدارد به سبب حديثى كه در اين باب از پيمبر صلى الله عليه و سلم آمده چه رسد به كسى كه برداشتنش از راه و به زندان دايم كردنش و پاك كردن ولايت از وى و قطع طمع و فتنه و خبث و راهزنى و دزدى مايه صلاح دين است و دنيا . خدا نكند يكى از ما با تو نبرد كند .\r\nگويند : در اين باب شرحى نوشتند و قومى را فرستادند كه آن را نهانى سوى طاهر برند . مردم صاحب راى و دور نگرشان گفتند : « گمان مىداريد كه طاهر از اين غافل است يا خبر گيران ميانتان نفرستاده و بر شما نگماشته ، چنان كه گويى شما را مىبيند ، راى درست اين است كه خويش را به اين كار ، شهره مكنيد كه بيم داريم اگر يكى از سفلگان شما را ببيند مايه هلاكتان شود و رفتن مال . زحمت در افتادن با اين سفلگان بزرگتر از آن است كه بخواهيد خويشتن را به سبب بيم ، از نبرد طاهر برى كنيد . اگر گنهكار و خطا كار نيز بوديد به گذشت و بخشش وى نزديكتر بوديد ، به خداى تبارك و تعالى توكل كنيد و دست بداريد . » و آنها پذيرفتند و دست بداشتند .\r\nگويد : ابن ابى طالب مكفوف شعرى گفت به اين مضمون :\r\n« راه نشينان را واگذاريد كه به زودى\r\n\r\n","description":"","footnote":"\r\n[ 1 
  ] عبارت چاپ اروپا مشوش است كه با چاپ قاهره تلفيق كردم عبارات ما بين پرانتز از چاپ قاهره گرفته شده . ( م )\r\n","page_name":" 5552 ","page_number":39},
  {"content":"\r\n« پنجه هاى درهم كوب به آنها مىرسد « و پردهء دلهاى محكم را چنان مىدرد « كه راه گور مىگيرند « و خداى همگيشان را « به سبب آرزومندى و بدكارگى « به هلاكت مىرساند . » گويند : هرش با غوغاييان و برهنگان و امثالشان برون شد و سوى جزيرهء\r\nعباس رفت . گروهى از ياران طاهر برون شدند و نبردى سخت كردند . آنجا ناحيه اى بود كه در آن نبردى رخ نداده بود سپس اين سمت محل نبرد شد تا فتح از آنجا رخ داد . نخستين روزى كه در آنجا نبرد كردند ، ياران محمد بر ياران طاهر برترى يافتند چنان كه آنها را تا خانه ابو يزيد سروى پس راندند و مردم حومه اين نواحى كه مجاور در انبار بود هراسان شدند .\r\nگويند : وقتى طاهر چنين ديد سردارى از ياران خويش را سوى آنها فرستاد كه در جبهه هاى بسيار مشغول بود و از آنجا با ياران محمد نبرد مىكرد در اين سمت نبردى سخت داشتند و بسيار كس در صراة غرق شد و كسانى نيز كشته شدند .\r\nعمرو وراق دربارهء هزيمت طاهر در روز نخستين شعرى گفت به اين مضمون :\r\n« منادى طاهر به نزد ما ندا داد « كه اى قوم دست بداريد و در خانه ها بنشينيد « شايد فردا شيرى درنده و غران بيايد ، پس بترسيد « اما غوغاييان از پس نيم شب و پيش از نماز « به روز شنبه بر او تاختند « و در تاريكى شب « جمع وى را آشفته و بىحركت كردند . »\r\n","description":"","footnote":"","page_name":" 5553 ","page_number":40},
  {"content":"\r\nو هم او دربارهء نبردى كه به ضرر ياران محمد بود چنين گفت :\r\n« اى بسا كشته كه وى را نديديم « و نپرسيديمش كه براى چه ؟\r\n« برهنه اى با جهالت و سركشى « با زره دارى رو به رو مىشد « اگر او با نيزه مىآمد « اين با گردنفرازى با وى مقابل مىشد .\r\n« مرد حبشى كسان را بر سر يك پاره كيف مىكشت « پوشش وى آفتاب بود و از همه معاش « به آرزو خرسند بود « حمله مىبرد و بجز سر سپاه نمىكشت « چون على فراهمرد يا علاء يا قريش « اى طاهر از تير پرتاب حبشى حذر كن . »\r\nو هم عمرو وراق در اين باب گويد :\r\n« بغداد رونق داشت « اما رونق آن برفت « هر روز لرزشى از پس لرزش ديگر بدان مىرسد « زمين از ناروا به خداوند بناليد .\r\n« اى كشته تو بر دين درست نبوده اى « اى كاش دانستمى تو كه شبانگاه آمدى « به چه رسيدى ؟\r\n« آيا سوى بهشت روان شدى ؟\r\n« يا سوى جهنم روانى ؟\r\n","description":"","footnote":"","page_name":" 5554 ","page_number":41},
  {"content":"\r\n« سنگى ترا كشت يا با سر نيزه كشته شدى ؟\r\n« اگر از سر نكويى نبرد كردى « هزار حج به عهدهء ما باد . » على بن يزيد به نقل از يكى از خدمه گويد : محمد دستور داد آنچه را در خزينه هاى غارت شده به جا مانده بود بفروشند . اما متصديان هر چه را در آنجا بود نهان داشتند كه دزديده شود ، كار بر محمد سخت شد و آنچه به نزد وى بود تمامى گرفت و كسان مقررى مىخواستند . يك روز كه از آنچه رخ مىداد سخت آزرده بود گفت : « خوش داشتم كه خداى عز و جل هر دو گروه را مىكشت و مردمان را از آنها آسوده مىكرد كه همه كسانى كه با ما هستند يا بر ما ، دشمنانند ، اينان قصد مال مرا دارند و آنها قصد جان مرا » .\r\nگويد : مرا اشعارى به ياد است كه گويند وى گفته بود به اين مضمون :\r\n« اى گروه ياران برويد و مرا واگذاريد « كه همه تان روهاى گونه گون داريد « همانند خلقت انسانها .\r\n« بجز دروغ و آرزوهاى پوچ نمىبينم « ديگر چيزى ندارم « از خزانه داران من بپرسيد .\r\n« اى واى من كه از ساكن بستان « به من چه ها مىرسد . »\r\nگويد : كار محمد سستى گرفت و سپاهش پراكنده شد . كسانى كه در اردوگاه وى بودند به هراس افتادند و بدانستند كه طاهر برترى مىيابد و بر او فيروز مىشود .\r\nدر اين سال عباس بن موسى سالار حج شد كه طاهر به دستور مأمون او را به\r\n","description":"","footnote":"","page_name":" 5555 ","page_number":42},
  {"content":"\r\nاقامهء مراسم فرستاده بود .\r\nدر اين سال عامل مكه داود بن عيسى بود .\r\nآنگاه سال صد و نود و هشتم در آمد .\r\n\r\nسخن از حوادثى كه به سال صد و نود و هشتم بود\r\nاز جمله حوادث سال آن بود كه خزيمة بن خازم به مخالفت محمد بن هارون برخاست و از او جدايى گرفت و از طاهر بن حسين امان خواست و هرثمه وارد سمت شرقى بغداد شد .\r\n\r\nسخن از اينكه چرا خزيمة بن خازم از محمد جدايى گرفت و كيفيت رفتن وى و به اطاعت طاهر در آمدنش چگونه بود ؟\r\nگويند : سبب آن بود كه طاهر به خزيمه نوشت كه اگر كار ميان وى و محمد ببرد و خزيمه تأثيرى در فيروزى وى نداشته باشد ، در كار وى كوتهى نخواهد كرد .\r\nراوى گويد : وقتى نامه طاهر به خزيمه رسيد با معتمدان اصحاب و اهل خاندان خويش مشورت كرد كه به دو گفتند : « به خدا مىبينيم كه اين شخص پشت گردن ما را گرفته ، براى خويشتن و براى ما تدبير كن . » پس خزيمه اطاعت خويش را به طاهر نوشت و به دو خبر داد كه اگر به جاى هرثمه به سمت شرقى جاى گيرد خويشتن را به خاطر طاهر براى هر خطرى آماده مىكند و اعلام كرد كه به هرثمه چندان اطمينان ندارد و او را قسم مىداد كه وى را به كارى نا به دلخواه وا ندارد مگر اينكه تعهد كند كه از وى حفاظت كند و هرثمه را به نزد وى در آرد تا پلها را ببرد و\r\n","description":"","footnote":"","page_name":" 5556 ","page_number":43},
  {"content":"\r\nمطابق رضاى طاهر كار كند اگر چنين تعهد نكند نمىتواند خويشتن را به معرض سفلگان و غوغاييان و عامه و هلاكت در آرد .\r\nگويد : پس طاهر به هرثمه نوشت و ملامتش كرد و به ناتوانى منسوب داشت ، مىگفت : « سپاهيان فراهم آوردى و مالها تلف كردى و آن را بىخبر امير مؤمنان و من به تيول دادى ، در صورتى كه من نياز به مصارف و مخارج دارم ، در مقابل قومى كه نيرويشان سست و كارشان آسان است ، مردد و هراسان مانده اى كه اين خطاست . براى ورود آماده شو كه من ترتيب كار را براى راندن سپاه و بريدن پلها داده‌ام\r\nو اميدوارم كه در اين باب دو كس با تو مخالفت نكند . ان شاء الله . » گويد : هرثمه به دو نوشت : « من بركت راى و ميمنت مشورت ترا مىشناسم ، هر چه مىخواهى فرمان كن كه مخالفت تو نمىكنم . » گويد : طاهر اين را براى خزيمه نوشت .\r\nگويند : وقتى طاهر به خزيمه نامه نوشت به محمد بن على ماهانى نيز همانند آن را نوشت .\r\nگويند : وقتى شب چهار شنبه هشت روز مانده از محرم سال صد و نود و هشتم در رسيد خزيمة بن خازم و محمد بن على به پل دجله تاختند و آن را بريدند و پرچمهاى خويش را بر آن كوفتند و محمد را خلع كردند و دعاى عبد الله مأمون گفتند . مردم عسكر مهدى آرام گرفتند و آن روز در منزلها و بازارهاى خويش بماندند و هرثمه وارد نشد مگر وقتى كه تنى چند از سرداران ديگر بجز آنها بيامدند و براى او قسم ياد كردند كه ناخوشايندى از آنها نخواهد ديد كه از آنها پذيرفت .\r\nحسين خليع درباره قطع شدن پل به وسيلهء خزيمه شعرى دارد به اين مضمون :\r\n« خزيمه بر همهء ما منت دارد « كه رحمان به وسيلهء او آتش پيكار را خاموش كرد\r\n","description":"","footnote":"","page_name":" 5557 ","page_number":44},
  {"content":"\r\n« كار مسلمانان را به خويشتن عهده كرد « راز آنها به بهترين صورتى حمايت كرد « اگر ابو العباس نبود روزگار ما « پيوسته شب و روز دچار ملامت بود « وقتى خاور و باختر ولايت آشفته باشد « اين را براى خزيمه انكار نكنند « به وقتى كه نيزه ها بالا رفته بود « و جانها به شمشير وابسته بود « دو پل دجله را ببريد « كشتن يكى به خاطر كسان بسيار « اگر دنيا به امنيت و آبادى رسد « بسيار نيست . » از يحيى بن سلمه دبير آورده‌اند كه طاهر صبحگاه روز پنجشنبه به شهر شرقى و حومه و كرخ و بازارهاى آن پرداخت و دو پل عتيق و جديد صراة را ويران كرد ،\r\nنبرد پلها نبرد سخت شد و طاهر با ياران خويش سخت گرفت و به خويشتن به پيكار پرداخت ، همراهان وى در دار الرقيق پيكار كردند و حريفان را هزيمت كردند و تا كرخ براندند ، طاهر بر در كرخ و قصر وضاح پيكار كرد و ياران محمد را هزيمت كرد كه عقب رفتند ، طاهر برفت و سركش نداشت تا به زور و با شمشير وارد شد و منادى وى ندا داد كه هر كه در خانه خويش بماند در امان است . آنگاه در قصر وضاح و بازار كرخ و اطراف ، در هر جاى به اندازه نياز سرداران و سپاهيان نهاد و آهنگ شهر ابو جعفر كرد و آنجا را با قصر زبيده و قصر الخلد ، از محل در پل تا در خراسان و در شام و در كوفه و در بصره و ساحل صراة تا مصب آن در دجله با اسبان و لوازم و سلاح در ميان گرفت .\r\n","description":"","footnote":"","page_name":" 5558 ","page_number":45},
  {"content":"\r\nگويد : حاتم بن صقر و هرش و افريقاييان بر پيكار طاهر ثبات كردند و او از پشت حصار مقابل شهر مقابل قصر زبيده و قصر الخلد منجنيقها نهاد و سنگ انداخت .\r\nگويد : محمد با مادر و فرزندان خويش به شهر ابو جعفر رفت ، بيشتر سپاهيان و خواجگان و كنيزانش در كوچه و راهها پراكنده شدند و هيچكس از آنها سر كس نداشت . غوغاييان و سفلگان نيز پراكنده شدند .\r\nعمرو وراق در اين باب شعرى گفت به اين مضمون :\r\n« اى پاكيزه نژاد كه « همانند وى به وجود نيامده « اى سرور پسر سرور « پسر سرور ، پسر سرور « برهنگان محمد به كارهاى نخستين خويش « باز رفتند و دزد و تازيانه دار و ميمون باز شدند « و پوشش ربايى كه سوى زنى عيار « با پوشش زبايى پناه مىبرد « يا بنداى كه زندانها را نقب زده بود « و بى بند شده بود « و سرور نمايى كه به غارت سرورى يافته بود « و سرور نبود « به قدرت تو زبون شدند « و از پس طغيان دراز « آرام گرفتند . » على بن يزيد گويد : روزى من و جمعى به نزد عمرو وراق بوديم ، يكى به نزد ما\r\n","description":"","footnote":"","page_name":" 5559 ","page_number":46},
  {"content":"\r\nآمد و از نبرد طاهر بر در كرخ و فرار كسان از مقابل او سخن آورد .\r\nعمرو گفت :\r\n« جامى به من ده . » و در اين باب شعرى گفت به اين مضمون :\r\n« بگير كه مىرا نامهاست « كه دوا هست و درد نيز هست « وقتى صافى باشد آب آن را به صلاح آرد « و گاه باشد كه آب آن را تباه كند « يكى گويد كه امروز نبردى داشتند و كارها .\r\n« گفتمش : « تو مردى جهالت پيشه اى « و از خيرات فرو مانده اى « بنوش و ما را از گفتگوى آنها معاف دار « كه مردمان وقتى بخواهند صلح مىكنند . » گويد : ديگرى به نزد ما آمد و گفت : « فلان با برهنگان نبرد كرد ، فلان پيش رفت و فلان غارت كرد . » عمرو باز شعرى گفت به اين مضمون :\r\n« چه روزگاريست كه در آن هستيم « كه بزرگان در آن مرده‌اند « اين سفلگان و غوغاييان ميان ما امينان شده‌اند « كه كارى نتوانيم جز آنچه او بخواهد « زمين بناليد و آسمان نيز به خدا بناليد « دين برفت و خونريزى به نزد خداى آسان شد « اى ابو موسى خيرات از تو باد « اينك وقت ديدار رسيده « مىخالص بده كه نديمان آمدند » گويد : و هم عمرو وراق دربارهء نبرد شعرى دارد به اين مضمون :\r\n","description":"","footnote":"","page_name":" 5560 ","page_number":47},
  {"content":"\r\n« اگر خواهى سپاهى اى را به خشم آرى « و بر وى امارت جويى « بگو اى گروه سپاهان « طاهر سوى شما آمد . » گويد : محمد با كسانى كه همراه وى نبرد مىكردند در شهر حصارى شد .\r\nطاهر او را محاصره كرد و درها را بگرفت و آرد و آب و ديگر چيزها را از وى و از مردم شهر باز گرفت .\r\nاز حسين بن سعيد آورده‌اند : كه طارق خادم كه از خواص محمد بوده بود وقتى مأمون بيامد به دو خبر داد كه يكى از روزها كه محمد در محاصره بود ( و يا گفت در آخرين روز از روزهاى خويش ) از او خواسته بود كه خوردنى اى به دو دهد .\r\nگويد : وارد مطبخ شدم و چيزى نيافتم ، پيش حمره عطردار رفتم كه كنيزك جوهر بود و به دو گفتم : « امير مؤمنان گرسنه است ، چيزى پيش تو هست ؟ كه من در مطبخ چيزى نيافتم . » گويد : و او به كنيزكى از آن خويش به نام بنان گفت : « چى پيش تو هست ؟ » و او مرغى و نانى بياورد كه آن را پيش محمد بردم كه بخورد و آب خواست كه بنوشد اما در مخزن نوشيدنيها نبود ، شب آمد و او براى ديدار هرثمه مصمم شده بود ، و آب ننوشيد تا جان داد .\r\nابراهيم بن مهدى كه به هنگام محاصره طاهر در شهر منصور در قصر باب - الذهب با محمد مخلوع بوده بود گويد : شبى محمد برون شد ، مىخواست از ملالتى كه در آن بود تفرج كند . در دل شب به قصر قرار رفت كه بر شاخه صراة بود پايينتر از قصر الخلد ، آنگاه به نزد من فرستاد ، پيش وى رفتم ، گفت : « اى ابراهيم اين شب خوش و زيبايى ماه را در آسمان و نور آن را در آب نمىبينى ؟ اينك با تو كنار دجله‌ايم ،\r\n","description":"","footnote":"","page_name":" 5561 ","page_number":48},
  {"content":"\r\nبه ميخوارگى راغبى ؟ » گفتم : « خدايم به فدايت كند هر چه خواهى . » گويد : پس يك رطل نبيد خواست و بنوشيد ، آنگاه دستور داد كه به من نيز همانند آن نوشانيدند .\r\nگويد : پس بى آنكه از من بخواهد آواز خواندن آغاز كردم كه ميدانستم خلق وى خوش نيست و آنچه را مىدانستم خوش دارد خواندم . گفت : « چه مىگويى دربارهء كسى كه هم آهنگ تو بنوازد ؟ » گفت : « بسيار بدين نياز دارم . » گويد : پس كنيزكى را كه به نزد وى مقرب بود و ضعف نام داشت پيش خواند كه در آن حال كه وى بود از نام وى فال بد زدم ، وقتى كنيز پيش روى وى آمد گفت : « بخوان » و او شعر نابغه جعدى را خواند به اين مضمون :\r\n« به دينم قسم كه كليب ياور از تو بيشتر داشت « و گناهش از تو كوچكتر بود « كه در خون غلطيد . » گويد : آنچه كنيز خواند بر او گران آمد و آن را به فال بد گرفت و گفت : « جز اين بخوان . » و او چنين خواند :\r\n« فراقشان ديدگانم را بگريانيد و بىخواب كرد « جدايى ياران گريه آور است « بليهء روزگارشان پيوسته بر آنها تاخت « تا نابود شدند كه بليهء روزگار هجوم آور است . » به دو گفت : « خدايت لعنت كند مگر جز اين نغمه اى نمىدانى ؟ » گفت : « سرور من ، پنداشتم آنچه را خواندم دوست دارى ، ناخوشايندى ترا نمىخواستم ، چيزى بود كه به خاطرم رسيد . » آنگاه آوازى ديگر آغاز كرد به اين\r\n","description":"","footnote":"","page_name":" 5562 ","page_number":49},
  {"content":"\r\nمضمون :\r\n« سوگند به پروردگار سكون و حركت « كه حادثات بد دامهاى بسيار دارد « اختلاف شب و روز « و گردش ستارگان فلك « براى اين است كه نعيم را از شاهى « كه به ملك دنيا دلبسته است « به شاه ديگر انتقال دهد .\r\n« ملك صاحب عرش دايم ابدى است « نه فانى است و نه شريك دارد . » به دو گفت : « برخيز كه خشم خداى بر تو باد . » گويد : پس كنيز برخاست ، محمد جام بلور خوش ساختى داشت كه آن را زب رياح مىناميد و پيش روى او نهاده بود وقتى كنيزك براى رفتن برخاست به جام خورد و آن را شكست .\r\nابراهيم گويد : شگفت آنكه هر وقت با اين كنيزك مىنشستيم ناخوشايندى در مجلس خويش مىديديم . محمد به من گفت : « واى تو اى ابراهيم مىبينى اين كنيزك چه كرد ؟ آنگاه كار جام رخ داد . به خدا گمان دارم كه كارم نزديك شده . » گفتم : « خداى عمرت را دراز كند و ملكت را نيرو دهد و دوامت دهد و دشمنت را سركوب كند . » گويد : هنوز سخن به سر نرفته بود كه صدايى از دجله شنيدم كه كارى كه دربارهء آن راى مىزديد به سر رفت [ 1 
  ] گفت : « اى ابراهيم آنچه را شنيدم نشنيدى ؟ »\r\n\r\n","description":"","footnote":"\r\n[ 1 
  ] قُضِيَ الأَمْرُ الَّذِي فِيه تَسْتَفْتِيانِ 12 : 41 سوره يوسف ( 12 ) آيه 41\r\n","page_name":" 5563 ","page_number":50},
  {"content":"\r\nگفتم : « نه به خدا چيزى نشنيدم ؟ » گويد : اما شنيده بودم .\r\nگفت : « حركتى مىشنوى ؟ » گويد : نزديك شط شدم و چيزى نديدم ، آنگاه سخن را از سر گرفتيم و صدا تكرار كرد كه كارى كه دربارهء آن راى مىزديد به سر رفت .\r\nگويد : پس محمد غمين از مجلس خويش برخاست و بر نشست و به محل خويش در شهر باز گشت و از آن شب يك شب يا دو شب بيشتر نگذشت كه حادثهء كشته شدن وى پيش آمد ، و اين به روز يك شنبه شش روز يا چهار روز رفته از صفر سال صد و نود و هشتم بود .\r\nاز ابو الحسن مداينى آورده‌اند كه گويد : وقتى شب جمعه هفت روز مانده از محرم سال صد و نود و هشتم فرا رسيد ، محمد بن هارون به فرار از سنگهاى منجنيق كه به دو مىرسيد از قصرى كه در آن بود و آن را خلد مىگفتند سوى مدينة السلام رفت و بگفت تا مجلسها و فرشهاى قصر خلد را بسوزانند و چون بسوختند سوى شهر رفت و اين از پس چهارده ماه دوازده روز كم از آغاز نبرد با طاهر بود .\r\nدر اين سال محمد بن هارون كشته شد .\r\n\r\nسخن از كشته شدن محمد بن هارون\r\nاز محمد بن عيسى جلودى آورده‌اند كه وقتى محمد به شهر رفت و در آنجا قرار گرفت و سرداران وى بدانستند كه وى و آنها در شهر لوازم حصارى شدن ندارند و بيم كردند كه مغلوب شوند ، حاتم بن صقر و محمد بن ابراهيم افريقايى و سرداران وى به نزد محمد در آمدند و گفتند : « وضع تو و وضع ما چنان شده كه مىدانى رايى داريم كه به تو عرضه مىداريم دربارهء آن بينديش و تصميم بگير كه\r\n","description":"","footnote":"","page_name":" 5564 ","page_number":51},
  {"content":"\r\nاميدواريم صواب باشد و خدا در آن خير بسيار نهد ان شاء الله .\r\nگفت : « چيست ؟ » گفتند : « كسان از تو جدايى گرفته‌اند و دشمنت از هر سو در ميان گرفته از اسبان تو يك هزار اسب خوب به جاى مانده راى ما اين است كه از جملهء ابنا هفتصد كس را كه به دوستدارى تو شناخته‌ايم برگزينيم و بر اين اسبان نشانيم و شبانه سوى يكى از اين درها رويم ، كه شب از آن شبداران است و كسى در مقابل ما مقاومت نمىكند ان شاء الله و برون مىشويم تا به جزيره و شام پيونديم ، آنجا سپاهيان اجير مىكنى و خراج مىگيرى و در مملكتى گشاده و ملكى تازه جاى مىگيرى كسان سوى تو مىشتابند و سپاهيان از تعقيب تو باز مىمانند و جز اين چيزها خواهد بود كه خداى تعالى در گذشت شب و روز پيش مىآرد . » گفت : « رايى نكو آورده‌ايد » و بر اين كار مصمم شد ، خبر به طاهر رسيد و به سليمان بن ابى جعفر و محمد بن عيسى\r\nو سندى بن شاهك نوشت كه به خدا اگر او را نگه نداريد و از اين راى نگردانيد همه املاكتان را مىگيرم و جز كشتنتان هدفى نخواهم داشت .\r\nگويد : اينان پيش محمد رفتند و گفتند : « از تصميم تو خبر يافته‌ايم ترا دربارهء جانت به خدا قسم مىدهيم اينان او باشند ، كار محاصره چنان شده كه مىبينى و به تنگنا افتاده‌اند و مىدانند به نزد برادرت و به نزد طاهر و هرثمه به جان و مال خويش امان ندارند كه همگان دانند كه آنها به كار نبرد پرداخته‌اند و در آن سخت كوشيده‌اند . بيم آن داريم كه وقتى ترا ببردند و به دستشان افتادى اسيرت گيرند و سرت را برگيرند و به وسيلهء تو تقرب جويند و ترا وسيلهء امان گرفتن خويش كنند » و براى او مثلها آوردند .\r\nمحمد بن عيسى جلودى گويد : پدر من و يارانش در رواق خانه اى كه محمد و سليمان و يارانش در آن بودند ، نشسته بودند\r\n","description":"","footnote":"","page_name":" 5565 ","page_number":52},
  {"content":"\r\nگويد : وقتى سخن آنها را شنيدند و بدانستند كه محمد از بيم آنكه مبادا كار چنان شود كه گفته‌اند آن را پذيرفته ، آهنگ آن كردند كه به نزد آنها در آيند و سليمان و يارانش را بكشند . آنگاه از اين راى بگشتند و گفتند : « پيكارى از درون و پيكارى از برون ؟ » و دست بداشتند و باز ماندند .\r\nمحمد بن عيسى گويد : وقتى اين در دل محمد اثر كرد و در خاطرش افتاد از تصميم خويش بگشت و امانى را كه به او مىداده بودند كه برون شود پذيرفت و تقاضاى سليمان و سندى و محمد بن عيسى را در اين باب اجابت كرد . به دو گفتند :\r\n« اكنون هدف تو تفريح و سلامت است ، برادرت هر كجا كه بخواهى ترا وا مىگذارد و جايى را خاص تو مىكند و هر چه را كه به كارت آيد و يا هر چه دوست دارى و بخواهى به تو مىدهد . از جانب وى براى تو نگرانى و ناخوشايندى نخواهد بود . » گويد : پس محمد بدين تكيه كرد و پذيرفت كه سوى هرثمه رود .\r\nمحمد بن عيسى گويد : پدر من و يارانش رفتن سوى هرثمه را خوش نداشتند .\r\nاز ياران وى بوده بودند و سليقهء وى را مىدانستند و بيم داشتند كه از آنها دورى كند و جزو خاصان خويششان نكند و منزلتشان ندهد ، پس به نزد محمد رفتند و گفتند : « اگر راى ما را كه به تو گفتيم و صواب است نمىپذيرى و از اين منافقان مىپذيرى رفتن سوى\r\nطاهر براى تو بهتر از رفتن سوى هرثمه است . » محمد بن عيسى گويد : محمد به آنها گفت : « واى شما من از طاهر بيزارم از آن رو كه به خواب ديدم كه بر يك ديوار آجرى ايستاده بودم كه در آسمان بالا رفته بود . پايهء آن عريض بود و استوار كه ديوارى به طول و عرض و استوارى همانند آن نديده بودم ، پوشش سياه و كمربند و شمشير و كلاه و پاپوشم با من بود ، طاهر پاى ديوار بود و همچنان به پايهء آن زد تا ديوار بيفتاد و كلاه من از سرم بيفتاد . من طاهر را به فال بد مىگيرم و از او هراسانم از اين رو رفتن سوى وى را خوش ندارم ، اما هرثمه وابستهء ماست و به جاى پدر است و من نسبت به وى بيشتر انس و اعتماد\r\n","description":"","footnote":"","page_name":" 5566 ","page_number":53},
  {"content":"\r\nدارم . » حفص بن ارميائيل گويد : وقتى محمد خواست از خانهء ( خلافت ) برود و در منزلى كه در بستان موسى بود و پلى آنجا بود قرار گيرد بگفت تا آنجا را فرش كنند و بوى خوش بپراكنند .\r\nگويد : همه شب من و يارانم عطر و بوهاى خوش آماده مىكرديم و سيب و انار و اترج فراهم مىكرديم و در اطاقها مىنهاديم . من و يارانم همه شب بيدار بوديم و چون نماز صبح بكردم يك قطعه عنبر كه صد مثقال بود به اندازهء يك خربزه به پير زنى دادم براى بخور . گفتمش : « من شب بيدار بوده‌ام و سخت در حال چرتم ، ناچار بايد كمى خواب كنم ، وقتى ديدى امير مؤمنان از روى پل مىآيد اين عنبر را در اجاق بنه . » يك اجاق كوچك نقره اى به دو دادم كه آتشى بر آن بود و دستور دادم در آن بدمد تا همه عنبر بسوزد .\r\nگويد : آنگاه وارد كشتىاى شدم و خفتم ، ناگهان پير زن هراسان بيامد و مرا بيدار كرد و گفت : « اى حفص برخيز كه در بليه افتاده‌ام . » گفتم : « چه شده ؟ » گفت : « يكى را ديدم كه بر پل مىآمد و پيكرش همانند پيكر امير مؤمنان بود ، جمعى پيش روى او بود و جمعى پشت سر او بود ، ترديد نكردم كه خود اوست و عنبر را بسوختم و چون بيامد معلوم شد كه عبد الله بن موسى است و اينك امير مؤمنان مىآيد . » گويد : به پير زن ناسزا گفتم و توبيخش كردم .\r\nگويد : عنبر ديگرى مانند آن يكى به دو دادم كه پيش روى محمد بسوزاند كه چنان كرد و اين از ادبارهاى نخستين بود .\r\nعلى بن يزيد گويد : وقتى محاصرهء محمد به درازا كشيد ، سليمان بن ابى جعفر و\r\n","description":"","footnote":"","page_name":" 5567 ","page_number":54},
  {"content":"\r\nابراهيم بن مهدى و محمد بن عيسى از او جدا شدند و همگى به عسكر مهدى پيوستند .\r\nمحمد روز پنجشنبه و روز جمعه و روز شنبه را همچنان محصور در شهر بماند .\r\nگويد : ياران محمد و كسانى كه با وى مانده بودند دربارهء امان خواستن از طاهر با وى سخن آوردند محمد از آنها پرسيد راه نجات از طاهر چيست ؟\r\nسندى به دو گفت : « به خداى اى سرور من ، اگر مأمون به خلاف دلخواه ما و به سبب تيره روزيمان بر ما فيروز شود ، گشايشى جز از جانب هرثمه نمىبينيم . » گفت : « اكنون كه مرگ از هر سو مرا در ميان گرفته هرثمه كجاست ؟ » گويد : كسان ديگر به دو گفتند كه سوى طاهر رود ، به دو گفتند : « اگر براى وى به چيزى قسم ياد كنى كه بدان اعتماد كند كه ملك خويش را به دو مىسپارى ، شايد به تو تكيه كند . » گفت : « راى نادرست آورديد ، من نيز به خطا بودم كه با شما مشورت كردم ، اگر عبد الله برادرم بخويشتن تلاش مىكرد و كارها را به راى خويش عهده مىكرد مگر يك دهم آنچه را كه طاهر براى وى انجام داده انجام مىداد ! وى را كاويده‌ام و راى وى را جسته‌ام و دانسته‌ام كه سر خيانت وى ندارد و از جز او انتظارى ندارد ، اگر اطاعت مرا مىپذيرفت و سوى من مىآمد و همهء مردم زمين به دشمنى من بر مىخاستند ، اهميت نمىدادم . خوش داشتم اين را مىپذيرفت و خزينه هاى خويش را به دو مىدادم ، كارم را به دو مىسپردم و خشنود مىبودم كه در سايهء او بسر - برم ولى چنين اميدى از او ندارم . » سندى به دو گفت : « اى امير مؤمنان راست گفتى ما را پيش هرثمه ببر كه وى چنان مىبيند كه اگر از ملك چشم بپوشى و به نزد وى روى ديگر بر ضد تو كارى نبايد كرد ، به نزد من عهده كرده اگر عبد الله قصد كشتنت را داشت براى دفاع از تو\r\n","description":"","footnote":"","page_name":" 5568 ","page_number":55},
  {"content":"\r\nنبرد كند . شبانه به وقتى كه كسان به خواب رفته‌اند برون شو كه اميدوارم كار ما از مردمان پوشيده ماند . » ابو الحسن مداينى گويد : وقتى محمد مصمم شد كه سوى هرثمه رود و آنچه را مىخواست پذيرفت ، اين كار بر طاهر گران آمد و نخواست وى را فارغ گذارد و بگذارد برون شود . گفت : « وى در حوزهء من است و در سمتى كه من در آنم ، من او را به وسيلهء محاصره و پيكار بيرون كشيدم كه كارش به طلب امان كشيد رضايت نمىدهم كه سوى هرثمه رود و فتح از آن وى باشد . » گويد : و چون هرثمه و سرداران چنين ديدند در منزل خزيمة بن خازم فراهم آمدند ، طاهر و خواص سردارانش پيش آنها رفتند . سليمان بن منصور و محمد بن عيسى و سندى بن شاهك نيز حضور يافتند و راى زدند و به تدبير پرداختند ، به طاهر گفتند كه محمد هرگز به نزد وى نمىشود و اگر تقاضاى وى را نپذيرد ، بيم آن هست كه كار وى چنان شود كه به روزگار حسين بن على ماهانى شد . گفتند :\r\n« شخص وى سوى هرثمه مىرود كه به او و ناحيهء او اعتماد دارد و از تو هراسان است و انگشتر و چوب و برد را به تو مىدهد كه خلافت اين است . اين كار را بتباهى مبر و اين را غنيمت شمار كه خدا آن را آسان كرد . » گويد : طاهر اين را پذيرفت و بدان رضايت داد . پس از آن گفته شد كه وقتى هرش خبر را بدانست خواست به طاهر تقرب جويد و به دو خبر داد كه آنچه ميان وى و آنها گذشته مكرى بوده و انگشتر و برد و چوب همراه محمد به نزد هرثمه برده مىشود طاهر اين را از او باور كرد و پنداشت كه كار چنان است كه براى او نوشته و خشمگين شد و به دور قصر ام جعفر و قصرهاى خلد كمينهاى مسلح نهاد كه نيزه هاى كلفت و تبرها همراه داشتند و اين به شب يكشنبه بود پنج روز مانده از محرم سال صد و نود و هشتم و بيست و پنجم ايلول ماه سريانى .\r\nحسن بن سعيد گويد : طارق خادم به من گفت كه محمد وقتى آهنگ آن داشت كه\r\n","description":"","footnote":"","page_name":" 5569 ","page_number":56},
  {"content":"\r\nبنزد هرثمه رود پيش از رفتن تشنه ، شد براى وى در مخزن نوشيدنيها آب جستم ، اما نيافتم .\r\nگويد : وقتى شب آمد روان شد و آهنگ هرثمه داشت به سبب وعده اى كه ميان وى و او بود ، جامه هاى خلافت را به تن داشت ، جبه اى و عبايى با كلاه دراز ، شمعى پيش روى او بود ، وقتى به خانهء كشيكبانان رسيديم ، به در نقره ، به من گفت : « از چاه كشيكبانان به من آب بده . » كوزه آبى به دو دادم اما از آن چشم پوشيد كه بدبو بود . از آن ننوشيد و سوى هرثمه روان شد اما طاهر كه به خويشتن در خلد كمين كرده بود به دو تاخت . وقتى محمد به كشتى نشست طاهر و يارانش برون شدند و كشتى را با تيرها و سنگها زدند كه به طرف آب پيچيدند ، كشتى وارونه شد و محمد در آب افتاد با هرثمه و هر كه در آن بود . محمد شنا كرد تا عبور كرد و سوى بستان موسى رفت و پنداشت كه غرق وى از حيلهء هرثمه بوده . از دجله گذشت و به نزديك صراة رفت .\r\nابراهيم بن جعفر بلخى عهده دار پادگان بود با محمد بن حميد . وى برادرزادهء شكله مادر ابراهيم بن مهدى بود و چنان بود كه وقتى طاهر يكى از ياران خراسانى خويش را به كارى مىگماشت كسانى را به دو مىپيوست .\r\nگويد : محمد بن حميد كه به لقب طاهرى شهره بود ، محمد را شناخت . طاهر ، محمد بن حميد را در كارها تقدم مىداد وى به ياران خويش بانگ زد كه پايين رفتند و او را گرفتند . وى سوى محمد شتافت و دو پاى او را گرفت و كشيد وى را بر يابويى نشاندند ، روپوشى از روپوشهاى سياه را كه از نخ خام بود روى وى انداختند و به منزل ابراهيم بن جعفر بلخى بردند ، ابراهيم به در كوفه منزل داشت ، يكى را پشت سر وى سوار كردند كه بگيردش كه نيفتد چنان كه با اسيران مىكردند .\r\nخطاب بن زياد گويد : وقتى محمد و هرثمه در آب افتادند طاهر به بستان مونسه شتافت كه مقابل در انبار و جاى اردوگاه وى بود تا به غرق هرثمه متهم نشود .\r\n","description":"","footnote":"","page_name":" 5570 ","page_number":57},
  {"content":"\r\nگويد : وقتى طاهر كه ما نيز با حسن بن على مأمونى و حسن كبير ، خادم رشيد با وى بوديم به در شام رسيد محمد بن حميد به ما رسيد ، پياده شد و نزديك طاهر شد و به دو خبر داد كه محمد را اسير گرفته و او را به در كوفه به منزل ابراهيم بلخى فرستاده است .\r\nگويد : طاهر رو به ما كرد و خبر را با ما بگفت و گفت : « چه مىگوييد ؟ » مأمونى به دو گفت : « مكن » [ 1 
  ] يعنى همانند حسين بن على رفتار مكن .\r\nگويد : پس طاهر غلامى از آن خويش را پيش خواند به نام قريش دندانى و دستور كشتن محمد را به دو داد .\r\nگويد : طاهر نيز از پى وى رفت كه آهنگ در كوفه و محل اردوگاه داشت .\r\nمحمد بن عيسى جلودى گويد : وقتى محمد آماده رفتن شد و اين پس از وقت عشاء بود ، به شب شنبه ، سوى صحن قصر رفت و بر كرسىاى بنشست ، جامه هاى سفيد داشت و عباى سياه ، به نزد وى رفتم و با گرزها پيش روى وى ايستاديم گويد : كتلهء خادم بيامد و گفت : « سرور من ابو حاتم سلامت . مىگويد و مىگويد : « سرور من براى بردنت به وعده گاه آماده‌ام اما راى من اين است كه امشب برون نشوى كه در دجله و روى شط چيزى ديده‌ام كه بدگمان شده‌ام بيم دارم مغلوب شوم و ترا از دست من بگيرند ، يا جانت برود . به جاى خويش بمان تا بروم و آماده شوم و شب آينده بيايم و ترا ببرم كه اگر با من پيكار كنند به دفاع از تو پيكار كنم و لوازم من همراهم باشد . » گويد : اما محمد گفت : « پيش وى باز گرد و بگو مرو كه من هم اكنون پيش تو مىآيم ، به ناچار و تا فردا نمىمانم . » گويد : محمد مضطرب بود و گفت : « كسان و غلامان و كشيكبانانى كه بر در من\r\n\r\n","description":"","footnote":"\r\n[ 1 
  ] اين كلمه در متن به فارسى است . ( م )\r\n","page_name":" 5571 ","page_number":58},
  {"content":"\r\nبوده‌اند پراكنده شده‌اند و بيم دارم اگر صبح شود و خبر پراكندگيشان به طاهر رسد سوى من آيد و مرا بگيرد . » آنگاه اسبى از آن خويش را خواست كه دم كوتاه و پيشانى سپيد و دست و پاى سپيد داشت و آن را زهرى مىناميد ، دو پسر خويش را پيش خواند و آنها را به بر گرفت و ببوييد و ببوسيد\r\nو گفت : « شما را به خدا مىسپارم . » چشمانش اشك آلود شد و اشكهاى خويش را با آستين پاك كردن گرفت . آنگاه برخاست و بر اسب جست ، پيش روى او به در قصر رفتيم و بر اسبان خويش نشستيم .\r\nيك شمع پيش روى او بود وقتى به طاقهاى مجاور در خراسان رسيديم پدرم به من گفت : « محمد دست خود را حايل او كن كه بيم دارم كسى او را با شمشير بزند كه اگر زد ضربت به تو رسد نه او . » گويد : عنان را به گردن اسبم افكندم و دستم را حايل محمد كردم تا به در خراسان رسيديم و دستور داديم كه آن را باز كردند . آنگاه به آبگاه رفتيم ، كشتى هرثمه را ديديم ، محمد به طرف آن رفت . اسب بد قلقى آغاز كرد و روم مىكرد كه آن را با تازيانه بزد و به طرف كشتى برد تا آن را وارد دجله كرد و در كشتى جاى گرفت ، ما اسب را گرفتيم و به شهر بازگشتيم و وارد آن شديم و بگفتيم تا در را ببستند فرياد بگوشمان رسيد ، روى گنبد بالاى در رفتيم و در آنجا ايستاديم كه صدا را بشنويم » احمد بن سلام متصدى مظالم گويد : من از جمله سردارانى بودم كه با هرثمه در كشتى نشسته بودند ، وقتى محمد به كشتى آمد به حرمت وى به پاى ايستاديم ، هرثمه زانو زد و بگفت : « سرور من به سبب نقرسى كه دارم نمىتوانم به پاى ايستم . » آنگاه وى را ببر گرفت و كنار خويش بنشانيد و دستها و پاها و ديدگان وى را بوسيدن گرفت ، مىگفت : « سرور من و مولاى من ، پسر سرور من و مولاى من . » گويد : محمد در چهره هاى ما نگريستن گرفت .\r\n","description":"","footnote":"","page_name":" 5572 ","page_number":59},
  {"content":"\r\nگويد . در عبيد الله بن وضاح نگريست و گفت : « تو كدامى ؟ » گفت : « من عبيد اللهم پسر وضاح . » گفت : « بله ، خدايت پاداش نيك دهد از كار تو دربارهء برف بسيار سپاسگزارم اگر برادرم را كه خدايش باقى بدارد ديدم ترا به نزد او سپاس مىگويم و مىخواهم كه به خاطر من ترا پاداش دهد . » گويد : در اين حال بوديم ، هرثمه گفته بود كشتى به راه افتد كه ياران طاهر كه در زورقها و كشتىها بودند به ما حمله آوردند و سر و صدا راه انداختند و در سكان آويختند . يكيشان سكان را مىبريد ، يكى كشتى را سوراخ مىكرد يكيشان آجر و تير مىانداخت .\r\nگويد : كشتى سوراخ شد و آب وارد آن شد و فرو رفت . هرثمه در آب افتاد كه ملاحى او را در آورد و هر كس از ما به چاره جويى خويش از آب در آمد . محمد را ديدم\r\nكه وقتى به اين وضع دچار شد جامه هاى خويش را بر تن بدريد و خويشتن را در آب افكند .\r\nگويد : من به ساحل رفتم ، يكى از ياران طاهر در من آويخت و مرا به نزديكى برد كه بر كنار دجله پشت قصر ام جعفر بر كرسى آهنينى نشسته بود و آتشى پيش روى او مىسوخت و به پارسى به دو گفت : « اين مرد از آب در آمد از جمله سرنشينان كشتى بود كه در آب افتادند . » به من گفت : « كيستى ؟ » گفتم : « از ياران هرثمه‌ام ، احمد پسر سلام سالار نگهبانان ، وابسته امير مؤمنان . » گفت : « دروغ گفتى به من راست بگوى . » گفتم : « به تو راست گفتم . » گفت : « مخلوع چه كرد ؟ » گفتم : « ديدمش كه جامه هاى خويش را بر تن دريد و خويشتن را در آب\r\n","description":"","footnote":"","page_name":" 5573 ","page_number":60},
  {"content":"\r\nانداخت . » گفت : « اسب مرا بياوريد . » گويد : پس اسب وى را بياوردند كه بر نشست و بگفت تا مرا يدك كنند .\r\nگويد : طنابى به گردن من انداختند و يدكم كردند از كوچه رشديه برفت و چون به مسجد اسد بن مرزبان رسيد ، از دويدن نفسم گرفت و نتوانستم دويدن . آنكه مرا مىبرد گفت : « اين مرد ايستاده و نمىدود . » گفت : « فرود آى و سرش را جدا كن . » به دو گفتم : « فدايت شوم ، چرا مرا مىكشى ، نعمت خداى بر من است و توان دويدن ندارم به فديهء خويش ده هزار درم مىدهم . » گويد : وقتى سخن از ده هزار درم شنيد ، گفتم : « مرا به نزد خويش مىدارى تا صبح شود و فرستاده اى به من مىدهى كه به نزد نماينده‌ام بفرستم ، در خانه‌ام در عسكر مهدى . اگر ده هزار را براى تو نياورد ، گردنم را بزن » گفت : « انصاف دادى . » و بگفت تا مرا سوار كنند كه پشت سر يكى از يارانش سوارم كردند و سوى خانهء يار خويش رفت ، خانهء ابو صالح دبير ، مرا وارد خانه كرد و غلامان خويش را گفت كه مرا نگهدارند و دستورشان داد و تأكيد كرد . آنگاه خبر محمد و افتادن وى را در آب از من باز پرسيد و سوى طاهر رفت كه خبر محمد را با وى بگويد ، معلوم شد وى ابراهيم بلخى است » .\r\nگويد : غلامان وى مرا در يكى از اطاقهاى خانه جاى دادند كه حصيرهايى با دو يا سه متكا در آن بود به روايتى حصيرها پيچيده بود .\r\nگويد : پس در اطاق نشستم ، چراغى نيز در آن نهادند و در را ببستند و به گفتگو نشستند .\r\nگويد : وقتى لختى از شب بگذشت صداى پاى اسبان شنيديم ، آنگاه در را زدند\r\n","description":"","footnote":"","page_name":" 5574 ","page_number":61},
  {"content":"\r\nكه گشوده شد و وارد شدند مىگفتند : « پسر [ 1 
  ] زبيده » گويد : يك مرد برهنه را پيش من آوردند كه شلوار داشت و عمامه اى كه صورت خويش را با آن پيچيده بود ، خرقهء پاره اى نيز بر دوشش بود ، وى را با من نهادند و به كسانى كه در خانه بود سفارش كردند كه وى را نگهدارند و جمعى از خودشان را نيز با مردم خانه نهادند .\r\nگويد : وقتى در اطاق آرام گرفت ، عمامه از صورت وى پس رفت ، معلوم شد محمد است » سخت حيرت زده شدم و پيش خود انا لله گفتم .\r\nگويد : در من نگريستن گرفت . آنگاه گفت : « كدامى ؟ » گفتم : « سرورم ، من وابستهء توام . » گفت : « كداميك از وابستگان ؟ » گفتم : « احمد بن سلام متصدى مظالم . » گفت : « ترا به عنوان ديگر مىشناسم در رقه پيش من مىآمدى ؟ » گفتم : « آرى . » گفت : « پيش من مىآمدى و رفتارى بسيار ظريفانه با من داشتى ، وابسته من نيستى ، بلكه برادر منى و از منى . » آنگاه گفت : « احمد ! » گفتم : « سرور من آمادهء فرمانم . » گفت : « نزديك من شو و مرا به خودت بچسبان كه هراسى سخت دارم . » گويد : او را به خويشتن چسبانيدم و ديدم كه قلب وى به سختى مىطپد ، گويى نزديك بود سينه اش را بشكافد و در آيد .\r\nگويد : همچنان وى را به خويشتن چسبانيده بودم و تسكينش مىدادم .\r\nگويد : آنگاه گفت : « احمد ! برادرم چه شد ؟ »\r\n\r\n","description":"","footnote":"\r\n[ 1 
  ] اين كلمه در متن به پارسى آمده است . ( م )\r\n","page_name":" 5575 ","page_number":62},
  {"content":"\r\nگفتم : « او زنده است . » گفت : « خدا متصدى بريدشان را زشت بدارد كه مىگفت درگذشت . » گويى از نبرد وى عذر مىخواست .\r\nگويد : گفتم : « خدا وزيران ترا زشت بدارد . » گفت : « دربارهء وزيرانم بجز نيكى مگوى كه آنها گناهى ندارند ، من نخستين كس نيستم كه چيزى را جسته و بدان دست نيافته . » گويد : آنگاه گفت : « احمد ، پندارى با من چه مىكنند ؟ پندارى مرا مىكشند ؟\r\nيا قسمهايشان را دربارهء من رعايت مىكنند ؟ » گفتم : « سرورم رعايت مىكنند . » گويد : خرقه اى را كه بر شانه هايش بود پيچيدن گرفت و آن را روى بازوى چپ و راست خود مىكشيد » .\r\nگويد : جبهء مغزى دارى را كه به تن داشتم در آوردم و گفتم : « سرورم اين را روى خودت بينداز . » گفت : « مرا از اين واگذار ، در اينجا خداى عز و جل بهتر است . » گويد : در اين حال بوديم كه در خانه را زدند كه گشوده شد ، يكى به نزد ما آمد كه مسلح بود ، در چهرهء محمد نگريست كه وى را نيك مشخص كند و چون نيك بشناخت ، بازگشت و در را بست ، معلوم شد محمد بن حميد طاهرى است .\r\nگويد : بدانستم كه محمد كشته مىشود .\r\nگويد : نماز عشايم مانده بود ، بيم كردم با وى كشته شوم و نمازم را نكرده باشم » .\r\nگويد : برخاستم كه نماز كنم ، گفت : « احمد از من دور مشو و پهلوى من نماز كن كه هراسى سخت دارم . » گويد : پس نزديك وى شدم و چون نيمشب شد ، يا نزديك شد ، صداى پاى\r\n","description":"","footnote":"","page_name":" 5576 ","page_number":63},
  {"content":"\r\nاسبان را شنيدم ، در را زدند كه گشوده شد ، جمعى از عجمان وارد خانه شدند كه شمشيرهاى برهنه به دست داشتند و چون آنها را بديد بپاخاست و گفت : « انا لله و انا اليه راجعون ، به خدا جانم\r\nدر راه خدا برفت ، چاره اى نيست ؟ فريادرسى نيست ؟ يكى از ابناء نيست ؟ » گويد : بيامدند تا به در اطاقى كه ما در آن بوديم ايستادند ، اما از درون آمدن بماندند ، هر كدامشان به ديگرى مىگفت : « پيش برو . » و همديگر را پيش مىراندند .\r\nگويد : من برخاستم و گوشهء اطاق پشت حصيرهاى پيچيده جاى گرفتم ، محمد نيز برخاست ، متكايى را به دست گرفته بود و مىگفت : « واى شما من عمو زاده پيمبر خدايم ، صلى الله عليه و سلم ، من پسر هارونم ، من برادر مأمونم ، خدا را ، خدا را ، دربارهء خون من رعايت كنيد . » گويد : يكى از آنها به نام خمارويه كه غلام قريش دندانى وابستهء طاهر بود به درون آمد و با شمشير ضربتى به دو زد كه به پيش سرش خورد . محمد با متكايى كه به دست داشت به صورت وى زد و بر او افتاد كه شمشير را از كفش بگيرد . خمارويه فرياد زد : مرا كشت ، مرا كشت ، اين را به پارسى گفت .\r\nگويد : گروهى از آنها به درون آمدند يكيشان با شمشير به تهيگاه محمد زد ، روى وى افتادند و سرش را از پشت بريدند و سرش را برگرفتند و پيش طاهر بردند و پيكرش را بجاى نهادند .\r\nگويد : وقتى سحر شد بنزد پيكر محمد آمدند و آن را در جلى [ 1 
  ] پيچيدند و ببردند .\r\nگويد : صبحگاهان به من گفتند : « ده هزار درهم را بيار و گر نه گردنت را مىزنيم ، » گويد : كس از پى نماينده‌ام فرستادم كه پيش من آمد به دو دستور دادم كه آن\r\n\r\n","description":"","footnote":"\r\n[ 1 
  ] كلمهء متن ،\r\n","page_name":" 5577 ","page_number":64},
  {"content":"\r\nرا بياورد و به دو دادم .\r\nگويد : ورود محمد به شهر به روز پنجشنبه بود و به روز يكشنبه سوى دجله رفت .\r\nاز احمد بن سلام ضمن همين حكايت آورده‌اند كه گويد : وقتى محمد وارد اطاق شد و آرام گرفت به دو گفتم : « خدا وزيران ترا سزاى خير ندهد كه آنها ترا بدينجا رسانيدند . » به من گفت : « برادر ، اينك وقت گله نيست . » آنگاه گفت : « از برادرم مأمون بگو ، زنده است ؟ » گفتم : « آرى ، پس اين پيكار از جانب كيست ، جز از جانب وى نيست . » گفت : « يحيى برادر عامر بن اسماعيل كه در اردوگاه هرثمه متصدى خبر بود به من گفت كه مأمون در گذشته . » گفتم : « دروغ گفته . » گويد : آنگاه گفتم : « اين زير جامه كه به تن تو است ، خشن است ، زير جامه و پيراهن مرا به تن كن كه نرم است . » گفت : « كسى كه وضع وى همانند من باشد اين هم از او زياد است . » گويد : پس ذكر خداى و استغفار را به دو تلقين كردم و استغفار آغاز كرد .\r\nگويد : در اين حال بوديم كه صداى سقوطى آمد كه نزديك بود زمين از آن بلرزد ، ياران طاهر وارد خانه شدند و آهنگ آن اطاق كردند ، در تنگ بود ، محمد با سپرى كه در اطاق با وى بود آنها را نگهداشت و به دو نتوانستند رسيد تا وقتى وى را از پاى بينداختند ،\r\nآنگاه بر او هجوم بردند و سرش را برگرفتند و پيش طاهر بردند و پيكرش را به بستان مونسه بردند كه اردوگاه وى بود .\r\nگويد : در آن وقت عبد السلام بن علاء سالار نگهبانان هرثمه بيامد كه طاهر به دو اجازهء ورود داد ، وى از پلى كه به نزد شماسيه بود عبور كرده بود . گفت : « برادرت سلامت\r\n","description":"","footnote":"","page_name":" 5578 ","page_number":65},
  {"content":"\r\nمىگويد ، خبر چيست ؟ » گفت : « اى غلام تشت را بيار . » گويد : تشت را بياوردند كه سر محمد در آن بود ، گفت : « خبر اين است به دو بگوى . » و چون صبح شد سر محمد را بر در انبار نهاد و از مردم بغداد چندان كس براى ديدن آن برون شدند كه به شمار نبودند ، طاهر بيامد و مىگفت : « سر محمد مخلوع است . » محمد بن عيسى گويد : كه مخلوع را ديده بود كه شپشى بر جامهء وى بود ، گفت :\r\n« اين چيست ؟ » گفتند : « چيزى است كه در جامهء مردمان هست . » گفت : « از زوال نعمت به خدا پناه مىبرم . » و همان روز محمد كشته شد .\r\nاز حسن بن سعيد آورده‌اند كه گفته بود : « دو سپاه ، سپاه طاهر و سپاه بغداد ، از كشته شدن محمد پشيمان شدند به سبب مالهايى كه مىگرفته بودند . » و هم از او آورده‌اند : كه خزانه اى كه سر محمد و سر عيسى بن ماهان و سر ابو السرايا در آن بود به دو سپرده بود .\r\nگويد : در سر محمد نگريستم ، ضربتى بسرش بود ، اما موى سر و ريشش درست بود و چيزى از آن نرفته بود ، رنگ آن نيز به حال خود بود .\r\nگويد : طاهر سر محمد را با برد و چوب و سجاده كه از برگ خرما بود و پنبه در آن بود همراه محمد بن حسن عموزادهء خويش به نزد مأمون فرستاد كه بگفت تا يك هزار درم به دو دادند .\r\nگويد : ديدم كه ذو الرياستين سر محمد را كه بر سپرى بود به دست خويش به نزد مأمون برد كه چون آن را بديد سجده كرد .\r\nعلى بن حمزه علوى گويد : وقتى محمد كشته شد گروهى از خاندان ابو طالب به نزد طاهر آمدند كه در بستان بود ، ما نيز حضور داشتيم كه به آنها چيز داد ، به ما\r\n","description":"","footnote":"","page_name":" 5579 ","page_number":66},
  {"content":"\r\nنيز چيز داد و به مأمون نوشت كه به ما يا به بعضىمان اجازه دهد . سوى مرو رفتيم و سوى مدينه بازگشتيم كه ما را به نعمت تهنيت گفتند . مردم مدينه و ديگر كسان را كه آنجا بودند بديديم و وصف كشته شدن محمد را با آنها بگفتيم كه طاهر ابن حسين غلامى از آن خويش را به نام قريش دندانى پيش خواند و دستور داد او را بكشد .\r\nگويد . پيرى از آنها به ما گفت :\r\n« چه گفتى ؟ » و من با وى بگفتم .\r\nپير گفت : « سبحان الله ، ما اين را روايت مىكرديم كه قريش او را مىكشد و پنداشتم قبيله است كه نام همانند بود . » على بن محمد برمكى گويد : وقتى ابراهيم بن مهدى از كشته شدن محمد خبر يافت انا لله گفت و دير بگريست سپس گفت :\r\n« بر جايگاه اثر ويران شده بگذريد « در قصر خلد كه از سنگ و آجر « و مرمر تراشيده بنا شده بود « و در طلايى داشت .\r\n« آنجا بگذريد و بقدرت خداى قادر « يقين كنيد « از من سخنى بمولاى « فرمانبر و فرمانروا برسانيد « بگوييد اى پسر ولى هدايت « بلاد خدا را از طاهر پاك كن « مگر او را بس نبود كه رگهاى وى را بريد « چون قربانيها كه بكارد قصيات بريده شود « كه اعضاى او را با طناب همى كشيد\r\n","description":"","footnote":"","page_name":" 5580 ","page_number":67},
  {"content":"\r\n« مرگ او را سرد كرده بود « و چشمش از حالت بگشته بود . » گويد : و اين به مأمون رسيد و سخت بر او گران آمد .\r\nمداينى گويد : طاهر فتح را براى مأمون نوشت :\r\n« اما بعد ، حمد خداى تعالى را كه صاحب عزت است و جلال و « ملك و قدرتى كه چون چيزى را اراده كند فقط بدان گويد : باش و بباشد .\r\n« خدايى جز او نيست ، رحمان است و رحيم . از جمله چيزها كه خدا مقرر « كرده بود و استوار داشت و تدبير كرد و تأييد كرد اين بود كه مخلوق بيعت « وى را كاستى دهد و پيمان وى را بشكند و در فتنه افتد و به سبب آنچه كرده « بود كشته شدن بر وى مقرر گشته بود كه خدا ستمگر بندگان نيست [ 1 
  ] . به « امير مؤمنان كه خدا بقايش را دراز كند نوشتم\r\nكه سپاه خداى شهر را با « خلد در ميان گرفت و دهانه ها و راهها و معبرهاى آن را در دجله و اطراف « كوچه هاى مدينة السلام بست و دوران پادگانها نهاده شد و كشتىها و زورقها « با ارابه ها و مردان جنگى به مقابل خلد و در خراسان فرستادم به احتياط از « مخلوع كه مبادا حيله اى كند يا به راهى رود كه طريقى براى برانگيختن « فتنه اى يا احياى آشوبى ، يا ايجاد پيكارى بيابد و اين از آن پس بود كه « خداى عز و جل محصورش كرده بود و مخذول داشته بود . دربارهء پيشنهادى « كه هرثمة بن اعين وابستهء امير مؤمنان به دو كرده بود فرستادگان از پى « يك ديگر مىرسيد كه از من مىخواست كه راه وى را بگشايم تا سوى « هرثمه رود . من و هرثمة بن اعين فراهم آمديم كه در اين باب سخن كنيم و « من آنچه را دربارهء وى كرده بود و در نظر داشت نپسنديدم كه خداى ، وى « را به سختى گرفته بود و اميد وى را از هر گونه حيله و دستاويز بريده بود ، « آذوقه از وى بريده بود و ميان وى و آب نيز حايل شده بود چه رسد به\r\n\r\n","description":"","footnote":"\r\n[ 1 
  ] وَأَنَّ الله لَيْسَ بِظَلَّامٍ لِلْعَبِيدِ 3 : 182 سورهء آل عمران آيهء 182\r\n","page_name":" 5581 ","page_number":68},
  {"content":"\r\n« چيزهاى ديگر ، چندان كه خادمان و كسانش از مردم شهر و آنها كه با وى « به شهر رفته بودند قصد وى داشتند و همدل مىشدند كه به وى تازند كه « جان خويش را به در برند و مطالب ديگر كه براى امير مؤمنان كه خدا « بقايش را دراز بدارد توضيح داده‌ام و اميدوارم به دو رسيده باشد .\r\n« اينك امير مؤمنان را خبر مىدهم كه دربارهء تدبيرى كه هرثمة « ابن اعين وابستهء امير مؤمنان در مورد مخلوع كرده بود و آنچه به دو عرضه « كرده بود و از وى پذيرفته بود انديشه كردم و چنان ديدم كه اگر از مقام « ذلت و حقارتى كه خداى او را برده و به تنگنا و حصارش افكنده خلاصى « يابد فتنه فزونى گيرد و كسانى را كه در اطراف ، انتظار فرصت مىبرند « طمع و نفوذ بيفزايد . اين را به هرثمة بن اعين گفتم كه اميدى را كه به محمد « داده و با وى موافقت كرده نمىپسندم ، و او گفت كه نمىتواند از آنچه براى « وى تعهد كرده باز گردد و من از آن پس كه از انصراف وى از راى خويش « نوميد شدم ، وى را بر اين آوردم كه مخلوع از آن پيش كه در آيد عباى « پيمبر خدا صلى الله عليه و سلم ، و شمشير و چوب را بفرستد آنگاه راه برون « شدن وى را بگشايم كه نمىخواستم ميان من و هرثمه اختلاف افتد و « چنان شويم كه دشمنان در ما طمع آرند ، يا دلها به خلاف آنچه اكنون هستيم « و اتفاق و ائتلاف داريم جدايى گيرد . بنا شد شبانگاه شنبه در وعده گاه « فراهم آييم و من با خواص معتمدانم كه از آنها اطمينان داشتم و به دليرى « و جنگاورى و نيكخواهى مىشناسم برفتم و كار همه كسانى\r\nرا كه از « خشكى و آب به شهر و خلد گماشته بودم از نظر گذرانيدم و سفارش كردم « كه محتاط باشند و بيدار و مراقب و دقيق . آنگاه به در خراسان رفتم ، بجز « لوازمى كه بود كشتىها فراهم كرده بودم كه براى ميعاد ميان خودم و هرثمه « به خويشتن بر آن نشينم با عده اى از خواص معتمدانم و خادمانم كه با\r\n","description":"","footnote":"","page_name":" 5582 ","page_number":69},
  {"content":"\r\n« من بر نشسته بودند در آن جاى گرفتم و گروهى از آنها را سواره و پياده ما - « بين در خراسان و آبگاه و ساحل نهادم . هرثمة بن اعين با لوازم مهيا بيامد « تا به نزديك در خراسان رسيد ، وى با من حيله كرده بود و به مخلوع « نوشته بود كه وقتى به آبگاه رسيد به نزد وى رود تا پيش از آنكه من « بدانم يا عبا و شمشير و چوب را دربارهء آن موافقت شده بود به نزد من « فرستد ، او را ببرد . وقتى مخلوع به نزد گماشتگان من به در خراسان رسيده « بود ، به وقت نمايان شدن وى برخاسته بودند كه بدانند آينده كيست كه « دستور من به آنها رسيده بود و سفارش كرده بودم كه نگذارند كسى « بىدستور من از آنها بگذرد اما وى با شتاب سوى آبگاه رفته بود . هرثمه « كشتى را نزديك آورده بود اما ياران من زودتر از پيمان شكن بدان رسيده « بودند ، كوثر عقبتر آمده بود ، قريش غلام من به دو دست يافته بود كه « عبا و چوب و شمشير را همراه داشته بود كه وى را با هر چه همراه داشته « بود گرفته بود ، ياران مخلوع وقتى ديده بودند كه « ياران من مىخواهند مانع رفتن مخلوعشان شوند ، فرارى شده « بودند ، بعضيشان سوى كشتى هرثمه شتافته بودند كه با آنها وارونه شده « بود و در آب فرو رفته بود ، بعضيشان نيز سوى شهر بازگشته بودند ، « در اين وقت مخلوع خويشتن را از كشتى به دجله انداخته بود كه سوى « ساحل رود و از برون شدن و پيمان شكستن و شعار گفتن پشيمان شده بود .\r\n« گروهى از ياران من كه آنها را ما بين آبگاه در خراسان و ستون صراة « گماشته بودم پيشدستى كرده بودند و او را به قهر و غلبه گرفته بودند بىپيمان « و قرار ، او شعار خويش را گفته بود و به پيمان شكنى باز گشته بود ، يكصد « دانه به آنها عرضه كرده بود كه گويند هر دانه يكصد هزار درم بها داشت ، « اما جز وفا با خليفهء خويش كه خدايش باقى بدارد و حفظ دين و ترجيح\r\n","description":"","footnote":"","page_name":" 5583 ","page_number":70},
  {"content":"\r\n« حقى كه بر آنها فرض بود نخواسته بودند كه خدايش به تسليم آورده بود « و تنها وا گذاشته بود ، هر كدامشان او طالب وى بود كه مىخواست جدا « از يار خويش به نزد من منزلت يابد ، چندانكه ضربتها در ميانشان رفت\r\n« و با شمشيرها به دو پرداختند كه بر سر او نزاع داشتند و دربارهء او سخت « رقابت كردند ، عاقبت خشم خدا و دين وى و پيمبر وى و خليفهء وى « به دو رسيد و كشته شد و خبر آن به من رسيد و بگفتم تا سرش را پيش من « آرند و چون به نزد من آوردند به كسانى كه بر شهر و بر خلد و اطراف « آن گماشته بودم و ديگر كسانى كه در پادگانها بودند دستور دادم به « جاى خويش بباشند و اطراف خويش را محفوظ دارند تا دستور من به « آنها برسد ، آنگاه بازگشتم خداى براى امير مؤمنان كارى بزرگ كرد و به « وسيلهء آن وى و اسلام را ظفر داد .\r\n« و چون صبح شد ، مردمان هيجان كردند و اختلاف كردند ، يكى « كشله شدن وى را باور داشت ، يكى دروغ مىپنداشت . يكى شك داشت « و يكى يقين داشت ، و چنان ديدم كه دربارهء كار وى شبهه از ايشان « بردارم ، سر وى را ببردم كه در آن بنگرند و به معاينه درست در آيد و « حيرت دلهاشان برود و شبهه افكنى فسادخواهان و فتنه انگيزان را ببرد ، « صبحگاه سوى شهر رفتم كسانى كه آنجا بودند تسليم شدند و مردم به « اطاعت آمدند و شرق و غرب مدينة السلام و چهار ناحيه و حومه ها و اطراف « آن بر امير مؤمنان استقرار گرفت ، پيكار از ميان برخاست و به جاى آن « مردم اسلام آرامش يافتند و خدا دغلى را از آنها ببرد و به بركت امير « مؤمنان به امنيت و استقرار و صلح و استقامت و خرسندى و لطف « خداى عز و جل خير بسيار رسانيد و خداى را بر اين سپاس .\r\n","description":"","footnote":"","page_name":" 5584 ","page_number":71},
  {"content":"\r\n« اكنون كه به امير مؤمنان كه خدايش محفوظ دارد مىنويسم در « ناحيهء من دعوتگر فتنه يا فتنه گر يا كوشاى فساد و هيچگونه كس نيست جز « شنواى مطيع حاضر كه خداى شيرينى امير مؤمنان و آرامش زمامدارى « وى را به دو چشانيده است كه در سايهء آن مىچمد و به بازرگانى و كارهاى « معيشت خويش مىپردازد و خدا عهده دار لطفى است كه كرده كه به رحمت « خويش آن را كامل مىكند و با افزون آن منت مىنهد .\r\n« من از خداى مىخواهم كه نعمت خويش را بر امير مؤمنان « خوش كند و افزايش آن را مستمر كند و او را فرصت سپاسدارى دهد و منت « خويش را به نزد وى پياپى و مستمر و پيوسته كند چندان كه خداى به بركت وى و « بركت زمامدارى و ميمنت خلافتش خير دنيا و آخرت را بر او و دوستان « و انصار حقش و جماعت مسلمانان فراهم آرد كه خداى عهده دار و انجامگر « اين است كه وى شنونده است و مدبر آنچه خواهد .\r\n« نوشته شد ، به روز يكشنبه چهار روز مانده از محرم سال صد و - « نود و هشتم . » دربارهء محمد مخلوع آورده‌اند كه وى پيش از كشته شدن و از آن پس كه در شهر جاى گرفت و ديد كه كار روى از او بگردانيده و يارانش نهانى روان مىشوند و سوى طاهر مىروند در بنايى كه در باب الذهب كرده بود و از پيش بنيان آن را دستور داده بود نشست و دستور داد همه سرداران و سپاهيانى را كه با وى در شهر بودند حاضر كنند كه در عرصه فراهم آمدند . از بالا بر آنها نمودار شد و گفت :\r\n« سپاس خدايى را كه بر مىبرد و فرو مىنهد ، مىبخشد و ممنوع مىدارد ، مىبندد و مىگشايد و سرانجام سوى اوست . با وجود بليات زمانه و ناياورى ياران و پراكندگى مردان و رفتن اموال و رخداد بليات و رسيدن مصايب ، او را ستايش مىكنم ، ستايشى كه به سبب آن پاداش بسيار براى من ذخيره نهد و تعزيت نيك سوى\r\n","description":"","footnote":"","page_name":" 5585 ","page_number":72},
  {"content":"\r\nمن فرستد . شهادت مىدهم كه خدايى جز خداى يگانه نيست كه انباز ندارد ، چنان كه براى خويشتن شهادت داده و فرشتگانش نيز براى وى شهادت داده‌اند و اينكه محمد بندهء امين اوست و فرستادهء او به سوى مسلمانان ، صلى الله عليه و سلم ، آمين اى پروردگار جهانيان .\r\n« اما بعد ، اى گروه ابنا كه به هدايت سبقت جسته‌ايد از غفلت من به روزگار فضل بن ربيع كه وزير و مشورتگوى من بود خبر داريد و روزگار او را به جاها كشانيد كه به سبب آن مرا پشيمانى در كار خاصه و عامه لازم آمد تا وقتى كه مرا بيدار كرديد و بيدار شدم و دربارهء همه آنها كه براى خويشتن و شما خوش نداشتم از من ياورى خواستيد ، آنچه را به دست داشتم و قدرتم بدان توانست رسيد كه فراهم آورده بودم يا از نياكانم به ارث برده بودم به شما بذل كردم ، و كسانى را سردارى دادم كه نبايد ، و از كسانى كفايت خواستم كه نداشتند ، خدا مىداند كه چندان كه در توانم بود از پى رضاى شما كوشيدم خدا داند كه شما چندان كه در توانتان بود در بدى با من كوشيديد ، از جمله اين بود كه على بن عيسى پيرو بزرگتان را كه با شما رئوف و مهربان بود همراهتان فرستادم و رفتارتان چنان بود كه تذكار آن به درازا مىكشد كه وقتى دانستم فيروزى از دست رفته گناه را بخشيدم و نيكى كردم و تحمل كردم و خويشتن را تسليت گفتم و مىخواستم كه با پسر دعوتگر بزرگتان عبد الله بن حميد - قحطبى كه افتخار شما به دست پدرش انجام شد و اطاعت شما بوى كمال گرفت ، در حلوان باشيد ، اما به مخالفت وى كارها كرديد كه تاب آن نداشت\r\nو صبر نيارست كرد ، يكى از خودتان شما را مىكشد و شما بيست هزار كس بوديد كه سوى من مىآمديد و بر سرور خويش تاخته بوديد ، همراه سعيد فرد كه شنوا و مطيع وى بودند . آنگاه با حسين بن على به پا خاستيد و مرا خلع كرديد و ناسزايم گفتيد و غارتم كرديد و بداشتيدم و به بندم كرديد و كارها كه از تذكار آن بازم داشته‌ايد كه كينه دلهاتان و تعللتان در كار اطاعت بزرگتر است و بيشتر و ستايش خداى ، ستايش\r\n","description":"","footnote":"","page_name":" 5586 ","page_number":73},
  {"content":"\r\nكسى كه تسليم فرمان اوست و به تقدير او رضا مىدهد . و السلام . » گويند : وقتى محمد كشته شد و غوغا برخاست و سپيد و سياه امان يافتند و مردمان آرام گرفتند طاهر به روز جمعه وارد شهر شد و با كسان نماز كرد و سخنرانى - اى بلاغت آميز كرد و از آيات كوبندهء قرآن در آن آورد آنچه از آن جمله به خاطر مانده اين است كه گفت : « ستايش خدا را كه مالك ملك است ، ملك را به هر كه خواهد دهد و ملك را از هر كه خواهد ستاند ، هر كه را خواهد عزت دهد و هر كه را خواهد زبون كند كه همه چيز به دست اوست و به همه چيز تواناست [ 1 
  ] و آيه هاى ديگر قرآن كه پياپى همديگر بود و به اطاعت و وابستگى جماعت تشويق كرد و ترغيبشان كرد كه به ريسمان اطاعت چنگ زنند . آنگاه سوى اردوگاه خويش برفت .\r\nگويند : وقتى به روز جمعه به منبر رفت و بسيار كس از بنى هاشم و سرداران و ديگران حضور داشتند گفت : » « ستايش خدا را كه مالك ملك است ، و آن را به هر كه خواهد دهد و هر كه را خواهد عزت دهد و هر كه را خواهد زبون كند كه همه چيز به دست اوست و به همه چيز تواناست [ 1 
  ] خدا عمل تبهكاران را به صلح نميارد [ 2 
  ] خدا نيرنگ خيانتكاران را بهدف نميرساند [ 3 
  ] غلبهء ما از دست ما و تدبير ما نبود بلكه خداى براى خلافت خويش برگزيد كه خلافت را ستون دين و قوام بندگان خويش و ضبط نواحى و بستن مرزها و مهيا كردن لوازم و فراهم آوردن غنيمت و اجراى حكم و گسترش عدالت و زنده داشتن سنت كرده و بطالتها و لذتجويى از شهوات گناه آميز و\r\n\r\n","description":"","footnote":"\r\n[ 1 
  ] الحمد لله مالك الملك يوتى من يشاء و ينزع الملك ممن يشاء و يعز من يشاء و يذل من يشاء بيده - الخير و هو على كل شيء قدير\r\n[ 2 
  ] لا يُصْلِحُ عَمَلَ الْمُفْسِدِينَ 10 : 81 سوره يونس ( 15 ) آيه 81\r\n[ 3 
  ] لا يَهْدِي كَيْدَ الْخائِنِينَ 12 : 52 . سوره يوسف ( 12 ) آيه 52\r\n","page_name":" 5587 ","page_number":74},
  {"content":"\r\nپسند موجبات غرور و جستن نعمت و دلبستگى به رونق و صفاى آن را باطل كرد .\r\nشما ديديد كه خداى عز و جل به وعدهء خويش دربارهء آنكه با وى سركشى كرده بود وفا كرد و خشم و عذاب خويش را بر وى فرود آورد به سبب آنكه از پيمان خداى بگشته بود و عصيان وى كرده بود و به خلاف فرمان وى رفته بود ، كه تعبيرات خداى باز دارنده است و عبرتهاى وى هلاكت آور . پس به وثيقهء عصمت اطاعت چنگ زنيد و در اطراف راه جماعت گام زنيد و از سرانجام اهل مخالفت و عصيان بپرهيزيد\r\nكه آتش فتنه افروختند و جماعت الفت را شكافتند و خدا عاقبتشان را خسران دنيا و آخرت كرد . » وقتى طاهر بغداد را گشود به اسحاق معتصم نوشت . بعضيها گفته‌اند اين را به ابراهيم بن مهدى نوشت اما مردمان گويند كه به ابو اسحاق معتصم نوشت :\r\n« اما بعد بر من گران است كه به يكى از خاندان خلافت بىعنوان امير نامه نويسم ولى شنيده‌ام كه راى و هواى خاطر تو با پيمان شكن مخلوع بود اگر چنين باشد همين كه به تو نوشتم زياد است و اگر جز اين باشد درود بر تو اى امير با - رحمت و بركات خداى .\r\nو در زير نامه اشعارى نوشت به اين مضمون :\r\n« اقدام به كارى از آن پيش كه فرصت آن آزموده شود « جهالت است و راى غرور آميز ، مايه فريب است « چه زشت است دنيايى كه در آنجا « خطا كاران چون درستكاران نصيب مىبرند « اما مغرور فريب مىخورد . » در اين سال از پس كشته شدن محمد ، سپاه به طاهر تاخت كه از آنها گريخت و روزى چند نهان شد تا كارشان را سامان داد .\r\n","description":"","footnote":"","page_name":" 5588 ","page_number":75},
  {"content":"\r\n\r\nسخن از اينكه چرا سپاهيان به طاهر تاختند ؟ و سرانجام كار وى و كار آنها\r\nسعيد بن حميد به نقل از پدرش گويد : ياران طاهر\r\nپنج روز پس از كشته شدن محمد به دو تاختند ، مالى به دستش نبود ، به تنگنا افتاد و پنداشت مردم حومه ها در اين كار با آنها موافقند و با آنها بر ضد وى همدستى مىكنند . اما هيچكس از مردم حومه ها در اين باب نجنبيده بود .\r\nگويد : فشار ياران وى سخت شد كه بر خويشتن بترسيد و از بستان بگريخت و سوى عاقر قوب رفت كه چيزى از اثاث وى را غارت كردند .\r\nگويد : طاهر دستور داده بود درهاى شهر و در قصر را حفاظت كنند كه ام جعفر و موسى و عبد الله دو پسر محمد برون نشوند آنگاه بگفت تا زبيده را با موسى و عبد الله پسران محمد از قصر ابو جعفر به قصر الخلد برند ، به شب جمعه دوازده روز مانده از ربيع الاول ببردند ، اما همانشب آنها را در يك كشتى به همينيا برد بر ساحل غربى زاب بالا ، سپس بگفت تا موسى و عبد الله را از راه اهواز و فارس به خراسان پيش عمويشان برند .\r\nگويد : وقتى سپاهيان به طاهر تاختند و مقررى خواستند در انبار را كه كنار خندق بود با دربستان بسوختند و سلاح برهنه كردند و آن روز ، روز بعد بدين گونه بودند و بانگ زدند : « موسى ، اى نصرت يافته » اما مردمان ، برون فرستادن موسى و عبد الله را به وسيلهء طاهر تأييد مىكردند .\r\nگويد : طاهر با سردارانى كه با وى بودند به يكسو رفته بود و براى پيكار آنها آرايش گرفته بود ، وقتى اين خبر به سرداران و سران رسيد سوى وى رفتند و پوزش خواستند و بىخردان و نوسالان را خطا كار شمردند و از او خواستند كه از آنها درگذرد و عذرشان را بپذيرد و از آنها خشنود شود و براى وى تعهد كردند كه تا وقتى\r\n","description":"","footnote":"","page_name":" 5589 ","page_number":76},
  {"content":"\r\nكه با آنها مقيم باشد به كارى ناخوشايند باز نروند .\r\nطاهر گفت : « به خدا از ميان شما برون شدم كه شمشير خويش را در شما نهم ، به خدا قسم ياد مىكنم اگر باز چنين كرديد نظر خويش را دربارهء شما به كار مىبندم و به آنچه خوش نداريد اقدام مىكنم . » و با اين سخن آنها را شكسته كرد و بگفت تا مقررى چهار ماه را به آنها بدهند . يكى از ابناء در اين باب شعرى گفت به اين مضمون :\r\n« امير كه گفتار و كردار او حق است « در جمع گروه حيرتزدگان « قسم ياد كرد « كه اگر در يكى از نواحى ولايت « غوغاگرشان غوغا كند « يا فتنه گرى فتنه آرد « هيچ گروهى از جمع آنها را « همانند مرد عدالت پيشه و مهلت بخش « مهلت نميدهد « تا حادثه اى عظيم بر آنها بيارد « كه ولايت را ويران كند . »\r\nمداينى گويد : وقتى سپاهيان فتنه كردند و طاهر به يكسو رفت سعيد بن مالك و محمد بن ابى خالد و هبيرة بن خازم با تنى چند از پيران مردم حومه ها پيش وى رفتند و براى وى قسمهاى مؤكد ياد كردند كه در آن روزها هيچيك از مردم حومه ها جنبش نكرده‌اند و اين كار موافق راى آنها نبوده و آن را نمىخواسته‌اند و تعهد كردند كه ناحيه خويش را سامان دهند و هر كدامشان در ناحيهء خويش بدانچه وظيفهء اوست قيام كند تا از ناحيهء وى چيزى ناخوشايند به طاهر نرسد . عميره ، ابو شيخ بن -\r\n","description":"","footnote":"","page_name":" 5590 ","page_number":77},
  {"content":"\r\nعميرهء اسدى و على بن يزيد با تنى چند از پيران ابناء نيز پيش وى رفتند و گفتارشان همانند ابو خالد و سعيد و هبيره بود كه راى نكوى ابناء و اطاعت مطلقشان را به دو خبر دادند و اينكه در هيچيك از اعمالى كه ياران وى در بستان كرده بودند دخالت نداشته‌اند و او خوشدل شد اما به آنها گفت : « قوم مقرريهاشان را مطالبه مىكنند و مالى به نزد من نيست . » گويد : سعيد بن مالك بيست هزار دينار براى آنها تعهد كرد و به نزد طاهر برد كه بدان خوشدل شد و به اردوگاه خويش رفت ، به بستان .\r\nگويد : طاهر به سعيد گفت : « اين را از تو مىپذيرم كه دين من باشد . » گفت : « بلكه اين دهشى است اندك ، از جانب غلام تو از جمله حقى كه از تو بر او واجب است . » گويد : پس طاهر آن را از وى پذيرفت و بگفت تا مقررى چهار ماه سپاه را بدهند كه خشنود شدند و آرام گرفتند .\r\nمداينى گويد : يكى با محمد بود به نام سمرقندى كه از منجنيقهايى كه بر كشتيها بود از دل دجله سنگ مىانداخت . بسا مىشد كه عمل مردم حومه ها نسبت به ياران محمد كه مقابلشان بودند سختى مىگرفت و كس پيش وى مىفرستاد كه مىآوردش و به آنها سنگ مىانداخت ، سنگ اندازى بود كه سنگش خطا نمىكرد و هيچكس مانند وى مردم را با سنگ نمىكشت .\r\nگويد : وقتى محمد كشته شد پل ، بريده شد و منجنيقهايى كه در دجله بود و از آن سنگ افكنده مىشد سوخته شد ، سمرقندى بر خويشتن بيمناك شد و ترسيد كه كسى از خونخواهان به طلب وى بر آيد و نهان شد . كسان از پى وى بر آمدند و او استرى به كرايه گرفت و به فرار به طرف خراسان روان شد . برفت تا در اثناى راه يكى به او رسيد و او را بشناخت و چون از او بگذشت آن مرد به مكارى [ 1 
  ] گفت :\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5591 ","page_number":78},
  {"content":"\r\n« واى تو با اين مرد كجا مىروى ، به خدا اگر تو را با وى به دست آرند كشته مىشوى و آسانترين بليه اى كه به تو مىرسد اين است كه محبوس شوى . » مكارى گفت : « انا لله و انا اليه راجعون . به خدا نام وى را دانسته‌ام و آن را شنيده‌ام . خدايش بكشد . » گويد : مكارى به نزد ياران خويش رفت ، يا به پادگانى كه بدان رسيده بود ، و خبر سمرقندى را با آنها بگفت آنها از ياران كندغوش بودند كه از جمله ياران هرثمه بود .\r\nسمرقندى را گرفتند و به نزد هرثمه فرستادند ، هرثمه نيز او را به نزد خزيمة بن خازم فرستاد ، خزيمه نيز وى را به يكى از خونخواهان داد كه وى را به كنار دجله برد ، بر سمت شرقى كه زنده بردار شد .\r\nگويند : وقتى مىخواستند او را به دارش ببندند مردم بسيار فراهم آمدند و او پيش از آنكه بسته شود مىگفت : « شما ديروز مىگفتيد : اى سمرقندى خدا دستت را نبرد . و امروز سنگها و تيرهايتان را آماده كرده‌ايد كه بر من افكنيد . » راوى گويد : وقتى دار را بالا بردند سوى وى رفتند و سنگ و تير انداختند و با نيزه ها ضربت زدند تا او را كشتند . پس از مرگش نيز مىانداختند . روز بعد او را بسوختند . آتشى آوردند كه وى را با آن بسوزند و آن را بر افروختند اما افروخته نشد . نى و هيزم بر او انداختند و بيفروختند كه قسمتى از او بسوخت و سگان قسمتى را پاره پاره كردند و اين به روز شنبه بود دو روز رفته از صفر .\r\n\r\nسخن از وصف محمد بن هارون و كنيهء او و مدت خلافتش و مقدار عمرش\r\nهشام بن محمد گويد ، و غير او نيز ، كه محمد بن هارون ، ابو موسى به روز پنجشنبه يازده روز مانده از جمادى اول سال صد و نود و سوم زمامدار شد و به شب يك شنبه شش روز مانده از صفر سال صد و نود و هشتم كشته شد . مادرش زبيده بود\r\n","description":"","footnote":"","page_name":" 5592 ","page_number":79},
  {"content":"\r\nدختر جعفر اكبر پسر ابو جعفر بنابر اين مدت خلافتش چهار سال و هشتماه و پنج روز بود . به قولى كنيه اش ابو عبد الله بود .\r\nاما از محمد بن موسى خوارزمى آورده‌اند كه خلافت در نيمه جمادى الاخر سال صد و نود و سوم به محمد رسيد و در همان سال كه زمامدار شد ، داود ابن عيسى سالار حج شد ، وى عامل مكه بود و ابو البخترى به كار ولايتدارى وى بود .\r\nگويد : محمد ده ماه و پنج روز پس از زمامدارى خويش عصمة بن ابى عصمه را به ساوه فرستاد . سه روز رفته از ماه ربيع الاول براى پسر خويش موسى پيمان ولايت عهد نهاد . سالار نگهبان وى على بن عيسى ماهانى ، بود .\r\nبه سال صد و نود و چهارم على بن رشيد سالار حج شد . عامل مدينه اسماعيل ابن عباس بود . عامل مكه داود بن عيسى بود . از وقتى كه براى\r\nپسر خويش پيمان نهاد تا تلاقى على بن عيسى و طاهر ابن حسين و كشته شدن على بن عيسى ، به سال صد و نود و پنجم ، يك سال و سه ماه و بيست و نه روز بود .\r\nگويد : مخلوع به شب يكشنبه پنج روز مانده از محرم كشته شد .\r\nگويد : زمامدارى وى با دوران فتنه چهار سال و هفت ماه و سه روز بود و چون محمد كشته شد و خبر آن ضمن مكتوب طاهر به مأمون رسيد ، به روز سه شنبه دوازده روز رفته از صفر سال صد و نود و هشتم ، مأمون خبر را عيان كرد و به سرداران اجازهء ورود داد كه به نزد وى رفتند . فضل بن سهل برخاست و نامه و خبر را خواند و به دو تهنيت ظفر گفتند و خداى را براى وى بخواندند .\r\nگويد : از پس كشته شدن محمد نامهء مأمون دربارهء خلع قاسم بن هارون به نزد طاهر و هرثمه رسيد كه آن را عيان كردند و دربارهء آن نامه ها فرستادند ، نامهء خلع قاسم به روز جمعه دو روز مانده از ماه ربيع الاول سال صد و نود و هشتم\r\n","description":"","footnote":"","page_name":" 5593 ","page_number":80},
  {"content":"\r\nخوانده شد .\r\nهمه عمر محمد چنان كه شنيده‌ام بيست و هشت سال بود . وى نكو اندام و نيمه طاس و سپيد رنگ و كوچك چشم بود با بينى عقابى ، نكو روى و چاق و چهار شانه بود ، مولد وى در رصافه بود .\r\nگويند : وقتى طاهر او را بكشت شعرى خواند به اين مضمون :\r\n« خليفه را در خانه اش كشتم « و اموالش را به كمك شمشير « به غارت دادم . » و هم او گفت :\r\n« به قدرت و زور بر مردم شاهى كردم « و جباران بزرگ را به قتل رسانيدم « خلافت را سوى مرو كشانيدم « كه سوى مأمون همى شتافت . »\r\n\r\nسخن از آنچه درباره محمد و رثاى وى گفته‌اند\r\nاز جمله در هجاى وى گفته‌اند :\r\n« اى ابو موسى بر تو نمىگرييم چرا ؟\r\n« به سبب طربناكى و ترويج تفريح « و ترك نمازهاى پنجگانه به هنگام آن « از روى دلبستگى به آب انگور .\r\n« بر شنيف نيز نمىگريم « از محنت كوثر نيز بيمناك نيستم\r\n","description":"","footnote":"","page_name":" 5594 ","page_number":81},
  {"content":"\r\n« وى نمىدانست اندازهء رضايت چيست « و نمىدانست اندازهء غضب چيست .\r\n« تو در خور شاهى نبودى « و عربان در كار شاهى اطاعت تو نكردند « اى كه بر او مىگريى ، ديده آن كس « كه ترا مىگرياند ، نگريد مگر از شگفتى « بر تو نمىگرييم كه ما را « دستخوش منجنيقها كردى « و گاهى دستخوش غارت « و نيز دستخوش كسانى كه ما را « بندگان خويش كردند « و دم بر سر همى جست .\r\n« در شكنجه و محاصرهء خستگى افزاى ، بوديم « كه راهها بسته بود و راه طلب نبود « پنداشته‌اند كه تو زنده اى و برمىخيزى « هر كه چنين گفته دروغ گفته « كاش آن كس كه بر كنار از جمع « چنين گفته به جايى رود كه او رفت « خداى كشتن وى را بر ما فرض كرده بود « و چون خداى كارى را واجب كند ، بايد كرد « به خدا براى ما مايهء فتنه بود « خدا بر او خشم آرد و مقرر دارد . »\r\nمحمد بن احمد هاشمى گويد : لبابه دختر على بن مهدى شعرى گفت به اين مضمون :\r\n","description":"","footnote":"","page_name":" 5595 ","page_number":82},
  {"content":"\r\n« بر تو مىگريم نه به خاطر نعيم و مؤانست « بلكه براى مكارم و نيزه و سپر « بر هلاك شده اى مىگريم كه به مصيبت وى دچار شدم « و مرا پيش از شب عروسى بيوه كرد . » به قولى اين شعر از آن دختر عيسى بن جعفر است كه براى محمد نامزد شده بود . حسين بن ضحاك اشقر ، وابستهء باهله نيز شعرى به رثاى محمد گفت .\r\nحسين از نديمان وى بوده بود و كشته شدنش را باور نداشت و انتظار رجعت وى را داشت . شعر چنين است :\r\n« اى بهترين خاندان خويش « و گر چه پندارها دارند « من بر تو افسرده و غمينم .\r\n« خداى مىداند كه از غم « جگرى داغدار دارم و چشمى اشكبار « اگر از اين بليه كه ديدم غمين باشم « بيش از آنچه مىگويم به خاطر دارم « چرا نماندى كه براى هميشه حاجت ما را ببرى « و تلف از آن غير تو نشد .\r\n« از پس خليفگان سلف بودى « اما باشد كه پس از تو كس نباشد « قوم تو از پس غفلتشان « آسوده نخوابند « كه من از پس آن غفلت دشمنشان دارم .\r\n« با شكست حرمت تو حرمت حرم پيمبر را\r\n","description":"","footnote":"","page_name":" 5596 ","page_number":83},
  {"content":"\r\n« كه پرده ها بر آن بود شكستند « خويشان تو كه از ياريت بازماندند « به پا خاسته‌اند و همگيشان به ذلت معترفند « وقتى كه بر ساحل حضور داشتند « آنچه را غيرتمند والامنش مىكند « نكردند « حريم پدرشان را به اغيار واگذاشتند « و زنان مصون بانگ و فغان داشتند .\r\n« دوشيزگانشان از حيرت محل خلخال خويش را نمودند « و ميانسالانشان بناليدند « سر پوشهاشان به غارت رفت « نقابدار عيان شد و بر سر گوشواره ها نزاع شد « گويى آنها به هنگام غارت شدن « مرواريدها بودند كه صدفشان رفته بود .\r\n« شاهى بود كه تقدير ، ملك وى را « كاستى داد و سستى گرفت « و حوادث دهر گونه گون است .\r\n« هرگز از پى تو براى ما « عزت و حرمتى نمىماند « از مكتوبها كه مايهء شرف بود « و كفر خيانتكاران را نمودار مىكرد « بيم نكردند .\r\n« چگونه از پى پيمان خداى او را بكشتى\r\n","description":"","footnote":"","page_name":" 5597 ","page_number":84},
  {"content":"\r\n« كه قتل از پس ايمنى افراط كارى است .\r\n« فردا به هنگام سرانجام « نيروى خدا را خواهيد شناخت « برويد و درنگ كنيد .\r\n« مايهء اميد من بودى كه بدان توانگر شدم « كه برفت و تأسف بجاى آن آمد « از پى تو نظم آشفته شد . منكر ، معروف شد « و معروف به جاى منكر نشست .\r\n« از فقدان تو جمع پراكنده است « دنيا بيهوده است و خاطر پريشان . »\r\nاز موصلى آورده‌اند كه وقتى طاهر سر محمد را به نزد مأمون فرستاد ذو - الرياستين بگريست و گفت : « شمشيرها و زبانهاى مردمان را بر ضد ما به كار انداخت ، دستورش داده بوديم وى را اسير بفرستد و او را كشته فرستاد . » گويد : مأمون به دو گفت : « آنچه شد ، شد ، براى عذرجويى تدبيرى كن . » گويد : كسان نوشتند و بسيار نوشتند ، احمد بن يوسف يك وجب كاغذ آورد كه در آن نوشته بود :\r\n« اما بعد ، مخلوع به نسب و تخمه ، همتاى امير مؤمنان بود ، اما خداى در كار زمامدارى و حرمت ميان وى و او جدايى آورد از آن رو كه از مصونيت دين دورى گرفت و از كار فراهم آوردن مسلمانان برون شد ، خداى عز و جل به حكايت خبر پسر نوح گويد : وى از خاندان تو نبود كه وى عملى ناشايسته بود [ 1 
  ] كه هيچ كس را بر معصيت خداى اطاعت نبايد كرد ،\r\nو جدايى اگر بسبب خداى باشد روا بود . وقتى اين نامه را به امير مؤمنان مىنويسم كه خدا مخلوع را كشته و جامهء پيمان شكنى را\r\n\r\n","description":"","footnote":"\r\n[ 1 
  ] إِنَّه لَيْسَ من أَهْلِكَ إِنَّه عَمَلٌ غَيْرُ صالِحٍ 11 : 46 . . . سوره . . . 11 آيه 46\r\n","page_name":" 5598 ","page_number":85},
  {"content":"\r\nبر او پوشانيده و كار امير مؤمنان را به ثمر رسانيده و وعدهء خويش را نسبت به وى انجام داده و آنچه را از وعدهء درست وى انتظار مىرفت به سر برده ، كه به وجود وى از پس جدايى الفت آورده و امت را از پى تفرقه فراهم كرده و آثار اسلام را از پس محو شدن احيا كرده . »\r\n\r\nسخن از بعضى روشهاى مخلوع ، محمد بن هارون\r\nحميد بن سعيد گويد : وقتى محمد زمامدار شد و مأمون به دو نوشت و بيعت كرد ، خواجگان جست و بخريد و بهاى گران داد و آنها را براى خلوت شب و روز و ترتيب خوردنى و نوشيدنى و امر و نهى خويش نهاد . گروهى از آنها را به خدمت گرفت كه جراديه شان ناميد و گروهى از حبشيان كه غرابيه شان ناميد و از زنان آزاده و كنيز دورى گرفت و آنها را به كنار زد . يكى از شاعران در اين باب شعرى گويد به اين مضمون :\r\n« اى كه در طوس دير بمانده اى « و از آنچه جانها را فداى آن مىكنند « دور مانده اى « براى خواجگان شوهرى به جا نهاده اى « كه شئامت آنها را تحمل مىكند « اما نوفل كه كار مربوط به اوست و بدر « و چه همنشينانند « عصمى بشار نيز به وقتى كه به نزد وى « نامشان را ببرند نصيب ناچيز ندارد « وقتى جامها پيموده شود « حسن كوچك نيز به نزد وى\r\n","description":"","footnote":"","page_name":" 5599 ","page_number":86},
  {"content":"\r\n« وضعى پستتر ندارد « قسمتى از عمر وى از آن آنهاست « و در قسمتى شراب ناب مىنوشد « زنان زيبا روى به نزد وى نصيبى ندارند « مگر پيشانى چين خورده و چهرهء عبوس « اگر سر قوم چنين عيبناك باشد « چگونه ما به دنبال چنين سرى سامان خواهيم داشت ؟\r\n« اگر آن كه در خانهء طوس مقام دارد « مىدانست ، اين بر او گران مىبود . » حميد گويد : وقتى محمد به شاهى رسيد به همه ولايتها فرستاد به طلب عملهء طرب او آنها را به خويش پيوست و مقرريها بر ايشان معين كرد و در كار خريد اسبان خوب بكوشيد ،\r\nحيوانات وحشى درنده و پرنده و جز آن فراهم كرد و از برادران و مردم خاندان و سرداران خويش رو نهان كرد و حقيرشان كرد و هر چه را در بيت المالها بود با جواهراتى كه به نزد وى بود ميان خواجگان و همنشينان خويش تقسيم كرد و بگفت تا براى تفريحگاهها و محل خلوتها و سرگرميها و بيهوده سريهاى وى در قصر الخلد و خيزرانيه و بستان موسى و قصر عبد ويه و قصر معلى و رقه كلواذى و در انبار و بناورى و هوب مجلسها به پا كنند و بگفت تا پنج كشتى بسازند ، بر روى دجله همانند شير و فيل و عقاب و باز و اسب و در كار آن مالى گزاف خرج كرد .\r\nگويد : ابو نواس به سپاس وى شعرى گفت به اين مضمون :\r\n« خداى براى امين مركبان مهيا كرد « كه براى صاحب محراب [ 1 
  ] مهيا نكرده بود « مركبان وى به خشكى مىرفت\r\n\r\n","description":"","footnote":"\r\n[ 1 
  ] كنايه از سليمان پيمبر است .\r\n","page_name":" 5600 ","page_number":87},
  {"content":"\r\n« اما او سوار بر شير بيشه بر آب مىرود « شيرى كه دستهاى خويش را گشوده و همى رود « با دهان گشوده و دندانهاى تيز .\r\n« وى را با لگام و تازيانه « و پاشنه زدن در ركاب « آزار نمىدهد .\r\n« مردمان وقتى ترا ديدند « كه بر تصوير شيرى چون ابرها مىروى « شگفتى كردند .\r\n« وقتى ترا ديدند كه بر آن مىروى « تسبيح گفتند « چگونه مىبود اگر مىديدند كه روى عقابى « كه سينه و منقار و دو بال دارد « موجى را از پس موج مىشكافى « و از پرندهء آسمان كه رفت و آمد آن را « شتابان دانسته‌اند « سبق مىگيرى .\r\n« خدا بر امير مبارك كند و او را « باقى بدارد .\r\n« شاهى كه ستايش به او نارساست « هاشمى اى كه توفيق صواب دارد . » از حسن بن ضحاك آورده‌اند كه امير كشتى بزرگى ساخت كه سه هزار هزار درم « بر آن خرج كرد ، و يكى ديگر ساخت به شكل چيزى كه به دريا هست و آن را دلفين گويند .\r\n","description":"","footnote":"","page_name":" 5601 ","page_number":88},
  {"content":"\r\nو ابو نواس حسن بن هانى در اين باب شعرى گفت به اين مضمون :\r\n« ماهتاب شب بر دلفين نشست « و بر آب رفت « دجله با زيبايى خويش روشنى گرفت « و سكان نيز روشنى گرفت و به خرسندى آمد « ديدهء من چون آن مركبى نديده « كه اگر برود يا بگردد نكو باشد « وقتى پاروهايش آن را به حركت وا دارد « بر آب شتابان رود يا آهسته « خدا آن را خاص امين كرده « كه به تاج شاهى تاجدار شده . » از احمد بن اسحاق بن برصوما نغمه گر آورده‌اند كه عباس بن عبد الله از مردان معتبر بنى هاشم بود ، به دليرى و خرد و بخشش ، و خادمان بسيار داشت . خادمى داشت كه از همه خادمان به نزد وى ممتاز بود به نام منصور . اين خادم از او آزرده شد و سوى محمد گريخت و بنزد وى آمد كه در قصر ام جعفر بود كه آن را قرار مىگفتند . محمد او را به نيكوترين وضعى پذيرفت و به نزد وى اعتبارى شگفتانگيز يافت .\r\nگويد : روزى آن خادم با گروهى از خادمان محمد كه آنها را شمشير داران ( سيافه ) مىگفتند بر نشست و بر در عباس بن عبد الله گذشت كه مىخواست با اين كار وضع و حالى را كه بر آن بود به خادمان عباس بنماياند .\r\nگويد : خبر به عباس رسيد كه به تاخت برفت ، پيراهنى به تن داشت و سر برهنه بود ، گرزى به دست داشت كه چرم ؟ بر آن بود ، در بازارچهء ابى الورد به دو رسيد و و لگامش را بگرفت . آن خادمان با وى به نزاع آمدند ، به هر كدامشان كه ضربتى مىزد سستى مىگرفت . عاقبت از او پراكنده شدند خادم را كشيد بياورد و وارد خانهء خويش\r\n","description":"","footnote":"","page_name":" 5602 ","page_number":89},
  {"content":"\r\nكرد .\r\nگويد : خبر به محمد رسيد كه جماعتى را سوى خانهء وى فرستاد كه اطراف آن توقف كردند ، عباس نيز غلامان و وابستگان خويش را بر ديوار خانه به صف كرد كه سپر و تير داشتند .\r\nاحمد بن اسحاق گويد : به خدا بيم كرديم كه آتش ، منزلهاى ما را بسوزد از آن رو كه قصد داشتند خانه عباس را بسوزانند .\r\nگويد : رشيد هارونى بيامد ، از عباس اجازهء ورود خواست و به نزد وى در آمد و گفت : « چه مىكنى ؟ مىدانى در چه حالى و برايت چه پيش آمده ؟ اگر اجازه شان دهد ، خانه ات را با نيزه ها از پايه بر آرند مگر به اطاعت نيستى ؟ » گفت : « چرا . » گفت : « بر خيز و برنشين . » گويد : عباس با جامهء سياه برون شد و چون بد در خانه خويش رسيد گفت :\r\n« غلام اسب مرا بيار . »\r\nرشيد گفت : « نه ، و حرمت نيست ، بايد پياده به روى . » گويد : پس او برفت و چون به خيابان رسيد ديد كه بسيار كسان آمده‌اند ، جلودى و افريقى و ابو البط و ياران هرش سوى وى آمده‌اند .\r\nگويد : عباس در آنها نگريستن گرفت ، من او را مىديدم كه پياده بود و رشيد سوار بود .\r\nگويد : خبر به ام جعفر رسيد ، كه به نزد محمد در آمد و از او تقاضا همى كرد .\r\nمحمد به دو گفت : « از خويشاوندى پيمبر خداى صلى الله عليه و سلم برون باشم اگر او را نكشم . » ام جعفر اصرار مىكرد . كه محمد به دو گفت : « پندارم كه با تو نيز شدت عمل پيش گيرم . » گويد : ام جعفر موى خويش را عيان كرد و گفت : « وقتى من سر برهنه باشم كى به نزد من وارد مىشود ؟ »\r\n","description":"","footnote":"","page_name":" 5603 ","page_number":90},
  {"content":"\r\nگويد : محمد در اين حال بود و هنوز عباس نيامده بود كه صاعد خادم با خبر كشته شدن على بن عيسى به نزد وى آمد و بدان مشغول شد . عباس ده روز در دهليز بماند كه محمد او را از ياد برده بود آنگاه وى را به ياد آورد و گفت : « در اطاقى از اطاقهاى خانه اش بداشته شود و سه كس از وابستگانش از پيرانشان به نزد وى روند و خدمت كنند ، و هر - روز سه جور غذا براى وى ببرند . » گويد : عباس بر اين حال بود تا حسين بن على ماهانى قيام كرد و سوى مأمون خواند و محمد را بداشت .\r\nگويد : اسحاق بن عيسى و محمد بن معبدى بر عباس گذشتند كه در بالاى خانه اى بود و به دو گفتند : « چه نشسته اى ؟ سوى اين مرد برو . » مقصودشان حسين بن على بود .\r\nگويد : وى برون شد و به نزد حسين رفت و بر پل بايستاد و ناسزايى نماند كه به ام جعفر نگفت . در آن وقت اسحاق بن موسى براى مأمون بيعت مىگرفت .\r\nگويد : چيزى نگذشت كه حسين كشته شد و عباس سوى نهر بين گريخت به نزد هرثمه ، پسر وى فضل سوى محمد رفت و آنچه را كه پدرش داشت به محمد خبر داد .\r\nگويد : محمد كس به منزل عباس فرستاد كه چهار هزار هزار درم و سيصد هزار دينار از او گرفتند كه در قمقمه ها بود درون چاهى و دو قمقمه را از ياد بردند ، كه گفت : « از ميراث پدر من جز اين دو قمقمه نماند . » كه در آن هفتاد هزار دينار بود . وقتى فتنه برفت و محمد كشته شد عباس به خانهء خويش بازگشت و دو قمقمه را برگرفت و . . . [ 1 
  ] كرد و آن سال كه صد و نود و هشتم بود به حج رفت .\r\nاحمد بن اسحاق گويد : پس از آن عباس بن عبد الله سخن مىكرد\r\nو مىگفت :\r\n« با سليمان بن جعفر در خانه مأمون بوديم كه به من گفت : هنوز پسرت را نكشته اى ؟ » گفتم : « عمو جان ، فدايت شوم كى پسرش را مىكشد ؟ »\r\n\r\n","description":"","footnote":"\r\n[ 1 
  ] متن افتاده دارد .\r\n","page_name":" 5604 ","page_number":91},
  {"content":"\r\nگفت : « او را بكش ، همو بود كه دربارهء تو و مالت خبرچينى كرد و ترا فقير كرد . » احمد بن اسحاق گويد : وقتى محمد محصور شد و كار بر او سخت شد گفت :\r\n« واى شما ، يكى نيست كه بر او تكيه توان كرد ؟ » به دو گفتند : « چرا ، يكى از مردم عرب ، از اهل كوفه به نام وضاح پسر حبيب تميمى كه از باقيماندهء عربان است و صاحب راى درست . » گويد : پس كس به طلب وى فرستادند .\r\nگويد : وضاح پيش ما آمد و چون به نزد محمد رفت به دو گفت : « مرا از مسلك و راى تو خبر داده‌اند ، دربارهء كار ما راى خويش را بگوى . » گفت : « اى امير مؤمنان ، اكنون ديگر راى از ميان برخاست ، شايعه پراكنى كن كه از لوازم نبرد است . » گويد : پس يكى را معين كرد كه بر كنار دجيل جاى داشت به نام بكير پسر معتمر .\r\nو چون حادثه اى يا هزيمتى براى محمد رخ مىداد به دو مىگفت : « بيار كه حادثه اى براى ما رخ داد . » و او خبرها براى محمد مىساخت و چون كسان مىرفتند بطلان آن را معلوم مىداشتند .\r\nاحمد بن اسحاق گويد : گويى بكير بن معتمر را مىبينم كه پيرى درشت اندام بود .\r\nكوثر گويد : روزى محمد بن زبيده دستور داد تا در خلد براى وى سكويى را فرش كنند . يك فرش زرعى براى وى بر سكو گستردند و ديبا و فرشهايى همانند ديبا بر آن انداختند و بسيار ظروف نقره و طلا و جواهر آماده كردند آنگاه سرپرست كنيزكان خويش را بگفت تا يكصد كنيز هنرور [ 1 
  ] براى وى آماده كند كه ده ده به نزد وى بالا روند ، عودها به دست ، و به يك صدا بخوانند .\r\n\r\n","description":"","footnote":"\r\n[ 1 
  ] به جاى كلمهء صانعه\r\n","page_name":" 5605 ","page_number":92},
  {"content":"\r\nگويد : پس ده كنيز به نزد وى فرستاد و چون بر سكو جاى گرفتند خواندن آغاز كردند به اين مضمون :\r\n« او را كشتند كه به جايش نشينند « چنان كه مرزبانان خسرو با وى خيانت آوردند . » گويد : محمد اين را نپسنديد و سرپرست را لعنت كرد ، كنيزكان را نيز لعنت كرد ، و بگفت تا آنها را پايين بردند . آنگاه كمى صبر كرد و به سرپرست كنيزكان گفت كه ده كنيز را بالا بيارند كه چون بر سكو قرار گرفتند خواندن آغاز كردند :\r\n« هر كس از كشته شدن مالك « خرسند باشد « به هنگام روز سوى زنان ما آيد « و ببيند كه زنان با سرهاى برهنه « پيش از دميدن سحر « بر او مىنالند و چهره مىكوبند . » گويد : محمد آزرده شد و چنان كرد كه نوبت اول كرده بود و دير بينديشيد آنگاه گفت : « ده كس را بيار . » كه بياورد و چون بر سكو ايستادند به يك صدا خواندن آغاز كردند :\r\n« به دينم قسم كه كليب بيشتر از تو يار داشت « و گناهش از تو آسانتر بود « كه در خون غلطيد . » گويد : پس ، از مجلس خويش برخاست و بگفت تا آن محل را ويران كنند كه از آنچه رخ داده بود فال بد زده بود .\r\nمحمد بن دينار گويد : روزى محمد مخلوع نشسته بود ، محاصره بر او سخت شده بود و سخت غمين بود و دلش گرفته بود ، نديمان خويش را پيش خواند و شراب\r\n","description":"","footnote":"","page_name":" 5606 ","page_number":93},
  {"content":"\r\nخواست كه بدان آرامش خاطر يابد . كنيزى داشت كه از جمله كنيزان به نزد وى منزلتى داشت به دو گفت كه بخواند و جامى گرفت كه بنوشد . خداى ، زبان كنيز را از همه چيز ديگر باز داشت و چنين خواند :\r\n« بدينم قسم كه كليب » تا آخر . . .\r\nگويد : جامى را كه به دست داشت به دو زد و بگفت تا وى را پيش شيران افكندند ، آنگاه جامى ديگر گرفت و كنيزى ديگر خواست كه چنين خواند :\r\n« او را بكشتند تا به جايش نشينند » تا آخر . . .\r\nكه جام خويش را بر چهرهء او زد ، آنگاه جامى ديگر گرفت كه بنوشد و كنيزى ديگر را خواست كه چنين خواند :\r\n« قوم من اميم برادرم را كشتند . »\r\nگويد : جام را به چهرهء وى زد و ظرف چينى را به پاى خويش بزد و به همان غمزدگى كه داشته بود باز رفت و چند روز پس از آن كشته شد .\r\nاز ابو سعيد آورده‌اند كه گويد : فطيم درگذشت . وى مادر موسى پسر محمد مخلوع بود كه سخت بر او بناليد . ام جعفر خبر يافت و گفت : « مرا به نزد امير مؤمنان ببريد » .\r\nگويد : پس او را بنزد محمد آوردند كه از او پيشواز كرد و گفت : « بانوى من فطيم مرد . » ام جعفر شعرى خواند به اين مضمون :\r\n« جانم به فدايت غم مخور « كه بقاى تو ، در گذشتگان را جبران مىكند « موسى را دارى و هر مصيبتى آسان است « كه با وجود موسى بر رفته اى تأسف نبايد خورد . » و نيز گفت : « خدايت پاداش بزرگ و صبر فراوان دهد و تحمل مصيبت وى را ذخيرهء تو نهد . »\r\n","description":"","footnote":"","page_name":" 5607 ","page_number":94},
  {"content":"\r\nابراهيم پسر اسماعيل بن هانى ، برادرزادهء ابو نواس گويد : پدرم مىگفت :\r\n« عمويت ابو نواس قوم مضر را هجا گفت ، ضمن آن قصيده كه گويد :\r\n« قريش را از جمله اعمال خويش « به جز بازرگانى افتخارى نباشد « وقتى فضيلتى را ياد كنى « قريش بيايد كه بيشتر آن را بگيرد « قرشيان وقتى از نسب سخن آرند « چيزى از آن نسبها را دارند . » گويد : منظورش اين است كه برترينشان در مفاخره مغلوب مىشود .\r\nگويد : رشيد كه هنوز زنده بود از اين خبر يافت و بگفت تا او را به زندان كنند و همچنان به زندان بود تا محمد زمامدار شد و به ستايش او شعرى گفت . وى در ايام امارت امين از خواص وى بوده بود . گفت :\r\n« اى امير مؤمنان « ايستادن و شعر خواندنهاى مرا « وقتى كه كسان حضور داشتند « به ياد آر « اى مرواريد هاشم « اى كه ديده اى مرواريد بر مرواريد مىپراكنند « آن مرواريدها را كه بر تو مىپراكندم « به ياد آر .\r\n« پدرت كسى بود كه مانند وى « پادشاهى در زمين نبوده « عمويت موسى بعد از او منتخب بود\r\n","description":"","footnote":"","page_name":" 5608 ","page_number":95},
  {"content":"\r\n« پدر بزرگت مهدى هدايت بود « و برادرش ، پدر مادر تو ، جعفر ابو الفضل بود .\r\n« وقتى مفاخر را بشمارند « همانند دو منصور تو « منصور هاشم و منصور قحطان « كس نباشد .\r\n« كيست كه چون تو به والايى دو تير افكند « كه پدرانى چون عبد مناف و حمير دارى . » گويد : كنيزى اين اشعار را به آواز پيش محمد خواند كه به دو گفت : « اين اشعار از كيست ؟ » به دو گفته شد كه از ابو نواس است .\r\nگفت : « چه مىكند ؟ » گفتند : « به زندان است . » گفت : « نگران نباشد . » گويد : اسحاق بن فراشه و سعيد بن جابر ، برادر شيرى محمد ، به دو پيغام دادند كه امير مؤمنان ديشب ترا ياد كرد و گفت : « نگران نباشد . » ابو نواس اشعارى گفت و پيش امين فرستاد ، به اين مضمون :\r\n« بيدار ماندم و خواب از چشمم پريد « همصحبتان بخفتند و همدلى نكردند .\r\n« اى امين خداى ، ملكى به تو داده‌اند « كه در آن ، پوشش تقوى نيز دارى « از چهره ات بخشش نمودار است « كه در هر طرف كسانى از آن جان مىگيرند .\r\n","description":"","footnote":"","page_name":" 5609 ","page_number":96},
  {"content":"\r\n« گويى كسان همانند روحى هستند « كه پيكرى دارد و تو سر آنى « امين خداى زندان نگرانى است « و تو پيغام داده اى كه نگران نباشد . » و چون اشعار را براى محمد خواندند گفت : « راست مىگويد ، وى را پيش من آريد . » شبانگاه او را بياوردند ، بندهايش را شكستند و برون آوردند و پيش امين رسانيدند و شعرى خواند به اين مضمون :\r\n« خوشا ، خوشا ، به امام نيكو « كه وى را از گوهر خلافت ساخته‌اند « اى امين خدا در حضر و سفر هر كجا مىروى « در پناه خدا باشى « همه زمين خانهء تو است « و هر كجا باشى خدا يار تو است . »\r\nگويد : پس محمد او را خلعت داد و آزاد كرد و از جمله همنشينان خويش كرد .\r\nاحمد پسر ابراهيم پارسى گويد : به روزگار محمد ابو نواس شراب نوشيد . اين را به محمد خبر دادند كه بگفت تا وى را به زندان كنند . فضل بن ربيع وى را به زندان كرد ، تا مدت سه ماه . آنگاه محمد وى را به ياد آورد و او را پيش خواند به وقتى كه بنى هاشم و كسان ديگر به نزد او بودند ، شمشير و سفره چرمين خواست و او را به كشتن تهديد مىكرد .\r\nابو نواس شعر « اى امين خداى » را خواند و اشعار ديگرى بر آن افزود به اين مضمون :\r\n« دنيا به نكويى خليفه اى\r\n","description":"","footnote":"","page_name":" 5610 ","page_number":97},
  {"content":"\r\n« كه چون بدر است و به روزگاران تابان است « نكويى گرفت ، « امامى كه هفتاد سال كسان را به راه مىبرد « و پوشش و روپوش آن را به بر دارد « بخشش از چهرهء او نمايان است « و وقتى مىنگرد « از نگاههاى وى پديدار است .\r\n« اى بهترين مرجع اميد « من به بندم و اسير و در زندانهاى تو به گور « سه ماه مىگذرد كه به زندان شده‌ام « گويى گناهى كرده‌ام كه بخشوده نمىشود « اگر گناه نكرده‌ام پس چرا دنبالم مىكنند « و اگر گناهى كرده‌ام بخشش تو بيشتر است . » گويد : محمد به دو گفت : « اگر باز مىنوشيدى ؟ » گفت : « اى امير مؤمنان خونم حلال تو باشد . » گويد : و چنان بود كه ابو نواس شراب را مىبوييد و نمىنوشيد . اين سخن از اوست :\r\n« مىنمىچشم مگر به بوييدن . » دحيم غلام ابو نواس گويد : محمد دربارهء شرابخورى با ابو نواس عتاب كرد و او را به زندان كرد . فضل بن ربيع دايىاى داشت كه زندانيان را مىديد و به آنها مىپرداخت و تفقد مىكرد . به زندان زنديقان رفت و ابو نواس را آنجا بديد كه او را نمىشناخته بود . به دو گفت : « اى جوان تو هم با زنديقانى ؟ » گفت : « خدا نكند . » گفت : « شايد از آنهايى كه قوچ مىپرستند . »\r\n","description":"","footnote":"","page_name":" 5611 ","page_number":98},
  {"content":"\r\nگفت : « قوچ را با پشمش مىخورم . »\r\nگفت : « شايد از آنهايى كه آفتاب را مىپرستند ؟ » گفت : « از نشستن در آفتاب اجتناب مىكنم از بس كه آن را دشمن دارم . » گفت : « پس به چه گناهى به زندان شده اى ؟ » گفت : « به تهمتى كه از آن بر كنارم . » گفت : « جز اين نيست ؟ » گفت : « به خدا به تو راست گفتم . » گويد : پس او بنزد فضل رفت و گفت : « اى كس ، پاس نعمتهاى خدا عز و جل را به نيكى نمىداريد چرا مردم را به تهمت به زندان مىكنند ؟ » گفت : « چه شده ؟ » و او آنچه را ابو نواس دربارهء گناه خويش گفته بود به فضل خبر داد ، فضل بخنديد و به نزد محمد رفت و اين را با وى بگفت كه ابو نواس را پيش خواند و به دو تأكيد كرد كه از شراب و مستى بپرهيزد .\r\nگفت : « خوب . » به دو گفته شد : « به قيد قسم به خداى ؟ » گفت : « بله . » گويد : پس او را برون آوردند ، پس از آن تنى چند از جوانان قريش كس از پى او فرستادند ، بدانها گفت : « نمىنوشم . » گفتند : « اگر نمىنوشى با صحبت خويش انيس ما باش . » و او پذيرفت و چون جام در ميانشان به گردش افتاد گفتند : « آن را خوش ندارى ؟ » گفت : « به خدا راهى براى نوشيدن آن نيست و شعرى گفت به اين مضمون :\r\n« اى ملامتگران ، ملامتم كنيد « كه نمىچشم مگر به بوييدن « امامى مرا دربارهء آن ملامت كرده\r\n","description":"","footnote":"","page_name":" 5612 ","page_number":99},
  {"content":"\r\n« كه مخالفت وى را درست نمىدانم « آن را به ديگرى دهيد كه من « جز به صحبت ، همدم نيستم .\r\n« نصيب من از آن وقتى به گردش آيد « همين است كه ببينم و نفحه آن را ببويم « گويى من كه وصف شراب مىگويم « چون آن خارجيم كه « حكميت خاص خداست را « رونق مىدهد « و از برداشتن سلاح نبرد عاجز است « اما آنكه توان دارد به دو گفته است « به پا نخيزد . » از ابو الورد شيعى آورده‌اند كه به نزد فضل بن سهل بوديم به خراسان . از امين سخن آوردند ، گفت : « چگونه نبرد با محمد روا نباشد كه شاعر وى در مجلسش مىگويد :\r\n« شرابم بنوشان و بگو كه شراب است « اگر آشكارا ميسر باشد ، نهانى منوشان . » گويد : قصه به محمد رسيد و بگفت تا فضل بن ربيع ، ابو نواس را بگرفت و به زندان كرد .\r\nكامل بن جامع به نقل از يكى از ياران و روايتگران ابو نواس گويد : ابو نواس اشعارى گفته بود كه به گوش امين رسيده بود و آخر آن چنين بود :\r\n« گردنفرازى من بر كسان فزونى گرفته « از آن رو كه گر چه تنگدست باشم\r\n","description":"","footnote":"","page_name":" 5613 ","page_number":100},
  {"content":"\r\n« از همگيشان توانگر ترم .\r\n« اگر به افتخارى دست نيابم « همين افتخارم بس كه چون از سخن كردن « دربارهء كسان بازمانم « هيچكس از من طمع سخن نيارد « و تاجدارى كه در قصر به پرده است نيز » گويد : امين از پى وى فرستاد ، در آن وقت سليمان بن ابى جعفر به نزد امين بود ، وقتى ابو نواس به نزد وى آمد گفت : « اى كه . . . له مادر روسپيت را مكيده اى ، اى پسر زن بوگندو - و دشنامهاى زشت گفت - تو به وسيلهء شعرت چركهاى دست لئيمان را به دست مىآورى آنگاه مىگويى : « و تاجدارى كه در قصر به پرده است نيز . » به خدا هرگز چيزى از من به تو نخواهد رسيد .\r\nسليمان بن جعفر به دو گفت : « به خدا اى امير مؤمنان وى از بزرگان ثنويه است . » محمد گفت : « شاهدى در اين باب بر ضد وى شهادت مىدهد ؟ » گويد : سليمان از گروهى شهادت خواست . يكيشان شهادت داد كه او به يك روز بارانى مىنوشيد ، جام خويش را زير آسمان نهاد كه قطره ها در آن افتاد و گفت :\r\n« پندارند كه با هر قطره اى فرشته اى نازل مىشود ، به نظر تو من اكنون چند فرشته مىنوشم ؟ » سپس آنچه را در جام بود بنوشيد گويد : پس محمد بگفت تا او را به زندان كنند و ابو نواس در اين باب شعرى گفت به اين مضمون :\r\n« پروردگارا اين قوم ، با من ستم كردند « و بى آنكه مرتكب الحاد شده باشم « به زندانم كردند\r\n","description":"","footnote":"","page_name":" 5614 ","page_number":101},
  {"content":"\r\n« و از مكاريشان مرا « به انكار كه خلاف آن را از من دانسته اى « منسوب داشتند « ترس خداى دين من است « و هر چه بوده از سر همرنگى « با آنها بوده است « عذر مرا نمىپذيرند و شاهدم از آنها بيمناك است « قسم مرا نيز باور نمىكنند « كوثر بيشتر در خور اين بود « كه در خانه كاستى و منزل زبونى « به زندان شود « از امين اميد ندارم كه بليه را از من بردارد « كيست كه اكنون مأمون را به من برساند . »\r\nگويد : اشعار وى به مأمون رسيد و گفت : « به خدا اگر به دو رسيدم چنان توانگرش كنم كه بيش از انتظار وى باشد . » گويد : اما ابو نواس پيش از آنكه مأمون وارد مدينة السلام شود درگذشت .\r\nگويد : و چون زندانى بودن ابو نواس به درازا كشيد ، چنان كه از دعامه آورده‌اند در زندان خويش اشعارى گفت به اين مضمون :\r\n« اى همگى مسلمانان « همگيتان خدا را ستايش كنيد « پس از آن بگوييد و وانمانيد « پروردگارا امين را باقى بدار « چندان خواجه پرورد\r\n","description":"","footnote":"","page_name":" 5615 ","page_number":102},
  {"content":"\r\n« كه نامردى را باب كرد « و مردمان همگى « به امير مؤمنان اقتدا كردند . » گويد : اين اشعار نيز به مأمون رسيد كه در خراسان بود و گفت : « انتظار مىبرم كه سوى من بگريزد . » كوثر خادم مخلوع گويد : شبى محمد بىخواب شد ، آن وقت با طاهر به نبرد بود يكى را خواست كه با وى صحبت كند ، اما هيچيك از اطرافيانش نزديك وى نبودند .\r\nحاجب خويش را خواست و گفت : « واى تو ، چيزهايى به خاطرم گذشته ، شاعرى ظريف بيار كه بقيهء شبم را با وى طى كنم . » گويد : حاجب برون شد و سوى نزديك ترين كسانى كه به دسترس بودند رفت ، ابو نواس را يافت به دو گفت : « به نزد امير مؤمنان بيا . » گفت : « شايد ديگرى را مىخواهى ؟ » گفت : « كسى جز تو را نمىخواهم . » گويد : پس او را به نزد محمد برد كه گفت : « كيستى ؟ » گفت : خدمتگزار تو حسن بن هانى كه ديروز آزادش كرده اى . » گفت : « بيم مكن ، امثالى به خاطرم گذشته كه دوست دارم آن را در شعر به يارى ، اگر چنين كردى نظر ترا دربارهء هر چه بخواهى روان مىكنم . » گفت : « اى امير مؤمنان چيست ؟ » گفت : « اينكه گويند : خدا از آنچه گذشته در گذشت . و به خدا اسبم بد رفت .\r\nو چوبى بر بينى خويش بشكن و ناز كن كه محبوبتر شوى . » گويد : ابو نواس گفت : « نظر من چهار كنيز بلند قامت است . » محمد بگفت تا آنها را حاضر كردند و ابو نواس گفت :\r\n« دوران تعلل و طفره را تلف كردى\r\n","description":"","footnote":"","page_name":" 5616 ","page_number":103},
  {"content":"\r\n« قصد جفاى من داشتى « و من وصال تو مىخواستم\r\n« از تعلل چه منظور داشتى « اينكه ناز كنى و محبوبتر شوى . » آنگاه دست يكى از كنيزكان را گرفت و به يكسو زد ، پس از آن گفت :\r\n« قسمهاى تو راست است « و من از قفاى تو چندان « بانگ زدم كه نزديك مرگ شدم « ترا به خدا بانوى من يك بار خلاف قسم كن « آنگاه چوبى بر بينى خويش بشكن [ 1 
  ] . » پس از آن كنيز دوم را گرفت و به كنارى زد آنگاه گفت :\r\n« فدايت شوم ، اين تكبر چيست « و اين ناسزا گفتنت به مردم محترم .\r\n« عاشق افسرده را وصالى « كه از خطاى خويش باز آمد « از آنچه گذشته سخن ميار « كه خدا از آنچه گذشته در گذشت . » « پس از آن كنيز سوم را به كنار زد ، آنگاه گفت :\r\n« زنانى كه هنگام تاريكى شب به من پيام دادند « كه پيش ما بيا و از عسس بپرهيز « وقتى حريفان بخفتند و من « از رقيبى و شعلهء آتشى\r\n\r\n","description":"","footnote":"\r\n[ 1 
  ] در منابعى كه به دست داشتم معنى و مفاد اين مثل را نيافتم . ( م )\r\n","page_name":" 5617 ","page_number":104},
  {"content":"\r\n« بيمناك نبودم « طربناك بر اسب خويش « سوى سياه چشمان نكو روى نرم تن گلچهره « شدم « وقتى رسيدم كه صبح بر آمده بود « به خدا اسبم بد رفت . » گفت : « ببرشان كه خدايشان بر تو مبارك نكند . » موصلى به نقل از حسين ، خادم رشيد ، گويد : وقتى خلافت به محمد رسيد در يكى از منزلهاى او بر كنار دجله فرشى گستردند كه خوبتر و نكوترين فرش دستگاه خلافت بود .\r\nگويد : حسين گفت : « سرور من پدرت بهتر از اين فرشى نداشت كه به سبب آن بر شاهان و فرستادگانى كه به نزد وى مىآمدند مباهات كند دوست داشتم آن را براى تو بگسترم . » گفت : « خوش داشتى در آغاز خلافتم مرده ريگ [ 1 
  ] را براى من بگسترانى . » سپس گفت : « آن را پاره كنيد . » گويد : به خدا ديدم كه خدمه و فراشان فرش را پاره پاره كردند و از هم جدا كردند .\r\nاحمد بن محمد برمكى گويد : ابراهيم بن مهدى شعرى را براى محمد بن زبيده به آواز خواند به اين مضمون :\r\n« از تو دورى گرفتم چندان كه « گفتند : جفا را نمىشناسد\r\n\r\n","description":"","footnote":"\r\n[ 1 
  ] كلمه متن مرد را ج ظاهرا : تحريف و تعريبى از مرده ريگ پارسى . ( م )\r\n","page_name":" 5618 ","page_number":105},
  {"content":"\r\n« و به ديدار تو آمدم چندانكه « گفتند : صبورى ندارد . » گويد : محمد طربناك شد و گفت : « زورقش را طلا بار كنيد . » مخارق گويد : يك روز بارانى به نزد محمد بن زبيده بودم وى صبوحى مىكرد و من به نزديك وى نشسته بودم و آواز مىخواندم ، كس پيش وى نبود جبهء مزينى داشت كه به خدا هرگز بهتر از آن نديده بودم ، در آن نگريستن گرفتم .\r\nگفت : « مخارق گويى آن را خوش داشته اى ؟ » گفتم : « آرى سرور من ، به تن تو ، كه رويت با آن نيكوتر است و من در آن مىنگرم و ترا به خدا پناه مىدهم . » گفت : « غلام ! » و خادم پاسخ وى را داد .\r\nگويد : پس جبه اى جز آن خواست و بپوشيد و جبه اى را كه به تن داشت به من پوشانيد .\r\nگويد : دمى صبر كردم و باز در او نگريستم كه همان سخن را با من گفت و همان را با وى گفتم و جبهء ديگر خواست تا با سه جبه چنين كرد كه روى هم به تن من بود .\r\nگويد : و چون جبه ها را بتن من ديد پشيمان شد و رنگش بگشت و گفت : « غلام پيش طباخان رو و بگو براى ما مصليه [ 1 
  ] اى بپزند و در ساختن آن دقت كنند و همين وقت پيش من آر . » گويد : كمى پس از آنكه غلام برفت خوان بيامد كه پاكيزه بود و كوچك در ميان آن كاسه هايى بود با دو نان كه آن را پيش روى وى نهادند لقمه اى بكند و در سينى انداخت آنگاه گفت : « مخارق بخور . » گفتم : « سرور من مرا از خوردن معاف بدار . »\r\n\r\n","description":"","footnote":"\r\n[ 1 
  ] غذايى كه از فشرده پنير پزند .\r\n","page_name":" 5619 ","page_number":106},
  {"content":"\r\nگفت : « معافت نمىدارم . بخور . » گويد : لقمه اى بكندم و چيزى بر گرفتم و چون به دهان خويش نهادم گفت : « خدايت لعنت كند ، چه حريصى ، بر من ناخوش كردى و تباه كردى و دست خويش را در آن فرو بردى . » آنگاه كاسه را با دست خويش برداشت ، ناگهان ديدم در دامن من است گفت :\r\n« برخيز خدايت لعنت كند . » گويد : برخاستم و آن چربى و روغن از جبه ها روان بود كه آن را در آوردم و به منزل خويش فرستادم و لباسشويان و زينت گران را خواستم و بسيار بكوشيدم كه چنان شود كه بوده بود ، اما نشد .\r\nعبيد الله بن ابى غسان گويد : به نزد محمد بودم به روزى بسيار سرد ، وى در مجلس خويش تنها نشسته بود . فرشى در مجلس گسترده بودند كه كمتر فرشى گرانبهاتر و نكوتر از آن ديده بودم ، در آن وقت سه روز و سه شب مىگذشت كه چيزى نخورده بودم مگر نبيذ . به خدا توان سخن كردن نداشتم و چيزى نمىفهميدم ، وى به ادرار برخاست\r\nبه يكى از خدمهء خاص وى گفتم : « واى تو ! به خدا دارم مىميرم ، تدبيرى توانى كرد كه چيزى در شكم من اندازى كه اين حال مرا تسكين دهد . » گفت : « بگذار تا در كار تو تدبيرى كنم ، بنگر چه مىگويم و گفتار مرا تأييد كن . » گويد : و چون محمد بازگشت و بنشست ، خادم نظرى به من كرد و لبخند زد ، محمد او را بديد و گفت : « لبخندت از چه بود ؟ » گفت : « سرور من چيزى نبود . » گويد : محمد خشمگين شد ، خادم گفت : « چيزى در عبيد الله بن ابى غسان هست كه نمىتواند خربزه را ببويد يا بخورد و از آن سخت نالان مىشود . » گفت : « عبيد الله ، اين در تو هست ؟ » گويد : گفتم : « بله سرورم بدان مبتلا شده‌ام . »\r\n","description":"","footnote":"","page_name":" 5620 ","page_number":107},
  {"content":"\r\nگفت : « واى تو با آنكه خربزه خوش است و بوى آن خوش است . » گفتم : « بله من چنينم . » گويد : شگفتى كرد ، آنگاه گفت : « خربزه پيش من آريد . » چند خربزه پيش وى آوردند و چون آن را بديدم از آن لرزش نمودم و دورى گرفتم .\r\nگفت : « بگيريدش و خربزه را پيش رويش نهيد . » گويد : بنا كردم ناله و اضطراب وا نمايم و او همى خنديد و گفت : « يكى را بخور . » گفتم : « سرور من ، مرا مىكشى و هر چه را در اندرون من است برون مىريزى و بيمارم مىكنى ، خدا را ، خدا را ، دربارهء من به ياد آر . » گفت : « يك خربزه بخور و فرش اين اطاق از آن تو باشد به قيد پيمان و قرار خداى . » گفتم : « فرش اطاق را مىخواهم چكنم اگر بخورم مىميرم . » گويد : من امتناع كردم و او به من اصرار كرد . خادم كاردها را بياورد .\r\nخربزه را پاره پاره كردند ، دهان مرا از آن پر مىكردند و من بانگ مىزدم و آشفتگى مىكردم با وجود اين فرو مىبردم و چنان مىنمودم كه اين كار را نا به دلخواه مىكنم به سر خويش مىزدم و فرياد مىزدم و او مىخنديد . و چون فراغت يافتم به اطاق ديگر رفت و فراشان را پيش خواند كه فرش آن اطاق را به خانهء من بردند . آنگاه دربارهء فرش اطاق و خربزه ديگر به من پرداخت و چنان كرد كه اول بار كرده بود و فرش آن اطاق را نيز به من بخشيد تا وقتى كه فرش سه اطاق را به من بخشيد و سه خربزه به من خورانيد . » گويد : به خدا حالم خوب شد و پشتم نيرو گرفت .\r\nگويد : منصور بن مهدى كه سر نيكخواهى وى داشت بيامد ، محمد به وضو\r\n","description":"","footnote":"","page_name":" 5621 ","page_number":108},
  {"content":"\r\nبرخاسته بود ، مىدانستم كه به پشيمانى دربارهء آنچه از دست وى برون شده بود شرى براى من پيش مياورد .\r\nگويد : منصور كه از قضيه خبر يافته بود هنگامى كه محمد از مجلس غايب بود رو به من كرد ، گفت : « اى پسر زن بد كاره با امير مؤمنان خدعه مىكنى و اثاث او را مىگيرى و به خدا آهنگ آن كردم كه چنين و چنان كنم . » گفتم : « سرور من ، چنين بود ، اما سبب آن چنان و چنان بود ، اگر مىخواهى\r\nمرا به كشتن دهى و گناه كنى خود دانى و اگر بزرگوارى كنى در خور تو است و ديگر چنين نمىكنم . » گفت : « با تو بزرگوارى مىكنم . » گويد : محمد بيامد و گفت : « كنار اين بركه را براى ما فرش كنيد . » گويد : كنار بركه را براى وى فرش كردند كه بنشست و بنشستيم ، بركه پر آب بود . محمد گفت : « عمو جان ، دلم مىخواهد كارى بكنم ، عبيد الله را در بركه افكنم كه بر او بخندى . » گفت : « سرور من اگر چنين كنى او را مىكشى ، كه آب سخت سرد است و روزى سرد است ، اما چيزى به تو مىنمايم كه آزموده‌ام و نكو است . » گفت : « چيست ؟ » گفت : « دستور مىدهى او را به تختى [ 1 
  ] ببندند و بر در مبال بيندازند و هر كه به در مبال مىرود بر سر او ادرار كند . » گفت : « به خدا نكوست . » گويد : پس از آن تختى بياوردند ، بگفت تا مرا بر آن بستند ، آنگاه بگفت تا مرا برداشتند و به در مبال افكنده شدم . خادم بيامد ، بند مرا سست كردند مىآمدند و به دو مىنمودند كه بر من ادرار مىكنند ، و من فرياد مىزدم چندان كه خدا خواست بر\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5622 ","page_number":109},
  {"content":"\r\nاين حال ببود و مىخنديد ، آنگاه بگفت تا مرا بگشودند و به دو چنان نمودم كه خويشتن را پاكيزه كردم و جامه هاى خويش را عوض كردم و بر او گذشتم .\r\nعباس بن فضل بن ربيع كه حاجب مخلوع بوده بود گويد : بر سر وى ايستاده بودم ، غذايى بياوردند كه تنها بخورد و خوراكى شگفتانگيز كرد ، رسم آن روز چنان بود كه براى خليفگان سلف ، غذايى خاص هر كدامشان را تهيه ميكردند و از آن پس كه از غذاهاى گوناگون مىخورد غذاى وى را ميآوردند .\r\nگويد : بخورد تا فراغت آنگاه سر برداشت و به ابو العنبر كه خادم مادر وى بوده بود گفت : « به مطبخ برو و به آنها بگو براى من بزماوردى [ 1 
  ] آماده كنند و آن را همچنان دراز واگذارند و پاره پاره نكنند و داخل آن پيه مرغ باشد و روغن و سبزى و تخم مرغ و پنير و زيتون و گردو و بسيار نهند و زود آماده كنند . » چندان وقتى نگذرانيد كه آن را بياوردند در خوانى چهار گوش كه بزماوردهاى دراز را بر آن نهاده بودند ، به صورت قبه عبد صمدى چنان كه بالاى آن يك بزماورد بود ، آن را پيش روى وى نهادند كه يكى را برداشت و بخورد و همچنان يكى يكى بخورد تا بر خوان چيزى نماند .\r\nمخارق گويد : شبى بر من گذشت كه هرگز نظير آن بر من نگذشته بود . دير شب در خانهء خويش بودم\r\nكه فرستادهء محمد به نزد من آمد ، وى خليفه بود و مرا دوان ببرد تا به خانهء وى رسانيد ، وارد شدم ابراهيم بن مهدى را ديدم كه از پى او نيز فرستاده بود چنان كه از پى من فرستاده بود كه با هم رسيده بوديم ، به درى رسيد كه به صحنى مىرسيد ، صحن از شمعهاى بزرگ خاص محمد پر بود ، و صحن چون روز بود . محمد در اطاقك متحرك بود [ 2 
  ] خانه از پسران\r\n\r\n","description":"","footnote":"\r\n[ 1 
  ] كلمهء متن : با واو ، بر وزن تنها گرد ، گوشت پخته و تره و خاگينه باشد كه در نان تنگ پيچند و مانند نواله سازند و با كارد پاره پاره كنند و بخورند . برهان .\r\n[ 2 
  ] كلمهء متن : كرج ( به ضم ) بگفته اقرب الموارد معرب است در برهان كرچه آمده ( بضم ) بمعنى خانهء چوبى و علفى جاليز با نان و كشكاران كه ظاهرا فارسى كرج است و در اينجا كلمه اى مناسبتر از اطاقك متحرك به نظر نرسيد .\r\n","page_name":" 5623 ","page_number":110},
  {"content":"\r\nو خادمان پر بود بازيگران بازى مىكردند ، محمد در ميانشان بود در اطاقك متحرك ، و در آنجا مىرقصيد . فرستاده اى پيش ما آمد و مىگفت : « بشما مىگويد در اينجا بر اين در مجاور صحن بايستيد آنگاه صداهايتان را به زير و بم بلند كنيد و آهنگ سورنا [ 1 
  ] را دنبال كنيد .\r\nگويد : سورنا و كنيزكان و بازيگران يك آهنگ داشتند به اين مضمون :\r\n« اينك دنانير كه مرا از ياد مىبرد « اما من او را به ياد دارم . » گويد : به خدا من و ابراهيم ايستاده بوديم و اين نغمه را مىگفتيم و گلوى خودمان را پاره مىكرديم تا صبح دميد ، محمد همچنان در اطاقك متحرك بود و از آن خسته و ملول نمىشد و چنان بود كه گاهى به ما نزديك مىشد و گاهى كنيزكان و خدمه ميان ما و او حايل مىشدند .\r\nحسين بن فراس وابستهء بنى هاشم گويد : در ايام محمد كسان به غزا رفتند ، بر اين قرار كه خمس را به آنها پس دهد ، كه پس داد به هر كس شش دينار رسيد كه مالى گزاف بود .\r\nابن اعرابى گويد : پيش فضل بن ربيع بودم كه حسن بن هانى را آوردند ، گفت :\r\n« به امير مؤمنان خبر داده‌اند كه تو زنديقى . » گويد : وى از آن بيزارى مىكرد و قسم ياد مىكرد و فضل مكرر مىكرد ، حسن خواست كه دربارهء وى با خليفه سخن كند كه سخن كرد و آزادش كرد پس بيرون رفت و شعرى مىخواند به اين مضمون :\r\n« كسان من ، از قبر سوى شما آمدم « و كسان تا به قيامت محبوس مىمانند « اگر ابو العباس نبود ، چشم من\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5624 ","page_number":111},
  {"content":"\r\n« به فرزند و اثاث نمىافتاد « خداى به وسيلهء او نعمتها به من داد « كه حساب آن دو دست سپاس مرا مشغول داشته « آن را از فهماننده اى فهيم آموختم « و با ده انگشت گشاده وا نمودم . »\r\nابو حبيب موسى گويد : با مونس بن عمران بودم به بغداد و آهنگ فضل بن ربيع داشتيم ، مونس به من گفت : « چه شود اگر به نزد ابو نواس رويم . » گويد : در زندان به نزد ابو نواس رفتيم ، به مونس گفت : « اى ابو عمران آهنگ كجا دارى ؟ » گفت : « آهنگ ابو العباس ، فضل بن ربيع ، دارم . » گفت : « رقعه اى را كه به تو بدهم به او مىدهى ؟ » گفت : « آرى . » گويد : پس رقعه اى به دو داد كه در آن شعرى بود به اين مضمون :\r\n« در ميان مردمان ، دست نكو كارى نيست « مگر ابو العباس كه مولاى آنهاست « معتمدان بر بسترهاى خويش خفتند « و او شبانگاه در جانم نفوذ كرد « و آن را زنده كرد « از تو بيم داشتم ، اما از ترس تو ايمن شدم « به سبب آنكه از خدا مىترسى « همانند مقتدرى كه مىبايد « عقوبتها كند اما آن را لغو كرد « از من در گذشتى . »\r\n","description":"","footnote":"","page_name":" 5625 ","page_number":112},
  {"content":"\r\nگويد : اين اشعار سبب خروج وى از زندان شد .\r\nجلاد شروى گويد : محمد شعر ابو نواس را شنيد كه گويد :\r\n« شرابم ده و بگو كه شراب است . . . » و هم شعر او را كه گويد :\r\n« دفافه ميم بنوشان « مىنو به دست آمده و گس مزه « هر كه آن را از سر اميد يا بيم دشمن دارد « به نزد من زبون است « چنان كه پس از هارون « خلافت زبون شد . » گويد : سپس اين شعر را براى وى خواند :\r\n« مىآورد كه زيتونى و طلايى بود « و از سجده كردن آن صبر نيارستم . » گويد : محمد او را بر اين سخن محبوس داشت و گفت : « هى ، تو كافرى ، تو زنديقى . » گويد : ابو نواس در اين باره به فضل بن ربيع شعرى نوشت به اين مضمون :\r\n« اى پسر ربيع ، خير را به من آموختى « و آن را عادت من كردى كه خير عادت است « باطل من برفت و جهالتم كوتهى آورد « و تقواى و زهدى عيان كردم « كه اگر مرا ببينى « حسن بصرى را در حال عبادت و نيز قتاده را « به من همانند مىكنى\r\n","description":"","footnote":"","page_name":" 5626 ","page_number":113},
  {"content":"\r\n« به سبب ركوعى كه آن را به سجود مزين مىكنم « و رنگ زردى چون زردى ملخ .\r\n« اى كه از استقامت بخشيدن امثال من باز نمانى « مرا پيش بخوان و با چشم خويش سجاده را ببين « كه اگر روزى يكى از ريا كاران آن را ببيند « آن را مىخرد و براى شهادت دادن آماده مىكند . »\r\n\r\nخلافت مأمون عبد الله بن هارون\r\nدر اين سال نبرد ميان محمد و عبد الله دو پسر هارون الرشيد به سر رفت و مردمان در مشرق و عراق و حجاز به اطاعت عبد الله مأمون در آمدند .\r\nو هم در اين سال ، در ماه ذى حجه ، حسن هرش با مردمان سفله و گروه بسيارى از بدويان قيام كرد و به پندار خويش به شخص مورد رضايت از آل محمد دعوت كرد و سوى نيل رفت و خراج گرفت و بر بازرگانان هجوم برد و دهكده ها را غارت كرد و چهار پايان را براند .\r\nو هم در اين سال مأمون همه ولايت جبال و فارس و اهواز و بصره و كوفه را كه طاهر گشوده بود به حسن بن سهل ، برادر فضل بن سهل ، سپرد . و اين ، پس از آن بود كه محمد مخلوع كشته شد و مردمان به اطاعت مأمون آمدند .\r\nو هم در اين سال مأمون به طاهر بن حسين كه مقيم بغداد بود نوشت كه همه كارهايى را كه در اين ولايتها به دست دارد به جانشينان حسن بن سهل سپارد و از همه آن دست بردارد و سوى رقه رود ، نبرد نصر بن شبث را به عهدهء او نهاد و موصل و جزيره و شام و مغرب را به دو سپرد .\r\nو هم در اين سال على بن ابى سعيد جانشين حسن بن سهل بر عراق به آنجا\r\n","description":"","footnote":"","page_name":" 5627 ","page_number":114},
  {"content":"\r\nرسيد . طاهر در تسليم كار خراج به على تعلل كرد تا همهء مقرريهاى سپاه را بداد و چون بداد ، كار را به دو تسليم كرد .\r\nو هم در اين سال مأمون به هرثمه نوشت و دستورش داد كه سوى خراسان رود .\r\nدر اين سال عباس بن موسى عباسى سالار حج شد .\r\nآنگاه سال صد و نود و نهم در آمد .\r\n\r\nسخن از خبر حوادث بنامى كه به سال صد و نود و نهم بود\r\nاز جمله آن بود كه حسن بن سهل در اين سال از نزد مأمون به بغداد آمد كه كار جنگ و خراج با وى بود و چون به آنجا رسيد عاملان خويش را در ولايتها و شهرها پراكند .\r\nو هم در اين سال در جمادى الاول طاهر سوى رقه رفت ، عيسى بن محمد نيز با وى بود .\r\nو هم در اين سال هرثمه سوى خراسان رفت .\r\nو هم در اين سال ازهر بن زهير سوى هرش رفت و در ماه محرم او را بكشت .\r\nو هم در اين سال محمد بن ابراهيم طالبى در كوفه قيام كرد ، به روز پنجشنبه ده روز رفته از جمادى الاخر ، و سوى شخص مورد رضايت از آل محمد و عمل به كتاب و سنت دعوت مىكرد . هموست كه وى را ابن طباطبا مىنامند . سرپرست امور وى در كار نبرد و تدبير آن و سردارى سپاهيانش ابو السرايا بود كه نامش سرى ابن منصور بود . گويند : وى از فرزندان هانى بن قبيصهء شيبانى بود .\r\n","description":"","footnote":"","page_name":" 5628 ","page_number":115},
  {"content":"\r\n\r\nسخن از سبب قيام محمد ابن ابراهيم بن طباطبا\r\nدر اين باب اختلاف كرده‌اند : بعضىها گفته‌اند سبب قيام وى آن بود كه مأمون ، طاهر بن حسين را از كار ولايتهايى كه گشوده بود و به دست داشت برداشت و حسن بن سهل را سوى آن فرستاد و چون چنين كرد كسان در عراق با همديگر سخن كردند كه فضل بن سهل بر مأمون تسلط يافته و وى را در قصرى جاى داده و از خاصه و عامه مردم خاندان و سرداران معتبرش نهان داشته و كارها را به هوس خويش به سر مىبرد و به راى خويش كار مىكند ، نه او . از اين رو كسانى از بنى هاشم و سران مردم كه در عراق بودند از اين خشم آوردند\r\nو تسلط فضل بن سهل را بر مأمون تحمل نكردند به اين سبب بر حسن بن سهل جرئت آوردند و در شهرها فتنه ها برخاست و نخستين كسى كه در كوفه قيام كرد ابن طباطبا بود كه از او ياد كردم .\r\nبه قولى سبب خروج وى آن بود كه ابو السرايا از مردان هرثمه بود كه در كار مقرريهاى وى تعلل كرد و آن را به تاخير برد . ابو السرايا از اين خشم آورد و سوى كوفه رفت و با محمد بن ابراهيم بيعت كرد و كوفه را گرفت و مردمش با وى پيمان اطاعت كردند . محمد بن ابراهيم در كوفه بماند و مردمان اطراف كوفه و بدويان و ديگران سوى وى رفتند .\r\nو هم در اين سال حسن بن سهل ، زهير بن مسيب را با يارانش به كوفه فرستاد ، در آن وقت كه ابن طباطبا وارد كوفه شد عامل آنجا سليمان بن ابو جعفر منصور بود از جانب حسن بن سهل و خالد بن محجل ضبى ، در آنجا جانشين سليمان بود ، و چون خبر به حسن بن سهل رسيد با سليمان خشونت كرد و او را ضعيف شمرد و زهير بن مسيب را باده هزار سوار و پياده فرستاد و چون سوى آنها روان شد و خبر حركتش رسيد ، براى حركت به مقابلهء او آماده شدند و چون نيروى برون شدن نداشتند\r\n","description":"","footnote":"","page_name":" 5629 ","page_number":116},
  {"content":"\r\nبماندند تا وقتى كه زهير به دهكدهء شاهى رسيد برون شدند و بماندند تا وقتى كه زهير به پل رسيد و سوى آنها آمد و شبانگاه سه شنبه در صغب جاى گرفت و روز بعد با آنها نبرد كرد كه هزيمتش كردند و اردوگاهش را به غارت دادند و همه مال و سلاح و اسب و ديگر چيزها را كه با وى بود بگرفتند ، به روز چهارشنبه .\r\nفرداى روزى كه نبرد ميان مردم كوفه و زهير بن مسيب رخ داده بود ، يعنى روز پنجشنبه يك روز رفته از رجب سال صد و نود و نهم ، محمد بن ابراهيم بن طباطبا ، ناگهان درگذشت گفتند كه ابو السرايا وى را مسموم كرده بود و سبب آن چنان كه گفته‌اند آن بود كه وقتى ابن طباطبا همهء مال و سلاح و اسب و چيزهاى ديگر را كه در اردوگاه زهير بود به تصرف آورد ، آن را از ابو السرايا ممنوع داشت . كسان مطيع ابن طباطبا بودند و ابو السرايا بدانست كه با وجودى وى كارى به دست او نخواهد بود و مسمومش كرد و چون ابن طباطبا درگذشت ابو السرايا نوجوان امردى را به جاى وى نهاد به نام محمد بن محمد طالبى .\r\nو چنان بود كه ابو السرايا كارها را روان مىكرد\r\nو هر كه را مىخواست مىگماشت و هر كه را ميل داشت معزول مىكرد و همه كارها به دست وى بود .\r\nزهير همانروز كه هزيمت شد سوى قصر ابن هبيره بازگشت و آنجا بماند . و چنان بود كه وقتى زهير سوى كوفه روان شد حسن بن سهل ، عبد وس بن محمد مروزى را سوى نيل فرستاده بود . پس از آنكه زهير هزيمت شد عبد وس به دستور حسن ابن سهل به آهنگ كوفه برون شد تا وى و يارانش به جامع رسيدند ، زهير همچنان مقيم قصر بود ، ابو السرايا سوى عبدوس رفت و در جامع با وى نبرد كرد ، به روز يكشنبه سيزده روز مانده از رجب ، و او را بكشت و هارون بن محمد را اسير كرد و اردوگاه وى را به غارت داد .\r\nچنان كه گويند عبد وس با چهار هزار سوار بود كه يكى از آنها از ميانه نجست ، يا كشته شدند يا اسير . از آن پس طالبيان در ولايتها پراكنده شدند و ابو السرايا در كوفه درم سكه زد و بر آن نقش كرد كه : * ( إِنَّ الله يُحِبُّ الَّذِينَ يُقاتِلُونَ في سَبِيلِه صَفًّا ) *\r\n","description":"","footnote":"","page_name":" 5630 ","page_number":117},
  {"content":"\r\n* ( كَأَنَّهُمْ بُنْيانٌ مَرْصُوصٌ 61 : 4 ) * [ 1 
  ] يعنى : خدا كسانى را كه در راه وى به صف كار زار مىكنند كه گويى بنايى استوارند دوست دارد .\r\nو چون زهير كه در قصر بود خبر يافت كه ابو السرايا ، عبدوس را كشته ، با كسانى كه همراه وى بودند سوى نهر الملك رفت ، پس از آن ابو السرايا روان شد و با ياران خويش در قصر ابن هبيره جاى گرفت و پيشتازان وى به كوثى و نهر الملك مىرفتند ، آنگاه ابو السرايا سپاههايى سوى بصره و واسط فرستاد كه وارد آنجا شدند .\r\nعبد الله بن سعيد حرشى از جانب حسن بن سهل ولايتدار واسط و اطراف بود ، سپاه ابو السرايا به نزديك واسط با وى نبرد كرد كه هزيمتش كردند گروهى از يارانش كشته شدند و گروهى اسير شدند ، و او سوى بغداد رفت .\r\nو چون حسن بن سهل ديد كه ابو السرايا و يارانش به هر سپاهى مىرسند آن را هزيمت مىكنند و به هر شهرى رو مىكنند وارد آن مىشوند و ميان سردارانى كه با وى بودند كسى را نيافت كه در خور پيكار ابو السرايا باشد ناچار به هرثمه روى آورد .\r\nو چنان بود كه وقتى حسن بن سهل به ولايتدارى از جانب مامون به عراق به نزد هرثمه رسيد ، هرثمه همهء كارهايى را كه به دست داشت به حسن تسليم كرد و خشمگين از او رو سوى خراسان كرد و برفت تا به حلوان رسيد . حسن ، سندى و صالح مصلى دار را سوى او فرستاد و تقاضا داشت كه براى پيكار ابو السرايا سوى بغداد باز گردد ، اما امتناع كرد و نپذيرفت ، فرستاده با خبر امتناع هرثمه بنزد حسن بازگشت كه سندى را با نامه هاى ماهرانه سوى وى باز فرستاد كه پذيرفت و سوى بغداد باز - گشت\r\nو در ماه شعبان آنجا رسيد و براى رفتن سوى كوفه آماده شد حسن بن سهل به على بن ابو سعيد دستور داد كه به طرف مداين و واسط و بصره رود و براى اين كار آماده شدند . ابو السرايا كه در قصر ابن هبيره بود خبر يافت و كسان سوى مداين فرستاد ، ياران وى در ماه رمضان وارد آنجا شدند و او به خويشتن\r\n\r\n","description":"","footnote":"\r\n[ 1 
  ] سوره صف ( 61 ) آيه 4\r\n","page_name":" 5631 ","page_number":118},
  {"content":"\r\nبا ياران خود برفت تا بر كنار نهر صرصر به سمت راه كوفه فرود آمد ، در ماه رمضان .\r\nو چنان بود كه وقتى آمدن هرثمه به بغداد به نزد حسن تاخير شده بود ، وى به منصور بن مهدى دستور داده بود كه برون شود و تا به وقت آمدن هرثمه دريا سريه اردو بزند . وى برون شده بود و اردو زده بود و چون هرثمه بيامد ، برون شد و در سفينين مقابل منصور اردو زد ، سپس برفت و بر كنار نهر صرصر مقابل ابو السرايا اردو زد كه نهر در ميانشان بود . على بن ابى سعيد نيز در كلواذى اردو زده بود كه روز سه شنبه يك روز پس از عيد فطر حركت كرد و مقدمهء خويش را سوى مداين فرستاد و در آنجا صبحگاه پنجشنبه تا شبانگاه با ياران ابو السرايا نبردى سخت كرد . روز بعد نيز صبحگاهان وى و يارانش به نبرد آمدند ، اما ياران ابو السرايا عقب نشستند و ابن ابى سعيد مداين را گرفت و چون شب شنبه ، پنج روز رفته از شوال ، در رسيد ابو السرايا از نهر صرصر سوى قصر ابن هبيره بازگشت و آنجا فرود آمد . صبحگاهان هرثمه در طلب وى بكوشيد و گروهى بسيار از ياران وى را به دست آورد كه آنها را بكشت و سرهايشان را بنزد حسن بن سهل فرستاد . پس از آن هرثمه سوى قصر ابن هبيره رفت و ميان وى و ابو السرايا نبردى رفت كه در آن از ياران ابو السرايا بسيار كس كشته شد . پس ابو السرايا سوى كوفه رفت و در آنجا محمد بن محمد و طالبيانى كه همراه وى بودند به خانه هاى بنى عباس و خانه هاى وابستگان و پيروان آنها تاختند و آن را غارت كردند و ويران كردند و خودشان را از كوفه برون كردند و در اين باب كارى قبيح كردند و سپرده هايى را كه از آنها به نزد كسان بود جستجو كردند و بگرفتند .\r\nچنان كه گويند هرثمه به كسان مىگفته بود كه آهنگ حج دارد و كسانى را كه از خراسان و جبال و جزيره و بغداد و غيره آهنگ حج داشتند نگهداشته بود و نگذاشت كسى برون شود به اين اميد كه كوفه را بگيرد .\r\nابو السرايا كس سوى مكه و مدينه فرستاد كه آنجا را بگيرد و مراسم حج را براى مردمان به پا دارد . ولايتدار مكه و مدينه داود بن عيسى عباسى بود . كسى كه\r\n","description":"","footnote":"","page_name":" 5632 ","page_number":119},
  {"content":"\r\nابو السرايا سوى مكه فرستاده بود\r\nحسين بن حسن افطس طالبى بود و كسى كه سوى مدينه فرستاده بود محمد بن سليمان طالبى بود كه وارد آنجا شد و كسى با وى نبرد نكرد . حسين بن حسن به آهنگ مكه برفت و چون نزديك آن رسيد اندك مدتى بماند به سبب كسانى كه در مكه بودند .\r\nو چنان بود كه وقتى داود بن عيسى خبر يافته بود كه ابو السرايا حسين بن حسن را براى به پا داشتن حج سوى مكه فرستاده وابستگان بنى عباس و بردگان باغهايشان را فراهم آورده بود . مسرور كبير خادم در آن سال با دويست سوار از ياران خويش به حج رفته بود كه براى نبرد طالبيانى كه آهنگ ورود مكه و گرفتن آن داشتند آرايش گرفت . به داود بن عيسى گفت : « تو به خويشتن با من بمان ، يا يكى از فرزندانت با من بماند و من كار نبرد آنها را عهده مىكنم » داود به دو گفت : « نبرد در حرم را روا نمىدارم به خدا اگر از اين دره در آيند من از درهء ديگر بيرون مىشوم . » مسرور گفت : « ملك و حكومت خويش را به دشمن تسليم مىكنى كه دربارهء دين تو و حرمت و مالت از ملامت ملامتگوى باك ندارد . » داود گفت : « من ملكى ندارم ، به خدا با آنها بماندم تا پير شدم و مرا به ولايتى نگماشتند تا وقتى كه سنم بسيار شد و عمرم برفت و از حجاز چيزى به اندازهء قوت به من سپردند . اين ملك از آن تو و امثال تو است ، اگر مىخواهى نبرد كن يا دست بدار . » داود از مكه به ناحيهء مشاش رفت ، بنه هاى خويش را بر شتران نهاده بود كه آن را از راه عراق فرستاد و نامه اى از مامون ساخت كه پسرش محمد در مراسم حج عهده دار نماز است ، به دو گفت : « برون شو و در منى نماز نيمروز و پسين را با مردم بكن و شب را در منى به سر بر و نماز صبح را نيز با مردم بكن ، آنگاه بر اسبان خويش نشين و از راه عرفه روان شو و در درهء عمرو سمت چپ خويش گير تا به راه مشاش برسى و در بستان ابن عامر به من ملحق شوى . »\r\n","description":"","footnote":"","page_name":" 5633 ","page_number":120},
  {"content":"\r\nمحمد چنان كرد . جمع وابستگان و بردگان باغهاى بنى عباس كه داود بن عيسى در مكه با آنها بود پراكنده شدند ، از اين رو مسرور خادم در كار خويش فرو ماند و بيم كرد كه اگر با حسين و همراهان وى نبرد كند بيشتر كسان به آنها پيوسته شوند ، از اين رو از پى داود برون شد و سوى عراق باز گشت . مردم در عرفه بماندند و چون آفتاب زوال يافت و وقت نماز شد كسانى از مردم مكه امامت نماز را به همديگر محول داشتند و چون ولايتداران حضور نداشتند احمد محمد بن ردمى كه مؤذن و قاضى جماعت بود و امامت مسجد الحرام را نيز به عهده داشت به محمد بن عبد الرحمان مخزومى\r\nقاضى مكه گفت : « پيش برو و براى كسان سخنرانى كن و دو نماز را با آنها بكن كه تو قاضى شهرى » گفت : « اكنون كه امام گريخته و اين قوم در كار آمدند به نام كى سخنرانى كنم ؟ » گفت : « دعاى هيچكس را مگوى . » محمد به دو گفت : « تو پيش برو و سخنرانى كن و با مردم نماز كن » ، اما او ابا كرد . عاقبت يكى از مردم عادى مكه را پيش نهادند كه نماز نيمروز و پسين را با مردم بكرد ، بىسخنرانى ، آنگاه برفتند و همگى در موقف عرفه بماندند تا خورشيد فرو رفت و مردم به خويشتن از عرفه روان شدند ، بى امام ، تا به مزدلفه رسيدند كه باز يكى از مردم عادى با آنها نماز مغرب و عشا را بكرد . حسين بن حسن در سرف بود و از ورود مكه بيم داشت كه مبادا مانع وى شوند و با او نبرد كنند . عاقبت گروهى از مردم مكه كه دل با طالبيان داشتند و از عباسيان بيمناك بودند بنزد وى رفتند و خبر دادند كه مكه و منى و عرفه از كسانى از اعمال حكومت كه در آن بوده‌اند خالى مانده و آنها به آهنگ عراق برون شده‌اند .\r\nپس حسين بن حسن پيش از مغرب روز عرفه وارد مكه شد ، همه كسانى كه با وى بود به ده نمىرسيدند ، به خانه طواف بردند و ره پيمايى ميان صفا و مروه را بكردند و شبانگاه سوى عرفه رفتند و لختى از شب را آنجا بماندند .\r\nآنگاه حسين سوى مزدلفه بازگشت و نماز صبح را با مردم بكرد و بر قزح بايستاد\r\n","description":"","footnote":"","page_name":" 5634 ","page_number":121},
  {"content":"\r\nو كسان را از آنجا روان كرد و ايام حج را در منى بماند و همچنان ببود تا سال صد و نود و نهم به سر رفت .\r\nمحمد بن سليمان طالبى نيز آن سال را در مدينه ببود ، حج گزاران و كسانى كه در مكه و مراسم حضور داشته بودند بازگشتند ، حاضران مراسم ، بى امام از عرفه برگشته بودند .\r\nو چنان بود كه وقتى هرثمه كه در دهكدهء شاهى فرود آمده بود بيمناك شد كه به حج نرسد با ابو السرايا و ياران وى نبرد كرد ، در همانجا كه زهير با وى نبرد كرده بود . در آغاز روز ، هزيمت از هرثمه بود و چون روز به آخر رسيد هزيمت از ياران ابو السرايا شد و چون هرثمه ديد كه به مقصود نرسيد در دهكدهء شاهى بماند و حج گزاران و ديگران را باز گردانيد و كس بنزد منصور بن مهدى فرستاد كه در دهكدهء شاهى بنزد وى رفت و با سران مردم كوفه به مكاتبه پرداخت .\r\nو چنان بود كه على بن ابى سعيد وقتى مداين را گرفت سوى واسط رفت و آنجا را نيز گرفت سپس سوى بصره رفت اما آنجا را گرفتن نتوانست تا سال صد و نود و نهم به سر رفت .\r\nآنگاه سال دويستم در آمد .\r\n\r\nسخن از حوادثى كه به سال دويستم بود\r\nاز جمله حوادث سال اين بود كه ابو السرايا از كوفه گريخت و هرثمه وارد آن شد .\r\nگويند : ابو السرايا همراه طالبيانى كه با وى بودند شب يكشنبه چهارده روز مانده از محرم سال دويستم از كوفه گريخت و سوى قادسيه رفت . منصور بن مهدى و هرثمه صبحگاه همان شب وارد كوفه شدند و مردم آنجا را امان دادند و معترض هيچكس از آنها نشدند ، آن روز را تا پسينگاه آنجا ببودند ، سپس سوى اردوگاه خويش باز رفتند و يكى از خودشان را به نام غسان پسر ابو الفرج ، پدر ابراهيم بن غسان كه\r\n","description":"","footnote":"","page_name":" 5635 ","page_number":122},
  {"content":"\r\nسالار نگهبانان خراسان بود در آنجا نهادند و او در خانه اى كه محمد بن محمد و ابو السرايا در آن بوده بودند جاى گرفت .\r\nپس از ان ابو السرايا و كسانى كه همراه وى بودند از قادسيه برون شدند و به طرف واسط رفتند . واسط بدست على بن ابى سعيد بود ، بصره هنوز بدست علويان بود ، ابو السرايا برفت تا پايينتر از واسط از دجله گذشت و سوى عبد وس رفت ، مالى آنجا يافت كه از اهواز حمل شده بود و آن را بگرفت . آنگاه برفت تا به شوش رسيد و با همراهان خويش آنجا فرود آمد و چهار روز آنجا ببود و بنا كرد سوار را هزار مىداد و پياده را پانصد . و چون روز چهارم رسيد حسن بن على بادغيسى معروف به مامونى سوى آنها آمد و كس فرستاد كه هر كجا مىخواهيد برويد كه مرا به نبرد شما نياز نيست و اگر از ناحيهء عمل من برون شويد دنبالتان نمىكنم .\r\nاما ابو السرايا بجز نبرد نخواست و با آنها نبرد كرد كه حسن هزيمتشان كرد و اردوگاهشان را به غارت داد . ابو السرايا زخمى سخت برداشت و گريزان شد ، وى و محمد بن محمد و ابو الشوك فراهم آمدند - يارانشان پراكنده شده بودند - و به سمت جزيره روان شد حد آهنگ منزل ابو السرايا داشتند كه در راس العين بود و چون به جلولا رسيدند آنها را يافتند . حماد كندغوش سويشان آمد و بگرفتشان و آنها را بنزد حسن بن سهل برد كه وقتى حربيان برونش رانده بودند در نهروان اقامت گرفته بود\r\nو او ابو السرايا را پيش برد و گردنش را بزد ، به روز پنجشنبه پنج روز رفته از ربيع الاول .\r\nگويند : كسى كه گردن ابو السرايا را زد هارون بن محمد بود كه به دست وى اسير بوده بود .\r\nگويند : هيچكس را به هنگام كشته شدن نالانتر از ابو السرايا نديده بودند ، دستها و پاهاى خويش را تكان مىداد ، چندان كه ممكن بود بلند فرياد مىزد ، عاقبت ريسمانى به گردنش انداختند كه در آن مىلرزيد و به خود مىپيچيد و فرياد مىزد تا گردنش را زدند . آنگاه سرش را فرستادند كه آن را در اردوگاه حسن بن سهل\r\n","description":"","footnote":"","page_name":" 5636 ","page_number":123},
  {"content":"\r\nگردانيدند ، پيكرش را نيز به بغداد فرستادند كه به دو نيم بر پل آويختند ، بر هر سوى پل يك نيم . از وقت قيام ابو السرايا در كوفه تا كشته شدنش دو ماه بود .\r\nو چنان بود كه على بن ابى سعيد به وقت عبور ابو السرايا سوى او رفته بود و چون به او نرسيد سوى بصره رفت و آنجا را بگشود . از طالبيان ، زيد بن موسى در بصره بود . جمعى از مردم خاندانش نيز با وى بودند . همو بود كه وى را زيدالنار مىگفتند ، بس كه خانه هاى بنى عباس و پيروانشان را در بصره سوزانيده بود . وقتى يكى از سياهپوشان را بنزد وى مىبردند عقوبتش آن بود كه وى را به آتش بسوزاند .\r\nدر بصره نيز اموالى به غارت برده بودند ، على بن سعيد او را به اسيرى گرفت ، بقولى : امان خواست و امانش داد .\r\nعلى بن سعيد از سردارانى كه همراه وى بودند عيسى بن يزيد جلودى و ورقاء بن جميل و حمدويه بن على ماهانى و هارون بن مسيب را سوى مكه و مدينه و يمن فرستاد و دستورشان داد تا با طالبيانى كه آنجا بودند پيكار كنند .\r\nتميمى دربارهء كشته شدن ابو السرايا به دست حسن بن سهل شعرى گفت به اين مضمون :\r\n« اى امير مؤمنان مگر نديدى « كه حسن بن سهل با شمشير تو ضربت زد « سر ابو السرايا را در مرو بگردانيد « و آن را عبرت رهگذران كرد . » وقتى حسن بن سهل ابو السرايا را كشت ، محمد بن محمد را به خراسان به نزد مامون فرستاد .\r\nدر اين سال ابراهيم بن موسى طالبى در يمن قيام كرد .\r\n","description":"","footnote":"","page_name":" 5637 ","page_number":124},
  {"content":"\r\n\r\nسخن از خبر قيام ابراهيم ابن موسى طالبى و كار وى\r\nچنان كه گفته‌اند وقتى ابو السرايا قيام كرد و كار وى و طالبيان در عراق چنان شد كه ياد شد ، ابراهيم بن موسى و جمعى از مردم خاندان وى در مكه بودند و چون خبر ابو السرايا و طالبيان عراق به ابراهيم رسيد با كسانى از مردم خاندانش كه با وى بودند از مكه برون شد و آهنگ يمن داشت . در آن وقت ولايتدار يمن كه از جانب مامون بود و آنجا مقيم بود اسحاق بن موسى عباسى بود كه چون از آمدن ابراهيم بن موسى و نزديك شدن وى به صنعا خبر يافت با همه سوار كه پياده كه در اردوگاه وى بود از آنجا برون شد ، از راه نجديه ، و يمن را براى ابراهيم بن موسى خالى گذاشت كه نبرد او را خوش نداشت ، از كار عموى خويش داود بن عيسى در مكه و مدينه خبر يافته بود و همانند او عمل كرد و به آهنگ مكه برفت تا در مشاش جاى گرفت و آنجا اردو زد ، مىخواست وارد مكه شود اما علويانى كه آنجا بودند مانع وى شدند . مادر اسحاق بن موسى در مكه از علويان نهان شده بود ، وى را مىجستند اما نهان مانده بود ، اسحاق همچنان در مشاش اردو زده بود كسانى كه در مكه نهان بودند از سر كوهها سوى وى مىرفتند ، مادر را در اردوگاه پسرش ، بنزد وى بردند .\r\nو چنان بود كه ابراهيم بن موسى را قصاب مىگفتند ، بس كه در يمن ، مردم كشت و اسير گرفت و مال گرفت .\r\n\r\nسخن از كار حسين بن حسن افطس در مكه\r\nدر اين سال در نخستين روز محرم ، از آن پس كه حج گزاران ، از مكه پراكنده شدند حسين بن حسن افطس پشت مقام بر فرشى ديبا نشست كه دو تا شده بود و بگفت تا جامه هايى را كه بر كعبه بود برگرفتند چنان كه چيزى از پوشش آن به جاى نماند و سنگ\r\n","description":"","footnote":"","page_name":" 5638 ","page_number":125},
  {"content":"\r\nبرهنه شد ، آنگاه دو جامهء ابريشم نازك بر آن پوشانيدند كه ابو السرايا همراهشان فرستاده بود و بر آن نوشته بود : « اصفر بن اصفر ، ابو السرايا ، دعوتگر آل محمد ، اين را سفارش داد براى پوشش خانهء حرام خداى و اينكه پوشش ستمگران بنى عباس را از آن بردارند و از پوشش آنها پاك شود به سال صد و نود و نهم . » آنگاه حسين بن حسن بگفت تا پوششى را كه بر كعبه بوده بود ، ميان ياران وى از علويان و پيروانشان به ترتيب منزلتى كه به نزد وى داشتند تقسيم كنند ، به مالهايى كه در خزانه\r\nكعبه بود پرداخت و آن را برگرفت ، هر كس را شنيد كه سپرده اى از فرزندان عباس و پيروانشان به نزد وى هست در خانه اش به وى هجوم برد ، اگر چيزى از اين باب يافت برگرفت و آن كس را عقوبت كرد و اگر چيزى به نزدش نيافت وى را بداشت و شكنجه كرد تا به اندازه توانش از خويشتن فديه دهد و به نزد شاهدان مقر شود كه اين از سياهپوشان بنى عباس و پيروان آنهاست ، بسيار كس دچار اين بليه شدند ، كسى كه كار شكنجه را به عهده داشت يكى از مردم كوفه بود به نام محمد پسر مسلمه كه در خانه اى خاص به نزديك حنوط فروشان جاى داشت و آنجا را شكنجه خانه نام داده بودند . كسان را به هراس انداختند چندانكه بسيار كس از مردم توانگر از آنها گريختند كه با ويران كردن خانه هايشان عقوبتشان كردند . طلاى نازكى را كه بر سر ستونهاى مسجد بود مىتراشيدند و پس از رنج بسيار به مقدار يك مثقال يا نزديك به آن طلا از ستون به دست مىآمد . چوبهاى ساج و آهن پنجره هاى زمزم را بكندند كه به بهايى ناچيز فروخته شد .\r\nوقتى حسين بن حسن و كسانى از مردم خاندانش كه همراه وى بودند ديدند كه مردم به سبب رفتارشان نسبت به آنها متغير شده‌اند و خبر يافتند كه ابو السرايا كشته شده و طالبيانى كه در كوفه و بصره و ولايتهاى عراق بوده‌اند رانده شده‌اند و حكومت آن به بنى عباس بازگشته ، به نزد محمد بن جعفر طالبى فراهم آمدند كه پيرى بود نرمخوى و به نزد مردمان محبوب و از رفتار زشت بيشتر مردم خاندان\r\n","description":"","footnote":"","page_name":" 5639 ","page_number":126},
  {"content":"\r\nخويش به دور ، كه از پدر خويش جعفر بن محمد حديث روايت مىكرد و مردم از او مىنوشتند و نيكمردى و زاهدى مىنمود .\r\nبه دو گفتند : « وضع خويش را ميان مردمان مىدانى ، خويشتن را نمايان كن تا با تو بيعت خلافت كنيم كه اگر چنين كنى دو كس دربارهء تو اختلاف نكنند . » اما وى اين را از آنها نپذيرفت ، پسرش على بن محمد و حسين بن حسن افطس همچنان اصرار كردند تا بر راى پير چيره شدند كه از آنها پذيرفت و به روز نماز جمعه از پس نماز شش روز رفته از ربيع الاخر او را علم كردند [ 1 
  ] و با وى بيعت خلافت كردند و كسان را از مردم مكه و اطراف سوى وى روان كردند كه به رغبت يا كراهت با وى بيعت كردند و لقب امارت مؤمنان دادند ، پسرش على و حسين بن حسن و گروهى از آنها رفتار و كردارى بسيار زشت داشتند . حسين بن حسن به زنى از قريش پرداخت كه از بنى قهر بود و شوهرش يكى از بنى مخزوم بود و جمالى كم نظير داشت .\r\nكس پيش زن فرستاد كه نزد وى آيد كه نپذيرفت . شوهر وى را تهديد كرد و بگفت تا او را بيارند كه نهان شد . شبانگاه گروهى از ياران خويش را فرستاد كه در خانه را شكستند و زن را به زور گرفتند و پيش حسين بردند كه تا نزديك برون شدنش از مكه به نزد وى بود و هنگامى كه در مكه نبرد مىكردند گريخت و به نزد كسان خويش باز گشت .\r\nعلى بن محمد به پسرى از قريش پرداخت كه فرزند قاضىاى بود به مكه ، به نام اسحاق پسر محمد . پسر جمالى كم نظير داشت . على به خويشتن هنگام روز آشكارا به زور وارد خانهء او شد كه به نزد صفا بود و مشرف به محل ره پيمايى ( سعى ) پسر را بر اسب خويش نشانيد ، روى زين ، على بر دنبالهء اسب نشست و وى را برون برد و بازار را طى كرد تا به بئر ميمون رسيد . على در خانهء داود بن عيسى بر راه منى منزل داشت . وقتى مردم مكه و مجاورانى كه آنجا بودند چنين ديدند برون\r\n\r\n","description":"","footnote":"\r\n[ 1 
  ] تعبير متن : فاقاموه\r\n","page_name":" 5640 ","page_number":127},
  {"content":"\r\nشدند و در مسجد الحرام فراهم آمدند ، دكانها بسته شد ، و كسانى كه بر كعبه طواف مىبردند به آنها پيوستند و بنزد محمد بن جعفر رفتند كه در خانه داود بود و گفتند : « به خدا ترا خلع مىكنيم و مىكشيم يا اين پسر را كه پسرت آشكارا او را گرفته به ما پس بده . » محمد بن جعفر در را ببست و از پنجره اى كه به مسجد بود با آنها سخن كرد و گفت : « نمىدانستم » و كس از پى حسين بن حسن فرستاد و از او خواست كه سوى پسرش على برنشيند و پسر را از او بگيرد ، اما حسين نپذيرفت و گفت : « به خدا مىدانى كه من بر پسر تو تسلط ندارم و اگر بنزد وى روم همراه ياران خويش با من نبرد و پيكار مىكند . » و چون محمد اين را بديد به مردم مكه گفت : « مرا امان دهيد تا سوى وى برنشينم و پسر را از او بگيرم . » كه امانش دادند و اجازه دادند كه برنشيند و او به خويشتن بر نشست و بنزد پسرش رفت و پسر را از او بگرفت و به كسانش تسليم كرد [ 1 
  ] گويد : چندان مدتى نگذشت كه اسحاق بن موسى از يمن بيامد و در مشاش جاى گرفت . علويان بنزد محمد بن جعفر فراهم شدند و به دو گفتند : « اى امير - مؤمنان اينك اسحاق بن موسى با سوار و پياده سوى ما آمده ، چنين ديده‌ايم كه بالاى مكه خندقى بزنيم و خويشتن را نمايان كنى كه مردمان ترا ببينند و همراه تو پيكار كنند . » كسان سوى بدويان اطراف خويش فرستادند و از آنها مزدوران گرفتند و مقابل مكه خندق زدند كه از پشت آن با اسحاق بن موسى نبرد كنند . اسحاق چند روزى با آنها نبرد كرد ، آنگاه از نبرد و پيكار بيزار شد و به آهنگ عراق حركت كرد ، ورقاء بن جميل با ياران خويش و كسانى از ياران جلودى كه همراه وى بودند به اسحاق رسيد به دو گفتند با ما سوى مكه باز گرد و ما زحمت نبرد را تحمل مىكنيم .\r\nاسحاق با آنها بازگشت تا به مكه رسيدند و در مشاش جاى گرفتند ،\r\nغوغاييان\r\n\r\n","description":"","footnote":"\r\n[ 1 
  ] توان پنداشت كه اين روايات از جمله تبليغات عباسيان بر ضد علويان بوده و گر نه سخت بعيد مىنمايد كه در حرم مكه چنين رفتارى از كسان سر زده باشد . م\r\n","page_name":" 5641 ","page_number":128},
  {"content":"\r\nمكه و سياهان چاه نشين و بدويان مزدور به نزد محمد بن جعفر فراهم آمدند كه آنها را در بئر ميمون بياراست . اسحاق بن ميمون و ورقاء بن جميل با سرداران و سپاهيانى كه همراه داشتند سويشان آمدند ، در بئر ميمون با آنها نبرد كرد و از دو سوى كسانى كشته و زخمى شدند آنگاه اسحاق و ورقاء به اردوگاه خويش بازگشتند . محمد ابن جعفر يك روز پس از آن باز آمد و با آنها نبرد كرد كه هزيمت از محمد و ياران وى بود و چون چنين ديد كسانى از قرشيان و از جمله قاضى مكه را فرستاد كه از ايشان امان بخواهند تا از مكه برون شوند و هر جا مىخواهند بروند .\r\nاسحاق و ورقاء بن جميل اين را از آنها پذيرفتند و سه روز مهلتشان دادند و چون روز سوم شد اسحاق و ورقاء وارد مكه شدند ، در جمادى الاخر ، ورقاء از جانب جلودى كار مكه را عهده كرد ، طالبيان از مكه پراكنده شدند و هر گروه به سويى رفتند .\r\nمحمد بن جعفر به طرف جده رفت آنگاه برون شد كه آهنگ جحفه داشت . يكى از وابستگان بنى عباس به نام محمد پسر حكيم كه طالبيان خانهء وى را در مكه غارت كرده بودند و وى را سخت شكنجه داده بودند به دو رسيد ، وى در مكه از جانب يكى از عباسيان از خاندان جعفر بن سليمان سرپرستى مىكرده بود محمد بن حكيم بردگان باغها را كه از بندگان عباسيان بودند فراهم آورد و ميان جده و عسفان به محمد بن جعفر رسيد و هر چه را همراه داشت و از مكه آورده بود غارت كرد و او را برهنه كرد و با يك شلوار واگذاشت ، آهنگ كشتن او كرد ، پس از آن پيراهنى و عمامه اى و عبايى سوى وى افكند با درمى چند كه خرجى راه كند .\r\nمحمد بن جعفر برفت تا به ديار جهينه رسيد كه بر ساحل بود و همچنان آنجا ببود تا موسم حج به سر رفت . در اين اثنا گروهها فراهم مىكرد ، ميان وى و هارون بن مسيب ولايتدار مدينه در شجرهء و جاهاى ديگر نبردها رفت ، از آن رو كه هارون فرستاده بود كه او را بگيرد و چون محمد چنين ديد با كسانى كه بر او فراهم آمده بودند سوى هارون رفت تا به شجرهء رسيد . هارون به مقابلهء محمد بن جعفر برون شد و با وى نبرد كرد . محمد بن جعفر هزيمت شد و چشمش از تيرى بشكافت ، از ياران وى بسيار كس كشته شد و بازگشت و در جايى\r\n","description":"","footnote":"","page_name":" 5642 ","page_number":129},
  {"content":"\r\nكه اقامت داشته بود بماند و منتظر مراسم حج بود . اما كسانى كه وعده كرده بودند به نزد وى نرفتند و چون اين را بديد و موسم به سر رفت از جلودى و رجاء پسر عموى فضل ابن سهل امان خواست . رجاء از جانب مامون و فضل بن سهل تعهد كرد كه مايهء زحمت وى نشوند و امانش را رعايت كنند كه اين را پذيرفت و بدان رضا داد و بموجب آن وارد مكه شد .\r\nهشت روز از آن پس كه آخرين كس از حج گزاران برفت ، به روز شنبه ده روز مانده از ذى حجه ، عيسى بن يزيد\r\nجلودى و رجاء بن ابى ضحاك عموزادهء فضل بن سهل بگفتند تا منبر را ما بين ركن و مقام نهادند ، همانجا كه با محمد بن جعفر بيعت كرده بودند ، همه مردم را از قرشيان و ديگران فراهم آورده بودند ، جلودى به سر منبر رفت محمد بن جعفر يك پله پايينتر از وى ايستاد كه خويشتن را خلع كند ، قبايى سياه داشت با كلاه سياه - شمشير نداشت - محمد بايستاد و گفت : « اى مردمان هر كه مرا مىشناسد مىشناسد و هر كه نمىشناسد ، من محمد بن جعفرم . بندهء خدا عبد الله امير مؤمنان را به گردن من بيعتى بود دربارهء شنوايى . و اطاعت از روى رغبت نه كراهت من يكى از شاهدانى بودم كه در كعبه دربارهء دو شرطنامه كه هارون الرشيد براى دو پسر خويش محمد مخلوع و عبد الله مامون نهاده بود شهادت دادم ، بدانيد كه فتنه اى آمد و همهء اين سرزمين را گرفت ، ما را و ديگران را . به من خبر رسيده بود كه بندهء خدا عبد الله مامون ، امير مؤمنان ، درگذشته و اين انگيزهء من شد كه با من به امارت مؤمنان بيعت كردند و پذيرفتن آن را روا دانستم كه دربارهء بيعت بندهء خدا عبد الله امام مامون پيمانها و قسمها به گردن داشتم . پس شما با من بيعت كرديد ، يا هر كدامتان كرديد . بدانيد كه خبر يافته‌ام و به نزد من به صحت پيوسته كه وى زنده و سالم است ، بدانيد كه از اينكه شما را به بيعت خوانده‌ام از خدا آمرزش مىخواهم ، خويشتن را از بيعتى كه با من كرده‌ايد خلع مىكنم ، چنان كه اين انگشترم را از انگشتم بيرون مىكنم همانند يكى از مسلمانان شده‌ام كه بيعتى از من به گردن آنها نيست و خويشتن را از آن بيرون كرده‌ام . خداى حق را به خليفه ،\r\n","description":"","footnote":"","page_name":" 5643 ","page_number":130},
  {"content":"\r\nمامون ، بندهء خدا ، عبد الله امير مؤمنان باز برد . ستايش خداى را كه پروردگار جهانيان است و درود بر محمد ختم پيمبران و سلام بر شما اى گروه مسلمانان . » آنگاه از منبر فرود آمد ، عيسى بن بزيد جلودى او را به طرف عراق برد و پسر خويش محمد را بر مكه جانشين كرد ، به سال دويست و يكم ، عيسى با محمد بن جعفر برفت تا وى را به حسن بن سهل تسليم كرد و حسن بن سهل او را همراه رجاء ابن ابى ضحاك به نزد مامون فرستاد ، به مرو .\r\nدر اين سال ابراهيم بن موسى طالبى ، يكى از فرزندان عقيل بن ابى طالب را با سپاهى بسيار از يمن به مكه فرستاد كه سالار حج باشد اما با عقيلى نبرد كردند كه هزيمت شد و وارد مكه نتوانست شد .\r\n\r\nسخن از كار ابراهيم طالبى و عقيلى كه سوى مكه رفت اما وارد آن نتوانست شد\r\nگويند : ابو اسحاق بن هارون الرشيد به سال دويستم سالار حج شد و برفت تا وارد مكه شد و بسيارى از سرداران با وى بودند . از جمله حمدويه بن على ماهانى كه حسن ابن سهل وى را عامل يمن كرده بود ، وقتى وارد مكه شدند جلودى با سپاه و سرداران خويش آنجا بود .\r\nابراهيم بن موسى از يمن يكى از فرزندان عقيل بن ابى طالب را فرستاد و دستور داد كه مراسم حج را با كسان به پا دارد ، وقتى عقيلى به بستان ابن عامر رسيد خبر يافت كه ابو اسحاق بن هارون الرشيد ، سالار حج شده و از سرداران و سپاهيان چندان با ويند كه كس با او مقاومت نيارد ، پس در بستان ابن عامر بماند ، كاروانى از حج گزاران و بازرگانان بر او گذشت كه پوشش و بوى خوش كعبه را همراه داشت و او اموال بازرگانان و پوشش و بوى خوش كعبه را گرفت ، حج گزاران و بازرگانان برهنه و جامه باخته وارد مكه شدند . خبر به ابو اسحاق بن رشيد رسيد كه در مكه بود و در دار القوارير\r\n","description":"","footnote":"","page_name":" 5644 ","page_number":131},
  {"content":"\r\nجاى داشت ، وى سرداران را بنزد خويش فراهم آورد و با آنها مشورت كرد ، و اين دو يا سه روز پيش از ترويه بود . جلودى به دو گفت : « خداى امير مؤمنان را قرين صلاح بدارد من آنها را عهده مىكنم ، با پنجاه كس از نخبهء يارانم و پنجاه كس كه از ديگر سرداران برمىگزينم ، سوى آنها مىروم . » اين را از او پذيرفتند كه با يكصد كس برون شد و صبحگاهان در بستان ابن عامر به عقيلى و ياران وى تاخت و در ميانشان گرفت و بيشترشان را اسير كرد و كسانى كه گريختند پياده رفتند . پوشش كعبه را گرفت مگر چيزى را كه كسان ، روز پيش با آن فرار كرده بودند . بوى خوش و اموال بازرگانان و حج گزاران را نيز گرفت و به مكه برد و كسانى از ياران عقيلى را كه اسير شده بود پيش خواند و به هر كدامشان ده تازيانه زد آنگاه گفت : « اى سگان جهنم دور شويد كه نه كشتنتان مشكل است و نه اسير داشتنتان مايه تجمل . » و آزادشان كرد كه سوى يمن بازگشتند ، در راه گدايى مىكردند و عاقبت بيشترشان از گرسنگى و برهنگى تلف شدند .\r\n( در اين سال ) ابن ابى سعيد با حسن بن سهل مخالفت كرد . مأمون ، سراج خادم را فرستاد و گفت : « اگر على دست در دست حسن بن سهل نهاد يا سوى من آمد ، به مرو ، كه بهتر و گر نه گردنش را بزن . » وى همراه هرثمة بن اعين سوى مأمون رفت .\r\nو هم در اين سال در ماه ربيع الاول هرثمه از اردوگاه خويش سوى مأمون رفت به مرو .\r\n\r\nسخن از رفتن هرثمه سوى مأمون و اينكه سرانجام وى در اين سفر چه شد ؟\r\nگويند : وقتى هرثمه از كار ابو السرايا و محمد بن محمد علوى فراغت يافت تا ماه ربيع الاول در اردوگاه خود ببود و چون آن ماه آغاز شد برون شد و سوى نهر صرصر رفت ، كسان پنداشتند كه وى سوى حسن بن سهل مىرود ، به مداين ، و چون به نهر صرصر\r\n","description":"","footnote":"","page_name":" 5645 ","page_number":132},
  {"content":"\r\nرسيد راه عقرقوف گرفت ، آنگاه سوى بردان رفت ، سپس به نهروان رفت ، آنگاه حركت كرد تا به خراسان رسيد . نامهء مأمون مكرر به او رسيد كه باز گردد و ولايتدار شام باشد يا حجاز ، اما نپذيرفت و گفت : « باز نمىگردم تا امير مؤمنان را ببينم . » كه نسبت به وى جسور بود از آن رو كه با وى و نياكانش نيكخواهى كرده بود و مىخواست تدبيرهايى را كه فضل بر ضد مأمون مىكرد با وى بگويد و رهايش نكند تا به بغداد خانهء خلافت و ملك نياكانش باز برد كه در ميان قلمرو خويش باشد و ناظر اطراف آن باشد .\r\nفضل مقصود وى را بدانست و به مأمون گفت : « هرثمه ولايت و مردم را بر تو آغاليده و با دشمنت بر ضد تو همدستى كرده و با دوستت دشمنى آورده ابو السرايا را كه يكى از سپاهيان وى بود نهانى وادار كرد كه چنان كرد كه كرد . اگر هرثمه مىخواست كه ابو السرايا چنان نكند نمىكرد ، امير مؤمنان چندين نامه به دو نوشته كه باز گردد و ولايتدار شام يا حجاز شود اما نپذيرفته و به عصيان و خلاف به در امير مؤمنان باز گشته ، سخن درشت مىگويد و به كار پر خطر تهديد مىكند ، اگر چنين رها شود مايهء تباهى ديگران مىشود . » بدين سان دل امير مؤمنان را بر ضد وى بر انگيخت . هرثمه در رفتن كندى كرد و به خراسان نرسيد تا ماه ذى قعده در آمد و چون به مرو رسيد بيم كرد كه آمدن وى را از امير مؤمنان نهان دارند و طبلها را نواخت كه مأمون آن را بشنود كه شنيد و گفت : « اين چيست ؟ » گفتند : « هرثمه آمده و سر و صدا راه انداخته . » هرثمه گمان داشت گفتار وى پذيرفته مىشود . مأمون بگفت تا او را وارد كنند ، و چون واردش كردند\r\nو دل مأمون نسبت به دو چنان بود كه بود به دو گفت : « با مردم كوفه و علويان همدلى كردى و نفاق آوردى ، ابو السرايا را نهانى تحريك كردى تا قيام كرد و چنان كرد كه كرد ، وى يكى از ياران تو بود و اگر مىخواستى همه آنها را بگيرى ،\r\n","description":"","footnote":"","page_name":" 5646 ","page_number":133},
  {"content":"\r\nمىگرفتى . ولى با آنها سستى كردى و رسن [ 1 
  ] شان را رها كردى . » هرثمه مىخواست سخن كند و عذر گويى كند و تهمتى را كه به دو زده بودند از خويش براند اما از او نپذيرفت و بگفت تا بينيش را بكوفتند و شكمش را لگد كوب كردند و از پيش روى مأمون كشانيدند . فضل بن سهل به ياران گفته بود كه با وى خشونت و سختى كنند ، عاقبت بداشته شد و چند روزى در زندان ببود ، آنگاه نهانى كس فرستادند و او را كشتند و گفتند : « درگذشت . » در اين سال در بغداد ميان حربيان و حسن بن سهل فتنه برخاست .\r\n\r\nسخن از فتنه اى كه ميان حربيان و حسن بن سهل شد ، به بغداد و اينكه چگونه بود ؟\r\nگويند : وقتى هرثمه سوى خراسان روان شد حسن بن سهل در مداين بود و همچنان آنجا ببود تا خبر آنچه با هرثمه شده بود به مردم بغداد و حربيان رسيد . پس حسن بن سهل به على بن هشام كه از جانب وى ولايتدار بغداد بود پيام داد كه مقررى سپاهيان حربى و بغدادى را عقب انداز و وعده بده اما مده .\r\nو چنان بود كه حسن پيش از آن وعده مىداده بود كه مقرريهايشان را بدهد .\r\nهنگامى كه هرثمه سوى خراسان مىرفت حربيان به پا خاستند و گفتند : « رضايت نمى - دهيم تا حسن بن سهل را از بغداد بيرون كنيم . » از جمله عاملان حسن بن سهل در بغداد محمد ابن ابى خالد بود و نيز اسد بن ابى الاسد كه حربيان بر آنها تاختند و بيرونشان كردند . و اسحاق بن موسى را در بغداد جانشين مأمون كردند مردم دو سمت در اين باب متفق شدند و بدان رضا دادند . حسن نهانى كس سوى آنها فرستاد و به سردارانشان نامه نوشت تا از سمت عسكر مهدى به پا خاستند و بنا كرد مقرريهاى ششماهه سپاه را اندك اندك مىداد . حربيان اسحاق\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5647 ","page_number":134},
  {"content":"\r\nرا پيش بردند و بر كنار دجيل جا دادند ، زهير بن مسيب بيامد و در عسكر مهدى فرود آمد ، حسن بن سهل ، على بن هشام را فرستاد كه از سمت ديگر بيامد و بر كنار نهر صرصر جاى گرفت . آنگاه وى\r\nو محمد بن ابى خالد و سردارانشان شبانه بيامدند و وارد بغداد شدند ، على بن هشام در خانه عباس بن جعفر خزاعى فرود آمد كه به در محول بود و اين هشت روز رفته از ماه شعبان بود . از آن پيش وقتى حربيان خبر يافته بودند كه مردم كرخ مىخواهند زهير و على بن هشام را وارد كنند به در كرخ تاختند و آن را بسوختند و از حدود قصر وضاح تا داخل در كرخ تا محل كاغذ فروشان را غارت كردند ، به شب سه شنبه . على بن هشام صبحگاه آن شب وارد شد و سه روز به نزد پل صراة كهنه و نو و آسياها با حربيان نبرد كرد ، آنگاه به حربيان وعده داد كه وقتى در آمد برسد مقررى شش ماه را به آنها بدهد ، از او خواستند كه هر كدامشان را پنجاه درم زودتر بدهد كه به ماه رمضان خرج كنند ، اين را از آنها پذيرفت و پرداخت را آغاز كرد ، هنوز پرداخت نكرده بود كه زيد بن موسى طالبى معروف به زيد النار همان كه در بصره قيام كرده بود قيام كرد . وى از زندان على بن سعيد گريخته بود و در ذى قعده سال دويستم در ناحيهء انبار قيام كرد . برادر ابو السرايا نيز با وى بود . كس به مقابلهء او فرستادند كه وى را گرفتند و بنزد على بن هشام بردند ، اما على يك جمعه بيشتر نماند و از حربيان بگريخت و بر كنار نهر صرصر جاى گرفت زيرا به آنها دروغ مىگفته بود و به وعدهء پرداخت پنجاه درم وفا نكرد تا عيد قربان بيامد و خبر هرثمه و سرانجام وى به حربيان رسيد كه به على تاختند و او را بيرون راندند . عهده دار اين كار و مدبر نبرد ، محمد بن ابى خالد بود ، از آن رو كه وقتى على بن هشام وارد بغداد شد وى را حقير مىشمرد و ميان محمد بن ابى خالد و زهير بن مسيب اختلاف افكند چندان كه زهير با تازيانه محمد را بزد كه از اين خشم آورد و سوى حربيان رفت ، به ماه ذى قعده ، و با آنها جنگ انداخت . كسان بر او فراهم آمدند و على بن هشام تاب ايشان نياورد تا آنجا كه وى را از بغداد برون كردند ، آنگاه از پى وى\r\n","description":"","footnote":"","page_name":" 5648 ","page_number":135},
  {"content":"\r\nرفت و او را از كنار نهر صرصر هزيمت كرد .\r\nدر اين سال مأمون رجاء بن ابى الضحاك و فرناس خادم را براى بردن على بن - موسى فرستاد .\r\nدر اين سال فرزندان عباس را شمار كردند كه از مذكر و مؤنث سى و سه هزار بودند .\r\nدر همين سال روميان شاه خويش اليون را كشتند ( وى هفت سال و شش ماه پادشاه آنها بوده بود ) و بار ديگر ميخائيل پسر جورجس را شاه خويش كردند .\r\nدر اين سال مأمون ، يحيى بن عامر را بكشت از آن رو كه يحيى با وى درشتى كرد و به دو گفت : « اى امير كافران » و پيش روى وى كشته شد .\r\nدر اين سال ابو اسحاق بن رشيد سالار حج بود .\r\nآنگاه سال دويست و يكم در آمد .\r\n\r\nسخن از خبر حوادثى كه به سال دويست و يكم رخ داد\r\nاز جمله حوادث اين سال آن بود كه مردم بغداد منصور بن مهدى را به خلافت خواندند و او نپذيرفت ، و چون نپذيرفت به دو گفتند بر آنها امارت كند و براى مأمون دعاى خلافت گويد كه از آنها پذيرفت .\r\n\r\nسخن از اينكه چرا مردم بغداد منصور بن مهدى را به خلافت و امارت خواندند و چگونگى آن ؟\r\nپيش از اين گفتيم كه چرا مردم بغداد على بن هشام را بيرون راندند . آورده اند\r\n","description":"","footnote":"","page_name":" 5649 ","page_number":136},
  {"content":"\r\nكه حسن بن سهل در مداين بود كه خبر يافت كه مردم بغداد على بن هشام را از بغداد برون كرده‌اند و فرارى شد و به واسط رفت و اين در آغاز سال دويست و يكم بود .\r\nگويند : سبب اينكه مردم بغداد على بن هشام را از بغداد برون كردند آن بود كه حسن بن سهل پس از كشته شدن ابو السرايا محمد بن ابى خالد مرورودى را فرستاد كه آنجا را به تباهى داد [ 1 
  ] ، على بن هشام را به سمت غربى بغداد گماشت ، زهير بن مسيب به سمت شرقى گماشته بود و خود وى در خيزرانيه بماند . حسن ، عبد الله على ماهانى را با تازيانه حد زد و ابناء خشم آوردند و كسان آشوب كردند و او سوى بربخا گريخت و از آنجا سوى باسلاما رفت و بگفت تا مقررى مردم عسكر مهدى را بدهند و از آن مردم غربى را نداد ، مردم دو سمت نبرد كردند . محمد بن ابى خالد مالى بر حربيان پخش كرد ، على بن هشام هزيمت شد ، حسن بن سهل نيز به سبب هزيمت على بن هشام هزيمت شد و سوى واسط رفت . محمد بن ابى خالد به مخالفت از دنبال وى رفت . وى كار مردم را عهده كرده بود و سعيد بن حسن قحطبى را به سمت غربى گماشته بود و نصر بن حمزهء مالكى را بر سمت شرقى . منصور بن مهدى و خزيمة بن خازم و فضل بن ربيع در بغداد او را تأييد مىكردند .\r\nبه قولى در اين سال عيسى پسر محمد بن ابى خالد كه به نزد طاهر بن حسين بود از رقه بيامد و با پدر خويش بر نبرد حسن متفق شد و با كسانى از حربيان و مردم بغداد كه با آنها بودند برفتند تا به دهكدهء ابو قريش رسيدند كه نزديك واسط بود . و چنان بود كه هر وقت به محلى مىرسيدند كه در آنجا سپاهى از سپاههاى حسن بود و در آنجا ميانشان نبردى رخ مىداد هزيمت از ياران حسن مىشد .\r\nوقتى محمد بن ابى خالد به دير عاقول رسيد سه روز آنجا بماند . در آن وقت زهير ابن مسيب در اسكاف بنى جنيد مقيم بود . وى از جانب حسن عامل جوخى بود و در محل عمل خويش بود و با سرداران بغدادى مكاتبه داشت ، پسر خويش ازهر را فرستاد كه\r\n\r\n","description":"","footnote":"\r\n[ 1 
  ] عبارت متن طبرى چنين است و پيچيده و مبهم است ( نقل از پاورقى چاپ قاهره )\r\n","page_name":" 5650 ","page_number":137},
  {"content":"\r\nبرفت تا به نهر نهروان رسيد و با محمد بن ابى خالد تلاقى كرد . محمد مو بشست و سوى زهير رفت و در اسكاف با وى رو به رو شد و در ميانش گرفت و امانش داد و اسيرش كرد و به اردوگاه خويش برد ، به دير عاقول . اموال و اثاث او را نيز با همه كم و بيش كه از او يافت بگرفت آنگاه محمد بن ابى خالد برفت و چون به واسط رسيد او را به بغداد فرستاد و به نزد پسر خويش كه نابينا بود به نام جعفر بداشت ، در اين وقت حسن مقيم جرجرايا بود و چون خبر زهير به دو رسيد كه به دست محمد بن ابى خالد افتاده حركت كرد تا به واسط رسيد و در فم الصلح جاى گرفت . محمد پسر خويش هارون را از دير عاقول به نيل فرستاد كه سعيد بن ساجور كوفى آنجا بود كه هارون وى را هزيمت كرد و به تعقيب وى رفت تا وارد كوفه شد و هارون كوفه را بگرفت و ولايتدار بر آنجا گماشت .\r\nعيسى بن يزيد جلودى از مكه بيامد ، محمد بن جعفر نيز با وى بود و هر دو آن از راه خشكى برفتند تا به واسط رسيدند .\r\nپس از آن هارون سوى پدر خويش بازگشت و همگى در دهكدهء ابو قريش فراهم آمدند كه وارد واسط شوند كه حسن بن سهل آنجا بود .\r\nحسن بن سهل پيش رفت و آن سوى واسط در اطراف آن جاى گرفت و چنان بود كه فضل بن ربيع از پس كشته شدن مخلوع نهان بود و چون ديد كه محمد بن - ابى خالد بواسط رسيده كس فرستاد و از او امان خواست كه امانش داد ، پس از آن محمد بن - ابى خالد براى نبرد آرايش گرفت و با پسرش عيسى و يارانشان برفتند تا به دو ميلى واسط رسيدند . حسن ياران و سرداران خويش را به مقابلهء آنها فرستاد كه به نزد خانه هاى واسط نبردى سخت كردند . بعد از پسينگاه بادى سخت وزيد و غبار شد چندانكه دو قوم با يك ديگر در آميختند و هزيمت از ياران محمد بن ابى خالد شد\r\nكه در مقابل حريفان ثبات كرد و تن وى زخمهاى سخت برداشت و با ياران خويش هزيمت شد ، هزيمتى سخت و رسوا ، پس از آن ياران وى حسن را هزيمت كردند و اين به روز يكشنبه بود هفت روز مانده از ماه ربيع الاول سال دويست و يكم .\r\n","description":"","footnote":"","page_name":" 5651 ","page_number":138},
  {"content":"\r\nوقتى محمد به فم الصلح رسيد ياران حسن به مقابل آنها آمدند كه براى نبردشان صف بست و چون شب در آمد او و يارانش حركت كردند تا به مبارك رسيدند و آنجا بماندند . صبحگاهان ياران حسن سوى آنها آمدند و مقابلشان صف بستند و نبرد كردند و چون شب در آمد حركت كردند و به جبل رفتند و آنجا بماندند . محمد پسر خويش هارون را سوى نيل فرستاد كه آنجا بماند محمد نيز در جرجرايا ماند و چون زخمهايش خطرانگيز شد سردارانش را در اردوگاه جانشين كرد و پسرش ابو زنبيل وى را ببرد تا وارد بغداد كرد به شب دوشنبه شش روز رفته [ 1 
  ] از ماه ربيع الاخر . ابو - زنبيل به شب دوشنبه وارد شد و محمد بن ابى خالد همان شب از آن زخمها درگذشت و همان شب نهانى در خانهء خويش به گور شد .\r\nزهير بن مسيب به نزد جعفر پسر محمد بن خالد به زندان بود ، وقتى ابو زنبيل به روز دوشنبه هشت روز رفته [ 2 
  ] از ماه ربيع الاخر به نزد خزيمة بن خازم رسيد و سرانجام پدر خويش را با وى بگفت ، خزيمه كس از پى سرداران بنى هاشم فرستاد و اين را به آنها خبر داد و نامهء عيسى بن محمد را براى آنها بخواند كه نبرد را عهده مىكند كه بدين رضايت دادند و عيسى به جاى پدر خويش به كار نبرد پرداخت . ابو زنبيل از پيش خزيمه باز گشت و پيش زهير بن مسيب رفت و او را از زندان در آورد و گردنش را بزد . به قولى وى را سر - بريد و سرش را برگرفت و به نزد عيسى فرستاد كه در اردوگاه بود كه آن را بر نيزه اى نهاد . پيكر وى را نيز برگرفتند و طنابى به دو پايش بستند و در بغداد بگردانيدند و به نزديك در كوفه به خانه هاى وى و خانه هاى مردم خاندانش گذر دادند آنگاه وى را در كرخ بگردانيدند و شبانگاه به در شام باز بردند و چون شب در آمد وى را در دجله افكندند اوين به روز دوشنبه بود هشت روز رفته [ 3 
  ] از ماه ربيع الاخر .\r\nآنگاه ابو زنبيل باز گشت و پيش عيسى رفت ، عيسى وى را به فم الصراة فرستاد .\r\nوقتى حسن بن سهل از مرگ محمد بن ابى خالد خبر يافت از واسط برون شد\r\nو سوى مبارك رفت و آنجا بماند و چون ماه جمادى الاخر رسيد حميد بن عبد الحميد طوسى\r\n\r\n","description":"","footnote":"\r\n[ 1 ، 2 ، 3 
  ] : متن چنين است .\r\n","page_name":" 5652 ","page_number":139},
  {"content":"\r\nرا به همراهى عركوى بدوى و سعيد بن ساجور و ابو البط و محمد بن ابراهيم افريقايى و گروهى ديگر از سرداران فرستاد كه در فم الصراة با ابو زنبيل مقابل شدند و او را هزيمت كردند كه سوى برادر خويش هارون رفت كه در نيل بود ، به نزد خانه هاى نيل تلاقى كردند و لختى نبرد كردند ، هزيمت در ياران هارون و ابو زنبيل افتاد كه به فرار برفتند تا به مداين رسيدند و اين به روز دوشنبه بود پنج روز مانده از جمادى الاخر .\r\nحميد و يارانش وارد نيل شدند و سه روز آنجا را به غارت دادند و مال و اثاثشان را غارت كردند ، همه دهكده هاى اطراف را نيز غارت كردند .\r\nوقتى محمد بن ابو خالد بمرد بنى هاشم و سرداران در اين باب سخن كردند و گفتند : « يكى از خودمان را خليفه مىكنيم و مأمون را خلع مىكنيم » در اين باب راى مىزدند كه خبر هارون و ابى زنبيل و هزيمتشان به آنها رسيد و دربارهء چيزى كه مىانديشيدند كوشاتر شدند و خواستند منصور بن مهدى را براى خلافت آماده كنند كه از آنها نپذيرفت و همچنان اصرار كردند تا او را در بغداد و عراق امير و نايب مأمون كردند و گفتند به مجوسى پسر مجوسى حسن بن سهل رضايت نمىدهيم و بيرونش مىكنيم كه سوى خراسان باز گردد .\r\nبه قولى وقتى مردم بغداد بر عيسى بن محمد فراهم آمدند و وى را در نبرد با حسن بن سهل يارى دادند حسن ديد كه تاب مقاومت عيسى ندارد وهب بن - سعيد دبير را سوى وى فرستاد و خويشاوندى و صد هزار دينار و امان براى وى و مردم خاندانش و مردم بغداد و ولايتدارى هر يك از نواحى را كه خواهد به دو عرضه كرد . عيسى مكتوب مأمون را در اين باب به خط خود او خواست ، حسن ابن سهل وهب را با پذيرفتن آن پس فرستاد اما وهب ما بين مبارك و جبل غرق شد .\r\nعيسى به مردم بغداد نوشت كه من به نبرد از گرفتن خراج مشغول مانده‌ام يكى از بنى هاشم را برگماريد . آنها نيز منصور بن مهدى را برگماشتند . منصور بن مهدى در كلواذى اردو زد ، مىخواستند او را خليفه كنند اما نپذيرفت و گفت : « من نايب امير\r\n","description":"","footnote":"","page_name":" 5653 ","page_number":140},
  {"content":"\r\nمؤمنانم تا بيايد يا هر كه را خواهد ولايتدار كند . » بنى هاشم و سرداران و سپاهيان بدين رضا دادند ، خزيمة بن خازم اين كار را عهد كرد و سرداران به هر ناحيه فرستاد . حميد طوسى شتابان به طلب پسران محمد رفت تا به مداين رسيد و روز را آنجا بماند ، آنگاه سوى نيل بازگشت ،\r\nوقتى خبر وى به منصور رسيد برون شد و در كلواذى اردو زد . يحيى بن على ماهانى سوى مداين رفت ، پس از آن منصور ، اسحاق بن عباس هاشمى را از سمت ديگر روانه كرد كه بر كنار نهر صرصر اردو زد ، غسان بن عباد پدر ابراهيم بن غسان را نيز كه سالار نگهبانان ولايتدار خراسان بوده بود به طرف كوفه فرستاد كه برفت تا به قصر ابن هبيره رسيد و آنجا بماند . حميد خبر يافت و غسان غافل بود كه حميد قصر را در ميان گرفت و غسان را اسير گرفت و جامه و سلاح ياران وى را بگرفت و از آنها كشتار كرد و اين به روز دوشنبه بود چهار روز رفته از رجب . پس از آن هر گروهى در اردوگاههاى خويش بودند ، جز اينكه محمد بن يقطين ، با حسن بن سهل بود كه از وى به نزد عيسى گريخت و عيسى او را به نزد منصور فرستاد كه منصور وى را به طرف حميد فرستاد كه در نيل بود ، اما سپاهى در قصر داشت .\r\nابن يقطين به روز شنبه دو روز رفته از شعبان از بغداد برون شد و تا كوثى برفت ، حميد خبر يافت و ابن يقطين غافل بود كه با ياران خويش در كوثى مقابل ابن يقطين رسيد و با وى نبرد كردند و هزيمتش كردند و بسيار كس از ياران وى را كشتند و اسير كردند و غرق كردند ، حميد و ياران او همه دهكده هاى اطراف كوثى را غارت كردند و گاو و گوسفند و خر گرفتند با هر چه از زيور و اثاث و ديگر چيزها به دست آوردند ، آنگاه به نيل بازگشت ، ابن يقطين نيز بازگشت و بر كنار نهر صرصر اقامت گرفت .\r\nابو السلاح دربارهء محمد بن ابى صالح شعرى دارد به اين مضمون :\r\n","description":"","footnote":"","page_name":" 5654 ","page_number":141},
  {"content":"\r\n« از پس محمد غرور ابناء بيفتاد « و بازوى نيرومندشان مطيعتر شد « اى خاندان سهل از مرگ وى شماتت مگوييد « كه شما را نيز روزى از روزگار سقوطى خواهد بود . » عيسى بن محمد كسانى را كه در اردوگاه وى بودند شمار كرد كه يكصد و بيست هزار بودند ، سوار و پياده ، كه سوار را چهل درم داد و پياده را بيست درم .\r\nدر اين سال داوطلبان در بغداد براى تعرض به فاسقان آماده شدند . سرشان خالد در يوش بود و سهل بن سلامهء انصارى و ابو حاتم ، از مردم خراسان .\r\n\r\nسخن از اينكه چرا داوطلبان در بغداد براى تعرض به فاسقان آماده شدند ؟\r\nسبب آن بود كه فاسقان حربى و مالربايانى كه به بغداد و كرخ بودند مردم را به سختى آزار مىكردند و بدكارى و راهزنى مىكردند و پسران و زنان را آشكار از راهها مىربودند . و چنان بود كه فراهم مىآمدند و به نزد يكى مىرفتند و پسرش را مىگرفتند و مىبردند و توان ممانعت نداشت . از يكى مىخواستند كه قرضشان بدهد يا چيز ببخشد و توان مقاومت نداشت . و چنان بود كه فراهم مىشدند و به دهكده ها مىرفتند و بر مردم آنجا فزونى مىگرفتند و هر چه اثاث و مال و چيز ديگر به دستشان مىرسيد بر مىگرفتند ، نه حكومت مانعشان مىشد و نه قدرت اين كار را داشت ، زيرا حكومت از آنها نيرو مىگرفت و ياران آن بودند و قدرت نداشت كه از بدكارگيشان ممانعت كند . و چنان بود كه از عابران راهها و مسافران كشتيها و سوارگان باج مىگرفتند ، آشكارا بستانها را به حمايت مىگرفتند ، راهها را مىزدند و هيچكس نبود كه به آنها تعرض كند و كسان از دست آنها در بليه اى بزرگ بودند كارشان به آنجا رسيد كه سوى قطربل رفتند و آشكارا آنجا را غارت كردند و اثاث\r\n","description":"","footnote":"","page_name":" 5655 ","page_number":142},
  {"content":"\r\nو طلا و نقره و گوسفند و گاو و خر و چيزهاى ديگر گرفتند و به بغداد آوردند و آشكارا مىفروختند . مردم قطربل بيامدند و از حكومت بر ضد آنها كمك خواستند اما نتوانست به آنها كمك دهد و چيزى از اموالشان را كه گرفته شده بود پس دهد و اين در آخر شعبان بود .\r\nو چون مردم چنين ديدند كه مالشان گرفته مىشود و اثاث مردم در بازارهاشان فروخته مىشود و در افسر زمين فساد و ظلم و سركشى و راهزنى مىكنند و حكومت به آنها نمىتازد ، پارسايان هر حومه و هر كوچه به پا خاستند و به نزد همديگر رفتند و گفتند : « در هر كوچه يك و دو تا ده فاسق هست اما بر شما چيره شده‌اند در صورتى كه شما بيش از آنهاييد اگر فراهم آييد و اتفاق كنيد از اين فاسقان جلوگيرى مىكنيد\r\nكه نتوانند چنين كنند كه اكنون مىكنند و ميان شما فاسقى كنند . » پس يكى از ناحيهء راه انبار به نام خالد در يوش به پا خاست و همسايگان و مردم خاندان و اهل محلهء خويش را دعوت كرد كه وى را در كار امر به معروف و نهى از منكر يارى كنند كه از او پذيرفتند . و به فاسقان و مالربايان مجاور خويش تاخت و از آنچه مىكردند منعشان كرد كه مقاومت آوردند و مىخواستند با وى نبرد كنند اما با آنها نبرد كرد و هزيمتشان كرد و بعضيشان را بگرفت و بزد و بداشت و به حكومت داد ، اما مىدانست كه كار حكومت را تغيير نمىتواند داد .\r\nآنگاه از پى وى يكى از حربيان به نام سهل پسر سلامهء انصارى از مردم خراسان كه كنيهء ابو حاتم داشت به پا خاست و مردم را به امر به معروف و نهى از منكر و عمل به كتاب خداى جل و عز و سنت پيمبر وى صلى الله عليه و سلم دعوت كرد و مصحفى به گردن خويش آويخت ، آنگاه از همسايگان و اهل محلهء خويش آغاز كرد و امرشان كرد و نهيشان كرد آنگاه همهء مردم را از شريف و وضيع ، بنى هاشم و مادون آنها بدين كار دعوت كرد و ديوانى براى خويش نهاد كه هر كس را كه سوى وى مىرفت و بر اين كار و نبرد مخالفان وى و مخالفان دعوتش هر كه باشد با وى\r\n","description":"","footnote":"","page_name":" 5656 ","page_number":143},
  {"content":"\r\nبيعت مىكرد ، نامش را در آن ثبت مىكرد .\r\nمردم بسيار سوى سهل انصارى رفتند و بيعت كردند ، پس از آن وى در بغداد و بازارها و حومه ها و راههاى آن بگشت و هر كه را كه حمايتگرى مىكرد يا از رهگذران مختلف باج مىگرفت منع كرد و گفت : « در اسلام حمايتگرى و باجگيرى نيست ، » ( حمايتگرى آن بود كه يكى پيش صاحب بستانى مىرفت و مىگفت :\r\n« بستان تو در حمايت من است و هر كه را قصد بدى دربارهء آن باشد از آن دفع مىكنم و من نيز هر ماه فلان و به همان مقدار درم به گردن تو دارم » و اين را خواه ناخواه به او مىداد ) سهل انصارى بدين كار قدرت يافت اما دريوش با وى مخالفت كرد و گفت : « من از كار حكومت عيب نمىگيرم و دربارهء آن تغيير نميارم با حكومت نبرد نمىكنم و نمىگويم چه بكند و چه نكند . » اما سهل مىگفت : « ولى من با هر كه مخالف كتاب و سنت عمل كند ، هر كه باشد ، حكومت يا غير حكومت نبرد مىكنم كه حق بر همهء مردم مقرر است ، هر كه با من بر اين بيعت كند او را مىپذيرم و هر كه مخالفت كند با وى نبرد مىكنم . » سهل به روز پنجشنبه چهار روز رفته از ماه رمضان سال دويست و يكم در مسجد طاهر كه در محلهء حربيان بنيان كرده بود براى اين كار قيام كرد .\r\nخالد دريوش دو روز يا سه روز پيش از او قيام كرده بود .\r\nمنصور بن مهدى در اردوگاه خويش در جبل مقيم بود وقتى قيام سهل بن سلامه و يارانش رخ داد و خبر آن به منصور و عيسى رسيد كه بيشتر يارانشان مالربايان و مردم بىمصرف بودند شكسته شدند ، منصور به بغداد آمد ، عيسى با حسن بن سهل مكاتبه مىكرد و چون خبر بغداد به دو رسيد به حسن بن سهل چنان گفت كه وى و مردم خاندان و يارانش را امان دهد به شرط آنكه وقتى در آمد مىرسد حسن ، ياران و سپاه وى و ديگر بغداديان را مقررى ششماهه دهد . حسن از او پذيرفت\r\n","description":"","footnote":"","page_name":" 5657 ","page_number":144},
  {"content":"\r\nو عيسى از اردوگاه خويش حركت كرد و وارد بغداد شد ، به روز دوشنبه سيزده روز رفته از شوال ، همه اردوگاههايشان برچيده شد و وارد بغداد شدند و عيسى ترتيب صلح را با آنها بگفت كه بدان رضايت دادند .\r\nآنگاه عيسى به مداين بازگشت ، يحيى بن عبد الله ، پسر عموى حسن برفت و در دير عاقول جا گرفت . وى را عامل سواد كردند و با عيسى در كار ولايتدارى انباز كردند و تعدادى از بلوك و توابع بغداد را به هر كدامشان دادند .\r\nو چون عيسى به كار صلح پرداخت مردم عسكر مهدى با وى مخالف بودند ، مطلب بن عبد الله خزاعى به پا خاست و سوى مأمون و فضل و حسن بن سهل دعوت مىكرد كه سهل بن سلامه به دو اعتراض كرد و گفت : « براى اين با من بيعت نكرده اى . » منصور بن مهدى و خزيمة بن خازم و فضل بن ربيع از جاى خويش برفتند ، آن روز كه از جاى خويش مىرفتند با سهل بن سلامه بر آنچه دعوت مىكرد ، يعنى عمل به كتاب و سنت ، بيعت كردند ، آنگاه به گريز از مطلب سوى حربيان رفتند .\r\nسهل بن سلامه بنزد حسن رفت و كس از پى مطلب فرستاد كه به نزد وى آيد و گفت :\r\n« براى اين با من بيعت نكرده اى » ، اما مطلب از آمدن بنزد وى ابا كرد . سهل دو يا سه روز با وى به سختى نبرد كرد ، تا عيسى و مطلب صلح كردند .\r\nآنگاه عيسى نهانى كس فرستاد كه سهل را به غافلگيرى بكشد و با شمشير ضربتى به دو زد كه كارگر نشد . و چون سهل غافلگير شد به منزل خويش باز رفت و عيسى به كار مردم پرداخت كه از نبرد دست بداشتند .\r\nحميد بن عبد الحميد مقيم نيل بود وقتى اين خبر به دو رسيد\r\nوارد كوفه شد و روزى چند آنجا ببود ، سپس از آنجا برون شد و سوى قصر ابن هبيره رفت و آنجا بماند و جايگاهى گرفت و ديوار و خندقى به دور آن زد و اين در آخر ذى قعده بود .\r\n","description":"","footnote":"","page_name":" 5658 ","page_number":145},
  {"content":"\r\nعيسى در بغداد بود و سپاهيان را باز مىديد و سامان مىداد تا در آمد برسد ، كس پيش سهل بن سلامه فرستاد و از آنچه با وى كرده بود پوزش خواست و با وى بيعت كرد و گفت به كار امر به معروف و نهى از منكر باز گردد كه ياور او خواهد بود و سهل به كارى كه مىكرده بود يعنى دعوت به عمل به كتاب و سنت پرداخت .\r\nدر اين سال مأمون ، على بن موسى را رضى الله عنه وليعهد مسلمانان كرد و خليفه از پى خويشتن ، و او را رضاى آل محمد ناميد صلى الله عليه و سلم و سپاه خويش را بگفت تا پوشش سياه بگذارند و پوشش سبز به تن كنند . و اين را به آفاق نوشت .\r\n\r\nسخن از وليعهدى حضرت رضا و سبب آن و سرانجام آن\r\nگويند : در آن هنگام كه عيسى بن محمد از پس بازگشت از اردوگاه به بغداد به كار ديدار سپاه خويش سرگرم بود ، نامه اى از حسن بن سهل به دو رسيد كه به دو خبر مىداد كه امير مؤمنان على بن موسى را وليعهد خويش كرده از آن رو كه بنى على را نگريسته و كسى را برتر و پرهيزكارتر و داناتر از او نيافته و او را رضاى آل محمد ناميده و دستور داده كه پوشيدن جامه هاى سياه را بگذارند و جامه هاى سبز بپوشند ( و اين به روز سه شنبه بوده دو روز رفته از ماه رمضان سال دويست و يكم ) و به عيسى و ياران وى و سپاه و سرداران و بنى هاشم دستور مىداد كه با وى بيعت كنند و وادارشان كند كه قباها و كلاههاى سبز بپوشند و پرچمها را سبز كنند و همه مردم بغداد را بدان وادار كند .\r\nو چون خبر به عيسى رسيد مردم بغداد را بدان خواند و بنا شد مقررى يك ماهشان را نقد بدهد و باقيمانده را وقتى كه در آمد برسد ، بعضىشان گفتند :\r\n","description":"","footnote":"","page_name":" 5659 ","page_number":146},
  {"content":"\r\n« بيعت مىكنيم و سبز مىپوشيم »\r\nو بعضيشان گفتند : « بيعت نمىكنيم و سبز نمى - پوشيم و اين كار را از فرزندان عباس بيرون نمىگويم كه اين دسيسه از فضل بن سهل است . » چند روزى بر اين حال ببودند ، فرزندان عباس از اين خشم آوردند و بعضيشان با بعضى ديگر فراهم آمدند و دربارهء آن سخن كردند و گفتند : « يكى از خودمان را زمامدار مىكنيم و مأمون را خلع مىكنيم . » ابراهيم و مهدى پسران مهدى بودند كه در اين باب سخن مىكردند و رفت و آمد مىكردند و عهده دار آن بودند .\r\nدر اين سال مردم بغداد با ابراهيم بن مهدى بيعت خلافت كردند و مأمون را خلع كردند .\r\n\r\nسخن از اينكه چرا مردم بغداد با ابراهيم بن مهدى بيعت خلافت كردند و مأمون را خلع كردند ؟\r\nسبب اعتراض عباسيان بغداد را نسبت به مأمون از پيش ياد كرديم و اينكه جمعى از آنها به كار نبرد با حسن بن سهل فراهم آمدند تا اينكه از بغداد برون شد ، وقتى بيعت مأمون با على بن موسى پيش آمد و دستور داد كه مردم سبز بپوشند نامه حسن ، به عيسى بن محمد رسيد كه دستور مىداد كه چنين كند و مردم بغداد را بدان وادار كند و اين به روز سه شنبه بود پنج روز مانده از ذى حجه ، عباسيان در بغداد اعلام كردند كه با ابراهيم بن مهدى بيعت خلافت كرده‌اند و از پى وى با برادرزاده اش اسحاق بن موسى ، و مأمون را خلع كرده‌اند و در اول روز محرم اول روز سال آينده هر كس را ده دينار مىدهند كه بعضيها نپذيرفتند تا داده شود .\r\nو چون روز جمعه شد و خواستند نماز كنند ، خواستند ابراهيم را به جاى منصور جانشين مأمون كنند و يكى را گفتند كه وقتى اذانگوى اذان گفت بگويد :\r\n","description":"","footnote":"","page_name":" 5660 ","page_number":147},
  {"content":"\r\nما مىخواهيم مأمون را دعا گوييم و از پى وى ابراهيم را كه جانشين باشد . » و نهانى به جمعى گفتند وقتى او برخاست و گفت : « دعاى مامون مىگوييم . » شما به پا خيزيد و گوييد رضايت نمىدهيم مگر اينكه با ابراهيم بيعت كنيد و از پى وى با اسحاق و مامون را اساسا خلع كنيد كه ما نمىخواهيم اموال ما را بگيريد چنان كه منصور كرد و پس از آن در خانه هاى خويش بنشينيد . » و چون آن كس كه سخن مىگفت به پا خاست اين گروه به دو پاسخ گفتند و در آن جمعه نماز جمعه نكردند و كسى سخنرانى نكرد ، مردمان چهار ركعت نماز بكردند و پراكنده شدند و اين به روز جمعه دو روز مانده از ذى حجه سال دويست و يكم بود .\r\nدر اين سال عبد الله بن خرداد به كه ولايتدار طبرستان بود از ولايت ديلم لارز و شرزا بگشود و آن را به ولايتهاى اسلام افزود . جبال طبرستان را نيز بگشود و شهريار پسر شروين را از آن فرود آورد و سلام خاسر شعرى گفت به اين مضمون :\r\n« اميدواريم به وسيلهء كسانى كه « از قلمرو شروين تابع ما شده‌اند « روم و چين را بگشاييم « دستان خويش را به خدمت عبد الله محكم كن « كه وى را بجز امانت ، راى استوار هست . » مازيار پسر قارن را نيز پيش مامون فرستاد و ابو ليلى شاه ديلم را بىپيمان به اسيرى گرفت .\r\nو هم در اين سال محمد بن محمد يار ابو السرايا درگذشت .\r\nو هم در اين سال بابك خرمى با جاويدانيان ياران جاويدان پسر سهل فرمانرواى بذ به جنبش آمد و دعوى كرد كه روح جاويدان در او در آمده و آشفته - كارى و تباهى آغاز كرد .\r\n","description":"","footnote":"","page_name":" 5661 ","page_number":148},
  {"content":"\r\nو هم در اين سال مردم خراسان و رى و اصبهان دچار گرسنگى شدند .\r\nخوردنى گران شد و مرگ رخ نمود .\r\nدر اين سال اسحاق بن موسى عباسى سالار حج شد ،\r\nآنگاه سال دويست و دوم در آمد .\r\n\r\nسخن از خبر حوادثى كه به سال دويست و دوم بود\r\nاز جمله حوادث سال آن بود كه مردم بغداد با ابراهيم بن مهدى بيعت خلافت كردند و او را مبارك نام دادند .\r\nگويند : در نخستين روز محرم با وى بيعت خلافت كردند و مامون را خلع كردند و چون روز جمعه شد ابراهيم به منبر رفت و نخستين كسى كه با وى بيعت كرد عبيد الله بن عباس هاشمى بود ، سپس منصور بن مهدى ، پس از آن بنى هاشميان ديگر ، پس از آن سرداران .\r\nكار بيعت گرفتن با مطلب بن عبد الله بود . سندى و صالح مصلى دار و منجاب و نصير خادم و ديگر وابستگان در اين كار كوشيدند و بدان پرداختند . اينان سران و پيشروان بودند كه از مامون خشمگين بودند كه مىخواست خلافت را از پسران عباس به پسران على بر دو پوشش پدران خويش را كه سياه بود رها كرده بود و سبز پوشيده بود .\r\nو چون ابراهيم از بيعت فراغت يافت ، سپاه را وعده داد كه مقررى ششماهه را به آنها مىدهد ، اما تعلل كرد و چون چنين ديدند بر ضد وى بشوريدند كه هر كدام را دويست درم داد و براى بعضيشان بهاى باقى مانده را حواله گندم و جو نوشت ، به سواد ، كه براى گرفتن آن برون شدند و به هر چه گذشتند غارت كردند ، هر دو سهم را گرفتند سهم مردم ولايت و سهم حكومت .\r\nابراهيم به كمك مردم بغداد بر مردم كوفه و همه سواد تسلط يافت و در مداين\r\n","description":"","footnote":"","page_name":" 5662 ","page_number":149},
  {"content":"\r\nاردو زد ، عباس بن موسى هادى را بر سمت شرقى بغداد گماشت و اسحاق بن موسى هادى را بر سمت غربى .\r\nابراهيم شعرى گفت به اين مضمون :\r\n« اى خاندان فهر مگر ندانسته‌ايد « كه من بدفاع از شما « در مهلكه ها جانبازى كرده‌ام . »\r\nدر اين سال مهدى بن علوان حرورى حكميت خاص خداست گفت . قيام وى به بزرگ شاپور بود كه بر چند روستاى آنجا و بر نهر بوق و رازانين تسلط يافت .\r\nبه قولى خروج مهدى بن علوان به سال دويست و سوم بود در شوال آن سال .\r\nابراهيم بن مهدى ، ابو اسحاق بن رشيد را با جمعى از سرداران از جمله ابو البط و سعيد بن ساجور به مقابله مهدى حرورى فرستاد . چند غلام ترك از آن ابو اسحاق نيز همراه وى بودند .\r\nاز شبيل صاحب سلبه آورده‌اند كه همراه ابو اسحاق بوده بود و نوجوان بود .\r\nوقتى با جانفروشان مقابل شدند ، يكى از بدويان با نيزه ابو اسحاق را بزد يك غلام تركش از او دفاع كرد و به دو گفت : اشناس مرا [ 1 
  ] ، يعنى مرا بشناس و از آن روز وى را اشناس نام داد ، وى پدر ابو جعفر اشناس بود . مهدى حرورى هزيمت شد و سوى حولايا رفت .\r\nبعضيها گفته‌اند ابراهيم ، مطلب را به مقابلهء مهدى دهقان حرورى فرستاد كه سوى او روان شد و چون نزديك وى رسيد يكى از واماندگان حرورى را گرفت به نام اقذى و او را بكشت كه بدويان فراهم آمدند و با وى نبرد كردند و هزيمتش كردند ، تا وارد بغداد كردند .\r\nدر اين سال برادر ابو السرايا به كوفه تاخت و كسانى بر او فراهم آمدند غسان بن ابو الفرج به مقابلهء او رفت ، در ماه رجب و او را بكشت و سرش را بنزد ابراهيم -\r\n\r\n","description":"","footnote":"\r\n[ 1 
  ] تعبير متن .\r\n","page_name":" 5663 ","page_number":150},
  {"content":"\r\nبن مهدى فرستاد .\r\n\r\nسخن از سپيد پوشى برادر ابو السرايا و قيام وى در كوفه\r\nگويند : وقتى حسن بن سهل در مبارك در اردوگاه خويش بود نامه اى از مأمون به دو رسيد كه دستور مىداد سبز بپوشد و براى على بن موسى بيعت بگيرد به ولايت عهد از پى مامون . و هم دستور مىداد كه سوى بغداد رود و مردم آنجا را محاصره كند .\r\nحسن برفت تا به سمر رسيد و به حميد بن عبد الحميد نوشت كه سوى بغداد پيش رود و از سوى ديگر مردم آنجا را محاصره كند و دستورش مىداد كه لباس سبز به تن كند و حميد چنان كرد .\r\nو چنان بود كه سعيد بن ساجور\r\nو ابو البط و غسان بن ابو الفرج و محمد بن ابراهيم افريقايى و گروهى ديگر از سرداران حميد به ابراهيم بن مهدى نوشته بودند كه قصر ابن هبيره را براى وى بگيرند كه ميان آنها و حميد دورى افتاده بود ، به حسن بن سهل نيز نامه مىنوشتند و خبر مىدادند كه حميد با ابراهيم مكاتبه دارد . حميد نيز دربارهء آنها چنين مىنوشت .\r\nحسن به حميد مىنوشت و مىخواست كه سوى وى رود اما نرفت و بيم كرد كه اگر به نزد حسن رود ديگران به اردوگاه وى تازند ، اما آنها به حسن مىنوشتند كه مانع وى از آمدن به نزد تو جز آن نيست كه مخالف تست و هم او ما بين صراة و سورا و سواد املاك خريده است . و چون حسن ضمن نامه ها به حميد اصرار كرد ، سوى او روان شد به روز پنجشنبه پنج روز رفته از ربيع الاخر . سعيد و ياران وى به ابراهيم نوشتند و به دو خبر دادند و از او خواستند كه عيسى بن محمد را سوى آنها فرستد تا قصر و اردوگاه حميد را به دو تسليم كنند .\r\n","description":"","footnote":"","page_name":" 5664 ","page_number":151},
  {"content":"\r\nو چنان بود كه ابراهيم به روز سه شنبه از بغداد برون شده بود و در كلواذى اردو زده بود كه آهنگ مداين داشت . وقتى نامه به دو رسيد عيسى را سوى آنها فرستاد و چون اهل اردوى حميد خبر يافتند كه عيسى برون شده و در دهكدهء اعراب يك فرسخى قصر فرود آمده براى فرار آماده شدند ، و اين به شب سه شنبه بود ، ياران سعيد و ابو البط و فضل بن محمد كندى كوفى به اردوگاه حميد تاختند و چنان كه گويند يكصد كيسه مال و مقدارى اثاث از آن حميد گرفتند . پسر حميد با معاذ بن عبيد الله فرارى شد ، يكيشان سوى كوفه رفت و يكى سوى نيل رفت . پسر حميد با كنيزان پدرش سوى كوفه سرازير شد و چون به كوفه رسيد استرانى به كرايه گرفت و به راه افتاد و در اردوگاه حسن به پدر خويش پيوست .\r\nعيسى وارد قصر شد ، سعيد و يارانش قصر وى را به دو تسليم كردند كه برفت و آن را از آنها بگرفت و اين به روز شنبه بود ده روز رفته از ربيع - الاخر .\r\nهنگامى كه حميد به نزد حسن بن سهل بود خبر به دو رسيد ، حميد به دو گفت :\r\n« مگر به تو خبر نداده بودم اما فريب خوردى » ، آنگاه از پيش وى برفت تا به كوفه رسيد و مالها و اثاثى را كه آنجا داشت برگرفت . عباس بن موسى علوى را بر كوفه گماشت و دستورش داد كه سبز بپوشد و براى مامون دعوت كند و از پى او براى برادر خويش على بن موسى . يكصد هزار درم به دو كمك داد و گفت : به خاطر برادر خويش نبرد كن كه مردم كوفه اين را از تو مىپذيرند ، من نيز با توام . »\r\nو چون شب شد حميد از كوفه برون شد و او را واگذاشت ، و چنان بود كه وقتى خبر به حسن رسيده بود ، حكيم حارثى را سوى نيل فرستاده بود و چون خبر به عيسى رسيد كه در قصر بود وى و يارانش مهيا شدند و سوى نيل رفتند .\r\nوقتى شب شنبه چهارده روز رفته از ربيع الاخر رسيد ، سرخىاى در آسمان نمودار شد ، آنگاه سرخى برفت و دو ستون سرخ تا آخر شب در آسمان بماند .\r\n","description":"","footnote":"","page_name":" 5665 ","page_number":152},
  {"content":"\r\nصبحگاه شنبه عيسى و يارانش از قصر سوى نيل روان شدند ، حكيم با آنها نبرد آغازيد ، به نبرد بودند كه عيسى و سعيد به نزدشان رسيدند ، حكيم هزيمت شد .\r\nآنها وارد نيل شدند وقتى به نيل رسيدند از كار عباس بن موسى علوى و آنچه مردم كوفه را بدان ميخواند خبردار شدند و اينكه و بسياريشان دعوت وى را پذيرفته‌اند و جمعى ديگر گفته‌اند : « اگر براى مامون دعوت مىكنى و از پى او براى برادر خويش ، ما به دعوت تو نياز نداريم و اگر براى برادرت يا يكى از مردم خاندانت يا خودت دعوت مىكنى از تو مىپذيريم . » گفته بود : « براى مامون دعوت مىكنم و از پى او براى برادرم . » اما رافضيان افراطى و بيشتر شيعيان از او بازماندند و او چنان وا مىنمود كه حميد مىآيد و او را كمك مىكند و نيرو مىدهد و حسن نيز از نزد خويش قومى را به كمك او مىفرستد ، اما هيچيك از آنها سوى وى نيامدند سعيد به همراهى ابو البط از نيل به قصد عباس سوى كوفه روان شد و چون به دير الاعور رسيدند ، راهى گرفتند كه آنها را به عسكر هرثمه برساند ، به نزد دهكدهء شاهى و چون يارانش به دو پيوستند ، به روز دوشنبه دو شب رفته از جمادى الاول روان شدند و چون نزديك پل رسيدند على پسر محمد علوى ، همانكه در مكه با وى بيعت كرده بودند با ابو عبد الله برادر ابو السرايا با جمعى بسيار كه عامل كوفه عباس بن موسى همراه على بن محمد عمو زاده خويش فرستاده بود به مقابلهء آنها آمدند و لختى نبرد كردند كه على و يارانش به هزيمت برفتند تا وارد كوفه شدند ، سعد و يارانش نيز برفتند تا در حيره جاى گرفتند .\r\nو چون روز سه شنبه شد صبحگاهان حمله بردند و از مجاورت خانهء عيسى - ابن موسى با آنها نبرد آغازيدند . عباسيان و وابستگان نيز به آنها پيوستند و از كوفه سويشان رفتند و آن روز تا شب نبرد كردند . شعارشان « اى منصور » و « اطاعت مامون روا نيست » بود ، آنها پوشش سياه داشتند و عباس و ياران وى كه از مردم كوفه بودند پوشش سبز داشتند .\r\n","description":"","footnote":"","page_name":" 5666 ","page_number":153},
  {"content":"\r\nو چون روز چهارشنبه شد در همان محل نبرد كردند و هر يك از دو گروه\r\nوقتى به چيزى دست مىيافتند آن را مىسوختند و چون سران مردم كوفه اين را بديدند بنزد سعيد و ياران وى رفتند و از او براى عباس بن موسى امان خواستند كه از كوفه برون شود و اين را از آنها پذيرفتند .\r\nآنگاه پيش عباس رفتند و به دو خبر دادند و گفتند : « بيشتر كسانى كه با تواند غوغايىاند ، مىبينى كه مردم از حريق و غارت و كشته شدن چه مىكشند ، از پيش ما برو كه به تو نيازى نداريم . » عباس از آنها پذيرفت كه بيم داشت وى را تسليم كنند و از منزلى كه در آنجا بود ، در كناسه ، جا به جا شد و يارانش اين را ندانستند ، سعيد و يارانش نيز سوى كوفه رفتند ، ياران عباس بن موسى به باقيماندهء ياران سعيد و وابستگان عيسى بن موسى عباسى تاختند و هزيمتشان كردند تا به خندق رسانيدند و حومهء عيسى بن موسى را غارت كردند . خانه ها را سوختند و به هر كه دست يافتند او را بكشتند .\r\nعباسيان و وابستگانشان كس پيش سعيد فرستادند و اين را به دو خبر دادند و گفتند كه عباس از امانى كه خواسته بود منصرف شده . سعيد و ابو البط و يارانشان برگشتند و هنگام تاريك شدن شب به كوفه رسيدند ، هر كس از آنها را كه غارت مىكرد و به دو دست يافتند بكشتند و هر چه را كه به دست ياران عباس بود و بدان دست يافتند بسوختند تا به كناسه رسيدند و بيشتر شب را در آنجا بودند تا وقتى كه سران مردم كوفه به نزد آنها رفتند و خبر دادند كه اين از كار غوغاييان بوده و عباس از چيزى انصراف نيافته كه از پيش آنها باز گشتند .\r\nو چون صبحگاه روز پنجشنبه شد كه پنج روز از جمادى الاول رفته بود سعيد و ابو البط برفتند و وارد كوفه شدند و بانگزنشان بانگ زد كه سپيد و سياه امان دارند و دربارهء هيچكس كارى بجز نيكى نكردند . فضل بن محمد كندى را كه از مردم كوفه بود بر آنجا گماشتند . ابراهيم بن مهدى به آنها نوشت و دستور داد\r\n","description":"","footnote":"","page_name":" 5667 ","page_number":154},
  {"content":"\r\nكه به طرف واسط روند ، به سعيد نوشت كه يكى بجز كندى را بر كوفه گمارد كه وى دل با مردم شهر خويش دارد و سعيد ، غسان بن ابى الفرج را بر آنجا گماشت .\r\nآنگاه وقتى ابو عبد الله برادر ابو السرايا كشته شد او را معزول كرد و برادر زاده خويش هول را بر آنجا گماشت و همچنان ولايتدار كوفه بود تا حميد بن عبد الحميد سوى آن آمد و هول از آنجا گريخت .\r\nابراهيم بن مهدى ، عيسى بن محمد را بگفت تا از راه نيل سوى واسط رود ، ابن عايشه هاشمى و نعيم بن خازم را نيز بگفت تا روان شوند كه از مجاورت جوخى برفتند ،\r\nبه همين گونه دستورشان داده بود و اين در جمادى الاول بود . سعيد و ابو البط افريقايى نيز به آنها پيوستند و در صياده نزديك واسط اردو زدند . و همگى به يك جا فراهم شدند كه سالارشان عيسى بن محمد بود . هر روز بر مىنشستند و سوى اردوگاه حسن و ياران وى مىرفتند اما هيچكس از ياران حسن سوى آنها نمىآمد كه در شهر واسط حصارى بودند .\r\nپس از آن حسن به ياران خويش دستور داد براى برون شدن و نبرد كردن آماده شوند كه به روز شنبه چهار روز مانده از ماه رجب سوى آنها رفتند و تا نزديك نيمروز به سختى نبرد كردند ، آنگاه هزيمت بر عيسى و ياران وى افتاد كه به فرار برفتند تا به طرنايا و نيل رسيدند ، و ياران حسن سلاح و اسبانى را كه در اردوگاه وى بود برگرفتند .\r\nدر اين سال ابراهيم بن مهدى به سهل بن سلامه سر داوطلبان ظفر يافت و وى را بداشت و عقوبت كرد .\r\n\r\nسخن از كيفيت ظفر ابراهيم بن مهدى بر سهل بن سلامه و بداشتن وى\r\nگويند كه سهل بن سلامه مقيم بغداد بود و دعوت مىكرد كه به كتاب خدا و\r\n","description":"","footnote":"","page_name":" 5668 ","page_number":155},
  {"content":"\r\nسنت پيمبر وى صلى الله عليه و سلم عمل شود و بدينسان ببود تا بسيارى از مردم بغداد بر او فراهم آمدند و به نزد وى جا گرفتند بجز آنها كه در خانه خويش بودند و راى و دلشان با وى بود . ابراهيم پيش از نبرد با عيسى آهنگ نبرد وى داشته بود و چون آن نبرد رخ داد و هزيمت بر ياران عيسى و همراهان وى افتاد به سهل بن سلامه پرداخت و نهانى كس به نزد وى فرستاد و به نزد يارانش كه بر عمل به كتاب و سنت و اينكه اطاعت مخلوق در معصيت خالق روا نيست با او بيعت كرده بودند .\r\nهمهء كسانى كه اين را از او پذيرفته بودند بر در خانهء خويش برجى از گچ و آجر ساخته بودند و سلاح و مصحف بر آن نهاده بودند تا به نزديك در شام رسيده بودند بجز آنها كه دعوت وى را پذيرفته بودند و از مردم كرخ و كسان ديگر بودند .\r\nوقتى عيسى از هزيمت سوى بغداد بازگشت ، وى و برادرانش و جمع يارانش به سهل بن سلامه\r\nپرداختند كه وى از اعمال بدشان سخن داشت و آنها را فاسقان مىگفت و به نزد وى نامى جز اين نداشتند . روزى چند با وى نبرد كردند ، كسى كه نبرد وى را عهده كرد عيسى بن محمد بود و چون به دربندهاى نزديك سهل رسيد به مردم دربندها هزار درم و دو هزار داد كه از دربندها دور شوند و اين را از او پذيرفتند ، سهم هر كدام يك درم يا دو درم و نظير آن مىشد .\r\nبه روز شنبه پنج روز مانده از شعبان از هر سوى بر ضد سهل آماده شدند - مردم دربندها نيز از يارى وى بازماندند - و به مسجد طاهر بن حسين و منزل وى رسيدند كه نزديك مسجد بود ، وقتى به دو رسيدند از آنها نهان شد و با تماشاييان در آميخت و ميان زنان افتاد ، وارد خانه اش شدند و چون به او دست نيافتند خبر گيران بر او گماشتند و چون شب شد او را در يكى از دربندها كه نزديك منزلش بود يافتند و بنزد اسحاق بن موسى هادى بردند كه وليعهد بود از پى عموى خويش ابراهيم بن - مهدى و در مدينة السلام بود .\r\n","description":"","footnote":"","page_name":" 5669 ","page_number":156},
  {"content":"\r\nاسحاق با وى سخن آورد و حجت گفت و ميان وى و ياران خويش فراهمى آورد و به دو گفت : « مردم را بر ضد ما برانگيختى و عيب كار ما گفتى . » سهل به دو گفت : « دعوت من عباسى بود فقط دعوت مىكردم كه به كتاب و سنت عمل شود اكنون نيز بر آنم كه بودم و هم اكنون شما را بدان دعوت مىكنم . » اما اين را از او نپذيرفتند . گفتند : « هم اكنون پيش مردم رو و بگو آنچه شما را بدان دعوت مىكردم باطل است . » پس او را ميان مردم بردند كه گفت : « مىدانيد كه شما را دعوت مىكردم كه به كتاب و سنت عمل كنيد ، اكنون نيز شما را بدان دعوت مىكنم . » و چون اين سخن را با آنها بگفت گردنش را بكوفتند و چهره اش را بزدند و چون با وى چنين كردند گفت : « اى ياران حربى ، فريب خورده كسى است كه شما فريبش داده باشيد . » پس او را بگرفتند و به نزد اسحاق بردند كه وى را به بند كرد و اين به روز يكشنبه بود و چون شب دوشنبه شد وى را در مداين به نزد ابراهيم بردند و چون به نزد وى در آمد ، با وى همانگونه سخن كرد كه اسحاق كرده بود و پاسخ وى نيز همانگونه بود كه به اسحاق داده بود .\r\nو چنان بود كه يكى ياران وى را گرفته بودند به نام محمد رواعى كه ابراهيم او را تازيانه زد و ريشش را بكند و به بند كرد و بداشت . وقتى سهل بن سلامه گرفته - شد او را نيز بداشتند ، اما دعوى كردند كه وى را به عيسى داده‌اند و عيسى او را كشته\r\nو اين را از بيم مردمان شايع كردند كه مبادا جاى وى را بدانند و او را برون آرند . از وقت قيام وى تا گرفتن و بداشتنش دوازده ماه بود .\r\nدر اين سال مامون از مرو روان شد و آهنگ عراق داشت .\r\n","description":"","footnote":"","page_name":" 5670 ","page_number":157},
  {"content":"\r\n\r\nسخن از خبر روان شدن مامون به سوى عراق\r\nگويند كه على بن موسى علوى فتنه و نبردى را كه مردم از وقت كشته شدن برادرش در آن افتاده بودند به مامون بگفت و اينكه فضل بن سهل اخبار را از او نهان مىدارد و مردم خاندان وى و مردم دربارهء چيزهايى به او اعتراض دارند و مىگويند كه وى جادو زده و مجنون است و چون چنين ديده‌اند يا عمويش ابراهيم ابن مهدى بيعت خلافت كرده‌اند .\r\nمامون گفت : به طورى كه فضل به دو خبر داده با ابراهيم بن مهدى بيعت خلافت نكرده‌اند بلكه او را امارت داده‌اند كه به كارشان قيام كند ، اما على بن موسى به دو خبر داد كه فضل دروغ گفته و با وى دغلى كرده و جنگ ميان ابراهيم و حسن بن سهل به پاست ، مردم دربارهء وى و برادرش و من و بيعت كردن تو با من از پى خويش اعتراض دارند .\r\nگفت : « از مردم اردوى من كى اين را مىداند ؟ » گفت : « يحيى بن معاد و عبد العزيز بن عمران و عده اى از سران مردم سپاه . » گفت : « آنها را بنزد من آر تا دربارهء آنچه گفتى از آنها پرسش كنم . » پس آنها را بنزد مأمون برد كه يحيى بن معاد بود و عبد العزيز بن عمران و موسى و على بن ابى سعيد خواهرزادهء فضل و خلف مصرى .\r\nمامون دربارهء آنچه على بن موسى خبرش داده بود از آنها پرسش كرد كه نخواستند بگويند تا امانشان دهد كه فضل بن سهل كه متعرضشان نشود ، اين را براى آنها تعهد كرد و براى هر كدامشان به خط خويش مكتوبى نوشت و به آنها تسليم كرد . آنگاه از فتنه هايى كه مردم در آن افتاده بودند خبرش دادند و براى او عيان كردند و گفتند كه مردم خاندان وى و وابستگانش و سردارانش بر او خشمگينند و دربارهء بسيارى چيزها و اشتباهكارى فضل در مورد هرثمه ، زيرا هرثمه آمده بود وى را اندرز گويد به دو بگويد كه چگونه كار كند و اگر كار خويش را به سامان نيارد ، خلافت از وى\r\n","description":"","footnote":"","page_name":" 5671 ","page_number":158},
  {"content":"\r\nو از مردم خاندانش بيرون مىشود اما فضل نهانى كس فرستاد كه هرثمه را كشت .\r\nهرثمه سر نيكخواهى داشت ،\r\nطاهر بن حسين نيز در كار اطاعت وى سخت بكوشيد و ولايتها گشود و خلافت را مهار كرد و سوى وى كشانيد و چون كار را به نظام برد از همه كار برون شد و در گوشه اى از زمين در رقه جا داده شد و مال از او منع شد چندانكه كارش به سستى گراييد و سپاهش بر او بشوريدند ، اگر در بغداد بود و به كار خلافت تو مىپرداخت ملك را مضبوط مىداشت و كسان نسبت به دو جسور نمىشدند چنان كه نسبت به حسن بن سهل جسور شده‌اند كه اطراف دنيا شكاف افتاده و طاهر - ابن حسين را در اين سالها از هنگام كشته شدن محمد در رقه به فراموشى افكنده‌اند و در كار اين پيكارها از او كمك نمىگيرند در صورتى كه از كسانى كه مرحله ها از او پايينترند كمك مىگيرند . از مامون خواستند كه سوى بغداد رود و گفتند كه اگر بنى هاشم و وابستگان و سرداران و سپاهيان نيروى ترا ببينند بدان آرام گيرند و مطيع تو شوند .\r\nو چون اين چيزها به نزد مامون به حقيقت پيوست دستور داد سوى بغداد حركت كنند . و چون چنين دستور داد فضل بن سهل چيزى از كارشان را بدانست و با آنها پرخاش كرد تا آنجا كه بعضيشان را تازيانه زد و بعضى را بداشت و ريش بعضى را بكند .\r\nعلى بن موسى دربارهء كار آنها با مامون سخن كرد و تعهدى را كه براى آنها كرده بود به خاطرش آورد و او گفت كه در اين حال كه هست مدارا مىكند .\r\nآنگاه مامون از مرو حركت كرد و چون به سرخس رسيد گروهى به فضل بن سهل به وقتى كه در حمام بود حمله بردند و او را با شمشير بزدند تا جان داد . و اين به روز جمعه بود دو روز رفته از شعبان سال دويست و دوم . آنها را گرفتند كسانى كه فضل را كشته بودند از اطرافيان مامون بودند ، چهار كس بودند : يكيشان غالب مسعودى سياه بود و نيز قسطنطين رومى و فرخ ديلمى و موفق صقلابى . فضل شصت ساله\r\n","description":"","footnote":"","page_name":" 5672 ","page_number":159},
  {"content":"\r\nبود كه او را كشتند ، پس از آن گريختند ، مامون كس به طلب آنها فرستاد و براى هر كه بياردشان ده هزار دينار معين كرد ، عباس بن هيثم بن بزرگمهر دينورى آنها را بياورد . به مامون گفتند : « تو به ما دستور دادى او را بكشيم » و بگفت تا گردنهايشان را زدند .\r\nبه قولى كسانى كه فضل بن سهل را كشته بودند ، وقتى دستگير شدند مامون از آنها پرسش كرد ، بعضيشان گفتند كه على بن سعيد خواهرزادهء فضل آنها را وادار كرده بود و بعضى ديگرشان اين را منكر شدند و مامون بگفت تا آنها را كشتند .\r\nآنگاه كس از پى عبد العزيز بن عمران و على و موسى و خلف فرستاد و از آنها پرسش كرد كه گفتند چيزى از اين باب نمىدانسته‌اند . اما اين را از آنها نپذيرفت و بگفت تا آنها را كشتند و سرهاشان را به نزد حسن بن سهل فرستاد كه در واسط بود و مصيبتى را كه از كشته شدن فضل بر او رخ داده بود به دو خبر داد و اينكه وى را به جاى فضل نهاده است . اين نامه در ماه رمضان به حسن رسيد\r\nو حسن و ياران وى همچنان در واسط ببودند تا وقت محصول رسيد و چيزى از خراج وصول شد .\r\nمامون به روز عيد فطر از سرخس سوى عراق حركت كرد ، ابراهيم بن مهدى در مداين بود و عيسى و ابو البط و سعيد در نيل و طرنايا صبح و شامگاه به پيكار بودند .\r\nو چنان بود كه مطلب بن عبد الله از مداين آمده بود به دستاويز اينكه بيمار است و نهانى سوى مامون دعوت مىكرد و اينكه منصور بن مهدى جانشين مامون است و ابراهيم را خلع كنند . منصور و خزيمة بن خازم و بسيار كس از سرداران سمت شرقى اين را از او پذيرفتند . مطلب به حميد و على بن هشام نوشت كه پيش روند و حميد بر كنار نهر صرصر فرود آيد و على به نهروان .\r\n","description":"","footnote":"","page_name":" 5673 ","page_number":160},
  {"content":"\r\nو چون اين خبر به نزد ابراهيم به حقيقت پيوست ، از مداين سوى بغداد روان شد و به روز شنبه چهارده روز رفته از صفر در زند ورد فرود آمد و كس از پى مطلب و منصور و خزيمه فرستاد ، و چون فرستادهء وى به نزد آنها رسيد از رفتن طفره رفتند و چون اين را بديد عيسى بن محمد و برادرانش را سوى آنها فرستاد .\r\nمنصور و خزيمه تسليم شدند اما وابستگان و ياران مطلب در مقابل خانهء وى نبرد كردند تا كسان بر ضد آنها فزونى گرفتند . ابراهيم بانگزنى را بگفت كه بانگ زد هر كه غارت مىخواهد سوى خانه مطلب رود . و چون وقت نيمروز رسيد به خانهء او رسيدند و هر چه را در آن يافتند به غارت بردند ، خانه هاى مردم خاندان وى را نيز غارت كردند ، وى را جستند اما به او دست نيافتند و اين به روز سه شنبه بود سيزده روز مانده از صفر .\r\nوقتى اين خبر به حميد و على بن هشام رسيد ، حميد سردارى فرستاد كه مداين را گرفت و پل را بريد و آنجا فرود آمد . على بن هشام نيز سردارى فرستاد كه در مداين فرود آمد و سوى نهر ديالى رفت و آن را ببست و همچنان در مداين ببودند . ابراهيم پشيمان بود از اينكه با مطلب چنان كرده بود اما به دو دست نيافته بود .\r\nدر اين سال مامون ، توران دختر حسن بن سهل را به زنى گرفت .\r\nو هم در اين سال مامون دختر خويش ام حبيب را زن على بن موسى كرد و نيز دختر خويش ام الفضل را زن محمد بن على بن موسى كرد .\r\nدر اين سال ابراهيم بن موسى بن جعفر سالار حج شد و براى برادر خويش دعوت كرد به تصدى خلافت از پى مامون .\r\nو چنان بود كه حسن بن سهل به عيسى بن يزيد جلودى كه در بصره بود نوشته بود كه با ياران خويش به مكه رفت و در مراسم حضور داشت ، آنگاه باز گشت . ابراهيم بن موسى نيز به يمن رفت كه حمدوية بن على ماهانى بر آن تسلط يافته\r\n","description":"","footnote":"","page_name":" 5674 ","page_number":161},
  {"content":"\r\nبود .\r\nآنگاه سال دويست و سوم در آمد .\r\n\r\nسخن از خبر حوادثى كه به سال دويست و سوم بود\r\nاز جمله حوادث اين سال درگذشت على بن موسى بود .\r\n\r\nسخن از سبب درگذشت على بن موسى\r\nگويند : مامون از سرخس برفت تا به طوس رسيد . وقتى آنجا رسيد چند روزى به نزد قبر پدرش بماند . آنگاه على بن موسى انگورى خورد و بسيار بخورد و ناگهانى درگذشت [ 1 
  ] و اين در آخر صفر بود . مامون بگفت تا او را به نزد قبر رشيد به خاك كردند و در ماه ربيع الاول به حسن بن سهل نوشت و به دو خبر داد كه على بن موسى درگذشته و غم و مصيبت خويش را از درگذشت وى بگفت . به\r\n\r\n","description":"","footnote":"\r\n[ 1 
  ] گفتهء طبرى دربارهء سبب درگذشت حضرت رضاى آل محمد با گفته مورخان ديگر و سير وقايع آن دوران هم آهنگ نيست . ابن اثير از مسموميت سخن آورده ( الكامل چاپ بيروت 1385 ح 6 ص ابن حجر صريح ميگويد كه على بن موسى در سناباد شهيد شد ( تهذيب التهذيب . چاپ حيدر آباد ح 7 ص سمعانى نيز ميگويد كه امام با آب انار مسموم شد ( انساب ورق ، سير وقايع نيز مؤيد و شاهد قضيه است . مأمون در تصارم امين به يارى خراسانيان توفيق يافت كه دل با علويان داشتند و به حكم ضرورت به وليعهدى حضرت رضا تن داد اما عباسيان و عربان شمالى مخالف بودند بغداد بشوريد همه قلمرو آن سوى بغداد در خطر بود . مأمون وقتى سوى بغداد ميرفت حضرت را مانع مقاصد خويش در كار جلب مخالفان ميديد و مقبول مينمايد كه بشيوهء ديگر عباسيان در كار محو مخالفان و خاصه علويان وى را از ميان برداشته باشد . شهادت مورخان معتبر نيز قضيه را تأييد و تصريح مىكند كه عدول از آن نه موجه است نه معقول .\r\n","page_name":" 5675 ","page_number":162},
  {"content":"\r\nبنى عباس و وابستگان و مردم بغداد نيز نوشت و درگذشت على بن موسى را به آنها خبر داد و گفت كه اعتراض آنها به بيعت با وى از پى مامون بوده و خواست كه به اطاعت وى درآيند . و آنها در پاسخ اين نامه خشنترين مكتوبى را كه ميشد به يكى نوشت به مامون و حسن نوشتند . كسى كه بر على بن موسى نماز كرد مامون بود .\r\nدر اين سال مامون از طوس حركت كرد و آهنگ بغداد داشت و چون به رى رسيد از پرداختى آن دو هزار هزار درم كم كرد .\r\nدر اين سال سودا بر حسن بن سهل چيره شد . گويند سبب آن بود كه بيمارى - اى سخت گرفته بود و از بيمارى وى دگرگونى عقل پديد آمد كه وى را به بند آهنين كردند و در اطاقى بداشتند . سرداران حسن اين را به مامون نوشتند .\r\nجواب نامه آمد كه دينار بن عبد الله سپاه وى را عهده كند و خبرشان مىداد كه از پى مكتوب خويش مىرسد .\r\nدر اين سال ابراهيم بن مهدى ، عيسى بن محمد را تازيانه زد و او را بداشت .\r\n\r\nسخن از اينكه چرا ابراهيم بن مهدى عيسى بن محمد را تازيانه زد و او را بداشت ؟\r\nگويند كه عيسى بن محمد با حميد و حسن مكاتبه مىكرده بود . فرستاده فيما بينشان محمد بن محمد معبدى هاشمى بود كه نسبت به ابراهيم اطاعت و نيكخواهى مىنمود ، اما با حميد نبرد نمىكرد و در هيچ مورد متعرض وى نمىشد و هر وقت ابراهيم مىگفت : « براى حركت به منظور نبرد حميد آماده شو » بهانه مىآورد كه سپاهيان مقرريهايشان را مىخواهند . يك بار مىگفت : « تا وقتى در آمد برسد . » بدين سان ببود تا وقتى از آنچه ميان وى و حسن و حميد بود اطمينان يافت . و بر اين قرار از آنها جدا شد كه به روز جمعه آخر شوال ابراهيم بن مهدى را به آنها تسليم كند .\r\n","description":"","footnote":"","page_name":" 5676 ","page_number":163},
  {"content":"\r\nاين خبر به ابراهيم رسيد و چون روز پنجشنبه شد عيسى به در پل رفت و به مردم گفت : « من با حميد صلح كرده‌ام و تعهد كرده‌ام كه در كار وى دخالت نكنم ، او نيز تعهد كرده كه در كار من دخالت نكند . » آنگاه بگفت تا خندقى به در پل و در شام بكنند .\r\nآنچه گفته بود و كرده بود به ابراهيم رسيد ، و چنان بود كه عيسى از ابراهيم خواسته بود كه نماز جمعه را در شهر به پا دارد و اين را از او پذيرفته بود و چون عيسى چنان سخن كرد و خبر آن به ابراهيم رسيد و بدانست كه مىخواهد او را بگيرد ، محتاط شد .\r\nگويند : هارون ، برادر عيسى آنچه را كه وى دربارهء ابراهيم مىخواست كرد به دو خبر داد و چون به دو خبر داد كس پيش ابراهيم فرستاد كه به نزد وى رود تا دربارهء بعضى مقاصد خويش با وى گفتگو كند .\r\nعيسى تعلل كرد ، اما ابراهيم همچنان فرستادگان سوى او روان مىكرد تا در قصر ابراهيم كه به رصافه بود به نزد وى رفت ، و چون به نزد وى شد ، كسان را بر در نهادند و ابراهيم و عيسى خلوت كردند ، ابراهيم عتاب با وى آغاز كرد ، عيسى از آنچه مورد عتاب بود عذر مىخواست و بعضى گفته هاى وى را انكار مىكرد .\r\nوقتى وى را دربارهء بعضى چيزها به اقرار آورد ، بگفت تا او را تازيانه زدند ، سپس او را بداشت ، تنى چند از سرداران او را نيز بگرفت و بداشت و كس به منزل او فرستاد و كنيز فرزند دار وى\r\nرا با چند طفل خردسالش بگرفت و آنها را نيز بداشت و اين به شب پنجشنبه بود ، يك روز مانده از شوال . نايب وى را به نام عباس مىجست كه نهان شد و چون خبر بداشته شدن عيسى به مردم خاندان و ياران وى رسيد به نزد همديگر رفتند و مردم خاندان و برادرانش كسان را بر ضد ابراهيم ترغيب كردند و فراهم آمدند ، سرشان عباس نايب عيسى بود . به عامل ابراهيم بر پل حمله بردند و او را براندند كه سوى ابراهيم رفت و خبر را با وى بگفت و دستور داد تا پل را ببرند .\r\n","description":"","footnote":"","page_name":" 5677 ","page_number":164},
  {"content":"\r\nآنگاه همهء عاملان ابراهيم را از كرخ و غيره براندند ، فاسقان و مالربايان نمودار شدند و در پادگانها نشستند ، عباس به حميد نوشت و از او مىخواست سوى آنها رود تا بغداد را تسليم او كنند ، و چون روز جمعه شد نماز را در مسجد شهر چهار ركعت كردند كه مؤذن امامت كرد بىسخنرانى .\r\nدر اين سال مردم بغداد ابراهيم بن مهدى را خلع كردند و مأمون را به عنوان خلافت دعا گفتند .\r\n\r\nسخن از اينكه چرا ابراهيم بن مهدى را خلع كردند و مأمون را به عنوان خلافت دعا گفتند ؟\r\nاز پيش رخداد ابراهيم و عيسى را ياد كرديم و بداشتن ابراهيم او را و فراهم آمدن عيسى و برادران عيسى بر ضد ابراهيم و نامه اى كه به حميد نوشتند و خواستند كه سوى آنها رود تا بغداد را تسليم او كنند .\r\nگويند : وقتى نامهء آنها كه ضمن آن شرط شده بود كه به هر يك سپاهيان بغدادى پنجاه درم بدهند به حميد رسيد اين را پذيرفت و بيامد تا به روز يكشنبه بر كنار نهر صرصر بر راه كوفه فرود آمد . عباس و سرداران بغدادى سوى وى رفتند و صبحگاه دوشنبه او را بديدند كه وعده شان داد و اميدوارشان كرد كه اين را از او پذيرفتند . وعده داد كه پرداخت را به روز شنبه در ياسريه نهد به شرط آنكه نماز جمعه را به پا دارند و مأمون را دعا گويند و ابراهيم را خلع كنند كه اين را از او پذيرفتند .\r\nو چون اين خبر به ابراهيم رسيد ، عيسى و برادران وى را از زندان برون آورد و از او خواست كه سوى منزل خويش باز رود و كار آن سمت را عهده كند ، اما اين را از او نپذيرفت .\r\nو چون روز جمعه شد عباس كس پيش محمد بن ابى رجاء فقيه فرستاد كه نماز جمعه را با مردم بكرد و مأمون را دعا گفت . و چون روز شنبه شد حميد به ياسريه\r\n","description":"","footnote":"","page_name":" 5678 ","page_number":165},
  {"content":"\r\nآمد\r\nو سپاه بغداد را از نظر گذرانيد و پنجاهى را كه وعده كرده بود بداد . از او خواستند كه ده درم بكاهد و هر كدامشان را چهل درم دهد از آن رو كه از على بن - هشام كه پنجاهشان داده بود شئامت ديده بودند كه به آنها خيانت آورده بود و مقررى را بريده بود .\r\nحميد گفت : « نه ، بلكه فزونتان مىدهم و به هر كس شصت درم مىدهم . » و چون اين خبر به ابراهيم رسيد عيسى را پيش خواند و از او خواست كه با حميد نبرد كند كه اين را از او پذيرفت كه وى را رها كرد و چند كفيل از او گرفت .\r\nعيسى با سپاهيان سخن كرد كه همانند آنچه حميد داده بود به آنها دهد اما نپذيرفتند و چون روز دوشنبه شد عيسى و برادرانش و سرداران سمت شرقى سوى مردم سمت غربى رفتند و به آنها پيشنهاد كردند كه از آنچه حميد داده بود بيشترشان دهند ، اما به عيسى و ياران او دشنام گفتند و گفتند ابراهيم را نمىخواهيم .\r\nآنگاه عيسى و ياران وى برفتند و وارد شهر شدند و درها را ببستند و بالاى حصار رفتند و لختى با كسان نبرد كردند و چون حريفان از آنها فزونى گرفتند بازگشتند و سوى در خراسان رفتند و بر كشتيها نشستند . عيسى بازگشت گويى مىخواست با آنها نبرد كند اما حيله كرد و همانند اسير به دست آنها افتاد و يكى از سردارانش او را بگرفت و به منزلش برد ، باقيمانده سوى ابراهيم رفتند و خبر را با وى بگفتند كه سخت دلگرفته شد .\r\nو چنان بود كه مطلب بن عبد الله از ابراهيم نهان شده بود و چون حميد مىخواست به طرف وى عبور كند متصدى گذر او را گرفت و به نزد ابراهيم برد كه وى را سه يا چهار روز به نزد خويش بداشت . آنگاه شب دوشنبه يك روز رفته از ذى حجه آزادش كرد .\r\nدر اين سال ابراهيم بن مهدى ، از پس نبردى كه ميان وى و حميد بن عبد الحميد رفت و از آن پس كه سهل بن سلامه را از زندان خويش رها كرد رو نهان كرد و\r\n","description":"","footnote":"","page_name":" 5679 ","page_number":166},
  {"content":"\r\nغايب شد .\r\n\r\nسخن از خبر نهان شدن ابراهيم بن مهدى و سبب آن\r\nگويند : مردم مىگفتند سهل بن سلامه كشته شده اما او به نزد ابراهيم بداشته بود و چون حميد به بغداد رسيد و وارد آنجا شد ، ابراهيم او را برون آورد\r\nكه در مسجد رصافه چنان كه دعوت مىكرده بود ، دعوت مىكرد و چون شب مىشد او را به زندانش باز مىبرد . چند روز بدينسان ببود ، آنگاه يارانش آمدند كه با وى بباشند به آنها گفت در خانه هاى خودتان باشيد كه من اين را ، يعنى ابراهيم را ، به كاستى مىبينم . و چون شب دوشنبه شد يك روز رفته از ذى حجه ، وى را رها كرد كه برفت و رو نهان كرد .\r\nوقتى ياران ابراهيم و سرداران وى ديدند كه حميد به نزديك آسياهاى عبد الله ابن مالك جاى گرفته بيشترشان سوى وى رفتند و مداين را براى وى بگرفتند . و چون ابراهيم اين را بديد همه كسانى را كه به نزد وى بودند برون فرستاد كه نبرد كنند . بر پل رود ديالى تلاقى شد و نبرد كردند كه حميد هزيمتشان كرد . پل را بريدند ، اما ياران حميد تعاقبشان كردند تا وارد خانه هاى بغدادشان كردند و اين به روز پنجشنبه آخرين روز ذى قعده بود .\r\nوقتى روز قربان رسيد ابراهيم ، قاضى را بگفت تا در عيساباد با مردم نماز كند كه با آنها نماز كرد و كسان برفتند ، آنگاه فضل بن ربيع نهان شد و سوى حميد رفت . پس از آن على بن ريطه سوى اردوگاه حميد رفت . هاشميان و سرداران يكى پس از ديگرى سوى حميد همى رفتند و چون ابراهيم اين را بديد در كار خويش فرو ماند و كار بر او سخت شد .\r\nو چنان بود كه مطلب با حميد مكاتبه مىكرده بود كه سمت شرقى را براى\r\n","description":"","footnote":"","page_name":" 5680 ","page_number":167},
  {"content":"\r\nاو بگيرد ، سعيد بن ساجور و ابو البط و عبد ويه و تنى چند از سرداران با على بن هشام مكاتبه مىكرده بودند كه ابراهيم را براى او بگيرند و چون ابراهيم از كار آنها خبر يافت و اينكه هر گروه از يارانش دربارهء چه متفق شده‌اند و او را در ميان گرفته‌اند با آنها مدارا همى كرد و چون شب در آمد نهان شد به شب چهارشنبه سيزده روز رفته از ذى حجه سال دويست و سوم .\r\nمطلب كس پيش حميد فرستاد كه وى و يارانش خانه ابراهيم را در ميان گرفته‌اند اگر او مىخواهد پيش وى رود ابن ساجور و يارانش نيز به على بن هشام نوشتند كه به نزد آسياهاى عبد الله جاى داشت . حميد در دم بر نشست و به در پل رفت .\r\nعلى بن هشام نيز برفت تا در نهر بين فرود آمد و سوى مسجد كوثر رفت . ابن ساجور و يارانش به نزد وى رفتند ، مطلب نيز پيش حميد رفت ، او را بر در پل بديدند كه تقربشان داد و وعده داد و گفت كه آنچه را كرده‌اند به مأمون خبر مىدهد . پس سوى خانه ابراهيم رفتند ، او را در خانه مىجستند اما نيافتند . ابراهيم تا وقتى كه مأمون بيامد و پس از آمدن او نيز ، همچنان نهان بود تا كار وى چنان شد كه شد .\r\nو چنان بود كه وقتى سهل بن سلامه نهان شد به منزل خويش رفت و عيان شد ، حميد كس از بى او فرستاد و تقربش داد و نزديك كرد آنگاه وى را بر استرى نشانيد و سوى يارانش باز فرستاد و همچنان ببود تا مأمون بيامد و او را جايزه داد و چيز داد و بگفت كه در خانهء خويش نشيند .\r\nدر اين سال به روز يكشنبه دو روز مانده از ذى حجه خورشيد گرفت چندان كه نور آن برفت و بيشتر از دو سوم آن نهان شد . گرفتن خورشيد هنگام بر آمدن روز بود و همچنان ببود تا نزديك نيمروز كه روشن شد .\r\nهمه روزگار ابراهيم بن مهدى يك سال بود و يازده ماه و دوازده روز . على بن - هشام بر جانب شرقى بغداد تسلط يافت و حميد بن عبد الحميد بر جانب غربى ، مأمون\r\n","description":"","footnote":"","page_name":" 5681 ","page_number":168},
  {"content":"\r\nدر آخر ذى حجه به همدان رسيد .\r\nدر اين سال سليمان بن عبد الملك سالار حج شد .\r\nآنگاه سال دويست و چهارم در آمد .\r\n\r\nسخن از حوادثى كه به سال دويست و چهارم بود\r\nاز جمله حوادث سال اين بود كه مأمون به عراق رسيد و مايه فتنه از بغداد بريد .\r\n\r\nسخن از رسيدن مأمون به عراق و حوادثى كه هنگام رسيدن وى بود\r\nگويند كه وقتى مأمون به گرگان رسيد يك ماه آنجا بماند سپس از آنجا برون شد ، در ماه ذى حجه به رى رسيد و چند روز آنجا بماند . مردم خاندان وى و سرداران و سران قوم سوى وى رفتند و سلام گفتند .\r\nو چنان بود كه از راه به طاهر بن حسين كه در رقه بود نوشته بود كه در نهروان پيش وى آيد كه آنجا به نزد وى رسيد . و چون شنبه ديگر آمد هنگام بر آمدن روز چهارده روز مانده از صفر سال دويست و چهارم وارد بغداد شد . لباس وى و لباس ياران وى از قبا و كلاه و نيم نيزه ها و پرچمهاشان همه سبز بود .\r\nو چون بيامد در رصافه فرود آمد . طاهر نيز با وى بيامد و بگفت تا با ياران خويش در خيزرانيه فرود آيد . آنگاه جا به جا شد و در قصر خويش بر كنار دجله منزل گرفت . حميد بن عبد الحميد و على بن هشام را كه هر كدام با سپاه خويش بودند دستور داد كه در اردوگاه وى جاى گيرند . هر روز به خانه مأمون مىرفتند هيچكس جز در لباس سبز بنزد وى نمىرفت . همهء مردم بغداد و بنى هاشم سبز پوشيدند و هر پوشش\r\n","description":"","footnote":"","page_name":" 5682 ","page_number":169},
  {"content":"\r\nسياهى كه بر كسى مىديدند مىدريدند به جز كلاه كه يكى از پى ديگرى با ترس و بيم به سر مىنهادند اما هيچكس جرئت نداشت قبا و پرچم سياه به تن كند يا بردارد .\r\nهشت روز بدين سان ببودند آنگاه بنى هاشم و بخصوص فرزندان عباس سخن كردند و به دو گفتند :\r\n« اى امير مؤمنان لباس نياكان و مردم اهل خاندان و دولت خويش را رها كرده اى و سبز پوشيده اى . » سرداران خراسان نيز در اين باب به دو نوشتند .\r\nگويند : مأمون به طاهر گفت حاجات خويش را بگويد و نخستين حاجتى كه از او خواست اين بود كه لباس سبز را بگذارد و به پوشيدن سياه و زى دولت نياكان باز گردد .\r\nو چون ديد كه مردم در كار سبز پوشيدن از او اطاعت كرده‌اند اما آن را خوش ندارند به روز شنبه با لباس سبز براى كسان بنشست اما چون به نزد وى فراهم آمدند جامهء سياهى خواست و به تن كرد و خلعت سياهى خواست و به طاهر پوشانيد .\r\nآنگاه تنى چند از سرداران را پيش خواند و قباها و كلاههاى سياه به آنها پوشانيد و چون از نزد وى در آمدند و لباس سياه داشتند ديگر سرداران و سپاهيان سبز را بگذاشتند و سياه پوشيدند و اين به روز شنبه بود هفت روز مانده از صفر .\r\nبه قولى مأمون پس از ورود به بغداد بيست و هفت روز جامه هاى سبز پوشيد سپس جامه سبز دريده شد .\r\nبه قولى : مأمون همچنان در رصافه ببود تا بر كنار دجله به نزد نخستين قصر خويش و هم در بستان موسى منزلهايى بنيان كرد .\r\nاحمد بن ابى خالد احول گويد : وقتى با مأمون از خراسان بيامديم به گردنه حلوان رسيديم من همراه وى بودم به من گفت : « احمد بوى عراق را مىيابم . » من پاسخى جز آنكه بايد دادم ، گفتم : « چه خوش است . »\r\n","description":"","footnote":"","page_name":" 5683 ","page_number":170},
  {"content":"\r\nگفت : « اين پاسخ من نبود ، پندارم سهو كردى يا در انديشه بودى ؟ » گفتم : « آرى ، اى امير مؤمنان . » گفت : « چه مىانديشيدى ؟ » گويد : گفتم : « اى امير مؤمنان در اين مىانديشيدم كه سوى مردم بغداد مىرويم و بيشتر از پنجاه هزار درم همراه ما نيست ، با وجود فتنه كه بر دلهاى مردم چيره شده و آن را خوش داشته‌اند ، اگر يكى به پا خيزد يا يكى بجنبد وضع ما چگونه مىشود ؟ » گويد : دير بينديشيد آنگاه گفت : « احمد راست گفتى ، چه نيك انديشيده اى ، اما من به تو مىگويم كه مردمان سه طبقه‌اند : ستمگر ، ستمديده و نه ستمگر و نه ستمديده .\r\nآنكه ستمگر است بجز عفو و گذشت ما چيزى انتظار ندارد ، ستمديده جز اين انتظار ندارد كه به وسيلهء ما انصاف گيرد و آنكه نه ستمگر است و نه ستمديده در خانه اش مىنشيند . » گويد : به خدا چنان بود كه گفته بود .\r\nدر اين سال بگفت تا در كار تقسيم ( محصول ) با مردم سواد به ترتيب دو پنجم عمل شود . پيش از آن ترتيب نصف مورد عمل بود و پيمانه تازه اى را معمول كرد كه معادل ده پيمانهء هارونى بود .\r\nدر اين سال يحيى بن معاذ با بابك نبرد كرد و هيچيك از آنها به حريف خويش ظفر نيافت .\r\n( در اين سال ) مأمون صالح بن رشيد را ولايتدار بصره كرد و عبيد الله بن حسن طالبى را ولايتدار حرمين كرد .\r\nدر اين سال عبيد الله بن حسن سالار حج بود .\r\nآنگاه سال دويست و پنجم در آمد .\r\n","description":"","footnote":"","page_name":" 5684 ","page_number":171},
  {"content":"\r\n\r\nسخن از خبر حوادثى كه به سال دويست و پنجم بود\r\nاز جمله آن بود كه مأمون در اين سال همه ولايتها را از مدينة السلام تا اقصاى مشرق به طاهر بن حسين سپرد . پيش از آن جزيره و نگهبانى و دو سمت بغداد و كمكهاى ( معاون ) سواد را به او داده بود و طاهر به كار مردم نشست .\r\n\r\nسخن از اينكه چرا مأمون همه ولايتهاى شرقى را به طاهر بن حسين سپرد ؟\r\nسبب آنكه مأمون طاهر را ولايتدار خراسان و مشرق كرد ، در روايت بشر بن - غياث مريسى آمده كه گويد : من و ثمامه و محمد بن ابى العباس و على بن هيثم به نزد مأمون بوديم . دربارهء شيعيگرى مناظره كردند . محمد بن ابى العباس اماميه را تأييد كرد . على بن هيثم زيديه را تأييد كرد . سخن در ميانشان گرم شد چندان كه محمد به على گفت : « تو يك نبطىاى . ترا به گفتار متكلمان چه كار ؟ » گويد : مأمون كه تكيه داده بود بنشست و گفت : « ناسزا گفتن از فروماندگى است و بد زبانى از سفلگى است ، ما كلام را روا دانسته‌ايم و عقايد ( مقالات ) را عيان داشته‌ايم ، هر كه حق گويد او را ستايش كنيم و هر كه جهالت كند او را ساكت كنيم و هر كه هيچيك را نداند چنان كه بايد دربارهء او حكم كنيم . اصلى را ميان خويش نهيد كه كلام را فرعهاست و چون فرعى را پديد آورديد به اصل باز - مىرويد .\r\nآنگاه گفت : « ما مىگوييم خدايى جز خداى يگانه نيست يكتا و بى انباز و اينكه محمد بنده و فرستادهء اوست . » گويد : سپس از واجبات و تشريعات اسلام سخن آوردند و پس از آن مناظره كردند و\r\n","description":"","footnote":"","page_name":" 5685 ","page_number":172},
  {"content":"\r\nمحمد گفتار نخستين خويش را به على باز گفت .\r\nعلى به دو گفت : « به خدا اگر شكوه مجلس وى و رأفت خدا دادش نبود و آن منع كه كرده پيشانيت را به عرق مىآوردم ، همان جهالت ترا بس كه منبر مدينه را شستى . » گويد : مأمون كه تكيه زده بود بنشست و گفت : « منبر شستنت چه بود ؟ من دربارهء تو قصورى كرده بودم ! يا منصور دربارهء پدرت قصورى كرده بود ! اگر نبود كه وقتى خليفه\r\nچيزى را ببخشد آزرم كند كه در آن باز نگرد ، سرت بخطر بود ، برخيز و ديگر باز ميا . » گويد : محمد بن ابى العباس برون شد و به نزد طاهر بن حسين رفت كه شوهر - خواهرش بود و گفت كه حكايت من چنان و چنان شد . و چنان بود كه به وقت نبيذ حاجبى مأمون با فتح خادم بود ، يا سر عهده دار خلعتها بود ، حسين ساقيگرى مىكرد ، ابو مريم غلام سعيد جوهرى از پى بايسته ها مىرفت . طاهر برنشست و سوى خانهء ( خلافت ) شد . فتح به درون رفت و گفت : « طاهر بر در است . » گفت : « اينك وقت وى نيست ، اجازهء ورودش بده . » گويد : طاهر در آمد و به دو سلام گفت كه پاسخ سلام وى را بداد و گفت :\r\n« رطلى به دو بنوشانيد . » كه آن را به دست راست خويش گرفت . به دو گفت : « بنشين . » طاهر برون شد و آن را بنوشيد و در آمد ، مأمون رطلى ديگر نوشيده بود . گفت :\r\n« يكى ديگر به او بنوشانيد . » و او چنان كرد كه نخستين بار كرده بود . آنگاه در آمد .\r\nمأمون به دو گفت : « بنشين . » گفت : « اى امير مؤمنان سالار نگهبانى را نرسد كه پيش روى سرور خويش بنشيند . » مأمون به دو گفت : « اين در مجلس عام است ، اما در مجلس خاص رواست . » گويد : آنگاه مأمون بگريست و چشمانش اشكبار شد .\r\n","description":"","footnote":"","page_name":" 5686 ","page_number":173},
  {"content":"\r\nطاهر به دو گفت : « اى امير مؤمنان چرا مىگريى ، خدا ديدگانت را نگرياند . » به خدا ولايتها تسليم تو شده و مردمان به اطاعت تو آمده‌اند و همه كارت به دلخواه است . » گفت : « براى چيزى مىگريم كه گفتنش ، زبونى است و نهفتنش مايهء غم ، و هيچكس از غمى بر كنار نيست ، اگر حاجتى دارى بگوى . » گفت : « اى امير مؤمنان ! محمد بن ابى العباس خطا كرده از او درگذر و از او خشنود باش . » گفت : « از او خشنودم ، دستور دادم كه چيزى دهند و مرتبتش را پس دادم ، اگر نبود كه وى اهل انس نيست به حضورش مىخواندم . » گويد : طاهر باز رفت و اين را با ابن ابو العباس بگفت . آنگاه هارون بن - جيغويه را خواست و گفت : « دبيران را مناسبتهاست و مردم خراسان نسبت به همديگر حميت دارند . سيصد هزار درم با خويشتن برگير ، دويست هزار به حسين خادم بده ، يكصد هزار نيز به دبيرش محمد بن هارون بده و از او بخواه كه از مأمون بپرسد براى چه گريست ؟ » گويد : و او چنان كرد .\r\nگويد : و چون مأمون چاشت مىكرد گفت : « حسين بنوشانم . » گفت : « به خدا\r\nنمىنوشانمت ، مگر به من بگويى وقتى طاهر به نزد تو آمد براى چه گريستى ؟ » گفت : « حسين ، چگونه بدين پرداختى و از من دربارهء آن پرسش كردى ؟ » گفت : « چون از آن غمين شدم . » گفت : « حسين ، اين چيزيست كه اگر از سرت برون شود ، مىكشمت . » گفت : « سرور من كى راز ترا برون داده‌ام ؟ » گفت : « محمد برادرم را به ياد آوردم و آن زبونى كه به دو رسيد و اشكم گلوگير\r\n","description":"","footnote":"","page_name":" 5687 ","page_number":174},
  {"content":"\r\nشد و با گريستن آسوده شدم ، اما چيزى از من به طاهر نمىرسد كه ناخوش بدارد . » گويد : حسين اين را به طاهر خبر داد ، طاهر برنشست و پيش احمد بن ابى - خالد رفت و گفت : « سپاسدارى من كم بها نباشد و نيكى بنزد من كم نشود ، مرا از ديد او دور كن . » گفت : « مىكنم ، فردا زود وقت به نزد من آى . » گويد : ابن ابى خالد بر نشست و به نزد مأمون رفت و چون به نزد وى وارد شد گفت : « ديشب نخفتم . » گفت : « واى تو ! براى چه ؟ » گفت : « براى آنكه غسان را ولايتدار خراسان كرده اى كه او و همراهانش خورندگان يك سرند ، بيم دارم يكى از تركان بر ضد او برخيزد و درهمش بكوبد . » گفت : « من نيز در آنچه تو انديشيده اى انديشيده‌ام » آنگاه گفت : « راى تو به كيست ؟ » گفت : « طاهر بن حسين . » گفت : « واى تو اى احمد به خدا او خلع مىكند . » گفت : « من ضامن اويم . » گفت : « روانه اش كن . » گويد : پس هماندم طاهر را پيش خواند و فرمان وى را داد كه هماندم روان شد و در بستان خليل بن هاشم جاى گرفت و تا وقتى آنجا ببود هر روز يكصد هزار سوى او فرستاده شد . يك ماه آنجا ببود و ده هزار هزارى را كه سوى ولايتدار خراسان فرستاده مىشد پيش وى فرستادند .\r\nابو حسان زيادى گويد : و چنان بود كه فرمان وى را براى خراسان و جبال داده\r\n","description":"","footnote":"","page_name":" 5688 ","page_number":175},
  {"content":"\r\nبود ، از حلوان تا خراسان . رفتن وى از بغداد به روز جمعه بود يك روز مانده از ذى قعده سال دويست و پنجم . دو ماه پيش از آن اردو زده بود و همچنان در اردوگاه خويش مقيم بود .\r\nابو حسان گويد : سبب ولايتدارى طاهر چنان كه كسان دربارهء آن اتفاق دارند اين بود كه عبد الرحمان مطوعى در نيشابور گروههايى را فراهم آورد كه بىدستور ولايتدار خراسان به كمك آنها با حروريان نبرد كند و بيم كردند كه اين را بر اساس منظورى كرده باشد .\r\nگويد : غسان بن عباد ولايتدارى خراسان را از جانب حسن بن سهل داشت ، وى عموزادهء فضل بن سهل بود .\r\nاز على بن هارون آورده‌اند كه حسن بن سهل طاهر بن حسين را از آن پيش كه سوى خراسان رود و ولايتدار آنجا شود ، براى رفتن و نبرد كردن با نصر بن شبث در - نظر گرفته بود . و او گفت : « با خليفه اى جنگ كردم و خلافت را سوى خليفه اى كشانيدم و به چنين كارى وادار شوم ! شايسته است كه يكى از سرداران من به اين كار فرستاده شود . » كه مايه اختلاف ميان حسن و طاهر شد .\r\nگويد : وقتى طاهر ولايتدار خراسان شد و سوى آن رفت با حسن بن سهل سخن نمىكرد . در اين باب با وى سخن كردند گفت : « من آن نيستم كه راهى را كه براى مخالفت خويش بر من گشوده ببندم . » در اين سال عبد الله بن طاهر هنگام بازگشت از رقه وارد بغداد شد ، پدرش او را بر رقه جانشين كرده بود و دستور داده بود با نصر بن شبث نبرد كند يحيى بن معاذ نيز بيامد كه مأمون او را ولايتدار جزيره كرد .\r\nو هم در اين سال مأمون ، عيسى بن محمد را به ولايتدارى ارمينيه و آذربيجان و پيكار بابك گماشت .\r\nو هم در اين سال سرى بن حكم به مصر درگذشت . وى ولايتدار آنجا\r\n","description":"","footnote":"","page_name":" 5689 ","page_number":176},
  {"content":"\r\nبود .\r\nو هم در اين سال داود بن يزيد عامل سند درگذشت و مأمون ، بشر بن - داود را ولايتدار آنجا كرد ، به شرط آنكه هر سال يك هزار هزار درم براى او بفرستد .\r\nو هم در اين سال مأمون ، عيسى بن يزيد جلودى را به پيكار قوم زط گماشت .\r\nو هم در اين سال طاهر بن حسين سوى خراسان روان شد به ماه ذى قعده .\r\nوى دو ماه به جاى مانده بود تا وقتى كه خبر قيام عبد الرحمان نيشابورى مطوعى به دو رسيده . وقتى روان شد تركان تغزغزى به اشروسنه آمده بودند .\r\nو هم در اين سال فرج رخجى ، عبد الرحمان بن عمار نيشابورى را بگرفت .\r\nدر اين سال عبد الله بن حسن كه ولايتدار حرمين بود ، سالار حج شد .\r\nآنگاه سال دويست و ششم در آمد .\r\n\r\nسخن از حادثاتى كه به سال دويست و ششم بود\r\n. از جمله حادثات سال آن بود كه مأمون داود بن ماسجور را به پيكار زط و اعمال بصره و ولايت دجله و يمامه و بحرين گماشت .\r\nو هم در اين سال مدى بود كه سواد و كسكر زير آب رفت و بيشتر تيول ام - جعفر و تيول عباس را برد .\r\nدر اين سال بابك ، عيسى بن محمد را بكشت .\r\nو هم در اين سال مأمون ، عبد الله بن طاهر را ولايتدار رقه كرد ، براى پيكار نصر بن شبث و مردم مضر .\r\n","description":"","footnote":"","page_name":" 5690 ","page_number":177},
  {"content":"\r\n\r\nسخن از اينكه چرا مأمون ، عبد الله ابن طاهر را ولايتدار رقه كرد\r\nسبب اين كار چنان كه گفته‌اند آن بود كه يحيى بن معاذ كه مأمون او را ولايتدار جزيره كرده بود در اين سال درگذشت و پسرش احمد را بر كار خويش جانشين كرد .\r\nاز يحيى بن حسن آورده‌اند كه گويد : مأمون در ماه رمضان عبد الله بن طاهر را پيش خواند . بعضيها گفته‌اند اين به سال دويست و پنجم بود بعضى گفته‌اند در سال دويست و ششم [ 1 
  ] بود . بعضى گفته‌اند در سال دويست و هفتم بود ، وقتى به نزد وى در - آمد به دو گفت : « اى عبد الله از يك ماه پيش از خدا خير مىجويم و اميدوارم خدا خير پيش آرد ، ديده‌ام كه يكى وصف پسر خويش مىگويد كه او را به سبب راى خويش ستايش گفته باشد و برترى دهد . ما ترا از آنچه پدرت درباره ات گفته برتر مىبينم ، يحيى بن معاد در گذشته و پسر خويش احمد را جانشين كرده كه چيزى نيست ، چنان ديده‌ام كه ترا عامل مضر كنم و نبرد نصر بن شبث . » گفت : « اى امير مؤمنان ، شنوايى و اطاعت ، اميدوارم خدا براى امير مؤمنان و مسلمانان خير پيش آرد . » گويد : پس فرمان وى را بداد ، آنگاه بگفت تا طنابهاى كازران را از راه وى ببرند و سايبانها را از راه وى دور كنند كه چيزى در راه مانع پرچم وى نباشد ، آنگاه براى وى پرچمى بست\r\nكه هر چه بر پرچمها مىنوشتند به خط زرد بر آن نوشته بود و مأمون « اى منصور » را بر آن بيفزود .\r\nآنگاه عبد الله برون شد ، كسان نيز با وى بودند ، و سوى منزل خويش رفت .\r\n\r\n","description":"","footnote":"\r\n[ 1 
  ] كلمه متن بضع است كه بمعنى « چند است » و بر اعداد از يك تا ده اطلاق مىشود كه در اينجا بقرينهء قبل و بعد ، بمعنى شش ميبايد گرفت . ( م )\r\n","page_name":" 5691 ","page_number":178},
  {"content":"\r\nروز بعد كسان برنشستند و سوى او رفتند . فضل بن ربيع نيز برنشست و سوى وى رفت و تا شب به نزد وى ببود . آنگاه فضل برخاست . عبد الله به دو گفت : « اى ابو العباس بزرگوارى كردى و نكويى ، پدرم و برادرت به من گفته‌اند كه كارى را بىصوابديد تو فيصل ندهم . نياز دارم كه از نظر تو مطلع شوم و از مشورت تو روشنى يابم . اگر راى تو باشد كه پيش من بباشى تا افطار كنيم چنين كن . » گفت : « مرا وضعى هست كه با وجود آن نمىتوانم اينجا افطار كنم . » گفت : « اگر غذاى مردم خراسان را خوش ندارى ، كس به مطبخ خويش فرست كه غذايت را بيارند . » گفت : « مىبايد ما بين عشا و تاريكى شب چند ركعت نماز كنم . » گفت : « در حفاظ خداى باشى . » و با وى به صحن خانه رفت و در كارهاى خاص خويش با وى مشورت مىكرد .\r\nبه قولى رفتن عبد الله براى نبرد نصر بن شبث به طور دقيق شش ماه از آن پس بود كه پدرش سوى خراسان رفت .\r\nو چنان بود كه طاهر وقتى عبد الله پسرش ولايتدار ديار ربيعه شد نامه اى به دو نوشت كه متن آن چنين است :\r\n« از ترس خداى يگانه بىانباز و بيم او و رعايت وى و دورى از « خشم وى و حفظ رعيت خويش غافل مباش ، سلامتى را كه خدايت داده « با تذكار معاد و آن چيزها كه سوى آن مىروى و به سبب آن مىدارندت « و از آن مىپرسند قرين كن و دربارهء آن چنان كار كن كه خدايت به روز « رستاخيز از عذاب و عقاب المانگيز خويش نجات دهد كه خداى با تو « نيكى كرده و رأفت با بندگان خويش را كه كارشان سپرده به تو است بر تو « واجب كرده و عدالت با بندگان و اجراى حق و حدود خويش را ميان آنها « و دفاع از ايشان و حريمشان و بقايشان و حفظ خونهايشان و امنيت راهشان و\r\n","description":"","footnote":"","page_name":" 5692 ","page_number":179},
  {"content":"\r\n« تأمين رفاه معاششان را لازم شمرده . دربارهء چيزها كه در اين باب بر تو « فرض كرده مؤاخذه ات مىكند و مىداردت و پرسش مىكند و بر اعمال « آينده و گذشته ات در اين باب ثوابت مىدهد .\r\nانديشه و عقل و بصيرت « و تأمل خويش را خاص اين كار كن كه هيچ چيز ترا به غفلت از آن وا « ندارد و از آن مشغول ندارد كه سر كار و مقياس اعتبارت و نخستين « چيزى كه خدايت وسيلهء آن به هدايت خويش مىرساند همين « است .\r\n« مىبايد نخستين چيزى كه خويشتن را بدان وا مىدارى و - « كارهاى خويش را بدان منسوب مىدارى مواظبت نمازهاى پنجگانه باشد كه « با مردم ناحيهء خويش به جماعت كنى و در اوقات نماز مطابق سنتهاى « آن از اكمال وضو و آغاز از ياد خدا و قرائت آرام و انجام ركوع و سجود « و تشهد عمل كنى و در كار آن براى پروردگار نيت درست داشته باشى .\r\n« جماعتى را كه همراه تو و زير تسلط تواند به نماز ترغيب كن و به انجام « آن وادار كن كه نماز چنان كه خداى فرموده به نيكى فرمان مىكند و « از منكر منع مىكند از پى اين به سنت پيمبر خداى صلى الله عليه و سلم « پابند باش و پيرو خلقيات ، آن و از آثار گذشتگان پارسا كه پس از وى « بوده‌اند سر مپيچ . و چون كارى بر تو رخ داد در بارهء آن از خيرجويى و « ترس خدا و پاى بندى بد آنچه خداى در كتاب خويش نازل كرده از « امر و نهى و حلال و حرام كمك جوى و نيز از پيروى آنچه در حديث از « پيمبر آمده صلى الله عليه و سلم . آنگاه دربارهء حادثه حقى را كه خداى بر - « تو دارد به پاى دار . از عدالت دربارهء آنچه پسند يا ناپسند تو است و دربارهء مردم و « خويش و بيگانه ملالت نياز . فقه و فقيهان و دين و حاملان دين و كتاب خدا « و آنها را كه بدان عمل مىكنند برگزين كه بهترين زينت مرد فقاهت در\r\n","description":"","footnote":"","page_name":" 5693 ","page_number":180},
  {"content":"\r\n« دين خداست و طلب آن و ترويج آن و معرفت آن قسمت از فقه كه مايهء « تقرب خدا مىشود كه فقه راهنماى همه نيكيهاست و آمر آن ، و منع كننده « از همه معاصى و بديهاست و به وسيلهء آن به توفيق خداى ، بندگان را « معرفت خداى فزونى مىگيرد و به هنگام معاد مراتب و الا به دست مىآيد .\r\n« بعلاوه اينكه نمايان شدن آن به نزد مردمان موجب و قر كار تو و الفت با « تو و اعتماد به عدالتت مىشود .\r\n« در همه كارها ميانه رو باش كه چيزى سودمندتر و ايمنى بخشتر « و برتر از ميانه روى نيست . ميانه روى موجب رشاد است و رشاد « نشان توفيق است و توفيق ، طريق نيكروزى است . قوام دين و « سنتهاى هدايت بخش به ميانه روى است ،\r\nآن را در همه كار دنياى خويش « مرجح بدار .\r\n« در طلب آخرت و ثواب و اعمال نيك و سنن متبع و آثار « رشاد كوتهى ميار كه نيكى و فزونطلبى آن را اگر به خاطر خداى « و رضاى وى و همدمى با دوستان خداى در خانهء كرامت وى باشد نهايت « نيست .\r\n« بدانكه ميانه روى در كار دنيا موجب عزت است و محفوظ « ماندن از گناهان كه ، براى خويشتن و يارانت و سامان دادن كارهايت « حصارى بهتر از آن ندارى . به ميانه روى پرداز و از آن هدايت جوى كه « كارهايت به كمال رود و نيرويت بيفزايد و خواص و غير خواصت به « صلاح آيند . به خداى عز و جل خوش گمان باش تا رعيت به استقامت آيد .\r\n« در همه كارها به سوى وى وسيلت جوى ، تا نعمتت بپايد . هيچكس « را از عملى كه به دو مىسپارى از آن پيش كه كار وى را معلوم دارى به « تهمت بر مدار كه تهمت زدن به بىگناهان و بدگمانى نسبت به آنها گناه\r\n","description":"","footnote":"","page_name":" 5694 ","page_number":181},
  {"content":"\r\n« است . رويهء تو خوشگمانى با ياران باشد و بد گمانى نسبت به آنها را « از خويشتن دور كن و بر آنها مپسند تا خدايت به كار بر آوردن و « پروردنشان يارى كند و دشمن خداى شيطان در كار تو رخنه اى نجويد كه « شيطان به اندك وهن تو چندان غم از بدگمانى بر تو بار مىكند كه لذت « زندگى را بر تو تيره مىكند . » « بدانكه از خوش گمانى قوت و آسايش مىيابى و به كمك آن « كارهاى خويش را كه به سامان دادن آن دلبسته اى به سامان مىبرى و كسان « را به محبت خويش وا مىدارى و اينكه در همه كارهايت با تو راست « باشند .\r\n« خوشگمانى دربارهء يارانت و رأفت با رعيت مانع از آنت « نشود كه پرسش كنى و دربارهء كارهاى خويش كاوش كنى و به كار « دوستان پردازى و احتياط رعيت را بدارى و در آنچه مايه قوام و « صلاح آن مىشود بنگرى . بلكه مىبايد پرداختن به كار دوستان و بداشتن « احتياط رعيت و نظر در بايسته هاشان و آوردن لوازمشان به نزد تو ، بر « غيران آن مرجح باشد .\r\n« در همهء اين كارها نيت خويش را خالص كن و خويشتن را از « انحراف بر كنار بدار چون كسى كه مىداند كه از اعمال وى پرسش « ميكنند و در قبال نيكى ثواب مىدهند و از بدى مؤاخذه مىكنند كه « خداى دين را حصار كرده و مايه قوت ، و هر كه را پيرو آن باشد و تأييد « آن كند به رفعت مىبرد پس آنها را كه زير تسلط و رعايت تواند در راه « دين و طريقت هدايت منسلك ساز .\r\n« حدود خداى را دربارهء مجرمان به مقدار جرمشان و استحقاقشان « به پاى دار و آن را معطل مدار و دربارهء آن سستى ميار . در عقوبت كسانى\r\n","description":"","footnote":"","page_name":" 5695 ","page_number":182},
  {"content":"\r\n« كه عقوبتشان بايد كرد تأخير مكن كه اين ،\r\nگمان نيك ترا دربارهء خويشتن « به تباهى مىبرد .\r\n« دربارهء كارهاى خويش پاى بند سنتهاى روان باش و از شبهتها « و بدعتها بر كنار باش كه دينت به سلامت ماند و مروتت به جاى ، وقتى « پيمان كردى بدان وفا كن . وقتى وعدهء نيكى دادى آن را به انجام ببر . نيكى « را بپذير و آن را تلافى كن . از عيب همه عيبناكان رعيت چشم بپوش . زبان « خويش را از سخن دروغ و نادرست بدار و دروغگويان را دشمن بدار .\r\n« سخنچينان را عقوبت كن كه نخستين تباهى تو در كار حال و آينده ، « تقرب دادن دروغ پرداز است و جرئت بر دروغ ، كه دروغ سر گناهان « است و نادرست گويى و سخنچينى اوج آنست كه سخن چين به « سلامت نمىماند و يا روى از سلامت دور مىماند . آنكه دل با سخن چين دارد « هيچ كارش به سامان نمىرسد .\r\n« اهل صدق و صلاح را دوست بدار ، مردم شريف را در كار حق « يارى كن ، ضعيفان را كمك كن ، خويشاوندان را رعايت كن و از اين كار « رضايت خدا را بجوى ، عز و جل ، و ثواب وى را بخواه و خانهء آخرت .\r\n« از انديشهء بد و ستم بپرهيز و راى خويش را از آن بگردان و بيزارى « خويش را از آن بر رعيت نمايان كن . و راه بردنشان را به نعمت عدالت « قرين كن . ما بين آنها مطابق حق رفتار كن و معرفتى كه ترا به راه هدايت « مىرساند . به هنگام خشم آوردن ، خويشتن دار باش و سنگينى و بردبارى « را مرجح شمار از تندى و بد فالى و غرور در كارها بپرهيز ، مبادا بگويى « مرا تسلط هست و هر چه بخواهم مىكنم كه اين موجب كاستى راى و « سستى يقين به خداى يكتاى بىانباز است ، نيت و يقين خويش را نسبت « به خدا خالص بدار .\r\n","description":"","footnote":"","page_name":" 5696 ","page_number":183},
  {"content":"\r\n« بدانكه ملك از آن خداست كه به هر كه خواهد دهد و از هر كه « خواهد بركند . نعمتداران صاحب قدرت كه دست دولتشان گشاده است « اگر نعمت و احسان خداى را كفران كنند و بدانچه خدايشان از فضل « خويش داده گردنفرازى كنند ، زود باشد كه نعمتشان ديگر شود و به جاى « آن نكبت آيد .\r\n« حرص جانت را از خويشتن دور كن ، ذخيره ها و گنجهاى تو « نيكى باشد و پرهيزگارى و معدلت و بهبود رعيت و عمران ولايت و « تفقد امور و حفظ جماعت و كمك به درماندگان .\r\n« بدانكه مالها اگر فزونى گيرد و در خزينه ها ذخيره شود ثمر « ندهد و اگر در بهبود رعيت و اعطاى حقوقشان و رفع حاجتشان به كار « رود نمو كند و بر آيد و عامه به كمك آن بهى يابد و ولايتداران از آن « رونق گيرند و روزگار بدان خوش شود و مايهء عزت و مناعت شود .\r\n« پس مىبايد كه گنج خزينه هاى تو پخش مال در عمران اسلام و مسلمانان « باشد . حق دوستان امير مؤمنان را كه به نزد تواند به كفايت بده ، سهم « رعيت را به تمام ادا كن و لوازم اصلاح امور و معاششان را عهده « كن .\r\n« وقتى چنين كردى نعمت بر تو بماند و از جانب خداى مستحق « فزونى شوى و در كار گرفتن خراج و فراهم آوردن مال از رعيت « و قلمرو خويش تواناتر باشى و جماعت به سبب شمول عدالت و « احسانت به آسانى مطيع تو شوند و هر چه را خواهى كرد به خوشدلى « بپذيرند .\r\n« دربارهء آنچه گفتم بكوش و مراقب آن باش كه از اين مال ، تنها « آنچه در راه حق خرج شده باشد به جا مىماند . حق سپاس ، سپاسداران\r\n","description":"","footnote":"","page_name":" 5697 ","page_number":184},
  {"content":"\r\n« را بشناس و بر اين كار پاداششان بده ، مبادا دنيا و غرور دنيا هراس آخرت « را از ياد تو ببرد و دربارهء آنچه بر تو فرض است تساهل كنى كه تساهل مايهء « قصور است و قصور مايهء ويرانى . مىبايد عمل تو به خاطر خداى و در « راه خداى باشد ، تبارك و تعالى . اميد ثواب داشته باش كه خدا در اين « دنيا نعمت خويش را بر تو تمام كرده و با تو تفضل نموده . پس سپاسدار « باش و به دو تكيه كن تا با تو نيكى و احسان فزونتر كند كه خدا پاداش ، « به مقدار سپاس سپاسداران و رفتار نيكوكاران مىدهد .\r\n« دربارهء نعمتها كه خدا داده حقگزار باش از عافيت و حرمت « روى مپيچ . گناهى را سبك مگير ، به حسود دل مبند ، به بدكار رحم « مكن ، ناسپاس را رعايت مكن ، با دشمن مدارا مكن ، سخن چين را باور « مدار ، خيانتكار را امين مشمار ، فاسق را به كار مگمار ، پيرو گمراه مشو ، « ريا كار را ستايش مگوى ، هيچكس را حقير مشمار ، خواهندهء فقير را « نوميد مكن ، باطل را مپذير ، به مسخره گوى دل مده ، از وعده تخلف مكن ، « از فاجر بيم مكن ، خشم ميار ، تجمل مخواه ، گردنفرازى مكن ، به سفاهت « مگراى ، در طلب آخرت كوتهى مكن ، با كسان عتاب ميار ، با ترس « و بيم از ظالم در مگذر ، ثواب آخرت را در دنيا مجوى ، با فقيهان مشورت « بسيار كن ، خويشتن را به حلم وادار كن ، از مردم مجرب و خردمند و « صاحب راى و حكمت پيشه پندگير ، مردم بخيل و تنگ ديده را در « مشورت خويش دخالت مده و سخنشان را مشنو كه زيانشان از سودشان « بيشتر است ، در كار رعيت كه مىپردازى چيزى از امساك ، تباهى انگيزتر « نيست .\r\n« بدانكه اگر حريص باشى كارت به استقامت نيابد ، مگر اندكى .\r\n« اگر از اموال رعيت چشم بپوشى و با آنها ستم نكنى دلبستهء تو مىشوند .\r\n","description":"","footnote":"","page_name":" 5698 ","page_number":185},
  {"content":"\r\n« صفاى دوستان با تفضل و عطاى خوب پاينده مىماند . از امساك بپرهيز و « بدان كه امساك ، نخستين عصيان بود كه انسان با پروردگار خويش كرد « و عصيانگر به معرض زبونى است و اين ، گفتار خداى تعالى است كه :\r\n« * ( وَمن يُوقَ شُحَّ نَفْسِه فَأُولئِكَ هُمُ الْمُفْلِحُونَ 59 : 9 ) * . [ 1 
  ] يعنى : و هر كه از « بخل ضمير خويش محفوظ ماند ، آنها خودشان رستگارانند پس راه « بخشش را به حق هموار كن و براى همه مسلمانان از نيت خويش « نصيبى بنه .\r\n« بدانكه بخشش از بهترين اعمال بندگان است و آن را رويه و عمل « و طريقهء خويش كن . سپاهيان را در ديوانهايشان و محل عملشان تفقد كن « مقرريشان را بده و در كار معاششان گشادگى آر كه خداى به وسيلهء آن حاجت « از آنها ببرد و كارشان بر تو قوام گيرد و دلهاشان در اطاعت و كار تو « خلوص و نشاط يابد . صاحب قدرت را همين نيكروزى بس كه به سبب « معدلت و مراقبت و انصاف و توجه و شفقت و نيكى و گشاده دستى مايهء « رحمت سپاه و رعيت خويش باشد . [ 2 
  ] محنت يكى از دو بليه را به تكميل « باب ديگر و عمل بدان از ميان بردار كه ان شاء الله توفيق و صلاح و « فلاح يا بى .\r\n« بدانكه قضاوت به نزد خداى اهميتى دارد كه چيزى همانند آن « نيست . قضاوت ميزان خداست كه اوضاع زمين به وسيلهء آن تعادل مىگيرد « و به سبب عدالت در قضاوت و هم در عمل ، رعيت سامان مىگيرد و « راهها امن مىشود و مظلوم انصاف مىگيرد و مردمان حقهاى خويش « را مىگيرند ، معاش بهبود مىيابد و حق اطاعت ادا مىشود و خدا\r\n\r\n","description":"","footnote":"\r\n[ 1 
  ] سوره حشر ( 59 ) آيه 9\r\n[ 2 
  ] مطلب پيوسته نيست و به احتمال قوى در اينجا متن افتاده گى دارد . ( م )\r\n","page_name":" 5699 ","page_number":186},
  {"content":"\r\n« عافيت و سلامت مىدهد و دين قوام مىگيرد و سنتها و تشريعها روان « مىشود و حق و عدالت در كار قضاوت مطابق آن انجام مىشود .\r\n« در كار دين سختگير باش و از تباهى بپرهيز . حدود را به پاى « دار ، عجله كمتر كن ، از ملامت و اضطراب به دور باش ، به قسمت قناعت « كن ، از تجربهء خويش سود گير ، در خاموشى خويش انديشمند باش ، « گفتارت استوار باشد ، با دشمن انصاف كن ،\r\nدر قبال شبهه تأمل كن ، حجت « به تمام گوى ، در كار هيچيك از رعيت دوستى يا حمايت يا ملامت ملامتگرى « در تو اثر نكند ، تحقيق كن ، تأمل كن ، مراقبت كن ، بنگر ، دقت كن ، « بينديش ، با پروردگار خويش فروتن باش ، با همه رعيت مهربان باش ، « حق را بر خويش مسلط ساز ، در ريختن خون شتاب ميار كه خون به نا - « حق ريختن به نزد خداى اهميت بسيار دارد . اين خراج را كه رعيت بر « آن استقرار گرفته و خداى آن را مايهء عزت و رفعت اسلام و وسعت و « مناعت مسلمانان و سركوب و خشم دشمن خويش و مسلمانان و ذلت و « حقارت كافران معاهد كرده ، دربارهء اين خراج بنگر و آن را ميان صاحبانش « به حق و عدالت و برابرى و تعميم پخش كن ، آن را از محترم به سبب حرمت « و از توانگر به سبب توانگرى و از دبير خويش و هيچيك از خاصان خويش باز « مگير . بيش از آنچه تحملپذير باشد مگير و تكليف سخت منه ، مردمان « را به حق خالص وادار كن كه اين همبستگيشان را محفوظ مىدارد و « رضاى همگان را فراهم مىكند .\r\n« بدانكه تركه ولايت داده‌اند خازن و حافظ و رعايتگر كرده‌اند « مردم قلمرو تو را رعيت تو گفتند از آن رو كه رعايتگر و سرپرست آنهايى « كه آنچه را به رضايت و توان خويش به تو مىدهند ميگيرى و به قوام « كار و صلاح و استقامتشان خرج مىكنى ، پس در قلمرو عمل خويش ، مردم\r\n","description":"","footnote":"","page_name":" 5700 ","page_number":187},
  {"content":"\r\n« صاحب راى و مدبر و مجرب و خبير در كار و داناى سياست و عفيف « بر آنها گمار و در كار مقرريشان گشايش آر كه اين ، در آن كار كه عهده « كرده اى و به تو سپرده‌اند از حقوق خاص تو است كه نبايد چيزى ترا از « كارت مشغول دارد و از آن منصرف كند كه وقتى آن را هدف خويش « كردى و به بايستهء آن قيام كردى مستحق فزونى نعمت پروردگارت شوى « و بلند آوازگى در قلمرو خويش ، رعيت نيكخواه تو شود و به كار صلاح « ياريت كنند و بركات سوى شهر تو آيد و آبادانى در ناحيه ات رواج « گيرد و فراوانى در ولايت تو نمودار شود و خراجت بيشتر شود و اموالت « بسيار شود و به وسيلهء آن در كار نگهدارى سپاه نيرو گيرى و عامه را با « عطيه دادن از جانب خويش خشنود كنى سياست تو مورد ستايش و « عدالتت پسند دشمن شود و در همه كارت\r\nعادل شوى و نيرومند و « صاحب ابزار و لوازم ، پس در اين كار بكوش و چيزى را بر آن مقدم « مدار تا سرانجام كارت محمود شود . ان شاء الله .\r\n« در هر ولايت از قلمرو خويش امينى برگمار كه ترا از كار « عاملانت خبردار كند و رفتار و اعمالشان را براى تو بنويسد چنان كه « گويى به نزد هر عامل حضور دارى و همه اعمال او را معاينه مىنگرى .\r\n« اگر خواستى به عامل خويش دستور دهى دربارهء نتيجه اى كه از آن منظور دارى « بينديش . اگر آن را قرين سلامت و عافيت ديدى و اميد نيكى و خير و « بهترى از آن داشتى آن را به انجام ببر و گر نه از آن دست بدار و با مردم « روشن بين و دانا مشورت كن ، آنگاه لوازم آن را فراهم آر ، باشد كه مرد « در يكى از امور خويش بنگرد و آن را مطابق دلخواه خويش بيند و مصمم « شود و دلباختهء آن شود و اگر در عواقب آن ننگرد مايهء هلاكت او شود « و كارش را بشكند .\r\n","description":"","footnote":"","page_name":" 5701 ","page_number":188},
  {"content":"\r\n« در هر كار كه خواستى كرد دورانديش باش و با استعانت خدا « نيرومندانه بدان پرداز و از پروردگار خويش در همه كارهايت خير بجوى .\r\n« كار امروز را به سر ببر و آن را به فردا ميفكن و بيشتر كار را به خويشتن كن ، « كه فردا را كارها و حادثه هاست كه ترا از كار امروزت كه پس انداخته اى « مشغول مىدارد .\r\n« بدانكه وقتى روز گذشت ، با هر چه در آن است برود و اگر كار « آن را مؤخر داشته باشى كار دو روز بر تو فراهم شود و چنانت مشغول « دارد كه از آن وامانده شوى ، اگر هر روز كار آن روز را به سر برى خويشتن « را آسوده كنى و امور حكومت را استوارى دهى .\r\n« آزادگان و محترمان قوم را بنگر ، از صفاى سيرت و بى خللى « مودتشان دربارهء خويشتن و يارى و نيكخواهى و خلوصشان يقين حاصل « كن و آنها را جزو خواص خويش كن و با آنها نيكى كن ، مردم خاندانها « را كه به حاجت افتاده‌اند بجوى ، بار مئونت از ايشان برگير و وضعشان را « به سامان بر ، تا از رنج حاجت بياسايند . در كار مستمندان و مسكينان و « آنكه توان عرض مظلمه به تو ندارد و حقيرى كه طلب حق خويش نداند ، « به خويشتن نظر كن و از وى در كمال خفا پرسش كن و از صلحاى رعيت ، « كسان به امثال آنان گمار و دستورشان ده كه حوائج و حالاتشان را به تو « برسانند تا در آن بنگرى\r\nبه ترتيبى كه خداى كارشان را بسامان برد .\r\n« جنگاوران و يتيمان و بيوگانشان را بجوى براى آنها از بيت المال مقررى « بنه و در كار عطوفت و نيكى به آنها به امير مؤمنان كه خدايش عزيز دارد « اقتدا كن ، تا بدين وسيله خداى معيشت آنها را سامان دهد و ترا بركت « و فزونى دهد .\r\n« فقيران را از بيت المال چيزى بده و حاملان قرآن را كه بيشتر\r\n","description":"","footnote":"","page_name":" 5702 ","page_number":189},
  {"content":"\r\n« آن را به خاطر دارند در اين كار بر ديگران مقدم دار . براى بيماران « مسلمانان خانه ها بپادار كه پناهشان دهد و كسان برگمار كه با آنها « مهربانى كنند و طبيبان كه بيماريهاشان را علاج كنند و مقاصدشان را تا آنجا « كه به اسراف بيت المال نينجامد بر آورده كن .\r\n« بدان كه وقتى حق كسان داده شود و تقاضاهاشان به تمامى « برآورده شود خشنودى نكنند و دلخوش نشوند تا حوائج خويش را به « ولايتداران عرضه كنند به اميد زيادت و افزايش رعايت ، بسا باشد كه « آنكه در كار مردم نگرد از بسيارى آنچه به دو مىرسد و انديشه و خاطرش « را مشغول مىدارد وامانده شود و آن را مايه زحمت و مشقت داند . آنكه « به عدالت راغب است و حاصل نيك آن را به وقت حاضر و ثواب نيك آن « را در آينده مىداند همانند آن كس نيست كه به موجبات تقرب خدا اقبال « مىكند و به وسيلهء آن رحمت خدا را مىجويد .\r\n« مردمان را بسيار بپذيرد و چهرهء خويشتن را به آنها بنماى و « كشيكبانان خويش را از آنها به يكسو كن و با آنها تواضع و خوشرويى « كن . در پرسش و گفتار با آنها نرمى كن ، با بخشش و بزرگوارى خويش « با آنها عطوفت كن و چون بخشش مىكنى ، خوشدل و آسان بخش باش « نه جوياى عوض و پاداش و دلگير منت گذار ، كه بخشش بدين ترتيب « تجارتى سود آور است ان شاء الله . » « از كارهاى دنيا كه مىبينى و آن صاحبقدران و سران كه در قرون « گذشته و اقوام نابود شده بوده‌اند و پيش از تو رفته‌اند عبرت بگير . در « همه احوال خويش به امر خداى متوسل باش و مطيع رضاى وى باش « و به شريعت و سنت وى عمل كن و دين و كتاب وى را به پا دار و از هر چه « مخالف آن باشد و موجب خشم خداى شود بپرهيز .\r\n","description":"","footnote":"","page_name":" 5703 ","page_number":190},
  {"content":"\r\n« از اموالى كه عاملان تو فراهم مىآرند و از آنچه خرج مىكنند « آگاه باش ، مال حرام فراهم ميار ، خرج مسرفانه مكن ، با دانشوران « مجالست و مشورت و آميزش بسيار كن ، راغب به تبعيت از سنت و « اجراى آن باش ، فضايل و معالى را برگزين . محترمترين همدمان و « و خاصان تو آن باشد كه وقتى عيبى در تو ديد مهابتت مانع وى نشود كه « آن را نهانى با تو بگويد و منقصت آن را به تو خبر دهد كه اينان نيكخواه - « ترين دوستان و ياران تواند . عاملان و دبيران خويش را كه نزديك تواند « بنگر و براى هر يك از آنها به هر روز\r\nوقتى معين كن كه با نامه ها و - « گفتگوهاى خويش و حوائج عاملان و امور ولايتها و رعيت پيش تو آيند ، آنگاه « با گوش و چشم و فهم و عقل خويش بدان پرداز و مكرر در آن بينديش « و تأمل كن و آنچه را موافق دور انديشى و خرد است به سر بر . و از خدا دربارهء « آن خير جوى و هر چه را مخالف آن بود براى تحقيق و پرسش دربارهء « آن ، پس فرست . » « بر رعيت و غير رعيت به سبب نيكىاى كه با آنها كرده اى منت منه « و از هيچكدامشان بجز وفادارى و ثبات و يارى در كارهاى امير مؤمنان « مخواه و جز در قبال آن نيكى ميار .\r\n« اين نامهء مرا كه به تو نوشته‌ام فهم كن و دربارهء آن بسيار بينديش « و بدان كار كن و در همه كارهاى خويش از خدا كمك بخواه و از او خير « بجوى كه خدا قرين صلاح و اهل صلاح است . بيشتر رفتار و بهترين « رغبت تو آن باشد كه موجب رضاى خدا و نظام دين و عزت و قدرت اهل « دين وى و عدالت با معاهد و صلاح اهل ملت باشد .\r\n« از خداى مىخواهم كه ترا اعانت و توفيق و هدايت و حفاظت « نيكو دهد و تفضل و رحمت خويش را به تمام بر تو فرود آرد و فزونى و\r\n","description":"","footnote":"","page_name":" 5704 ","page_number":191},
  {"content":"\r\n« كرم ترا از همگنانت بيشتر و آوازه و كارت را برتر كند ، دشمنت را يا « هر كه با تو مخالفت و سركشى مىكند بكشد و ترا از جانب رعيت « سلامت دهد و شيطان و وسوسه هاى وى را از تو بدارد تا كارت به عزت « و قدرت و توفيق بالا گيرد كه خدا شنواست و اجابتگر . » وقتى طاهر اين فرمان را براى پسرش عبد الله نوشت مردم دربارهء آن مناقشه آوردند و آن را نويسانيدند و دربارهء آن بحث كردند و كار آن شهره شد تا به مأمون رسيد و آن را خواست كه براى وى خواندند و گفت : « ابو الطيب از كارهاى دين و دنيا و تدبير و راى و سياست و سامان ملك و رعيت و حفظ بنياد و اطاعت خليفگان و به پا داشتن خلافت چيزى نگذاشته مگر آنكه ، استوار داشته و دربارهء آن سفارش كرده است . » آنگاه بگفت و دستور داد كه آن را به همه عاملان در نواحى عمل بنويسند .\r\nعبد الله سوى محل عمل خويش رفت و مطابق آن رفتار كرد و از دستور آن تبعيت كرد و بدانچه دستور يافته بود عمل كرد .\r\nدر اين سال عبد الله بن طاهر ، اسحاق بن ابراهيم را بر دو پل گماشت و او را بر همه كارهايى كه پدرش طاهر به دو سپرده بود يعنى نگهبانى و كارهاى بغداد نايب خويش كرد و اين به وقتى بود كه براى نبرد نصر بن شبث سوى رقه مىرفت .\r\nدر اين سال عبيد الله بن حسن سالار حج شد ، وى ولايتدار حرمين بود .\r\nآنگاه سال دويست و هفتم در آمد .\r\n\r\nسخن از حادثاتى كه به سال دويست و هفتم بود\r\nاز جمله آن بود كه عبد الرحمان بن احمد طالبى در ولايت عك يمن قيام كرد و به شخص مورد رضايت از آل محمد صلى الله عليه و سلم دعوت مىكرد .\r\n","description":"","footnote":"","page_name":" 5705 ","page_number":192},
  {"content":"\r\n\r\nسخن از سبب قيام عبد الرحمان ابن احمد طالبى\r\nسبب قيام وى آن بود كه عاملان يمن رفتار بد پيش گرفتند و ( كسان ) با اين عبد الرحمان بيعت كردند و چون خبر به مأمون رسيد ، دينار بن عبد الله را با سپاهى انبوه به مقابلهء وى فرستاد و اماننامهء وى را همراه دينار نوشت . دينار در مراسم حج حضور يافت و حج كرد و چون از حج خويش فراغت يافت سوى يمن روان شد تا به نزد عبد الرحمان رسيد و اماننامهء مأمون را بنزد وى فرستاد كه آن را پذيرفت و بيامد و دست در دست دينار نهاد كه وى را به نزد مأمون برد ، در اين وقت مأمون طالبيان را از ورود به نزد خويش منع كرد و گفت كه آنها را به پوشيدن سياه وادار كنند و اين به روز پنجشنبه يك روز مانده از ذى قعده بود .\r\nوفات طاهر بن حسين در اين سال بود .\r\n\r\nسخن از خبر وفات طاهر بن حسين\r\nمطهر بن طاهر گويد : وفات ذو اليمينين از تب و حرارتى بود كه دچار آن شد و او را در بسترش مرده يافتند .\r\nگويند : دو عموى طاهر ، على و احمر ، هر دو آن پسر مصعب به عيادت سوى وى رفتند ، و خبر وى را از خادم پرسيدند . و چنان بود كه طاهر نماز صبح را در تاريكى مىكرد . خادم گفت : « او خفته و هنوز بيدار نشده لختى منتظر وى بمانيد . » و چون سپيده دم گسترش يافت و طاهر به وقتى كه براى نماز بر مىخاست حركت نكرد ، حيرت كردند و به خادم گفتند : « بيدارش كن . » خادم گفت : « جرئت اين كار را ندارم . »\r\n","description":"","footnote":"","page_name":" 5706 ","page_number":193},
  {"content":"\r\nگفتند : « براى ما در بزن تا به نزد وى رويم . » و چون به درون رفتند وى را در دواجى [ 1 
  ] پيچيده يافتند كه زير خويش كشيده بود و از سر تا پا به خويشتن محكم كرده بود ، وى را تكان دادند كه نجنبيد ، چهره اش را نمايان كردند و وى را مرده يافتند وقتى را كه در آن مرده بود ندانستند و هيچكس از خادمان وى از وقت وفاتش خبر دار نشده بود .\r\nراوى گويد : خادم را از خبر وى پرسيدند و از آخرين خبرى كه دربارهء وى دانسته بود كه گفت : « نماز مغرب و عشا را بكرد آنگاه دواج را به خويش پيچيد . » خادم گويد : شنيدمش كه به پارسى سخنى مىگفت كه چنين بود : در مرگ نيز مردى وايذ . [ 2 
  ] كلثوم بن ثابت كه كنيهء ابو سعد داشته بود گويد : من عامل بريد خراسان بودم . به روز جمعه جاى نشستم زير منبر بود . بال دويست و هفتم ، دو سال پس از ولايتدارى طاهر بن حسين در مراسم جمعه حضور يافتم ، طاهر به منبر رفت و سخنرانى كرد اما چون به ياد خليفه رسيد از دعا گفتن وى خوددارى كرد گفت :\r\n« خدايا ، امت محمد را به همان گونه كه دوستان خويش را به صلاح برده اى به صلاح ببر و زحمت كسى را كه در آن سركشى كند و بر عليه آن سپاه فراهم آرد با بستن شكاف و حفظ خونها و اصلاح فيما بين از ميان بردار . » گويد : با خويشتن گفتم : « من نخستين فضولم از آن رو كه خبر را نهان نمىدارم . » پس برفتم و غسل كردم ، غسل مردگان ، و روپوش مردگان به تن كردم و پيراهنى پوشيدم و عبايى و پوشش سياه بيفكندم و به مأمون نوشتم .\r\nگويد : وقتى نماز پسين را بكرد مرا پيش خواند در پلك و گوشهء چشم وى\r\n\r\n","description":"","footnote":"\r\n[ 1 
  ] كلمهء متن . فارسى است به معنى لحاف\r\n[ 2 
  ] تمام جمله در متن به فارسى است وايذ ظاهرا تحريف يا تعبير ديگرى از بايد است . ( م )\r\n","page_name":" 5707 ","page_number":194},
  {"content":"\r\nرخدادى شد كه بيجان بيفتاد .\r\nگويد : طلحة بن طاهر برون شد و گفت : « بازش آريد . بازش آريد . » كه من بيرون آمده بودم .\r\nگويد : پس مرا باز بردند ، گفت : « آنچه را گفت نوشته اى ؟ »\r\nگفتم : « آرى . » گفت : « پس درگذشت او را بنويس . » و پانصد هزار با دويست جامه به من داد . من درگذشت او را نوشتم و اينكه طلحه به كار سپاه پرداخته است .\r\nگويد : صبحگاهان خريطه [ 1 
  ] دربارهء خلع طاهر به مأمون رسيده بود ابن ابى خالد را خواست و گفت : « حركت كن و چنان كه گفتى و ضمانت كردى او را بيار . » گفت : « امشب را به سر برم ؟ » گفت : « به دينم قسم ، نه ، بايد شب را بر پشت اسب به سر كنى . » گويد : و همچنان وى را قسم مىداد تا اجازه داد شب را به سر برد .\r\nگويد : شبانگاه خريطه دربارهء مرگ طاهر رسيد ، كه وى را پيش خواند و گفت : « مرد ، راى تو به كيست ؟ » گفت : « پسرش طلحه . » گفت : « صواب همين است كه گفتى ، ولايتدارى او را بنويس . » كه اين را نوشت و طلحه در ايام مأمون از پس مرگ طاهر هفت سال ولايتدار خراسان بود آنگاه بمرد و عبد الله ولايتدار خراسان شد . وى عهده دار جنگ بابك بود و در دينور اقامت گرفت و سپاهها فرستاد .\r\nوقتى خبر وفات طلحه به مأمون رسيد يحيى بن اكثم را سوى عبد الله فرستاد و از مرگ برادر تسليت گفت و تهنيت ولايتدارى خراسان گفت و على بن هشام را به\r\n\r\n","description":"","footnote":"\r\n[ 1 
  ] كيسهء چرمين كه نامه محرمانه را در آن مىنهادند .\r\n","page_name":" 5708 ","page_number":195},
  {"content":"\r\nجنگ بابك گماشت .\r\nاز عباس آورده‌اند كه گويد : در مجلس مأمون بودم كه خبر مرگ طاهر آمد و گفت :\r\n« خدا را ستايش كه او را پيش برد و ما را مؤخر داشت . » دربارهء ولايتدارى طلحه بر خراسان از پس پدرش طاهر گفتارى جز اين آورده‌اند .\r\nاز جمله اينكه وقتى طاهر بمرد و مرگ وى در جمادى الاولى بود سپاهيان به پا - خاستند و يكى از خزينه هاى وى را غارت كردند ، سلام ابرش خواجه به كارشان پرداخت و مقررى شش ماهشان داده شد ، آنگاه مأمون عمل طاهر را به طلحه سپرد به جانشينى عبد الله بن طاهر ، زيرا به گفتهء اينان از پس مرگ طاهر مأمون همه عمل وى را به عبد الله داد كه در رقه به كار نبرد نصر بن شبث بود ، شام را نيز به دو پيوست و فرمان وى را دربارهء خراسان و عمل پدرش برايش فرستاد . عبد الله برادر خويش را به خراسان فرستاد و اسحاق بن ابراهيم را در مدينة السلام نايب خويش كرد و طلحه به نام وى با مأمون مكاتبه داشت .\r\nگويند : مأمون احمد بن ابى خالد را به خراسان فرستاد كه كار طلحه را سامان دهد ، احمد به ما وراء النهر رفت و اشروسنه را گشود ، كاوس پسر خاراخره را با پسرش فضل اسير گرفت و هر دو را به نزد مأمون فرستاد . طلحه سه هزار هزار درم به احمد بن خالد بخشيد با لوازمى به بهاى دو هزار هزار درم ، به ابراهيم بن عباس دبير احمد بن ابى خالد نيز پانصد هزار درم بخشيد .\r\nدر اين سال در بغداد و بصره و كوفه قيمت گران شد چندانكه يك كيل هارونى گندم به چهل درم رسيد و كيل بزرگ به پنجاه درم .\r\nدر اين سال موسى بن حفص ولايتدار طبرستان و رويان و دنباوند شد .\r\nدر اين سال ابو عيسى پسر رشيد سالار حج شد .\r\nآنگاه سال دويست و هشتم در آمد .\r\n","description":"","footnote":"","page_name":" 5709 ","page_number":196},
  {"content":"\r\n\r\nسخن از خبر حادثاتى كه به سال دويست و هشتم بود\r\nاز جمله حادثات اين سال آن بود كه حسن بن حسين از خراسان به مقاومت سوى كرمان رفت ، احمد بن ابى خالد سوى وى رفت و او را بگرفت و بنزد مأمون برد كه از او درگذشت .\r\nو هم در اين سال در ماه محرم مأمون محمد بن عبد الرحمان مخزومى را به قضاى عسكر مهدى گماشت .\r\nو هم در اين سال محمد بن سماعه قاضى خواست كه از كار قضا معاف شود كه معاف شد و اسماعيل بن حماد به جاى او گماشته شد .\r\nو هم در اين سال در ماه ربيع الاول محمد بن عبد الرحمان كه عهده دار قضا شده بود از قضا معزول شد و بشر بن وليد كندى عهده دار آن شد و يكى شعرى گفت به اين مضمون :\r\n« اى پادشاهى كه به توحيد پروردگارت قائلى « قاضى تو بشر بن وليد خر است « شهادت كسى را كه به گفتار كتاب « و مفاد اخبار اعتقاد دارد « رد مىكند « و كسى را كه مىگويد : « خداى پيرى تنومند است » « عادل مىشمارد . » در اين سال موسى پسر محمد مخلوع بمرد ، در شعبان ، و نيز فضل بن ربيع بمرد در ذى قعده .\r\nدر اين سال صالح بن رشيد سالار حج شد .\r\n","description":"","footnote":"","page_name":" 5710 ","page_number":197},
  {"content":"\r\nآنگاه سال دويست و نهم در آمد .\r\n\r\nسخن از خبر حادثاتى كه به سال دويست و نهم بود\r\nاز جمله حادثات سال آن بود كه عبد الله بن طاهر ، نصر بن شبث را به محاصره گرفت و او را به تنگنا انداخت تا امان خواست .\r\nجعفر بن محمد عامرى گويد : هارون به ثمامه گفت : « يكى از مردم جزيره را به من بنماى كه عقل و بيان و معرفتى داشته باشد و پيامى را كه با وى مىفرستم از من به نصر بن شبث برساند . » گفت : « بله ، اى امير مؤمنان يكى از بنى عامر به نام جعفر پسر محمد . » گفت : « او را بنزد من آر . » جعفر گويد : ثمامه مرا به حضور خواند و بنزد مأمون برد كه با من بسيار سخن كرد آنگاه گفت تا آن را به نصر بن شبث برسانم .\r\nگويد : بنزد نصر رفتم كه در كفر عزون بود به سروج ، پيام مأمون را با وى بگفتم كه به اطاعت آمد و شرطها نهاد از جمله آنكه پاى بر فرش مأمون ننهد .\r\nگويد : بنزد مأمون رفتم و خبر را با وى بگفتم . گفت : « به خدا هرگز اين را از او نمىپذيرم اگر چه كارم به فروش پيراهنم بكشد ، مگر آنكه پاى بر فرش من نهد ، چرا از من متنفر است ؟ » گويد : گفتم : « به سبب خطايش و كارها كه كرده است . » گفت : « مگر خطاى وى به نزد من از فضل بن ربيع و عيسى بن ابى خالد بزرگتر است ؟ مىدانى فضل با من چه كرد ؟ سرداران و سپاهيان و سلاح مرا با همه چيزهايى كه براى من دربارهء آن وصيت شده بود برگرفت و پيش محمد برد و مرا در مرو تنها و بىكس نهاد . مرا رها كرد و برادرم را با من بد دل كرد چندان كه كار وى\r\n","description":"","footnote":"","page_name":" 5711 ","page_number":198},
  {"content":"\r\nچنان شد كه شد و براى من از همه سختتر بود . مىدانى عيسى بن ابى خالد با من چه كرد ؟ جانشين مرا از شهرم و شهر نياكانم برون كرد ، خراج من و غنيمت مرا ببرد ، ولايتم را به ويرانى داد ، ابراهيم را به جاى من به خلافت نشانيد و وى را به عنوان من خواند . » گويد : گفتم : « اى امير مؤمنان ، آيا اجازهء سخن كردن به من مىدهى ؟ » گفت : « سخن كن . » گفتم : « فضل بن ربيع شيرپروردهء شماست و وابستهء شماست و وضع گذشتگان وى چون شماست و وضع گذشتگان شما چون اوست و به ترتيباتى پيوسته كه همه او را به تو پيوند مىدهد . عيسى بن ابى خالد\r\nيكى از اهل دولت تست و سابقهء وى و سابقهء گذشتگان وى به همين گونه است ، اما اين كسى است كه هرگز خدمتى نداشته كه بر آن تكيه كند ، گذشتگان وى نيز نداشته‌اند ، همه از سپاهيان بنى اميه بوده‌اند . » گفت : « اگر چنين است كه مىگويى پس كينه و خشم وى از چيست ؟ به هر - حال دست از او بر نمىدارم تا پاى بر فرش من نهد . » گويد : پس نصر سواران را بانگ زد كه به جولان آمدند آنگاه گفت : « واى بر او به چهار صد قورباغه كه زير بال وى بودند دست نيافت - مقصودش زطها بودند - به نيروى عمده عرب دست مىيابد ! » گويند : وقتى عبد الله بن طاهر در كار نبرد نصر بن شبث سختى كرد و به محاصره اش گرفت و وى را به امان خواستن واداشت و امانش داد ، نصر از اردوگاه خويش سوى رقه روان شد ، به سال دويست و نهم و به نزد عبد الله بن طاهر رفت .\r\nو چنان بود كه پيش از آن ، و از آن پس كه عبد الله بن طاهر سپاهيان نصر را هزيمت كرده بود مأمون نامه اى به دو نوشته بود و او را به اطاعت و جدايى از عصيان خوانده بود كه او نپذيرفته بود و عبد الله به مأمون نامه نوشته بود . نامهء مأمون به\r\n","description":"","footnote":"","page_name":" 5712 ","page_number":199},
  {"content":"\r\nنصر بن شبث چنين بود :\r\n« از جانب مأمون « عمرو بن سعده نوشته « اما بعد ، اى نصر پسر شبث ! اطاعت و عزت و سايهء خنك و خوشى چراگاه آن را [ 1 
  ] با ندامت و حيرانىاى كه در خلاف آن هست شناخته اى . اگر مهلت خداى تو دراز شده و اين مهلت را به كسانى مىدهد كه خواهد حجت بر آنها تمام شود و به مقدار اصرار و استحقاقشان عبرت عبرت آموزان شوند ، خواستم تذكارت دهم و روشنت كنم كه اميد داشتم آنچه به تو مىنويسم در تو مؤثر افتد كه راستى ، راستى است و باطل ، باطل است . اعتبار سخن به گوينده است و كسانى كه بدان توجه دارند . هيچكس از عاملان امير مؤمنان براى مال و دين و جان تو از من سودمندتر نبوده‌اند و براى نجات و برون آوردنت از خطا راغبتر از من نبوده‌اند .\r\nاى نصر با تكيه به كدام اول و آخر و قدرت يا امارت بر ضد امير مؤمنان اقدام كردى و اموالش را گرفتى و به جاى وى كارى را كه خدا به دو داده عهده كردى و مىخواهى در امان و آرامش و صلح و سكون بمانى ! قسم به داناى نهان و آشكار ، اگر به اطاعت و تسليم نيايى و بال عاقبت و خشم را سوى خود مىكشانى ، آنگاه پيش از هر كار از تو آغاز مىكنم كه اگر شاخهاى شيطان قطع نشود در زمين فتنه افتد و تباهى بزرگ .\r\nمن با كمك ياران دولتم بر شانهء ياران سفلهء تو و اوباش و سفلگانى كه از شهرهاى نزديك و دور سوى تو آمده‌اند و مردم خرابكار [ 2 
  ] كه به سبب وضع بدشان كه شهر و عشيره به دورشان افكنده پاى مىنهم ، هر كه خبردار كرد عذر از ميان برداشت .\r\nو السلام . »\r\n\r\n","description":"","footnote":"\r\n[ 1 
  ] تعبير بسيار جالب را ببينيد ، مأمون پادشاه عرب و عجم و صاحب امپراطورى بزرگ هنوز به ياد نياكان صحرا گرد شتربان از سايه خنك و چراگاه خوش سخن دارد . ( م )\r\n[ 2 
  ] كلمهء متن : خراب با تشديد .\r\n","page_name":" 5713 ","page_number":200},
  {"content":"\r\nچنان كه گفته‌اند اقامت عبد الله بن طاهر در مقابل نصر بن شبث براى نبرد وى ، پنج سال بود كه عاقبت امان خواست ، عبد الله به مأمون نوشت كه وى را به محاصره گرفته و به تنگنا انداخته و سران ياران وى را كشته كه به امان پناه آورده و امان خواسته .\r\nمأمون به دو دستور داد كه مكتوب امانى براى نصر بنويسد . عبد الله اماننامه - اى براى او نوشت كه متن آن چنين است :\r\n« اما بعد قطع عذر درباره حق حجت خداست كه نصرت را همراه دارد .\r\nحجت گويى به عدالت ، دعوت خداست كه عزت بدان پيوسته است ، آنكه به حق قطع عذر مىكند و به عدالت حجت مىگويد پيوسته در افتتاح درهاى تأييد مىكوشد و لوازم توفيق مىجويد تا خداى بگشايد كه بهترين گشايندگان است و توفيق دهد كه بهترين توفيق دهان است . جز اين نيست كه تو در آنچه مىگويى يكى از سه كسى :\r\nيا طالب دينى ، يا جويندهء دنيا ، و يا جسورى كه تسلط مىخواهى به ستم . اگر آنچه مىكنى براى دين مىكوشى اين را براى امير مؤمنان توضيح كن كه اگر حق باشد قبول آن را غنيمت شمارد كه به دينم قسم كه قصد بزرگ و هدف نهايى وى جز اين نيست كه با حق بگردد ، هر كجا كه باشد و با عدالت همراه باشد هر كجا رود . اگر مقصود تو دنياست بدان كه مقصد تو امير مؤمنان است و مرجعى كه به وسيلهء او مستحق دنيا مىشوى و اگر استحقاق آن يافتى و اين كار در قدرت وى باشد براى تو انجام مىكنم كه به دينم قسم ، منع كسان را از آنچه استحقاق دارند ، هر چه بزرگ باشد روا نمىدارد . اگر مردى جسورى زود باشد كه خداى زحمت ترا از امير مؤمنان بردارد و در اين كار تعجيل كند چنان كه زحمت قومى را كه به راه تو مىرفتند و نيرومندتر از تو بودند و سپاه بيشتر داشتند و جمع و شمار فراوانتر و ظفر بيشتر ، با شتاب برداشت به سقوطگاه زيانكارانشان برد و بليهء ستمگران را بر آنها فرود آورد . امير مؤمنان نامهء خويش را با اين شهادت به سر مىبرد كه خدايى جز خداى يگانهء بى انباز نيست و محمد بنده و فرستادهء اوست ، صلى الله عليه و سلم ،\r\n","description":"","footnote":"","page_name":" 5714 ","page_number":201},
  {"content":"\r\nو اين ضمانت كه اگر بيامدى و از كار خويش بازگشتى با قيد دين و تعهد خويش از خطاهاى گذشته و گناهان سابق تو درگذر و در منزلتهاى عزت و رفعتى كه در - خور آن باشى جايت دهد . و السلام . »\r\nو چون نصر بن شبث با امان سوى عبد الله بن طاهر مىرفت كيسوم را ويران كرد و به خرابى داد .\r\nدر اين سال مأمون صدقة بن على را كه لقب زريق داشت بر ارمينيه و آذربايجان و نبرد بابك گماشت و احمد بن جنيد بن فرزندى اسكافى را براى پرداختن به كار وى فرستاد ، پس از آن احمد بن جنيد به بغداد آمد ، آنگاه سوى خرميان بازگشت كه بابك او را اسير كرد و مأمون ، ابراهيم بن ليث را بر آذربايجان گماشت .\r\nدر اين سال صالح بن عباس عباسى كه ولايتدار مكه بود سالار حج شد .\r\nو هم در اين سال ميخاييل پسر جورجيس فرمانرواى روم درگذشت .\r\nپادشاهى وى نه سال بوده بود ، پس از آن روميان پسر وى توفيل را پادشاه خويش كردند .\r\nآنگاه سال دويست و دهم در آمد .\r\n\r\nسخن از خبر حادثاتى كه به سال دويست و دهم بود\r\nاز جمله آن بود كه در اين سال نصر بن شبث به بغداد رسيد ، عبد الله بن - طاهر او را فرستاده بود ، به روز دوشنبه هفت روز رفته از صفر وارد بغداد شد كه در شهر ابو جعفر منزلش دادند و كسان براى حفاظت او گماشتند .\r\nدر اين سال مأمون بر ابراهيم بن محمد نوادهء ابراهيم امام كه او را ابن عايشه مىگفتند و محمد بن ابراهيم افريقايى و مالك بن شاهى و فرج بغوارى و يارانشان\r\n","description":"","footnote":"","page_name":" 5715 ","page_number":202},
  {"content":"\r\nكه براى بيعت ابراهيم بن محمد مىكوشيده بودند دست يافت . كسى كه مأمون را از محل آنها و كارى كه دربارهء آن مىكوشيدند مطلع كرد عمران قطر بلى بود .\r\nچنان كه گفته‌اند : مأمون به روز شنبه پنج روز رفته از صفر سال دويست و دهم كس از پى آنها فرستاد ، آنگاه به دستور مأمون ، ابن عايشه را سه روز بر در خانهء مأمون در آفتاب به پا داشتند سپس به روز شنبه او را تازيانه زد ، پس از آن در مطبق به زندان كرد ، آنگاه مالك بن شاهى و ياران وى را تازيانه زد كه نام سرداران و سپاهيان و ديگر كسانى را كه با آنها در اين كار دخالت داشته بودند براى مأمون نوشتند اما متعرض هيچيك از كسانى كه نوشته بودند نشد كه بيم داشت مردمى بىگناه را متهم كرده باشند .\r\nو چنان بود كه وعده نهاده بودند كه اگر سپاه به مقابلهء نصر بن شبث برون شود پل را ببرند كه خبرشان فاش شد و آنها را گرفتند . پس از آن نصر بن شبث به تنهايى وارد شد و كسى از سپاهيان سوى وى فرستاده نشد و او را به نزد اسحاق بن - ابراهيم جا دادند ، سپس به شهر ابو جعفر بردند .\r\nدر اين سال ابراهيم بن مهدى را گرفتند به شب يكشنبه سيزدهم ربيع - الاخر ، وى نقاب داشت و در لباس زنانه بود با دو زن ديگر كه يك كشيكبان سياه هنگام شب او را گرفت و گفت : « شما كيستيد و در اين وقت آهنگ كجا داريد ؟ » چنان كه گويند : ابراهيم انگشتر ياقوتى را كه به دست داشت و بسيار گرانقدر بود به دو داد كه رهاشان كند و پرسش نكند و چون كشيكبان انگشتر را بديد از آنها بدگمان شد و گفت : « اين انگشتر مردى معتبر است . » و آنها را بنزد فرماندهء پادگان برد كه بگفت تا نقاب از آنها بردارند ، ابراهيم مقاومت كرد و فرمانده پادگان او را كشيد كه ريشش نمايان شد و او را بنزد پلدار برد كه بشناختش و او را به در مأمون بردند به دو خبر دادند كه دستور داد ابراهيم را در خانه ( خلافت ) نگهدارند و چون صبحگاه يكشنبه شد او را در خانهء مأمون نشانيدند كه بنى هاشم و سرداران و سپاهيان ، وى\r\n","description":"","footnote":"","page_name":" 5716 ","page_number":203},
  {"content":"\r\nرا بنگرند و سرپوشى را كه بر چهرهء خويش افكنده بود به گردنش افكندند و روپوشى را كه خويشتن را بدان پوشانيده بود به سينه اش نهادند تا مردم آن را ببينند و بدانند او را به چه حال گرفته‌اند .\r\nو چون روز پنجشنبه شد مأمون ابراهيم را به خانه احمد بن ابى خالد انتقال داد و به نزد وى بداشت آنگاه مأمون به وقتى كه سوى واسط مىرفت به نزد سهل ، او را همراه خويش برد ، كسان گفتند كه حسن دربارهء ابراهيم با مأمون سخن كرد كه از او رضامند شد و رهايش كرد و او را به نزد احمد بن ابى خالد جاى داد و پسر يحيى ابن معاذ و خالد بن يزيد را با وى نهاد كه از وى حفاظت كنند ، اما گشايش داشت كه مادرش و عيالش با او بودند ، بر مىنشست و به خانهء مأمون مىرفت و اين كسان حفاظتش مىكردند .\r\nدر اين سال مأمون ، ابراهيم بن عايشه را بكشت و بياويخت .\r\n\r\nسخن از اينكه چرا مأمون ابراهيم بن عايشه را كشت ؟\r\nسبب آن بود كه مأمون ، ابن عايشه و محمد بن ابراهيم افريقايى و دو تن از مالربايان را يكى به نام ابو مسمار و ديگرى به نام عمار ، و فرج بغوارى و مالك بن - شاهى و گروهى ديگر را كه براى بيعت ابراهيم كوشيده بودند\r\nاز آن پس كه تازيانه - شان زدند در مطبق به زندان كرد بجز عمار كه امان يافت از آن رو كه بر ضد قوم اقرار آورده بود ، يكى از اهل مطبق گفته بود كه آنها قصد دارند آشوب كنند و زندان را نقب بزنند .\r\nو چنان بود كه يك روز پيش از آن در زندان را از داخل بستند و نگذاشتند كسى به نزدشان وارد شود و چون شب شد و آشوب آنها را شنيدند\r\n","description":"","footnote":"","page_name":" 5717 ","page_number":204},
  {"content":"\r\nخبر به مأمون رسيد كه در دم به خويشتن بر نشست و سوى آنها رفت و آن چهار كس را پيش خواند و گردنهاشان را دست بسته بزد ، ابن عايشه دشنامى زشت به دو گفت .\r\nصبحگاهان همه را بر پل پايين بياويختند و روز بعد كه روز چهارشنبه بود ابراهيم بن عايشه را فرود آوردند و كفن كردند و بر او نماز كردند و در گورستان قريش به خاك كردند . ابن افريقايى را نيز فرود آوردند و در گورستان خيزران به خاك كردند و بقيه را به جاى نهادند .\r\nگويند : وقتى ابراهيم بن مهدى را گرفتند وى را به خانه ابو اسحاق - ابن رشيد بردند ، در آن وقت ابو اسحاق به نزد مأمون بود ، وى را پشت سر فرج ترك سوار كردند و چون به نزد مأمون وارد كردند به دو گفت : « هى ، ابراهيم . » گفت : « اى امير مؤمنان صاحب انتقام ، حاكم قصاص است و گذشت به پرهيزگارى نزديكتر است . هر كه به لوازم تيره روزى كه براى وى فراهم مىشود مغرور شود ، حادثات دهر را به خويشتن كشانيده است . خدا ترا برتر از همه گناهكاران نهاده چنان كه همه گناهكاران را زير دست تو نهاده ، اگر عقوبت كنى به موجب حق تو است و اگر ببخشى اقتضاى تفضل تو است . » گفت : « اى ابراهيم مىبخشم . » كه او تكبير گفت سپس به سجده افتاد .\r\nبه قولى ابراهيم اين سخنان را هنگامى كه نهان بود به مأمون نوشت . مأمون در حاشيهء رقعهء او نوشت : « قدرت كينه را مىبرد ، ندامت توبه است و ميان اين دو عفو خداست كه بزرگترين مسئلت ماست . » آنگاه ابراهيم شعرى در ستايش مأمون گفت به اين مضمون :\r\n","description":"","footnote":"","page_name":" 5718 ","page_number":205},
  {"content":"\r\n« اى كه از پى پيمبر « بهترين كسى ، كه شتر يمانى « او را براى نوميد و اميدوار « به راه ميبرد « و نكوترين كسى ، كه از سر پرهيزگارى « خداى را پرستش كرده « و حق را از همه آشكارتر مىكند « تا وقتى اطاعتت كنند « عسل كوهستان بلندى « و اگر تهييجت كنند « تلخى هستى كه بزهر كشنده « مخلوط مىشود\r\n« بيدارى و محتاطى « كه از تجاوز باك ندارد « و از چرتزدنهاى شب « بر كنار است « دلهاى كسان از بيم تو مالامال است « و تو با چشم نگران شب را « در حراست آنها بسر ميبرى « در قبال رخداد هر مشكل و حادثه اى « پدر و مادرم و فرزندانشان « بفداى تو باد\r\n","description":"","footnote":"","page_name":" 5719 ","page_number":206},
  {"content":"\r\n« پناهگاهى كه مرا در آن جاى دادى « خوش بود و براى چرندگان « سر سبزترين چراگاه « براى اعمال نيك و پرهيزگارى « بهترين ياورى « و براى فقير قناعتكار « پدرى مهربان « جانم بفداى تو باد « كه وقتى عذرم نماند « از تو به بردبارى گسترده ات « پناه ميبرم « و از تفضل تو اميد دارم « كه بزرگوارى صفتى است « كه ترا بمقام و الا برده است .\r\n« آنچه را كه جانها از بذل آن « فرو ميماند بذل كردى « و كسى را كه مانند وى را « نمىبخشند ، بخشيدى « در صورتى كه بنزد تو شفيعى نداشت « جز آنكه وقتى به ناتوان خاضع « دست يافتى .\r\n« از عقوبت فراتر رفتى\r\n","description":"","footnote":"","page_name":" 5720 ","page_number":207},
  {"content":"\r\n« و بر كودكانى كه چون جوجكان شترمرغند « و ناليدن زنى لرزان « رحم آوردى « خداى داند كه چه ميگويم « كه اين قسم مؤكد كسى است « كه به تسليم و تعظيم آمده است .\r\n« وقتى گمرهان مرا ميكشيدند « و بنافرمانى تو برخاستم « نيت اطاعت داشتم « تا وقتى كه طنابهاى تيره روزى من « به جايى آويخته شد « كه به ورطه هاى هلاكت ميرسيد « ندانستم كه همانند گناه مرا « بخشنده اى هست « و مينگريستم كه چگونه مرگى « مرا از پاى در ميآورد ؟\r\n« اما تقواى امام تواناى فروتن « زندگى مرا از آن پس كه رفته بود « به من باز گردانيد .\r\n« آنكه ترا خلافت داد « مدتى دراز زنده ات بدارد « و رگ گردن دشمنت را ببرد .\r\n« چه منتها بر من داشتى كه\r\n","description":"","footnote":"","page_name":" 5721 ","page_number":208},
  {"content":"\r\n« كه سپاس آن داشته بودم « اما وقتى طمعهايم بر من چيره شد « خاطرم از آن سخن نياورد\r\n« مگر اندكى ، « اما بسيار است و نبرد حق فراموش شدنى نيست « اگر باز ببخشى شايسته آنى « و اگر باز دارى « گرامىترين بازدارندگانى « آنكه خلافت را تقسيم كرد « در پشت آدم ، آن را « از آن امام هفتم كرد « فراهم آورندهء كار خلافت « دلها را بر او فراهم آورد « و همه نيكوييها را در عباى تو « فراهم كرد . » گويند : وقتى ابراهيم اين شعر را براى مأمون بخواند ، گفت : « همان مىگويم كه يوسف به برادران خويش گفت اكنون ملامتى بر شما نيست ، خدا بيامرزدتان كه او از همه رحيمان رحيمتر است . » [ 1 
  ] در اين سال در ماه رمضان مأمون با پوران دختر حسن بن سهل زفاف كرد .\r\n\r\nسخن از زفاف مأمون با دختر حسن بن سهل و آنچه در ايام زفاف وى بود\r\nگويند : وقتى مأمون به اردوگاه حسن بن سهل رفت كه در فم الصلح بود ابراهيم\r\n\r\n","description":"","footnote":"\r\n[ 1 
  ] لا تَثْرِيبَ عَلَيْكُمُ الْيَوْمَ يَغْفِرُ الله لَكُمْ وَهُوَ أَرْحَمُ الرَّاحِمِينَ 12 : 92 ( يوسف / 12 آيه 62 )\r\n","page_name":" 5722 ","page_number":209},
  {"content":"\r\nابن مهدى را نيز با خويش ببرد . مأمون وقتى از بغداد آنجا رفت براى زفاف با پوران مىرفت ، بر زورقى سوار بود تا بر در حسن لنگر انداخت . عباس پسر مأمون پيش از پدر خويش بر اسب رفته بود ، حسن بيرون اردوگاه خويش از او پيشواز كرد ، در جايى كه بر كنار دجله براى او معين شده بود و در آنجا قصرى براى وى بنا شده بود . وقتى عباس او را بديد پاى بگردانيد كه پياده شود اما حسن او را قسم داد كه چنين نكند و چون برابر او رسيد ، حسن پاى بگردانيد كه پياده شود عباس به دو گفت : « قسم به حق امير مؤمنان كه پياده نشوى . » حسن همچنان سواره او را ببر گرفت ، آنگاه بگفت كه اسب وى را پيشتر برند و همگى وارد منزل حسن شدند .\r\nمأمون به وقت عشا آنجا رسيد و اين به ماه رمضان سال دويست و دهم بود ، وى و حسن و عباس افطار كردند ، دينار بن عبد الله بالاى سرش ايستاده بود تا وقتى كه از افطار فراغت يافتند\r\nو دستهاى خويش را بشستند ، مأمون شراب خواست جام طلايى براى وى آوردند كه در آن ريخت و بنوشيد ، آنگاه دست خويش را با جامى كه شراب در آن بود سوى حسن دراز كرد ، حسن در گرفتن كندى كرد كه از آن پيش نمىنوشيده بود ، دينار بن عبد الله با چشم به دو اشاره كرد . حسن گفت : « اى امير مؤمنان آن را به اجازه و دستور تو مىنوشم . » مأمون گفت : « اگر دستورم نبود دست خويش را سوى تو دراز نمىكردم » پس .\r\nحسن جام را گرفت و بنوشيد . وقتى شب دوم رسيد محمد ، پسر حسن بن سهل را با عباسه دختر فضل ذو الرياستين به هم پيوستند و چون شب سوم رسيد ، مأمون به نزد پوران رفت كه حمدويه و ام جعفر و مادر بزرگش به نزد وى بودند . و چون مأمون با پوران بنشست مادر بزرگش هزار مرواريد كه در يك سينى طلا بود بر او نثار كرد ، مأمون بگفت تا آن را جمع كنند و از وى دربارهء شمار مرواريدها پرسيد كه چيست ؟\r\nگفت : « هزار دانه است . » پس مأمون بگفت تا آن را شماره كنند كه ده تا كم بود .\r\n","description":"","footnote":"","page_name":" 5723 ","page_number":210},
  {"content":"\r\nگفت : « هر كس از شما آن را گرفته پس دهد . » گفتند : « حسين زجله گرفته . » و مأمون به دو دستور داد كه پس دهد .\r\nگفت : « اى امير مؤمنان آن را نثار كرده‌اند كه برگيريم . » گفت : « پس بده ، من عوض آن را به تو مىدهم . » كه آن را پس داد .\r\nپس مأمون مرواريدها را در ظرف فراهم كرد چنان كه بوده بود و آن را در كنار پوران نهاد و گفت : « اين عطيهء تو است . حاجتهاى خويش را بخواه . » اما پوران خاموش ماند .\r\nمادر بزرگش گفت : « با سرور خويش سخن كن و حاجتهاى خويش را از او بخواه كه به تو دستور داد . » پوران از او خواست كه از ابراهيم بن مهدى رضامند شود .\r\nگفت : « چنين كردم . » از او خواست كه به ام جعفر اجازه حج دهد ، كه به دو اجازه داد . ام جعفر يك پيراهن بىآستين اموى به دو پوشانيد و همانشب مأمون با وى زفاف كرد . در آن شب يك شمع عنبر روشن كردند كه چهل من [ 1 
  ] بود در تور [ 2 
  ] طلا كه مأمون اين را نپسنديد و گفت : « اين اسرافكارى است . » و چون فردا رسيد ابراهيم بن مهدى را پيش خواند كه از كنار دجله بيامد ، جامهء مغزى دار زربفتى پوشيده بود ، عمامه اى به سر داشت و به نزد مأمون در آمد . وقتى پرده را از مقابل مأمون برداشتند . خويشتن را بينداخت ، مأمون بانگ زد :\r\n« عمو جان نگران مباش . » كه در آمد و سلام خلافت به دو گفت و دستش را ببوسيد و شعر خويش را بخواند .\r\nمأمون خلعت خواست و خلعت ديگرى به دو پوشانيد و اسبى براى او خواست و شمشيرى به دو آويخت كه برون شد و كسان را سلام گفت پس او را به\r\n\r\n","description":"","footnote":"\r\n[ 1 ، 2 
  ] كلمهء متن .\r\n","page_name":" 5724 ","page_number":211},
  {"content":"\r\nجايش بردند .\r\nگويند : مأمون هفده روز به نزد حسن بن سهل بماند كه هر روز براى مأمون و همه كسانى كه با وى بودند هر چه بايسته بود فراهم مىشد . حسن سرداران را به مقدار مراتبشان خلعت داد و اسب داد و چيز داد مقدار خرجى كه براى آنها شد پنجاه هزار هزار درم بود .\r\nراوى گويد : مأمون به هنگام بازگشت به غسان بن عباد دستور داد كه ده هزار - هزار درم از مال فارس به حسن بدهد و صلح را نيز تيول او كرد ، هماندم مال را پيش حسن بردند كه به نزد غسان بن عباد آماده بود ، حسن بنشست و آن را ميان سرداران و ياران و اطرافيان و خادمان خويش بخش كرد . و چون مأمون باز مىگشت حسن او را بدرقه كرد ، سپس سوى فم الصلح بازگشت .\r\nاحمد بن حسن بن سهل گويد : ياران ما مىگفتند كه حسن بن سهل رقعه ها نوشت كه نام املاك وى در آن بود و آن را بر سرداران و بر بنى هاشم نثار كرد و هر كه رقعه اى به دستش افتاد كه نام ملكى در آن بود ، فرستاد و آن را گرفت .\r\nاز ابو الحسن ، على بن حسين دبير آورده‌اند كه گويد : روزى حسن بن سهل از ام جعفر و خردمندى و فهم او با من سخن كرد ، آنگاه گفت : « يك روز مأمون كه در فم الصلح پيش ما آمده بود دربارهء مخارجى كه براى پوران شده بود پرسيد . از حمدونه دختر غضيض پرسيد كه چه مقدار بر اين كار خرج كرده ؟ » حسن گويد : حمدونه گفت : « بيست و پنجهزار هزار خرج كرده‌ام : » گويد : ام جعفر گفت : « كارى نكرده اى ، من ميان سى و پنجهزار تا سى و هفت هزار هزار درم خرج كرده‌ام . » گويد : براى وى دو شمع عنبر آماده كرده بوديم .\r\nگويد : شبانگاه مأمون به نزد پوران رفت ، دو شمع عنبر را پيش روى وى روشن كردند كه دود آن بسيار شد . گفت : « برداريدشان كه دود آزارمان مىكند ، شمع\r\n","description":"","footnote":"","page_name":" 5725 ","page_number":212},
  {"content":"\r\nبياريد . » گويد : آن روز ام جعفر صلح را به پوران بخشيد .\r\nگويد : بدين سبب صلح به ملكيت من بازگشت ، پيش از آن ، از آن من بود ، روزى حميد طوسى به نزد من آمد و چهار شعر را كه ضمن آن ستايش ذو الرياستين گفته بود به من داد كه خواندم ، به دو گفتم : « آن را بنزد ذو الرياستين مىفرستم ، عجالة صلح را تيول تو مىكنم تا پاداش تو\r\nاز پيش وى بيايد . » و آن را تيول وى كردم ، آنگاه مأمون آن را به ام جعفر داد كه به پوران بخشيد .\r\nعلى بن حسين گويد : چنان بود كه پرده از مقابل حسن بن سهل بر نمىگرفتند و شمع از پيش روى او بر نمىداشتند تا خورشيد بر آيد كه چون مىنگريست آن را ببيند . بدفال بود ، خوش داشت وقتى پيش او مىروند بگويند : « از خوشى و سرور آمديم » خوش نداشت كه به نزد وى از جنازه يا مرگ كسى ياد كنند .\r\nگويد : روزى به نزد وى در آمدم ، يكى گفت : « امروز على بن حسين پسر خويش حسن را به مكتب داد . » گويد : مرا دعا گفت و برفتم ، در خانهء خويش بيست هزار درم يافتم كه بخشيده به حسن بود و حواله اى به مقدار بيست هزار درهم .\r\nگويد : حسن از زمين خويش در بصره مقدارى به من بخشيد كه به پنجاه هزار دينار قيمت شد و بغاى بزرگ آن را از من گرفت و به زمين خويش افزود .\r\nاز ابو حسان زيادى آورده‌اند كه وقتى مأمون به نزد حسن بن فضل بن سهل رفت پس از زفاف با پوران روزى چند به نزد وى ببود ، مدت رفتن و برگشتن وى چهل روز بود . به روز پنجشنبه يازده روز رفته از شوال وارد شد .\r\nمحمد بن موسى خوارزمى گويد : مأمون هشت روز مانده از ماه رمضان سوى حسن روان شد كه در فم الصلح بود و نه روز مانده از شوال سال دويست و دهم از فم الصلح بازگشت .\r\n","description":"","footnote":"","page_name":" 5726 ","page_number":213},
  {"content":"\r\nبه روز عيد فطر اين سال حميد بن عبد الحميد درگذشت و عدل كنيز وى شعرى گفت به اين مضمون :\r\n« هر كه به روز فطر خرسند بود « يا انتظار سرور خويش را داشت « ما بدان خرسند نبوديم و خدا را ستايش ، « كه سرور ما در خاك گور بود . » در اين سال عبد الله بن طاهر مصر را گشود و عبيد الله بن سرى از او امان خواست .\r\n\r\nسخن از اينكه چرا عبد الله بن طاهر از رقه به مصر رفت ؟ و چگونگى رفتن ابن سرى با امان به نزد وى\r\nگويند كه وقتى عبد الله بن طاهر از كار نصر بن شبث عقيلى فراغت يافت و وى را بنزد مأمون فرستاد ، به بغداد ، نامه هاى مأمون به دو رسيد كه دستور مىداد سوى مصر رود . احمد بن مخلد به من گفت كه در آن وقت به مصر بودم وقتى عبد الله بن طاهر نزديك شد و به يك منزلى آنجا رسيد يكى از سرداران خويش را پيش فرستاد كه براى اردوگاه وى محلى بجويد كه در آنجا اردو زند . ابن سرى به دور خويش خندقى زده بود ، خبر به ابن سرى رسيد كه آن سردار نزديك وى رسيده و با كسانى از ياران خويش كه از او پذيرفتند سوى سردارى رفت كه عبد الله بن طاهر او را بجستن محل اردوگاه فرستاده بود . سپاه ابن سرى با سردار عبد الله و ياران وى كه اندك بودند مقابل شد و سردار و يارانش عقب نشستند . سردار پيكى سوى عبد الله فرستاد و خبر خويش و خبر ابن سرى را با وى بگفت كه مردان خويش را بر استران نشاند ، بر هر استر دو مرد ، با لوازم و ابزار . اسبان را يدك كردند و با شتاب ره سپردند تا به سردار\r\n","description":"","footnote":"","page_name":" 5727 ","page_number":214},
  {"content":"\r\nو ابن سرى رسيدند . از عبد الله و يارانش يك حمله بيشتر نبود كه ابن سرى و يارانش هزيمت شدند و بيشتر ياران وى يعنى ابن سرى در خندق افتادند و كسانى از آنها كه از افتادن بر روى همديگر كشته شدند پيش از آن بود كه سپاهيان با شمشير به قتلشان رسانيده بودند .\r\nابن سرى هزيمت شد و وارد فسطاط شد و بر خويش و ياران خويش و كسانى كه در آنجا بودند در ببست . عبد الله بن طاهر او را محاصره كرد و ابن سرى ديگر با عبد الله نبرد نكرد تا وقتى كه با امان به نزد وى رفت .\r\nاز ابن ذو القلمين آورده‌اند كه وقتى عبد الله بن طاهر به مصر رسيد و ابن سرى مانع ورود او شد يك هزار خادم و خادمه به نزد وى فرستاد كه با هر خادم هزار دينار بود در كيسه اى ابريشمين ، آنها را هنگام شب فرستاد .\r\nگويد : عبد الله آن گروه را به نزد وى پس فرستاد و به دو نوشت : « اگر هديهء تو را به روز مىپذيرفتم به شب نيز مىپذيرفتم . » شماييد كه به هديهء خويش خوشدل مىشويد\r\nنزد ايشان باز گرد ، سپاهى به سوى شما آريم كه تحمل آن نياريد و از آنجا به ذلت بيرونشان مىكنيم كه حقير شوند [ 1 
  ] .\r\nگويد : در اين وقت بود كه ابن سرى از عبد الله امان خواست و به نزد وى رفت .\r\nابو السمراء گويد : با امير عبد الله بن طاهر برون شديم ، به سوى مصر ، وقتى ما بين رمله و دمشق رسيديم ، يك بدوى از راه رسيد ، پيرى بود كه هنوز از كار نيفتاده بود [ 2 
  ] بر شترى خاكسترى رنگ ، به ما سلام گفت ، پاسخش گفتيم .\r\nابو السمراء گويد : من و ابراهيم و اسحاق بن ابراهيم رافقى و اسحاق بن -\r\n\r\n","description":"","footnote":"\r\n[ 1 
  ] بَلْ أَنْتُمْ بِهَدِيَّتِكُمْ تَفْرَحُونَ . ارْجِعْ إِلَيْهِمْ فَلَنَأْتِيَنَّهُمْ بِجُنُودٍ ، لا قِبَلَ لَهُمْ بِها وَلَنُخْرِجَنَّهُمْ مِنْها أَذِلَّةً وَهُمْ صاغِرُونَ 27 : 36 - 37 سوره ( نمل 27 ) آيه 36 37\r\n[ 2 
  ] به جاى تعبير عربى كه گويد : له بقية ، يعنى باقيمانده اى داشت . ( م )\r\n","page_name":" 5728 ","page_number":215},
  {"content":"\r\nابى ربعى كه با امير همراه بوديم ، اسبها و جامه هاى نكوتر از او داشتيم .\r\nگويد : بدوى در چهره هاى ما نگريستن گرفت .\r\nگويد : گفتمش : « اى شيخ ، خيره مىنگرى ، كسى را ميشناسى يا چيزى را ناپسند مىبينى ؟ » گفت : « نه به خدا ، پيش از اين روز شما را نشناخته‌ام و بدىاى در شما نمىبينم كه ناپسندتان بدانم اما مردى هستم با فراست نكو كه كسان را نيك مىشناسم . » گويد : به ابو اسحاق بن ابى ربعى اشاره كردم و گفتم : « دربارهء اين چه مىگويى ؟ » و او شعرى خواند به اين مضمون :\r\n« دبيرى مىبينم به كار دبيرى زرنگ « كه ادب آموزى عراق بر او نمودار است .\r\n« او را حركتهاست كه نشان مىدهد .\r\n« كه در كار قسط بندى خراج « داناست و بصير . » گويد : آنگاه در اسحاق بن ابراهيم رافقى نگريست و گفت :\r\n« زاهد نمايى كه ضميرش هماهنگ آن نيست « هديه ها را دوست دارد و با مردان به كار است « در او ترسى مىبينم و بخلى « و طبعى كه معلوم مىدارد وزير است . » آنگاه در من نگريست و شعرى گفت به اين مضمون :\r\n« اين نديم و مونس امير است « كه از قرب وى مسرور مىشود .\r\n« پندارم كه راوى علم است و اشعار\r\n","description":"","footnote":"","page_name":" 5729 ","page_number":216},
  {"content":"\r\n« كه زمانى نديم است و گاهى قصه گوى . »\r\nآنگاه در امير نگريست و شعرى گفت به اين مضمون :\r\n« اين امير است كه به عطاى دست او « اميد توان داشت « و در ميان كسانى كه ديده‌ام « او را همانند نيست « پوششى از جمال و مهابت بر اوست « با چهره اى كه مژدهء توفيق مىدهد « اسلام در آغاز به دو محفوظ ماند « و به وسيلهء وى نكويى بماند و ناپسندى بمرد « بدانيد كه عبد الله پسر طاهر « پدر نكوكار و امير ماست . » گويد : اين سخنان در عبد الله سخت مؤثر افتاد و گفتار پير را پسنديد و دستور داد پانصد دينار به او بدهند و بگفت تا مصاحب وى شود .\r\nحسن بن يحيى فهرى گويد : وقتى با عبد الله بن طاهر بوديم ما بين سلميه و حمص بطين شاعر حمصى را بديديم كه بر راه ايستاد و خطاب به عبد الله بن طاهر شعرى خواند به اين مضمون :\r\n« مرحبا مرحبا و خوش آمدا « به فرزند صاحب جود « طاهر بن حسين « مرحبا مرحبا و خوش آمدا « به فرزند كسى كه در دو دعوت « اثر نمايان داشت\r\n","description":"","footnote":"","page_name":" 5730 ","page_number":217},
  {"content":"\r\n« مرحبا مرحبا و خوش آمدا « به آن كس كه وقتى آبگاه دو ناحيه به جوش آيد « كف وى چونان درياست « مأمون كه خدايش مؤيد بدارد « تا وقتى كه شما براى وى بجاى باشيد « باك ندارد كه چه شكافى « از كدام سوى آيد .\r\n« شما كه بروزگار قديم « ز آن زريق و مصعب و حسين بوديد « سزاوار بود كه بسرورى برسيد « و بر جهانيان برترى گيريد . » عبد الله گفت : « مادرت عزادارت شود تو كيستى ؟ » گفت : « بطين شاعر حمصى . » گفت : « اى غلام برو ببين چند بيت گفت ؟ » « گفت : « هفت بيت . » گويد : عبد الله بگفت تا هفت هزار درم به دو دادند يا هفتصد درم و همچنان با عبد الله بود تا وارد مصر و اسكندريه شدند و در اسكندريه در راهى با اسب خويش فرو رفت و آنجا بمرد .\r\nدر اين سال عبد الله بن طاهر اسكندريه را گشود ، به قولى اسكندريه را به سال دويست و يازدهم گشود و آن كسان از مردم اندلس را كه بر آن تسلط يافته بودند از آنجا براند .\r\n","description":"","footnote":"","page_name":" 5731 ","page_number":218},
  {"content":"\r\n\r\nسخن از كار عبد الله بن طاهر و كار اندلسيانى كه بر اسكندريه تسلط يافته بودند\r\nكسانى چند از مردم مصر به من گفته‌اند كه از درياى روم از جانب اندلس كشتيها آمد كه گروهى انبوه در آن بود به روزگارى كه مردم از آنها به فتنهء جروى و ابن سرى مشغول بودند ، كشتيهايشان در اسكندريه لنگر انداخت . در آن وقت سر - شان يكى بود به نام ابو حفص و همچنان آنجا ببودند تا عبد الله بن طاهر به مصر آمد .\r\nيونس بن عبد الاعلى به من گفت : « از جانب مشرق جوانى نورس - منظورش عبد الله بن طاهر بود - سوى ما آمد به هنگامى كه دنياى ما پر از فتنه بود و بر هر ناحيه از ولايت تسلط جويى تسلط يافته بود ، و مردمان از آنها به محنت بودند ، وى دنيا را سامان داد ، بىگناه را ايمنى داد و بدكار را به هراس افكند و رعيت به اطاعت وى آمد . » هم او به نقل از عبد الله بن لهيعه گويد : راوى گويد : ندانم عبد الله آن را به راوى ديگر برده يا نه كه در كتابها كه خوانده‌ايم ، اين را يا سخنى همانند اين را نيافته‌ايم ) خدا را در مشرق سپاهى هست كه هر كس از مخلوق بر او طغيان كند ، آنها را بفرستد كه به وسيلهء آنها از وى انتقام گيرد .\r\nراوى گويد : پاسخى گفت كه معنى آن چنين بود . وقتى عبد الله بن طاهر وارد مصر شد كس به نزد اندلسيان و كسانى كه به آنها پيوسته بودند فرستاد كه اگر به اطاعت وى نيايند آمادهء نبرد باشند .\r\nبه من گفتند كه آن قوم از او پذيرفتند و به اطاعت آمدند و از او امان خواستند كه از اسكندريه به يكى از نواحى روم روند كه از ولايتهاى اسلام نباشد . عبد الله بر اين قرار امانشان داد كه از آنجا برفتند و در جزيره اى از جزاير دريا به نام اقريطش ( كرت ) فرود آمدند و آنجا وطن كردند و باقيمانده اى از فرزندانشان تا كنون در\r\n","description":"","footnote":"","page_name":" 5732 ","page_number":219},
  {"content":"\r\nآنجا هستند .\r\nدر اين سال مردم قم سلطان را خلع كردند و خراج ندادند .\r\n\r\nسخن از اينكه چرا مردم قم سلطان را خلع كردند ؟ و سرانجام كارشان در اين باب\r\nگويد : سلطان را از آن رو خلع كردند كه خراج خويش را بسيار شمردند كه خراجشان دو هزار هزار درم بود . مأمون وقتى به هنگام بازگشت از خراسان به آهنگ عراق وارد رى شده بود از خراج آنها مقدارى كاسته بود كه از پيش بگفتم ، مردم قم نيز طمع آوردند كه مأمون در كار تخفيف با آنها چنان كند كه با مردم رى كرده بود . به دو نوشتند و از او تخفيف خواستند و از گرانى خراج خويش شكايت بردند ، اما مأمون آنچه را خواسته بودند نپذيرفت ، آنها نيز از پرداخت خوددارى كردند .\r\nراوى گويد : مأمون على بن هشام را سوى آنها فرستاد ، سپس عجيف بن - عنبسه را به كمك وى فرستاد ، يكى از سرداران حميد به نام محمد پسر يوسف كح ، از خراسان به قوص آمد كه به دو نوشت سوى قم رود و همراه على بن هشام با مردم آنجا نبرد كند .\r\nپس على با آنها نبرد كرد و بر آنها ظفر يافت ، يحيى بن عمران را بكشت و ديوار قم را ويران كرد و از آنجا هفت هزار هزار درم خراج گرفت از آن پس كه از دو هزار هزار شكايت مىكرده بودند .\r\nدر اين سال شهريار بمرد ، وى پسر شروين بود . شاپور پسر شهريار به جايش نشست ، مازيار پسر قارن با وى به نزاع برخاست و اسيرش گرفت و بكشت و كوهستان به دست مازيار پسر قارن افتاد .\r\n","description":"","footnote":"","page_name":" 5733 ","page_number":220},
  {"content":"\r\nدر اين سال بن صالح بن عباس سالار حج شد ، وى در آن وقت ولايتدار مكه بود .\r\nآنگاه سال دويست و يازدهم در آمد .\r\n\r\nسخن از خبر حادثاتى كه به سال دويست و يازدهم بود\r\nاز جمله آن بود كه عبيد الله بن سرى با امان به نزد عبد الله بن طاهر رفت و عبد الله بن طاهر وارد مصر شد ، به قولى اين به سال دويست و دهم بود .\r\nبعضيها گفته‌اند كه ابن سرى به روز شنبه پنج روز مانده از سال دويست و يازدهم بنزد عبد الله بن طاهر رفت ، هفت روز مانده از رجب سال دويست و يازدهم او را وارد بغداد كردند و در شهر ابو جعفر جاى دادند و عبد الله بن طاهر در مصر به ولايتدارى آنجا و ديگر ولايتهاى شام و جزيره بماند .\r\nطاهر بن خالد غسانى گويد : مأمون زير يك نامهء خويش به عبد الله بن طاهر وقتى كه به مصر بود و آنجا را گشوده بود اشعارى نوشت به اين مضمون :\r\n« برادرم و مولايم « كسى كه سپاسدار نعمتهاى اويم « هر چه را دوست دارى « به روزگاران بدان دلبسته‌ام « و هر چه را خوش ندارى « هرگز بدان رضا ندهم « خداى بر اين شاهد است « خداى بر اين شاهد است « خداى بر اين شاهد است . »\r\n","description":"","footnote":"","page_name":" 5734 ","page_number":221},
  {"content":"\r\nعطا ، عهده دار مظالم عبد الله بن طاهر گويد : عبد الله بن طاهر دل با فرزندان ابو طالب داشت ، پدرش نيز پيش از او چنين بوده بود .\r\nراوى گويد : مأمون اين را رد كرد و نپذيرفت ، و چون باز اين سخن را به دو گفتند ، يكى را نهانى به نزد عبد الله فرستاد و به دو گفت : « به صورت قاريان و زاهدان به مصر برو ، جمعى از بزرگان آنجا را سوى قاسم بن ابراهيم بن طباطبا دعوت كن ، و از مناقب علم و فضائل وى ياد كن ، پس از آن سوى يكى از خواص عبد الله بن - طاهر برو ، پس از آن به نزد عبد الله بن طاهر برو و دعوتش كن و ترغيب كن كه دعوت را بپذيرد ، و كنه نيت وى را بجوى ، چنان كه بايد و با آنچه از او مىشنوى بنزد من آى . » گويد : آن مرد چنان كرد كه مأمون گفته بود و دستور داده بود و چون جمعى از سران و بزرگان را دعوت كرد ، روزى بر در عبد الله بن طاهر نشست ، وى از پس صلح و امان با عبيد الله بن سرى ، بر نشسته بود و سوى او رفته بود و چون بازگشت آن مرد به پا خاست و رقعه اى از آستين خويش در آورد و به دو داد كه آن را به دست خويش گرفت و همين كه وارد شد حاجب به نزد مرد آمد و وى را به نزد عبد الله برد كه بر فرش خويش نشسته بود و ميان وى و زمين چيزى جز آن نبود ، پاهاى خويش را دراز كرده بود و پاپوش به پا داشت .\r\nبه دو گفت : « آن مقدار سخنت را كه در رقعه اى بود فهم كردم ، بيار آنچه دارى . » گفت : « از تو امان دارم و حمايت خداى با آن گفت : « از آن تست . » گويد : پس آنچه را مىخواست به دو وانمود و او را سوى قاسم خواند و از فضائل و زهد وى ياد كرد .\r\nعبد الله به دو گفت : « با من انصاف مىكنى ؟ » گفت : « آرى . »\r\n","description":"","footnote":"","page_name":" 5735 ","page_number":222},
  {"content":"\r\nگفت : « سپاس دارى خدا بر بندگان واجب هست ؟ » گفت : « آرى . » گفت : « به هنگام احسان و نعمت و تفضل ، سپاسدارى يكى شان بر ديگرى واجب هست ؟ » گفت : « آرى . » گفت : « در اين حال كه منم بنزد من ميآيى ! مىبينى كه مهر من در مشرق روان است و در مغرب نيز ، ما بين مشرق و مغرب فرمان من مطاع است و گفتارم مسموع ، به راست و چپ و پشت سر و پيش روى خويش مىنگرم و نعمتى مىبينم از يكى كه به من داده و منتى كه با آن به گردنم مهر نهاده و دستى درخشان و سپيد كه با آن نسبت به من تفضل و كرم آغاز كرده ، آنگاه مرا دعوت مىكنى كه اين نعمت و اين احسان را كفران كنم و مىگويى با آنكه آغاز و انجام اين ، بوده خيانت كن و در بريدن رشته گردنش و ريختن خونش بكوش . به نظر تو اگر مرا به بهشت مىخواندى رو به رو ، به ترتيبى كه مىدانم ، آيا خدا خوش داشت كه با اين كس خيانت كنم و احسان و و منت وى را كفران كنم و بيعتش را بشكنم ؟ » گويد : آن مرد خاموش ماند .\r\nآنگاه عبد الله به دو گفت : « اكنون كه از كار تو خبر يافتم به خدا از تو بر جانت بيمناكم ، از اين شهر برو كه اگر شخص اول [ 1 
  ] اگر از كار تو خبر يابد ، و از اين ايمن نيستم ، قاتل خويشتن و غير خويشتن باشى . » گويد : و چون آن مرد از وى نوميد شد به نزد مأمون رفت و خبر را با وى بگفت كه خوشدل شد و گفت : « اين پروردهء دست من است و مأنوس تربيت من و همانند طينت من . » و از اين باب چيزى به كس واننمود و عبد الله جز از پس مرگ مأمون آن را ندانست .\r\n\r\n","description":"","footnote":"\r\n[ 1 
  ] تعبير متن : السلطان الاعظم\r\n","page_name":" 5736 ","page_number":223},
  {"content":"\r\nگويند : عبد الله بن طاهر وقتى عبيد الله بن سرى را در مصر به محاصره داشت شعرى گفت به اين مضمون :\r\n« صبحگاهان اشك همى ريخت « كه ميديد رفتن من نزديك است « و پيوسته روز و شب « در كار راه سپردنم « از روى جهالت پنداشت « كه من در رنجم و آسوده نيستم .\r\n« از من دست بدار كه من « سوى هدف خويش روانم .\r\n« من بندهء مأمونم « و در زير سايهء اويم .\r\n« اگر روزى خداى معافيت دهد « استراحتگاه من نزديك است « و اگر هلاكتى باشد « با ناله و فغان بگوى « كه يكى كشته در مصر بجا ماند « و خويشتن را از ملامت گويى بدار . » از عبد الله بن احمد آورده‌اند كه وقتى عبيد الله بن سرى بنزد عبد الله بن طاهر رفت پدرش ، احمد به عبد الله بن طاهر به تهنيت آن فتح چنين نوشت :\r\n« خداى امير را عزيز بدارد ، از فتحى كه خدا به تو داد و ابن سرى بنزد تو آمد خبر يافتم . ستايش خداى را كه دين خويش را نصرت داد و دولت خليفهء\r\n","description":"","footnote":"","page_name":" 5737 ","page_number":224},
  {"content":"\r\nخويش را عزت بخشيد و منكر وى و حق او و منحرف اطاعتش را زبون كرد .\r\nاز خداى مىخواهيم كه به نعمتها تأييدش كند و ولايتهاى شرك را بر وى بگشايد و ستايش خداى را بر آن ولايتها كه از هنگامى كه رقتى به تو داد كه ما و كسانى كه اينجا هستند روش ترا در جنگ و صلحت به ياد مىآوريم و از آن توفيق كه در خشونت و نرمى هر يك به جاى خود ، يافته اى بسيار شگفتى مىكنيم . رهبر سپاهى را نمىدانيم كه چون تو با رعيت عدالت كرده باشد و يا پس از قدرت چون تو از كينه انگيز خويش در گذرد ، به ندرت پسر خاندان معتبرى را ديده‌ايم كه به كار پدران خويش تكيه نكند يا كسى كه نصيب و توفيق و قدرتى يافته بدانچه دارد قناعت بيارد ، و در توجيه آنچه به نزد وى هست خلل نيارد ، رهبرى را نمىشناسيم كه به سبب رفتار نيك و جلو - گيرى از آسيب تبعه چون تو شايستهء توفيق باشد . هيچكس از آنها كه به نزد ما هستند روا نمىداند كه يكى را مقدم تر از تو داند كه به هنگام حاجت يا حادثهء سخت رو به دو كنند .\r\nمنت خداى و افزايش آن ترا خوش باد و خداى با اين نعمت كه به تو داده چنان كند كه در تمسك به طناب امام و مولاى خويش و مولاى همه مسلمانان كه خدا عيش ما و شما را به بقاى وى كامل كند دايم بمانى مىدانى كه به نزد ما و آنها كه به نزد ما هستند همچنان محترم و مقدم و معظمى . خدايت در ديدهء خاص و عام جلال و برترى افزوده كه براى خويشتن به تو اميدوارند و ترا براى حادثات و بليات خويش ذخيره مىدانند . اميدوارم خدا ترا به آنچه دوست دارد موفق بدارد همچنانكه لطف و توفيق خويش را از تو دريغ نداشت كه به وقت نعمت رفتار نكو داشتى و نعمت ترا به سركشى نبرد و تواضع و خاكسارى افزود . ستايش خداى را بر آنچه به تو داد و انعام كرد و در تو به وديعت نهاد .\r\nو السلام . » در اين سال عبد الله بن طاهر از مغرب به مدينة السلام شد ، عباس بن مأمون و ابو اسحاق معتصم از او پيشواز كردند . تسلطجويان شام را نيز چون ابن السرج و ابن -\r\n","description":"","footnote":"","page_name":" 5738 ","page_number":225},
  {"content":"\r\nابى الجمل و ابن ابى الصقر را همراه داشت .\r\n( در اين سال ) موسى بن حفص درگذشت و محمد بن موسى به جاى پدر ولايتدار طبرستان شد . حاجب بن صالح ولايتدار هند شد اما بشر بن داود او را هزيمت كرد كه سوى كرمان رفت .\r\nدر اين سال مأمون بانگزنى را گفت كه ندا داد : هر كه از معاويه به نيكى ياد كند يا وى را بر يكى از ياران پيمبر خدا ، صلى الله عليه و سلم ، برترى دهد حمايت از او برداشته شود .\r\nدر اين سال صالح بن عباس كه ولايتدار مدينه بود درگذشت .\r\nو هم در اين سال ابو العتاهيه شاعر درگذشت .\r\nآنگاه سال دويست و دوازدهم در آمد .\r\n\r\nسخن از خبر حادثاتى كه به سال دويست و دوازدهم بود\r\nاز جمله آن بود كه مأمون ، محمد بن حميد طوسى را از راه موصل سوى بابك فرستاد و او را براى نبرد بابك نيرو داد . محمد بن حميد ، يعلى بن مره و امثال وى از تسلطجويان آذربايجان را بگرفت و آنها را بنزد مأمون فرستاد .\r\nدر اين سال احمد بن محمد بن عمرى ، معروف به احمر العين در يمن خلع كرد .\r\nو هم در اين سال مأمون محمد بن عبد الحميد معروف به ابى الرازى را ولايتدار يمن كرد .\r\nو هم در اين سال مأمون گفتار خلق قرآن و برترى على بن ابى طالب را ، عليه - السلام ، عيان كرد و گفت : « وى از پى رسول خدا ، صلى الله عليه و سلم ، از همه ياران برتر بود . » و اين به ماه ربيع الاول همين سال بود .\r\n","description":"","footnote":"","page_name":" 5739 ","page_number":226},
  {"content":"\r\nدر اين سال عبد الله عباسى سالار حج شد .\r\nآنگاه سال دويست و سيزدهم در آمد .\r\n\r\nسخن از خبر حادثاتى كه به سال دويست و سيزدهم بود\r\nاز جمله آن بود كه عبد السلام و ابن جليس با قيسيان و يمانيان در مصر خلع كردند و در آن ولايت به پا خاستند .\r\nدر اين سال طلحة بن طاهر به خراسان درگذشت .\r\nو هم در اين سال مأمون برادر خويش ابو اسحاق معتصم را ولايتدار شام و مصر كرد و پسر خويش عباس را نيز ولايتدار جزيره و مرزها و عواصم كرد و بگفت تا به هر يك از آنها و نيز به عبد الله بن طاهر پانصد هزار دينار بدهند . گويند هرگز به يك روز اين همه مال پخش نكرده بود .\r\nو هم در اين سال غسان بن عباد را ولايتدار سند كرد .\r\n\r\nسخن از اينكه چرا مأمون ، غسان ابن عباد را ولايتدار سند كرد ؟\r\nسبب ، چنان كه به من رسيده ، آن بود كه بشر بن داود با مأمون مخالفت كرد ، خراج را گرفت اما چيزى از آن را به نزد مأمون نفرستاد .\r\nگويند : روزى مأمون به ياران خويش گفت : « مرا از غسان بن عباد خبر دهيد كه وى را براى كارى بزرگ در نظر گرفته‌ام . » و چنان بود كه بسبب كار بشر تصميم گرفته بود او را ولايتدار سند كند . كسانى كه حضور داشتند سخن كردند و در ستايش او بسيار گفتند . مأمون به احمد بن يوسف نگريست كه خاموش بود . به دو گفت : « احمد چه مىگويى ؟ »\r\n","description":"","footnote":"","page_name":" 5740 ","page_number":227},
  {"content":"\r\nگفت : « اى امير مؤمنان اين مرديست كه نيكيهايش از بديهايش بيشتر است ، او را سوى هر گروه فرستى از آنها انصاف مىگيرد هر چه از او بيمناك باشى\r\nكارى از او سر نمىزند كه مايهء عذر خواهى شود كه وى ايام خويش را ميان فضيلتها تقسيم كرده و براى هر خصلتى توبتى نهاده ، وقتى در كار وى بنگرى ندانى كدام يك از حالات وى شگفتى آورتر است ، آنچه كه عقلش سوى آن هدايتش كرده يا آنچه را به ادب آموزى به دست آورده . » گفت : « با وجود آنكه نظر بد با وى دارى ستايش وى گفتى . » گفت : « از آن رو كه وى در آنچه گفتم چنانست كه شاعر گويد :\r\n« همين سپاس در مقابل نيكى تو بس كه من « به هنگام دوستى و دشمنى ستايش تو گفتم . » گويد : مأمون از گفتار احمد بن يوسف شگفتى كرد و تأدب وى را ستود .\r\nدر اين سال عبد الله بن عبيد الله عباس سالار حج شد .\r\nآنگاه سال دويست و چهارم در آمد .\r\n\r\nسخن از خبر حادثاتى كه به سال دويست و چهاردهم بود\r\nاز جمله حادثات اين سال كشته شدن محمد بن حميد طوسى بود كه بابك او را كشت ، و سپاهش را بشكست و گروهى بسيار از آنها را كه همراه وى بودند بكشت در هشتاد سر ، به روز شنبه پنج روز مانده از ماه ربيع الاول .\r\nدر اين سال ابو الرازى در يمن كشته شد .\r\nو هم در اين سال عمير بن وليد بادغيسى ، عامل ابو اسحاق بن رشيد كشته شد در حوف مصر به ماه ربيع الاول ، آنگاه ابو اسحاق سوى مصر رفت و آنجا را بگشود و به عبد السلام و ابن جليس دست يافته و آنها را بكشت . مأمون ابن حرورى\r\n","description":"","footnote":"","page_name":" 5741 ","page_number":228},
  {"content":"\r\nرا تازيانه زد و سوى مصر باز فرستاد .\r\nو هم در اين سال بلال ضبابى جانفروش قيام كرد ، مأمون سوى حلب روان شد آنگاه سوى بغداد بازگشت و عباس پسر خويش را با گروهى از سرداران از جمله على بن هشام و عجيف و هارون بن محمد فرستاد و هارون ، بلال را بكشت .\r\nدر اين سال عبد الله بن طاهر سوى دينور رفت ، مأمون اسحاق بن ابراهيم و يحيى بن اكثم را به نزد وى فرستاد كه ميان خراسان و جبال و ارمينيه و آذربيجان و نبرد بابك مخيرش كنند كه خراسان را برگزيد و سوى آن رفت .\r\nو هم در اين سال جعفر بن داود قمى به جنبش آمد و عزيز وابستهء عبد الله بن - طاهر به دو دست يافت ، وى از مصر گريخته بود و بدانجا پس فرستاده شد .\r\nدر اين سال على بن هشام ولايتدار جبل و قم و اصبهان و آذربيجان شد .\r\nدر اين سال اسحاق بن عباس سالار حج شد .\r\nآنگاه سال دويست و پانزدهم در آمد .\r\n\r\nسخن از خبر حادثاتى كه به سال دويست و پانزدهم بود\r\nدر اين سال مأمون از مدينة السلام براى غزاى روم حركت كرد و اين ، چنان كه گفته‌اند ، به روز شنبه سه روز مانده از محرم بود ، به قولى حركت وى از شماسيه سوى بردان به روز پنجشنبه بود پس از نماز نيمروز ، شش ، روز مانده از محرم سال دويست و پانزدهم .\r\nوقتى از مدينة السلام حركت مىكرد اسحاق بن ابراهيم را بر آنجا جانشين كرد و سواد و حلوان و ولايت دجله را نيز به دو سپرد ، وقتى مأمون به تكريت رسيد ، محمد بن على رضا ، رحمه الله از مدينه پيش وى آمد در ماه صفر همين سال ، شب جمعه ، و او را بديد كه جايزه اش داد و بگفت تا به نزد دخترش ام الفضل\r\n","description":"","footnote":"","page_name":" 5742 ","page_number":229},
  {"content":"\r\nدر آيد كه ام الفضل را زن وى كرده بود . پس او را به نزد ام الفضل بردند ، در خانهء احمد بن يوسف كه بر كنار دجله است و آنجا ببود و چون ايام حج رسيد با كسان و عيال خويش روان شد تا به مكه رسيد آنگاه به منزل خويش رفت در مدينه و آنجا ببود .\r\nآنگاه مأمون از راه موصل برفت تا به منبج رسيد ، آنگاه به دابق آنگاه به انطاكيه ، آنگاه به مصيصه ، سپس از آنجا به طرسوس رفت ، سپس از طرسوس وارد بلاد روم شد ، در نيمهء جمادى الاولى .\r\nعباس بن مأمون نيز از ملطيه حركت كرد ، مأمون مقابل قلعه اى به نام قره بماند تا آن را به جنگ بگشود و بگفت تا آن را ويران كنند و اين به روز يكشنبه بود چهار روز مانده از جمادى الاولى . پيش از آن نيز قلعه اى را به نام ماجده گشوده بود و بر مردم آن منت نهاده بود .\r\nبه قولى وقتى مأمون مقابل قره اردو زد و با مردم آنجا پيكار كرد امان خواستند و مأمون امانشان داد ، آنگاه اشناس را سوى قلعهء سندس فرستاد كه سالار آن را به نزد وى آورد . عجيف و جعفر خياط\r\nرا نيز سوى فرمانرواى قلعهء سنان فرستاد كه شنوايى و اطاعت آورد .\r\nدر اين سال ابو اسحاق بن رشيد از مصر باز آمد و مأمون را از آن پيش كه وارد موصل شود بديد ، منويل و عباس پسر مأمون نيز در رأس العين او را بديدند .\r\nدر اين سال مأمون از آن پس كه از سر زمين روم بيرون شد سوى دمشق رفت .\r\nدر اين سال عبد الله بن عبيد الله عباسى سالار حج شد .\r\nآنگاه سال دويست و شانزدهم در آمد .\r\n","description":"","footnote":"","page_name":" 5743 ","page_number":230},
  {"content":"\r\n\r\nسخن از حادثاتى كه به سال دويست و شانزدهم بود\r\nاز جمله بازگشت مأمون بود به سرزمين روم .\r\n\r\nسخن از اينكه چرا مأمون به سرزمين روم بازگشت ؟\r\nدر اين باب اختلاف كرده‌اند : به قولى سبب آن بود كه مأمون خبر يافت كه شاه روم گروهى از مردم طرسوس و مصيصه را كشته و اين جمله چنان كه گفته‌اند يك هزار و ششصد - كس بود و چون اين خبر به دو رسيد روان شد تا وارد سرزمين روم شد ، به روز دوشنبه يازده روز از جمادى الاول همين سال و همچنان تا نيمه شعبان آنجا ببود .\r\nبه قولى سبب آن بود كه توفيل پسر ميخائيل به دو نوشت و از خويشتن آغاز كرد و چون نامه به دو رسيد آن را بخواند و سوى سرزمين روم رفت . فرستادگان توفيل پسر ميخائيل در اذنه به نزد وى آمدند و پانصد كس از اسيران مسلمان را به نزد وى فرستاده بود .\r\nوقتى مأمون وارد سرزمين روم شد و در انطيغوا فرود آمد مردم آنجا به صلح آمدند ، از آنجا سوى هرقله رفت كه مردم آنجا نيز به صلح آمدند ، مأمون برادر خويش ابو اسحاق را فرستاد كه سى قلعه و انبار غله را گشود ، يحيى بن اكثم را نيز از طوانه فرستاد كه حمله كرد و بكشت و بسوخت و اسير گرفت و سوى اردوگاه باز گشت .\r\nآنگاه مأمون سوى كيسوم رفت و دو يا سه روز آنجا بماند آنگاه سوى دمشق رفت .\r\nدر اين سال عبدوس فهرى قيام كرد و با كسانى كه همراه وى بودند به عاملان ابو اسحاق تاخت و يكيشان را بكشت و اين به ماه شعبان بود ، مأمون به روز چهارشنبه چهارده\r\n","description":"","footnote":"","page_name":" 5744 ","page_number":231},
  {"content":"\r\nروز مانده از ذى حجه از دمشق حركت كرد و سوى مصر رفت .\r\nو هم در اين سال افشين از برقه باز آمد و در مصر اقامت گرفت .\r\nدر اين سال مأمون به اسحاق بن ابراهيم نوشت و دستور داد كه سپاهيان را وادار كند وقتى نماز مىكنند ، تكبير گويند ، اين كار را به روز جمعه چهارده روز مانده از ماه رمضان همين سال در مسجد مدينه و رصافه آغاز كردند و چون نماز به سر رفت به پا خاستند و سه تكبير گفتند آنگاه اين كار را در همه نمازها بكردند .\r\nدر اين سال مأمون بر على بن هشام خشم آورد و عجيف بن عنبسه را سوى وى فرستاد با احمد بن هشام و دستور داد كه اموال و سلاح وى را بگيرند .\r\nدر اين سال ام جعفر درگذشت ، به بغداد در ماه جمادى الاول .\r\nو هم در اين سال غسان بن عباد از سند بيامد ، بشر بن داود مهلبى از او امان خواسته بود و كار سند را سامان داده بود و عمران بن موسى برمكى را بر آنجا گماشته بود . و شاعر دربارهء وى شعرى گفت به اين مضمون :\r\n« شمشير غسان ، مايه رونق جنگ است « و زهر مرگ در دو دم آنست « وقتى آن را بديار سند بكشد « بشر تسليم وى شود « و قسم ياد كند كه تا وقتى « نماز گزارى به حج خداى رود « و در دو محل سنگ اندازى كند « بخيانت باز نرود « و شاهان را خلع نكند « و به سپاهيانى كه سوى او ميروند\r\n","description":"","footnote":"","page_name":" 5745 ","page_number":232},
  {"content":"\r\n« تاخت نيارد . » آنگاه غسان به نزد مأمون باز آمد .\r\nجعفر بن داود قمى نيز سوى قم گريخت و آنجا خلع كرد .\r\nدر اين سال سرماى سخت بود .\r\nدر اين سال به گفتهء بعضيها سليمان بن عبد الله عباسى سالار حج بود . به گفته بعضى ديگر در اين سال سالار حج عبد الله بن عبيد الله عباسى بود . و چنان بود كه مأمون وى را ولايتدار يمن كرده بود ، و ولايتدارى هر شهرى را كه تا هنگام ورود به يمن ، وارد آن مىشد به او داده بود . وى از دمشق روان شد تا به بغداد رسيد به روز عيد فطر در آنجا با كسان نماز كرد ، و به روز دوشنبه دو روز رفته از ذى قعده از بغداد برفت و مراسم حج را براى كسان به پا داشت .\r\nآنگاه سال دويست و هفدهم در آمد .\r\n\r\nسخن از خبر حادثاتى كه به سال دويست و هفدهم بود\r\nاز جمله آن بود كه افشين بر بيما تسلط يافت كه از سرزمين مصر بود ، و مردم آنجا با امان ، به داورى مأمون تسليم شدند . مكتوب فتح آنجا يك روز مانده از ماه ربيع الاخر خوانده شد .\r\nدر اين سال در ماه محرم مأمون وارد مصر شد ، عبدوس فهرى را به نزد وى آوردند كه گردن او را بزد و سوى شام باز گشت .\r\nدر اين سال مأمون دو پسر هشام ، على و حسين ، را گشت ، در اذنه به ماه جمادى الاول .\r\n","description":"","footnote":"","page_name":" 5746 ","page_number":233},
  {"content":"\r\n\r\nسخن از اينكه چرا مأمون على بن هشام را كشت ؟\r\nسبب آن بود كه مأمون ولايتهاى جبال را به دو سپرده بود و چون از بد رفتارى وى با مردم قلمرو خويش خبر يافت كه كسان مىكشت و اموال مىگرفت ، عجيف را سوى وى فرستاد كه مىخواست وى را به غافگيرى بكشد و به نزد بابك رود ، اما عجيف به دو دست يافت و او را به نزد مأمون برد كه بگفت تا گردنش او را بزنند و ابن جليل به كشتن وى پرداخت .\r\nقتل حسين به دست حسين بن محمد برادر زاده ابن جليل انجام گرفت در اذنه به روز چهارشنبه چهارده روز مانده از جمادى الاول ، پس از آن سر على بن هشام را به بغداد و خراسان فرستادند كه در آنجا گردانيدند ، آنگاه به شام و جزيره باز - بردند و ولايت به ولايت بگردانيدند كه در ذى حجه به دمشق رسانيدند ، سپس آن را سوى مصر بردند ، پس از آن به دريا افكندند .\r\nگويند كه وقتى مأمون على بن هشام را كشت بگفت تا رقعه اى بنويسند و به سر وى آويزند تا كسان آن را بخوانند كه چنين نوشتند :\r\n« اما بعد ، چنان بود كه امير مؤمنان به روزگار مخلوع ، على بن هشام را نيز جزو ديگر مردم خراسان به يارى و قيام به حق خويش دعوت كرده بود ، و از جمله كسان بود كه پذيرفت و در پذيرفتن شتاب آورد و كمك كرد ، كمك نيكو . امير مؤمنان اين را دربارهء وى منظور داشت و او را بر آورد كه پنداشت اگر كارى به دو سپرده شود مطيع خداست و متقى و به دستور امير مؤمنان پاى بند ، رفتارش نكوست و طماع نيست .\r\nامير مؤمنان تفضل با وى آغاز كرد و كارهاى معتبر به او داد و بخششهاى سنگين كرد آنگاه امير مؤمنان بگفت تا در مقدار آن نظر كنند و آن را بيشتر از پنجاه هزار هزار درهم يافت اما دست به خيانت گشود و امانتى را كه سپرده به دو بود تباه كرد كه وى را از\r\n","description":"","footnote":"","page_name":" 5747 ","page_number":234},
  {"content":"\r\nخويشتن دور كرد و فاصله داد . آنگاه از امير مؤمنان بخشش خواست كه از خطاى وى درگذشت و جبل و آذربيجان و ولايت ارمينيه و پيكار دشمنان خدا ، خرميان ، را به دو سپرد به شرط آنكه بدانچه از او سر زده بود باز نگردد ، اما بازگشت ، بيشتر از آنچه بوده بود و دينار و درم را بر عمل به خاطر خداى و دين وى مقدم داشت و روش بد پيش گرفت و با رعيت ستم كرد و خونهاى ناروا ريخت . امير مؤمنان عجيف بن - عنبسه را سوى او فرستاد كه به كار وى پردازد و از او بخواهد كه اعمال خويش را جبران كند اما به عجيف تاخت و مىخواست او را بكشد . خدا عجيف را به سبب نيت درست وى در اطاعت امير مؤمنان نيرو داد كه وى را از خويشتن براند ، اگر آنچه دربارهء عجيف مىخواست كرد انجام مىشد جبران ناپذير بود و نابخشودنى ، ولى خدا وقتى چيزى را بخواهد انجام پذيرد . و چون امير مؤمنان حكم خداى را بر على ابن هشام روان كرد چنين ديد كه باقيماندگان وى را به گناهش نگيرد و بگفت تا فرزند و عيال وى و پيوستگان و وابستگانشان را ، همان مقررى دهند كه در زندگانى وى مىداده بودند . اگر نبود كه على بن هشام دربارهء عجيف قصد گناه عظيم داشته بود در شمار كسانى از سپاهيان خويش مىبود كه مخالفت كرده‌اند و خيانت آورده‌اند چون عيسى بن منصور و امثال وى . و السلام . » در اين سال مأمون وارد سرزمين روم شد و يكصد روز مقابل لؤلؤه بماند آنگاه از آنجا برفت و عجيف را به جا گذاشت ، مردم لؤلؤه با وى خدعه كردند و اسيرش گرفتند كه هشت روز در دست آنها اسير بود ، آنگاه رهايش كردند ، پس از آن توفيل سوى لؤلؤه رفت و عجيف را در ميان گرفت ، مأمون سپاه سوى وى فرستاد و توفيل پيش از رسيدنشان برفت و مردم لؤلؤه با امان به نزد عجيف آمدند .\r\nو هم در اين سال توفيل فرمانرواى روم به مأمون نامه نوشت و از او صلح خواست و در نامه خويش از خويشتن آغاز كرد ، نامه را فصل ، وزير توفيل بياورد كه صلح مىخواست و پيشنهاد مبادلهء اسيران كرد ، متن نامه توفيل به مأمون چنين\r\n","description":"","footnote":"","page_name":" 5748 ","page_number":235},
  {"content":"\r\nبود :\r\n« اما بعد ، توافق دو مختلف بر نصيب خويش ، درستتر از آن است كه مايهء ضرر هر دوشان شود ، درخور تو نيست كه به سبب نصيبى كه به ديگرى مىرسد نصيبى را كه براى خويشتن دارى واگذارى . دانشت از هر گونه توضيح كفايت آور است . از پيش به تو نوشته بودم و دعوت به مسالمت كرده بودم و به فضيلت مصالحه رغبت آورده بودم كه عواقب پيكار از ما برداشته شود و هر كدام دوست و يارگيرى باشد و فوائد عام به هم پيوند و بازرگانى گسترش يابد و اسيران آزاد شوند و راهها و شهرها امنيت يابد .\r\n« اگر نپذيرفتى ، نهانى كار نمىكنم و بگفتار نمىپردازم ، جنگ سوى تو مىاندازم و راهها را بر تو مىبندم و سوارگان و پيادگان روانه ميكنم و اگر چنان كنم ، از پى آنست كه عذر از ميان برداشته‌ام . و ميان خويشتن و تو نشانه حجت به پا داشته‌ام .\r\nو السلام . » مأمون به دو نوشت :\r\n« اما بعد ، نامه تو به من رسيد درباره صلح و متاركه كه خواسته بودى و نرمى و درشتى را بهم آميخته بودى و از گفتگوى بازرگانى و پيوستن راهها و رهايى اسيران و متروك ماندن كشتار و جنگ ، بدان وسيله جسته بودى اگر نبود كه اعمال رويه و توسل به انديشيدن زير و روى كار را خوش دارم و اينكه در رخدادى رايى نيارم مگو به منظور اصلاح دنباله آن ، پاسخ نامه ترا اسبها ميكردم كه مردانى\r\nدلير و نيرومند و بصير بيارد كه شما را تا حد مرگ در هم بكوبند و بخونهايتان بخداى تقرب جويند ، و رنج شوكت شما را كه به آنها ميرسد ناچيز شمارند ، سپس كمكها براى شان ميفرستادم و لوازم و تجهيزات به آنها ميرساندم ، مردانى كه بمرگ دلبسته تر از آن باشند كه شما بسلامت از هول بليه آنها دلبسته‌ايد كه بيكى از دو نيكويى ميرسند :\r\nغلبهء حاضر يا سرانجام . نيك . اما چنان ديدم كه ترا اندرزى دهم كه خداى بوسيله\r\n","description":"","footnote":"","page_name":" 5749 ","page_number":236},
  {"content":"\r\nآن حجت بر تو تمام كند و ترا و پيروانت را به وحدانيت و شريعت اسلام بخوانم ، و اگر نپذيرفتى فديه اى كه موجب حمايت شود و اثبات رعايت و اگر اين را نكردى آنچه از اوصاف ما به يقين معاينه خواهى ديد مايه بىنيازى از ابلاغ گفتار و توضيح اوصاف است و سلام بر آن كس كه پيروى هدايت كند . » در همين سال مأمون به سلوس رفت .\r\nو هم در اين سال على بن عيسى قمى ، جعفر بن داود قمى را فرستاد كه ابو اسحاق ابن رشيد گردن او را بزد .\r\nدر اين سال سليمان بن عبد الله سالار حج شد .\r\nآنگاه سال دويست و هيجدهم در آمد .\r\n\r\nسخن از خبر حادثاتى كه به سال دويست و هيجدهم بود\r\nاز جمله حادثات اين سال آن بود كه مأمون از سلغوس سوى رقه رفت و در آنجا خواهر زاده دارى را كشت .\r\nو هم در اين سال بگفت تا رافقه را خالى كنند كه اطرافيان وى در آن جاى گيرند ، و مردم از اين بناليدند كه معافشان داشت .\r\nدر اين سال مأمون پسر خويش عباس را به سرزمين روم فرستاد و به او گفت كه در طوانه بماند و آنجا را بسازد ، فعلگان و مزدوران فرستاده بود ، بنا آغاز شد و آن را بساخت ، يك ميل در يك ميل ، و حصار آن را سه فرسنگ كرد . چهار در براى آن نهاد و بر هر درى قلعه اى بود ، عباس پسر خويش را براى اين كار در نخستين روز جمادى فرستاد .\r\nمأمون به برادر خويش اسحاق نوشت كه از ولايت دمشق و حمص و اردن و فلسطين ، چهار هزار مرد سپاهى مزدور بگيرد ، سوار را يكصد درم مىدهد و پياده\r\n","description":"","footnote":"","page_name":" 5750 ","page_number":237},
  {"content":"\r\nرا چهل درم ، در مصر نيز گروهى را مزدور كرد ، كسانى را كه از قنسرين و جزيره گرفته بود به نزد عباس فرستاد و كسانى را كه از بغداد گرفته بود و دو هزار بودند بنزد اسحاق فرستاد ، بعضى از آنها نيز برون شدند و به طوانه رفتند و آنجا به نزد عباس جاى گرفتند .\r\n\r\nآغاز امتحان دربارهء مخلوق بودن قرآن\r\nدر اين سال مأمون به اسحاق بن ابراهيم نوشت كه قاضيان و محدثان را بيازمايد و دستور داد كه جمعى از آنها را به رقه بنزد وى فرستد و اين نخستين نامه در اين باب بود . متن نامه وى به اسحاق چنين بود :\r\n« اما بعد ، حق خداى بر امامان مسلمانان و خليفگانشان آن است كه در كار به پا داشتن دين كه حفاظت آن را از ايشان خواسته و مواريث پيمبرى كه به ارثشان داده و برترى علمى كه به نزدشان سپرده كوشش كنند و به اطاعت خداى بكوشند .\r\n« امير مؤمنان از خداى مىخواهد كه به رحمت و منت خويش وى را به تأييد و استوارى رشاد و عدالت در امور رعيت كه به دو سپرده موفق بدارد .\r\n« امير مؤمنان بدانست كه در همه اقطار و آفاق گروه بيشتر از اوساط رعيت و طبقهء عوام كه به دلالت و هدايت خداى ، نيروى نظر و تدبر و استدلال ندارند و از نور و برهان علم روشنى نگرفته‌اند ، جاهل خدايند و دربارهء وى كور و از حقيقت دين و توحيد و ايمان به دور و گمراه ، و از آثار واضح و راه واجب وى وامانده‌اند و از اينكه خداى را به مرحله اى كه بايد برند و به كنه معرفت او رسند و ميان وى و مخلوقش امتياز نهند قاصرند كه آرايشان ضعيف است و عقولشان ناقص و از تفكر و تذكر بدورند ، چنان كه ميان خداى تبارك و تعالى و قرآنى كه نازل كرده مساوات آورده‌اند و اتفاق كرده‌اند كه قرآن قديم و از ليست و خداى آن را خلق و ابداع و ايجاد نكرده\r\n","description":"","footnote":"","page_name":" 5751 ","page_number":238},
  {"content":"\r\nدر صورتى كه خداى عز و جل در كتاب محكم خويش كه آن را مايهء شفاى سينه ها و رحمت و هدايت مؤمنان كرده فرموده : ما اين كتاب را قرآنى عربى كرديم . [ 1 
  ] « و هر چه را خداى كرده مخلوق اوست . و هم فرموده : ستايش خاص خداى يكتاست كه آسمانها و زمين را بيافريد و تاريكيها و روشنى پديد كرد . [ 2 
  ] و هم او عز و جل فرموده : چنين از اخبار حوادث گذشته بر تو مىخوانيم . [ 3 
  ] و خبر داده كه اين حكايت چيزهايى است كه بعدا ابداع كرده و به دنبال آن قديم آمده و هم فرموده : الف ، لام ، را ، اين كتابى است كه آيه هاى آن از طرف فرزانه اى كاردان استوار شده آنگاه توضيح شده است . [ 4 
  ] « و هر محكم تفصيل يافته اى محكم كننده و تفصيل دهنده اى دارد و خداى است كه كتاب خويش را محكم كرده و تفصيل داده ، پس خداى خالق و مبدع است .\r\n« آنها كسانى هستند كه بر سر باطل مجادله كرده‌اند و به گفتار خويش دعوت كرده‌اند و خويشتن را به سنت منسوب داشته‌اند . اما در هر فصل از كتاب خداى حكايتهاست كه مبطل گفتار آنهاست و مكذب دعوتشان ، كه گفتار و طريقهء آنها را رد مىكند معذلك چنين نموده‌اند كه اهل حق و دين و جماعتند و اغيارشان اهل باطل و كفر و نفاقند و با اين سخنان بر كسان گردن افراخته‌اند و جاهلان را فريفته‌اند چندان كه گروهى از اهل روش باطل و كه خشوع ميكنند نه براى خدا و زاهدى مينمايند ، نه براى دين ، به آنها متمايل شده‌اند و با آراى نادرستشان موافقت كرده‌اند\r\nكه بدين وسيله به نزدشان رونق گيرند ، و زى رياست و عدالت گيرند ، بدين سان حق را به خاطر باطل آنها رها\r\n\r\n","description":"","footnote":"\r\n[ 1 
  ] إِنَّا جَعَلْناه قُرْآناً عَرَبِيًّا 43 : 3 . سورهء زخرف ( 43 ) آيه 3\r\n[ 2 
  ] الْحَمْدُ لِلَّه الَّذِي خَلَقَ السَّماواتِ وَالأَرْضَ وَجَعَلَ الظُّلُماتِ وَالنُّورَ 6 : 1 . سورهء انعام ( 6 ) آيه 1\r\n[ 3 
  ] كَذلِكَ نَقُصُّ عَلَيْكَ من أَنْباءِ ما قَدْ سَبَقَ 20 : 99 . سورهء طه ( 20 ) آيه 99\r\n[ 4 
  ] الر ، كِتابٌ أُحْكِمَتْ آياتُه ثُمَّ فُصِّلَتْ من لَدُنْ حَكِيمٍ خَبِيرٍ 11 : 1 . سورهء هود ( 11 ) آيه 1\r\n","page_name":" 5752 ","page_number":239},
  {"content":"\r\nكرده‌اند در قبال خداى بر ضلالت خويش ياران گرفته‌اند كه چون عادلشان شمرده‌اند با وجود خلل دينشان و بدى طينتشان و تباهى نيتشان و يقينشان ، شهادتشان مقبول افتاده و احكام كتاب به وسيلهء آنها روان شده كه از متابعت آنها همين مقصود را داشته‌اند و همين را مىخواسته‌اند كه بر مولاى خويش دروغ بندند در صورتى كه به موجب كتاب از آنها پيمان گرفته شده كه دربارهء خداى بجز حق نگويند و مندرجات آن را خوانده‌اند ، اينانند كه خدايشان كر كرده و چشمانشان را كور كرده .\r\n« خدا كرشان كرده و ديدگانشان را كور كرده ، مگر دربارهء اين قرآن انديشه نمىكنند و يا بر دلهايى قفلهاست . [ 1 
  ] « امير مؤمنان چنان ديد كه اينان بدترين امتند و سران ضلالت كه نصيبشان از توحيد كاستى گرفته و از ايمان نصيبى سخت ناچيز دارند . ظروف جهالتند و - نشانه هاى دروغ و زبان ابليس كه با دوستانش گوياست و براى دشمنانش اهل دين خداى هراسانگيز ، و بيش از همه در خور ايناند كه راست گويى شان مورد گمان باشد و شهادتشان مردود شود و به گفتار و كردارشان اعتماد نباشد كه عمل درست نيست ، مگر از پى يقين و يقين نيست مگر پس از تكميل حقيقت اسلام و خلوص توحيد و هر كه از رشاد و نصيب خويش از ايمان و توحيد خداى كور ماند از ديگر اعمال و صحت شهادت كورتر و گمراه تر باشد .\r\n« به دين امير مؤمنان قسم كه نزديكترين كسان به دروغ در گفتار و باطل گويى در كار شهادت آن كس است كه دربارهء خدا و وحى وى دروغ گويد و خدا را به حقيقت معرفت ، نشناسد ، آنكه شهادت وى دربارهء كتاب مردود باشد و حق خدا را به باطل خويش منحرف كند در خور آنست كه شهادت وى دربارهء حكم خدا و دين وى مردود شود .\r\n\r\n","description":"","footnote":"\r\n[ 1 
  ] فَأَصَمَّهُمْ وَأَعْمى أَبْصارَهُمْ . أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها 47 : 23 - 24 . سوره محمد ( 47 ) آيه 44 - 34\r\n","page_name":" 5753 ","page_number":240},
  {"content":"\r\n« قاضيانى را كه به نزد تواند فراهم آر و اين نامه امير مؤمنان را كه به تو نوشته بر آنها بخوان و دربارهء آنچه مىگويند امتحانشان كن و عقيدتشان را دربارهء اينكه خداى قرآن را خلق كرده و ابداع كرده كشف كن و خبرشان ده كه امير مؤمنان در كار خويش از كسى كه به دينش و خلوص توحيد و يقينش اعتماد نباشد كمك نمىگيرد و در كار رعيت كه خداى به دو سپرده و به حفاظت وى آورده به دو اعتماد ندارد . اگر بدين مقر شدند و در مورد آن با امير مؤمنان موافق بودند و به راه هدايت و نجات بودند به آنها بگوى دربارهء شهود محضرشان كه دربارهء كسان شهادت مىدهند تحقيق كنند و نظرشان را دربارهء قرآن بپرسند و هر كه مقر نباشد كه قرآن مخلوق و حادث است و بدان قائل نباشد و به نزد وى آن را تأييد نكند ، از قبول شهادت وى خوددارى كنند .\r\n« به امير مؤمنان دربارهء آنچه از پرسش قاضيان حوزهء عملت و دستور پرسش كه به آنها مىدهى معلومت مىشود بنويس . آنگاه مراقبت كن و كارشان را بجوى تا احكام خداى جز با شهادت كسانى كه در كار دين بصيرند و در كار توحيد مخلص ، روان نشود ، آنچه در اين باب مىشود به امير مؤمنان بنويس . انشاء الله .\r\n« نوشته شد در ماه ربيع ، الاول سال دويست و هيجدهم . » مأمون به اسحاق بن ابراهيم نوشت كه هفت كس از قاضيان را بفرستد محمد بن سعد كاتب واقدى و ابو مسلم مستملى ، يزيد بن هارون و يحيى بن معين و ابو خيثمه ، زهير بن حرب ، و اسماعيل بن داود و اسماعيل بن ابى مسعود و احمد بن - دورقى .\r\nاينان سوى مأمون فرستاده شدند كه امتحانشان كرد و دربارهء مخلوق بودن قرآن از آنها پرسش كرد كه همگى پاسخ دادند كه قرآن مخلوق است پس سوى مدينة السلامشان فرستاد كه ابراهيم بن اسحاق آنها را به خانه خويش\r\n","description":"","footnote":"","page_name":" 5754 ","page_number":241},
  {"content":"\r\nخواند و كارشان را در حضور فقيهان و مشايخ اهل حديث شهره كرد و بدانچه به پاسخ مأمون گفته بودند مقر شدند كه رهاشان كرد ، آنچه اسحاق بن ابراهيم در اين باب كرده بود به دستور مأمون بود .\r\nپس از آن مأمون به اسحاق بن ابراهيم نوشت :\r\n« اما بعد ، خداى را بر خليفگان خويش در زمين و امناى وى بر بندگان كه براى اقامه دين خويششان پسنديده و رعايت حلق و روان كردن حكم و سنت و اقتدا به عدالت خويش را به عهده شان نهاده ، اين حق هست كه دربارهء آنچه خداى به حفاظت آنها سپرده و به عهدهء ايشان نهاد ، به خاطر وى خويشتن را به كوشش وادارند و نيكخواهى كنند و به بركت علمى كه خدايشان به وديعت داده و معرفتى كه در آنها نهاده به دو ، كه نامش مبارك و و الا باد ، دلالت كنند و هر كه را از او بگشته هدايت كنند و هر كه را به كار وى پشت كرده باز آرند و براى رعيت خويش سمت نجاتشان را معين كنند و به حدود ايمان و راه فلاح و مصون ماندنشان واقفشان كنند و خفاياى امورشان را با آنچه در آن به شبهه افتاده‌اند مكشوف دارند و شك را از ايشان ببرند و روشنى و برهان را به همگيشان باز آرند و اين گونه ارشاد و بصيرت افزودنشان را مرجح بدارند كه جامع مصالحشان است و نظام بخش امور دنيا و آخرتشان .\r\nو به ياد داشته باشند كه خداى از آنها دربارهء آنچه به عهده داشته‌اند پرسش مىكند و بر آنچه از پيش به نزد وى فرستاده‌اند پاداششان مىدهد . توفيق امير مؤمنان جز به وسيلهء خدا نيست و خداى او را بس است و كافى .\r\n« از جمله چيزها كه امير مؤمنان به تدبر و انديشه خويش بدانسته و خطر عظيم و زيانانگيز آن را در كار دين معلوم داشته گفتارى است كه مسلمانان در ميان خويش دارند دربارهء قرآن كه خداى آن را پيشوايشان كرده و نشانى است كه از پيمبر خدا صلى الله عليه و سلم ، برگزيدهء او محمد صلى الله عليه و سلم ، براى آنها بجاى مانده و اين گفتار براى بسيارى از مسلمانان شبهه آورده و به نزدشان نيك افتاده و در\r\n","description":"","footnote":"","page_name":" 5755 ","page_number":242},
  {"content":"\r\nعقولشان زينت گرفته كه قرآن مخلوق نباشد و با اين گفته به معرض رد خالقيت خدا رفته‌اند ، صفتى كه خداى بدان از مخلوق خويش جداست ، كه به اقتضاى عدالت وى ابداع همه اشيا به حكمت و ايجاد آن به قدرت و تقدم بر اشيا به ازليت كه به آغاز آن نمىتوان رسيد و مدت آن را درك نمىتوان كرد خاص اوست كه هر چه جز اوست مخلوق اوست و حادث است و او ايجاد كنندهء آن است . با وجود آنكه قرآن بدين ناطق است در اين باب مدل و قاطع اختلاف است اين گفته همانند گفتار نصارى است كه دربارهء عيسى بن مريم دعوى كرده‌اند كه مخلوق نيست .\r\nاما خداى عز و جل مىگويد : « ما آن را قرآنى عربى كرده‌ايم » [ 1 
  ] و توضيح آن اين است كه ما آن را آفريده‌ايم ، و هم او جل جلاله گويد : « و همسرش را از او آفريد تا به دو آرام گيرد [ 2 
  ] » و گويد : « و شب را پوششى كرده‌ايم . و روز را ( وقت ) معاش كرده‌ايم [ 3 
  ] و هر چيز زنده اى را از آب آفريد [ 4 
  ] » و او عز و جل قرآن را با اين مخلوقات مذكور در ترتيب برابر گرفته و خبر داده كه او تنها خالق آن است و گفته : « اين قرآنى ارجمند است كه در لوحى محفوظ است [ 5 
  ] » و اين را دربارهء احاطهء لوح بر قرآن گفته و احاطهء جز به مخلوق نشايد . به پيمبر خويش صلى الله عليه و سلم فرموده : « زبان خويش به تلاوت قرآن مجنبان كه نزول آن را به شتاب خواهى [ 6 
  ] » و نيز فرموده : « پند تازه اى از پروردگارشان سويشان نيايد [ 7 
  ] »\r\nو فرموده : « ستمگرتر از آنكه دربارهء خدا دروغى ساخته و آيه هاى او را دروغ شمرده كيست ؟ [ 8 
  ] » از قومى خبر آورده به سبب دروغ\r\n\r\n","description":"","footnote":"\r\n[ 1 
  ] إِنَّا جَعَلْناه قُرْآناً عَرَبِيًّا 43 : 3 . سورهء زخرف ( 43 ) آيه 3\r\n[ 2 
  ] وَجَعَلَ مِنْها زَوْجَها لِيَسْكُنَ إِلَيْها 7 : 189 . سورهء اعراف ( 7 ) آيهء 189\r\n[ 3 
  ] وَجَعَلْنَا اللَّيْلَ لِباساً وَجَعَلْنَا النَّهارَ مَعاشاً 78 : 10 - 11 . سورهء نباء ( 78 ) آيهء 10 و 11\r\n[ 4 
  ] وَجَعَلْنا من الْماءِ كُلَّ شَيْءٍ حَيٍّ 21 : 30 . سورهء انبياء ( 21 ) آيهء 30\r\n[ 5 
  ] بَلْ هُوَ قُرْآنٌ مَجِيدٌ ، في لَوْحٍ مَحْفُوظٍ 85 : 21 - 22 . سورهء بروج ( 85 ) آيهء 21 - 22\r\n[ 6 
  ] لا تُحَرِّكْ به لِسانَكَ لِتَعْجَلَ به 75 : 16 . سورهء القيامه ( 75 ) آيهء 16\r\n[ 7 
  ] ما يَأْتِيهِمْ من ذِكْرٍ من رَبِّهِمْ مُحْدَثٍ 21 : 2 . سورهء انبياء ( 22 ) آيهء 2\r\n[ 8 
  ] وَمن أَظْلَمُ مِمَّنِ افْتَرى عَلَى الله كَذِباً أَوْ كَذَّبَ بِآياتِه 6 : 21 . سورهء انعام ( 6 ) آيهء 21\r\n","page_name":" 5756 ","page_number":243},
  {"content":"\r\nگفتنشان و نكوهششان كرده كه گفته‌اند : « خدا بر بشرى چيزى نازل نكرده [ 1 
  ] » آنگاه به زبان پيمبر خويش فرموده : « بگو كى كتابى را كه به موسى آمده بود نازل كرد ؟ [ 2 
  ] » خداى تعالى قرآن را قرآن و ذكر و ايمان و نور و هدايت و مبارك و عربى و قصص ناميده و فرموده : « ما كه اين قرآن را به تو وحى مىكنيم ، ضمن آن بهترين يقين خبرها را برايت مىخوانيم [ 3 
  ] » و نيز فرموده : « بگو اگر همه جن و انس فراهم آيند كه نظير اين قرآن را بيارند هرگز نظير آن نيارند [ 4 
  ] » و نيز فرموده : « بگو شما نيز سوره ساخته شده اى مثل آن بياريد [ 5 
  ] » و نيز فرموده : « باطل از پيش رويش و از پشت سرش بدان در نيايد [ 6 
  ] » كه براى قرآن اول و آخرى نهاده و مدلل داشته كه محدود است و مخلوق .\r\n« اين جاهلان به سبب گفتارشان دربارهء قرآن رخنه اى بزرگ در دين خويش آورده‌اند و امانت خويش را موهون كرده‌اند و براى دشمن اسلام راه گشوده‌اند و به تغيير و الحاد دلهاشان مقر شده‌اند تا آنجا كه مخلوق خدا و عمل وى را به صفتى كه خاص خداى يگانه است وصف كرده‌اند و شناسانيده‌اند و به دو مانند كرده‌اند كه مانندگى در خور مخلوق اوست .\r\n« امير مؤمنان براى گويندهء اين مقالت نصيبى از دين و سهمى از ايمان و خواند و كارشان را در حضور فقيهان و مشايخ اهل حديث شهره كرد و بدانچه به پاسخ\r\n\r\n","description":"","footnote":"\r\n[ 1 
  ] ما أَنْزَلَ الله عَلى بَشَرٍ من شَيْءٍ 6 : 91 سورهء انعام ( 6 ) آيهء 91\r\n[ 2 
  ] قُلْ من أَنْزَلَ الْكِتابَ الَّذِي جاءَ به مُوسى 6 : 91 سوره انعام ( 6 ) آيه 91\r\n[ 3 
  ] نَحْنُ نَقُصُّ عَلَيْكَ أَحْسَنَ الْقَصَصِ بِما أَوْحَيْنا إِلَيْكَ هذَا الْقُرْآنَ 12 : 3 ( سورهء يوسف ( 12 ) آيه 3\r\n[ 4 
  ] قُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِه 17 : 88 ( سورهء بنى اسرائيل ( 17 ) آيه 88\r\n[ 5 
  ] قُلْ فَأْتُوا بِعَشْرِ سُوَرٍ مِثْلِه مُفْتَرَياتٍ 11 : 13 ( سوره هود ( 11 ) آيهء\r\n[ 6 
  ] لا يَأْتِيه الْباطِلُ من بَيْنِ يَدَيْه وَلا من خَلْفِه 41 : 42 سورهء حم سجده ( 41 ) آيه 42\r\n","page_name":" 5757 ","page_number":244},
  {"content":"\r\nيقين نمىشناسند و راى وى چنانست كه هيچيك از آنها را نبايد به محل وثوق و امانت و عدالت و شهادت و صدق گفتار و نقل و تعهد چيزى از امور رعيت برد اگر چه بعضيشان معتدل باشند و به استقامت معروف و مورد تأييد . اما فروع را به اصول بايد برد و در ستايش و نكوهش همانند آن بايد كرد ، هر كه به كار دين خويش و وحدانيت خدا كه خدايش دستور داده جاهل باشد دربارهء غير آن جاهلتر است و از ارشاد دربارهء آن كورتر و گمراهتر .\r\n« پس اين نامه امير مؤمنان را كه به تو مىنويسد بر جعفر بن عيسى و عبد الرحمان ابن اسحاق قاضى\r\nبخوان و راى آنها را دربارهء قرآن كشف كن و بگويشان كه امير مؤمنان در چيزى از امور مسلمانان كمك نمىگيرد مگر از آن كس كه به اخلاص و توحيد وى اعتماد داشته باشد و هر كه مقر نباشد كه قرآن مخلوق است از توحيد برى است . اگر در اين باب به گفتار امير مؤمنان قائل شدند به آنها بگوى تا كسانى را كه در مجلسشان براى شهادت دربارهء حقها حاضر مىشوند امتحان كنند و گفتارشان را دربارهء قرآن كشف كنند ، هر كس از آنها كه نگفت قرآن مخلوق است شهادت وى را باطل شمارند و حكمى را به گفتهء او فيصل ندهند اگر چه امانت و استقامت وى معلوم باشد . دربارهء آنها مراقبتى كن كه خداى ، بصيرت بصير را بدان بيفزايد و مشكوك الحال را از بىاعتنايى بدين خويش باز دارد و آنچه را كه در اين باب مىكنى به امير مؤمنان بنويس . ان شاء الله . » گويد : اسحاق بن ابراهيم به اين منظور جمعى از فقيهان و قاضيان و محدثان را احضار كرد : ابو احسان زيادى را احضار كرد با پسرش وليد كندى و على ابن مقاتل و فضل بن غانم و ذيال بن هيثم و سجاده و قواريرى و احمد بن حنبل و قتيبه و سعدويه واسطى و على بن جعد و اسحاق بن ابى اسرائيل و ابن هرش و ابن عليه اكبر و يحيى بن عبد الرحمان عمرى و پيرى ديگر از فرزندان عمر بن خطاب كه قاضى رقه بود و ابو نصر تمار و ابو معمر قطيعى و محمد بن حاتم و محمد بن -\r\n","description":"","footnote":"","page_name":" 5758 ","page_number":245},
  {"content":"\r\nنوح مضروب و ابن فرخان با جمعى ديگر از جمله نضر بن شميل و ابن على بن - عاصم و ابو العوام بزاز و ابن شجاع و عبد الرحمان بن اسحاق كه همه را به نزد اسحاق وارد كردند و اين نامهء مأمون را دو بار بر آنها خواند كه آن را فهم كردند . پس از آن اسحاق به بشر بن وليد گفت : « دربارهء قرآن چه مىگويى ؟ » گفت : « گفتار خويش را بارها معلوم امير مؤمنان داشته‌ام . » گفت : « چنان كه مىبينى نامه امير مؤمنان تازه آمده . » گفت : « مىگويم : قرآن كلام خداست . » گفت : « ترا از اين نپرسيدم ، آيا مخلوق هست ؟ » گفت : « خدا خالق همه چيز است . » گفت : « قرآن چيز نيست . » گفت : « قرآن چيز است . » گفت : « پس مخلوق است ؟ » گفت : « خالق نيست . » گفت : « ترا از اين نمىپرسم ، آيا مخلوق هست ؟ » گفت : « جز آنچه به تو گفتم نمىدانم با امير مؤمنان قرار كرده‌ام كه دربارهء آن سخن نكنم\r\nو جز آنچه به تو گفتم سخنى ندارم . » پس اسحاق بن ابراهيم رقعه اى را كه پيش رو داشت بر گرفت و بر او بخواند و از مضمون آن واقفش كرد . گفت : « شهادت مىدهم كه خدايى جز خداى يگانه نيست يكتاى فرد كه پيش از وى چيزى نبود و پس از وى چيزى نخواهد بود چيزى از مخلوق وى به هيچ معنى از معانى و به هيچ وجه از وجوه همانند وى نيست . » گفت : « بله ، من كسان را به سبب گفتارى جز اين تازيانه مىزده‌ام . » به دبير گفت : « آنچه را گفت بنويس . » سپس به على بن ابى مقاتل گفت : « اى على چه مىگويى ؟ »\r\n","description":"","footnote":"","page_name":" 5759 ","page_number":246},
  {"content":"\r\nگفت : « سخنى را كه در اين باب با امير مؤمنان گفته‌ام بارها شنيده اى و جز آنچه از من شنيده اى سخنى ندارم . » گويد : پس او را با رقعه امتحان كرد كه به مضمون آن مقر شد ، آنگاه به دو گفت : « قرآن مخلوق هست ؟ » گفت : « قرآن كلام خداست . » گفت : « ترا از آن نپرسيدم . » گفت : « قرآن كلام خداست و اگر امير مؤمنان ما را به چيزى فرمان دهد شنواييم و مطيع . » به دبير گفت : « گفتار وى را بنويس . » آنگاه به ذيال همانند آن گفت كه به على بن مقابل گفته بود . و او نيز با وى چنان گفت . سپس به ابو حسان زيادى گفت : « تو چه دارى ؟ » گفت : « هر چه مىخواهى بپرس . » گويد : پس رقعه را بر او خواند و از آن واقفش كرد كه به مضمون آن مقر شد و گفت : « هر كه اين سخن نگويد كافر است . » گفت : « قرآن مخلوق هست ؟ » گفت : « قرآن كلام خداست و خدا خالق همه چيز است و هر چه جز خدا باشد مخلوق است امير مؤمنان امام ماست و بيشتر علم را به وسيلهء او شنيده‌ايم ، او چيزها شنيده كه ما نشنيده‌ايم و چيزها دانسته كه ما ندانسته‌ايم ، خداى كار ما را به دو سپرده كه حج ما و نمازمان را به پا مىدارد و زكات اموال خويش را به دو مىدهيم و همراه وى جهاد مىكنيم و امامت وى را امامت مىدانيم اگر امرمان دهد اطاعت كنيم و اگر نهيمان كند بس كنيم اگر دعوتمان كند اجابت كنيم . » گفت : « قرآن مخلوق هست ؟ » گويد : اما ابو حسان گفتار خويش را تكرار كرد .\r\n","description":"","footnote":"","page_name":" 5760 ","page_number":247},
  {"content":"\r\nگفت : « اين گفتار امير مؤمنان است . » گفت : « شايد گفتار امير مؤمنان باشد اما مردم را بدان امر نكند و بدان دعوت نكند ، اگر به من بگويى كه امير مؤمنان دستورت داده كه بگويم آنچه را دستور دهى مىگويم كه تو در مورد هر چه كه از جانب وى با من بگويى موثقى و مؤتمن و اگر چيزى از جانب وى به من بگويى بر آن مىروم . » گفت : « به من نگفته چيزى با تو بگويم . » على بن مقاتل گفت : « شايد گفتار وى چون اختلاف ياران پيمبر خدا باشد ، صلى الله عليه و سلم ، دربارهء فرايض و مواريث كه مردم را بدان وادار نكردند . » ابو حسان به دو گفت : « به نزد من جز شنوايى و اطاعت نيست دستورم ده تا اطاعت كنم . » گفت : « به من نگفته كه دستورت دهم ، به من گفته امتحانت كنم . »\r\nآنگاه به احمد بن حنبل پرداخت و به دو گفت : « دربارهء قرآن چه مىگويى ؟ » گفت : « كلام خداست . » گفت : « مخلوق هست ؟ » گفت : « كلام خداست ، بر اين نمىافزايم . » گويد : پس او را به مضمون رقعه امتحان كرد و چون به آنجا رسيد كه « چيزى همانند او نيست و شنوا و بيناست » [ 1 
  ] از پذيرفتن از اينكه « چيزى از مخلوق وى به هيچ معنى از معانى و هيچ وجه از وجوه همانند او نيست » خوددارى كرد .\r\nگويد : ابن بكاء اصغر دخالت كرد و گفت : « خدايت قرين صلاح بدارد او مىگويد : شنواست با گوش و بيناست با چشم . » اسحاق به احمد بن حنبل گفت : « معنى گفتهء خدا كه شنوا و بيناست چه باشد ؟ » گفت : « او چنان است كه خويشتن را وصف كرده ؟ »\r\n\r\n","description":"","footnote":"\r\n[ 1 
  ] از اين عبارت توان دريافت كه متن رقعه امتحان بيشتر از آن بوده كه پيش از اين آمده . ( م )\r\n","page_name":" 5761 ","page_number":248},
  {"content":"\r\nگفت : « معنى آن چيست ؟ » گفت : « ندانم ، چنانست كه خويشتن را وصف كرد . » گويد : پس آنها را يكى يكى خواند كه همه مىگفتند : « قرآن كلام خداست . » جز اين چند كس : قتيبه و عبيد الله بن محمد و ابن عليه اكبر و ابن بكاء و عبد المنعم بن - ادريس ، دختر زاده وهب بن منبه و مظفر بن مرجا و يك مرد نابينا كه اهل فقه نبود و به چيزى از اين باب شناخته نبود ، اما وى را آنجا آورده بودند و يكى از فرزندان عمر بن خطاب كه قاضى رقه بود و ابن احمر .\r\nگويد : ابن بكاء اكبر گفت : « قرآن نهاده شده است كه خداى تعالى گويد : آن را قرآنى عربى نهاديم [ 1 
  ] . و قرآن حادث است كه گويد : پند حادثى از پروردگارشان سويشان نيايد [ 2 
  ] » اسحاق گفت : « نهاده شده مخلوق است ؟ » گفت : « نمىگويم مخلوق است بلكه نهاده شده است . » گويد : پس گفتار او را نوشت .\r\nگويد : وقتى از امتحان قوم فراغت يافت و گفتارهايشان را نوشت ، ابن - بكاء اصغر دخالت كرد و گفت : « خدايت قرين صلاح بدارد ، اين دو قاضى پيشوايانند چه شود كه به آنها دستور دهى كه اين مقالت را تكرار كنند . » اسحاق به دو گفت : « آنها حجت امير مؤمنان را به پا مىدارند . » گفت : « چه شود اگر دستورشان دهى كه مقالت خويش را به ما بشنوانند كه اين را آنها نقل كنيم . » اسحاق به دو گفت : « اگر به نزد آنها شهادتى بدهى\r\nگفتارشان را خواهى دانست .\r\nان شاء الله . »\r\n\r\n","description":"","footnote":"\r\n[ 1 
  ] إِنَّا جَعَلْناه قُرْآناً عَرَبِيًّا 43 : 3 . سورهء زخرف ( 43 ) آيهء 3\r\n[ 2 
  ] ما يَأْتِيهِمْ من ذِكْرٍ من رَبِّهِمْ مُحْدَثٍ 21 : 2 . سورهء انبيا ( 21 ) آيهء 2\r\n","page_name":" 5762 ","page_number":249},
  {"content":"\r\nگويد : گفتار قوم را يكى يكى نوشت كه به نزد مأمون فرستاده شد آن قوم نه روز ببودند ، سپس آنها را پيش خواند كه نامهء مأمون به پاسخ نامه اسحاق بن - ابراهيم دربارهء كارشان آمده بود كه متن آن چنين بود :\r\n« به نام خداى رحمان رحيم « اما بعد ، نامهء تو به امير مؤمنان رسيد به پاسخ نامهء وى كه دربارهء متظاهران اهل قبله و طالبان بى صلاحيت رياست از اهل ملت به تو نوشته بود در مورد مقال دربارهء قرآن كه امير مؤمنان به تو دستور داده بود كه امتحانشان كنى و احوالشان را كشف كنى و آنها را به جايشان نهى . گفته بودى كه هنگام رسيدن نامهء امير مؤمنان جعفر بن عيسى و عبد الرحمان بن اسحاق را احضار كرده اى با احضارشدگان ديگر از آنها كه به فقه انتساب دارند و براى حديث گفتن مىنشينند و خويشتن را در مدينة السلام به مقام فتوى دادن نهاده‌اند و نامهء امير مؤمنان را براى همگيشان خوانده اى و از آنها و از انتقادشان دربارهء قرآن پرسش كرده اى و اقبالشان را به آنها وانموده اى كه در نفى تشبيه و سخن دربارهء قرآن متفق شوند و آنها را كه نگفته‌اند قرآن مخلوق است دستور داده اى كه در نهان و عيان از حديث گفتن و فتوى دادن خوددارى كنند و دستورى را كه مطابق گفته امير مؤمنان دربارهء آنها به دو قاضى در مورد امتحان شاهدان مجلس خويش داده اى و به سندى و عباس وابستهء امير مؤمنان نيز در اين باب چنان گفته اى كه به آنها گفته اى و نامه ها به قاضيان نواحى قلمرو خويش فرستاده اى كه به نزد تو آيند كه در مورد آنچه امير مؤمنان معين كرده امتحانشان كنى و بدان وادارشان كنى . در آخر نامه حاضرشدگان را با گفتارهايشان - نوشته بودى امير مؤمنان آنچه را حكايت كرده بودى فهم كرد . امير مؤمنان [ 1 
  ]\r\n\r\n","description":"","footnote":"\r\n[ 1 
  ] از تكرار اين كلمه در مكاتبات عباسيان و امويان به وضوح مىتوان دريافت كه اين مردم عياش ميگسار كه روشى چون مستبدان خونخوار و فسق و فجورى چون بدترين نمونه هاى تاريخ داشته‌اند در خاطر خويش بليه اى داشته‌اند كه به تعبير فرويد مىتوان آن را عقدهء امير مؤمنان بودن نام داد . ( م )\r\n","page_name":" 5763 ","page_number":250},
  {"content":"\r\nخداى را بسيار ستايش مىكند ، چنان كه در خور اوست و از او مسئلت دارد كه به بنده و فرستاده خويش محمد ، صلى الله عليه و سلم ، درود فرستد و از او مىخواهد كه به رحمت خويش وى را توفيق اطاعت دهد و بر نيت صالح خويش يارى كند . امير مؤمنان در نامهاى كسان كه نوشته اى و دربارهء قرآن از آنها پرسش كرده اى و آنچه هر كدامشان گفته‌اند و تفصيل گفتارشان را آورده اى نظر كرد .\r\n« اما آنچه آن مغرور ، بشر بن وليد ، دربارهء نفى تشبيه گفته و خوددارى از اينكه قرآن\r\nمخلوق است و دعوى كرده كه در اين باب سخن نمىكند و با امير مؤمنان قرار دارد .\r\n« بشر در اين باب دروغ گفته و كفر آورده و نادرست و ناروا گفته كه ميان وى و امير مؤمنان در اين باب و غير آن قرار و نظرى نبود ، جز آنكه به امير مؤمنان گفته كه به كلمهء اخلاص اعتقاد دارد و اين مقالت كه قرآن مخلوق است ، پس او را به نزد خويش بخوان و آنچه را امير مؤمنان از اين باب با تو مىگويد با وى بگوى . مقالت وى را دربارهء قرآن كشف كن و وى را به تو به از آن وادار كه امير مؤمنان چنان مىبيند كه هر كس به مقالت وى گويا باشد به تو به وادارى كه اين مقالت كفر خالص است و شرك محض ، اگر از آن توبه كرد كارش را شهره كن و دست از وى بدار و اگر بر شرك خويش اصرار ورزيد و به سبب كفر و الحاد خويش نپذيرفت كه قرآن مخلوق باشد گردنش را بزن و سرش را به نزد امير مؤمنان فرست ان شاء الله .\r\n« و همچنين ابراهيم بن مهدى را نيز چنان كه بشر را امتحان مىكنى ، امتحان كن ، كه وى به مقالت بشر قايل بوده و از مقالت وى چيزها به امير مؤمنان رسيده . اگر گفت كه قرآن مخلوق است كارش را آشكار كن و مكشوف دار و گر نه گردنش را بزن و سرش را پيش امير مؤمنان فرست ، انشاء الله .\r\n« اما على بن مقاتل ، به او بگو ، مگر تو نبودى كه به امير مؤمنان مىگفتى :\r\n« تو حلال مىكنى و حرام مىكنى » و سخنانى با وى گفتى كه هنوز ياد آن از خاطر وى\r\n","description":"","footnote":"","page_name":" 5764 ","page_number":251},
  {"content":"\r\nنرفته .\r\n« اما ذيال بن هيثم ، به او بگوى خوراكى كه در انبار مىدزديد و دزدى در كارى كه از شهر امير مؤمنان ابو العباس به دست داشت وى را بس ، اگر از آثار گذشتگان تبعيت مىكرد و به راه آنها مىرفت و طريق آنها مىگرفت ، از پس ايمان به شرك نمىگراييد .\r\n« اما احمد بن يزيد معروف به ابو العوام و اينكه گفته نداند دربارهء قرآن چه پاسخ گويد ، وى را بگوى كه كودك است و جاهل به عقل نه به سال . و اگر پاسخ گفتن دربارهء قرآن را نداند وقتى به معرض تأديب آمد بداند و اگر نكرد از پى آن شمشير باشد ، انشاء الله .\r\n« اما احمد بن حنبل و آنچه دربارهء او نوشته اى به او بگوى كه امير مؤمنان\r\nمفاد مقالت وى و طريق او را بدانست و آن را دليل جهالت و آفت وى گرفت .\r\n« اما فضل بن غانم ، به دو بگوى كه آنچه در مصر كرد و آن مالها كه در كمتر از يك سال اندوخت و اختلافى كه در اين باره ميان وى و مطلب بن عبد الله افتاد از امير مؤمنان نهان نمانده . كسى كه كارش چون او باشد و همانند وى به درهم و دينار دلبسته باشد عجب نيست اگر ايمان خويش را به طمع آن بفروشد و نفع عاجل درم و دينار را مرجح بدارد . بعلاوه وى همانست كه به على بن هشام آن سخنان را گفته بود و با وى مخالفت كرده بود چه شد كه از آن بگشت و به حال ديگر رفت ؟\r\n« اما زيادى ، به او بگوى كه نسب او ساختگى است و نخستين مدعى نسب در اسلام نيست كه به خلاف حكم پيمبر خداى ، صلى الله عليه و سلم ، بوده و سزاوار وى همين است . ابو حسان منكر بود كه وابستهء زياد يا وابستهء يكى ديگر باشد ( گويند كه انتساب وى به زياد به سبب چيزى بود . ) « اما آنكه ابو نصر تمار نام دارد امير مؤمنان پستى عقل وى را به پستى كسبش مانند مىكند .\r\n","description":"","footnote":"","page_name":" 5765 ","page_number":252},
  {"content":"\r\n« اما فضل بن فرخان به دو بگوى : منظورش از اين مقالت كه دربارهء قرآن مىگويد اين است كه سپرده هايى را كه عبد الرحمان بن اسحاق و ديگران به دو سپرده‌اند بر گيرد و انتظار مرگ وديعه سپاران را مىبرد و اينكه آنچه به دست دارد بيشتر شود ، و به سبب گذشت زمان و دراز شدن روزگاران راهى بدان نباشد .\r\n« به عبد الرحمان بن اسحاق بگوى خدايت پاداش خير ندهد اگر كسى چون اين را تأييد كنى و امين شمارى كه معتقد شرك است و برون شده از توحيد .\r\n« اما محمد بن حاتم و ابن نوح و آنكه ابو معمر نام دارد به آنها بگو كه به كار ربا خوارى ، از وقوف به توحيد مشغولند ، اگر امير مؤمنان به خاطر خداى محاربه و مجاهدت با آنها را جز به سبب ربا خوارى و آنچه در كتاب خدا دربارهء امثالشان آمده روا نمىدانست روا مىنمود چه رسد به اينكه شرك را با ربا خوارى جفت كرده‌اند و همانند نصارى شده‌اند .\r\n« اما احمد بن شجاع ، به او بگوى كه حريف ديروزى\r\nاويى كه مالى را كه از مال على بن هشام روا دانسته بود از او بيرون كشيدى و او از جمله كسانى است كه دينشان دينار و درهم است .\r\n« اما سعدويه واسطى ، به او بگوى خدا زشت بدارد آنكه را تظاهر به حديث و زينتجويى از آن و حرص رياست در زمينه حديث به آنجايش بكشاند كه آرزو كند وقت امتحان برسد و به منظور تقرب به وسيلهء آن بگويد : « كى امتحان مىكنند ؟ » كه براى حديث گويى بنشيند .\r\n« اما آنكه سجاده نام دارد و منكر شده كه از مجالسان حديثگويى و اهل فقه خويش شنيده باشد كه قرآن مخلوق است به او بگوى كه اشتغال وى به مهيا كردن هستهء خرما و تراشيدن آن براى اصلاح سجاده اش و نيز به سپرده هايى كه على بن - يحيى و ديگران به او داده‌اند از توحيد غافل و بىخبرش داشته ، آنگاه از او بپرس اگر يوسف بن ابى يوسف و محمد بن حسن را ديده و با آنها همنشين بوده آنها\r\n","description":"","footnote":"","page_name":" 5766 ","page_number":253},
  {"content":"\r\nچه مىگفته‌اند ؟\r\n« اما قواريرى آنچه از احوال وى معلوم شده كه رشوه پذير است و مال اندوز ، مسلك و روش و سخافت عقل و دين او را عيان مىدارد . امير مؤمنان خبر يافته كه وى مسائل جعفر بن عيسى حسنى را به عهده دارد ، به جعفر بن عيسى بگوى وى را رها كند و به دو اعتماد و تكيه نكند .\r\n« اما يحيى بن عبد الرحمان عنزى ، اگر از فرزندان عمر بن خطاب باشد جوابش معلوم است .\r\n« اما محمد بن حسن ، اگر از گذشتگان خويش تبعيت مىكرد طريقى را كه از او حكايت كرده اى پيش نمىگرفت ، هنوز او كودك است و محتاج تعلم .\r\n« امير مؤمنان آنكه را ابو مشهر نام دارد سوى تو فرستاد . امير مؤمنان دربارهء قرآن امتحانش كرد كه من و من كرد تا امير مؤمنان براى وى شمشير خواست و با زبونى اقرار كرد دربارهء اقرارش از او بپرس ، اگر بر آن باقى است اين را شهره كن و آشكار كن . ان شاء الله .\r\n« اگر به جز بشر بن وليد و ابراهيم بن مهدى كسى از آنها كه در نامهء خويش براى امير مؤمنان نام برده اى و امير مؤمنان براى تو ياد كرده\r\nيا در اين نامهء خويش نياورده از شرك خويش باز نگردد و نگويد كه قرآن مخلوق است همه را در بند همراه كسانى كه حفاظتشان و حراستشان كنند سوى اردوگاه امير مؤمنان روانه كن تا به اردوگاه امير مؤمنانشان برسانند و به كسى كه امين در باقيشان باشد تسليم كنند كه امير مؤمنان تحقيق كند و اگر باز نگشتند و توبه نياوردند همه را به شمشير سپارد ، ان شاء الله و قوت و نيرويى جز وسيلهء خدا نيست .\r\n« امير مؤمنان اين نامه را در خريطه بندارى [ 1 
  ] مىفرستد و منتظر فراهم آمدن\r\n\r\n","description":"","footnote":"\r\n[ 1 
  ] در متون فارسى كه بدست داشتم : معنى دربارهء بنداز كه با اين مورد سازگار باشد نيافتم . اقرب الموارد كلمه را با قيد دخيل پارسى بمعنى حافظ گرفته يعنى نگهبان بنابر اين خريطهء بندارى كيسه اى بوده كه با پيك خاص فرستاده ميشده سياق عبارت نيز حكايت از اين معنى دارد . ( م )\r\n","page_name":" 5767 ","page_number":254},
  {"content":"\r\nنامه هاى خريطه اى نمىماند كه با شتاب بيارند كه از اين حكم كه صادر كرده به خدا عز و جل تقرب مىجويد و اميد ثواب بسيار از آن دارد دستور امير مؤمنان را كه به تو مىرسد روان دار و آنچه را مىكنى زودتر به پاسخ امير مؤمنان بنويس . در خريطه بندارى جدا از خريطه هاى ديگر كه امير مؤمنان بداند آنها چه مىكنند . ان شاء الله . » نوشته شد به سال دويست و هيجدهم .\r\nراوى گويد : وقتى سخن به آنها باز گفته شد همگيشان پذيرفتند كه قرآن مخلوق است مگر چهار كس : احمد بن حنبل و سجاده و قواريرى و محمد بن نوح مضروب . اسحاق بن ابراهيم بگفت كه آنها را بند آهنين نهادند و چون روز بعد شد همه آنها را پيش خواند كه در بند آهنين بياوردندشان و امتحان را برايشان تكرار كرد سجاده از او پذيرفت كه قرآن مخلوق است و بگفت تا بند وى را بگشايند و آزادش كرد .\r\nگويد : احمد بن حنبل و محمد بن نوح بر مقالت خويش اصرار داشتند و باز نيامدند كه هر دو را در بند آهنين كردند و سوى طرسوس فرستاده شدند . نامه اى دربارهء فرستادن آنها همراهشان نوشت و نامه اى جداگانه فرستاد به توضيح آنچه آن جمع پاسخ داده بودند . چند روز ببودند آنگاه پيششان خواند در آن وقت نامه اى از مأمون به اسحاق بن ابراهيم رسيد كه امير مؤمنان آنچه را جمع پاسخ داده‌اند فهم كرد ، سليمان بن يعقوب متصدى خبر گفته كه بشر بن وليد آيه اى را كه خداى تعالى دربارهء عمار ياسر نازل كرده كه « نه آنكه مجبور شده و دلش بايمان قرار دارد . » [ 1 
  ]\r\nتأويل كرده اما در اين تأويل خطا كرده كه مقصود خداى عز و جل از اين آيه آن بوده كه كسى معتقد ايمان باشد و اظهار شرك كند اما آنكه معتقد شرك باشد و اظهار ايمان كند اين مربوط به دو نيست همه آنها را به طرسوس بفرست كه تا به وقت برون شدن امير مؤمنان از سرزمين روم آنجا نگاهشان بدارند .\r\nگويد : اسحاق بن ابراهيم از آن قوم كفيلان گرفت كه در طرسوس به اردوگاه\r\n\r\n","description":"","footnote":"\r\n[ 1 
  ] إِلَّا من أُكْرِه وَقَلْبُه مُطْمَئِنٌّ بِالإِيمانِ 16 : 106 . سوره 16 آيه 106\r\n","page_name":" 5768 ","page_number":255},
  {"content":"\r\nروند ابو حسان و بشر بن وليد و فضل بن غانم و على بن ابى مقاتل و ذيال بن هيثم و يحيى بن عبد الرحمن عمرى و على بن جعد و ابو العوام و سجاده و قواريرى و ابن حسن بن على و اسحاق بن ابى اسرائيل و نضر بن شميل و ابو نصر تمار و سعدويه واسطى و محمد بن حاتم و ابن هرش و ابن فرخان و احمد بن شجاع و ابو هارون بكاء روان شدند . و چون به رقه رسيدند خبر در گذشت مأمون به آنها رسيد . عنبسة ابن اسحاق كه ولايتدار رقه بود به آنها گفت به رقه باز گردند ، سپس آنها را به مدينة السلام سوى اسحاق بن ابراهيم فرستاد با همان كس كه سوى امير مؤمنانشان مىبرده بود ، كه آنها را به دو تسليم كرد . اسحاق به آنها گفت در منزلهايشان بمانند ، پس از آن اجازه شان داد كه برون شوند .\r\nاما بشر بن وليد و ذيال و ابو العوام و على بن مقاتل بى آنكه اجازه شان دهند روان شدند تا به بغداد رسيدند و از اسحاق بن ابراهيم آزار ديدند ، ديگران با فرستادهء اسحاق بن ابراهيم بيامدند كه آزادشان كرد .\r\nدر اين سال نامه هاى مأمون به نزد عاملان وى در ولايات فرستاده شد به اين مضمون :\r\n« از بندهء خدا ، عبد الله ، امام مأمون امير مؤمنان و برادرش ابو اسحاق بن - امير مؤمنان رشيد ، كه پس از وى خليفه است . » به قولى اين نامه را مأمون چنين ننوشت بلكه هنگامى كه در بدندون از بيخودىاى كه به سبب بيمارى دچار آن شده بود به خود آمد ، به دستور مأمون\r\nبه عباس ابن مأمون و اسحاق و عبد الله بن طاهر نوشته شد كه اگر در اين بيمارى حادثهء مرگ بر او رخ نمود ، پس از وى ، خليفه ابو اسحاق پسر امير مؤمنان رشيد است . محمد بن - داود اين را نوشت و نامه ها را مهر زد و فرستاد .\r\nراوى گويد : پس از آن ابو اسحاق به عاملان خويش نوشت : « از ابو اسحاق برادر امير مؤمنان و خليفه از پى امير مؤمنان به اسحاق بن يحيى عامل وى بر ولايت\r\n","description":"","footnote":"","page_name":" 5769 ","page_number":256},
  {"content":"\r\nدمشق ، » به روز شنبه سيزده روز رفته از رجب .\r\nگويد : و عنوان نامه چنين بود : از بندهء خدا ، عبد الله ، امام مأمون امير مؤمنان و خليفه از پى امير مؤمنان ، ابو اسحاق بن امير مؤمنان رشيد .\r\nاما بعد ، امير مؤمنان دستور داده به تو نوشته شود كه به عاملان خويش دستور دهى كه رفتار نكو داشته باشند و مخارج را بكاهند و از آزار مردم ناحيهء عمل تو دست بدارند ، به عاملان خويش در اين باب دستور مؤكد بده و به عاملان خراج نيز همانند اين بنويس .\r\nگويد : به همه عاملان خويش در ولايتهاى شام ، ولايت حمص و اردن و فلسطين ، نيز همانند اين نوشت . و چون روز جمعه يازده روز رفته از رجب رسيد ، اسحاق بن يحيى در مسجد دمشق نماز جمعه كرد و در سخنرانى خويش از پى دعاى امير مؤمنان گفت : « خدايا امير برادر امير مؤمنان و خليفه ، از پى امير مؤمنان ابو اسحاق پسر امير مؤمنان رشيد را قرين صلاح بدار . » در اين سال مأمون در گذشت .\r\n\r\nسخن از سبب بيمارىاى كه مأمون از آن درگذشت\r\nسعيد علاف قارى گويد : مأمون به وقتى كه در بلاد روم بود ، به طلب من فرستاد - وى از طرسوس وارد بلاد روم شده بود ، به روز چهارشنبه سيزده روز مانده از جمادى الاخر - . مرا به نزد وى بردند كه در بدندون بود ، چنان بود كه از من قرائت مىخواست ، وقتى برفتم ، او را ديدم كه بر ساحل بدندون نشسته بود ، ابو اسحاق معتصم نيز پهلوى راست وى نشسته بود . مرا بگفت تا پهلوى وى نشستم ، ديدم كه وى و ابو اسحاق\r\nپاهاى خويش را در آب بدندون آويخته بودند . گفت : « اى سعيد پاى خويش را در اين آب بنه و از آن بنوش ، ترا به خدا هرگز آبى خنك تر و گواراتر و\r\n","description":"","footnote":"","page_name":" 5770 ","page_number":257},
  {"content":"\r\nزلال تر از آن ديده اى ؟ » گويد : چنان كردم و گفتم : « اى امير مؤمنان ، هرگز چنين چيزى نديده‌ام . » گفت : « چه چيز خوش است كه بخورند و از اين آب روى آن بنوشند ؟ » گفتم : « امير مؤمنان بهتر داند . » گفت : « رطب آزاد . [ 1 
  ] » گويد : به هنگامى كه اين سخن را مىگفت ، صداى لگامهاى بريد را شنيد ، روى بگردانيد و نظر كرد ، چند استر از استران بريد بود كه بر دنبال آن جعبه ها بود كه در آن تحفه ها بود . به يكى از خادمان خويش گفت : « برو ببين آيا در اين تحفه ها رطب هست ؟ و اگر رطب در آن ميانه هست ببين اگر آزاد هست بيار » .\r\nگويد : پس او شتابان بيامد و دو سبد مىآورد كه رطب آزاد در آن بود ، گويى هماندم از نخل چيده شده بود ، وى سپاس خداى تعالى كرد و ما از آن بسيار شگفتى كرديم .\r\nگفت : « نزديك شو و بخور . » او و ابو اسحاق بخوردند ، من نيز با آنها بخوردم و همگى از آن آب بنوشيديم . هيچكداممان از جاى برنخاستيم مگر آنكه تبدار بوديم و مرگ مأمون از اين بيمارى بود ، معتصم نيز همچنان بيمار بود تا وارد عراق شد ، من نيز هنوز بيمارم و نزديك مرگ رسيده‌ام . » گويد : وقتى بيمارى مأمون سخت شد كس از پى عباس پسر خويش فرستاد ، پنداشت كه سوى وى نمىآيد ، اما بيامد . مأمون سخت بيمار بود و عقلش آشفته بود ، نامه ها دربارهء ابو اسحاق بن رشيد فرستاده شده بود . عباس روزى چند به نزد پدر خويش بماند . مأمون پيش از آن به ابو اسحاق وصيت كرده بود . به قولى وقتى وصيت مىكرد عباس و فقيهان و سرداران و دبيران حضور داشتند ، وصيت وى چنين بود :\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5771 ","page_number":258},
  {"content":"\r\n« اين چيزى است كه عبد الله بن هارون به نزد كسانى كه پيش وى حضور داشتند بر آن شاهد گرفت ، همه آنها را شاهد خويش كرد كه وى و همه حاضران شهادت مىدهند كه خداى عز و جل ، يگانه است و در ملك خويش بىانباز و هيچ كس جز او مدبر كارش نيست . وى خالق است و جز او مخلوق ، قرآن از اين به دور نيست كه چيزى همانند آن باشد ، اما چيزى همانند او تبارك و تعالى نيست ، و اينكه مرگ حق است و رستاخيز حق است ، و حساب حق است ، پاداش نكوكار بهشت است و عقوبت بد كار جهنم ، و اينكه محمد صلى الله عليه و سلم شرايع دين خدا را از جانب وى رسانيد و نيكخواهى خويش را نسبت به امت بسر برد ، تا وقتى كه خدا او را به سوى خويش برد ، خدا بر او درود فرستد ، بهترين درودى\r\nكه به يكى از فرشتگان مقرب يا پيمبران مرسل خويش مىفرستد . من معترفم و گنهكار ، اميدوارم و بيمناك ، اما وقتى عفو خداى را به ياد آرم اميدوار مىشوم . وقتى بمردم مرا رو به - قبله كنيد و ديدگانم را ببنديد و وضو و طهارت مرا كامل كنيد ، آنگاه سپاس خدا بسيار گوييد ، دربارهء اسلام و شناخت حق خدا بر خودتان در مورد محمد كه ما را از امت رحمت يافتهء وى كرده است . آنگاه مرا بر تختم بخوابانيد ، آنگاه در كارم شتاب آريد . وقتى براى نمازم نهاديد ، آن كس از شما كه به من نزديكتر است و سنش بيشتر پيش ايستد و پنج تكبير گويد ، در تكبير اول از ستايش و سپاس خداى و درود بر سرور من و سرور همه پيمبران آغاز كند ، پس از آن زنان و مردان مؤمن را ، زندگان و مردگانشان را دعا گويد ، آنگاه كسانى را كه در كار ايمان از ما پيشى گرفته‌اند دعا گويد ، آنگاه تكبير چهارم را بگويد و ستايش خدا كند و تهليل و تكبير او گويد و در تكبير پنجم سلام گويد . آنگاه مرا برداريد و به گورم برسانيد ، آنگاه آن كس از شما كه نزديكترين خويشاوند من است و دوستدارترين دوست ، در گورم قدم نهد ، ستايش و ياد خدا بسيار گوييد ، آنگاه مرا به پهلوى راست نهيد ، و رويم را به قبله كنيد و كفنم را از سرم و پايم بگشاييد ، آنگاه لحد را با خشت ببنديد و خاك بر من\r\n","description":"","footnote":"","page_name":" 5772 ","page_number":259},
  {"content":"\r\nبريزيد و از نزد من برويد و مرا با عملم واگذاريد كه همگيتان كارى براى من نمىسازيد و ناخوشايندى را از من دور نمىكنيد . آنگاه همگيتان بايستيد و اگر نيكىاى مىدانيد بگوييد و اگر بدىاى دانسته‌ايد از تذكار آن باز مانيد ، كه از ميان شما من بدانچه گوييد و به زبان آريد مؤاخذه مىشوم . گريه كنى را مگذاريد كه به نزد من بگريد كه بر هر كه بگريند عذاب بيند . خداى رحمت آرد بر آنكه اندرز گيرد و در آنچه خداى بر همه مخلوق خويش مسلم كرده ، يعنى فنا و مرگ كه از آن چاره نيست بينديشد . ستايش خدايى را كه در بقا يكتاست و فنا را بر همه مخلوق خويش مقرر كرده ، آنگاه در آن عزت خلافت كه من داشتم بنگرد كه وقتى فرمان خداى آمد كارى براى من نساخت ، نه به خدا ، بلكه به سبب آن حساب من مضاعف شد .\r\nاى كاش عبد الله هارون بشر نبود ، بلكه اى كاش مخلوق نبود . اى ابو اسحاق نزديك من شو و از آنچه مىبينى عبرت بگير ، به روش برادرت دربارهء قرآن عمل كن . وقتى خدا خلافت را به تو داد دربارهء آن چون آن كس عمل كن كه قصد خداى دارد و از عقوبت و عذاب وى هراسان است . از خداى و مهلت وى مغرور مباش و چنان باش كه مرگت رسيده . از كار رعيت غافل مباش ، رعيت را ، رعيت را رعايت كن .\r\nعامه را ، عامه را رعايت كن كه بقاى ملك به آنهاست و رعايت مسلمانان و منافعشان ، خدا را ، خدا را دربارهء آنها و ديگر مسلمانان به ياد آر ،\r\nو هر كارى كه پيش تو آرند كه صلاح مسلمانان و سودشان در آن است ، آن را بر ديگر كارها كه دلخواه تست مقدم دار و مرجح شمار ، از نيرومندانشان براى ضعيفانشان بگير ، و به آنها تحميل مكن ، انصافشان را از همديگر بگير ، مطابق حق تقربشان ده و با آنها ملايمت كن .\r\nدر حركت از نزد من و رفتن سوى خانهء ملك خويش به عراق شتاب كن ، اين قوم را كه در عرصهء آنهايى بنگر و هيچ وقت از آنها غافل مباش ، با خرميان مصمم و قاطع و دليرانه نبرد كن و از مال و سلاح و سپاهيان سوار و پياده در اين باب كمك گير .\r\nاگر مدتشان به درازا كشيد با كسانى از ياران و دوستانت كه با تواند ، كارشان را\r\n","description":"","footnote":"","page_name":" 5773 ","page_number":260},
  {"content":"\r\nبه خويشتن آماده شو و در اين باب با همت عمل كن و به ثواب خدا اميدوار باش .\r\nبدان كه وقتى اندرز دراز شود بر شنونده و آنكه به دو سفارش كنند حجت محقق شود .\r\nدر همه كارهاى خويش از خدا ترسان باش و از راه حق مرو . » گويد : از پس لختى ابو اسحاق را پيش خواند ، و اين به وقتى بود كه دردش سخت شده بود و حس كرده بود كه فرمان خداى رسيده ، به دو گفت : « اى ابو اسحاق پيمان و قرار خدا و تعهد پيمبر خدا صلى الله عليه و سلم به گردن تو كه حق خداى را ميان بندگان وى بپادارى و اطاعت وى را بر معصيت مرجح دارى كه من اين كار را از ديگرى به تو انتقال دادم . » گفت : « خدايا ، بله » گفت : « بنگر هر كس را شنيده اى كه من به زبان خويش تقدم مىدهم ، تقدم وى را دو برابر كن ، عبد الله بن طاهر را به كارش واگذار و تحريكش مكن .\r\nمىدانى در ايام زندگى من و به حضور من ميان شما چه رفته ، با وى به دل مهربانى كن و او را خاص نيكى خويش كن كه تلاش و كارسازى وى را دربارهء برادرت دانسته اى .\r\nاسحاق بن ابراهيم را نيز ، در اين ترتيب انباز كن كه شايسته اينست و از خاندان تست كه از آنها مردم معتبر نمانده ، اگر چه بعضيشان خودى مىنمايند . از ميان كسانت عبد الوهاب را برگير و بر آنها تقدم ده و كارشان را به او سپار . عبد الله بن ابى داود از تو جدا نشود ، وى را در همه كارهاى خويشتن در مشورت انباز كن كه شايستهء اين است . از پس من وزيرى مگير كه كارى به وى سپارى ، . مىدانى كه يحيى ابن اكثم ، در رفتار با مردم و خبث طينت چه بليه اى براى من پديد آورد و عاقبت خداى اين را عيان كرد و مرا به سلامت داشت كه از او جدا شدم و دشمنش داشتم و از آنچه در مالها و زكاتهاى خدا كرده بود خشنود نبودم ، خدايش از اسلام سزاى نيك ندهد . اين عموزادگان خويش فرزندان على بن ابى طالب رضى الله عنه ،\r\nصحبشان را نيكو بدار ، از بدشان درگذر و از نيكو كارشان بپذير ، از جايزه هاشان غافل\r\n","description":"","footnote":"","page_name":" 5774 ","page_number":261},
  {"content":"\r\nمشو و هر سال به موقع بده كه حقشان از جهات گونه گون واجب است . از خدا چنان كه شايستهء ترسيدن از اوست بترسيد و نميريد جز اينكه مسلمان باشيد [ 1 
  ] . از خدا بترسيد و به خاطر وى كار كنيد . در همه كارهايتان از خدا بترسيد ، شما را و خودم را به خدا مىسپارم و از آنچه گذشته از خدا آمرزش مىخواهم و از آنچه از من سر زده از خدا آمرزش مىخواهم كه وى بخشنده است . او مىداند كه پشيمانى من از گناهانم چگونه است ، از بزرگى گناهان خويش به دو تكيه مىبرم و سوى او تو به مىبرم كه قوت و نيرويى جز به وسيلهء خدا نيست ، خداى مرا بس است و نيكو تكيه گاه و درود خداى بر محمد پيمبر هدايت و رحمت . »\r\n\r\nسخن از وقت وفات مأمون و جايى كه در آن دفن شد و كسى كه بر او نماز كرد و مدت سنش و مقدار خلافتش\r\nدربارهء وقت وفات وى اختلاف كرده‌اند : بعضيها گفته‌اند : به روز پنجشنبه دوازده روز مانده از رجب ، بعد از پسينگاه به سال دويست و هيجدهم درگذشت .\r\nكسان ديگر گفته‌اند : در آن روز هنگام نيمروز درگذشت . و چون درگذشت پسرش عباس و برادرش ابو اسحاق ، محمد بن رشيد ، وى را به طرسوس بردند و در خانه اى كه از آن خاقان خادم رشيد بود به گور كردند . برادرش ابو اسحاق معتصم بر او نماز كرد ، آنگاه كشيكبانانى از فرزندان مردم طرسوس و ديگران ، يكصد كس ، بر او گماشتند و براى هر كدامشان نود درم مقررى تعيين شد .\r\nخلافت وى بيست سال و پنج ماه و بيست و سه روز بود و اين بجز دو سالى بود كه در اثناى آن در مكه وى را دعا مىگفتند و برادرش امين ، محمد بن رشيد ، در\r\n\r\n","description":"","footnote":"\r\n[ 1 
  ] اتَّقُوا الله حَقَّ تُقاتِه وَلا تَمُوتُنَّ إِلَّا وَأَنْتُمْ مُسْلِمُونَ 3 : 102 . سوره آل عمران ( 3 ) آيهء 102\r\n","page_name":" 5775 ","page_number":262},
  {"content":"\r\nبغداد محصور بود .\r\nتولدش به نيمه ربيع الاول سال صد و هفتادم بود ،\r\nكنيه اش ، چنان كه ابن كلبى آورده ، ابو العباس بود ، ميانه بالا بود و سپيد چهره و نكو روى با ريش بلند كه نشان پيرى در آن افتاده بود . به قولى سبزه بود ، مايل به زردى ، با انحنايى در پشت و چشمانى درشت ، با ريش دراز و تنك و سپيد ، با پيشانى كوتاه ، خالى سياه نيز بر گونه داشت .\r\nبه روز پنجشنبه پنج روز مانده از محرم به خلافت رسيد .\r\n\r\nسخن از بعضى اخبار مأمون و روشهاى او\r\nابراهيم بن عيسى گويد : وقتى مأمون مىخواست سوى دمشق آيد ، سخنى براى وى آماده كردم كه دو روز و پاره اى از روز ديگر را بر آن صرف كردم و چون پيش روى او رفتم گفتم : « خداى بقاى امير مؤمنان را دراز بدارد با عزت دايم و حرمت كامل و مرا از هر بدى فداى او كند . هر كه به سبب نظرى كه امير مؤمنان كه خدايش مؤيد بدارد با وى و مؤانست وى دارد به صبح و شب از نعمت خداى سپاس بسيار بر خويش فرض مىبيند ، مىبايد دوام اين نعمت را بخواهد و با سپاسدارى خداى و سپاسدارى امير مؤمنان كه خداى عمرش را دراز كند ، جوياى افزايش آن باشد . دوست دارم امير مؤمنان كه خدايش مؤيد بدارد بداند كه اگر او كه خدايش مؤيد بدارد زحمت سفر و خشونت حركت را تحمل مىكند ، من به سبب آرامشجويى از رغبت خدمت وى كه خدايش مؤيد بدارد ، به دور نيستم و بيشتر از همه در خور همراهى و جانبدارى در اين راه هستم كه خداى راى او را به من شناسانيده و حق اطاعت وى را بر من فرض كرده ، اگر راى امير مؤمنان كه خدايش گرامى بدارد چنان باشد كه مرا به ملازمت خدمت و همراهى خويش گرامى بدارد چنان كند . » گويد : به بديهه و بى تأمل به من گفت : « امير مؤمنان در اين باب تصميمى ندارد ،\r\n","description":"","footnote":"","page_name":" 5776 ","page_number":263},
  {"content":"\r\nاگر كسى از مردم خاندان تو را همراه ببرد از تو آغاز مىكند و تو در اين باره به نزد وى تقدم دارى بخصوص كه خويشتن را در خور آن كرده اى كه به نزد امير - مؤمنان منزلت يافته اى ، اگر اين را واگذارد به سبب ناخوشايندى حضور تو نيست ، بلكه موكول به نياز به تو است » گويد : به خدا بديههء وى از رويهء من نيكتر بود .\r\nمحمد بن على سرخسى گويد : يكى در شام مكرر پيش مأمون آمد و گفت :\r\n« اى امير مؤمنان ، عربان شام را نيز نظر كن چنان كه عجمان خراسان را نظر كرده اى . » مأمون گفت : « اى برادر شامى ، با من بسيار گفتى به خدا قيسيان از پشت اسب فرود نيامدند مگر آنكه ديدم كه در بيت المال من يكدرم برايم نمانده ، يمانيان نيز ، به خدا هرگز آنها را دوست نداشته‌ام ، آنها نيز مرا دوست نداشته‌اند ، اما قضاعه سرورا - نشان منتظر سفيانى و قيام او هستند كه از ياران وى شوند ، اما ربيعه از آن وقت كه خداى پيمبر خويش را از مضر برانگيخته نسبت به خداى خشمگينند و همين كه دو كس قيام كند يكى از آنها به جانفروشى قيام مىكند ، برو كه خدايت نيكروز نكند . » سعيد بن زياد گويد : وقتى مأمون به دمشق به نزد من وارد شد گفت : « نامه اى را كه پيمبر خدا صلى الله عليه و سلم براى شما نوشته به من بنماى . » گويد : « نامه را به او نمودم . » گويد : گفت : « خوش دارم بدانم اين پوشش بر روى اين مهر چيست ؟ » گويد : ابو اسحاق گفت : « گره را بگشاى تا بدانى چيست . » گويد : گفت : « ترديد ندارم كه اين گره را پيمبر خداى صلى الله عليه بسته ، و من كسى نيستم كه گره اى را كه پيمبر خداى صلى الله عليه بسته بگشايم » ، آنگاه به واثق گفت : « آن را برگير و بر چشمان خويش بنه شايد خدايت شفا دهد . »\r\n","description":"","footnote":"","page_name":" 5777 ","page_number":264},
  {"content":"\r\nگويد : مأمون نيز آن را بر ديدگان خويش مىنهاد و مىگريست .\r\nاز عيسى يار اسحاق بن ابراهيم آورده‌اند كه گويد : « با مأمون به دمشق بودم ، مال به نزد وى كم شده بود چندان كه به تنگى افتاد و در اين باب به ابو اسحاق معتصم شكايت برد ، معتصم گفت : « اى امير مؤمنان ، گويى پس از يك جمعه مال به دست تو مىرسد . » گويد : و چنان بود كه سه هزار هزار از خراج ولايتى كه معتصم از جانب مأمون داشت سوى او حمل كرده بودند .\r\nگويد : و چون آن مال وارد شد مأمون به يحيى بن اكثم گفت : « برويم به اين مال بنگريم . » گويد : « پس برفتند تا به صحرا رسيدند و به نظارهء آن ايستادند ، به وضعى نكو آماده شده بود ، شتران آن زينت شده بود ، روكشهاى مزين و جلهاى [ 1 
  ] رنگين بر آن پوشيده بودند و مهار از پشم رنگين داشت . كيسه ها از ابريشم چينى قرمز و سبز و زرد بود كه سر آن را نمايان كرده بودند .\r\nگويد : مأمون چيزى نكو ديد و آن را بسيار شمرد و در ديده اش بزرگ نمود .\r\nمردمان بر آمده بودند و در آن مىنگريستند و از آن شگفتى مىكردند ، مأمون به يحيى گفت : « اى ابو محمد ! اين ياران ما كه هم اكنون مىبينيشان نوميد به منزلهاشان روند\r\nو ما اين مالها را كه مالك آن هستيم بتنهايى ببريم ، در اين صورت لئيمان باشيم . » گويد : آنگاه محمد بن يزداد را پيش خواند و به دو گفت : « براى خاندان فلان هزار هزار بنويس و براى خاندان فلان همانند آن و براى خاندان فلان همانند آن » .\r\nگويد : به خدا چنين بود تا بيست و چهار هزار هزار درم را پخش كرد و\r\n\r\n","description":"","footnote":"\r\n[ 1 
  ] جلال جمع جل\r\n","page_name":" 5778 ","page_number":265},
  {"content":"\r\nهمچنان پايش در ركاب بود ، سپس گفت : « باقى را به معلى بده كه به سپاه ما بدهد . » عيسى گويد : برفتم تا جلو ديدهء او ايستادم و چشم از او بر نداشتم ، هر دم مرا مىنگريست مرا بدان حال مىديد كه گفت : « اى ابو محمد براى اين نيز پنجاه هزار درهم از شش هزار هزار بنويس كه در چشم من خيره نشود . » گويد : دو روز نگذشت كه آن مال را گرفتم . » از محمد بن ايوب آورده‌اند كه يكى از بنى تميم در بصره بود كه شاعرى بود ظريف و خبيث و نابكار . من ولايتدار بصره بودم ، با وى انس داشتم و صحبتش را شيرين مىدانستم ، خواستم با وى خدعه كنم و تنزلش دهم به دو گفتم : « تو شاعرى و ظريفى ، مأمون بخشنده تر از ابر پر بار و باد تند است چرا پيش او نمىروى . » گفت : « چيزى ندارم كه مرا ببرد . » گفتم : « اسب خوب با خرجى كافى به تو مىدهم ، وقتى سوى وى مىروى و ستايش او گفته باشى اگر ديدارش نصيبت شد به آرزو رسيده اى . » گفت : « به خدا اى امير ، گمان ندارم كه چندان دور رفتى ، آنچه را گفتى براى من آماده كن » گويد : اسبى خوب براى وى خواستم و گفتم : « بگير و مركوب خويش كن » گفت : « اين يكى از دو نيكويست ، آن ديگر كو ؟ » سيصد درم براى او خواستم و گفتم : « اين خرجى تو . » گفت : « اى امير ، گمان دارم در كار خرجى كوتهى آوردى . » گفتم : « اگر از اسراف چشم بپوشى نه ، اين بس است . » گفت : « كى ديده اى كه بزرگان تميم اسراف كنند ، چه رسد به كوچكترانشان » گويد : اسب و خرجى را از من گرفت ، آنگاه ارجوزه اى ساخت نه چندان دراز و براى من خواند و ياد و ستايش مرا از آن بينداخت كه مردى سركش بود .\r\n","description":"","footnote":"","page_name":" 5779 ","page_number":266},
  {"content":"\r\nبه دو گفتم : « كارى نكردى . » گفت : « چگونه ؟ » گفتم : « پيش خليفه مىروى و ستايش امير خويش نمىگويى ؟ » گفت : « اى امير خواسته اى با من خدعه كنى اما مرا خدعه گرديده اى و اين مثل را براى اين مورد آورده‌اند كه هر كه گورخر را بگايد گاينده اى را گاده باشد . » به خدا به حرمت من نبود كه مرا بر اسب خوب خويش برنشاندى و مال خويش را كه هر كس قصد آن مىكرد خدا چانه اش را پايين مىنهاد ، به من بخشيدى ، بلكه براى آنكه ترا در شعر خويش ياد كنم\r\nو ترا به نزد خليفه ستايش كنم ، اين را فهم كن . » گفتم : « راست گفتى . » گفت : « اكنون كه آنچه را كه به خاطر دارى وانمودى ، پس ترا ياد كرده‌ام و ستايش تو گفته‌ام . » گفتم : آنچه را گفته اى براى من بخوان » كه براى من خواند و گفتم : نكو گفته اى » گويد : آنگاه با من بدرود گفت و برفت و به شام رسيد ، معلوم شد مأمون در سلغوس بود .\r\nگويد : براى من نقل كرد و گفت : « در آن اثنا كه در نبرد گاه قره بر اسب خويش بودم و جامه هاى كوتاهم را به تن داشتم و قصد اردوگاه داشتم ، يكى كهنسال را ديدم بر استرى خوب كه شتابان مىرفت و به دو نمىشد رسيد .\r\nگويد : با من روبرو شد ، من ارجوزهء خويش را همى خواندم ، با صداى بلند و زبان گشاده به من گفت : « سلام بر شما باد » گفتم : بر شما نيز سلام باد با رحمت و بركات خداى . » گفت : « اگر مىخواهى توقف كن . »\r\n","description":"","footnote":"","page_name":" 5780 ","page_number":267},
  {"content":"\r\nگويد : بوى عبير و مشك از او برخاست ، گفت : « اصلت چيست » ؟\r\nگفتم : « يكى از مضرم . » گفت : « ما نيز از مضريم » سپس گفت : « بعد چى ؟ » گفتم : « يكى از بنى تميم . » گفت : « پس از تميم ؟ » گفتم : « از بنى سعد . » گفت : « به ، براى چه به اين ولايت آمده اى ؟ » گفتم : « آهنگ اين شاه دارم كه كسى را بخشنده تر و بلندنظرتر از او نشنيده‌ام . » گفت : « با چه چيز به نزد او مىروى ؟ » گفتم : « شعرى نكو كه بر دهانها خوش باشد و راويان روايت آن كنند و در گوش مستمعان شيرين نمايد . » گفت : « براى من بخوان . » گويد : خشم آوردم و گفتم : « اى ركيك به تو گفتم كه آهنگ خليفه دارم با شعرى كه گفته‌ام و ستايشى كه پرداخته‌ام ، به من مىگويى براى من بخوان ! » گويد : به خدا آن را نشنيده گرفت و تحمل كرد و پاسخ آن را نداد .\r\nگفت : « از وى چه چيز اميد دارى ؟ » گفتم : « اگر چنان باشد كه دربارهء وى به من گفته‌اند هزار دينار . » گفت : « من اگر شعر ترا نكو ديدم و سخن را شيرين ، هزار دينار به تو مىدهم و زحمت و طول رفت و آمد را از تو بر مىدارم ، كى به خليفه توانى رسيد كه ميان تر و او ده هزار نيزه دار و تيردار هست ؟ » گفتم : « خداى شاهد من باشد چنين مىكنى ؟ » گفت : « بله ، خداى شاهد تو باشد كه چنين مىكنم »\r\n","description":"","footnote":"","page_name":" 5781 ","page_number":268},
  {"content":"\r\nگفتم : « اينك مال همراه دارى ؟ » گفت : « اينك استر من كه بهتر از هزار دينار است ، و براى تو از پشت آن پياده مىشوم . » گويد : باز خشمگين شدم و تندخويى و سبكخردى سعديان بر من افتاد و گفتم : « اين استر مساوى اين اسب نيست . »\r\nگفت : « از استر بگذر ، خداى شاهد تو باشد كه متعهدم كه هم اكنون هزار دينار به تو بدهم . » گويد : پس شعر خويش را براى او خواندم .\r\n« مأمون ، اى صاحب نعمتهاى شريف « و صاحب مرتبت و الا « و سردار سپاه انبوه « ارجوزه اى ظريف را مىخواهى ؟\r\n« كه از فقه ابو حنيفه ظريفتر باشد .\r\n« قسم به آنكه تو خليفهء اويى « هيچ ضعيفه اى در سرزمين ما ستم نديده « خرج امير ما سبك است « چيزى بجز مقررى نمىگيرد « گرگ و ميش زير يك طاقك است « و دزد و بازرگان در يك قطيفه‌اند . . . » گويد : هنوز خواندن خويش را به سر نبرده بودم كه نزديك به ده هزار سوار افق را پر كردند ، و مىگفتند : « سلام بر تو اى امير مؤمنان با رحمت و بركات خداى » گويد : لرزشى سخت مرا بگرفت و او كه مرا در اين حال بديد گفت : « برادرم نگران مباش . »\r\n","description":"","footnote":"","page_name":" 5782 ","page_number":269},
  {"content":"\r\nگفتم : « اى امير مؤمنان خدايم به فداى تو كند لغتهاى عرب را مىشناسى ؟ » گفت : « قسم به دين خداى آرى . » گفتم : كدامشان كاف را به جاى قاف آورده‌اند ؟ » گفت : « اين را قوم حمير است . » گفتم : « خدايش لعنت كند و كسى را نيز كه از اين پس اين كلمه را به كار برد لعنت كند [ 1 
  ] . » گويد : مأمون بخنديد و مقصود مرا بدانست ، به خادمى كه پهلوى وى بود روى كرد و گفت : « هر چه همراه تست به او بده . » و او كيسه اى در آورد كه سه هزار دينار در آن بود .\r\nگفت : « بگير » سپس گفت : « سلام بر تو باد . » و برفت و ديگر او را نديدم .\r\nابو سعيد مخزومى دربارهء مأمون گويد :\r\n« مگر ستارگان يا ملك استوار مأمون « براى وى كارى ساخت ؟\r\n« وى را در دو عرصهء طرسوس به جا نهادند « چنان كه پدرش را در طوس به جا نهادند » على بن عبيدهء ريحانى گويد :\r\n« اشكها براى مأمون ناچيز است « جز بدين رضا نمىدهم « كه از ديده‌ام خون بريزد . »\r\nعلى بن صالح گويد : روزى مأمون به من گفت : « يكى از مردم شام را براى من بجوى كه اهل ادب باشد و با من همنشين شود و برايم سخن كند »\r\n\r\n","description":"","footnote":"\r\n[ 1 
  ] شاعر با ظرافتى شاعرانه و بديههء خاص ، كلمه ركيك را كه در گفتگو به مأمون گفته بود به كلمه رفيق بدل مىكند . م .\r\n","page_name":" 5783 ","page_number":270},
  {"content":"\r\nگويد : چنان كسى را همى جستم تا يافتم و او را خواندم و گفتم : « ترا به نزد امير مؤمنان مىبرم ، چيزى از او مپرس تا وى آغاز كند كه من پرسش كردن شما مردم شام را بهتر از همه مىشناسم . » گفت : « از آنچه به من گفتى تجاوز نمىكنم . » گويد : به نزد مأمون رفتم و گفتم : « اى امير مؤمنان چنان مردى را پيدا كرده‌ام . » گفت : « به درونش آر . » و چون وارد شد سلام گفت ، مأمون وى را پيش خواند و همچنان سرگرم شراب خويش بود ، به دو گفت : « ترا براى همنشينى و گفتگوى خويش خواسته‌ام . » گويد : شامى گفت : « اى امير مؤمنان وقتى لباس همنشين پست تر از لباس همنشين وى باشد به سبب آن دچار زبونى شود . » گويد : « مأمون بگفت تا وى را خلعت بپوشانند . » گويد : از اين رفتار به من آن رسيد كه خدا بهتر داند .\r\nگويد : وقتى خلعت به او پوشانيدند و به جاى خويش بازگشت گفت :\r\n« اى امير مؤمنان وقتى دلم به عيالم مشغول باشد از صحبت من سودى نمى - برى . » گفت : « پنجاه هزار به منزلش ببرند . » پس از آن گفت : « اى امير مؤمنان و سومى » گفت : « چيست ؟ » گفت : « مرا به چيزى خوانده اى كه ميان مرد و عقلش حايل مىشود ، اگر خطايى از من سرزد آن را ببخش . » گفت : « چنين باشد » على گويد : گويى سومى آشفتگى مرا ببرد .\r\nابو حشيشه ، محمد بن على گويد : در دمشق پيش روى مأمون بوديم ، علويه\r\n","description":"","footnote":"","page_name":" 5784 ","page_number":271},
  {"content":"\r\nآوازى خواند به اين مضمون :\r\n« از اسلام بيزار باشم اگر « آنچه سخنچينان از من بنزد تو آورده‌اند « چنان باشد كه گفته‌اند .\r\n« ولى آنها چون ترا « نسبت به من راغب ديده‌اند « همديگر را به سخنچينى واداشته‌اند « و به حيله چنگ زده‌اند » مأمون گفت : « اى علويه اين شعر از آن كيست ؟ » گفت : « از آن قاضى . » گفت : « واى تو ، كدام قاضى ؟ » گفت : « قاضى دمشق . » گفت : « اى ابو اسحاق معزولش كن . » گفت : « معزولش كردم . » گفت : « هميندم احضار شود . » گويد : شيخى خضاب كرده و كوتاه قد را حاضر كردند ، مأمون به دو گفت :\r\n« كى باشى ؟ » گفت : « فلان پسر فلان از فلان قوم . » گفت : « شعر مىگويى ؟ » گفت : « مىگفتم » گفت : « علويه آن شعر را بر او بخوان » و چون شعر را بخواند گفت :\r\n« اين شعر از تو است ؟ » گفت : « آرى اى امير مؤمنان ، و زنانش طلاقى باشند و هر چه دارد در راه\r\n","description":"","footnote":"","page_name":" 5785 ","page_number":272},
  {"content":"\r\nخدا باشد اگر از سى سال پيش شعرى گفته باشد مگر دربارهء زهد يا عتاب يك دوست . » گفت : « اى ابو اسحاق معزولش كن ، من كسى را كه هزل خويش را با بيزارى از اسلام آغاز مىكند بر گردن مسلمانان نمىگمارم . » آنگاه گفت : « بنوشانيدش . » گويد : جام شرابى براى وى آوردند كه بگرفت و سخت مىلرزيد گفت :\r\n« اى امير مؤمنان هرگز آن را نچشيده‌ام . » گفت : « شايد چيز ديگر مىخواهى ؟ » گفت : « اى امير مؤمنان هرگز چيزى از اين گونه نچشيده‌ام . » گفت : « حرام است ؟ » گفت : « آرى ، اى امير مؤمنان . » گفت : « براى تو بهتر ، به همين سبب نجات يافتى ، برو » آنگاه گفت : « اى علويه مگو از اسلام بيزار باشم بلكه بگو :\r\n« از آرزويى كه از تو دارم محروم بمانم اگر « آنچه سخنچينان از من بنزد تو آورده‌اند « چنان باشد كه گفته‌اند . » گويد : با مأمون در دمشق بوديم ، روزى بر نشست و آهنگ كوه برف داشت ، به بركهء بزرگى از بركه هاى بنى اميه گذشت كه بر اطراف آن چهار سرو [ 1 
  ] بود و آب وارد آن مىشد و برون مىشد ، مأمون آنجا را نكو يافت و بزماورد خواست و رطلى چند . از بنى اميه سخن آورد و تحقيرشان كرد و نكوهش كرد . علويه عود بر گرفت و آواز خواندن آغاز كرد . مىگفت :\r\n« آنها قوم من بودند\r\n\r\n","description":"","footnote":"\r\n[ 1 
  ] كلمه متن : سروات ، جمع سرو\r\n","page_name":" 5786 ","page_number":273},
  {"content":"\r\n« كه از پس عزت و ثروت نابود شدند « چرا از غم اشك نريزم . » گويد : مأمون غذا را به پاى خويش زد و برخاست و به علويه گفت : « اى پسر زن بدكاره ، وقتى ديگر جز اين نبود كه مولاهايت را ياد كنى ؟ » گفت : « زرياب وابستهء شما بنزد مولاهاى من با يكصد غلام بر مىنشيند ، اما من به نزد شما از گرسنگى مىميرم . » گويد : مأمون به وى خشم آورد ، تا بيست روز ، سپس از او رضايت آورد .\r\nگويد : زرياب وابستهء مهدى بود كه به شام رفت ، سپس به مغرب رفت به نزد بنى اميه كه آنجا بودند .\r\nعمارة بن عقيل گويد : قصيده اى براى مأمون خواندم متضمن ستايش وى كه يكصد بيت بود ، همين كه صدر بيت را شروع مىكردم او دنبالهء آن را پيش از من مىگفت ،\r\nچنان كه من آورده بودم .\r\nگفتمش : « به خدا اى امير مؤمنان ، هرگز كسى اين را از من نشنيده . » گفت : « مگر نشنيده اى كه عمر بن ابى ربيعه قصيدهء خويش را براى عبد الله بن عباس خواند كه ضمن آن گويد :\r\n« فردا از خانهء همسايگان ما كناره مىگيرى . . . » و ابن عباس گفت :\r\n« و پس فردا همان خانه دور تر است . » « و همچنانكه قصيده را مىخواند و ابن عباس دنبالهء هر بيت را مىگفت .\r\nآنگاه گفت : « من پسر او هستم . » از ابو مروان ، كازر بن هارون آورده‌اند كه مأمون شعرى گفت به اين مضمون :\r\n« ترا به جستجو فرستادم كه نگاهى نصيب تو شد « و از من غافل ماندى چندان كه به تو بد گمان شدم\r\n","description":"","footnote":"","page_name":" 5787 ","page_number":274},
  {"content":"\r\n« با دلدار من آهسته سخن كردى و من دور بودم « اى كاش مىدانستم كه نزديكى تو چه كارى ساخت ؟\r\n« نشانى آشكار از او در چشمان تو مىبينم « چشمانت از چشمان وى نكويى گرفته است . » ابو مروان گويد : مأمون در گفتهء خويش در اين معنى بر گفتهء عباس بن احنف تكيه كرده و ابداع از اوست كه گويد :\r\n« اگر ديدگان من از او شور بخت باشد « چشمان فرستاده‌ام نيكبخت « هر وقت فرستاده اى كه سوى وى رفته بيايد « عمدا ديده به ديدهء او مىافكنم « كه نكوييهاى وى در چهره اش نمودار است « كه ديدار در او اثر نكو داشته است « اى فرستاده ديدهء مرا به عاريت گير « و با آن نظر كن ، و با چشم من داورى كن . » ابو العتاهيه گويد : روزى مأمون از پى من فرستاد ، او را ديدم سر به زير افكنده و انديشناك ، از نزديك شدن به او در آن حال كه بود خوددارى كردم . سر برداشت و به من نگريست و به دست خويش اشاره كرد كه نزديك بيا ، كه نزديك شدم . آنگاه دير باز سر فرو افكنده بود ، سپس سر برداشت و گفت : « اى ابو اسحاق ، كار خاطر ، ملالت است و نوجويى ، به تنهايى انس مىگيرد چنان كه به الفت انس مىگيرد » گفتم : « آرى اى امير مؤمنان ، و مرا در اين باب شعرى هست . » گفت : « چيست ؟ » گفتم :\r\n","description":"","footnote":"","page_name":" 5788 ","page_number":275},
  {"content":"\r\n« خاطرى كه پراكنده است سامان نگيرد « مگر به انتقال از حالى به حالى . » ابو نزار نابيناى شاعر گويد : على بن جبله مرا گفت : « حميد بن عبد الحميد را گفتم :\r\n« اى ابو غانم امير مؤمنان را ستايشى گفته‌ام كه هيچ كس از مردم زمين همانند آن نداند ، به نزد وى ياد كن . » گفت : « براى من بخوان . » گويد : براى وى خواندم ، گفت : « شهادت مىدهم كه راست مىگويى . ستايش را گرفت و پيش مأمون برد كه گفت : « اى ابو غانم پاسخ اين روشن است اگر خواهد او را ببخشيم و اين را پاداش او كنيم ، اگر خواهد شعر او را دربارهء تو و دربارهء ابو دلف ، قاسم بن عيسى ، فراهم آريم ، اگر آنچه دربارهء وى و تو گفته بهتر از آن باشد كه به ستايش ما آمده به پشتش تازيانه زنيم و دير بازش بداريم و اگر آنچه دربارهء ما گفته بهتر باشد به هر بيت از ستايش وى هزار درمش بدهم و اگر خواهد از اين بگذريم . » گفتم : « سرور من ، من و ابو دلف كه باشيم كه ما را بهتر از ستايش تو ستايش گفته باشد . » گفت : « اين سخن به جواب اين گفتار ارتباط ندارد ، اين را با وى بگوى . » على بن جبله گويد : حميد به من گفت : « راى تو چيست ؟ » گفتم : « گذشتن از اين را خوشتر دارم . » گويد : و چون به مأمون خبر داد گفت : « او بهتر داند . » حميد گويد : به على بن جبله گفتم : « به كدام شعر از ستايش تو دربارهء ابو دلف و ستايش تو دربارهء من نظر دارد ؟ » گفت : « به اين شعر كه دربارهء ابو دلف گفته‌ام :\r\n« همهء دنيا از صحرانشين و شهرنشين\r\n","description":"","footnote":"","page_name":" 5789 ","page_number":276},
  {"content":"\r\n« ابو دلف است « و چون ابو دلف برود « دنيا از پى وى برود . » و به اين شعر كه دربارهء تو گفته‌ام :\r\n« اگر حميد نبود « نه حرمتى در خور اعتنا بود و نه نسبى « اى يگانهء عرب كه عرب « از عزت وى عزت يافته است . » گويد : حميد لختى بينديشيد . آنگاه گفت : « امير مؤمنان شعر ترا نقادى كرد » و بگفت تا ده هزار درم و مركب و خلعت و خادمى به من دادند . اين خبر\r\nبه ابو دلف رسيد و مرا دو برابر داد و هيچ كس آن را ندانست تا اين را ، اى ابو نزار ، براى تو نقل كردم . » ابو نزار گويد : پندارم كه اين بيت دربارهء ابو دلف براى مأمون عقده شده بود كه گويد :\r\n« آب بخشش از پشت آدم سرازير شد « و خدا آن را در پشت قاسم نهاد . » سليمان بن رزين خزاعى برادرزادهء دعبل گويد : فرزدق ، مأمون را هجا كرد و گفت :\r\n« مأمون با من چنان مىكند كه با عاجز كنند « مگر ديروز سر محمد را نديده .\r\n« بر سر خليفگان حادثه مىبارد « چونان كه از كوهها بر ارتفاعات مىبارد « بر كناره هاى هر مرتفعى مىرسد\r\n","description":"","footnote":"","page_name":" 5790 ","page_number":277},
  {"content":"\r\n« چندان كه ارتفاع صعب العبور را هموار مىكند « انتقامجويان بيدارند « از مار بزرگ حذر كن . » گويد : به مأمون گفتند دعبل ترا هجا كرد .\r\nگفت : « او ابو عباد را هجا مىكند مرا هجا نمىكند . » مىخواست ابو عباد را به خشم آرد .\r\nگويد : و چنان بود كه هر وقت ابو عباد به نزد مأمون مىرفت غالبا مأمون مىخنديد و مىگفت : « دعبل دربارهء تو چه منظور دارد آنجا كه گويد :\r\n« گويى او از دير هرقل [ 1 
  ] گريخته « و دور افتاده اى است كه زنجير قيدها را مىكشد . »\r\nگويد : و چنان بود هر وقت ابراهيم بن شكله به نزد مأمون مىرفت به دو مىگفت :\r\n« دعبل سخت به دردت آورده در آن شعر كه گويد :\r\n« اگر ابراهيم در كار آوازه خوانى ماهر بود « از پى وى در خور مخارق است « و از پى مخارق در خور زلزل « و از پى زلزل در خور مارق « و هرگز نبوده و نخواهد بود « كه بد كاره اى آن را از بد كاره اى نگيرد . » قاسم بن محمد طيفورى گويد : يزيدى از تنگدستى خويش و قرضى كه داشت ، به نزد مأمون شكايت كرده گفت : « اين روزها چيز قابلى به نزد ما نيست كه اگر بدهيمت به وسيلهء آن به مقصود خويش برسى . » گفت : « اى امير مؤمنان ، كار بر من سخت شده و طلبكارانم به زحمتم\r\n\r\n","description":"","footnote":"\r\n[ 1 
  ] دير هرقل ، جايگاه مجانين بود .\r\n","page_name":" 5791 ","page_number":278},
  {"content":"\r\nانداخته‌اند . » گفت : « براى خويش راهى بجوى كه به وسيلهء آن سودى به دست آورى . » گفت : « ترا همنشينان هست كه ميانشان كس هست كه اگر او را به هيجان آرم آنچه را مىخواهم از او بدست مىآرم ، مرا در تدبير آزاد گذار . » گفت : « هر چه به نظرت مىرسد بگوى . » گفت : « وقتى حضور يافتند ، و من نيز حضور يافتم ، به فلان خادم بگوى رقعهء مرا به تو برساند ، وقتى آن را خواندى به من پيام بده كه در اين وقت ورود تو ميسر نيست ، اما هر كه را خوش دارى براى خويشتن برگزين . » گويد : وقتى ابو محمد خبر يافت كه مأمون نشسته و همنشينانش بر او فراهم آمده‌اند و به يقين دانست كه از نوشيدنشان سر مست شده‌اند به در خانه رفت و رقعه اى را كه نوشته بود به آن خادم داد كه آن را به مأمون رسانيد كه بخواند و مضمون آن چنين بود :\r\n« اى بهترين برادران و ياران من « اينك طفيلى به نزد در است « خبر يافته كه قوم بلذتى درند « كه هر يابنده اى بدان آرزومند است « مرا يكى از خودتان كنيد « يا يكى از همگنان مرا به نزد من فرستيد . »\r\nگويد : مأمون آن را براى بعضى از آنها كه حضور داشتند بخواند كه گفتند :\r\n« روا نيست اين طفيلى در اين حال ، در آيد . » گويد : مأمون به دو پيام داد كه در اين وقت ورود تو ميسر نيست ، هر كه را خوش دارى برگزين كه با وى همنشينى كنى . » گفت : « كسى را جز عبد الله بن طاهر براى خويشتن بر نمىگزينم . »\r\n","description":"","footnote":"","page_name":" 5792 ","page_number":279},
  {"content":"\r\nمأمون به عبد الله بن طاهر گفت : « انتخاب وى بر تو افتاد ، به نزد وى برو . » گفت : « اى امير مؤمنان انباز طفيلى باشم ! » گفت : « ابو محمد را از دو چيز رد نمىتوان كرد ، اگر خوش دارى برو و گر نه از خويشتن فديه بده . » گفت : « اى امير مؤمنان ده هزار درم پيش من دارد . » گفت : « گمان ندارم به اين مقدار از تو و همنشينى تو دست بدارد . » گويد : و همچنان ده ده مىافزود و مأمون مىگفت : « به اين مقدار براى وى رضا نمىدهم . » تا به صد هزار رسيد .\r\nگويد : مأمون گفت : « زودتر به او بده . » گويد : حوالهء آن را براى وى به نمايندهء خويش نوشت و يكى را همراه وى فرستاد . مأمون به دو پيغام داد : « در اين حال گرفتن اين براى تو از همنشينى وى در اين حال كه هست بهتر است و سودمند تر . » صالح بن رشيد گويد : به نزد مأمون وارد شدم ، دو بيت از حسين بن ضحاك با من بود ، گفتم : « اى امير مؤمنان خوش دارم كه دو بيت از من بشنوى . » گفت : « بخوان . » راوى گويد : پس صالح براى وى چنين خواند :\r\n« اى امير مؤمنان ، خدا را ستايش مىكنم « كه نصرت ترا به ما عطا كرد « كه تو به حق ، خليفهء رحمانى « كه بزرگوارى و ديندارى را « با يك ديگر فراهم آورده اى . » گويد : مأمون آن را پسنديد و گفت : « صالح ، اين دو بيت از كيست ؟ » گفتم : « اى امير مؤمنان ، از بندهء تو حسين بن ضحاك . »\r\n","description":"","footnote":"","page_name":" 5793 ","page_number":280},
  {"content":"\r\nگفت : « نكو گفته . » گفتم : « اى امير مؤمنان ، شعرى دارد كه از اين نكوتر است . » گفت : « چيست ؟ » گويد : اين شعر را براى او خواندم :\r\n« چرا يكتاى زيبايى ، صفت يكتاى خويش را « از من دريغ مىدارد « در صورتى كه من دلبستگى يكتا را « خاص وى كرده‌ام .\r\n« خدا عبد الله را بهترين بندگان خويش ديد « و او را شاهى داد كه خداى بندگان را بهتر شناسد . »\r\nعمارة بن عقيل گويد : عبد الله بن ابى السميط به من گفت : « دانسته‌ام كه مأمون دربارهء شعر بصيرت ندارد . » گفتم : « كى در مورد شعر از او داناتر است ؟ به خدا چنان مىشود كه آغاز شعر را بر او مىخوانيم و آخر آن را زودتر از ما مىگويد . » گفت : « من شعرى بر او خواندم كه نكو گفته بودم اما نديدم كه از آن به طرب آيد . » گويد : گفتم : « شعرى كه خواندى چه بود ؟ » گفت : « چنين خواندم :\r\n« امام هدايت مأمون ، به كار دين مشغول مانده « و كسان به دنيا مشغولند . » گويد : گفتم : « به خدا كارى نساخته اى ، مگر بيشتر از اين است كه او را پير زنى كرده اى در محراب خويش كه سبحهء خويشتن را به دست دارد ، اگر او از كار دنيا كه بر آن تسلط دارد مشغول باشد پس كى به كار دنيا مىپردازد ؟ چرا دربارهء او چنان\r\n","description":"","footnote":"","page_name":" 5794 ","page_number":281},
  {"content":"\r\nنگفتى كه عمويت جرير دربارهء عبد العزيز بن وليد گويد :\r\n« نه نصيب خويش را از دنيا تباه مىكند « و نه لوازم دنيا وى را از دين مشغول مىدارد . » گفت : « اكنون بدانستم كه خطا كرده‌ام . » از محمد بن ابراهيم سبارى آورده‌اند كه : وقتى عتابى در مدينة السلام به نزد مأمون رسيد ، به دو اجازهء ورود داد كه به نزد وى در آمد ، به وقتى كه اسحاق بن - ابراهيم موصلى نيز ، كه پيرى گرانمايه بود ، به نزد وى بود . به مأمون سلام گفت ، كه سلام وى را پاسخ گفت و او را نزديك كرد و پيش خواند تا به دو نزديك شد و دستش را ببوسيد ، آنگاه دستور نشستنش داد كه بنشست و روى به دو كرد و از حالش پرسيدن گرفت و او با زبانى گشاده جواب همى داد ، مأمون اين را جالب ديد و با وى طيبت - گفتن و مزاح كردن گرفت . پير پنداشت كه مأمون وى را سبك گرفته و گفت : « اى امير مؤمنان ، پيش از مؤانست مماشاتى بايد . » گويد : كلمه مماشات [ 1 
  ] براى مأمون مشتبه ماند . به اسحاق بن ابراهيم نگريست و سپس گفت : « بله ، اى غلام هزار دينار بيار . » كه بياوردند و پيش عتابى ريختند ،\r\nآنگاه به گفتگو پرداختند ، اسحاق بن ابراهيم با چشم اشاره اى به مأمون كرد آنگاه بنا كرد عتابى به هر چه مىپرداخت با چيزى بيشتر از آن به معارضهء وى مىشتافت كه شگفتى زده شد . آنگاه عتابى گفت : « اى امير مؤمنان ، اجازه مىدهى از اين پير پرسش كنم ؟ » گفت : « آرى ، از او پرسش كن . » گفت : « اى پير كيستى و نامت چيست ؟ » گفت : « از مردمم و نامم كل بصل [ 2 
  ] است . »\r\n\r\n","description":"","footnote":"\r\n[ 1 
  ] كلمه متن : ابساس كه از كلمات مهجور است . ( م )\r\n[ 2 
  ] در اينجا گوينده به تقليد از كلمه كلثوم به فرض تفكيك ، بازى كلمه آورده و معادل آن كل بصل را ساخته است . م\r\n","page_name":" 5795 ","page_number":282},
  {"content":"\r\nگفت : « نسبت معروف است اما نام شناخته نيست كه كل بصل جزو نامها نيست . » اسحاق به دو گفت : « چه كم انصافى ! مگر كل ثوم ( كلثوم ) جزو نامها نيست بصل ( پياز ) كه از ثوم ( سير ) خوشتر است . » عتابى گفت : « خدا خوب كرده به حجت گويى چه ماهرى ! اى امير مؤمنان هرگز همانند اين پير نديده‌ام ، اجازه مىدهى جايزه اى را كه امير مؤمنان به من داد به او دهم كه به خدا به من غلبه يافت . » مأمون گفت : « اين از آن تو باشد ، براى وى نيز همانند آن را دستور مىدهيم . » اسحاق گفت : « اكنون كه بدين مقر شدى دربارهء من حدس بزن تا بيابى . » گفت : « به خدا پندارم همان پيرى كه خبر وى از عراق به ما مىرسد و به نام ابن موصلى شهره است . » گفت : « من همانم كه پنداشتى . » گويد : عتابى به دو پرداخت و خوشامد و سلام گفت ، و چون گفتگو در ميانشان دراز شد . مأمون گفت : « اكنون كه بر صلح و دوستى اتفاق كرديد برخيزيد و به همنشينى برويد . » گويد : پس عتابى به منزل اسحاق رفت و به نزد وى اقامت گرفت .\r\nعمارة بن عقيل گويد : يك روز كه به نزد مأمون مىنوشيدم ، به من گفت : « اى بدوى چه زرنگى ؟ » گويد : غمين شدم و گفتم : « اى امير مؤمنان قضيه چيست ؟ » گفت : « چگونه گفته اى :\r\n","description":"","footnote":"","page_name":" 5796 ","page_number":283},
  {"content":"\r\n« وقتى مفداة سبب بيدارى مرا ديد « كه شبح غم مرا رها نمىكرد « گفت : مال خويش را « چندان ميان خويشاوندان و غير خويشاوندان « پراكندى كه به ندارى افتادى\r\n« اكنون كه جدايى گرفته‌اند « آن نيكىها را كه با آنها كرده اى بخواه « گفتم : ملامت بگذار كه بسيار ملامتم كرده اى « كه نه حاتم و نه هرم از لاغرى نمردند . » به من گفت : « خويشتن را به كجا انداخته اى ، به همسنگى هرم بن سنان سرور عرب و حاتم طايى كه چنان كردند و چنان كردند » و همچنان برترى آنها را بر من مىريخت .\r\nگويد : گفتم : « اى امير مؤمنان ، من از آنها بهترم كه من مسلمانم و آنها كافر بوده‌اند ، من نيز يكى از مردم عربم . » محمد بن زكريا فرغانى گويد : « مأمون به محمد بن جهم گفت : « سه بيت دربارهء ستايش و هجا و رثا براى من بخوان و براى هر بيت ولايتى خواهى داشت . » گويد : وى دربارهء ستايش بيتى خواند به اين مضمون :\r\n« اگر بخشنده اى از جان دريغ كند « او جان خويش را مىبخشد « و بخشيدن جان « والاترين مرحلهء بخشش است . » دربارهء هجا نيز بيتى خواند به اين مضمون :\r\n« ديدارشان زشت بود و چون بيار خود مشتاق\r\n","description":"","footnote":"","page_name":" 5797 ","page_number":284},
  {"content":"\r\n« از زشتى باطن ديدارشان نكويى گرفت . » و دربارهء رثا بيتى خواند به اين مضمون :\r\n« خواستند قبر وى را از دشمن نهان دارند « اما خوشبويى خاك قبر ، قبر را وانمود . » حسين بن ضحاك گويد : علويه به من گفت : « خبرت مىدهم كه يك بار بر من چيزى گذشت ، كه اگر كرم مأمون نبود اميدى به بقاى خويش نداشتم ، ما را پيش خوانده بود ، وقتى نبيذ در او اثر كرد ، گفت : « برايم آواز بخوانيد . » مخارق از من پيشى گرفت و خواندن آهنگى را از ابن سريح با شعر جرير آغاز كرد به اين مضمون :\r\n« وقتى دو دير را به ياد آوردم « صداى مرغان و زدن ناقوس « مرا بىخواب كرد « و چون كاروان در بردن ما تلاش مىكرد « گفتم : يبرين از در فراديس چه دور است . » گويد : نوبت به من رسيد ، وى قصد داشت سوى دمشق رود كه آهنگ مرز داشت ، چنين خواندم :\r\n« مرگ سوى دمشق كشانيد « و دمشق براى مردمش شهر نبوده است . » گويد : مأمون جام را به زمين زد و گفت : « چه مىكنى ، لعنت خداى بر تو باد . » آنگاه گفت : « غلام سه هزار درم به مخارق بده . » دست مرا گرفت و برخيزانيد ، چشمانش اشكبار بود و به معتصم مىگفت : « به خدا اين سفر آخر است ، گمان ندارم ديگر عراق را ببينم . »\r\n","description":"","footnote":"","page_name":" 5798 ","page_number":285},
  {"content":"\r\nگويد : به خدا وقتى مىرفت ، چنان كه گفته بود آخرين ديدار وى از عراق بود .\r\n\r\nخلافت ابو اسحاق معتصم محمد بن هارون الرشيد\r\nدر اين سال ، با ابو اسحاق ، محمد بن هارون الرشيد ، بيعت خلافت كردند و اين به روز پنجشنبه دوازده روز مانده از رجب سال دويست و هيجدهم بود . گويند :\r\nكسان بيم داشتند عباس بن مأمون در كار خلافت با وى منازعه كند ولى از اين به سلامت ماندند .\r\nگويند : وقتى با ابو اسحاق بيعت خلافت كردند ، سپاهيان بشوريدند كه عباس را مىخواستند و وى را به عنوان خلافت خواندند . ابو اسحاق كس از پى عباس فرستاد و او را احضار كرد كه با ابو اسحاق بيعت كرد ، پس از آن عباس پيش سپاهيان رفت و گفت : « اين دوستى خنك چيست ؟ من با عمويم بيعت كرده‌ام ، و خلافت را به دو تسليم كرده‌ام . » و سپاه آرام گرفت .\r\nدر اين سال معتصم بگفت تا آنچه را به دستور مأمون در طوانه بنيان كرده بودند ويران كنند و آنچه سلاح و لوازم و ديگر چيزها آنجا بود به مقدارى كه توانست ببرد ، و آنچه را كه نتوانست برد بسوخت ، و دستور داد كسانى را كه مأمون در آنجا سكونتشان داده بود سوى ولايتشان روانه كنند .\r\nدر اين سال معتصم سوى بغداد باز گشت ، عباس بن مأمون نيز با وى بود و چنان كه گويند روز شنبه هلال ماه رمضان به آنجا رسيد .\r\nدر اين سال چنان كه گفته‌اند گروهى بسيار از مردم جبال ، از همدان و اصبهان و ماسبذان و مهرگان كدك به دين خرميان گرويدند و فراهم آمدند و در ولايت همدان اردو زدند ، معتصم سپاههايى به مقابلهء آنها فرستاد ، آخرين سپاهى كه سويشان\r\n","description":"","footnote":"","page_name":" 5799 ","page_number":286},
  {"content":"\r\nفرستاد ،\r\nسپاهى بود كه با اسحاق بن ابراهيم روانه كرد و فرمان جبال را به دو داد در شوال همين سال . ابراهيم در ذى قعده سوى آنها رفت و نامهء وى دربارهء فتح به روز ترويه خوانده شد . در ولايت همدان شصت هزار كس كشته شد و باقيمانده شان به ديار روم گريختند .\r\nدر اين سال صالح بن عباس سالار حج شد . مردم مكه به روز جمعه قربان كردند و مردم بغداد به روز شنبه .\r\nآنگاه سال دويست و نوزدهم در آمد .\r\n\r\nسخن از خبر حادثاتى كه به سال دويست و نوزدهم بود\r\nاز جمله آن بود كه محمد بن قاسم علوى طالبى در طالقان خراسان قيام كرد و سوى شخص مورد رضا از خاندان محمد ، صلى الله عليه و سلم ، دعوت مىكرد ، در آنجا مردم بسيار بر او فراهم آمدند و ميان وى و سرداران عبد الله بن طاهر در ناحيهء طالقان و كوههاى آن نبردها بود كه محمد و يارانش هزيمت شدند ، و او به آهنگ فرار به يكى از ولايتهاى خراسان كه مردمش به دو نامه نوشته بودند روان شد و چون به نسا رسيد پدر يكى از همراهان وى آنجا بود . آن مرد نسائى كه با وى بود ، پيش پدر خويش رفت كه به دو سلام گويد و چون پدر خويش را بديد خبر از او پرسيد كه كار محمد و ياران را به دو خبر داد و اينكه آهنگ فلان ولايت دارند . پدر آن مرد بنزد عامل نسا رفت و كار محمد بن قاسم را به دو خبر داد ، گويند كه عامل ده هزار درم براى او معين كرد كه قاسم را به دو بنمايد و چون او را بنمود عامل برفت و محمد بن - قاسم را بگرفت و به بند كرد و بنزد عبد الله بن طاهر فرستاد . عبد الله بن طاهر نيز وى را سوى معتصم فرستاد كه روز دوشنبه چهارده روز رفته از ماه ربيع الاخر به نزد وى رسيد و چنان كه گويند در سامرا به نزد مسرور خادم كبير به زندان شد ، در زندانى\r\n","description":"","footnote":"","page_name":" 5800 ","page_number":287},
  {"content":"\r\nتنگ كه به مقدار سه ذراع در دو ذراع بود كه سه روز آنجا بود ، سپس او را به جايى گشاده تر از آن بردند و غذا براى او معين كردند و گروهى را به دو گماشتند كه حفاظتش كنند . اما چون شب فطر رسيد و مردم به عيد و تهنيت گويى مشغول شدند براى برون - شدن تدبير كرد .\r\nگويند : محمد شبانه از زندان گريخت ، از روزنى كه بالاى اطاق بود و نور از آن به درون مىشد طنابى براى وى آويختند . صبحگاهان كه غذاى براى ناشتا بردند\r\nاو را نيافتند .\r\nگويند : براى كسى كه او را بنمايد يكصد هزار معين شد و اين را بانگ زدند اما خبرى از او به دست نيامد .\r\nدر اين سال ، اسحاق بن ابراهيم از جبل به بغداد آمد به روز يك شنبه يازده روز رفته از جمادى الاولى . اسيران و امان يافتگان خرميان نيز به همراه وى بودند .\r\nگويند كه اسحاق بن ابراهيم در پيكارى كه با آنها داشته بود ، بيرون از زنان و كودكان نزديك يكصد هزار كس را كشته بود .\r\nدر اين سال ، در ماه جمادى الاخر ، معتصم ، عجيف بن عنبسه را براى پيكار قوم زط فرستاد كه در راه بصره تباهى كرده بودند و راه را بريده بودند و غلات را از خرمنها به كسكر و ديگر جاهاى مجاور آن از ولايت بصره برده بودند و راه را نا امن كرده بودند . در هر يك از مراكز بريد اسبان نهاده شد كه با خبرها بتازند و چنان بود كه خبر از نزد عجيف برون مىشد و همان روز به نزد معتصم مىرسيد ، آنكه از جانب معتصم عهده دار مخارج عجيف بود ، محمد بن منصور بود و نيز ابراهيم بن بخترى .\r\nراوى گويد : وقتى عجيف به واسط رسيد ، در دهكده اى زير واسط به نام صافيه يا پنجهزار كس اردو زد ، خود عجيف سوى نهرى رفت كه از دجله مىآمد به نام بردودا ، و همچنان آنجا ببود تا آن را بست .\r\n","description":"","footnote":"","page_name":" 5801 ","page_number":288},
  {"content":"\r\nگويند : عجيف در دهكده اى زير واسط به نام نجيدا اردو زد و هارون بن نعيم بن - وضاح سردار خراسانى را با پنجهزار كس به محلى فرستاد ، به نام صافيه . و عجيف با پنجهزار كس سوى بردودا رفت و آنجا ببود تا نهر را بست و چند نهر ديگر را كه از آن آمد و شد مىكردند نيز بست و حريفان را از هر سوى محاصره كرد . از جمله نهرها كه عجيف بست نهرى بود به نام عروس و چون راههايشان را گرفت ، با آنها پيكار كرد و پانصد كس از ايشان را اسير گرفت و سيصد كس را در نبرد بكشت ، گردن اسيران را بزد و سر همگيشان را به در معتصم فرستاد ، پس از آن عجيف پانزده روز در مقابل زطها ببود و بر بسيار كس از آنها دست يافت ، رئيس زطها مردى بود به نام محمد پسر عثمان ، كاردار و مباشر پيكار سملق بود ، چنان كه گويند عجيف نه ماه با آنها به پيكار بود .\r\nدر اين سال صالح بن عباس سالار حج بود .\r\nآنگاه سال دويست و بيستم در آمد .\r\n\r\nسخن از حادثاتى كه به سال دويست و بيستم بود\r\nاز جمله آن بود كه عجيف زطها را به بغداد آورد ، وى چنان مقهورشان كرده بود كه از او امان خواستند كه امانشان داد و بنزد وى رفتند ، به ماه ذى حجه سال دويست و نوزدهم ، به شرط آنكه خونها و مالهاشان در امان باشد . شمارشان چنان كه گفته‌اند بيست و هفتهزار كس بود كه جنگاورانشان دوازده هزار كس بودند .\r\nعجيف بيست و هفت هزار كس از آنها را بشمار آورده بود از مرد و زن و كودك .\r\nآنگاه در كشتيهاشان نهاد و بياوردشان را وقتى به زعفرانيه رسيد به هر يك از ياران خويش دو دينار جايزه داد و يك روز آنجا ببود . زطها را در زورقهاشان به ترتيب نبرد آرايش داد كه بوقها را نيز همراه داشتند تا به بغداد رسيدند به روز عاشورا به سال\r\n","description":"","footnote":"","page_name":" 5802 ","page_number":289},
  {"content":"\r\nدويست و ششم . در آن وقت معتصم در شماسيه بود در زورقى به نام زو . زطها با آرايش از مقابل وى گذشتند و در بوقها مىدميدند ، آغازشان در قفص بود و آخرشان در مقابل شماسيه ، سه روز در كشتيهاشان ببودند ، سپس آنها را به سمت شرقى عبور دادند و به بشر بن سميدع تسليمشان كردند كه آنها را به خانقين برد ، آنگاه به مرزشان بردند به عينزربه كه روميان به آنها حمله بردند و نابودشان كردند كه يكى از آنها جان نبرد .\r\nشاعر زط شعرى دارد به اين مضمون :\r\n« اى اهل بغداد بميريد « كه از شوق خرماى برنى و شهريز « خشمتان پاينده باد .\r\n« ما بوديم كه شما را آشكارا زديم « نعمتهاى پيشين خداى را سپاس نداشتيد « و بخششهاى وى را حرمت نكرديد « از بنده اى از ابناى دولت خويش « از يا زمان و بلج و توز « و شناس و افشين و فرج « يارى بجوييد .\r\n« آنها كه به ديبا و طلا آراسته‌اند\r\n« و جامهء منقش چينى به تن مىكنند « و تازيانهء چرمين به كمرها آويخته دارند « و بنى بهله و فرزندان فيروز « كله هاشان را با شمشيرهاى هندى\r\n","description":"","footnote":"","page_name":" 5803 ","page_number":290},
  {"content":"\r\n« مىشكافند .\r\n« وقتى در جايگاه ما قصد ما كنيد « حذر كنيد كه شكار ما مىشويد .\r\n« اعتراف كنيد كه پيكار زط « چون خوردن تريد آسان نيست .\r\n« ما جنگ آزموده‌ايم و چنانتان بكوبيم « كه صاحب تخت زبون شود .\r\n« در عيد قربان و فطر و نوروز « بر خرما بگرييد كه خدا « چشمانتان را بگرياند . » در اين سال معتصم ، افشين ، حيدر پسر كاوس ، را ولايتدار جبال كرد و او را براى پيكار بابك روانه كرد ، و اين به روز پنجشنبه بود ، دو روز رفته از جمادى - الاخر ، وى در نمازگاه بغداد اردو زد ، سپس سوى برزند روان شد .\r\n\r\nسخن از كار بابك و قيام وى\r\nگويند كه قيام بابك به سال دويست و يكم بود ، دهكده و شهر وى بد بود ، سپاههاى سلطان را هزيمت كرد و گروهى از سرداران وى را بكشت . وقتى كار به معتصم رسيد ابو سعيد محمد بن يوسف را به اردبيل فرستاد و دستور داد قلعه هاى ما بين زنجان و اردبيل را كه بابك ويران كرده بود بسازد و براى حفاظت راه مردان در آنجا پادگان نهد .\r\nابو سعيد براى اين ، روان شد و قلعه هايى را كه بابك ويران كرده بود بنياد كرد . بابك ضمن يكى از تاخت و تازهاى خويش يك دسته سوار فرستاد و يكى را به نام معاويه سالارشان كرد ، وى برون شد و بر يكى از ناحيه ها هجوم برد و بازگشت اين خبر به ابو سعيد محمد بن يوسف رسيد كه كسان را فراهم آورد و برون شد و راه او\r\n","description":"","footnote":"","page_name":" 5804 ","page_number":291},
  {"content":"\r\nرا گرفت و با وى نبرد كرد و جمعى از ياران وى را بكشت و جمعى را اسير گرفت و آنچه را به دست آورده بود پس گرفت . اين نخستين هزيمت ياران بابك بود .\r\nابو سعيد سرها را با اسيران به نزد المعتصم بالله فرستاد .\r\nهزيمت ديگر را محمد بن بعيث كرد . و چنان بود كه محمد بن بعيث در قلعه اى استوار بود از آن خويش به نام شاهى كه ابن بعيث آن را از وجناء بن رواد گرفته بود كه پهناى آن نزديك به دو فرسنگ بود . وى را در ولايت آذربيجان قلعه اى ديگر نيز بود به نام تبريز ، اما شاهى استوارتر بود . ابن بعيث با بابك به صلح بود ، وقتى بابك دسته هاى خويش را مىفرستاد به نزد وى جا مىگرفتند كه ضيافت مىكرد و نكويى مىكرد ، چندان كه با وى انس گرفتند و براى آنها عادت شد .\r\nپس از آن چنان شد كه بابك يكى از ياران خويش را به نام عصمه كه از اسپهبدان وى بود با دسته اى فرستاد كه به نزد ابن بعيث جا گرفت ، ابن بعيث به عادت جارى گوسفند و بايستهء ضيافت براى وى فرستاد و به عصمه پيام داد كه با خواص و سران ياران خويش به نزد وى بالا رود ، كه برفت ، ابن بعيث غذاشان داد و بنوشانيد تا مستشان كرد ، آنگاه به عصمه تاخت و او را به بند كرد و كسانى از ياران وى را كه همراهش بودند بكشت و به دو گفت كه ياران خويش را يكايك به نام بخواند ، مرد را به نام مىخواندند كه بالا مىرفت و مىگفت تا گردنش را بزنند ، تا وقتى كه اين را بدانستند و فرارى شدند .\r\nابن بعيث ، عصمه را به نزد معتصم فرستاد . بعيث پدر محمد ، اوباشى از اوباشان ابى داود بود . معتصم از عصمه دربارهء ولايت بابك پرسش كرد ، كه راههاى آنجا و ترتيب نبرد در آن را با وى بگفت . پس از آن عصمه همچنان تا به روزگار واثق به زندان بود .\r\nوقتى افشين به برزند رسيد قلعه هاى ما بين برزند و اردبيل را مرمت كرد و محمد بن يوسف را در محلى به نام خش جاى داد كه خندقى آنجا بكند . هيثم غنوى\r\n","description":"","footnote":"","page_name":" 5805 ","page_number":292},
  {"content":"\r\nرا نيز كه سردارى از مردم جزيره بود ، در روستايى به نام ارشق نهاد كه قلعه آنجا را مرمت كرد و خندقى اطراف آن بكند . علويه يك چشم را كه از سرداران ابنا بود در قلعه اى مجاور اردبيل نهاد به نام قلعه نهر .\r\nو چنان شد كه رهگذران و كاروانها از اردبيل برون مىشدند و كس با آنها بود كه بدرقه شان [ 1 
  ] مىكرد تا به قلعهء نهر رسند ، آنگاه صاحب قلعه نهر آنها را بدرقه [ 1 
  ] مىكرد تا به نزد هيثم غنوى ، هيثم با كسى كه از ناحيه وى آمده بود برون مىشد تا او را به سالار قلعهء نهر تسليم كند و كسانى را كه از جانب وى اردبيل مىآمدند بدرقه [ 1 
  ] كند ، وقتى هيثم و سالار قلعهء نهر به نيمه راه مىرسيدند ، سالار قلعهء نهر همراهان خويش را به هيثم تسليم مىكرد . هيثم نيز همراهان خويش را به سالار قلعهء نهر تسليم مىكرد و اين با اينان و آن با آنان روان مىشدند ، اگر يكيشان زودتر از يار خويش به محل مىرسيد از آنجا نمىگذشت تا ديگرى بيايد و هر كدام همراهان خويش را به يار خويش دهند كه اين ، سوى اردبيل بدرقه شان [ 1 
  ] كند و آن ، سوى اردوگاه افشين . آنگاه هيثم غنوى همراهان خويش را به طرف ياران ابو سعيد بدرقه مىكرد كه برون شده بودند و در نيمه راه مانده بودند ، ابو سعيد و يارانش همراهان خود را به هيثم تسليم مىكردند ، هيثم نيز همراهان خويش را به ياران ابو سعيد تسليم مىكرد كه ابو سعيد و يارانش با مردم كاروان سوى خش مىرفتند و هيثم و يارانش با كسانى كه در دستشان بودند سوى ارشق مىرفتند تا روز بعد آنجا رسند و آنها را به علويه يك چشم و يارانش تسليم كنند كه آنها را به جايى كه آهنگ آن داشتند برسانند . ابو سعيد و همراهانش سوى خش و سپس سوى اردوگاه افشين مىرفتند كاروانسالار افشين به نزد وى مىآمد و مردم كاروان را از وى مىگرفت و آنها را به اردوگاه افشين مىرسانيد . كار بدين گونه روان بود . وقتى يكى از جاسوسان به نزد ابو سعيد يا يكى از پادگانها راه مىيافت وى را به نزد افشين مىفرستادند ، افشين جاسوسان را نمىكشت و آنها را تازيانه نمىزد بلكه بخشش مىكرد و جايزه\r\n\r\n","description":"","footnote":"\r\n[ 1 
  ] كلمهء متن : از بدرقه فعلى ساخته به صورت يبدرق . ( م )\r\n","page_name":" 5806 ","page_number":293},
  {"content":"\r\nمىداد و از آنها مىپرسيد كه بابك به آنها چه مىداده بود و آن را دو برابر مىكرد و به جاسوس مىگفت : « جاسوس ما باش . » در اين سال نبردى ميان بابك و افشين رخ داد ، در ارشق ، كه در آن نبرد افشين از\r\nياران بابك بسيار كس بكشت ، به قولى بيش از هزار ، بابك سوى موقان گريخت سپس از آنجا سوى شهر خويش رفت كه بذ نام داشت .\r\n\r\nسخن از سبب وقوع نبرد ميان بابك و افشين\r\nگويند : سبب آن بود كه معتصم همراه بغاى بزرگ مالى براى افشين فرستاد ، براى مقررى سپاه و مخارج . بغا با آن مال به اردبيل رسيد و چون در اردبيل فرود آمد ، خبر وى به بابك و يارانش رسيد و آماده شدند كه پيش از آنكه بغا به نزد افشين رسد راه وى را ببرند . صالح جاسوس پيش افشين رفت و به دو خبر داد كه بغاى بزرگ مالى آورده و بابك و يارانش آماده شده‌اند كه راه وى را از آن پيش كه به تو رسد ببرند .\r\nبه قولى صالح به نزد ابو سعيد رفت و ابو سعيد او را به نزد افشين فرستاد ، بابك در چند جا كمين نهاد . افشين به ابو سعيد نوشت كه حيله كند و درستى خبر بابك را بداند . ابو سعيد ناشناس با گروهى از ياران خويش برفت و آتشها و سوختها را در جاهايى كه صالح برايشان وصف كرده بود بديدند . پس افشين به بغا نوشت كه در اردبيل بماند تا راى او به نزدش رسد ، ابو سعيد نيز درستى خبر صالح را به افشين نوشت . افشين به صالح وعدهء خوب داد و با وى نكويى كرد آنگاه افشين به بغا نوشت كه چنان وانمايد كه قصد حركت دارد و مال را بر شتران ببندد و آن را قطار [ 1 
  ] كند و از اردبيل روان شود چنان كه گويى آهنگ بر زند دارد و چون به پادگان نهر رسيد يا در - حدود دو فرسنگ راه سپرد ، قطار را نگهدارد تا آنها كه همراه مالند به طرف برزند\r\n\r\n","description":"","footnote":"\r\n[ 1 
  ] كلمهء متن : يقطرها ، از قطار فعلى ساخته . ( م )\r\n","page_name":" 5807 ","page_number":294},
  {"content":"\r\nعبور كنند و چون كاروان عبور كرد با مال به اردبيل باز گردد .\r\nبغا ، چنان كرد ، كاروان برفت تا بر كنار نهر فرود آمد جاسوسان بابك سوى وى رفتند و به دو خبر دادند كه مال حمل شده و ديده‌اند كه به نهر رسيده . بغا با مال به اردبيل بازگشت ، افشين در روزى كه با بغا وعده كرده بود ، هنگام پسين از برزند بر نشست .\r\nبا غروب آفتاب به خش رسيد و فرود آمد و بيرون خندق ابو سعيد اردو زد ، وقتى صبح شد نهانى بر نشست ، طبلى نزد و پرچمى نيفراشت . بگفت تا پرچمها را بپيچند و كسان را بگفت كه خاموش باشند و شتابان برفت . كاروانى كه آن روز از نهر به جانب هيثم غنوى روان بود ، حركت كرد ، افشين نيز\r\nاز خش به جانب هيثم روان شد كه در راه به دو رسد اما هيثم نمىدانست و با كاروانيانى كه همراه وى بودند حركت كرد و آهنگ نهر داشت .\r\nبابك نيز با سوار و پياده و سپاهيان خويش آرايش گرفت و از راه نهر روان شد ، گمان داشت كه مال به طرف او مىآيد ، سالار نهر كسانى را كه در سمت وى بودند به طرف هيثم بدرقه مىكرد ، سپاه بابك سوى وى مىرفت و ترديد نداشتند كه مال با او است . سالار نهر با آنها نبرد كرد كه وى را بكشتند ، همراهان وى را نيز از سپاهى و رهگذر كشتند و هر چه را با آنها بود از اثاث و غيره گرفتند و بدانستند كه مال از دسترسشان رفته است ، پرچم سالار نهر را گرفتند و لباس مردم نهر و زره ها و نيم نيزه ها و خفتانهايشان را برگرفتند و به تن كردند كه شناخته نشوند تا هيثم غنوى و همراهان وى را نيز بگيرند . در اين وقت از برون شدن افشين خبر نداشتند و بيامدند چنان كه گويى مردم قلعه نهر بودند و در غير محل سالار نهر توقف كردند .\r\nهيثم بيامد و در جاى خويش توقف كرد و از آنچه ديد شگفتى كرد و پسر عموى خويش را فرستاد و گفت : « سوى اين منفور برو و بگو براى چه توقف كرده اى ؟ » پسر عموى هيثم برفت و چون آن قوم را بديد نزديكشان شد و آنها را نشناخت ، سوى هيثم باز گشت و گفت : « من اين قوم را نمىشناسم . »\r\n","description":"","footnote":"","page_name":" 5808 ","page_number":295},
  {"content":"\r\nهيثم به دو گفت : « خدايت زبون كند چه ترسويى ؟ » و پنج سوار از جانب خويش فرستاد كه چون برفتند و نزديك بابك رسيدند ، دو كس از خرميان برون شدند كه پيش روى آنها رفتند و متعرضشان شدند و گفتند كه آنها را شناخته‌اند آن دو سوار به تاخت پيش هيثم باز گشتند و گفتند : « كافر ، علويه و ياران وى را كشته و ( خرميان ) پرچمها و بيرقهاشان را گرفته‌اند . » هيثم براى بازگشت حركت كرد و به نزد قافله اى كه همراه آورده بود رسيد و بگفت تا بتازند و باز گردند كه گرفته نشوند ، وى و يارانش بماندند كه آنها را اندك اندك راه مىبرد و اندكى متوقفشان مىكرد كه خرميان را از كاروان مشغول بدارد و همانند عقبدارشان شد تا وقتى كه كاروان به قلعه اى رسيد كه هيثم در آن مىبود كه قلعه ارشق بود و به ياران خويش گفت : « كى از شما به نزد امير و به نزد ابو سعيد مىرود كه خبرشان دهد و ده هزار درهم از آن وى باشد با يك اسب به جاى اسبش ، كه اگر اسبش تركيد همانند اسب خود را به جاى آن بگيرد . » دو كس از ياران هيثم بر دو اسب خوب به تاخت برفتند ، هيثم وارد قلعه شد ، بابك با همراهان خويش برفت و مقابل قلعه فرود آمد ، كرسىاى براى وى نهادند ، بر بلندىاى رو به روى قلعه نشست\r\nو كس پيش هيثم فرستاد كه قلعه را خالى كن و برو كه من آن را ويران كنم ، اما هيثم نپذيرفت و با وى نبرد كرد ، ششصد پياده و چهار صد سوار در قلعه با هيثم بودند و خندقى استوار داشت ، پس با وى نبرد كرد . بابك با همراهان خويش بنشست و شراب پيش روى خود نهاد كه چنان كه عادت وى بود به وقت درگيرى جنگ بنوشد .\r\nآن دو سوار در كمتر از يك فرسخى ارشق به افشين رسيدند ، هماندم كه آنها را از دور بديد به مقدمه دار خويش گفت : « دو سوار مىبينم كه سخت مىتازند . » آنگاه گفت : « طبل بزنيد و پرچمها را برافرازيد و سوى آن دو سوار بتازيد ، » ياران وى چنين كردند و شتابان برفتند ، به آنها گفت : « به آن دو سوار بانگ بزنيد : آماده‌ايم ، آماده‌ايم . »\r\n","description":"","footnote":"","page_name":" 5809 ","page_number":296},
  {"content":"\r\nكسان به يك حركت مىتاختند و به هم مىخوردند تا به بابك رسيدند كه نشسته بود و فرصت جا به جا شدن و بر نشستن نيافت تا وقتى كه سپاه و كسان به دو رسيدند و جنگ درگير شد ، از پيادگان بابك هيچكس جان به در نبرد ، وى با تنى چند بگريخت و وارد موقان شد و يارانش از او پراكنده شدند . افشين در آنجا بماند و شب را به سر برد ، سپس سوى اردوگاه خويش در برزند بازگشت .\r\nبابك چند روزى در موقان بماند ، آنگاه كس سوى « بذ » فرستاد كه شبانگاه سپاهى بيامد كه پيادگان بودند ، با آنها از موقان حركت كرد تا وارد بذ شد . افشين همچنان در برزند اردو زده بود ، يكى از روزها كاروانى كه از خش سوى برزند مىرفت بر بابك گذشت . يكى از جانب ابو سعيد به نام صالح آب كش [ 1 
  ] همراه كاروان بود .\r\nاسپهبد بابك به طرف وى رفت و كاروان را بگرفت و كاروانيان را بكشت و هر كه را با صالح بود نيز بكشت ، صالح بى پاپوش با كسانى جان برد ، همه كاروانيان كشته شدند و كالايشان به غارت رفت ، به سبب اين كاروان كه از آب كش گرفته شده بود ، در اردوگاه افشين قحط افتاد از آن رو كه كاروان آذوقه مىبرده بود . افشين به فرمانرواى مراغه نوشت و دستور داد كه آذوقه حمل كند و شتاب كند كه كسان به قحطى و گرسنگى افتاده‌اند .\r\nفرماندار مراغه كاروانى بزرگ سوى وى فرستاد كه آذوقه بار داشت و نزديك هزار گاو در آن بود به جز خران و اسبان و غيره ، سپاهى نيز با كاروان بود كه آن را بدرقه مىكرد . سوى آنها نيز يك دسته از سپاه بابك آمد كه سالارشان طرخان بود يا آذين كه كاروان را با هر چه در آن بود تا آخر به غارت دادند . مردم به مضيقه اى سخت دچار شدند . افشين به فرمانرواى سيروان نوشت\r\nكه خوردنى سوى وى حمل كند و او خوردنى بسيار سوى افشين حمل كرد و در آن سال به فرياد كسان رسيد بغا نيز با مال و مردان به نزد وى رسيد .\r\nدر اين سال معتصم سوى قاطول رفت و اين در ذى قعده بود .\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5810 ","page_number":297},
  {"content":"\r\n\r\nسخن از اينكه چرا معتصم سوى قاطول رفت ؟\r\nاز ابو الوزير ، احمد بن خالد ، آورده‌اند كه : معتصم به سال دويست و نوزدهم مرا فرستاد و به من گفت : « اى احمد ، در ناحيهء سامرا محلى را براى من بجوى كه در آن شهرى بنيان كنم كه بيم دارم كه اين حربيان به يك بار بانگ زنند و غلامان مرا بكشند ، مىبايد بالا دست آنها باشم و اگر از آنها بدگمان شدم از خشكى و آب سوى آنها آيم و از ميانشان بردارم . » به من گفت : « يكصد هزار دينار برگير . » گويد : گفتم : « پنجهزار دينار بر مىگيرم ، اگر محتاج بيشتر شدم كس مىفرستم و بيشتر مىگيرم . » گفت : « خوب » و من به محل رفتم و سامرا را از نصرانيان صاحبان دير به پانصد درم خريدم ، محل بستان خاقانى را نيز به پنجهزار درهم خريدم چند محل ديگر را خريدم تا آنچه را مىخواستم كامل كردم ، آنگاه سرازير شدم و چكها [ 1 
  ] را پيش وى بردم كه مصمم شد به سال دويست و بيستم آنجا رود . وقتى برفت و نزديك قاطول رسيد ، در آنجا قبه ها و سرا پرده ها براى او زدند ، كسان نيز خيمه ها زدند ، همچنان پيش مىرفت و قبه ها براى او مىزدند تا به سال صد و بيست و دوم در سامره بنيان نهاد .\r\nمسرور خادم كبير گويد : معتصم از من پرسيد : « وقتى رشيد از اقامت بغداد ملول مىشد كجا گردش مىكرد ؟ » گويد : گفتمش : « در قاطول . » گويد : و چنان بود كه رشيد در آنجا شهرى بنيان نهاده بود كه آثار و حصار\r\n\r\n","description":"","footnote":"\r\n[ 1 
  ] كلمهء متن : صكاك ، جمع صك ، معرب چك كه به معنى حواله است ، ظاهرا در اينجا به معنى قباله زمين آمده . ( م )\r\n","page_name":" 5811 ","page_number":298},
  {"content":"\r\nآن به پا است كه وى نيز همانند معتصم از سپاه بيم داشت ، وقتى مردم شام در شام به پا - خاستند و عصيان آوردند رشيد سوى رقه رفت و آنجا اقامت گرفت و شهر قاطول ناتمام ماند .\r\nوقتى معتصم سوى قاطول مىرفت پسر خويش هارون را در بغداد جانشين كرد .\r\nجعفر بن محمد بن من گفت : سبب رفتن معتصم به قاطول آن بود كه پيوسته غلامان ترك وى را يكى از پى ديگرى در حومه ها كشته مىيافتند ، از آن رو كه غلامان ، عجمانى خشن بودند و در راهها و خيابانهاى بغداد مىتاختند و ابنا آنها را مىگرفتند و از اسبانشان به زير مىكشيدند و بعضيشان را زخمدار مىكردند و بسا مىشد كه يكيشان از زخم تلف مىشدند .\r\nگويد : تركان به نزد معتصم ، از اين ، شكايت بردند و مردمان از آنها آزار مىديدند . مىگفت : معتصم را ديده بود كه به روز عيد قربان يا فطر سواره از نمازگاه باز مىگشت ، وقتى به چهار گوش حرشى رسيد پيرى را ديد كه به طرف او رفت و گفت : « اى ابو اسحاق . » گويد : سپاهيان پيش دويدند كه پير را بزنند ، معتصم به آنها اشاره كرد و آنها را از وى بداشت .\r\nپير به دو گفت : « خدا به سبب همسايگى پاداش خيرت ندهد ، چرا همسايهء ما شدى و اين كافران را آوردى و ميان ما جاى دادى و به سبب آنها كودكان ما را بى - پدر و زنانمان را بىشوهر كردى و مردانمان را به كشتن دادى . » و معتصم اين همه را مىشنيد .\r\nگويد : آنگاه به خانهء خويش رفت و تا سال بعد در چنان روزى او را سواره نديدند . وقتى سال بعد آمد معتصم در چنان روزى برون شد و نماز عيد را با كسان بكرد ، پس از آن به منزل خويش در بغداد نرفت ، بلكه اسب خويش را رو به ناحيهء قاطول\r\n","description":"","footnote":"","page_name":" 5812 ","page_number":299},
  {"content":"\r\nكرد و از بغداد برون شد و به آنجا بازنگشت .\r\nدر اين سال معتصم بر فضل بن مروان خشم آورد و او را به زندان كرد .\r\n\r\nسخن از اينكه چرا معتصم بر فضل ابن مروان خشم آورد و او را به زندان كرد ؟ و سبب پيوستگى وى به معتصم\r\nگويند : فضل بن مروان كه يكى از مردم بردان بود به يكى از عاملان پيوسته بود كه براى وى مىنوشت كه خطى خوش داشت ، آنگاه به نزد دبيرى رفت از آن معتصم به نام يحيى جرمقانى . فضل بن مروان پيش روى او خط مىنوشت و چون جرمقانى بمرد فضل به جايش نشست . براى فضل ، على بن حسان انبارى مىنوشت .\r\nچنين بود تا معتصم به جايى رسيد كه رسيد و فضل دبير وى بود كه با وى به اردوگاه مأمون رفت ، سپس با وى به مصر رفت و اموال مصر را به دست گرفت ، آنگاه فضل پيش از درگذشت مأمون به بغداد آمد كه دستورات معتصم را روان مىكرد و از زبان او هر چه مىخواست مىنوشت تا وقتى كه معتصم با عنوان خليفه بيامد و فضل همه - كارهء ( صاحب ) خلافت شد . همهء ديوانها و گنج مالها زير دست وى بود . وقتى ابو - اسحاق به بغداد آمد بنا كرد به دو دستور مىداد كه نغمه گر و عملهء طرب را عطا دهد اما فضل آن را روان نمىكرد كه بر ابو اسحاق گران شد .\r\nابراهيم بن جهرويه به من گفت كه ابراهيم معروف به هفتى [ 1 
  ] كه دلقك بود معتصم براى وى دستور مالى داد و به فضل بن مروان دستور داد كه آن را به وى بدهد اما فضل آنچه را معتصم دستور داده بود به دو نداد . يك روز كه هفتى به نزد معتصم بود ، از آن پس كه خانهء وى در بغداد بنيان شده بود و براى وى در آن بستانى كرده بودند ، معتصم به پا خاست و در بستان مىرفت كه در آن مىنگريست و اقسام سبزه ها و كشته ها را مىديد ، هفتى نيز با او بود . هفتى از آن پيش كه خلافت به\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5813 ","page_number":300},
  {"content":"\r\nمعتصم رسد با وى همنشين بوده بود و ضمن طيبتها كه با وى مىگفته بود اين بود كه :\r\n« به خدا هرگز به مقصود نمىرسى . » گويد : هفتى مردى ميانه بالا و تنومند بود و معتصم مردى لاغر و سبك اندام ، معتصم در رفتن از هفتى پيشى مىگرفت و چون از او جلوتر مىرفت و هفتى را با خويشتن نمىديد سوى او مىنگريست و مىگفت : « چرا راه نمىآيى ؟ » و او را به شتاب در رفتن مىخواند كه به دو برسد . و چون اين كار و دستور معتصم به هفتى مكرر شد ، هفتى به طيبت به دو گفت : « خدايت قرين صلاح بدارد پنداشتم با خليفه اى همراه مىروم و نمىدانستم با پيكى به راه مىروم ، به خدا هرگز به مقصود نمىرسى » معتصم از گفتهء او بخنديد و گفت : « واى تو مگر مقصودى مانده كه بدان نرسيده باشم ، از پس خلافت نيز چنين مىگويى ؟ » هفتى به دو گفت : « مگر پندارى كه اكنون به مقصود رسيده اى ، از خلافت فقط اسمى از آن تو است ، به خدا دستورت از دو گوشت آن طرفتر نمىرود . خليفه ، فضل ابن مروان است كه دستور مىدهد و دستور وى در دم روان مىشود . » معتصم به دو گفت : « كدام دستور من روان نشده ؟ » هفتى به دو گفت : « از دو ماه پيش براى من فلان و فلان مقدار دستور داده اى اما تا كنون از آنچه دستور داده اى حبه اى به من نداده‌اند . »\r\nگويد : معتصم اين را از فضل بن مروان در دل گرفت تا او را بينداخت .\r\nبه قولى : وقتى نسبت به او متغير شد نخستين چيزى كه در كار وى پديد آورد اين بود كه احمد بن عمار خراسانى را به نظارت مخارج خاص گماشت و نصر بن - منصور را به نظارت خراج و همهء كارها گماشت و بدين گونه ببود . محمد بن - عبد الملك زيات آنچه را پدرش براى مأمون به عهده داشته بود ، انجام مىداد يعنى\r\n","description":"","footnote":"","page_name":" 5814 ","page_number":301},
  {"content":"\r\nسايبانها و سراپرده ها و لوازم جمازگان را تهيه مىكرد و بر آن مىنوشت : « از جمله چيزها كه به دستان محمد بن عبد الملك صورت گرفت » وى وقتى در خانه حضور مىيافت روپوشى سياه مىپوشيد و شمشيرى با حمايل مىآويخت . فضل بن مروان به دو گفت : « تو فقط يك بازرگانى ، ترا با جامهء سياه و شمشير چكار ؟ » محمد اين را ترك كرد و چون ترك كرد ، فضل او را وادار كرد به دليل بن يعقوب نصرانى حساب بدهد . دليل در كار وى نكويى كرد و مايهء زحمت او نشد ، محمد هديه هايى به دو عرضه كرد اما دليل چيزى از او نپذيرفت .\r\nوقتى سال دويست و نوزدهم رسيد ، و به قولى بيستم كه اين به نزد ما نادرست است ، معتصم به آهنگ قاطول برون شد كه و مىخواست در سامرا بنيان كند ، اما طغيان دجله وى را منصرف كرد كه نتوانست رفت ، سوى بغداد بازگشت و به شماسيه رفت ، پس از آن بار ديگر برون شد و چون به قاطول رسيد ، بر فضل بن مروان و مردم خاندان وى خشم آورد ، در ماه صفر ، و دستورشان داد كه آنچه را به دستشان بود صورت دهند ، فضل را كه مورد خشم بود به حساب كشيدند و چون از حساب فراغت يافت ، وى را دربارهء آن به گفتگو نكشيد و بگفت تا وى را بدارند و به خانه اش ببرند كه به بغداد بود ، در خيابان ميدان . ياران وى را نيز بداشت و محمد بن عبد الملك - زيات را به جايش نهاد كه دليل را بداشت و فضل را به دهكده اى در راه موصل به نام سن تبعيد كرد كه همچنان آنجا ببود محمد بن عبد الملك وزير شد و بيشتر بنيانها كه معتصم در سامرا كرد در جانب شرقى و غربى به دست او شد و همچنان در مقام خويش ببود تا متوكل به خلافت رسيد و محمد بن عبد الملك را بكشت .\r\nگويند : وقتى معتصم فضل بن مروان را به وزارت گرفت در دل معتصم جايى يافت كه كس طمع ديدار وى را نداشت چه رسد به اينكه با وى تعرض كند ، يا به امر و نهى و ارادهء وى اعتراض [ 1 
  ] كند . وضع و مقام وى چنين بود تا وقتى كه به اتكاى\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5815 ","page_number":302},
  {"content":"\r\nتقرب و حرمت با بعضى دستورهاى معتصم مخالفت مىكرد و مالهايى را كه براى كارهاى مهم وى مورد نياز بود نمىداد .\r\nاز ابن ابى دواد آورده‌اند كه گويد : در مجلس معتصم حضور مىيافتم . بارها شد كه شنيدم به فضل بن مروان مىگفت : « فلان و به همان مقدار مال به نزد من فرست . » فضل مىگفت : « موجود نيست . » مىگفت : « يك جورى فراهم كن . » مىگفت : « چه جور فراهم كنم ، كى اين مقدار مال به من مىدهد ؟ پيش كى پيدا كنم ؟ » گويد : و اين بر او ناگوار بود كه از چهره اش معلوم مىشد . و چون اين كار از فضل مكرر شد روزى بر نشستم و پيش وى رفتم و در خلوت به او گفتم : « اى ابو - العباس كسان ميان من و تو چيزها آورده‌اند كه من خوش ندارم و تو نيز خوش ندارى .\r\nتو كسى هستى كه اخلاقت [ 1 
  ] را شناخته‌ام كسانى كه ميان من و تو افتاده‌اند نيز آن را شناخته‌اند ، اگر ترا دربارهء حقى تحريك كردند آن را باطل شمار ، به هر حال من از نيكخواهى تو و انجام آنچه حقا نسبت به تو بر من فرض است وانمىمانم ، مىبينمت كه بارها به امير مؤمنان پاسخهاى درشت مىگويى كه او را به خشم مىآورى و دلش را مىآزارى . سلطان اين را از پسر خويش نيز تحمل نمىكند ، به خصوص اگر مكرر شود و غليظ شود .\r\nگفت : « اى ابو عبد الله مثلا چه ؟ » گفتم : « بارها مىشنومش كه به تو مىگويد : « به فلان مقدار مال نياز داريم كه در فلان طريق مصرف [ 2 
  ] كنيم » و تو مىگويى : « كى اين را به من مىدهد ؟ » و اين چيزى است كه خليفگان آن را تحمل نكنند .\r\nگفت : « وقتى چيزى از من مىخواهد كه موجود نيست ، چكنم ؟ »\r\n\r\n","description":"","footnote":"\r\n[ 1 ، 2 
  ] كلمهء متن .\r\n","page_name":" 5816 ","page_number":303},
  {"content":"\r\nگفتم : « چنين كن : بگو : « اى امير مؤمنان در اين كار تدبيرى مىكنم » ، و روزى چند بگذران تا مهيا شود و پاره اى از آنچه را خواسته به نزد وى بفرست و باقى را عقب بينداز . » گفت : « بله ، چنين مىكنم ، و مطابق آنچه مشورت دادى رفتار مىكنم . » گويد : به خدا گويى او را به ندادن ترغيب كرده بودم ، هر وقت معتصم سخنى از آن گونه مىگفت همان گونه جواب مىداد كه او خوش نداشت .\r\nگويد : و چون اين بسيار شد ، روزى به نزد معتصم رفت كه يك دسته نرگس [ 1 
  ] تازه پيش وى بود ، معتصم آن را برگرفت و بجنبانيد و آنگاه گفت : « اى ابو العباس خدايت زنده بدارد . » فضل دستهء نرگس را به دست راست خويش بگرفت\r\nو معتصم با دست چپ انگشتر خويش را از انگشت وى برون كرد و آهسته به دو گفت : « انگشتر مرا بده . » و از دست او گرفت و در دست ابن عبد الملك نهاد .\r\nدر اين سال ، صالح بن عباس سالار حج شد .\r\nآنگاه سال دويست و بيست و يكم در آمد .\r\n\r\nسخن از خبر حادثاتى كه به سال دويست و بيست و يكم بود\r\nاز جمله نبردى بود كه ميان بابك و بغاى بزرگ بود در جانب هشتاد سركه بغا هزيمت شد و اردوگاهش به غارت رفت .\r\nدر همين سال افشين با بابك نبرد كرد و او را هزيمت كرد .\r\n\r\n","description":"","footnote":"\r\n[ 1 
  ] كلمهء متن : نرجس ، معرب نرگس\r\n","page_name":" 5817 ","page_number":304},
  {"content":"\r\n\r\nسخن از خبر اين نبرد و چگونگى آن\r\nگويند : بغاى كبير با مالى كه ياد آن گذشت و مردانى كه معتصم همراه وى براى افشين فرستاده بود ، به نزد افشين رسيد ، مال براى مقررى سپاه و مخارج افشين بود ، افشين ياران خويش را مقررى داد و از پس نيروز [ 1 
  ] آماده شد و بغاى كبير را با سپاهى فرستاد كه هشتاد سر را دور بزند و در خندق محمد بن حميد جاى گيرد و آن را حفر كند و استوار كند و در آن بماند .\r\nبغا ، سوى خندق محمد رفت و در آن جاى گرفت ، افشين از برزند حركت كرد ، ابو سعيد نيز به آهنگ بابك از خش حركت كرد ، در محلى به نام دروذ به هم رسيدند . افشين در آنجا خندقى بكند و به دور آن ديوارى ساخت و او با ابو سعيد و همه داوطلبانى كه سوى وى آمده بودند در خندق جاى گرفت كه ميان وى و بذ شش ميل فاصله بود .\r\nپس از آن بغا آماده شد و توشه برگرفت ، و بىآنكه افشين نوشته باشد يا دستورى داده باشد ، هشتاد سر را دور زد و وارد دهكده بذ شد و در ميان آن جاى گرفت و يك روز آنجا بماند آنگاه هزار كس را با علوفه اى كه داشت روانه كرد . يكى از سپاههاى بابك برفت و علوفه را به غارت داد و همه كسانى را كه با آن به نبرد برخاستند بكشت و هر كه را به دست آورد اسير كرد . بعضى اسيران را بگرفت\r\nو دو كس از آنها را به جانب افشين فرستاد ، به آنها گفت : « پيش افشين رويد و آنچه را بر سر يارتان آمده با وى بگوييد . » آن دو كس نزديك افشين رسيدند ، سالار كوهبانان [ 2 
  ] آنها را بديد و پرچم را\r\n\r\n","description":"","footnote":"\r\n[ 1 
  ] كلمهء متن .\r\n[ 2 
  ] كلمهء متن : كوهبانيه .\r\n","page_name":" 5818 ","page_number":305},
  {"content":"\r\nبجنبانيد . مردم اردوگاه بانگ بر آوردند : « سلاح ، سلاح . » و بر نشستند و آهنگ بذ كردند . اما آن دو كس كه برهنه بودند ، به آنها رسيدند . مقدمه دار آنها را بگرفت و پيش افشين برد كه قضيهء خويش را با وى بگفتند گفت : « بى آنكه دستورى داده باشم دست به كارى زد . » بغا همانند هزيمت شده سوى خندق محمد بن حميد بازگشت و به افشين نوشت و اين را به دو خبر داد و كمك خواست و خبر داد كه سپاه در هم شكسته . افشين برادر خويش فضل پسر كاووس و احمد بن خليل و احمد بن جوشن و جناح يك چشم سكزى و سالار نگهبانان حسن بن سهل و يكى از دو برادر خويشاوند فضل بن سهل را سوى او فرستاد كه هشتاد سر را دور زدند و مردم و اردوگاه از آمدنشان خرسند شدند . آنگاه افشين به بغا نوشت و خبر داد كه در روزى كه نام برده بود سوى بابك هجوم مىبرد و به او دستور داده بود كه در همان روز به بابك هجوم برد كه از هر دو سوى با وى نبرد كرده باشند .\r\nافشين در آن روز به آهنگ بابك از دروذ در آمد . بغا نيز از خندق محمد ابن حميد در آمد و به طرف هشتاد سر بالا رفت و بر بلندىاى [ 1 
  ] پهلوى گور محمد بن - حميد اردو زد . بادى سرد وزيدن گرفت و بارانى سخت باريد و كسان از شدت سرما و شدت باد ، صبر كردن نتوانستند و بغا به اردوگاه خويش بازگشت .\r\nافشين روز بعد به وقتى كه بغا به اردوگاه خويش بازگشته بود با خرميان نبرد كرد و بابك را هزيمت كرد و اردوگاه وى را بگرفت ، با خيمهء بابك و زنى كه همراه وى در اردوگاه بوده بود و در اردوگاه بابك جاى گرفت . بغا روز بعد آماده شد و به طرف هشتاد سر بالا رفت و ديد كه سپاهى كه در هشتاد سر مقابل وى بوده بود سوى بابك بازگشته ، بغا به محل آن رفت و مقدارى خرده ريز و قماش به دست وى افتاد . آنگاه از هشتاد سر به آهنگ بذ سرازير شد به مردى و غلامى رسيد كه خفته\r\n\r\n","description":"","footnote":"\r\n[ 1 
  ] كلمهء متن « دعوه » كه باحتمال قوى تحريف « ربوه » است . ( م )\r\n","page_name":" 5819 ","page_number":306},
  {"content":"\r\nبودند داود سياه كه بر مقدمهء وى بود آنها را بگرفت و از ايشان پرسش كرد ، گفتند :\r\n« در آن شب كه بابك هزيمت شده بود فرستادهء وى بيامد و به آنها دستور داد در بذ پيش وى روند . » آن مرد و غلام مست بوده بودند و خوابشان برده بود [ 1 
  ] . » و خبرى جز اين نمىدانستند و اين به هنگام نماز پسين بود ، بغا به داود سياه پيغام داد : « در محلى هستيم كه آن را مىشناسيم يعنى همانجا كه بار اول در آن بوده‌ايم ، اكنون وقت شب است و پيادگان خسته‌اند ، كوهى محفوظ بجوى كه گنجايش اردوى ما را داشته باشد كه امشبمان را در آن اردو زنيم » ، داود سياه به جستجو بر آمد ، بر يكى از كوهها بالا رفت و قلهء آن را بجست و از بالا نگريست . پرچمهاى افشين و اردوگاه وى را بديد كه همانند خيال [ 2 
  ] مىنمود ، گفت : « اينجا محل ماست تا صبحگاهان و صبحدم سوى كافر سرازير مىشويم . انشاء الله . » اما در آن شب ابر و سرما و باران و برف بسيار آمد و چون صبح شد از شدت سرما و بسيارى برف هيچكس توان نداشت كه از كوه فرود آيد و آب بر گيرد يا اسب خويش را آب دهد . از شدت تاريكى و ابر گفتى در شب بودند . و چون روز سوم شد كسان به بغا گفتند : « توشه اى كه همراه داشتيم تمام شد و باران به زحمتمان افكند ، به هر حال فرود آى كه يا بازگرديم يا سوى اين كافر رويم . » به روزهاى ابرى بابك بر افشين شبيخون برده بود و اردوى او را در هم ريخته بود و افشين از مقابل وى به اردوگاه خويش باز گشته بود .\r\nبغا طبل زد و به آهنگ بذ سرازير شد وقتى به دل دره رسيد آسمان را ديد كه صاف بود و دنيا خوش بود ، بجز سر كوهى كه بر آن بوده بود . پس بغا ياران خويش را به ترتيب پهلوى راست و چپ و مقدمه دار بياراست و به آهنگ بذ پيش رفت و ترديد نداشت كه افشين در محل اردوگاه خويش است . برفت تا پهلوى\r\n\r\n","description":"","footnote":"\r\n[ 1 
  ] تعبير متن : ذهب بهما النوم .\r\n[ 2 
  ] كلمهء متن .\r\n","page_name":" 5820 ","page_number":307},
  {"content":"\r\nكوه بذ رسيد و ميان وى و مشرف شدن بر خانه هاى بذ بيش از بالا رفتن نيم ميل نمانده بود .\r\nبر مقدمهء بغا جمعى بودند كه غلام ابن بعيث از آن جمله بود و در بذ خويشاوندى داشت ، پيشتازان بابك به آنها رسيدند و يكيشان غلام را بشناخت و به دو گفت : « فلان ؟ » گفت : « كى هستى ؟ » كسى كه از مردم خاندان وى همراه بود نام خويش را بگفت و گفت : « پيش بيا تا با تو سخن كنم . » غلام نزديك وى رفت كه به دو گفت : « بر گرد و به هر كه توجه دارى بگو باز - گردد كه ما به افشين شبيخون زديم و او سوى خندق خويش هزيمت شد ، ما براى مقابلهء شما دو سپاه آماده كرده‌ايم ، با شتاب باز گرد ، شايد جان ببرى . » غلام بازگشت و اين را به ابن بعيث خبر داد و نام آن مرد را با وى بگفت كه ابن بعيث وى را بشناخت . ابن بعيث اين را به بغا خبر داد . بغا توقف كرد و با ياران خويش مشورت كرد .\r\nبعضيشان گفتند : « اين نادرست است ،\r\nاين خدعه است ، چنين چيزى نيست . » يكى از كوهبانها [ 1 
  ] گفت : « اين قلهء كوهى است كه من آن را مىشناسم هر كه بر قلهء كوه رود ، اردوى افشين را ببيند . » بغا و فضل بن كاوس و جمعى از آنها كه نيرويى داشتند بالا رفتند و از بالا به آن محل نگريستند ، اردوى افشين را نديدند و يقين كردند كه رفته است . پس مشورت كردند و چنان ديدند كه كسان در آغاز روز و از آن پيش كه شب در آيد باز گردند .\r\nبغا به داود سياه دستور بازگشت داد . داود پيش افتاد و با شتاب برفت . از بيم تنگه ها و گردنه ها از راهى كه از آنجا به هشتاد سر وارد شده بود نرفت و راهى را\r\n\r\n","description":"","footnote":"\r\n[ 1 
  ] كلمهء متن : كوهبانيين\r\n","page_name":" 5821 ","page_number":308},
  {"content":"\r\nپيش گرفت كه نخستين بار از آنجا وارد شده بود و هشتاد سر را دور مىزد و در آن جز به يك جا تنگه اى نبود . كسان را ببرد ، پيادگان را نيز روانه كرد كه دستخوش وحشت و ترسى سخت شده بودند و نيزه ها و سلاحهاى خويش را در راه مىانداختند .\r\nبغا و فضل بن كاوس و جمع سرداران با دنباله داران مىرفتند . پيشتازان بابك نمودار شدند ، همين كه اينان از كوهى فرود مىشدند پيشتازان بابك بر آن بالا مىرفتند يك بار بر آنها نمودار مىشدند و يك بار از آنها نهان مىشدند و بدين گونه تعقيبشان مىكردند ، تعدادشان ده سوار بود .\r\nوقتى ما بين نماز ظهر و پسينگاه شد ، بغا پياده شد كه وضو كند و نماز كند ، پيشتازان بابك به آنها نزديك شدند و نمايان شدند . بغا نماز بكرد و مقابلشان بايستاد و چون وى را بديدند ، ايستادند ، بغا بر سپاه خويش بيمناك شد كه پيشتازان از يكسو با وى در آويزند و در يكى از كوهها و تنگه ها گروهى ديگر بر آنها دور بزنند . با كسانى كه به نزد وى بودند مشورت كرد و گفت : « بيم دارم كه اينان را براى مشغول كردن ما نهاده باشند كه ما را از رفتن بدارند و يارانشان پيش روند كه تنگه ها را بر ياران ما ببندند . » فضل بن كاوس به دو گفت : « اينان مردان روز نيستند ، بلكه مردان شبند . از شب بر ياران ما بيمناك بايد بود . كس پيش داود سياه فرست كه در رفتن شتاب كند و اگر هم نيمه شب شد فرود نيايد تا از اين تنگه عبور كند و ما اينجا توقف مىكنيم كه اينان تا وقتى ما را مقابل خويش مىبينند نمىروند ، با آنها وقت مىگذرانيم و كمك كمك عقبشان مىزنيم تا تاريكى بيايد وقتى تاريكى آمد محل ما را ندانند ، ياران ما نيز ره مىسپرند و دسته دسته برون مىشوند اگر تنگه را به روى ما بستند از راه هشتاد سر يا راهى ديگر نجات مىيابيم . »\r\nديگرى به بغا مشورت داد و گفت : « سپاه پراكنده شده و اول و آخر آن بهم پيوسته نيست . كسان سلاح خويش را افكنده‌اند . مال و سلاح بر استران است\r\n","description":"","footnote":"","page_name":" 5822 ","page_number":309},
  {"content":"\r\nو كس با آن نيست . بيم هست كه كسى سوى آن رود و مال و اسير بگيرد . » ابن جويدان با آنها به اسارت بود كه مىخواستند وى را با دبيرى از آن عبد الرحمان بن حبيب كه بابك اسيرش كرده بود ، مبادله كنند .\r\nوقتى با بغا از مال و سلاح و اسير سخن آوردند مصمم شد با مردم ، اردو بزند ، كس پيش داود سياه فرستاد كه هر كجا كوهى محفوظ ديدى بر آن اردو بزن .\r\nداود به طرف كوهى مورب [ 1 
  ] رفت كه از بسيارى شيب كسان را جاى نشستن بر آن نبود و بر آن اردو زد . بر كنار كوه جايى كه همانند ديوار بود و در آنجا راه نبود براى بغا خيمه اى به پا كردند . بغا بيامد و پياده شد كسان را نيز پياده كرد ، كسان خسته و وامانده بودند و توشه هايشان تمام شده بود ، به حال آرايش ماندند و از جانب پايين كشيك مىدادند . دشمن از طرف ديگر سوى آنها آمد ، در كوه آويختند تا به خيمهء بغا رسيدند و آن را در هم كوفتند و به اردوگاه شبيخون زدند ، بغا پياده برفت تا نجات يافت . فضل بن كاوس زخمدار شد . جناح سكرى كشته شد ، ابن جوشن نيز كشته شد . يكى از دو برادر خويشاوند فضل بن سهل نيز كشته شد . بغا پياده از اردوگاه برون شد اسبى بيافت و بر آن بنشست و بر ابن بعيث گذشت كه او را بر هشتاد سر بالا برد و به طرف اردوگاه محمد بن حميد فرود آورد كه در دل شب آنجا رسيد .\r\nخرميان مال و اردوگاه و سلاح و ابن جويدان اسير را گرفتند و كسان را تعاقب كردند . كسان پراكنده و فرارى گذشتند تا به نزد بغا رسيدند كه در خندق محمد بن - حميد بود . بغا پانزده روز در خندق محمد بن حميد بماند تا نامهء افشين به نزد وى آمد كه دستور مىداد سوى مراغه باز گردد . فضل بن كاوس با همه كسانى كه از اردوگاه افشين با وى آمده بودند سوى افشين بازگشت . افشين در آن سال مردم را در قشلاقهايشان پراكنده كرد تا وقتى كه بهار سال بعد بيامد .\r\nدر اين سال يكى از سرداران بابك به نام طرخان كشته شد .\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5823 ","page_number":310},
  {"content":"\r\n\r\nسخن از سبب كشته شدن طرخان ، سردار بابك\r\nگويند كه اين طرخان بنزد بابك منزلتى بزرگ داشت و يكى از سرداران وى بود ، وقتى زمستان اين سال بيامد از بابك اجازه خواست در دهكده اى از آن خويش به ناحيهء مراغه قشلاق كند ، افشين مراقب وى بود و مىخواست بر او دست يابد به سبب مقامى كه به نزد بابك داشت .\r\nبابك اجازه داد ، طرخان به دهكدهء خويش رفت بر كنار هشتاد سر كه قشلاق كند . افشين به ترك وابسته اسحاق بن ابراهيم كه در مراغه بود نوشت و دستورش داد كه شبانه سوى آن دهكده رود - و وصف آن را بگفت - و طرخان را بكشد يا وى را اسير بگيرد و بفرستد .\r\nترك شبانه سوى طرخان رفت و در دل شب به نزد وى رسيد ، طرخان را بكشت و سرش را بنزد افشين فرستاد .\r\nدر اين سال صول ارتكين و مردم ولايت وى بيامدند ، با بندها كه بندهايشان برداشته شد و نزديك دويست كس از آنها را بر اسبها نشانيدند .\r\nدر اين سال افشين بر رجاء حضارى خشم آورد و او را با بند فرستاد .\r\nدر اين سال محمد بن داود سالار حج شد ، وى ولايتدار مكه بود .\r\nآنگاه سال دويست و بيست و دوم در آمد .\r\n\r\nسخن از خبر حادثاتى كه به سال دويست و بيست و دوم بود\r\nاز جمله آن بود كه معتصم ، جعفر بن دينار خياط را سوى افشين فرستاد به كمك وى ، پس از آن ايتاخ را از پى جعفر روانه كرد و با وى سى هزار هزار دينار فرستاد براى مقررى سپاه و مخارج .\r\n","description":"","footnote":"","page_name":" 5824 ","page_number":311},
  {"content":"\r\nدر اين سال ميان ياران افشين و يكى از سرداران بابك به نام آذين نبردى بود .\r\n\r\nسخن از خبر نبرد ياران افشين با آذين سردار بابك و سبب آن\r\nگويند وقتى زمستان سال دويست و بيست و يكم به سر رفت و بهار آمد و سال دويست و بيست و دوم در آمد و معتصم براى افشين كمك و مال فرستاد كه اين همه به وقتى كه در برزند بود به نزد وى رسيد ، ايتاخ مال و مردانى را كه با وى بودند به افشين داد و بازگشت ، اما جعفر خياط مدتى با افشين بماند . آنگاه افشين به وقتى كه ميسر بود برفت و به محلى رسيد به نام كلان رود و در آنجا خندقى بكند و به ابو سعيد نوشت كه از برزند از جانب روستاى كلان رود مقابل وى رفت كه ميانشان سه ميل فاصله بود و در آنجا در خندقى اردوگاه به پا كرد و پنج روز در كلان رود بماند .\r\nيكى آمد و به دو خبر داد كه يكى از سرداران بابك به نام آذين مقابل افشين اردو زده و خانواده خويش را به كوهى فرستاده مشرف به روذ الروذ و گفته از يهودان ، يعنى مسلمانان ، حصارى نمىشوم ، و خانواده خويش را وارد قلعه اى نمىكنم . بابك به دو گفته بود : « خانواده خويش را وارد قلعه كن . » و او گفته بود : « من از يهودان حصارى شوم ! به خدا هرگز آنها را وارد قلعه اى نمىكنم . » و آنها را به اين كوه انتقال داده بود .\r\nافشين ظفر بن علاء سعدى را روانه كرد ، حسين بن خالد مداينى را نيز كه از سرداران ابو سعيد بود ، با جمعى از سواران و كوهبانان همراه وى كرد\r\nكه شبانه از كلان روذ برفتند تا به تنگه اى سرازير شدند كه يك سوار از آن به زحمت مىگذشت .\r\nبيشتر كسان اسبان خويش را مىكشيدند و يكى از پى ديگرى مىرفت . به آنها دستور داد كه پيش از سپيده دم كنار روذ الروذ باشند و كوهبانان پياده بروند - كه\r\n","description":"","footnote":"","page_name":" 5825 ","page_number":312},
  {"content":"\r\nحركت سوار در آنجا ميسر نبود - و بالاى كوه روند . پيش از سحر كنار روذ الروذ رسيدند آنگاه به هر سوارى كه در آن نزديكى بود دستور داد كه پياده شود و لباس خويش را در آرد . بيشتر سواران پياده شدند و گذشتند ، كوهبانان نيز همگى گذشتند و بالاى كوه رفتند و خانواده آذين و يكى از فرزندان وى را بگرفتند و آنها را بياوردند .\r\nآذين خبر يافت كه خانواده اوى را گرفته‌اند . افشين وقتى اين پيادگان را فرستاد كه وارد تنگه شدند ، بيم داشت كه تنگه را بر آنها ببندند و به كوهبانان گفت كه پرچمهايى همراه داشته باشند و بر قلهء كوههاى بلند باشند ، در محلهايى كه از آنجا بر ظفر بن علاء و ياران وى مشرف باشند و اگر كسى را ديدند كه از او بيمناك شدند پرچمها را بجنبانند .\r\nكوهبانان شب را بر قلهء كوهها بودند ، وقتى ابن علاء و حسين بن خالد با كسانى كه از خانوادهء آذين گرفته بودند بازگشتند و در راه بودند و هنوز به تنگه نرسيده بودند ، پيادگان آذين به طرف آنها سرازير شدند و پيش از آن كه وارد تنگه شوند با آنها به نبرد پرداختند كه كسانى از ميانه كشته شدند و يكى از زنان را پس - گرفتند و كوهبانانى كه افشين مرتبشان [ 1 
  ] كرده بود آنها را بديدند .\r\nو چنان بود ، آذين دو سپاه فرستاده بود ، سپاهى كه با آنها نبرد كند و سپاهى كه تنگه را بر آنها ببندد . وقتى پرچمها به جنبش آمد افشين مظفر بن كيدر را با يك دسته سوار از ياران خويش فرستاد كه تازان برفت ، ابو سعيد را نيز از پى مظفر فرستاد ، بخاراخذاه را نيز از پى آنها فرستاد كه آنجا رسيدند و چون پيادگان آذين كه بر تنگه بودند آنها را بديدند از تنگه سرازير شدند و به ياران خويش پيوستند و ظفر بن علاء و حسين ابن خالد و كسانى از يارانشان كه همراهشان بودند نجات يافتند و جز آنها كه در نبرد نخستين كشته شده بودند كس از آنها كشته نشد و همگى سوى اردوگاه افشين آمدند\r\n\r\n","description":"","footnote":"\r\n[ 1 
  ] كلمهء متن : رتبهم\r\n","page_name":" 5826 ","page_number":313},
  {"content":"\r\nو يكى از زنانى را كه گرفته بودند همراه داشتند .\r\nدر اين سال بذ ، شهر بابك گشوده شد و مسلمانان وارد آن شدند و شهر را به غارت دادند و اين به روز جمعه بود ده روز مانده از ماه رمضان همين سال .\r\n\r\nسخن از كار بذ ، شهر بابك و اينكه چگونه گشوده شده و سبب آن چه بود ؟\r\nگويند : وقتى افشين مصمم شد نزديك بذ شود و از كلان روذ برود ، به خلاف پيشرفتهاى پيشين كمك كمك به طرف منزلگاهى كه در آن جاى مىخواست گرفت پيش مىرفت . چهار ميل مىرفت و بر محلى كنار تنگه اى كه به طرف روذ الروذ سرازير مىشد اردو مىزد ، خندق نمىزد ، اما ميان خارهاى آهنين اردوگاه مىكرد . معتصم به او نوشته بود و دستور داده بود كه كسان را نوبتى كند همچنانكه سپاه جا به جا مىشود ، هنگام شب يك دسته بر پشت اسبان بمانند ، بعضى از قوم در اردوگاه باشند و بعضى بر پشت اسبان خويش باشند به فاصلهء يك ميل به ترتيبى كه سپاه جا به جا مىشود ، به شب و روز ، مبادا شبيخون زنند و اگر حادثه اى بود آماده ، باشند و پيادگان در اردوگاه باشند .\r\nكسان از خستگى بناليدند و گفتند : « تا چند اينجا در تنگنا بنشينيم ، در صحرا نشسته‌ايم و ميان ما و دشمن چهار فرسنگ است و چنان عمل مىكنيم كه گويى دشمن مقابل ماست ، از كسان و جاسوسانى كه ميان ما مىگذرند شرم داريم ، ميان ما و دشمن چهار فرسنگ است و ما از وحشت مرده‌ايم ، ما را پيش ببر كه يا به سودمان باشد يا به ضررمان . » گفت : « به خدا من مىدانم كه آنچه مىگوييد حق است ولى امير مؤمنان مرا چنين دستور داده و از آن چاره اى ندارم . » اما چيزى نگذشت كه نامهء معتصم به نزد وى آمد كه دستورش مىداد كه ترتيب نوبت شب را به همان صورت كه بود رعايت كند ، چند روز بدين گونه ببود آنگاه با\r\n","description":"","footnote":"","page_name":" 5827 ","page_number":314},
  {"content":"\r\nخاصان خويش سرازير شد تا به روذ الروذ رسيد و پيش رفت تا به جايى رسيد مشرف بر محل مرتفعى كه بابك به سال پيش روى آن با وى نبرد كرده بود مشرف بود و چون بر آن نگريست دسته اى از سواران خرمى را آنجا بديد اما با وى نبرد نكردند وى نيز با آنها نبرد نكرد . يكى از كافران گفت : « چرا مىآييد و مىايستيد مگر شرم نداريد ؟ » افشين دستور داد كه سوى آنها نروند و كس نزديك آنها نشود و همچنان تا نزديك نيمروز مقابل آنها ببود ، آنگاه به اردوگاه خويش بازگشت و دو روز آنجا ببود ، آنگاه بار ديگر سرازير شد و پيشتر از آن رفت كه بار اول رفته بود . آنگاه به ابو سعيد دستور داد كه برود و به همان مدت كه بار اول مقابل آنها توقف كرده بود توقف كند ، كلغريان را كه فعلگان بودند با خويشتن برداشت ، مشكهاى آب و كيك [ 1 
  ] به همراه خويش برداشتند و چون به روذ الروذ رسيدند ابو سعيد را فرستاد و دستور داد باز همانند روز اول مقابل آنها توقف كند . فعلگان را گفت كه سنگ حمل كنند و راههايى را كه به طرف آن سه كوه مىرفت استوار كنند ، تا آنجا كه همانند قلعه ها شد . آنگاه دستور داد تا بر هر يك از راهها ، پشت آن سنگها تا محل بالا رفتن ، خندقى بكنند و براى رفتن سوى آن كوهها بجز يك راه نگذاشت . آنگاه ابو سعيد را دستور داد كه باز گردد و او باز گشت ، افشين نيز سوى اردوگاه خويش بازگشت .\r\nراوى گويد : وقتى روز دوم ماه رسيد و قصر استوار شد به هر يك از پيادگان كيكى داد با مقدارى سويق ، و سواران را توشه و جو داد و كسانى را به اردوگاه خويش گماشت كه آن را حفظ كنند . آنگاه سرازير شدند . پيادگان را گفت بر سر قلعه ها بالا روند و آب و هر چه مورد نيازشان هست ، همراه ببرند كه چنين كردند .\r\nوى به يك سوار دو زد و ابو سعيد را فرستاد كه در مقابل قوم توقف كند به همان صورت كه توقف مىكرده بود . كسان را گفت با سلاح بمانند . سواران را نيز گفت كه زين اسبان را برنگيرند . آنگاه جاى خندق را خط كشيد و فعلگان را گفت در آن كار كنند و كس گماشت كه به شتابشان وادارد . وى و سواران پياده شدند وزير\r\n\r\n","description":"","footnote":"\r\n[ 1 
  ] كلمهء متن كمك ، معرب كاك پارسى نان روغنى و شيرين بتقريب همانند آنچه اكنون كيك گويند . ( م )\r\n","page_name":" 5828 ","page_number":315},
  {"content":"\r\nدرخت در سايه توقف كردند و به تيمار اسبان خويش پرداختند . وقتى نماز پسينگاه را بكرد فعلگان را گفت كه همراه پيادگان به قله كوههايى كه آنجا را استوار كرده بود بالا روند . پيادگان را گفت\r\nكه به كشيك باشند و نخوابند اما فعلگان را بگذارند كه بالاى كوهها بخوابند . به هنگام زرد شدن خورشيد سواران را گفت كه بر نشينند و آنها را دسته ها كرد و در مقابل حريفان نهاد . فاصلهء هر دسته سوار و دستهء سوار ديگر يك تير رس بود به همه دسته ها دستور داد كه هيچكدامتان متوجه ديگرى نباشد كه به حفظ وى پردازد ، اگر صدايى شنيديد كسى از شما متوجه كس ديگر نشود هر دسته به خويشتن پردازد كه كس را با صدا نمىگيرند .\r\nگويد : دسته هاى سوار تا صبحگاه بر پشت اسبان بودند . پيادگان نيز بر قلهء كوهها بودند و كشيك مىدادند . به پيادگان دستور داده بود كه اگر هنگام شب متوجه كسى شدند اعتنا نكنند و هر گروه از آنها در جاهاى خويش بمانند و كوهشان را و خندقشان را حفظ كنند و كسى به كسى ننگرد .\r\nبدين گونه ببود تا صبحگاه ، آنگاه به آن كس كه هنگام شب عهده دار سواران و پيادگان بود دستور داد كه وضع آنها را بنگرد . ده روز در كار كندن خندق بودند و چون روز دهم بيامد آن را ميان كسان تقسيم كرد و سرداران را بگفت كه به تدريج از پى بنه هاى خودشان و بندهاى يارانشان بفرستند .\r\nفرستادهء بابك پيش وى آمد و كمبزه و خربزه و خيار [ 1 
  ] همراه داشت گفت كه وى و يارانش در اين روزها به زحمت بوده‌اند كه او و يارانش فقط كيك و سويق مىخورده‌اند و بابك خواسته كه وى را با اين چيزها خوش كند .\r\nافشين به فرستاده گفت : « مىدانم برادر من از اين كار چه منظور داشت ، مىخواست اردوگاه را ببيند ، من شايسته ترين كسم كه نيكى او را بپذيرم و او را به منظورش برسانم ، راست گفته ما به زحمتيم . » و نيز به فرستاده گفت : « اما تو بايد بالا روى تا اردوگاه ما را ببينى كه آنچه را اينجا بود ديده اى و آنچه را كه آن سوى باشد نيز ببينى . »\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5829 ","page_number":316},
  {"content":"\r\nپس بگفت تا او را بر اسبى بنشانند و بالا ببرند تا خندق را ببيند ، خندق كلان - روذ . و خندق برزند را نيز ببيند ، خندقهاى سه گانه را بنگرد و در آن تأمل كند و چيزى از آن بر وى نهان نماند و به يار خويش خبر دهد .\r\nبا فرستاده چنان كردند تا به برزند رسيد ، سپس او را به نزد خويش پس آورد و رها كرد و به دو گفت : « برو و او را از من سلام گوى . » وى از آن جمله خرميان بود كه متعرض آذوقه آوران اردوگاه مىشدند و اين كار را يك بار يا دو بار كرده بود .\r\nپس از آن خرميان به سه دسته سوار آمدند تا نزديك ديوار خندق افشين رسيدند و بانگ مىزدند . افشين به كسان گفت كه هيچيك از آنها چيزى نگويد ، دو شب يا سه شب چنين كردند و اسبان خويش را پشت ديوار مىتاختند . بارها چنين كردند و چون به اين كار عادت كردند افشين چهار دسته سوار و پياده براى مقابلهء آنها آماده كرد كه در دره ها كمين كردند . بر حريفان خبر گيران نهاد ، و چون در وقتى كه هر بار سرازير مىشده بودند ، سرازير شدند و به عادت خويش بانگ زدند و سر و صدا كردند سواران و پيادگانى كه مرتب شده بودند به آنها هجوم بردند و راهشان را گرفتند .\r\nافشين در دل شب دو دسته پياده سوى آنها فرستاد و چون متوجه شدند كه گردنه را برويشان بسته‌اند در چند راه پراكنده شدند و بالاى كوهها رفتند و عبور كردند و ديگر آن كارى را كه مىكرده بودند تكرار نكردند . هنگام نماز صبح كسان از تعاقب به خندق روذ الروذ باز آمدند كه به هيچكس از خرميان نرسيده بودند .\r\nپس از آن افشين هر هفته نيمه شب طبل مىزد و با شمع و مشعلها به در خندق مىرفت هر يك از سپاهيان دستهء خويش را شناخته بودند كه به جاهاى خويش مىايستادند .\r\nافشين پرچمهاى سياه بزرگ بر مىداشت ، دوازده پرچم بود كه بر استران مىبرد و بر اسبان نمىنهاد كه از بردن آن لنگ نشود راست بود و يا به چب آن را بر دوازده استر مىبرد . طبلهاى بزرگ وى بيست و يك بود ، پرچمهاى كوچك نزديك پانصد پرچم\r\n","description":"","footnote":"","page_name":" 5830 ","page_number":317},
  {"content":"\r\nبود . ياران وى هر گروه مطابق ترتيب خويش از ربع شب به بعد مىايستادند و چون سپيده مىدميد افشين از خيمه گاه خويش بر مىنشست ، اذان گوى ، پيش روى وى اذان مىگفت و او در تاريكى نماز مىكرد ، آنگاه كسان نماز مىكردند سپس دستور مىداد طبلها را بزنند و پيشروى آغاز مىكرد . نشان حركت و توقف وى ، صدا و خاموشى طبلها بود كه مردم بسيار بودند . مسيرشان در كوهها و تنگه ها به ترتيب صفهاشان بود چون به كوهى مىرسيدند بر آن مىرفتند و چون به دره اى مىرسيدند در آن مىرفتند ، مگر آنكه كوهى بلند بود كه بر شدن و فرود آمدن از آن ميسرشان نبود كه وقتى به آن كوه مىرسيدند به سپاهها مىپيوستد و به محل صف بندى و جاهاى خويش باز مىگشتند .\r\nنشان حركت ، زدن طبلها بود ، وقتى مىخواست توقف كند از زدن طبلها خوددارى مىكرد و مردم همگى در هر طرف ، بر كوهى يا به دره اى يا هر جا بودند ، توقف مىكردند . اندك اندك مىرفت . وقتى كوهبانى يا خبرى مىرسيد اندكى توقف مىكرد .\r\nاين شش ميل را كه ميان روذ الروذ و بذ بود از دميدن سپيده تا نيمروز تمام ، مىپيمود . وقتى مىخواست بر آن بلندى كه به سال پيش نبرد بر آن بوده بود بالا رود بخاراخذاه را با يك هزار سوار و ششصد پياده بر گردنه مىنهاد كه راه وى را محفوظ دارند و كسى از خرميان در نيايد و راه او را نگيرد .\r\nوقتى بابك متوجه مىشد كه سپاه سوى وى مىآيد ، سپاهى از پيادگان را به دره اى مىفرستاد ، زيرا آن گردنه كه بخاراخذاه بر آن بود و براى مقابله با كسى كه بخواهد راه را ببندد كمين مىكردند . افشين بخاراخذاه را به جاى مىنهاد كه آن گردنه را كه بابك سپاه خويش را سوى آن مىفرستاد كه به روى افشين ببندد ، حفظ كند و تا وقتى كه افشين در داخل بذ بر آن بلندى بود بخاراخذاه پيوسته بر گردنه ايستاده بود . افشين به بخاراخذاه دستور مىداد كه بر دره اى خندق مانند كه ميان وى و بذ بود بايستد ، به ابو سعيد محمد بن يوسف نيز دستور مىداد كه با يك دسته از ياران خويش\r\n","description":"","footnote":"","page_name":" 5831 ","page_number":318},
  {"content":"\r\nبايستد ، به احمد بن خليل نيز دستور مىداد كه با يك دستهء ديگر مىايستاد بدين سان سه دسته بر كنار دره پهلوى خانه هاى بذ بود .\r\nبابك نيز سپاهى همراه آذين مىفرستاد كه بر تپه اى مقابل اين سه دسته مىايستاد كه كسى از سپاه افشين به طرف بذ نرود . افشين آهنگ در بذ داشت و دستورشان مىداد كه وقتى عبور كردند فقط توقف كنند و از نبرد دست بدارند .\r\nبابك وقتى متوجه مىشد كه سپاههاى افشين از خندق حركت كرده‌اند و آهنگ وى دارند ياران خويش را به صورت كمينها پراكنده مىكرد و جز گروهى اندك با وى نمىماند . افشين از اين خبر يافت ، اما جاهايى را كه در آن كمين مىكردند نمىدانست پس از آن خبر به دو رسيد كه خرميان همگى برون شده‌اند و جز گروهى ناچيز از ياران بابك با وى نمانده‌اند . افشين وقتى بر آن محل بالا مىرفت فرش چرمين براى وى مىگستردند و كرسىاى مىنهادند و بر تپه اى بلند مىنشست كه مشرف بر در قصر بابك بود .\r\nمردم به دسته ها بودند و ايستاده بودند . كسانى كه با وى در اين سوى دره بودند دستور مىيافتند از اسب خويش پياده شوند\r\nكسانى كه با ابو سعيد و جعفر خياط و يارانش و احمد بن خليل در آن سوى دره بودند پياده نمىشدند كه نزديك دشمن بودند و همچنان بر پشت اسبانشان مىماندند . پيادگان خويش را كه كوهبانان بودند پراكنده مىكرد كه دره ها را تفتيش [ 1 
  ] كنند به اين اميد كه جاى كمينها را پيدا كند و آن را بشناسد ، بدين سان تا پس از نيمروز در كار تفتيش بود . خرميان پيش روى بابك نبيذ مىنوشيدند و در سر ناها مىدميدند و طبل مىزدند . وقتى كه افشين نماز نيمروز مىكرد روان مىشد و به طرف خندق خويش سرازير مىشد كه در روذ الروذ بود . نخستين كسى كه سرازير مىشد ابو سعيد بود ، سپس احمد بن خليل ، سپس جعفر بن دينار . آنگاه افشين باز مىگشت . اين آمدن و بازگشتن وى از جمله\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5832 ","page_number":319},
  {"content":"\r\nچيزها بود كه بابك را خشمگين مىكرد ، و چون بازگشت نزديك مىشد از سر استهزاء سنجهايشان را مىزدند و در بوقهاشان مىدميدند . بخاراخذاه از گردنه اى كه بر آن بود دور نمىشد تا همه كسان از آن عبور كنند . آنگاه از پى آنها باز مىگشت .\r\nيكى از روزها خرميان از مقابله و تفتيشى كه درباره شان مىشد به تنگ آمدند ، افشين به عادت خويش بازگشت ، دسته ها نيز به ترتيب بازگشتند . ابو سعيد از دره گذشت . احمد بن خليل نيز گذشت . بعضى از ياران جعفر خياط نيز گذشتند . خرميان در خندق خويش را گشودند و ده سوار از آنها برون آمدند و بر كسانى از ياران جعفر خياط كه در آن محل به جا مانده بود ، حمله بردند . از سر و صدا سپاه برخاست ، جعفر خياط به خويشتن با يك دسته از ياران خويش بازگشت و به آن سواران حمله برد به در بذ پسشان راند ، آنگاه سر و صدا در سپاه افتاد و افشين بازگشت . جعفر و يارانش در آن سوى به نبرد بودند . عده اى از ياران جعفر به دو پيوستند . بابك با تعدادى سوار برون شد ، پياده با آنها نبود ، نه از ياران افشين و نه از ياران بابك ، آنها حمله مىكردند و اينها حمله مىكردند ، و گروهى از دو سوى زخمدار شدند . افشين باز آمد ، براى وى فرش و كرسى نهادند ، و در محل خويش كه در آن مىنشسته بود نشست و از خشم جعفر مىسوخت و مىگفت : « ترتيب و منظور مرا تباه كرد . »\r\nسر و صدا بالا گرفت ، گروهى از داوطلبان از مردم بصره و غيره در دسته ابو دلف بودند و چون جعفر را ديدند كه نبرد مىكند ، اين داوطلبان بى دستور افشين سرازير شدند و به آن سوى دره رفتند و به كنار بذ رسيدند و در آن آويختند و اندك آسيبهايى زدند و نزديك بود بالا روند و وارد بذ شوند .\r\nجعفر كس پيش افشين فرستاد : « كه پانصد پياده تيرانداز به كمك من فرست كه اميدوارم وارد بذ شوم ، ان شاء الله ، كه رو به روى خويش بسيار كس نمىبينم ، جز اين دسته كه تو نيز مىبينى ، يعنى دسته آذين .\r\n","description":"","footnote":"","page_name":" 5833 ","page_number":320},
  {"content":"\r\nافشين به دو پيام داد كه كار مرا تباه كردى ، اندك اندك ، خلاصى گير و ياران خويش را نيز خلاص كن .\r\nجعفر بازگشت ، سر و صداى داوطلبان كه به بذ آويخته بودند برخاست ، كمينهايى كه بابك نهاده بود ، گمان بردند كه جنگ درگير شده كه نعره بر آوردند و از زير سپاه بخاراخذاه برون جستند ، كمين ديگر از آن سوى بلندىاى كه افشين بر آن مىنشست برون جست .\r\nخرميان به جنبش آمدند ، كسان بر سر آنها ايستاده بودند و هيچكس از آنها از جاى نرفته بودند ، افشين گفت : « ستايش خداى را كه جاهاى اينان را براى ما معلوم داشت . » آنگاه جعفر و يارانش و داوطلبان بازگشتند ، جعفر پيش افشين آمد و گفت :\r\n« سرور من امير مؤمنان مرا به نبردى فرستاده كه مىدانى ، مرا نفرستاده كه اينجا بنشينم ، به هنگام حاجت مرا رها كردى فقط پانصد پياده بس بود كه وارد بذ شوم ، يا دل خانه اش ، كه كسانى را كه پيش روى من بودند ، ديده بودم . » افشين به دو گفت : « آنچه را پيش روى تست منگر بلكه به پشت سر خويش بنگر كه بر بخاراخذاه و يارانش تاخته‌اند . » فضل بن كاوس به جعفر خياط گفت : « اگر كار به دست تو بود نمىتوانستى به اين محل بالا بيايى و من و من بگويى . » جعفر خياط گفت : « اينك من براى مقابلهء هر كه بيايد آماده‌ام . » فضل گفت : « اگر مجلس امير نبود ، هميندم ترا به خودت مىشناسانيدم . » افشين بر آنها بانگ زد كه خوددارى كردند و به ابو دلف دستور داد كه داوطلبان را از ديوار بازگرداند .\r\nابو دلف به داوطلبان گفت : « باز گرديد . » يكى از آنها بيامد كه سنگى همراه داشت و گفت :\r\n« اينك كه اين سنگ را از ديوار\r\n","description":"","footnote":"","page_name":" 5834 ","page_number":321},
  {"content":"\r\nگرفته‌ام چگونه ما را پس ميارى ؟ » گفت : « هم اكنون اگر به روى مىفهمى كى بر راه تست . » مقصودش سپاهى بود كه از پشت سر اين گروه به بخاراخذاه تاخته بود .\r\nآنگاه افشين رو به روى جعفر به ابو سعيد گفت : « خدايت از خويشتن و هم از امير مؤمنان پاداش خير دهد ، نمىدانستم كه در كار سپاه و راه بردن آن بصيرى ، چنان نيست كه هر كه سر خويش بسترد گويد كه ايستادن در جايى كه رغبت دارد از نبرد كردن در جايى كه رغبت ندارد بهتر است . اگر اين كسان كه پايين تواند - و به كمينى كه پايين كوه بود اشاره كرد - تاخت مىآوردند ، اين داوطلبان پيراهن پوش را چگونه مىديدى ؟ وضعشان چگونه مىشد و كى بود كه فراهمشان كند ؟ سپاس خداى را كه سلامتشان داشت . در اينجا بمان و مرو ، تا هيچكس اينجا نماند . » آنگاه افشين روان شد ، رسم وى اين بود كه وقتى بازگشت آغاز مىكرد ، پرچم دسته ها و سواران و پيادگان آن سرازير مىشدند ، دسته ديگر ايستاده بود و ميان آن و اين دسته يك تير رس بود و نزديك نمىشد تا ببيند كه همه كسان دسته اى كه پيش از آن رفته بود عبور كرده‌اند و راه براى آن خالى مانده است . آنگاه نزديك مىشد و دستهء ديگر با سواران پيادگانش سرازير مىشد ، پيوسته چنين بود ، هر دسته اى مىدانست از پى كدام دسته باز مىگردد . هيچ دسته اى بر دستهء ديگر پيشى نمىگرفت ، مؤخر نيز نمىشد .\r\nبدين سان بود تا وقتى كه همه دسته ها روان مىشدند و هيچ كس جز بخاراخذاه نمىماند كه بخاراخذاه سرازير مىشد و گردنه را خالى مىكرد .\r\nدر آن روز افشين به همين ترتيب بازگشت ، ابو سعيد آخرين كس بود كه بازگشت . همين كه سپاه از محل بخاراخذاه مىگذشت و محلى را كه كمين در آن بوده بود مىديدند ، مىدانستند بر ايشان چه آماده شده بود .\r\n","description":"","footnote":"","page_name":" 5835 ","page_number":322},
  {"content":"\r\nآنگاه كافرانى كه مىخواسته بودند محلى را كه بخاراخذاه حفظ مىكرده بود بگيرند پراكنده شدند و به جاهاى خويش باز رفتند .\r\nافشين روزى چند در خندق خويش در روذ الروذ بماند ، داوطلبان از تنگى علوفه و توشه و خرجى شكايت به دو بردند ، بدانها گفت : « هر كس از شما صبورى مىكند ، صبورى كند و هر كه صبورى نمىكند راه گشاده است به سلامت باز گردد كه سپاه امير مؤمنان و مقررى بگيران وى با منند و در گرما و سرما با من مىمانند ، من از اينجا نمىروم تا برف بيفتد . » پس داوطلبان برفتند و مىگفتند : « اگر جعفر را گذاشته بود و ما را گذاشته بود اين بذ را گرفته بوديم ، او بجز وقت گذرانيدن نمىخواهد . »\r\nپر گويى داوطلبان و زخم زبانها كه مىزدند كه افشين پيكار نمىخواهد و قصد وقت گذرانيدن دارد ، به دو رسيد . يكيشان گفته بود كه در خواب ديده بود كه پيمبر خدا صلى الله عليه و سلم به دو گفته بود : « به افشين بگو ، اگر با اين مرد نبرد نكنى و در كار وى نكوشى اين كوهها را گويم كه ترا سنگباران كند . » كسان در اردوگاه آشكار از اين سخن آوردند گويى نهانى بود .\r\nافشين كس به طلب سران داوطلبان فرستاد و احضارشان كرد و گفت : « خوش دارم كه اين مرد را به من بنمايانيد كه كسان خوابهاى گونه گون مىبينند . » آن مرد را همراه جماعتى از مردم پيش وى آوردند كه به دو سلام گفت و تقربش داد و نزديك برد و به دو گفت : « خواب خويش را براى من حكايت كن ، وحشت ميار و شرم مدار كه تو پيام مىگويى . » گفت : « فلان ديدم و به همان ديدم . » گفت : « خدا همه چيز را بيش از همه كس مىداند و اين كه مقصود وى از اين مخلوق چه بود ، اگر مىخواست به اين كوهها بگويد كسى را سنگباران كند كافر را سنگباران مىكرد و زحمت وى را از ما بر مىداشت ، چگونه مرا سنگباران\r\n","description":"","footnote":"","page_name":" 5836 ","page_number":323},
  {"content":"\r\nمىكند كه زحمت كافر را از او بردارم ، وى را سنگباران مىكرد و حاجت نداشت كه من با او پيكار كنم . من مىدانم كه هيچ رازى از خدا نهان نمىماند . وى از قلب من خبر دارد كه براى شما ، اى مسكينان ، چه مىخواهم . » يكى از داوطلبان گفت : « اى امير ، اگر شهادت در پيش است ما را از آن محروم مدار كه مقصود و مطلوب ما ثواب و رضاى خداست ، ما را واگذار تا با اجازهء تو به تنهايى پيش رويم ، شايد خدا فتحمان نصيب كند . » افشين گفت : « مىبينم كه همتهاتان آماده است . چنين پندارم كه اين كار را خدا مىخواهد ، انشاء الله نيكو است . شما راغبيد و مردم نيز راغبند . خدا مىداند كه راى من چنين نبود ، اما همين دم چنين شد به سبب سخنانى كه از شما شنيدم ، اميدوارم اين را خواسته باشد و نيكوست ، به بركت خداى هر روز كه خوش داريد عزيمت كنيد تا بدانها هجوم بريم كه قوت و نيرويى جز به كمك خدا نيست . » قوم ، خوشدل برون شدند و ياران خويش را بشارت دادند . هر كه قصد بازگشت داشت بماند ، هر كه نزديك بود و مقدار چند روز راه رفته بود و اين را شنيد بازگشت . مردمان روزى را وعده نهادند ، دستور داد سپاه و سواران و پيادگان و همه كسان آماده شوند و عيان كرد كه بىدريغ خواهان پيكار است .\r\nافشين حركت كرد و مال و توشه برداشت . در اردو استرى نماند ، جز آنكه كجاوه اى براى زخميان بر آن نهادند ، طبابت پيشگان را همراه خويش برداشت ، كيك و سويق و چيزهاى ديگر ، هر چه مورد نياز بود برداشت .\r\nمردم پيش رفتند تا سوى بذ بالا رفت و بخارا خداه را در گردنه نهاد در محلى كه مىنهاده بود ، آنگاه فرش چرمين گستردند و كرسى براى وى نهادند و بر آن نشست چنان كه مىكرده بود .\r\nافشين به ابو دلف گفت : « به داوطلبان بگو هر طرف براى شما آسانتر است بدان بس كنيد . » به جعفر گفت : « همه سپاه پيش روى تو است با كمان داران و نفت -\r\n","description":"","footnote":"","page_name":" 5837 ","page_number":324},
  {"content":"\r\nاندازان ، اگر مردانى بخواهى به تو مىدهم ، هر چه نياز دارى و مىخواهى بگير و به بركت خداى عزيمت كن و از هر محلى كه مىخواهى نزديك شو . » گفت : « مىخواهم آهنگ محلى كنم كه در آنجا بودم . » گفت : « سوى آن شو . » آنگاه ابو سعيد را پيش خواند و گفت : « تو با همه يارانت پيش روى من باش و هيچكس از شما نرود . » احمد بن خليل را پيش خواند و گفت : « تو با يارانت اين جا بمان و بگذار جعفر با همه مردانى كه با ويند عبور كند ، اگر پيادگان يا سوارانى خواست ، كمكش مىكنيم و سوى وى مىفرستيم . » ابو دلف و ياران وى را كه از داوطلبان بودند روانه كرد كه سوى دره سرازير شدند و از همانجا كه بار اول بالا رفته بودند سوى در بذ بالا رفتند ، و چنان كه آن روز كرده بودند به ديوار آويختند . جعفر حمله برد و در بذ را بكوفت چنان كه بار اول كرده بود ، و بر در بايستاد . كافران لختى دراز با وى مقاومت آوردند . افشين يكى را فرستاد كه يك كيسه دينار همراه داشت . گفت : « سوى ياران جعفر شو و بگو :\r\nكى پيش مىرود ؟ و مشت پر - از دينار بر او ريز . » كيسهء ديگرى به يكى از ياران خويش داد و گفت : « سوى داوطلبان شو و اين مال را همراه ببر ، با طوقها و بازوبندها ، به ابو دلف بگوى هر كس از داوطلبان را كه نيك كوش ديدى به دو چيز بده . » متصدى آب را ندا داد و گفت : « برو در دل نبردگاه با آنها باش كه ترا به چشم خويش ببينم ، سويق و آب همراه ببر كه قوم تشنه نمانند و محتاج بازگشت نباشند . » ، با ياران جعفر نيز در مورد آب و سويق چنين كرد .\r\nسر كوهبانان را خواست و گفت : « هر كس از داوطلبان را در نبردگاه ديدى كه تبرى به دست دارد ، پنجاه درم به نزد من دارد . » و يك كيسه درم به دو داد . با ياران\r\n","description":"","footnote":"","page_name":" 5838 ","page_number":325},
  {"content":"\r\nجعفر نيز چنين كرد كوهبانان را تبر بدست سوى آنها فرستاد . صندوقى پيش جعفر فرستاد كه در آن طوق و بازوبند بود و گفت : « اين را به هر كس از ياران خويش كه خواستى بده ، و اين بجز آنست كه نزد من دارند و تو از جانب من تعهد مىكنى كه مقرريشان افزوده شود و نامهايشان را به امير مؤمنان بنويسم . » كار نبرد ، به نزد در بالا گرفت و طولانى شد . آنگاه خرميان در را گشودند و به مقابلهء ياران جعفر درآمدند و از در به كنارشان زدند . از سوى ديگر نيز به داوطلبان حمله بردند و دو پرچم از آنها گرفتند و از ديوار فرودشان افكندند و با سنگ زخميشان كردند ، چندان كه در آنها اثر كرد و در كار نبرد سستى گرفتند و متوقف شدند .\r\nجعفر به ياران خويش بانگ زد كه نزديك بيست كس از آنها پيش دويدند و پشت سپرهايى كه همراه داشتند زانو زدند و مقابل حريفان و جدا از همديگر بماندند كه نه آنها به طرف اينان پيش روى مىكردند و نه اينان به طرف آنها مىرفتند ، بدين - سان ببودند تا كسان نماز نيمروز را بكردند .\r\nافشين ارابه هايى آورده بود . يكى از ارابه ها را از آن سوى كه جعفر بود بر در نهاد و يك ارابهء ديگر را از طرف دره از آن سوى كه داوطلبان بودند . ارابه اى كه از سوى جعفر بود ، جعفر مدتى دراز آن را پيش ميراند تا ارابه ميان آنها و خرميان افتاد ، پس از آن ياران جعفر بكوشيدند و ارابه را از جاى بكندند و سوى اردوگاه بردند . دو گروه همچنان مقابل و جدا از هم بودند و تير و سنگ در ميانشان به كار بود ، آنها بر ديوارشان بودند و بر در و اينان زير سپرهاشان نشسته بودند . پس از آن به نبرد پرداختند و چون افشين اين را بديد نگران شد كه دشمن ، در قوم طمع آرد و پيادگانى را كه پيش از آن آماده كرده بود روانه كرد تا به جاى داوطلبان بايستادند . يك دسته نيز سوى جعفر فرستاد كه پيادگانى جزو آن بود .\r\nجعفر گفت : « گرفتارى من از كمى مردان نيست كه مردان كار آمد با من هست ، اما براى نبرد جايى نيست كه پيش روند . اينجا محل براى يك يا دو مرد هست كه\r\n","description":"","footnote":"","page_name":" 5839 ","page_number":326},
  {"content":"\r\nبر آن ايستاده‌اند . » آنگاه نبرد قطع شد .\r\nافشين به دو پيام داد كه به بركت خداى باز گرد .\r\nجعفر بيامد ، افشين استرانى را كه آورده بود و كجاوه بر آن بود فرستاد كه زخمداران را با كسانى كه از سنگ آسيبى ديده بودند و تاب راه رفتن نداشتند در آن نهادند و كسان را بگفت تا باز گردند كه سوى خندق خويش در روذ الروذ بازگشتند و كسان از فتح در آن سال نوميد شدند و بيشتر داوطلبان برفتند .\r\nآنگاه افشين از پى دو جمعه آماده شد و چون دل شب شد پيادگان تير انداز را كه مقدار [ 1 
  ] هزار مرد بودند روانه كرد و به هر كدامشان يك مشك داد\r\nو يك كيك ، به بعضيشان پرچمهاى سياه داد و چيزهاى ديگر و آنها را به هنگام غروب خورشيد فرستاد و با آنها بلدها روانه كرد كه همه شب را در كوههاى ناشناس و سخت ، از بيراهه راه پيمودند و به كوهى بلند رسيدند آن سوى تپه اى كه آذين بر آن توقف مىكرد .\r\nبه آنها دستور داده بود كه كس از حضورشان مطلع نشود تا وقتى كه پرچمهاى افشين را ديدند و نماز صبح را بكردند و نبرد را بديدند ، پرچمها را بر نيزه ها كنند و طبلها را بزنند و از بالاى كوه سرازير شوند ، و خرميان را با تير و سنگ بزنند ، اما اگر پرچمها را نديدند تكان نخورند تا خبر از جانب وى بيايد .\r\nآنها چنين كردند ، هنگام سحر به قلهء كوه رسيدند ، مشكها را از دره آب كرده بودند . بالاى كوه رفتند ، لختى از شب رفته بود كه افشين كس به نزد سرداران فرستاد كه آماده و مسلح شوند كه او هنگام سحر بر مىنشيند و چون پاره اى از شب برفت بشير ترك و سردارانى از مردم فرغانه را كه با وى بودند روانه كرد و دستورشان داد كه زير يك تپه پايين دره اى كه از آن آب گرفته بودند جاى گيرند . تپه زير كوهى بود كه آذين بر آن بود . افشين دانسته بود كه كافر هر وقت سپاه سوى وى رود\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5840 ","page_number":327},
  {"content":"\r\nپايين آن كوه كمين مىكند .\r\nبشير و فرغانيان به آنجا رفتند كه مىدانست خرميان در آنجا سپاهى به حالت كمين دارند . آنها هنگام شب برفتند به طورى كه بيشتر مردم اردوگاه از كارشان بىخبر ماندند ، آنگاه كس پيش سرداران فرستاد كه آماده باشيد كه با سلاح سوار شويد كه امير هنگام سحر حركت مىكند .\r\nوقتى سحر آمد ، افشين برون شد و كسان را نيز بيرون فرستاد ، نفت اندازان را با ابزار نفت اندازى و شمع بيرون فرستاد به ترتيبى كه بيرون مىفرستاده بود . نماز صبح را بكرد و طبل بزد و بر نشست تا به جايى رسيد كه هر نوبت در آنجا توقف مىكرد . براى وى فرش چرمين گستردند و كرسى نهادند ، چنان كه رسم وى بود .\r\nچنان بود بخارا خداه هر روز بر گردنه اى كه جاى هميشگى بود مىايستاد ، اما آن روز بخارا خداه را با ابو سعيد و جعفر خياط و احمد بن خليل در مقدمه نهاد .\r\nمردم در آن وقت از اين آرايش شگفتى كردند ، به آنها گفت به تپه اى كه آذين بر آن بود نزديك شوند و آن را در ميان گيرند ، در صورتى كه پيش از آن روز از اين كار منعشان مىكرده بود .\r\nكسان با اين سرداران چهارگانه كه نامشان را بگفتم برفتند تا به دور تپه رسيدند ، جعفر خياط در سمت پهلوى بذ بود ، ابو سعيد پهلوى وى بود ، بخارا خداه پهلوى ابو سعيد بود و احمد بن خليل پهلوى بخارا خداه بود\r\nو همگى به دور تپه چون حلقه اى شدند .\r\nآنگاه از پايين دره سر و صدا برخاست ، معلوم شد كمينى كه زير تپهء توقفگاه آذين جاى داشته بود به بشير ترك و فرغانيان تاخته كه با آنها به نبرد پرداخته‌اند .\r\nمدتى جنگ ميانشان درگير بود . مردم سپاه سر و صدايشان را شنيدند و كسان به جنبش آمدند ، افشين بگفت كه ندا دهند : اى مردم اين بشير ترك است و فرغانيان كه\r\n","description":"","footnote":"","page_name":" 5841 ","page_number":328},
  {"content":"\r\nمن آنها را فرستاده‌ام و به كمينى برخورده‌اند ، تكان نخوريد .\r\nوقتى پيادگان تيرانداز كه پيش رفته بودند و بالاى كوه رسيده بودند اين را شنيدند ، پرچمها را چنان كه افشين دستورشان داده بود بالا بردند . مردم پرچمهايى ديدند كه از كوهى بلند مىآمد ، پرچمهاى سياه . ما بين سپاه و كوه نزديك يك فرسخ بود ، پرچمداران از بالا به طرف كوه آذين سرازير بودند ، پرچمها را بالا برده بودند و سرازيرى را پيش گرفته بودند و آهنگ آذين داشتند .\r\nوقتى مردم سپاه آذين پرچمداران را بديدند ، آذين گروهى از پيادگان همراه خويش را كه از خرميان بودند ، سوى آنها فرستاد ، اما مسلمانان از ديدنشان بيمناك شدند .\r\nافشين كس پيش آنها فرستاد كه اينان مردان ما هستند كه ما را بر ضد آذين يارى مىدهند .\r\nدر اين وقت جعفر خياط و يارانش به آذين و ياران وى حمله بردند و به طرف آنها بالا رفتند و حمله اى چنان سخت بردند كه آذين و يارانش را به دره ريختند .\r\nيكى از آنها كه در سمت ابو سعيد بود به نام معاذ پسر محمد ، يا محمد پسر معاذ ، به همراه تنى چند حمله برد ، معلوم شد كه زير پاى اسبان آنها چاههايى حفر شده كه دست اسبان در آن مىرود ، و سواران ابو سعيد در آن افتادند . افشين كوهبانان را فرستاد كه ديوار منزلهاى خويش را بكنند و اين چاهها را با آن پر كنند كه چنين كردند ، آنگاه كسان يكباره به خرميان حمله بردند .\r\nو چنان بود كه آذين بالاى كوه گاوى آماده كرده بود كه سنگى بر آن بود ، چون كسان بر او حمله بردند گاو را به طرف آنها راند كه راه آن را گشودند كه به پايين غلطيد ، آنگاه از هر سوى حمله بردند .\r\nوقتى بابك ديد كه ياران او را در ميان گرفته‌اند از يك سوى بذ از درى كه مقابل افشين بود برون شد - در ، تا تپه اى كه افشين بر آن بود به قدر يك ميل فاصله داشت - با جمعى كه همراه وى بودند بيامد كه سراغ افشين را مىگرفتند . ياران\r\n","description":"","footnote":"","page_name":" 5842 ","page_number":329},
  {"content":"\r\nابو دلف به آنها گفتند : « اين كيست ؟ » گفتند : « بابك است كه آهنگ افشين دارد . » ابو دلف كس\r\nبنزد افشين فرستاد و اين را به او خبر داد . افشين يكى را فرستاد كه بابك را مىشناخت و در او نگريست ، آنگاه سوى افشين بازگشت و گفت :\r\n« بله ، او بابك است . » افشين بر نشست و سوى بابك رفت و نزديك وى شد تا به محلى رسيد كه سخن وى را و سخن يارانش را مىشنيد ، پيكار در ناحيهء آذين درگير بود بابك به دو گفت : « از امير مؤمنان امان مىخواهم . » افشين گفت : « اين را به تو عرضه كرده بودم ، هر وقت بخواهى امان به تو داده مىشود . » گفت : « هم اكنون مىخواهم ، به شرط آنكه مهلتى به من دهى كه خانواده خويش را بردارم و آماده شوم . » افشين به دو گفت : « به خدا بارها ترا اندرز داده‌ام ، اما اندرز مرا نپذيرفته اى .\r\nاكنون اندرزت مىدهم كه همين امروز با امان بيرون شوى بهتر از فرداست .\r\nگفت : « اى امير پذيرفتم و بر اين سرم . » افشين به دو گفت : « پس گروگانهايى را كه خواسته بودم بفرست . » گفت : « بله ، اما فلان و فلان ، بر اين تپه‌اند ، بگو يارانت دست بدارند . » گويد : فرستادهء افشين رفت كه مردم را باز دارد به دو گفتند كه : پرچمهاى فرغانيان وارد بذ شده و آن را بالاى قصرها برده‌اند .\r\nپس افشين بر نشست و مردم را بانگ زد . افشين وارد شد و مردم نيز وارد شدند .\r\nكسان با پرچمها بالاى قصر بابك رفتند . در قصرهاى خويش كه چهار قصر بود ششصد مرد را كمين نهاده بود ، كه مردم به آنها رسيدند و با پرچمها بالاى قصرها رفتند . خيابانهاى بذ و ميدان آن از مسلمانان پر شد . كمينان درهاى قصرها را گشودند\r\n","description":"","footnote":"","page_name":" 5843 ","page_number":330},
  {"content":"\r\nو پياده بيرون شدند و با مسلمانان به نبرد پرداختند . بابك برفت تا وارد درهء مجاور هشتاد سر شد . افشين و همه سردارانش بر در قصرها به نبرد مشغول بودند . خرميان به سختى نبرد ميكردند ، نفت اندازان را احضار كرد كه نفت و آتش بر آنها همى ريختند ، در اين اثنا مسلمانان به ويران كردن قصرها مشغول بودند - تا همگيشان كشته شدند .\r\nافشين فرزندان بابك را با كسانى از خانواده شان كه در بذ با آنها بودند گرفت .\r\nوقتى شب درآمد افشين دستور بازگشت داد كه بازگشتند . بيشتر خرميان در خانه ها بودند . افشين به خندق روذ الروذ باز گشت .\r\nگويند بابك و يارانش كه با وى وارد دره شده بودند ، وقتى بدانستند كه افشين سوى خندق خويش رفته ، سوى بذ باز گشتند و چندان كه توانستند توشه برگرفتند و مالهاى خويش را نيز برداشتند ، آنگاه وارد دره اى شدند كه مجاور هشتاد سر بود .\r\nو چون روز بعد درآمد ،\r\nافشين برون شد و وارد بذ شد و در شهر [ 1 
  ] بايستاد و بگفت تا قصرها را ويران كنند . پيادگان فرستاد كه در اطراف شهر بگشتند و كسى از كافران را نيافتند ، پس كوهبانان را بالا فرستاد كه قصرها را ويران كردند و بسوختند . سه روز اين كار را كرد تا خزينه ها و قصرهاى بابك را بسوخت و خانه و قصرى در شهر نگذاشت مگر آن را بسوخت و ويران كرد .\r\nآنگاه افشين بازگشت و بدانست كه بابك با بعضى از ياران خويش گريخته است . افشين به شاهان ارمينيه و بطريقان آنجا نوشت و خبرشان داد كه بابك با گروهى كه همراه داشته گريخته و به دره اى رفته و از آنجا به طرف ارمينيه برون شده كه بر شما مىگذرد . و دستورشان داد كه هر كدامشان ناحيهء خويش را محفوظ دارند و هيچكس از آنجا نگذرد مگر آنكه وى را بگيرند و بشناسند .\r\nآنگاه جاسوسان بيامدند و خبر دادند كه وى در دره است . دره اى بود با علف و درخت بسيار كه يك طرف آن به ارمينيه بود و طرف ديگرش به آذربيجان و سپاه\r\n\r\n","description":"","footnote":"\r\n[ 1 
  ] كلمهء متن : قريه\r\n","page_name":" 5844 ","page_number":331},
  {"content":"\r\nبدانجا فرود شدن نمىتوانست و هر كس آنجا نهان مىشد ديده نمىشد ، از بس كه درخت و آب داشت . يك جنگل بود و دره را جنگل مىناميدند .\r\nافشين به هر كجا كه مىدانست از آنجا راهى به سوى جنگل سرازير مىشود و يا بابك مىتواند از آن راه برون شود كس فرستاد و بر هر راه و هر يك از آن جاها سپاهى نهاد ، از چهار صد تا پانصد جنگاور و همراهشان كوهبانان فرستاد كه راه را به آنها بنمايند و دستورشان داد كه شبانگاه راه را حراست كنند كه هيچ كس از آنجا برون نشود .\r\nافشين براى هر يك از اين سپاهها از اردوگاه خويش آذوقه مىفرستاد . اين سپاهها پانزده سپاه بود . بدين گونه ببودند تا نامهء امير مؤمنان رسيد كه مهر طلايى بر آن بود و امان بابك در آن بود .\r\nافشين كسانى از ياران بابك را كه از وى امان خواسته بودند و يك پسر بزرگ بابك كه بزرگتر فرزندش بود از آن جمله بود ، پيش خواند و به او و اسيران گفت : « اين چيزى بود كه از امير مؤمنان اميد نداشتم و طمع نمىبردم كه براى او در اين حال كه هست ، امانى بنويسد ، كى از شما آن را مىگيرد و به نزد وى مىبرد ؟ » اما هيچ كس از آنها بدين جرئت نياورد ، يكيشان گفت : « اى امير ميان ما هيچ كس ميان ما نيست كه جرئت كند با اين به نزد وى رود . » افشين به دو گفت : « واى تو ، او از اين خرسند مىشود . » گفت : « خداى امير را قرين صلاح بدارد ، ما اين را بهتر از تو مىدانيم . » گفت : « ناچار بايد خويشتن را بذل من كنيد و اين نامه را به او برسانيد . »\r\nدو كس از آنها برخاستند و به دو گفتند : « اى امير تعهد كن كه عيالان ما را مقررى دهى . » و افشين اين را تعهد كرد .\r\n","description":"","footnote":"","page_name":" 5845 ","page_number":332},
  {"content":"\r\nآن دو كس نامه را گرفتند و روان شدند و همچنان در جنگل مىگشتند تا به وى رسيدند ، پسر بابك همراه آنها نامه اى نوشته بود و خبر را معلوم وى داشته بود و از او خواسته بود كه به امان درآيد كه براى وى نيكتر است و به سلامت نزديكتر .\r\nنامهء پسر بابك را به دو دادند كه آن را بخواند و گفت : « شما چه مىكرديد ؟ » گفتند : « آن شب عيالان ما اسير شدند ، جاى ترا نمىدانستيم كه به نزدت آييم ، به جايى بوديم كه بيم كرديم بگيرندمان و امان خواستيم . » بابك به آن كس كه نامه را همراه داشت گفت : « اين را نمىشناسم ، اما تو اى پسر زن بدكاره چگونه بر اين جرئت آوردى كه از نزد آن پسر زن بدكاره به نزد من آيى ؟ » و او را گرفت و گردنش را بزد و نامه را همچنان مهر زده به سينه اش بست و نگشود .\r\nآنگاه به آن ديگر گفت : « برو و به آن پسر زن بدكاره - مقصودش پسر خودش بود - كه به من مىنويسد ، بگو ، و به دو نوشت : اگر به من پيوسته بودى و دعوت خويش را دنبال كرده بودى تا روزى كار به تو رسد پسر من بودى ، اما اكنون به نزد من به درستى پيوست كه مادر بدكاره ات خراب بوده . اى پسر زن بدكاره ، شايد كه من پس از اين زنده بمانم ، من عنوان سالارى داشته‌ام و هر كجا باشم يا يادم كنند ، شاه باشم ، اما تو از تخمه اى [ 1 
  ] هستى كه خيرى در آن نيست . شهادت مىدهم كه پسر من نه اى ، يك روز كه زنده باشى و سالار باشى از آن بهتر كه چهل سال زنده باشى و بنده اى باشى زبون . » آنگاه بابك از جاى خويش برفت و سه كس را با آن مرد همراه كرد كه وى را از يكى از جاها بالا بردند ، سپس به بابك پيوستند ، و او همچنان در آن جنگل ببود تا توشه اش تمام شد و از كنار راهى كه يكى از سپاهها بر آن بود برون شد . محل راه\r\n\r\n","description":"","footnote":"\r\n[ 1 
  ] كلمهء متن : جنس\r\n","page_name":" 5846 ","page_number":333},
  {"content":"\r\nكوهى بود كه آب در آن نبود و سپاه نتوانسته بود بر راه بماند كه از آب دور بود .\r\nسپاه از راه دور شده بود و نزديك آب رفته بود . دو كوهبان و دو سوار بر راه نهاده بودند كه آن را حراست كنند ، ميان سپاه و راه نزديك يك و نيم ميل بود . هر روز دو سوار و دو كوهبان بر راه ، نوبتى بودند . يك روز به هنگام نيمروز ، آنجا بودند كه بابك و يارانش برون شدند و كسى را نديدند و دو سوار و دو كوهبان را نديدند و گمان بردند سپاهى آنجا نيست . پس بابك برون شد با دو برادرش عبد الله و معاويه و مادرش و يكى از زنانش\r\nكه دختر كلندانيه نام داشت . از راه در آمدند و به آهنگ ارمينيه روان شدند . دو سوار و دو كوهبان آنها را بديدند و كس به نزد سپاهيان فرستادند كه ابو الساح سالارشان بود كه ما سوارانى ديديم كه مىگذشتند و ندانيم كيان بودند .\r\nكسان بر نشستند و روان شدند و از دور در آنها نگريستند كه بر چشمهء آبى فرود آمده بودند و ناشتا مىكردند ، و چون كسان را بديدند ، كافر بدويد و بر نشست و هر كه با وى بود بر نشست ، او بگريخت ، معاويه و مادر بابك و زنى را كه همراه وى بود گرفتند . غلامى از آن بابك با وى بود ، ابو الساج معاويه و مادر بابك و آن دو زن را سوى اردوگاه فرستاد . بابك برفت تا وارد كوهستان ارمينيه شد و در كوهها كمين - وار مىرفت ، عاقبت محتاج خوردنى شد .\r\nو چنان بود كه همه بطريقان ارمينيه ، نواحى و اطراف خويش را محفوظ داشته بودند و به ديدگاههاى خويش سفارش كرده بودند كه هيچ كس ، از آنها نگذرد مگر او را بگيرند و شناسايى كنند و ديدبانها همگى محتاط بودند .\r\nچون بابك به گرسنگى افتاد ، از بلندىاى نظر كرد و كشتكارى را ديد كه در يكى از دره ها با گاو خويش شخم مىزد ، به غلام خويش گفت : « به نزد اين كشتكار فرو شو و چند دينار و درهم با خويشتن ببر ، اگر نان با وى هست بگير و به او بده . »\r\n","description":"","footnote":"","page_name":" 5847 ","page_number":334},
  {"content":"\r\nكشتكار ، شريكى داشت كه به حاجت خويش رفته بود . غلام به نزد كشتكار فرو شد . شريكش ، وى را از دور بديد و همان جاى دور ايستاد كه از رفتن به نزد شريك خويش هراسان بود و مىديد كه شريكش چه مىكند . غلام به كشتكار چيزى داد ، كشتكار برفت و نان را برگرفت و آن را به غلام داد ، شريكش همچنان ايستاده بود و به دو مىنگريست و گمان برد كه نان وى را به زور گرفته و گمان نبرد كه چيزى به او داده است . پس سوى ديدگاه دويد و به آنها خبر داد كه مردى سوى آنها آمده كه شمشير و سلاح دارد و نان شريكش را در دره گرفته .\r\nسالار ديدگاه كه در كوههاى پسر سنباط بود بر نشست و خبر را به پسر سنباط رسانيد . پسر سنباط همراه گروهى بر نشست و شتابان سوى وى رفت ، وقتى به كشتكار رسيد كه غلام به نزد وى بود ، به دو گفت : « اين كيست ؟ » كشتكار گفت : « اين مردى است كه بر من گذشت و از من نان خواست كه دادمش . » به غلام گفت : « آقايت كجاست ؟ » گفت : « آنجاست . » و به بابك اشاره كرد » . به دنبال غلام رفت و به دو رسيد كه پياده شده بود ، و چون چهرهء بابك را بديد او را بشناخت . پسر سنباط ، به خاطر وى از اسب خويش پياده شد و نزديك شد و دستش را ببوسيد ، آنگاه گفت : « سرور من به كجا ؟ » گفت : « آهنگ ديار روم دارم . » يا جايى را كه نام برد .\r\nبه دو گفت : « نه جايى را مىيابى و نه كسى را كه بهتر از من حق تو را بشناسد و شايستهء تو باشد كه به نزد وى باشى ، جاى مرا مىشناسى ، ميان من و\r\nسلطان كارى نيست و هيچ كس از ياران سلطان به نزد من وارد نمىشوند . از كار من و شهر من واقفى ، همه بطريقانى كه آنجا هستند مردم خاندان تواند كه از آنها\r\n","description":"","footnote":"","page_name":" 5848 ","page_number":335},
  {"content":"\r\nفرزندان داشته اى . » و اين از آن رو بود كه وقتى بابك مىدانست كه بنزد يكى از بطريقان دخترى يا خواهرى زيبا هست كس به طلب وى مىفرستاد ، اگر او را پيش بابك نمىفرستاد بر او هجوم مىبرد و زن را مىگرفت و همه مال بطريق را از اثاث و غيره مىگرفت و به زور به شهر خويش مىبرد .\r\nآنگاه پسر سنباط به دو گفت : « به نزد من و در قلعهء من باش كه منزل تو است و من بندهء توام ، اين زمستان را در آن باش ، آنگاه در كار خويش بينديش . » و چنان بود كه بابك به زحمت و سختى افتاده بود و به گفتار سهل پسر سنباط اعتماد كرد . به دو گفت : « درست نيست كه من و برادرم به يك جا باشيم ، شايد يكى از ما را بيابند و يكى ديگر بماند . من بنزد تو مىمانم و عبد الله برادرم بنزد پسر اصطفانوس ( استيفن ) مىرود ، نمىدانيم چه خواهد شد ، جانشينى نداريم كه به دعوت ما قيام كند . » پسر سنباط به دو گفت : « فرزندانت بسيارند . » گفت : « در آنها خيرى نيست . » و مصمم شد كه برادر خويش را به قلعهء پسر اصطفانوس بفرستد كه به دو اعتماد داشت .\r\nپس بابك با پسر سنباط به قلعهء او رفت . صبحگاهان عبد الله به قلعهء پسر اصطفانوس رفت و بابك به نزد پسر سنباط اقامت گرفت .\r\nپسر سنباط به افشين نوشت و به دو خبر داد كه بابك به نزد وى و در قلعهء اوست افشين به دو نوشت : « اگر اين درست باشد به نزد من و به نزد امير مؤمنان هر چه بخواهى دارى . » و در نامهء خويش براى وى پاداش خير مسئلت كرد .\r\nآنگاه افشين بابك را براى يكى از خاصان معتمد خويش وصف كرد و او را بنزد پسر سنباط فرستاد و به دو نوشت و خبر داد كه يكى از خاصان خويش را بنزد وى فرستاده و خوش دارد كه بابك را ببيند و او را براى افشين وصف\r\n","description":"","footnote":"","page_name":" 5849 ","page_number":336},
  {"content":"\r\nكند .\r\nاما پسر سنباط نگران شد كه بابك هراسان شود و به آن مرد گفت : « وى را نمىتوانى ديد مگر به وقتى كه به طعام خويش سرگرم است و غذا مىخورد . وقتى ديدى كه ما غذا خواستيم ، جامهء طباخان بومى ما را به بر كن و بيا ، گويى طعام مىآرى يا چيزى مىبرى ، در آن وقت وى به طعام خويش سرگرم است ، چنان كه مىخواهى او را از نظر بگذران ، آنگاه برو و وى را براى يار خويش وصف كن . » آن مرد به وقت طعام چنان كرد ، بابك سر برداشت و به دو نگريست كه ناشناس بود ، گفت : « اين مرد كيست ؟ » پسر سنباط گفت : « يكى از مردم خراسان كه نصرانى است\r\nو از مدتى پيش به ما پيوسته » و اين را به مرد اشروسنى تلقين كرد .\r\nبابك به دو گفت : « از كى اينجايى ؟ » گفت : « از فلان و فلان سال . » گفت : « چگونه اينجا مقيم شده اى ؟ » گفت : « اينجا زن گرفته‌ام . » گفت : « راست گفتى . وقتى به كسى گويند : از كجايى ؟ گويد : از جايى كه زنم هست . » آنگاه آن كس بنزد افشين بازگشت و به او خبر داد و هر چه را در آنجا از بابك ديده بود ، براى وى وصف كرد .\r\nافشين ابو سعيد و بوزباره را بنزد پسر سنباط فرستاد و همراه آنها به دو نامه نوشت و دستورشان داد كه نامهء وى را از راه با يكى از كافران پيش پسر سنباط فرستد و دستور داد كه هر چه را پسر سنباط بگويد مخالفت وى نكنند .\r\nآن دو كس چنين كردند . پسر سنباط به آنها نوشت كه در جايى كه وصف آن كرده بود بمانند و پسر سنباط توشه و آذوقه براى آنها فرستاد ، تا وقتى كه بابك را ترغيب كرد\r\n","description":"","footnote":"","page_name":" 5850 ","page_number":337},
  {"content":"\r\nكه براى شكار برون شود . به دو گفت : « اينجا دره اى خوش است و تو در دل اين قلعه دلگرفته اى ، چه شود اگر برون شويم و باز و باشه [ 1 
  ] و آنچه مورد نياز است همراه ببريم و تا وقت غذا به شكار ملالتى ببريم . » بابك به دو گفت : « اگر خواهى . » و بنا شد كه صبحگاهان بر نشينند .\r\nپسر سنباط به ابو سعيد و بوزباره نوشت و عزم خويش را به آنها خبر داد و دستورشان داد كه يكيشان از اين سوى كوه بيايد و ديگرى از سوى ديگر ، با سپاهشان ، و هنگام نماز صبح كمينوار راه سپرند ، و چون فرستادهء وى بنزد آنها رسيد از بالاى دره بنگرند و چون بابك و وى را بديدند سرازير شوند و آنها را بگيرند .\r\nصبحگاهان ، وقتى پسر سنباط و بابك بر نشستند ، پسر سنباط فرستاده اى سوى ابو سعيد روانه كرد و فرستاده اى سوى بوزباره ، و به هر يك از فرستادگان گفت : « آن يكى را به فلان جاى بيار و آن يكى را به فلان جاى ، و از بالا مراقب ما باشيد و و چون ما را بديدند بگوييد : « همينانند ، بگيريدشان » ، مىخواست بر بابك دگرگونه انمايد و بگويد : « اين سپاهى بود كه آمد و ما را گرفت . » كه خوش نداشت كه وى را از منزل خويش به آنها تسليم كند .\r\nدو فرستاده بنزد ابو سعيد و بوزباره رفتند و آنها را ببردند تا بالاى دره اى رسيدند كه بابك و پسر سنباط آنجا بودند و چون آنها را بديد با ياران خويش به طرف بابك سرازير شدند ، اين از اين سوى و آن از آن سوى ، و آنها را بگرفتند كه با شقها را به همراه داشتند . بابك جبه اى سپيد داشت و عمامه اى سپيد و پاپوشى كوتاه . به قولى باشه اى به دست داشت و چون سپاهها را بديد\r\nكه وى را احاطه كرده بودند بايستاد و به ابو سعيد و بوزباره نگريستن گرفت ، به دو گفتند : « فرود آى . » گفت : « شما كى هستيد ؟ »\r\n\r\n","description":"","footnote":"\r\n[ 1 
  ] كلمهء متن : باشق ، معرب باشهء پارسى . بگفته برهان ، جانوريست شكارى از جنس زرد چشم و كوچكتر از باز . ( م )\r\n","page_name":" 5851 ","page_number":338},
  {"content":"\r\nيكيشان گفت : « من ابو سعيدم . » و ديگرى گفت : « من بوزباره‌ام . » گفت : « خوب » و پا بگردانيد و پياده شد . پسر سنباط در او مىنگريست ، سر به سوى پسر سنباط برداشت و او را دشنام گفت و گفت : « مرا به چيزى اندك به يهودان فروختى ، اگر مال خواسته بودى و طلب كرده بودى ترا بيشتر از آن داده بودم كه اينانت مىدهند . » ابو سعيد به دو گفت : « برخيز و برنشين . » گفت : « خوب » پس او را برداشتند و سوى افشين بردند و چون نزديك اردوگاه شد ، افشين بالاى برزند رفت ، خيمه اى براى وى زدند و كسان را بگفت تا به دو وصف شدند ، افشين در خيمهء سياهى نشست و بابك را بياوردند . افشين دستور داد نگذارند هيچ عربى ميان دو صف در آيد كه بيم داشت يكى از آنها كه بابك كسانش را كشته يا بليه اى براى وى آورده او را بكشد يا زخمدار كند .\r\nو چنان بود كه زنان و كودكان بسيار بنزد افشين فراهم آمده بودند كه ميگفتند كه بابك اسيرشان كرده بود و آزادگانند از عربان و دهقانان . افشين گفته بود تا جايگاهى بزرگ براى آنها آماده كنند و در آن سكونتشان داد و مال برايشان مقرر كرد و دستورشان داد كه به كسان خويش هر كجا هستند ، بنويسند و هر كه مىآمد و زنى يا كودكى يا كنيزى را مىشناخت و دو شاهد مىآورد كه او را مىشناسد يا حرم يا خويشاوند اوست اسير را به وى مىداد . كسان بيامدند و بسيار كس از آنها را بگرفتند و بسيار كس از آنها بماند كه منتظر بودند كسانشان بيايند .\r\nآن روز كه افشين دستور داد كسان دو صف ببندند ميان وى و بابك نيم ميل فاصله بود . بابك را پياده كردند كه با جبه و عمامه و پاپوش ، ميان دو صف به راه افتاد تا بيامد و پيش روى افشين بايستاد . افشين در او نظر كرد ، آنگاه گفت او را به اردوگاه ببرند كه وى را سواره ببردند و چون زنان و كودكانى كه در جايگاه بودند او را بديدند به چهره هاى خويش زدند و بانگ زدند و گريستند چندان كه\r\n","description":"","footnote":"","page_name":" 5852 ","page_number":339},
  {"content":"\r\nصداهايشان بلند شد .\r\nافشين به آنها گفت : « شما ديروز مىگفتيد : اسيرمان كردند اما امروز بر او مىگرييد ، لعنت خداى بر شما باد . » گفتند : « با ما نيكى مىكرد . » پس افشين بگفت تا بابك را وارد اطاقى كردند و يكى از ياران خويش را بر او گماشت .\r\nو چنان بود كه وقتى بابك به نزد پسر سنباط اقامت گرفته بود ، برادرش عبد الله به نزد عيسى\r\nبن يوسف بن اصطفانوس رفته بود ، وقتى افشين بابك را بگرفت و به نزد خويش در اردوگاه بداشت و كس بر او گماشت جاى عبد الله را به دو گفتند كه به نزد پسر اصطفانوس است . افشين به پسر اصطفانوس نوشت كه عبد الله را پيش وى فرستد . پسر اصطفانوس وى را پيش افشين فرستاد و چون عبد الله به دست افشين افتاد او را با برادرش در يك اطاق بداشت و گروهى را بر آنها گماشت كه حفاظتشان كنند .\r\nافشين به معتصم نوشت كه بابك و برادرش را گرفته ، معتصم به دو نوشت و دستور داد كه با آنها به نزد وى رود . وقتى مىخواست سوى عراق رود كس بنزد بابك فرستاد كه من مىخواهم ترا به سفر ببرم ، بنگر از ولايت آذربيجان به چه چيز مايلى ؟\r\nگفت : « ميل دارم شهرم را ببينم . » پس افشين در يك شب مهتابى كسانى را همراه بابك سوى بذ فرستاد كه در آن بگشت و تا به وقت صبح كشتگان و خانه ها را نگريست ، آنگاه وى را به نزد افشين باز بردند . افشين يكى از ياران خويش را به وى گماشته بود . بابك خواست كه از حفاظت وى معاف شود . افشين گفت : « چرا مىخواهى از او معاف شوى ؟ » گفت : « براى آنكه وقتى مىآيد دستش چرب است به نزد سر من مىخوابد\r\n","description":"","footnote":"","page_name":" 5853 ","page_number":340},
  {"content":"\r\nو بوى آن مرا آزار مىدهد . » و افشين او را معاف داشت .\r\nوقت وصول بابك به نزد افشين كه در برزند بود ده روز رفته از شوال بود و بوزباره و ديوداذ دو طرف وى بودند .\r\nدر اين سال محمد بن داود سالار حج بود .\r\nآنگاه سال صد و بيست و سوم در آمد .\r\n\r\nسخن از خبر حادثاتى كه به سال دويست و بيست و سوم بود\r\nاز جمله آن بود كه افشين همراه بابك و برادرش به نزد معتصم رسيد . گويند كه رسيدن وى به نزد معتصم به شب پنجشنبه بود سه روز رفته از صفر ، به سامرا . و چنان بود كه از وقتى كه افشين از برزند حركت كرده بود تا وقتى به سامرا رسيد ، معتصم هر روز اسب و خلعتى سوى وى مىفرستاد .\r\nمعتصم از توجهى كه به كار بابك و اخبار وى داشت و به سبب خرابى راه از برف ، از سامرا تا گردنه حلوان بر سر هر فرسخ اسبى لاغر ميان نهاده بود و با آن سوارى بود كه با خبر به تاخت مىآمد تا از يكى به يكى ديگر برساند ، دست به دست . از حلوان تا آذربيجان نيز اسبان مرغ را مرتب كرده بودند كه به يك روز يا دو روز آن را مىتازاندند ، آنگاه عوض مىشد و اسب ديگر روان مىشد . بر اسبان جوانانى از اهل مرغ بودند . هر اسبى بر سر فرسخى بود . براى آنها بر سر كوهها ديدبانها [ 1 
  ] نهاده بود به شب و روز و دستورشان داده بود كه وقتى خبر به آنها رسيد بانگ بزنند . وقتى آنكه مجاور او بود بانگ را مىشنيد آماده مىشد و همين كه يار وى كه آمدنش را بانگ زده بودند مىرسيد بر كنار راه ايستاده بود و كيسهء چرمين ( خريطه ) را از او مىگرفت . كيسهء چرمين از اردوگاه افشين تا سامرا چهار روزه مىرسيد يا\r\n\r\n","description":"","footnote":"\r\n[ 1 
  ] كلمهء متن : ديادبه ، ظاهرا جمع عربى از كلمه ديده بان پارسى .\r\n","page_name":" 5854 ","page_number":341},
  {"content":"\r\nكمتر . وقتى افشين به پلهاى حذيفه رسيد ، هارون بن معتصم با مردم خاندان معتصم از او پيشواز كردند . وقتى افشين با بابك به سامرا رسيد وى را در قصر خويش در مطيره جاى داد . در دل شب احمد بن ابى دواد ، ناشناس برفت و بابك را بديد و با او سخن كرد ، آنگاه پيش معتصم باز گشت و وصف بابك را با وى بگفت . معتصم صبر نياورد و برنشست و از ميان دو ديوار حير سوى بابك رفت و ناشناس به نزد وى وارد شد و او را بديد و در وى تأمل كرد ، بابك او را نمىشناخت .\r\nروز بعد ، معتصم براى بابك بنشست ، به روز دوشنبه يا پنجشنبه ، كسان از از در عامه تا مطيره صف كشيدند . معتصم مىخواست او را انگشت نما كند و به كسان بنمايد ، گفت :\r\n« اين را بر چه بايد برداشت و چگونه انگشت نما بايد كرد ؟ » حزام گفت : « اى امير مؤمنان ، چيزى انگشتنماتر از فيل نيست . » گفت : « راست گفتى . » و بگفت تا فيل را آماده كنند و بگفت تا قباى ديبايى به تن وى كردند ، با كلاهى مدور از سمور . وى تنها بود .\r\nمحمد بن عبد الملك در اين باب شعرى گفت به اين مضمون :\r\n« فيل را مطابق رسم آن رنگ كرده‌اند « و شيطان خراسان را برداشته « اعضاى فيل را رنگ نمىكنند « مگر براى حادثه اى مهم . » مردم از مطيره تا در عامه به ديدار وى بودند ، از در عامه به نزد امير مؤمنانش بردند . قصابى را احضار كرد كه دو دست و دو پايش را قطع كند ، آنگاه بگفت تا جلاد وى را بياورند ، حاجب از در عامه برون شد و بانگ مىزد : نود نود ، كه نام جلاد بابك بود . بانگ نود نود ! نود نود ! برخاست تا وى بيامد و وارد دار العامه شد ،\r\n","description":"","footnote":"","page_name":" 5855 ","page_number":342},
  {"content":"\r\nامير مؤمنان به دو دستور داد كه دو دست و دو پاى بابك را قطع كند ، آن را قطع كرد و بابك بيفتاد . امير مؤمنان به يكيشان گفت تا سرش را ببرد و شكمش را به درد .\r\nسرش را به خراسان فرستاد و پيكرش را در سامرا به نزد گردنه بياويخت كه محل دار وى شهره است .\r\nآنگاه بگفت تا برادر بابك ، عبد الله را همراه پسر شروين طبرى به نزد اسحاق بن ابراهيم برند كه در مدينة السلام جانشين وى بود و دستورش داد كه گردن عبد الله را بزند و با وى چنان كند كه با برادرش كرده بودند ، و او را بياويزد .\r\nوقتى طبرى با وى به بردان رسيد ، عبد الله برادر بابك به پسر شروين گفت :\r\n« تو كيستى ؟ » گفت : « پسر شروين شاه طبرستان . » گفت : « ستايش خدا را كه يكى از دهقانان را براى من آماده كرد كه كشتنم را عهده كند . » گفت : « كشتن ترا ، اين عهده مىكند . » نود نود به نزد وى بود و همو بود كه بابك را كشته بود .\r\nبه دو گفت : « تو يار منى و اين بومى است . به من بگو آيا گفته‌اند كه چيزى به من بخورانى يا نه ؟ » گفت : « هر چه مىخواهى بگو . » گفت : « براى من پالوده اى [ 1 
  ] مهيا كن . » راوى گويد : در دل شب پالوده اى براى او مهيا كردند كه از آن بخورد تا پر شد . سپس گفت : « اى ابو فلان فردا خواهى دانست كه من دهقانم . انشاء الله . » آنگاه گفت : « مىتوانى نبيذى به من بنوشانى ؟ » گفت : « آرى ، اما بسيار مخور . »\r\n\r\n","description":"","footnote":"\r\n[ 1 
  ] كلمهء متن : فالوذج ، معرب پالوده .\r\n","page_name":" 5856 ","page_number":343},
  {"content":"\r\nگفت : « بسيار نمىخورم . » گويد : پس چهار رطل شراب بياوردند كه نشست و آن را با ملايمت بنوشيد ، تا به نزديك صبح ،\r\nسپس به هنگام سحر حركت كرد و او را به مدينة السلام برد و سر پل رسانيد . اسحاق بن ابراهيم دستور داد تا دو دست و دو پاى او را قطع كنند كه چيزى نگفت و سخن نكرد . دستور داد تا او را بياويزند ، كه در مدينة السلام در سمت شرقى ميان دو پل آويخته شد .\r\nاز طوق بن احمد آورده‌اند كه وقتى بابك فرارى شد ، بنزد سهل پسر سنباط رفت ، افشين ، ابو سعيد و بوزباره را فرستاد كه بابك را از او گرفتند ، سهل پسر خويش معاويه را همراه بابك بنزد افشين فرستاد كه بگفت تا يكصد هزار درم به معاويه دهند - اين را براى وى از امير مؤمنان گرفت - با يك كمربند جواهر نشان و تاج بطريقى و سهل بدين سبب بطريق شد .\r\nكسى كه عبد الله برادر بابك به نزد وى بود ، عيسى بن يوسف بود كه او را خواهرزادهء اصطفانوس شاه بيلقان مىگفتند .\r\nعلى بن مره از يكى از اوباش به نام مطر آورده كه گفته بود : « اى ابو الحسن به خدا بابك پسر من بود . » گويد : گفتم : « چگونه ؟ » گفت : « پيش ابن رواد بوديم مادرش ترتوميذ يك چشم از بوميان ابن رواد بود ، من به نزد وى جاى مىگرفتم . زنى تنومند بود ، مرا خدمت مىكرد و جامه هايم را مىشست ، روزى او را بديدم و از شهوتزدگى سفر و طول عزوبت بر او جستم و بابك را در رحمش نهادم . » سپس گفت : پس از آن غيبتى داشتم ، سپس باز رفتم ، وى در كار زاييدن بود در منزلى جاى گرفتم ، روزى به نزد من آمد و گفت : « وقتى شكم مرا پر كردى اينجا منزل مىگيرى و مرا رها مىكنى ؟ » و شايع كرد كه بچه از من است .\r\nگفتم : « به خدا اگر نام مرا ببرى ترا مىكشم . و از من دست بداشت ، به خدا\r\n","description":"","footnote":"","page_name":" 5857 ","page_number":344},
  {"content":"\r\nاو پسر من است . » در آن وقت كه افشين مقابل بابك بود ، بجز مقرريها و آذوقه و كمكها هر روز كه بر مىنشست ده هزار درم جايزه داشت و هر روز كه بر نشستن نبود پنجهزار درم .\r\nجمع كسانى كه بابك در مدت بيست سال كشته بود دويست هزار و پنجاه و پنج\r\nهزار و پانصد كس بود . بر يحيى بن معاذ و عيسى بن محمد و زريق بن على و محمد بن حميد طوسى و ابراهيم بن ليث و احمد بن جنيد غلبه يافت ، احمد را اسير گرفت . سه هزار و سيصد و نه كس با بابك اسير شدند ، از زنان مسلمان و كودكان كه به دست وى بودند هفتهزار و ششصد كس گرفته شد ، كسانى از فرزندان بابك كه به دست افشين افتادند هفده مرد بودند با هفده زن از دختران و عروسانش .\r\nمعتصم ، افشين را تاج داد و دو شانه پوش [ 1 
  ] جواهر نشان پوشانيد ، بيست هزار - هزار درم به دو داد كه از آن جمله ده هزار هزار درم جايزهء وى بود و ده هزار هزار درم را ميان مردم سپاه خويش پخش كند ، و او را ولايتدار سند كرد . شاعران به نزد افشين رفتند و ستايش او گفتند و بگفت تا شاعران را جايزه دهند و اين به روز پنجشنبه بود سيزده روز رفته از ربيع الاخر .\r\nاز جمله اشعارى كه دربارهء وى گفتند شعر ابو تمام طايى بود به اين مضمون :\r\n« نبرد ، بذ را زبون كرد « كه اكنون در خاك فرو رفته « و جز وحوش كس آنجا مقيم نيست « وقتى اين شمشير در پيكار به كار افتد « اين دين را نيرو بخشد .\r\n\r\n","description":"","footnote":"\r\n[ 1 
  ] كلمهء متن وشاح : پوشش زينتى است كه روى لباس بر شانه ها و پشت افكنند كه آن را اشارپ نيز گويند و به روزگار ما خاص زنان است . ( م )\r\n","page_name":" 5858 ","page_number":345},
  {"content":"\r\n« قدرت بكرى بود كه « افشين ، نر مشرق « آن را با شمشير به تصرف آورد « و چنان شد كه روبهان « در ميان آن بانگ همى زند « در صورتى كه ديروز « شيرى غران بود . » در اين سال توفيل بن ميخائيل ، فرمانرواى روم ، به مردم زبطره تاخت و اسيرشان كرد و شهرشان را ويران كرد و بىدرنگ سوى ملطيه رفت و به مردم آنجا و مردم قلعه هايى از قلعه هاى مسلمانان و جاهاى ديگر هجوم برد و چنان كه گفته‌اند بيشتر از يك هزار زن مسلمان را اسير گرفت و مسلمانانى را كه به دست وى افتادند اعضاء بريد و چشمانشان را ميل كشيد و گوشها و بينىهاشان را بريد .\r\n\r\nسخن از سبب هجوم فرمانرواى روم به زبطره و ملطيه و اسير گرفتن زنان و اعضاء بريدن مردان مسلمان\r\nگويند : سبب آن بود كه افشين با بابك سخت گرفته بود و وى را مقهور كرده بود كه نزديك هلاكت بود و چون نزديك هلاكت رسيد و يقين كرد كه از نبرد افشين ناتوان است ، به شاه روم توفيل پسر جرجس نوشت و به دو خبر داد كه شاه عرب سپاهيان و جنگاوران خويش را روان كرده تا آنجا كه خياط خويش ( يعنى جعفر بن - دينار ) و طباخ خويش ( يعنى ايتاخ ) را فرستاده و بر در وى كس نمانده اگر قصد رفتن سوى وى دارى بدانكه در مقابل تو كس نيست كه مانعت شود .\r\nبابك از اين نامه كه به فرمانرواى روم نوشته بود اميد داشت كه اگر شاه روم\r\n","description":"","footnote":"","page_name":" 5859 ","page_number":346},
  {"content":"\r\nبه جنبش آيد ، معتصم قسمتى از سپاهيان خويش را از مقابل وى سوى سپاه روم برد و به دو مشغول شود و از وى باز ماند و چيزى از آن سختى كه دچار آن بود برخيزد .\r\nگويند : توفيل با يكصد هزار كس و به قولى بيشتر برون شد كه هفتاد و چند هزار كس از آنها سپاهى بودند و بقيه تبعه و تا زبطره رفت . گروهى از سرخپوشان نيز با وى بودند ، اينان در ولايت جبال قيام كرده بودند و چون اسحاق بن ابراهيم ابن مصعب با آنها نبرد كرده بود به روم پيوسته بودند ، سالارشان بارسيس بود .\r\nشاه روم مقرريشان داده بود و زنشان داده بود و جنگاورشان كرده بود كه در كارهاى مهم خويش از آنها كمك مىگرفت .\r\nوقتى شاه روم وارد زبطره شد و مردانى را كه آنجا بودند بكشت و فرزندان و زنانى را كه در آن بودند اسير گرفت و شهر را بسوخت ، چنان كه گفته‌اند بانگ خطر به سامرا رسيد و مردم مرزهاى شام و جزيره و هم مردم جزيره برون شدند بجز آن كس كه اسب و سلاح نداشت و معتصم اين را سخت اهميت داد .\r\nگويند : وقتى اين خبر به معتصم رسيد در قصر خويش بوق خطر زد ، آنگاه بر اسب خويش نشست ، يك طناب و يك قلاب آهنين يا يك كيسه توشه به پشت زين خود بست ، اما تا سپاه آرايش نگيرد ، بيرون شدن نتوانست و چنان كه گويند در دار العامه نشست .\r\nاز مردم مدينة السلام ، قاضى شهر ، عبد الرحمان بن اسحاق را برگزيد با شعيب بن - سهيل با سيصد و بيست و هشت كس از عدول و آنها را بر املاكى كه وقف كرده بود شاهد كرد . يك سوم را براى فرزندان خويش نهاد و يك سوم براى خداى و يك سوم براى غلامان خويش ، آنگاه در غرب دجله اردو زد ، و اين به روز دوشنبه بود ، دو شب از جمادى الاولى رفته .\r\nآنگاه عجيف بن عنبسه و عمر فرعانى و محمد كوتاه [ 1 
  ] را با گروهى از سرداران\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5860 ","page_number":347},
  {"content":"\r\nسوى زبطره روان كرد كه كمك مردم آنجا باشند . اما ديدند كه شاه روم پس از انجام آنچه ياد كرديم ، سوى ديار خويش رفته . پس اندكى آنجا بماندند ، تا كسان به دهكده هاى خويش باز گشتند و آرامش يافتند .\r\nوقتى معتصم بر بابك دست يافت گفت : « كدام يك از شهرهاى روم پر مقاومتتر است و استوارتر ؟ » گفتند : « عموريه كه از وقتى اسلام بوده هيچكس از مسلمانان متعرض آن نشده كه چشم نصرانيت و بنك [ 1 
  ] آن است و بنزدشان از قسطنطنيه معتبرتر است . » در اين سال معتصم به آهنگ غزا سوى ديار روم رفت . به قولى حركت وى از سامرا به سال دويست و بيست و چهارم بود و به قولى به سال دويست و بيست و دوم ، از آن پس كه بابك را كشته بود .\r\nگويند : چندان لوازم از سلاح و لوازم و ابزار و حوضهاى چرمين و استر و قمقمه و مشك و ابزار آهنى و نفط ، مهيا كرده بود كه پيش از او هيچ خليفه اى مانند آن فراهم نياورده بود . بر مقدمهء خويش اشناس را نهاد . محمد بن ابراهيم نايب وى بود ، بر پهلوى راست وى ايتاخ بود ، بر پهلوى چپش جعفر بن دينار بود ، بر قلب عجيف بن عنبسه بود ، وقتى وارد ديار روم شد بر كنار رود لمس بماند ، كه در سلوكيه است نزديك دريا و از آنجا تا طرسوس يك روز راه هست و هر وقت مبادله اسيران ميان مسلمانان و روميان انجام شود ، مبادله آنجاست .\r\nمعتصم ، حيدر پسر كاوس ، يا افشين را سوى سروج فرستاد و دستورش داد از آنجا روان شود و از تنگه حدث در آيد ، روزى را براى وى نام برد و دستور داد در آن روز وارد شود . براى سپاه خويش و سپاه اشناس نيز روزى را معين كرد كه از روز مقرر براى ورود افشين چندان فاصله داشت كه دو سپاه به جايى كه مىخواست سپاهها در\r\n\r\n","description":"","footnote":"\r\n[ 1 
  ] كلمهء متن ، فارسى اصيل ، به گفتهء برهان قاطع مخفف بنه ، اما ظاهرا در اينجا تحريفى است از بن ، به معنى ريشه و پايگاه . ( م )\r\n","page_name":" 5861 ","page_number":348},
  {"content":"\r\nآنجا فراهم شود ، يعنى آنقره توانست رسيد .\r\nدر نظر داشت در آنقره فرود آيد و چون آن را گشود سوى عموريه رود\r\nكه در ديار روم هدفى مهمتر از اين دو شهر و شايسته تر از آنكه مقصد وى باشد نبود .\r\nمعتصم به اشناس دستور داد كه از تنگه طرسوس درآيد و دستورش داد كه در صفصاف منتظر وى بماند . حركت اشناس به روز جمعه بود شش روز مانده از رجب .\r\nمعتصم از پى اشناس وصيف را با مقدمه خويش روان كرد . خود معتصم به روز جمعه شش روز مانده از رجب روان شد .\r\nوقتى اشناس به مرغ اسقف رسيد نامه اى از معتصم به دو رسيد ، از مطامير ، كه به دو خبر مىداد كه شاه پيش روى اوست و مىخواهد سپاهها از لمس بگذرند و بر گدار بماند و آنها را درهم كوبد و به دو دستور مىداد كه در مرغ اسقف بماند .\r\nجعفر بن دينار بر دنبالهء معتصم بود ، معتصم در نامهء خويش به اشناس گفته بود كه منتظر بماند تا دنباله كه هنوز در تنگه درب بود و بارها و منجنيقها و توشه و ديگر چيزها را همراه داشت برسد آنگاه روان شود . به دو دستور مىداد بماند تا دنباله دار با همراهان خويش از تنگه برون شود و به دشت رسد و وارد ديار روم شود .\r\nاشناس سه روز در مرغ اسقف بماند تا نامهء معتصم رسيد كه يكى از سرداران خويش را با يك دسته بفرستد كه يكى از روميان را بجويند و خبر شاه و همراهانش را از او بپرسند . اشناس عمرو فرغانى را با دويست سوار فرستاد كه شب را راه پيمودند تا به قلعه قره رسيدند . به جستجوى يكى به دور قلعه روان شدند ، اما ميسر نشد . قلعه دار قره دربارهء آنها بانگ خطر داد و عمرو با همه سوارانى كه در قره همراه وى بودند برفت و در كوهى ما بين قره و دره ( بصم دال و تشديد راء ) نهان شد . اين كوهى بزرگ بود كه روستايى را به نام روستاى قره در ميان گرفته بود .\r\nعمرو فرغانى كه مىدانست قلعه دار قره دربارهء آنها بانگ خطر زده سوى\r\n","description":"","footnote":"","page_name":" 5862 ","page_number":349},
  {"content":"\r\nدره رفت و شب را در آنجا كمين كرد ، و چون صبح دميد ، سپاه خويش را سه دسته كرد و دستورشان داد به سرعت بتازند چندان كه اسيرى بيارند كه خبر شاه را بداند .\r\nدستورشان داد كه او را به يكى از جاهايى كه بلدان مىشناختند بيارند ، با هر دسته دو بلد همراه كرد .\r\nدسته ها هنگام صبح روان شدند و در سه سمت پراكنده شدند . تنى چند از روميان را گرفتند كه بعضيشان از مردم سپاه شاه بودند و بعضىشان از بيرون شهر بودند . عمرو يكى از روميان را كه از سواران دره بود بگرفت و از او خبر پرسيد .\r\nرومى به دو خبر داد كه شاه و سپاه وى نزديك او هستند ، چهار فرسنگ آن سوى لمس ، و قلعه دار قره ديشب دربارهء آنها بانگ خطر زده و بر نشسته و در همين كوه بالاى سرشان كمين كرده . اما عمرو همچنان در جايى كه با ياران خويش وعده نهاده بود بماند و بلدانى را كه همراه داشت بگفت تا بر سر كوهها پراكنده شوند و مراقب دسته هايى باشند كه فرستاده بود ، از آن رو كه بيم داشت قلعه دار قره از سمت آنها سوى يكى از دسته ها رود . بلدان دسته ها را بديدند و علامت دادند كه بيامدند و با عمرو در محلى جز آنجا كه با وى وعده نهاده بودند به هم رسيدند .\r\nآنگاه اندكى پياده شدند ، سپس به آهنگ اردوگاه حركت كردند ، عده اى از كسانى را كه در سپاه شاه بوده بودند ، گرفته بودند كه در لمس پيش اشناس بردند .\r\nاشناس از آنها خبر پرسيد ، به دو خبر دادند كه شاه فزونتر از سى روز پيش به جاى مانده و انتظار دارد كه معتصم و مقدمه اش از لمس عبور كنند و آن سوى لمس با آنها نبرد كند . به تازگى خبر آمده كه سپاهى بزرگ از طرف ارمنياق حركت كرده و به ميان ولايت آمده ( مقصود سپاه افشين بود ) و پشت سر شاه رسيده و شاه يكى از مردم خاندان خويش ، پسر خاله اش ، را دستور داده كه بر سپاه وى جانشين باشد و شاه روم با گروهى از سپاه خويش به آهنگ ناحيهء افشين برون شده .\r\n","description":"","footnote":"","page_name":" 5863 ","page_number":350},
  {"content":"\r\nاشناس آن مرد را كه اين خبر را به دو داده بود سوى معتصم فرستاد كه خبر را با وى بگفت . معتصم ، گروهى بلد از اردوگاه خويش فرستاد و براى آنها ، هر - كدامشان ، ده هزار درم تعهد كرد به شرط آنكه نامه وى را بنزد افشين برند ، ضمن نامه به دو خبر داد كه امير مؤمنان به جاى مانده ، او نيز به جاى بماند كه بيم داشت شاه روم با وى نبرد كند . به اشناس نيز نامه اى نوشت و دستور داد كه وى نيز از جانب خويش از بلدانى كه كوهها و راهها را مىشناسند و همانند روميانند ، پيكى روان كند و تعهد كرد به هر يك از آنها كه نامهء وى را رسانيد ده هزار درم بدهد ، و به بنويسد كه شاه روم سوى او مىرود ، به جاى خويش بماند تا نامهء امير مؤمنان به دو رسد .\r\nپس فرستادگان سوى افشين روان شدند و كسى از آنها به دو نرسيد به سبب آنكه در بلاد روم بسيار پيش رفته بود .\r\nوقتى ابزارها و بارهاى معتصم با دنباله دار به اردوگاه رسيد به اشناس نوشت و دستور پيشروى داد ، اشناس پيشروى آغاز كرد .\r\nمعتصم نيز از پى وى بود ، ميانشان يك منزل فاصله بود ، اين فرود مىآمد و آن حركت مىكرد . از افشين خبرى به آنها نرسيد تا به سه منزلى آنقره رسيدند و سپاه معتصم از بابت آب و علف در مضيقه اى سخت افتاد . اشناس در راه خويش چند اسير گرفت و دستور داد كه گردنشان را زدند تا پيرى فرتوت از آنها بماند . پير گفت : « از كشتن من چه سود مىبرى ؟ تو چنين در مضيقه اى ، سپاهت نيز دچار كمبود آب و توشه است ، نزديك اينجا گروهى هستند كه از آنقره گريخته‌اند از بيم آنكه شاه عرب بر آنها فرود آيد آنها نزديك ما هستند ، و آذوقه و خوراكى و جو بسيار به همراه دارند . گروهى را با من بفرست كه آنها را تسليمشان كنم ، آنگاه مرا آزاد كن . » بانگزن اشناس بانگ زد هر كه توانى دارد برنشيند . نزديك پانصد كس با وى بر نشستند . اشناس حركت كرد تا به يك ميلى اردوگاه رسيد و كسانى كه توانى داشتند با وى پيش افتادند . آنگاه پيش افتاد ، اسب خويش را تازيانه زد و نزديك دو ميل به\r\n","description":"","footnote":"","page_name":" 5864 ","page_number":351},
  {"content":"\r\nسختى بتاخت . آنگاه بايستاد و ياران خويش را كه پشت سر بودند نگريستن گرفت ، هر كه را كه به سبب ناتوانى اسبش به دسته نپيوسته بود ، پس فرستاد . مرد اسير را به مالك بن كيدر داد و گفت : « هر وقت اين ، اسير و غنيمت بسيار به تو نمود آزادش كن .\r\nچنان كه براى وى تعهد كرده‌ام . » پير تا به وقت تاريكى شب آنها را ببرد و به دره اى رسانيد با علف بسيار ، كسان اسبان خويش را در علفها رها كردند تا سير شد ، كسان شام خوردند و آب بنوشيدند تا سيراب شدند ، آنگاه به راهشان برد تا از جنگل برون شود اشناس از محلى كه بود سوى آنقره حركت كرد . به مالك بن كيدر و بلدان همراه وى دستور داده بود به آنقره به نزد وى روند .\r\nپير كافر ، باقيماندهء شب آنها را راه برد ، به دور كوهى مىگردانيدشان و از آن بيرونشان نمىبرد . بلدان به مالك بن كيدر گفتند :\r\n« اين مرد ما را به دور مىگرداند . » مالك از پير دربارهء آنچه بلدان گفته بودند پرسش كرد ، پير گفت : « راست مىگويند ، قومى كه به طلب آنهاييد بيرون اين كوهند ، بيم دارم اگر هنگام شب از كوه برون شوم ، صداى سم اسبان را كه به سنگها مىخورد بشنوند و گريزان شوند و چون از كوه برون شويم و كسى را نبينيم مرا بكشى . ترا تا صبح در اين كوه مىگردانم و چون صبح شد سوى آنها مىرويم و آنها را به تو مىنمايم تا مطمئن شوم كه مرا نخواهى كشت . » مالك گفت : « واى تو ما را در اين كوه فرود آر تا بياساييم . » گفت : « چنان كه خواهى . » كسان روى سنگها فرود آمدند و لگام اسبان خويش را بگرفتند تا صبح\r\n","description":"","footnote":"","page_name":" 5865 ","page_number":352},
  {"content":"\r\nدميد [ 1 
  ] و چون صبح دميد گفت : « دو كس را بفرستيد كه بر اين كوه بالا روند و بنگرند بالاى آن چيست و هر كه را آنجا يافتند بگيرند . » چهار كس فراز كوه رفتند ، مردى و زنى را يافتند و فرود آوردند . كافر از آنها پرسيد : « مردم آنقره شب را كجا به سر بردند ؟ » آنها محلى را كه شب آنجا به سر برده بودند نام بردند .\r\nبه مالك گفت : « اين دو كس را آزاد كن كه ما امانشان داديم تا ما را رهنمون شدند . » مالك آن دو كس را آزاد كرد ، آنگاه كافر ، قوم را به محلى برد كه نام برده بودند و از بالا سپاه آنقره را به آنها نمود كه بر كنار شوره زارى بودند و چون سپاه مسلمانان را بديدند زنان و كودكان را بانگ زدند كه وارد شوره زار شدند ، و بر كنار شوره زار به مقابلهء آنها ايستادند و با نيزه ها نبرد مىكردند كه نه جاى سنگ بود و نه جاى اسب . گروهى اسير از آنها گرفتند ، در ميان اسيران تنى چند را يافتند كه زخمهاى كهنه داشتند ، از ايام پيشين . دربارهء آن زخمها از آنها پرسش كردند . گفتند : « در نبرد شاه و افشين بوده‌ايم . » گفتندشان : « قضيه [ 2 
  ] را براى ما نقل كنيد . » به آنها گفتند كه شاه در چهار فرسخى لمس اردو زده بود تا وقتى كه پيكى به نزد وى آمد كه سپاهى بزرگ از طرف ارمنياق درآمده ، پس شاه يكى از خاندان خويش را بر سپاه جانشين كرد و به دو دستور داد در جاى خويش بماند و اگر مقدمهء شاه عرب بر وى درآمد با آن نبرد كند تا او برود و با سپاهى كه وارد ارمنياق شده\r\n\r\n","description":"","footnote":"\r\n[ 1 
  ] در همهء اين سرگذشت ، صبح دميد به جاى تعبير عربى صبح شكافت آمده « انفجر الصبح » و تفاوت ميان دو تعبير تازى و پارسى نمودارى از تفاوت سليقهء صحرايى و سليقهء مدنى دو قوم است . ( م )\r\n[ 2 
  ] كلمهء متن .\r\n","page_name":" 5866 ","page_number":353},
  {"content":"\r\nنبرد كند . مقصود سپاه افشين بود .\r\nسالارشان گفت : « بله من از جملهء آنها بودم كه با شاه روان شدند ، هنگام نماز صبح به آنها تاختيم و هزيمتشان كرديم و همه پيادگانشان را كشتيم و سپاهيان ما در طلبشان پراكنده شدند و چون نيمروز شد سوارانشان باز آمدند و با ما نبردى سخت كردند چندان كه سپاه ما را شكافتند و با ما در آميختند . ما با آنها درآميختيم و نمىدانستيم شاه در كدام دسته است ، بدينسان ببوديم تا به وقت پسينگاه ، آنگاه به محل سپاه شاه كه در آن بوده بوديم بازگشتيم و به او بر نخورديم . به محل اردوگاه شاه در لمس كه آن را به جا نهاده بود بازگشتيم و ديديم كه سپاه شكسته و كسان از پيش آن مرد خويشاوند شاه كه شاه او را بر سپاه جانشين كرده بود برفته‌اند . شب را بدينسان بسر برديم ، صبحگاه شاه با جمعى اندك به نزد ما آمد و سپاه خويش را مختل شده يافت و آن كس را كه بر سپاه جانشين كرده بود بگرفت و گردنش را بزد و به شهرها و قلعه ها نوشت كه هر يك از كسانى را كه از سپاه شاه بازگشته‌اند به دست آوردند تازيانه بزنند و به جايى كه شاه براى آنها نام برده بود و سوى آنجا مىرفت باز گردانند تا كسان بر او فراهم آيند و آنجا اردو زند و با شاه عرب مقاومت كند . و نيز يك خادم خويش را كه خواجه بود به آنقره فرستاد كه آنجا بماند و اگر شاه عرب آنجا فرود آمد مردمش را حفاظت كند . » اسير گفت : « خواجه به آنقره رفت ، ما نيز با وى برفتيم ، ديديم كه مردم آنقره آنجا را رها كرده‌اند و گريخته‌اند . » خواجه به شاه روم نوشت و اين را به دو خبر داد .\r\nشاه به دو نوشت و دستور داد كه سوى عموريه رود .\r\nگويد : من از جايى كه مردم آنقره آهنگ آنجا كرده بودند ، پرسيدم ، به من گفتند : « در شوره زارند و ما به آنها پيوستيم . » مالك بن كندر گفت : « اين مردم را به تمام رها كنيد ، هر چه را گرفته‌ايد نگهداريد و باقى را رها كنيد . » مسلمانان اسيران و جنگاوران را رها كردند و به آهنگ\r\n","description":"","footnote":"","page_name":" 5867 ","page_number":354},
  {"content":"\r\nسپاه اشناس بازگشتند و در راه خويش گوسفند و گاو بسيار براندند . مالك ، پير اسير را رها كرد و با اسيران سوى سپاه اشناس روان شد تا به آنقره رسيد . اشناس يك روز بماند و روز بعد معتصم به دو پيوست و آنچه را اسير با وى گفته بود به معتصم خبر داد كه از آن خرسند شد . و چون روز سوم رسيد از جانب افشين مژده ها آمد كه خبر سلامت مىداد و اينكه به نزد امير مؤمنان مىرسد ، به آنقره .\r\nگويد : افشين فرداى آن روز به آنقره رسيد و روزى چند آنجا ببودند ،\r\nآنگاه سپاه را سه سپاه كرد : يك سپاه كه افشين در آن بود ، پهلوى چپ بود ، معتصم در قلب بود و افشين در پهلوى راست ، و از هر سپاه تا سپاه ديگر دو فرسنگ بود ، به هر سپاهى دستور داد كه پهلوى راست و پهلوى چپ داشته باشند و دهكده ها را بسوزند و هر چه اسير در آن به دست آوردند بگيرند و چون وقت فرود آمدن رسيد ، مردم هر سپاه سوى سالار و سران خويش روند . از آنقره تا عموريه كه هفت منزل فاصله داشت . چنين مىكردند تا سپاهها به عموريه رسيد .\r\nراوى گويد : وقتى سپاهها به عموريه رسيد ، نخستين كسى كه وارد شد اشناس بود كه روز پنجشنبه پس از طلوع آفتاب وارد شد يك دور به دور شهر زد آنگاه در يك ميلى آن فرود آمد ، در جائى كه آب و علف بود . و چون آفتاب روز بعد در آمد ، معتصم بر نشست و يك دور به دور شهر زد ، آنگاه افشين به روز سوم آمد و امير مؤمنان دور شهر را به همان ترتيب كه دور مىزد ميان سرداران تقسيم كرد و به هر كدام از آنها به مقدار اندك و بسيار بودن يارانش برجهايى را واگذار كرد كه از دو برج تا بيست برج به يك سردار رسيد . مردم عموريه حصارى شدند و به حرز پناه بردند .\r\nيكى از مسلمانان بود كه مردم عموريه اسيرش كرده بودند و او نصرانى شده بود و از آنها زن گرفته بود ، وقتى مردم عموريه حصارى شدند خويشتن را محبوس\r\n","description":"","footnote":"","page_name":" 5868 ","page_number":355},
  {"content":"\r\nداشت و چون امير مؤمنان را بديد نمايان شد و پيش مسلمانان آمد و به نزد معتصم رفت و به دو گفت كه جايى از شهر هست كه از بارانى سخت كه باريده بود رود بر آن تاخت و آب بر آن هجوم برد و ديوار از آنجا بيفتاد . شاه روم به عامل عموريه نوشت كه آنجا را بنيان كند اما در اين كار سستى كرد تا وقتى كه شاه از قسطنطنيه برون شد كه سوى محلى مىرفت . ولايتدار بيم كرد كه شاه بر آن ناحيه عبور كند و بر ديوار بگذرد و ببيند كه بنيان نشده .\r\nپس ولايتدار را از پى صنعتگران فرستاد و نماى ديوار را با سنگ ، يك سنگ يك سنگ ، بنا كرد و پشت آن را از جانب شهر خالى نهاد ، آنگاه بالاى آن غرفه ها نهاد چنان كه بوده بود .\r\nآن كس معتصم را از آن سمت كه وصف آن را گفته بود واقف ساخت .\r\nمعتصم بگفت تا خيمهء او را در آنجا به پا كردند و منجنيقها مقابل بنا نهاد و ديوار از آن محل شكاف برداشت .\r\nوقتى مردم عموريه شكافته شدن ديوار را بديدند ،\r\nچوبهاى بزرگ بر آن آويختند كه هر يك به ديگر چسبيده بود و چون سنگ منجنيق به چوب مىرسيد شكسته مىشد و چوبى ديگر مىآويختند و روى چوب پالانها مىنهادند كه ديوار را بپوشانند ، وقتى منجنيقها بر آنجا تمركز يافت ، ديوار بشكافت .\r\nپس ياطس و خواجه نامه اى به شاه روم نوشتند و كار ديوار را به دو خبر دادند .\r\nنامه را با يكى كه عربى را روان مىگفت و يك غلام رومى فرستادند ، آنها را از ديوار كوتاه برون فرستادند كه از خندق گذشتند و به سمت شاهزادگان پيوسته به عمرو فرغانى افتادند .\r\nوقتى آن دو كس از خندق درآمدند ، مسلمانان آنها را نشناختند و گفتند : « از كجاييد ؟ » گفتند : « ما از ياران شماييم . »\r\n","description":"","footnote":"","page_name":" 5869 ","page_number":356},
  {"content":"\r\nگفتند : « از ياران كى هستيد ؟ » اما كسى از سرداران سپاه را نمىشناختند كه نام وى را براى آنها ياد كنند و چون نشناختندشان ، آنها را پيش عمرو فرغانى پسر اربخا بردند . عمرو نيز آنها را به نزد اشناس فرستاد ، اشناس نيز آنها را به نزد معتصم فرستاد . معتصم از آنها پرسش كرد و تفتيششان كرد ، همراهشان نامه اى يافت از ياطس به شاه روم كه به دو خبر مىداد كه سپاه با جمعى بسيار شهر را در ميان گرفته و جا بر آنها تنگ شده و آمدنش به اينجا خطا بوده ، آهنگ آن دارد كه برنشيند و خواص ياران خويش را بر اسبانى كه در قلعه هست بنشاند و شبانگاه بىخبر در قلعه را بگشايد و برون شود و به سپاه حمله برد تا هر چه شدنى است بشود . هر كه جان مىبرد جان ببرد و هر كه كشته مىشود كشته شود تا وى از حصار رهايى يابد و پيش شاه رود .\r\nوقتى معتصم اين نامه را بخواند دستور داد تا به آن مرد كه عربى گوى بود و غلام رومى كه با وى بود كيسه اى بدادند كه اسلام آوردند و خلعتشان داد .\r\nو چون آفتاب بر آمد بگفت تا آن دو كس را به دور عموريه گردانيدند كه گفتند ياطس در اين برج است . بگفت تا آنها را دير مدت مقابل برجى كه ياطس در آن بود نگهداشتند ، يكى پيش رويشان بود كه در مهارا برداشته بود ، خلعتها را نيز به تن داشتند و نامه همراهشان بود ، ياطس و همه روميان منظورشان را بدانستند و از بالاى حصار دشنامشان دادند .\r\nآنگاه معتصم بگفت تا آنها را دور كردند . معتصم دستور داد كه هر شب كشيكبانى در ميان قوم به نوبت باشد كه سواران حضور يابند و شب را با سلاح بر اسب بسر برند\r\nو بر آن بباشند مبادا شبانگاه در گشوده شود و كسى از عموريه برون شود . بدينسان كسان شبانه به نوبت با سلاح بر پشت اسبان به سر مىبردند و اسبان زين داشت تا وقتى كه ديوار ميان دو برج فرو ريخت از همانجا كه براى معتصم\r\n","description":"","footnote":"","page_name":" 5870 ","page_number":357},
  {"content":"\r\nوصف شده بود كه بنيان آن را استوار نكرده‌اند . مردم سپاه صداى سقوط را شنيدند و بنگريستن آمدند و پنداشتند كه دشمن بر يكى از دسته ها درآمده ، تا وقتى كه معتصم كس فرستاد كه بر مردم سپاه بگشت و خبرشان مىداد كه اين صداى ديوار بوده كه سقوط كرده و دل خوش شدند .\r\nو چنان بود كه وقتى معتصم ، مقابل عموريه فرود آمد و وسعت خندق و بلندى ديوار آن را بديد ، در اين باب تدبير كرد . وى در راه خويش گوسفند بسيار رانده بود ، چنان ديد كه منجنيقهاى بزرگ بيارد به مقدار بلندى ديوار ، كه هر منجنيق گنجايش چهار مرد داشته باشد و كار آن مطمئن و دقيق باشد . منجنيقها را بر كرسىها نهاد كه زير آن چرخها بود و چنان تدبير كرد كه گوسفندان به مردم اردوگاه داده شود ، به هر كس يك گوسفند كه گوشت آن را بخورد و پوست آن را از خاك آكنده كند ، آنگاه پوستهاى آكنده از خاك را بيارند و در خندق افكنند . با خندق چنين كرد و ارابه هاى بزرگ آماده كرد كه هر ارابه گنجايش ده كس داشت و آن را مرتب كرد كه بر پوستهاى آكنده بغلطاند چندان كه خندق پر شود ، چنين كرد ، پوستها را بيفكندند ، اما پوستها برابر و منظم نيفتاد كه از سنگ روميان بيمناك بودند ، نامرتب افتاد و برابر - كردن آن ميسر نبود . دستور داد تا روى آن خاك بريزند چندانكه برابر شد ، آنگاه ارابه اى را بياوردند و بغلطانيدند و چون به نيمهء خندق رسيد به آن پوستها گير كرد و كسان در آن بماندند و با تلاش بسيار از آن خلاصى يافتند ، اما چرخ همچنان آنجا ببود و تدبيرى [ 1 
  ] دربارهء آن نمىشد كرد تا وقتى كه عموريه گشاده شد و ارابه ها و منجنيقها و نردبانها و ديگر چيزها بيهوده شد و سوخته شد .\r\nوقتى روز بعد شد ، معتصم با آنها بر سر شكاف نبرد كرد ، نخستين كسى كه نبرد آغاز كرد اشناس بود و ياران وى . محل تنگ بود و در آن نبرد نمىتوانستند\r\n\r\n","description":"","footnote":"\r\n[ 1 
  ] كلمهء متن : حيله . در اينجا به معنى تلاش و تدبير بوسيلهء ابزار . بايد به ياد داشت كه در زبان تازى علم مكانيك يونانى را علم الحيل ترجمه كرده‌اند . م\r\n","page_name":" 5871 ","page_number":358},
  {"content":"\r\nكرد . معتصم بگفت تا منجنيقهاى بزرگ را كه به دور ديوار پراكنده بود فراهم آوردند\r\nو آن را اطراف شكاف نهاد و بگفت تا آن محل را بكوبند . نبرد روز دوم به عهدهء افشين و ياران وى بود كه نيك پيكار كردند و پيش رفتند .\r\nمعتصم بر اسب خويش مقابل شكاف ايستاده بود ، اشناس و افشين و خواص سرداران با وى بودند و ديگر سردارانى كه از خواص نبودند پياده بودند . معتصم گفت : « امروز ، پيكار سخت نكو بود . » عمرو فرغانى گفت : « پيكار امروز نكوتر از ديروز بود . » اشناس اين را بشنيد و خوددارى كرد و چون نيمروز شد و معتصم به خيمه گاه خويش رفت كه ناهار كند سرداران نيز به خيمه گاههاى خويش رفتند كه ناهار كنند .\r\nوقتى اشناس به در خيمه گاه خويش نزديك شد سرداران به حرمت وى پياده شدند ، چنان كه رسمشان بود ، عمرو فرغانى و احمد بن خليل نيز از آن جمله بودند و چنان كه عادتشان بود به نزد خيمه گاه اشناس پيش روى وى راه مىرفتند .\r\nاشناس به آنها گفت : « اى روسپىزادگان براى چه جلو من راه مىرويد ، مىبايد ديروز نبرد مىكرديد كه وقتى پيش روى امير مؤمنان مىايستيد نگوييد كه امروز پيكار نكوتر از ديروز بود ، گويى ديروز كسى جز شما پيكار مىكرد ! به - خيمه گاههايتان برويد . » وقتى عمرو فرغانى و احمد بن خليل برفتند يكيشان به ديگرى گفت : « مىبينى اين غلام روسپىزاده امروز با ما چه كرد ، مگر وارد شدن به ديار روم از اينكه امروز شنيديم آسانتر نبود ؟ » عمرو فرغانى كه خبرى داشت به احمد بن خليل گفت : « اى ابو العباس به زودى خدا زحمت وى را از تو بر مىدارد ، خوشدل باش . » احمد انديشيد كه خبرى به نزد وى هست و با اصرار از او همى پرسيد ، عمرو كارى را كه در آن بودند به دو خبر داد . گفت : « عباس بن مأمون كارش تمام شده و به زودى\r\n","description":"","footnote":"","page_name":" 5872 ","page_number":359},
  {"content":"\r\nآشكارا با او بيعت مىكنيم و معتصم و اشناس و ديگران را مىكشيم . » پس از آن به دو گفت : « به تو مىگويم كه به نزد عباس روى و پيشى گيرى و جزو كسانى باشى كه به دو گرويده‌اند . » احمد به دو گفت : « اين كارى است كه گمان ندارم انجام گيرد . » عمرو به دو گفت : « انجام گرفته و به سر رفته . » و او را سوى حارث سمرقندى خويشاوند سلمة بن عبيد الله وضاحى رهنمون شد كه كار رسانيدن كسان را به نزد عباس و بيعت گرفتن از آنها را عهده كرده بود .\r\nعمرو به دو گفت : « من ترا با حارث فراهم مىكنم ، تا جزو ياران ما شوى . » احمد گفت : « اگر اين كار\r\nاز اكنون تا ده روز ديگر سرانجام مىگيرد ، من نيز با شمايم و اگر از آن بگذرد ميان من و شما كارى نخواهد بود . » حارث برفت و عباس را بديد و به دو گفت كه عمرو به نزد احمد بن خليل از او ياد كرده .\r\nعباس به دو گفت : « خوش نداشتم كه خليلى چيزى از كار ما را بداند ، دست از او بداريد و در كار خودتان انبازش مكنيد ، بگذاريد سخن ميان خودشان بماند . » كه از وى دست بداشتند .\r\nو چون روز سوم شد ، جنگ به عهدهء ياران امير مؤمنان بود ، بخصوص ، مغربيان و تركان نيز با آنها بودند ، متصدى اين كار ايتاخ بود كه پيكار كردند و نكو كردند و محل شكاف گشادگى گرفت ، پيكار بدين گونه بود ، تا زخمى ميان روميان بسيار شد .\r\nو چنان بود كه سرداران ، وقتى معتصم به نزد آنها فرود آمده بود ، برجها را تقسيم كرده بودند ، براى هر سردار و ياران وى چند برج . كسى كه به محل شكاف ديوار گماشته بود يكى از سرداران روم بود به نام وندوا كه به معنى گاو است . وى و يارانش شب و روز سخت پيكار كردند و جنگ به عهدهء وى و يارانش بود كه نه\r\n","description":"","footnote":"","page_name":" 5873 ","page_number":360},
  {"content":"\r\nياطس و نه غير او يكى از روميان را به كمك وى نفرستادند .\r\nوقتى شب آمد سردارى كه بر شكاف گماشته بود سوى روميان رفت و گفت :\r\n« پيكار به عهدهء من و ياران منست ، و هيچكس با من نمانده كه زخمدار نباشد . ياران خويش را بر شكاف نهيد كه اندك مدتى تير بيندازند و گر نه رسوا مىشويد و شهر از دست مىرود . » اما نپذيرفتند كه كسى را به كمك او فرستند . گفتند : « ديوار در سمت ما سالم است و ما از تو نمىخواهيم كه كمكمان كنى ، خود دانى و ناحيه ات كه براى تو كمكى به نزد ما نيست . » پس وندوا و يارانش مصمم شدند كه بنزد امير مؤمنان معتصم روند و از او براى زن و فرزند امان بخواهند و قلعه را با هر چه در آن هست ، از خرده اثاث و كالا و سلاح و ديگر چيزها به دو تسليم كنند .\r\nوقتى صبح شد ، آن سردار ، ياران خويش را به دو طرف شكاف گماشت و برون شد ، گفت : « من آهنگ امير مؤمنان دارم » ، و به ياران خويش گفت نبرد نكنند تا به نزد آنها باز گردد .\r\nپس برفت تا به نزد معتصم رسيد و پيش روى او جاى گرفت ، مسلمانان به طرف شكاف پيش مىرفتند اما روميان از پيكار خوددارى مىكردند و به دست خويش اشاره مىكردند كه شتاب مياريد ، اما آنها پيش مىرفتند ، وندوا نيز پيش روى معتصم نشسته بود .\r\nمعتصم اسبى بخواست\r\nو وى را بر آن نشاند و بماند تا مسلمانان با روميان بر كنار شكاف جاى گرفتند . در اين وقت عبد الوهاب بن على پيش روى معتصم بود ، وى به دست خويش به مسلمانان اشاره كرد كه وارد شوند ، و كسان وارد شهر شدند . وندوا نظر كرد و دست به ريش خود زد . معتصم به دو گفت : « چه شده ؟ » گفت : « آمده بودم مىخواستم سخن تو را بشنوم ، تو نيز سخن مرا بشنوى\r\n","description":"","footnote":"","page_name":" 5874 ","page_number":361},
  {"content":"\r\nاما به من خيانت كردى . » معتصم گفت : « هر چه مىخواهى بگويى به عهدهء من ، هر چه مىخواهى بگوى كه با تو مخالفت نمىكنم . » گفت : « اكنون كه وارد شهر شده‌ايد ، چگونه با من مخالفت نمىكنى ؟ » معتصم گفت : « دست خويش را به هر چه مىخواهى بزن كه از آن تو باشد و هر چه مىخواهى بگوى كه به تو مىدهم . » پس وندوا در خيمه گاه معتصم بماند ، ياطس در برجى بود كه در آن جاى مىداشته بود ، گروهى از روميان به دور وى فراهم آمده بودند ، گروهى از آنها نيز به كليساى بزرگى رفته بودند كه در گوشهء عموريه بود و آنجا به سختى نبرد مىكردند .\r\nمسلمانان ، كليسا را به آتش كشيدند كه همگى تا به آخر بسوختند . ياطس در برج خويش بود و يارانش و ديگر روميان به دور وى بودند ، شمشير در آنها افتاد كه يا مقتول شدند يا مجروح .\r\nدر اين هنگام معتصم برنشست و بيامد تا مقابل ياطس ايستاد كه مجاور سپاه اشناس بود ، بانگ زدند : « اى ياطس ، اينك امير مؤمنان . » روميان از بالاى برج بانگ زدند كه : « ياطس اينجا نيست . » گفتند : « چرا ، هست . به دو بگوييد كه امير مؤمنان اينجا ايستاده . » گفتند : « ياطس اينجا نيست . » پس امير مؤمنان خشمگين برفت و چون عبور كرد روميان بانگ زدند : « اينك ياطس ، اينك ياطس . » معتصم مقابل برج بازگشت و آنجا بايستاد . آنگاه بگفت تا يكى از نردبانهايى را كه آماده شده بود بياوردند و بر برجى نهادند كه ياطس در آن بود ، حسن رومى غلام ابو سعيد ، محمد بن يوسف ، بر آن بالا رفت ، ياطس با وى سخن كرد ، به دو گفت :\r\n« اينك امير مؤمنان ، به حكم وى تسليم شو و فرود آى . »\r\n","description":"","footnote":"","page_name":" 5875 ","page_number":362},
  {"content":"\r\nآنگاه حسن فرود آمد و به معتصم خبر داد كه ياطس را ديده و با وى سخن كرده .\r\nمعتصم به دو گفت : « به او بگو فرود آيد . » حسن بار ديگر بالا رفت ، ياطس كه شمشيرى آويخته بود از برج درآمد و بالاى برج ايستاد ، معتصم در او مىنگريست ، شمشيرش را از گردن خويش برگرفت و آن را به حسن داد ، آنگاه ياطس فرود آمد و پيش روى معتصم بايستاد كه تازيانه اى به او زد .\r\nآنگاه معتصم به خيمه گاه خويش رفت و گفت : « بياريدش . » و او را به خيمه گاه امير مؤمنان بردند .\r\nپس از آن مسلمانان ، اسيران مرد و زن را از هر سو بياوردند چندان كه اردوگاه پر شد . معتصم به بسيل ترجمان دستور داد كه اسيران را تشخيص كند و مردم معتبر و و الا قدر رومى را به يكسو نهد .\r\nبسيل چنان كرد ، آنگاه معتصم دستور داد و سرداران خويش را به قسمتها گماشت ، اشناس را به چيزهايى گماشت كه از ناحيهء وى مىرسيد و دستور داد كه بر آن بانگ زند . افشين را نيز به چيزهايى گماشت كه از ناحيهء وى بدست ميايد و دستورش داد كه بانگ زند و بفروشد . به ايتاخ نيز دربارهء ناحيه اش چنين دستور داد .\r\nبه جعفر بن خياط نيز چنين دستور داد . با هر يك از اينان از جانب احمد بن ابى داود يكى را گماشت كه شمار را نگهدارد .\r\nقسمتها به مدت پنج روز به فروش نهاده شد ، آنچه طالب داشت به فروش رسيد و بگفت تا باقيمانده را آتش زدند . [ 1 
  ] پس از آن معتصم حركت كرد كه سوى سرزمين طرسوس بازگردد .\r\nو چون روز ايتاخ شد ، از آن پيش كه معتصم براى بازگشت روان شود كسان بر غنيمتى كه ايتاخ عهده دار فروش آن بود تاخت آوردند ، و اين همان روزى بود كه\r\n\r\n","description":"","footnote":"\r\n[ 1 
  ] عبارت متن : فضربوا بالنار\r\n","page_name":" 5876 ","page_number":363},
  {"content":"\r\nعجيف با كسان وعده كرده بود كه به معتصم تازد .\r\nمعتصم به خويشتن بر نشست و به تاخت برفت و شمشير كشيد . كسان از پيش روى او دور شدند و از غارت غنيمت دست بداشتند و او به خيمه گاه خويش بازگشت .\r\nو چون روز بعد شد گفت كه در مورد اسير بيش از سه بار بانگ نزنند كه فروش رواج گيرد ، اگر كسى از پس سه بانگ نيفزود ، به همان ترتيب بفروشند ، به روز پنجم چنين مىكردند ، بر بردگان پنج پنج و ده ده يك جا بانگ مىزدند و كالاى بسيار را يك جا بانگ مىزدند .\r\nراوى گويد : شاه روم در آغاز فرود آمدن معتصم در مقابل عموريه ، فرستاده اى گسيل داشته بود ، معتصم دستور داد تا وى را در محل آبى كه مسلمانان از آن ، آب مىگرفتند فرود آوردند كه از آنجا تا عموريه سه ميل بود و اجازه نداد كه به نزد وى شود تا وقتى كه عموريه را گشود و چون آن را بگشود اجازه داد كه پيش شاه روم باز گردد كه بازگشت .\r\nآنگاه معتصم به آهنگ مرزها بازگشت ، زيرا خبر يافته بود كه شاه روم مىخواهد از پى وى برون شود ، يا مىخواهد به سپاه دست اندازى كند ، پس از راه بزرگ [ 1 
  ] يك منزل برفت ، سپس سوى عموريه بازگشت و كسان را بگفت تا باز گردند آنگاه از راه بزرگ به راه دره جور رفت\r\nو اسيران را بر سرداران پخش كرد و به هر سردارى گروهى از آنها را داد كه حفاظتشان كند ، سرداران نيز آنها را بر ياران خويش پخش كردند . نزديك چهل ميل در راهى برفتند كه آب در آن نبود ، هر كس از اسيران كه از شدت عطش از رهسپردن با آنها خوددارى مىكرد ، گردنش را مىزدند . كسان از راه دره جور وارد دشت شدند و دچار تشنگى شدند و مردم و اسبان همى افتادند . يكى از اسيران يكى از سپاهيان را كشت و گريخت ، معتصم كه از سپاه پيش افتاده بود ، پيش روى مردم آمد آب همراه داشت كه از جايى كه فرود آمده بود\r\n\r\n","description":"","footnote":"\r\n[ 1 
  ] كلمهء متن : جاده .\r\n","page_name":" 5877 ","page_number":364},
  {"content":"\r\nآورده بود ، در آن دره كسان از تشنگى تلف شدند .\r\nكسان به معتصم گفتند كه اين اسيران يكى از سپاهيان ما را كشته‌اند . در اين هنگام معتصم بسيل رومى را بگفت تا كسانى از اسيران را كه منزلتى داشتند تشخيص كند كه آنها را به يكسو بردند ، سپس بگفت تا باقيماندگان را از كوهها بالا بردند و در دره ها پايين بردند و همگيشان را گردن زدند ، ششهزار كس بودند كه در دو جا كشته شدند در وادى جور و جاى ديگر .\r\nآنگاه معتصم از آنجا به آهنگ مرز روان شد تا وارد طرسوس شد ، در آنجا كه بود به دور اردوگاه حوضهاى چرمين نهاده بودند ، از محل آب تا اردوگاه عموريه نيز حوضها پر بود و كسان از آن مىنوشيدند و در جستجوى آب خسته نمىشدند .\r\nنبردى كه ميان افشين و شاه روم رخ داده بود ، چنان كه گفته‌اند به روز پنجشنبه بود ، پنج روز مانده از شعبان . جاى گرفتن معتصم مقابل عموريه به روز جمعه بود شش روز رفته از رمضان ، و پس از پنجاه و پنج روز برفت .\r\nحسين بن ضحاك باهلى به ستايش افشين و تذكار نبردى كه ميان وى و شاه روم بوده بود شعرى گفت به اين مضمون :\r\n« معصوم براى ابو حسن « عزتى بنيان كرد « استوارتر از ستونى محكم « كه همه مجدها از آنچه « براى پسران كاووس شاهان عجم « بنيان كرد ، فروتر است .\r\n« افشين شمشيرى است كه تقدير خداى « آن را به دست معتصم كشيده است\r\n","description":"","footnote":"","page_name":" 5878 ","page_number":365},
  {"content":"\r\n« در بذ كس را وا نگذاشت « بجز مثلها همانند امثال ارم « و بابك آن را به تسليم كشانيد « كه در دو بند بود ، و هماهنگ پشيمانى .\r\n« و توفيل را ضربتى كارى زد « كه هر دو جمع وى را به شكست و هزيمت كرد « بيشترشان را بكشت « و آنكه نجات يافت « همانند گوشتى بود « بر پيشخوان قصاب . » در اين سال معتصم ، عباس بن مأمون را بداشت و بگفت تا او را لعن گويند .\r\n\r\nسخن از اينكه چرا معتصم عباس بن مأمون را بداشت و دستور داد او را لعن گويند ؟\r\nگويند : سبب آن بود كه وقتى معتصم عجيف بن عنبسه را سوى ديار روم فرستاد ، به سبب نبردى كه شاه روم در زبطره با عمرو بن اربخا فرغانى و محمد كوتاه داشته بود ، دست عجيف را در كار مخارج باز نگذاشته بود چنان كه دست افشين باز بود . معتصم كار عجيف و اعمال وى را به قصور منسوب مىداشت و اين براى عجيف روشن شده بود . از اين رو عباس بن مأمون را از آنچه به هنگام درگذشت مأمون كرده بود و با ابو اسحاق معتصم بيعت كرده بود و در كار خويش قصور كرده بود سرزنش كرد و تشجيعش كرد كه آنچه را كه كرد تلافى [ 1 
  ] كند .\r\n\r\n","description":"","footnote":"\r\n[ 1 
  ] كلمهء متن : يتلافى .\r\n","page_name":" 5879 ","page_number":366},
  {"content":"\r\nعباس اين را پذيرفت و يكى را به نام حارث سمرقندى معين كرد كه خويشاوند عبيد الله بن وضاح بود و عباس با وى مأنوس بود . حارث مردى بود اديب و خردمند و مداراگر ، عباس او را فرستاده و سفير [ 1 
  ] خويش به نزد سرداران كرد كه در اردوگاه مىگشت ، تا گروهى از سرداران بر او گرد آمدند و با وى بيعت كردند . بعضى خواص سرداران نيز با عباس بيعت كردند ، پس براى هر يك از سرداران معتصم يكى از ياران معتمد خويش را كه با وى بيعت كرده بودند معين كرد و بدين كار گماشت و گفت : « وقتى دستور داديم ، هر يك از شما به كسى كه كشتنش را به عهدهء او نهاده‌ايم بتازد . » اين را براى او تعهد كردند . و چنان بود كه به كسى كه با وى بيعت كرده بود مىگفت : « اى فلان ، تو بايد فلان را بكشى . » و او مىگفت : « بله . » يكى از خواص معتصم را كه با وى بيعت كرده بود بر معتصم گماشت ، يكى از خواص افشين را بر افشين گماشت ، يكى از خواص اشناس را كه از تركان بود و با وى بيعت كرده بود بر اشناس گماشت و همگى اين را براى وى تعهد كرده بودند .\r\nوقتى مىخواستند وارد تنگه شوند و آهنگ آنقره و عموريه داشتند و افشين از سمت ملطيه وارد شده بود ، عجيف به عباس گفت كه معتصم اندك كسانى همراه دارد و سپاه از وى پراكنده است . در تنگه به وى تازد و او را بكشد و به بغداد باز گردد كه مردم از اينكه از غزا باز گردند خرسند مىشوند .\r\nاما عباس از او نپذيرفت و گفت : « اين غزا را تباه نمىكنم . » وقتى كه وارد ديار روم شدند و عموريه را گشودند ، عجيف به عباس گفت : « اى خفته تا كى به خوابى .\r\nعموريه گشوده شد و اين مرد به دسترس است گروهى را وادار كن اين اثاث را غارت كنند و چون اين خبر به دو رسد شتابان بر مىنشيند و دستور مىدهى آنجا وى را بكشند . » اما عباس نپذيرفت و گفت : « منتظر مىمانم تا به تنگه برسد و تنها بماند چنان كه\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5880 ","page_number":367},
  {"content":"\r\nبه وقت آمدن تنها بود ، در آنجا بهتر از اينجا به دسترس است . » و چنان بود كه عجيف به كسانى دستور داده بود كه اثاث را غارت كنند كه در اردوگاه ايتاخ بعضى اثاث كهنه غارت شد ، و معتصم بر نشست و به تاخت بيامد و كسان آرام شدند . عباس از جمله مردانى كه با آنها وعده نهاده بود كسى را به كار - نگرفت . آنها نيز كارى نكردند كه خوش نداشتند بىدستور وى كارى كنند .\r\nآن روز اين خبر به عمرو فرغانى رسيده بود . عمرو فرغانى ، جزو خاصان معتصم خويشاوندى داشت كه پسرش ريش نياورده بود ، آن شب پسر به نزد پسر عمرو آمد كه نزد آنها بنوشد و خبرشان داد كه امير مؤمنان شتابان بر نشست و او پيش روى وى مىدويد و گفت : « امروز امير مؤمنان خشم آورد و به من دستور داد كه شمشيرم را برهنه كنم و گفت : هر كه پيش روى تو آمد بزن . » عمرو اين را از پسر بشنيد و بيم كرد كه آسيب بيند ، به دو گفت : « پسركم ، تو احمقى هنگام شب كمتر به نزد امير مؤمنان باش و در خيمهء خويش بمان . اگر بانگى همانند اين بانگ شنيدى يا آشوبى يا چيزى ، از خيمهء خويش برون مشو كه تو پسرى ناآزموده اى و هنوز از كار اردوگاهها بىخبرى . » پسر گفتار عمرو را بخاطر گرفت . معتصم از عموريه به آهنگ مرز حركت كرد .\r\nافشين ، ابن اقطع را از راهى بجز راه معتصم فرستاد و دستورش داد به محلى كه معين كرده بود هجوم برد و در راه به نزد وى رسد . ابن اقطع برفت و معتصم به آهنگ مرز روان شد و برفت تا به محلى رسيد كه آنجا بماند تا بياسايد و آسايش دهد و كسان از تنگه اى\r\nكه پيش رو داشتند ، عبور كنند . ابن اقطع با غنايمى كه بدست آورده بود به اردوگاه افشين رسيد . اردوگاه معتصم جدا بود و اردوگاه افشين جدا و فاصلهء هر اردوگاه به اندازهء دو ميل بود يا بيشتر . در آنجا اشناس بيمار شد ، معتصم به هنگام نماز صبح بر نشست كه وى را عيادت كند ، به خيمه گاه وى رفت و عيادتش كرد ، افشين هنوز به دو نپيوسته بود . آنگاه معتصم به آهنگ بازگشت برون شد ، افشين در راه\r\n","description":"","footnote":"","page_name":" 5881 ","page_number":368},
  {"content":"\r\nبه دو رسيد ، معتصم به دو گفت : « آهنگ ابو جعفر دارى ؟ » و چنان بود كه به وقت بازگشتن معتصم از عيادت اشناس عمرو فرغانى و احمد بن خليل به طرف اردوگاه افشين مىرفتند تا اسيرانى را كه ابن اقطع آورده بود ببينند و از آن ميانه هر چه را پسنديدند بخرند . پس سوى اردوگاه افشين روان شدند . افشين كه آهنگ اشناس داشت به آنها رسيد كه پياده شدند و به دو سلام گفتند ، حاجب اشناس از دور به آنها نگريست . افشين بنزد اشناس رفت و بازگشت و آنها سوى اردوگاه افشين رفتند كه هنوز اسيران را نياورده بودند ، به يك سوى ايستادند و منتظر ماندند كه اسيران را حراج كنند و از آن بخرند .\r\nحاجب اشناس بنزد اشناس رفت و گفت : « عمرو فرغانى و احمد بن خليل به افشين رسيدند كه آهنگ اردوگاه وى داشتند . پياده شدند و به دو سلام گفتند و سوى اردوگاه وى روان شدند . » اشناس ، محمد بن سعيد سعدى را پيش خواند و به دو گفت : « سوى اردوگاه افشين شو و بنگر آيا عمرو فرغانى و احمد بن خليل را مىبينى ؟ و بنگر پيش كى رفته‌اند و قصهء آنها چيست ؟ » محمد بن سعيد برفت و به آنها رسيد كه بر پشت اسبان خويش مانده بودند .\r\nگفتشان : « چرا اينجا ايستاده‌ايد ؟ » گفتند : « ايستاده‌ايم و منتظريم اسيران ابن اقطع را بيارند و چيزى از آن را بخريم . » محمد بن سعيد به آنها گفت : « نماينده اى برگماريد كه برايتان بخرد . » گفتند : « خوش نداريم جز آنچه را مىبينيم بخريم . » محمد باز گشت و اين را به اشناس خبر داد ، اشناس به حاجب خويش گفت :\r\n« به اينان ( مقصودش عمرو و ابن خليل بود ) بگو ، در اردوگاه خويش باشيد كه برايتان بهتر است و اينجا و آنجا نرويد . »\r\n","description":"","footnote":"","page_name":" 5882 ","page_number":369},
  {"content":"\r\nحاجب سوى آنها رفت و مطلعشان كرد كه از اين غمين شدند و همسخن شدند ، كه بنزد مأمور خبر اردوگاه روند و از او بخواهند كه از پيوستگى اشناس معافشان بدارد . بنزد مأمور خبر رفتند و گفتند : « ما بندگان امير مؤمنانيم ، ما را به هر كه خواهد پيوسته كند .\r\nاين مرد ما را حقير مىشمارد ، دشناممان گفته و تهديدمان كرده و بيم داريم كه بر ضد ما گام بردارد ، امير مؤمنان ما را به هر كه مىخواهد پيوسته كند . »\r\nمأمور خبر همانروز اين را به معتصم رسانيد . حركت ، صبحگاهان هنگام نماز صبح رخ داد و چنان بود كه وقتى سپاهها رهسپار مىشد ، هر كدام جدا مىرفت .\r\nاشناس و افشين و همه سرداران با سپاه امير مؤمنان روان شدند و جانشينان خويش را به سپاهها گماشتند كه آن را به راه مىبردند . افشين بر پهلوى چپ بود و اشناس بر پهلوى راست بود . وقتى اشناس به نزد معتصم رفت به دو گفت : « عمرو فرغانى و احمد ابن خليل را ادب كن كه خويشتن را به احمقى زده‌اند . » اشناس به تاخت به اردوگاه خويش رفت و جوياى عمرو و ابن خليل شد .\r\nعمرو را يافت . ابن خليل با پهلوى چپ رفته بود كه از روميان پيشى گيرد . عمرو - فرغانى را پيش وى بردند . گفت : « تازيانه بياريد . » و ديرى تنها بماند كه تازيانه نياوردند . عمويش به نزد اشناس آمد و دربارهء عمرو با وى سخن كرد ، عموى وى عجمى بود . عمرو همچنان ايستاده بود . اشناس گفت : « ببريدش و يك قباى طاق [ 1 
  ] به او بپوشانيد . وى را در محملى نهادند بر استرى كه به اردوگاه ببرند . احمد بن خليل به تاخت بيامد . گفت : « اين را هم با وى بداريد . » كه او را از اسبش پياده كردند و قرين عمر در اين وقت كردند و هر دو را به محمد بن سعيد سغدى دادند كه حفاظتشان كند ، وى خيمه اى در گوشه اى براى آنها مىزد و خوانى مىنهاد و فرشهاى نرم برايشان مىگسترد و حوضى آب مىنهاد ، بنه ها و غلامانشان در سپاه بود و دست نخورده بود .\r\n\r\n","description":"","footnote":"\r\n[ 1 
  ] در فرهنگها همينقدر هست كه طاق يك جور پوشش بوده ، ظاهرا قبايى كه به توقيفى مىپوشيده‌اند . ( م )\r\n","page_name":" 5883 ","page_number":370},
  {"content":"\r\nبدين سان ببودند تا به جبل الصفصاف رسيدند . اشناس دنباله دار بود ، بغا دنباله دار سپاه معتصم بود . وقتى به صفصاف رسيد ، پسر فرغانى ، خويشاوند عمرو بداشته بودن عمرو را شنيد و سخنانى را كه در آن شب ميان وى و عمرو رفته بود كه عمرو گفته بود . وقتى آشوبى ديدى در خيمه ات بمان ، با معتصم بگفت .\r\nمعتصم به بغا گفت : « فردا حركت مكن تا اشناس بيايد و عمرو را از وى بگيرى و به نزد من آرى . » اين در صفصاف بود . بغا با پرچمهاى خويش توقف كرد و در انتظار اشناس بود . محمد بن سعيد بيامد كه عمرو و احمد بن خليل با وى بودند ، بغا به اشناس گفت : « امير مؤمنان به من گفته كه هم اكنون عمرو را بنزد وى برم . » پس عمرو را پياده كردند و يكى را با احمد بن خليل در محمل نهادند كه قرين وى باشد . بغا ، عمرو را پيش معتصم برد ، احمد بن خليل يكى از غلامان خويش را بنزد عمرو فرستاد كه ببيند با وى چه مىكنند . غلام باز گشت و به دو خبر داد كه عمرو را بنزد امير مؤمنان بردند كه لختى ببود .\r\nآنگاه وى را به ايتاخ دادند .\r\nو چنان بود كه وقتى عمرو وارد شده بود امير مؤمنان از سخنى كه با آن پسر خويشاوند خويش گفته بود از او پرسش كرده بود كه او انكار كرده بود و گفته بود : « اين پسر مست بوده و نفهميده . من چيزى از آنچه وى ياد كرده نگفته‌ام . » پس بگفت تا او را به ايتاخ دادند و معتصم برفت تا به در تنگه بدندون رسيد .\r\nاشناس سه روز بر تنگه بدندون بماند كه منتظر بود سپاههاى امير مؤمنان عبور كنند كه وى بر دنباله بود . احمد بن خليل رقعه اى به اشناس نوشت و به دو خبر داد كه براى امير مؤمنان اندرزى به نزد وى هست . اشناس به نزد تنگهء بدندون مقيم بود ، احمد بن خصيب و ابو سعيد ، محمد بن يوسف ، را به نزد وى فرستاد كه اندرز را از او بپرسند كه گفت آن را جز به امير مؤمنان نمىگويد .\r\nآنها باز گشتند و اين را با اشناس بگفتند . گفت : « باز گرديد و قسم ياد كنيد كه\r\n","description":"","footnote":"","page_name":" 5884 ","page_number":371},
  {"content":"\r\nمن به جان امير مؤمنان قسم ياد كرده‌ام كه اگر اين اندرز را به من نگويد تازيانه اش بزنم تا بميرد . » آن دو باز گشتند و اين را به احمد بن خليل خبر دادند ، وى همه كسانى را كه به نزدش بودند بيرون كرد ، احمد بن خصيب و ابو سعيد بماندند كه آنچه را عمرو بن - فرغانى در كار عباس به وى گفته بود ، به آنها خبر داد و هر چه را مىدانست براىشان شرح داد و خبر حارث سمرقندى را با آنها بگفت كه به نزد اشناس رفتند و اين را به دو خبر دادند . اشناس به طلب آهنگران فرستاد كه دو آهنگر از سپاهيان بياوردند ، آهنى به آنها داد و گفت : « قيدى همانند قيد احمد بن خليل براى من بسازيد و هميندم بياريد . » و آنها چنان كردند .\r\nحاجب اشناس شب را با محمد بن سعيد سعدى به نزد ابن خليل بسر مىبرد .\r\nآن شب هنگام تاريكى ، حاجب سوى خيمهء حارث سمرقندى رفت و او را بيرون كشيد و به نزد اشناس برد كه وى را به بند كرد و به حاجب دستور داد كه وى را به نزد امير مؤمنان برد ، حاجب نيز او را ببرد .\r\nحركت اشناس با نماز صبحگاه مصادف بود ، وقتى اشناس به اردوگاه خويش رفت ، حارث بنزد وى آمد كه يكى از جانب معتصم همراه وى بود و خلعت پوشيده بود . اشناس گفت : « چى ؟ » گفت : « بندى كه به پاى من بود در پاى عباس شد . »\r\nوقتى حارث را بنزد معتصم برده بودند از كارش پرسيده بود و او مقر شده بود كه مأمور خبر عباس بوده و همه كار خويش را با همه كسانى از سرداران كه با عباس بيعت كرده بودند با وى گفته بود . اما معتصم او را رها كرد و خلعت داد ، بر ضد سرداران پذيرفتار نشد كه بسيار بودند و از بسيار كس نام رفته بود .\r\nمعتصم در كار عباس به حيرت بود . وقتى از تنگه برون شد وى را پيش\r\n","description":"","footnote":"","page_name":" 5885 ","page_number":372},
  {"content":"\r\nخواند و رها كرد و آرزومند كرد ، و به اين توهمش انداخت كه از او در گذشته .\r\nبا وى غذا خورد و به خيمه گاهش فرستاد ، پس از آن هنگام شب او را پيش خواند و با وى به نبيذ نشست و به دو بنوشانيد چندان كه مستش كرد و او را قسم داد كه چيزى از كار خويش را پوشيده ندارد .\r\nعباس قضيهء خويش را براى معتصم شرح داد و همه كسانى را كه به كار وى لغزيده بودند نام برد و اين كه در مورد هر كدامشان سبب اين چه بوده ، كه معتصم آن را نوشت و نگهداشت ، سپس حارث سمرقندى را پيش خواند و دربارهء سببها از او پرسش كرد كه براى وى نقل كرد همانند آنچه عباس نقل كرده بود . پس از آن معتصم بگفت تا عباس را به بند كردند ، سپس به حارث گفت : « به امتحانت كشيدم مگر دروغ بگويى و براى ريختن خونت راهى بيابم ، اما نگفتى و جستى . » گفت : « اى امير مؤمنان ، من دروغگو نيستم . » آنگاه معتصم عباس را به افشين داد ، سپس از پى آن سرداران بر آمد كه همگى را گرفتند . دستور داد احمد بن خليل را بر استرى بنشانند بر پالانى بى روپوش و در منزلگاه در آفتابش بيندازند و هر روز يك نانش بدهند ، عجيف بن عنبسه را جزو ديگر سرداران گرفته شده ، گرفت و ياد ديگر سرداران به ايتاخ داد . ابن خليل را به اشناس داد ، عجيف و يارانش را در راه بر استران مىبردند ، بر پالانهاى بى - روپوش .\r\nشاه پسر سهل را كه نامش سر بود ، پسر سر ، از مردم دهكده اى از خراسان به نام سيستان ، گرفتند ، معتصم او را پيش خواند به وقتى كه عباس نيز پيش روى او بود ، به دو گفت : « اى روسپىزاده ، با تو نيكى كردم اما سپاس نداشتى . » شاه پسر سهل گفت : « روسپىزاده اين است كه پيش روى تو است - مقصودش عباس بود - اگر اين مرا گذاشته بود ، اكنون در اين مجلس نمىتوانستى نشست كه به من بگويى روسپىزاده . »\r\n","description":"","footnote":"","page_name":" 5886 ","page_number":373},
  {"content":"\r\nمعتصم بگفت تا گردنش را زدند و او نخستين كس از سرداران بود كه كشته شد و يارانش نيز .\r\nعجيف را به ايتاخ داد كه آهن بسيار بر او آويخت و بر استرى برداشت در كجاوه اى بى فرش .\r\nعباس در دست افشين بود ، وقتى معتصم در منبج فرود آمد عباس گرسنه بود و غذا خواست . غذاى بسيار به او دادند كه بخورد و چون آب خواست ندادند و او را در پشمينه اى پيچيدند كه هم در منبج بمرد ، و يكى از برادرانش بر او نماز كرد .\r\nاما عمرو فرغانى ، وقتى معتصم در نصيبين فرود آمد در بستانى بود ، صاحب بستان را پيش خواند و گفت : « چاهى بكن - در جايى كه به دو نموده بود - به اندازهء يك قامت . » صاحب بستان آغاز كرد و آن را بكند . آنگاه عمرو را پيش خواند ، معتصم در بستان نشسته بود و چند جام نبيذ نوشيده بود ، معتصم با او سخن نكرد ، عمرو نيز با معتصم سخن نكرد ، تا پيش روى او رسيد ، گفت : « برهنه اش كنيد » برهنه اش كردند و تازيانه زدند ، تركان او را زدند ، چاه همچنان كنده مىشد تا وقتى كه كندن آن بسر رفت . صاحب بستان گفت : « چاه را كندم . » در اين وقت معتصم بگفت تا صورت و پيكر عمرو را با چوب زدند و همچنان زدند تا بيفتاد . آنگاه گفت به طرف چاهش بكشانيد و در آتش بيندازيد .\r\nعمرو در آن روز سخن نكرد و زبان نگشود تا جان داد و در چاه افكنده شد و خاك بر او ريختند .\r\nاما عجيف بن عنبسه ، وقتى به باعيناثا رسيد ، كمى بالاتر از بلد ، در كجاوه بمرد .\r\nوى را پيش سالار پادگان افكندند و دستور دادند در آنجا به گور شود ، وى را به كنار ديوار ويرانى برد و ديوار را بر او افكند و آنجا دفن شد .\r\nاز على بن حسن ريدانى آورده‌اند كه گويد : عجيف به دست محمد بن ابراهيم\r\n","description":"","footnote":"","page_name":" 5887 ","page_number":374},
  {"content":"\r\nبود . معتصم در بارهء او از محمد پرسيد و گفت : « محمد ، عجيف نمرده ؟ » محمد گفت : « سرور من امروز مىميرد . » آنگاه محمد به خيمه گاه خويش رفت و به عجيف گفت : « اى ابو صالح ، چه ميل دارى ؟ » گفت : « سپيدبا [ 1 
  ] و حلواى پالوده . » پس بگفت تا براى وى همه جور خوراكى آماده كردند كه بخورد و آب خواست اما ندادند ، همچنان آب مىخواست و جان مىكند ، تا جان داد و در باعيناثا به گور شد .\r\nراوى گويد : اما آن شخص ترك كه براى عباس تعهد كرده بود كه هر وقت دستور داد اشناس را بكشد ، به نزد اشناس عزيز بود ، همدم وى بود و به شب يا به روز روى از او نهان نمىداشت . معتصم بگفت تا او را بدارد . اشناس او را به نزد خويش در اطاقى بداشت و در را گل گرفت . هر روز نانى و كوزه آبى بنزد وى مىانداختند .\r\nيكى از روزها پسرش سوى وى رفت و از پشت ديوار با وى سخن كرد كه به دو گفت : « پسركم ، اگر مىتوانستى كاردى به من برسانى ، مىتوانستم از اينجا كه هستم خلاصى يابم . » پسرش همچنان در اين كار تدبير مىكرد تا كاردى به وى رسانيد كه با آن خويشتن را كشت .\r\nاما سندى پسر بختاشه ، معتصم بگفت تا او را به پدرش بختاشه ببخشند كه بختاشه به چيزى از كار عباس آلودگى نمىگرفته بود . معتصم گفت : « اين پير دچار مصيبت پسرش نشود . » و بگفت تا وى را رها كردند .\r\nاما احمد بن خليل ، اشناس او را به محمد بن سعيد سعدى داد كه در سامرا ، در جزيره ، چاهى براى وى بكند . يكى از روزها معتصم دربارهء او پرسش كرد و به اشناس گفت : « احمد بن خليل چه شد ؟ » اشناس گفت : « به نزد محمد بن سعيد سعدى است كه چاهى براى وى كنده و\r\n\r\n","description":"","footnote":"\r\n[ 1 
  ] كلمهء متن : اسفيدواج . معرب سپيدبا ، به گفتهء برهان : آش ماست .\r\n","page_name":" 5888 ","page_number":375},
  {"content":"\r\nسر آن را پوشانيده و سوراخى نهاده كه آب و نان پيش وى اندازد . » معتصم گفت : « پندارم كه بدين ترتيب چاق شده . » پس اشناس به محمد بن سعيد گفت آب به چاه ريزد تا بميرد و چاه پر شود .\r\nمحمد همچنان آب بر وى مىريخت اما ريگ آب را فرو مىبرد كه غرق نشد و چاه پر نشد . اشناس بگفت تا او را به غطريف خجندى دهند ، كه بدادند . چند روزى پيش وى ببود سپس بمرد و به گورش كردند .\r\nاما هرثمة بن نضر ختلى ، وى ولايتدار مراغه بود و در شمار كسانى بود كه عباس نام برده بود كه از ياران اوست معتصم نوشت كه او را در بند آهنين بيارند . افشين دربارهء او سخن كرد و از معتصم بخشش وى را خواست كه او را به افشين بخشيد .\r\nافشين نامه اى به هرثمه نوشت و خبر داد كه امير مؤمنانش به وى بخشيده و او را ولايتدار شهرى كرد ، كه در آنجا به دو رسد . وى را شبانگاه به دينور رسانيدند كه در بند بود و با بند آهنين در كاروانسرا افكندند ، هنگام شب نامه به دو رسيد و صبحگاهان ولايتدار دينور بود .\r\nباقى سرداران كشته شدند ، با كسانى از تركان و فرغانيان و ديگران كه نامشان محفوظ نمانده ، همگى كشته شدند . معتصم به سلامت و نيكوترين حالت به سامرا رسيد و آن روز عباس ، لعين ناميده شد . پسران سندس را كه از فرزندان مأمون بودند به ايتاخ داد كه در زيرزمينى از خانهء وى بداشته شدند و پس از آن بمردند .\r\nدر اين سال ، در شوال ، اسحاق بن ابراهيم زخمى شد ، يكى از خادمانش او را زخمدار كرد .\r\nدر اين سال محمد بن داود سالار حج بود .\r\nآنگاه سال دويست و بيست و چهارم درآمد .\r\n","description":"","footnote":"","page_name":" 5889 ","page_number":376},
  {"content":"\r\n\r\nسخن از حادثاتى كه به سال دويست و بيست و چهارم بود\r\nاز جمله آنكه مازيار پسر قارن پسر ونداهرمز در طبرستان مخالفت معتصم آشكار كرد و با مردم دامنه و شهرهاى آنجا نبرد كرد .\r\n\r\nسخن از اينكه چرا مازيار با معتصم مخالفت آشكار كرد و به مردم دامنه هجوم برد ؟\r\nگويند : سبب آن بود كه مازيار پسر قارن با خاندان طاهر رقابت داشت و خراج به نزد ايشان نمىفرستاد . معتصم به دو مىنوشت و دستور مىداد خراج را بنزد عبد الله بن طاهر فرستد ، اما مىگفت : « نزد او نمىفرستم ، بلكه نزد امير مؤمنان مىفرستم . » و چنان بود كه وقتى مازيار خراج را سوى معتصم مىفرستاد و مال به همدان مىرسيد ، معتصم يكى را از جانب خويش دستور مىداد كه آن را بگيرد و به يار عبد الله بن طاهر تسليم كند كه به خراسان باز فرستد . در همه سالها كار چنين بود و مازيار با خاندان طاهر همچشمى كرد تا كارشان به سختى كشيد .\r\nو چنان بود كه افشين گاهى از معتصم سخنى مىشنيد كه معلوم مىداشت كه وى مىخواهد خاندان طاهر را از خراسان معزول كند . وقتى افشين بر بابك ظفر يافت و به نزد معتصم منزلتى يافت كه هيچكس بر او مقدم نبود در ولايتدارى خراسان طمع آورد و چون از رقابت مازيار با خاندان طاهر خبر يافت اميدوار شد كه اين ، سبب عزل عبد الله بن طاهر شود . پس افشين نهانى نامه ها سوى مازيار مىفرستاد و او را به دهقانمآبى استمالت مىكرد و مىگفت كه با وى بر سر مودت است و او را وعدهء\r\n","description":"","footnote":"","page_name":" 5890 ","page_number":377},
  {"content":"\r\nولايتدارى خراسان داده‌اند و اين محرك مازيار شد كه از فرستادن خراج براى عبد الله ابن طاهر خوددارى كند . عبد الله بن طاهر دربارهء مازيار نامه هاى مكرر سوى معتصم فرستاد ، چندان كه معتصم را از او بد دل كرد\r\nو نسبت به وى خشمگين كرد .\r\nو اين مازيار را بر آن داشت كه بپاخاست و مخالفت آورد و خراج نداد و جبال طبرستان و اطراف آن را گرفت و اين از جمله چيزها بود كه افشين را خرسند مىكرد و به كار ولايتدارى اميد مىداد .\r\nمعتصم به عبد الله بن طاهر نوشت و دستور مىداد كه با مازيار نبرد كند . افشين نيز به مازيار نوشت و دستور مىداد كه با عبد الله بن طاهر نبرد كند و به دو خبر مىداد كه به نزد معتصم دربارهء وى چنان كه دلخواه اوست عمل مىكند . مازيار نيز به افشين نامه مىنوشت و او ترديد نداشت كه مازيار با عبد الله بن طاهر مقابله مىكند و با او مقاومت مىكند چندان كه معتصم را نيازمند كند كه او را و غير او را سوى مازيار فرستد .\r\nاز محمد بن حفص ثقفى طبرى [ 1 
  ] آورده‌اند كه گويد : وقتى مازيار مصمم مخالفت شد ، مردم را به بيعت خواند كه نا به دلخواه با وى بيعت كردند و از آنها گروگانها گرفت و در برج اسپهبد بداشت ، كشاورزان املاك را بگفت تا بر ضد صاحبان املاك به پا خيزند و اموالشان را به غارت برند .\r\nو چنان بود كه مازيار به بابك نامه مىنوشته بود و او را ترغيب مىكرده بود\r\n\r\n","description":"","footnote":"\r\n[ 1 
  ] نظير اين نسبت مزدوج و مضاعف در اين كتاب و در همهء متون مربوط به تاريخ دوران اسلام به خصوص پس از صدر اول فراوان هست كه معلوم مىدارد يكى عرب نژاد با حفظ عنوان نسب قبايلى از اقامت در يكى از ولايات ايران عنوان آن ولايت را نيز مىگرفته و اين كليد فهم بسيارى مسايل ظاهرا آشفته است زيرا بيشتر تصادمها و تضادها و نبردها كه در ولايتهاى ظاهرا تابع بغداد رخ مىداده ، نه از عمل مردم بومى و محلى ، بلكه نتيجهء مواريث قبايلى عربان مقيم بوده است . ( م )\r\n","page_name":" 5891 ","page_number":378},
  {"content":"\r\nو كمك به دو عرضه مىكرده بود . و چون معتصم از كار بابك فراغت يافت ، كسان شايع كردند كه امير مؤمنان آهنگ آن دارد كه سوى قرماسين رود ، و افشين را سوى رى روانه كند ، براى نبرد مازيار .\r\nگويد : چون مازيار از شايعه گويى كسان با خبر شد بگفت تا ولايت را مساحى كنند ، با آنها كه ملك خويش را به ده سه مقاطعه [ 1 
  ] دادند كارى نبود هر كه مقاطعه نداد به معرض محاسبه آمد ، آنچه بيشتر بود از او گرفته شد ، و اگر كمتر بود به حساب نيامد .\r\nآنگاه نامه اى سوى عامل خراج خويش نوشت ، عامل خراج وى يكى بود به نام شاذان پسر فضل ، متن نامه چنين بود :\r\n« به نام خداى رحمان رحيم » « مكرر خبر آمده و به نزد ما به صحت پيوسته كه جاهلان خراسان « و طبرستان دربارهء ما شايعه گويى مىكنند ، و بر ضد ما خبر مىسازند و « بدان دل مىدهند و بر ضد دولت [ 2 
  ] ما تعصب مىآوردند و از تدبيرمان عيب « مىگيرند و رسولان به نزد دشمنانمان مىفرستند و براى ما انتظار فتنه و « حادثه مىبرند كه نعمتها را منكرند و امنيت و آرامش و رفاه و گشايشى « را كه خداوند خاص آنها كرده ناچيز مىشمارند ، همين كه سردارى يا « ناظرى به رى مىرسد ، يا فرستاده اى كوچك يا بزرگ به نزد ما مىآيد « گويند ، فلان و به همان ، و گردن سوى او مىكشند\r\nو به گفتگوها مىروند « كه خداى بارها افسانه شان را در مورد آن دروغ كرده و آرزوهاشان را به « نوميدى كشانيده ، اما رخداد نخستين از تكرار آن منعشان نمىكند و « ظاهر نمايى و بيم از آن بازشان نمىدارد . همه اين را تحمل مىكنيم و\r\n\r\n","description":"","footnote":"\r\n[ 1 
  ] كلمهء متن : قاطع ، به صيغهء فعل ماضى .\r\n[ 2 
  ] كلمهء متن .\r\n","page_name":" 5892 ","page_number":379},
  {"content":"\r\n« ناخوشايندى آن را فرو مىخوريم كه بقاى همگيشان را مىخواهيم ، و « طالب صلاح و سلامتشان هستيم ، اما علاقهء ما به بقايشان لجاجشان را « فزون مىكند و خوددارى ما از تأديبشان ، مايهء ترغيبشان مىشود . اگر از « روى رعايت و مرافقت آغاز خراج را از آنها مؤخر داريم گويند معزول « است و اگر پيش اندازيم گويد حادثه اى رخ داده ، اگر خشونت كنيم « يا نرمى كنيم ، از اين باز نمىمانند ، خداى ما را بس است ، بر او تكيه « مىكنيم و سوى او باز مىرويم .\r\n« دستور داده‌ايم به بندار [ 1 
  ] آمل و رويان بنويسند كه خراج قلمرو « خويش را ببندد و در اين باره تا سلخ تير ماه [ 2 
  ] مهلتشان داده‌ايم ، اين را « بدان و خراجگيرى را تمام كن و آنچه را مردم ناحيهء تو به عهده دارند به « تمام وصول كن كه پس از ختم تير ماه يك درم بر تو باقى نباشد . اگر « خلاف اين كردى ، سزاى تو به نزد ما به جز آويختن نباشد . مراقب « خويش باش و از جان خويش دفاع كن و در كار خويش بكوش . نوشتن « به عباس را دنبال كن ، مبادا كه عذر آورى . كوشش و جديتى را كه از « تو رخ مىنمايد به من بنويس كه اميدواريم اين از شايعات مشغولشان « كند و از تعلل بازشان دارد . در اين روزها شايع كرده‌اند كه امير مؤمنان ، « كه خدايش گرامى بدارد ، سوى قرماسين مىشود و افشين را به رى « مىفرستد . به دينم قسم اگر او ، كه خدايش مؤيد بدارد ، چنين كند خداى ، « ما را به وجود وى خرسند مىكند و به جوار او دلگرمى مىدهد و « اميدوارمان مىكند - كه به فايدتها و تفضلهاى وى خو كرده‌ام - و دشمنان « وى و دشمنان ما سر كوفته مىشوند . وى ، كه خدايش گرامى بدارد ، به\r\n\r\n","description":"","footnote":"\r\n[ 1 
  ] كلمهء متن .\r\n[ 2 
  ] كلمهء متن .\r\n","page_name":" 5893 ","page_number":380},
  {"content":"\r\n« سبب شايعه گويى كه دربارهء عاملانش شايعه مىگويد يا سخن كسى كه « دربارهء خاصانش ياوه مىگويد ، كارهاى خويش را ياوه نمىنهد و مرزهاى « خويش و تصرف در اطراف ملك خويش را رها نمىكند . وى ، كه خدايش « گرامى بدارد ، اگر سپاه فرستد و سردار روانه كند ، جز سوى مخالف « نمىفرستد و روانه نمىكند .\r\n« اين نامه ما را بر خراجگزارانى كه به نزد تواند بخوان كه حاضر - « شان به غايب برساند . و در كار وصول با آنها خشونت كن ، هر كه بخواهد « آن را بكاهد سيرت خويش را بنمايد تا كه خداى آنچه را بر امثال وى « فرود مىآورد ، بر او فرود آرد ، كه آنها در كار تكاليف [ 1 
  ] و غيره از مردم « گرگان و رى و ولايتهاى مجاور آن سرمشق گرفته‌اند ، اما خليفگان « خراج آنها را تخفيف دادند و بدهيها را از آنها برداشتند ، از آن رو كه در « نبرد مردم\r\nجبال و پيكار ديلمان گمراه به آنها نياز بود ، اما خدا اين همه « را از امير مؤمنان كه خدايش عزيز بدارد بس كرد و مردم جبال و ديلمان « را سپاهيان و ياران كرد و خدا را ستايش . » گويد : و چون نامه مازيار به نزد شاذان پسر فضل رسيد كه عامل خراج وى بود ، مردم را به خراج دادن گرفت و همه خراج را در دو ماه گرفت و چنان بود كه خراج در دوازده ماه گرفته مىشد در هر چهار ماه يك سوم .\r\nيكى كه نام على داشت پسر يزداد عطار و از جمله كسانى بود كه از وى گروگان گرفته شده بود گريزان شد و از قلمرو مازيار بيرون شد ، ابو صالح سرخاستان را از اين خبر دادند كه جانشين مازيار بود بر ساريه . ابو صالح همهء مردم شهر ساريه را فراهم آورد و توبيخشان كردن گرفت . مىگفت : « چگونه شاه به شما اطمينان كند و چگونه به شما اعتماد كند ! اينك على پسر يزداد از جمله كسانى است كه قسم ياد\r\n\r\n","description":"","footnote":"\r\n[ 1 
  ] كلمهء متن : وظايف .\r\n","page_name":" 5894 ","page_number":381},
  {"content":"\r\nكرده‌اند و بيعت كرده‌اند و گروگان داده‌اند ، آنگاه پيمان شكسته و برون شده و گروگان خويش را به جاى نهاده . شما به قسم وفا نمىكنيد و تخلف كردن و شكستن قسم را ناخوش نداريد ، پس چگونه شاه به شما اعتماد كند و چگونه به رفتارى كه دلخواه شماست باز گردد . » بعضيشان گفتند : « گروگان را مىكشيم تا ديگرى نگريزد . » گفت : « چنين مىكنيد ؟ » گفتند : « آرى . » پس به گروگاندار نوشت و به او دستور داد كه حسن پسر على يزداد را كه گروگان پدرش بود بفرستد . چون او را به ساريه آوردند مردم از آنچه به ابو صالح گفته بودند پشيمان شدند و كسى را كه به كشتن وى مشورت داده بود ملامت كردن گرفتند .\r\nپس از آن سرخاستان آنها را فراهم آورد ، گروگان نيز حاضر شده بود به آنها گفت : « شما چيزى را تعهد كرده‌ايد ، اينك گروگان او را بكشيد . » عبد الكريم پسر عبد الرحمان دبير به دو گفت : « خدايت قرين صلاح بدارد تو كسى را كه از اين ولايت برون شود دو ماه مهلت داده اى . اين گروگان به نزد تو هست ، از تو مىخواهيم كه دو ماه مهلتش دهى ، اگر پدرش باز نيامد راى خويش را دربارهء وى روان مىكنى . » گويد : پس او بر جماعت خشم آورد و سالار كشيكبانان خويش را كه نامش رستم بود پسر بازويه پيش خواند و به دو دستور داد كه پسر را بياويزد . پسر از او خواست كه اجازه دهد دو ركعت نماز كند كه به دو اجازه داد . وى نماز خويش را دراز كرد و سخت مىلرزيد كه دارى براى او افراشته بودند . پس پسر را از نمازش كشيدند و بالاى دار كشانيدند و گلوى وى را با آن فشردند تا خفه شد و بالاى دار بمرد .\r\nآنگاه سرخاستان به مردم ساريه دستور داد كه سوى آمل روند ،\r\nبه مردم پادگانها بگفت تا خندقيان را از ابنا و عربان حاضر كنند كه حاضرشان\r\n","description":"","footnote":"","page_name":" 5895 ","page_number":382},
  {"content":"\r\nكردند . سرخاستان با مردم ساريه سوى آمل رفت و به آنها گفت : « مىخواهم شما را شاهد مردم آمل كنم و مردم آمل را شاهد شما كنم و املاك و اموالتان را پس - دهم ، اگر پاىبند اطاعت و نيكخواهى شديد ، دو برابر آنچه را كه از شما گرفته‌ايم از خويشتن مىدهيم . » وقتى به آمل رسيدند آنها را در قصر خليل پسر ونداسنجان فراهم آورد و مردم ساريه را به يكسو جدا از ديگران نهاد و مردم لوزجان را به آنها گماشت و نام همه مردم آمل را نوشت تا آنجا كه يكى از آنها از وى نهان نماند . آنگاه با نامها تطبيقشان كرد تا فراهم آمدند و هيچكس از آنها به جاى نمانده بود و مردان مسلح آنها را در ميان گرفتند و همه را بصف كردند و به هر يك از آنها دو مرد مسلح گماشت و گماشتگان را دستور داد كه هر كه در رفتن سستى كند ، سرش را بردارند ، سپس آنها را با بازوهاى بسته براند تا به كوهى رسانيد به نام هرمزد آباد كه با آمل و با شهر ساريه هشت فرسخ فاصله داشت و آنها را به بند آهنين نهاد و بداشت ، شمارشان به بيست هزار رسيد . و اين ، چنان كه از محمد بن حفص آورده‌اند به سال دويست و بيست و پنجم بود . اما غير وى از اهل خبر و جماعتى كه اين را دريافته‌اند گفته‌اند به سال دويست و بيست و چهارم بود و اين گفتار به نزد من به صواب نزديكتر است ، از آن رو كه كشته شدن مازيار به سال دويست و بيست و پنجم بود ، و آنچه با مردم طبرستان كرد يك سال پيش از آن بود .\r\nاكنون به خبر قصهء مازيار و رفتار وى با مردم آمل بر مىگرديم به ترتيبى كه از محمد بن حفص آورده‌اند .\r\nگويد : به درى نيز نوشت كه با سران عرب و ابنا كه با وى به مرو بوده بودند چنين كند كه بند آهنينشان نهاد و بداشت و در زندانشان مردان بر آنها گماشت .\r\nگويد : و چون مازيار قدرت يافت و كار وى با قوم به نظام آمد ياران خويش\r\n","description":"","footnote":"","page_name":" 5896 ","page_number":383},
  {"content":"\r\nرا فراهم آورد و به سرخاستان دستور داد كه ديوار شهر آمل را ويران كند و او با نواختن طبلها و كرناها ديوار را ويران كرد [ 1 
  ] آنگاه سوى شهر ساريه رفت و در آنجا نيز چنين كرد .\r\nپس از آن مازيار برادر خويش كوهيار را سوى شهر طميس فرستاد كه در مرز گرگان بود و از ولايت طبرستان بود كه ديوار را و شهر را ويران كرد ، و مردم آنجا را به قتل عام داد هر كه گريخت ، گريخت\r\nو هر كه به بليه افتاد ، افتاد . آنگاه سرخاستان سوى طميس رفت و كوهيار از آنجا برفت و به برادر خويش مازيار پيوست خسروان اين ديوار راميان خودشان و تركان ساخته بسودند كه تركان به روزگار آنها به مردم طبرستان هجوم مىبرده بودند . سرخاستان در طميس بماند و اردو زد و به دور آن خندقى استوار زد با برجها براى كشيكبانى ، و دژى محكم براى آن نهاد و مردانى معتمد بر آن گماشت .\r\nمردم گرگان هراسان شدند و بر اموال و بر شهر خويش بيمناك شدند ، كسانى از آنها سوى نيشابور گريختند . خبر به عبد الله بن طاهر و نيز به معتصم رسيد ، عبد الله ابن طاهر عموى خويش حسن بن حسين را سوى مازيار فرستاد و سپاهى بزرگ به دو پيوست كه گرگان را حفاظت كند و به دو دستور داد مقابل خندق اردو زند . حسن بن - حسين به مقابل خندقى كه سرخاستان كنده بود فرود آمد و اردو زد كه پهناى خندق ميان دو اردوگاه فاصله بود . عبد الله بن طاهر حيان بن جبله را نيز با چهار هزار كس به قومش فرستاد كه كنار كوههاى شروين اردو زد . معتصم نيز از جانب خويش محمد\r\n\r\n","description":"","footnote":"\r\n[ 1 
  ] عبارت متن : فخر به بالطبول و المزامير . توان پنداشت كه ضمن ويران كردن ديوار طبل و كرنا ميزده‌اند ، اما عبارت بى اشكال تحمل اين احتمال را ندارد . جالب آنكه در صحيفهء يوشع ، از متون عهد عتيق ، باب ششم آيهء بيستم دربارهء محاصرهء آريحا چنين آمده : « آنگاه قوم صدا زدند و كرناها را نواختند و چون قوم آواز كرنا را شنيدند و قوم به آواز بلند صدا زدند حصار شهر به زمين افتاد . » كه مقارنهء آن با عبارت طبرى موجب انديشه و تأمل است . ( م )\r\n","page_name":" 5897 ","page_number":384},
  {"content":"\r\nابن ابراهيم برادر اسحاق بن ابراهيم را با جمعى انبوه روانه كرد ، حسن بن قارن طبرى سردار را نيز با طبريانى ، كه بدر خلافت بودند به دو پيوست . منصور بن حسن هار ، فرمانرواى دنباوند را به شهر رى فرستاد كه از جانب رى وارد طبرستان شود ، ابو الساح را نيز به لازر دنباوند فرستاد .\r\nوقتى سپاهها از هر سو مازيار را در ميان گرفت ، ابراهيم پسر مهران ، سالار نگهبانان خويش و على بن ربن دبير نصرانى را با جانشين سالار كشيكبانان سوى مردم شهرها كه به نزد وى محبوس بودند فرستاد كه : « سپاه از هر سوى به من هجوم آورده ، من شما را به زندان كردم كه اين مرد - يعنى معتصم - دربارهء شما كس به نزد من فرستد ، اما نكرد . شنيده‌ام كه حجاج بن يوسف دربارهء زنى از مسلمانان كه اسيرش كرده بودند و به ديار سند برده بودند به فرمانرواى سند خشم آورد چندان كه به غزاى سند رفت و گنجينه هاى مال خرج كرد تا زن را پس گرفت و سوى شهرش فرستاد ، اما اين مرد به بيست هزار كس اهميت نمىدهد و كس به نزد من نمىفرستد كه دربارهء شما پرسش كند . من تا وقتى شما پشت سر منيد به پيكار او نمىپردازم . خراج دو سال را به من بدهيد و من آزادتان مىكنم ، هر كس از شما جوان و نيرومند باشد او را براى پيكار مىبرم ، هر كس از شما با من وفا كرد مالش را پس مىدهم ، هر كه وفا نكرد خونبهاى او را گرفته‌ام ، هر كه پير يا ناتوان باشد وى را جزو محافظان و دربانان مىكنم . »\r\nيكى كه موسى نام داشت پسر زاهد و مىگفتند از بيست سال پيش آب ننوشيده گفت : « من خراج دو سال را به تو مىپردازم و بدين عمل مىكنم . » جانشين سالار كشيكبانان به احمد پسر صقير گفت : « چرا تو سخن نمىكنى كه به نزد سپهبد از همه قوم خوش اقبالتر بوده اى و ديده بودمت كه با وى غذا مىخورى و بر متكاى وى تكيه مىدهى و اين كارى است كه شاه براى هيچكس جز تو نكرده و تو از موسى بدين كار شايسته ترى . »\r\n","description":"","footnote":"","page_name":" 5898 ","page_number":385},
  {"content":"\r\nاحمد گفت : « موسى نمىتواند براى وصول يك درم عمل كند ، پاسخ شما را از روى غفلت از وضع خويش و همهء مردم گفت ، اگر يار شما مىدانست كه درمى به نزد ما هست ما را محبوس نمىكرد پيش از آنكه محبوسمان كند هر چه مال و ذخيره داشتيم تصفيه كرد ، اگر در مقابل اين مال ملك بخواهد به او مىدهيم . » على پسر رين دبير گفت : « املاك از آن شاه است نه از آن شما . » ابراهيم بن مهران گفت : « ترا به خدا اى ابو محمد از اين سخن خاموش باش . » احمد به دو گفت : « خاموش بودم تا وقتى كه اين ، سخنى با من گفت كه شنيدى . » آنگاه فرستادگان با تعهد موسى زاهد برفتند و تعهد وى را با مازيار بگفتند ، گروهى از سعايتگران به موسى زاهد پيوستند و گفتند : « فلان ده هزار تواند داد ، فلان بيست هزار تواند داد يا كمتر يا بيشتر » از مردم خراجگزار و غير خراجگزار مال مىخواستند .\r\nوقتى روزى چند از اين گذشت ، مازيار فرستادگان را باز فرستاد و مال مىخواست و اينكه تعهد موسى زاهد را انجام كنند ، اما اثرى از آن نديد و كارى انجام نشده بود . گفتار احمد محقق شد و گناه بر او بار شد و مازيار بدانست كه قوم چيزى ندارند كه بپردازند و موسى مىخواسته ميان خراجگزاران و غير خراجگزاران يعنى بازرگانان و صنعتگران ، شر پديد آرد .\r\nگويد : از مردم آمل ، از ابناى سرداران و ديگران ، جوانانى به نزد سرخاستان بودند كه آنها را برگزيده بود و دليرى و شجاعت داشتند . دويست و شصت كس از اين جوانان را كه از آنها بيمناك بود در خانهء خويش فراهم آورد و چنان وانمود كه براى گفتگو فراهمشان مىآرد . آنگاه كس بنزد كشتكاران برگزيدهء دهقانان فرستاد و به آنها گفت كه ابنا ، دل با عربان و سياهپوشان دارند و من از خيانت و مكاريشان ايمن نيستم . مشكوكاتشان را كه از جانب آنها بيمناكم فراهم آورده‌ام . آنها را بكشيد تا ايمن شويد و در سپاهيانتان\r\n","description":"","footnote":"","page_name":" 5899 ","page_number":386},
  {"content":"\r\nكس نباشد كه ميل وى با ميل شما مخالف باشد ، آنگاه بگفت تا بازوهاى جوانان را ببندند\r\nو شبانگاه به كشتكاران تسليمشان كنند كه به آنها تسليمشان كردند ، كشتكاران جوانان را سوى قناتى كه آنجا بود بردند و آنها را بكشتند و در چاههاى قنات افكندند و باز گشتند و چون عقل كشتكاران باز آمد از كار خويش ندامت آوردند و از آن هراسان شدند .\r\nو چون مازيار بدانست كه قوم چيزى ندارند كه به دو بدهند كس بنزد كشتكاران برگزيده فرستاد . از همانها كه دويست و شصت جوان را كشته بودند و گفت : « خانه ها و حرمتهاى ملكداران را به شما واگذاشتم مگر دختران زيبايشان كه از آن شاه مىشود . » به آنها گفت : « سوى محبس شويد و نخست همهء ملكداران را بكشيد پس از آن منزلها و حرمتها را كه به شما بخشيده‌ام تصرف كنيد . » اما آن قوم جرئت اين كار نياوردند و بترسيدند و حذر كردند ، و آنچه را دستورشان داده بود نكردند .\r\nگويد : ياران سرخاستان كه بر ديوار گماشته بودند هنگام شب با كشيكبانان حسن گفتگو مىكردند - كه تنها پهناى خندق در ميانشان بود - چندان كه با همديگر مأنوس شدند و با كشيكبانان سرخاستان اتفاق كردند كه ديوار را به كشيكبانان حسن تسليم كنند و تسليم كردند . ياران حسن پسر حسين بىخبر حسن و سرخاستان ، از آن محل به اردوگاه سرخاستان وارد شدند . ( ديگر ) ياران حسن جمعى را ديدند كه از ديوار درون مىشدند و با آنها درون شدند و چون كسان به همديگر نگريستند بشوريدند .\r\nاين خبر به حسن بن حسين رسيد كه بنا كرد قوم را بانگ مىزد و منعشان مىكرد و مىگفت : « اى قوم بيم دارم مانند قوم راوندان شويد . » ياران قيس پسر رنجويه كه از ياران حسن بن حسين بود ، برفتند و پرچم را در اردوگاه سرخاستان به ديوار نصب كردند . خبر به سرخاستان رسيد كه عربان ديوار را شكستند و ناگهان به درون شدند و او جز گريختن انديشه اى نداشت .\r\n","description":"","footnote":"","page_name":" 5900 ","page_number":387},
  {"content":"\r\nسرخاستان در حمام بود ، بانگها را شنيد و با زيرپوش به گريز برون شد . حسن ابن حسين وقتى ياران خويش را باز نتوانست برد . گفت : « خدايا عصيان من كردند و اطاعت تو آوردند محفوظشان دار و نصرتشان ده . » ياران حسن همچنان قوم را دنبال مىكردند تا به در حصار رسيدند و آن را شكستند و كسان بىمانع درون شدند و بر هر چه در اردوگاه بود تسلط يافتند ، جمعى نيز به تعاقب رفتند .\r\nاز زرارة بن يوسف سگزى آورده‌اند كه گويد : به تعاقب رفتم ، در آن اثنا\r\nبه جايى رسيدم بر چپ راه ، كه از گذر در آن بيمناك شدم ، سپس با نيزه در آن دويدم و بى آنكه كسى را ببينم بانگ زدم : « واى تو كيستى ؟ » پيرى تنومند آنجا بود كه بانگ زد : « زينهار » [ 1 
  ] گويد : به دو حمله بردم و بگرفتمش و بازوهايش را بستم ، معلوم شد شهريار برادر ابو صالح سرخاستان سالار اردوگاه بود .\r\nگويد : پس او را به سردار خويش يعقوب بن منصور دادم . شب ، ميان ما و تعاقب حايل شد ، كسان به اردوگاه بازگشتند ، شهريار را به نزد حسن بن حسين بردند كه گردنش را زد .\r\nاما ابو صالح برفت تا به پنج فرسخى اردوى خويش رسيد ، وى بيمار بود و از تشنگى و هراس به محنت افتاد . در بيشه زارى كه بر راست راه بود فرود آمد و به دامنهء كوهى رفت و اسب خويش را بست و بر پشت بيفتاد . يكى از غلامانش با يكى از يارانش به نام جعفر پسر ونداميد او را بديدند . جعفر در او نظر كرد كه خفته بود . سرخاستان گفت : « اى جعفر ، جرعهء آبى ، كه از تشنگى به محنت افتاده‌ام . » گويد : گفتم : « ظرفى همراه ندارم كه با آن از اينجا آب برگيرم . »\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5901 ","page_number":388},
  {"content":"\r\nسرخاستان گفت : « سر جعبهء [ 1 
  ] مرا برگير و با آن آبم ده . » جعفر گويد : به طرف تنى چند از يارانم رفتم و به آنها گفتم : « اين شيطان ما را به هلاكت داد . چرا به سبب وى به سلطان تقرب نجوييم و براى خويشتن امان نگيريم . » به جعفر گفتند : « او را چگونه به دست آريم ؟ » گويد : جعفر آنها را بالاى سر سرخاستان برد و گفت : « لختى مرا يارى كنيد و من به وى مىتازم . » سرخاستان به پشت افتاده بود . جعفر چوبى بزرگ بر گرفت و خويشتن را بر او افكند كه بر او تسلط يافتند و بازوهاى وى را با چوب به هم بستند .\r\nابو صالح به آنها گفت : « صد هزار درم از من بگيريد و رهايم كنيد كه عربان چيزى به شما نمىدهند . » گفتند : « بيار . » گفت : « ترازويى بياريد . » گفتند : « اينجا ترازو كجا توان يافت ؟ » گفت : « اينجا از كجا چيزى توان يافت كه به شما بدهم ، با من به منزل بياييد ، پيمان و قرار مىدهم كه آن را بدهم و بيشترتان دهم . » اما او را به سوى حسن بن حسين بردند . سواران حسن پيش روى آنها آمدند و به سرهاشان تازيانه زدند و سرخاستان را گرفتند ، و آنها همه در انديشهء جانهاى خويش بودند .\r\nياران حسن ، ابو صالح را به نزد وى بردند و چون او را پيش روى حسن به پا - داشتند ، وى سرداران طبرستان چون محمد بن مغيرهء ازدى و عبد الله بن محمد قطقطى ضبى و فتح بن قراط و ديگران را خواست و از آنها پرسيد : « اين سرخاستان\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5902 ","page_number":389},
  {"content":"\r\nاست ؟ » گفتند : « آرى . »\r\nبه محمد بن مغيره گفت : « برخيز و او را به عوض پسرت و برادرت بكش . » محمد برخاست ، به طرف وى رفت و با شمشير به او ضربت زد و شمشيرها بر او افتاد و كشته شد .\r\n\r\nسخن از خبر ابو شاس شاعر\r\nابو شاس شاعر ، غطريف بن حسين ، جوانى بود از مردم عراق ، پرورده به خراسان ، اديب و فهيم . سرخاستان وى را ملازم خويشتن كرده بود كه اخلاق و روشهاى عربان را از او مىآموخت . وقتى بر سرخاستان چنان رخ داد كه داد ، ابو شاس در اردوگاه وى بود و اسبان و بارهايى همراه داشت ، گروهى از بخاريان از ياران حسن بر او هجوم بردند و هر چه را كه با وى بود به غارت بردند و چند زخم برداشت . ابو شاس با شتاب برفت و كوزه اى را كه با خويشتن داشت بر گرفت و بر دوش نهاد و جامى به دست گرفت و بانگ زد : « آب در راه خدا . » و در فرصتى از غفلت قوم زخمدار از خيمه گاه خويش گريخت و پسرى كه از خيمه گاه عبد الله بن محمد - قطقطى طبرى مىگذشت ، او را بديد . عبد الله ، دبير حسن بن حسين بود . شاعر را شناختند ، خادمان عبد الله او را شناختند . كوزه اى به دوش داشت و آب مىداد .\r\nوى را به خيمهء خويش بردند و يارشان را از حضور وى خبر دادند كه پيش وى برده شد كه اسبش داد و جامه پوشانيد و حرمت به تمام كرد و وصف وى را با حسن ابن حسين بگفت و به دو گفت : « قصيده اى دربارهء امير بگوى . » ابو شاس گفت : « به خدا از هول ، آنچه از كتاب خداى در سينه‌ام بود محو شد چگونه شعر بدانم . »\r\n","description":"","footnote":"","page_name":" 5903 ","page_number":390},
  {"content":"\r\nحسن سر ابو صالح ، سرخاستان ، را پيش عبد الله بن طاهر فرستاد و همچنان در اردوگاه خويش ببود .\r\nاز محمد بن حفص آورده‌اند كه حيان بن جبله وابستهء عبد الله بن طاهر ، با حسن بن - حسين سوى طميس آمده بود و به قارن پسر شهريار نامه نوشت و او را به اطاعت ترغيب كرد و تعهد كرد كه او را بر كوهستان پدر و جدش شاهى دهد . قارن از سرداران مازيار بود و پسر برادر وى بود . مازيار وى را با برادر خويش عبد الله پسر قارن نهاده بود و تنى چند از سرداران معتمد و اقرباى خويش را به آنها پيوسته بود و چون حيان ميل او را برانگيخت ، قارن تعهد كرد كه كوهستان و شهر ساريه را تا حد گرگان تسليم وى كند به شرط آنكه وقتى به تعهد خويش وفا كرد او را شاه كوهستان پدر و جدش كند .\r\nگويد : حيان اين را به عبد الله بن طاهر نوشت و عبد الله بن طاهر هر چه را خواسته بود به نوشته آورد و به حيان نوشت كه\r\nبماند و وارد كوهستان نشود و پيش نرود تا عملى از قارن سر زند كه آن را نشان وفاى وى توان دانست ، مبادا از جانب وى خدعه اى باشد .\r\nحيان اين را به قارن نوشت ، قارن عبد الله پسر قارن را كه برادر مازيار بود با همه سرداران خويش به غذاى خويش دعوت كرد و چون بخوردند و سلاح فرو گذاشتند و آرام گرفتند ، يارانش تمام مسلح ، آنها را در ميان گرفتند كه بازوهايشان را ببست و بنزد حيان بن جبله فرستاد كه چون به نزد وى شدند به بندشان كرد . آنگاه حيان با جمع خويش بر نشست و وارد كوهستان قارن شد . خبر به مازيار رسيد و از اين غمين شد .\r\nكوهيار برادرش به دو گفت : « بيست هزار از مسلمانان ، از كفاش و خياط در حبس تواند ، اما خلل از ايمنى گاه و مردم خاندان و خويشاوندانت آيد ، با اينان كه به نزد تو به محبسند چه ميكنى ؟ » گويد : پس مازيار بگفت تا همه كسانى را كه در حبس وى بودند رها كنند .\r\n","description":"","footnote":"","page_name":" 5904 ","page_number":391},
  {"content":"\r\nآنگاه ابراهيم ، پسر مهران سالار نگهبانان خويش را پيش خواند با على پسر ربن - نصرانى ، دبير خويش و شاذان پسر فضل عامل خراج خويش و يحيى پسر روزبهار جهبذ ، كه از مردم دشت بود و به نزد وى بود به آنها گفت : « حرمتها و منزلها و املاك شما بدشت است و عربان وارد آن شده‌اند ، نمىخواهم شما را بشئامت اندازم به منزلهاى خويش رويد و براى خويشتن امان بگيريد . » آنگاه چيزشان داد و اجازه رفتنشان داد كه سوى منزلهاى خويش رفتند و براى خويشتن امان گرفتند .\r\nوقتى مردم ساريه از دستگير شدن سرخاستان و غارت اردوگاه وى و ورود حيان بن جبله به كوهستان شروين خبر يافتند به كسى كه در ساريه عامل مازيار بود ، به نام مهربستانى پسر شهريز ، تاختند كه از آنها گريخت و جان خويش را بدر برد . مردم در زندان را گشودند و هر كه را آنجا بود برون آوردند . حيان از پى اين رخداد به ساريه رسيد . كوهيار برادر مازيار از ورود حيان به سارى خبر يافت و محمد بن - موسى را كه عامل طبرستان بوده بود از محبس خويش رها كرد و او را بر استرى نشانيد كه زين داشت و سوى حيان فرستاد كه براى وى امان بگيرد و كوهستان پدر و جدش را از آن وى كند ، به شرط آنكه مازيار را تسليم حيان كند\r\nو اين را به ضمانت محمد بن موسى و احمد بن صقير مؤكد مىكرد .\r\nوقتى محمد بن موسى به نزد حيان رسيد و پيام كوهيار را با وى بگفت ، حيان گفت : « اين كيست ؟ » مقصودش احمد بود .\r\nگفت : « پير ولايت است كه خليفگان و امير عبد الله بن طاهر او را مىشناسند . » حيان كس پيش احمد فرستاد كه بيامد ، به دو دستور داد كه با محمد بن موسى سوى پادگان خرماباذ [ 1 
  ] رود . احمد پسرى داشت به نام اسحاق كه از مازيار گريخته بود ، روزها به جنگلها پناه مىبرد و هنگام شب به ملكى مىرفت به نام ساراشريان كه بر راه قدح اسپهبد بود كه قصر مازيار آنجا بود .\r\n\r\n","description":"","footnote":"\r\n[ 1 
  ] املاى متن چنين است ، ظاهرا خرم آباذ .\r\n","page_name":" 5905 ","page_number":392},
  {"content":"\r\nاسحاق گويد : در آن ملك بودم گروهى از ياران مازيار بر من گذشتند اسبانى همراه داشتند كه يدك بود با چيزهاى ديگر .\r\nگويد : من بر يكى از اسبان كه دو رگه اى درشت پيكر بود جستم و برهنه بر آن نشستم ، اسب را به شهر ساريه بردم و به پدرم دادم . وقتى احمد مىخواست سوى خرماباذ رود بر آن اسب نشست ، حيان آن را بديد و پسنديد . آنگاه حيان به لوزگان نگريست كه از ياران قارن بود و گفت : « اين پير را بر اسبى ديدم نجيب كه همانند آن كمتر ديده‌ام . لوزگان به دو گفت : « اين اسب از آن مازيار بوده . » حيان كس بنزد احمد فرستاد و از او خواست اسب را به نزد وى فرستد كه در آن بنگرد .\r\nاحمد اسب را بنزد وى فرستاد و چون به دقت در آن نگريست و آن را تفتيش [ 1 
  ] كرد دستان آن را آسيب ديده يافت و بدان بىرغبت شد و آن را به لوزگان داد و به فرستادهء احمد گفت : « اين از آن مازيار است و مال مازيار از آن امير مؤمنان است . » فرستاده باز گشت و به احمد خبر داد كه به سبب آن بر لوزگان خشم آورد آنگاه احمد كس فرستاد و او را دشنام داد .\r\nلوزگان گفت : « مرا در اين كار گناهى نيست . » و اسب را به احمد پس داد ، با يك يابو و يك اسب شهارى . احمد به فرستادهء خويش گفت كه هر دو را به وى پس داد .\r\nگويد : احمد از رفتارى كه حيان با وى كرده بود خشمگين شد و گفت : « اين جولا كس به نزد پيرى همانند من مىفرستد و با وى چنان مىكند كه كرد . » و به كوهيار نوشت : « واى تو ، چرا در كار خويش به غلط [ 2 
  ] افتاده اى ، كسى همانند حسن بن حسين عموى امير عبد الله را رها مىكنى و به امان اين بردهء جولا مىروى ، برادر خويش را تسليم مىكنى و منزلت خويش را فرو مىبرى و حسن بن حسين را كينه توز خويش مىكنى\r\nكه وى را رها كرده اى و به يكى از بندگان خويش پرداخته اى . »\r\n\r\n","description":"","footnote":"\r\n[ 1 
  ] كلمهء متن : فتشه .\r\n[ 2 
  ] كلمهء متن .\r\n","page_name":" 5906 ","page_number":393},
  {"content":"\r\nكوهيار به دو نوشت : « در آغاز كار به غلط افتادم ، با اين مرد وعده نهاده‌ام كه پس - فردا به نزد وى شوم ، بيم دارم كه اگر تخلف كنم مخالف من شود و با من نبرد كند و خانه هايم را با اموالم به غارت دهد . اگر با وى نبرد كنم و از يارانش بكشم و خونها در ميانمان روان شود دشمنى افتد و اين كار كه طالب آنم باطل شود . » احمد به دو نوشت : « وقتى روز وعده رسيد يكى از مردم خاندان خويش را بنزد وى فرست و به او بنويس كه بيمارىاى به تو رسيده كه از حركت بازت داشته و سه روز معالجه مىكنى كه اگر بهى نيافتى در محملى پيش وى مىروى ، ما وادارش ميكنيم كه اين را بپذيرد و وقت بگذرد . » احمد بن صقير و محمد بن موسى كه به حسن بن حسين نامه نوشتند . ( وى در اردوگاه خويش به طميس در انتظار دستور عبد الله بن طاهر بود و جواب نامهء خويش دربارهء كشته شدن سرخاستان و فتح طميس ) به دو نوشتند : « برنشين و به نزد ما بيا كه مازيار و كوهستان را تسليم تو كنيم و گر نه از دست تو مىرود . توقف ميار . » نامه را همراه شاذان دبير ، پسر فضل ، فرستادند و دستور دادند كه در رهسپردن شتاب كند . وقتى نامه به حسن رسيد هماندم بر نشست و سه روز راه را همان شب سپرد تا به ساريه رسيد . همين كه صبح شد سوى خرماباذ رفت . آن روز ، روز وعدهء كوهيار بود . حيان صداى طبلهاى حسن را شنيد و در يك فرسخى به او رسيد . حسن به دو گفت : « اينجا چه مىكنى ؟ و چرا بدينجا پرداخته اى ؟ كوهستان شروين را گشوده اى و آن را رها كرده اى و اينجا آمده اى چه اطمينان دارى كه راى قوم ديگر شود و با تو خيانت كنند و هر چه كرده اى درهم شكند . به كوهستان باز گرد و پادگانهاى خويش را در اطراف بنه و مراقب قوم باش كه اگر آهنگ خيانت كردند ممكنشان نشود . » حيان گفت : « در كار بازگشتم مىخواهم بنه هايم را بار كنم و به مردانم دستور حركت دهم . » حسن به دو گفت : « تو برو ، من بنه هايت را و مردانت را از پى تو مىفرستم\r\n","description":"","footnote":"","page_name":" 5907 ","page_number":394},
  {"content":"\r\nامشب را در شهر ساريه بسر بر تا به تو برسند . آنگاه فردا صبحگاه حركت كن . » حيان چنان كه حسن دستور داده بود هماندم سوى ساريه حركت كرد . آنگاه نامهء عبد الله بن طاهر به دو رسيد\r\nكه لبوره را اردوگاه كند . لبوره از كوهستان ونداهرمز بود و استوارترين جاى كوهستان بود و بيشتر مال مازيار آنجا بود . عبد الله به او دستور داده بود كه قارن را از آنچه دربارهء آن كوهستان و آن اموال مىخواهد كرد باز ندارد . قارن اموالى را كه مازيار آنجا داشت ببرد و نيز ذخاير مازيار را كه در اسپاندره بود با آنچه سرخاستان در قدح سلتان داشت ببرد و اين همه را به تصرف آورد و همهء آنچه كه به سبب آن اسب در خاطر حيان افتاده بود از ميان رفت .\r\nپس از آن حيان بن جبله درگذشت و عبد الله به جاى او محمد بن حسين را به سالارى ياران خويش فرستاد و به دو دستور داد كه دست قارن را در هر چه مىخواهد باز گذارد .\r\nحسن بن حسين سوى خرماباذ رفت . محمد بن موسى و احمد بن صقير بنزد وى رفتند و نهانى با او گفتگو كردند كه براى آنها پاداش خير مسئلت كرد و به كوهيار نوشت كه به خرماباذ رفت و بنزد حسن رفت كه با وى نيكى كرد و حرمت كرد و هر چه را كه خواست پذيرفت و روزى را وعده نهاد آنگاه وى را پس فرستاد .\r\nكوهيار پيش مازيار رفت و به دو خبر داد كه برايش امان گرفته و آن را مؤكد كرده است .\r\nو چنان بود كه حسن پسر قارن از جانب محمد بن ابراهيم به كوهيار نامه نوشته بود و از جانب امير مؤمنان خواستنيها را تعهد كرده بود ، كوهيار به دو پاسخ داد و آنچه را براى ديگران تعهد كرده بود براى وى نيز تعهد كرد و اين همه براى آن بود كه از نبرد بازشان دارد و سوى او متمايل شد . پس از آن محمد بن ابراهيم از شهر آمل بر نشست و خبر به حسن بن حسين رسيد .\r\nاز ابراهيم پسر مهران آورده‌اند كه وى به نزد ابو السعدى به گفتگو بوده بود ،\r\n","description":"","footnote":"","page_name":" 5908 ","page_number":395},
  {"content":"\r\nوقتى نيمروز نزديك شد به آهنگ منزل خويش برون شد ، راه وى از در خيمه گاه حسن بود .\r\nگويد : وقتى مقابل خيمه گاه وى رسيدم حسن را ديدم كه تنها بر نشسته بود و جز سه غلام تركش كسى همراه وى نبود .\r\nگويد : خويشتن را در ميانه انداختم و به دو سلام گفتم .\r\nگفت : « برنشين . » و چون بر نشستم گفت : « راه آرم كجاست ؟ » گفتم : « از اين دره . » گفت : « پيش روى من برو » گويد : برفتم تا به تنگه اى رسيدم به دو ميلى آرم .\r\nگويد : هراسان شدم و گفتم : « خداى امير را قرين صلاح بدارد ، اين ، جايى هولانگيز است كه هزار سوار كمتر از آن عبور نمىكند . راى من اين است كه باز گردى\r\nو درون نشوى . » گويد : به من بانگ زد كه برو ، كه برفتم و عقلم آشفته بود . در راه خويش هيچكس را نديديم تا به آرم رسيديم . آنگاه به من گفت : « راه هرمزدآباذ كجاست ؟ » گفتم : « بر اين كوه است و در اين نعل . » گفت : « به طرف آن رهسپار شو . » گفتم : « خداى امير را عزيز بدارد ، خدا را ، خدا را ، دربارهء جان خويش و جان ما و اين مخلوق كه با تواند رعايت كن . » گويد : به من بانگ زد : « برو ، اى پسر زن بوگندو . » گويد : گفتمش : « خدايت عزيز بدارد تو گردنم را بزن كه اين را خوشتر دارم از اينكه مازيارم بكشد ، يا امير عبد الله گناه بر من نهد . » گويد : با من تندى كرد چندان كه پنداشتم عقوبتم خواهد كرد ، روان شدم اما دلم به جاى نبود ، با خويشتن گفتم : « هميندم همگيمان را مىگيرند و مرا به نزد مازيار\r\n","description":"","footnote":"","page_name":" 5909 ","page_number":396},
  {"content":"\r\nمىدارند كه سرزنشم مىكند و مىگويد : به رهنمايى بر ضد من آمده اى ؟ بر اين حال بوديم و با زرد شدن خورشيد به هرمزدآباذ رسيديم به من گفت : « در اينجا زندان مسلمانان كجا بود ؟ » گفتم : « در اين محل . » گويد : پس پياده شد ، ما روزه دار بوديم ، سواران پاره پاره به ما مىرسيدند از آن رو كه بىخبر كسان برنشسته بود و وقتى رفته بود دانسته بودند .\r\nگويد : پس حسن ، يعقوب بن منصور را پيش خواند و به دو گفت : « اى ابو طلحه مىخواهم به طالقانيه شوى و سپاه ابو عبد الله محمد بن ابراهيم را دو ساعت يا سه ساعت يا بيشتر ، چندان كه توانى با حيله هاى خويش مشغول دارى . » گويد : ميان وى و طالقانيه دو يا سه فرسنگ بود .\r\nابراهيم گويد : هنگامى كه رو به روى حسين ايستاده بوديم ، قيس بن زنجويه را پيش خواند و گفت : « به تنگهء لبوره رو كه تا اينجا كمتر از يك فرسخ است و با ياران خويش بر تنگه موضع بگير . » گويد : وقتى نماز مغرب را بكرديم و شب در آمد سوارانى را ديدم كه شمع پيش رويشان مىسوخت و از راه لبوره مىآمدند ، به من گفت : « اى ابراهيم ، راه لبوره كجاست ؟ » گفتم : « سواران و شعله هايى مىبينم كه از آن راه مىآيند . » گويد : من حيرت زده بودم و نمىدانستم در چه كاريم تا شعله ها نزديك ما شد . نظر كردم مازيار بود با كوهيار .\r\nبىدرنگ پياده شدند . مازيار پيش آمد و به حسن سلام امارت گفت ، اما جوابش نداد و به طاهر بن ابراهيم اوس بلخى گفت : « ببريدش پيش خودتان . » از برادرم وميدوار پسر خواست گيلان آورده‌اند كه آن شب وى با چند كس ديگر بنزد كوهيار رفتند و گفتند : « از خداى بترس كه تو جانشين سروران مايى .\r\n","description":"","footnote":"","page_name":" 5910 ","page_number":397},
  {"content":"\r\nبه من اجازه بده همه اين عربان را در چهار ديوارى بدارم كه اين سپاهيان حيرت - زده‌اند و گرسنه و راهى براى فرار ندارند كه اين حرمت به روزگاران براى تو بماند .\r\nبه آنچه عربان مىدهندت اعتماد مكن كه آنها را وفا نيست . » كوهيار گفت : « نكنيد . » معلوم شد كه كوهيار عربان را بر ضد ما مرتب كرده و مازيار و مردم خاندان وى را به حسن تسليم كرده تا در كار شاهى تنها باشد و كسى نباشد كه با وى منازعه و مخالفت كند .\r\nوقتى سحر آمد ، حسن مازيار را همراه طاهر بن ابراهيم و اوس بلخى سوى خرماباذ فرستاد و دستورشان داد كه وى را از شهر ساريه گذر دهند . آنگاه حسن بر نشست و از راه دره بابك سوى كانيه روان شد كه به محمد بن ابراهيم رسد وقتى به هم رسيدند محمد مىخواست سوى هرمزدآباذ شود براى گرفتن مازيار .\r\nحسن به دو گفت : « اى ابو عبد الله آهنگ كجا دارى ؟ » گفت : « آهنگ مازيار دارم . » گفت : « مازيار در ساريه است پيش من شد و وى را آنجا فرستادم . » محمد بن ابراهيم حيرت زده بماند و چنان بود كه كوهيار مىخواسته بود به حسن خيانت آرد و مازيار را به محمد بن ابراهيم تسليم كند . اما حسن در اين باب پيشدستى كرد و كوهيار وقتى در دل كوهستان با وى رو به رو شد از نبرد وى بيمناك شد . احمد بن صقير به كوهيار نوشت : « مصلحت ترا نمىبينم كه با عبد الله ابن طاهر اختلاف و دشمنى كنى خبر ترا با تعهدى كه كرده اى براى وى نوشته‌اند دو دل مباش . » از اين رو بيم كرد و مازيار را به حسن تسليم كرد .\r\nپس از آن حسن بن حسين و محمد بن ابراهيم به هرمزدآباذ رفتند و در قصر مازيار را كه آنجا بود بسوزانيدند و مال وى را غارت كردند . آنگاه به اردوگاه حسن رفتند به خرماباذ و كس از پى برادران مازيار فرستادند كه آنجا در خانهء مازيار بداشته شدند و كسان بر آنها گماشتند . آنگاه حسن سوى شهر ساريه\r\n","description":"","footnote":"","page_name":" 5911 ","page_number":398},
  {"content":"\r\nرفت و آنجا ببود . مازيار را نزديك خيمهء حسن بداشتند . حسن كس به نزد محمد ابن موسى فرستاد و دربارهء قيدى كه مازيار بر او نهاده بود از وى پرسش كرد .\r\nمحمد قيد را براى حسن فرستاد كه مازيار را با آن مقيد كرد .\r\nمحمد بن ابراهيم به شهر ساريه به نزد حسن رفت كه دربارهء مال مازيار و مردم خاندانش با وى سخن كند ، اين را به عبد الله بن طاهر نوشتند\r\nو در انتظار دستور وى بماندند ، نامهء عبد الله به نزد حسن آمد كه مازيار و برادران و مردم خاندانش را به محمد بن ابراهيم تسليم كند كه آنها را به نزد امير مؤمنان معتصم ببرد . در نامهء عبد الله به اموال كسان مازيار اشارتى نرفته بود . به حسن دستور مىداد كه همه اموال وى را مصادره كند و به تصرف آرد .\r\nحسن كس فرستاد و مازيار را احضار كرد و دربارهء اموالش از او پرسش كرد . گفت كه مالش به نزد گروهى است كه نامشان برد و ده كس از سران و پارسايان مردم ساريه بودند . كوهيار را احضار كرد و مكتوبى نوشت و وصول مالهايى را كه مازيار گفته بود به نزد خزانه داران و گنجينه داران اوست به عهدهء وى نهاد ، كوهيار آن را تعهد كرد و بر خويشتن شاهد گرفت .\r\nآنگاه حسن شاهدانى را كه حاضر كرده بود بگفت تا بنزد مازيار شوند و بر او شاهد شوند .\r\nاز يكى از شاهدان آورده‌اند كه گويد : وقتى به نزد مازيار رفتيم بيم كردم كه احمد بن صقير وى را با سخن آزرده كند ، به دو گفتم : « خوش دارم از او دست بدارى و آنچه را به اشاره گفتى ياد نكنى . » در اين هنگام احمد خاموش ماند .\r\nمازيار گفت : « شاهد باشيد كه آنچه از اموالم برداشته‌ام و همراه دارم نود و ششهزار دينار است و هفده پاره زمرد و شانزده پاره ياقوت سرخ و هشت بار سبدهاى پوست گرفته كه در آن اقسام جامه است و تاجى و شمشيرى از طلا و گوهر و خنجرى از طلاى گوهر نشان و جعبه اى بزرگ پر از گوهر ( و آن را پيش روى ما نهاد ) و اين را به\r\n","description":"","footnote":"","page_name":" 5912 ","page_number":399},
  {"content":"\r\nمحمد بن صباح ( وى خزانه دار عبد الله بن طاهر و مأمور خبر اردوگاه بود ) و به كوهيار تسليم كردم . » گويد : آنگاه به نزد حسن بن حسين رفتيم كه گفت : « بر اين مرد شاهد شديد ؟ » گفتيم : « آرى . » گفت : « من اين ترتيب را براى خويشتن برگزيدم و خواستم دانسته شود كه به نظر من اندك و ناچيز است . » از على پسرر بن نصرانى دبير آورده‌اند كه خريد گوهرهاى آن جعبه براى مازيار و جد وى و شروين و شهريار هيجده هزار هزار درم تمام شده بود . مازيار اين همه را پيش حسن بن حسين آورده بود تا بگويد كه با امان به نزد وى آمده و او را به جان و مال و فرزندان ايمنى داده و كوهستان پدرش را به او داده ، اما حسن بن حسين از اين خوددارى كرد\r\nو از آن چشم پوشيد كه از همهء كسان در گرفتن درم يا دينار خوددارتر بود .\r\nو چون صبح شد حسن ، مازيار را همراه طاهر بن ابراهيم و على بن ابراهيم حربى روانه كرد .\r\nسپس نامهء عبد الله بن طاهر رسيد كه وى را همراه يعقوب بن منصور بفرستند ، مازيار را سه منزل برده بودند . حسن كس فرستاد و او را پس آورد و با يعقوب بن منصور روانه كرد .\r\nآنگاه حسن بن حسين به كوهيار برادر مازيار دستور داد اموالى را كه تعهد كرده بود بيارد ، چند استر از اردوگاه به دو داد و دستور داد سپاهى [ 1 
  ] همراه وى بفرستند .\r\nكوهيار نپذيرفت و گفت : « به آنها نياز ندارم . » وى و غلامانش با استران برفتند\r\n\r\n","description":"","footnote":"\r\n[ 1 
  ] از خلال اين تفصيل دقيق و جالب اين نكته را نيز مىتوان دريافت كه سپاه ، به تعبير آن زمان و به تعبير طبرى احيانا يك دسته و چيزى همانند آن بوده است . ( م )\r\n","page_name":" 5913 ","page_number":400},
  {"content":"\r\nو چون وارد كوهستان شد و خزينه ها را بگشود و مالها را برون آورد و مرتب كرد كه بار كند ، مملوكان مازيار از مردم ديلم ، كه هزار و دويست كس بودند بر او تاختند و گفتند : « با صاحب ما خيانت آوردى و او را تسليم عربان كردى ، اكنون آمده اى كه مالهايش را ببرى . » پس او را بگرفتند و بند آهنين نهادند و چون شب در آمد او را بكشتند و آن مالها را و استران را به غارت بردند .\r\nوقتى خبر به حسن رسيد ، سپاهى سوى قاتلان كوهيار فرستاد ، قارن نيز سپاهى از جانب خويش فرستاد كه آنها را بگيرند . فرستادهء قارن ، تعدادى از آنها را گرفت كه يكى از عموزادگان مازيار به نام شهريار پسر مصمغان از آن جمله بود كه سر غلامان و محركشان بوده بود . قارن او را به نزد عبد الله بن طاهر فرستاد كه چون به قومس رسيد بمرد .\r\nجمع اين ديلميان را در دامنه و در جنگل يافتند كه آهنگ ديلم داشتند ، محمد بن ابراهيم را از محلشان خبر دادند كه از جانب خويش طبريان و ديگران را فرستاد كه به آنها رسيدند و راهشان را بگرفتند و دستگيرشان كردند كه آنها را همراه على بن ابراهيم به شهر ساريه فرستاد .\r\nورود محمد بن ابراهيم ، به وقتى كه آمده بود ، از شلنبه بود از راه روذبار به رويان .\r\nبه قولى ، تباهى كار مازيار و هلاكت وى از طرف يكى از عموزادگان وى بود به نام . . . [ 1 
  ] كه همه كوهستان طبرستان را به دست داشت و دشت به دست مازيار بود و اين در ميان آنها همانند تقسيم موروث بود .\r\nاز محمد بن حفص طبرى آورده‌اند كه كوهستان طبرستان سه تاست : كوهستان ونداهرمز در ميان كوهستان طبرستان . دوم كوهستان برادرش\r\nونداسنجان پسر انداد پسر قارن . سوم كوهستان شروين پسر خاب پسر باب .\r\n\r\n","description":"","footnote":"\r\n[ 1 
  ] متن افتاده دارد .\r\n","page_name":" 5914 ","page_number":401},
  {"content":"\r\nوقتى كار مازيار قوت گرفته بود كس پيش اين عموزاده خويش و به قولى برادرش كوهيار فرستاد و او را ملازم در خويش كرد و ولايتدارى از جانب خويش به كوهستان گماشت به نام درى . وقتى مازيار را براى نبرد عبد الله بن طاهر به مردان نياز افتاد ، عموزاده يا برادر خويش كوهيار را پيش خواند و گفت : « تو كوهستان خويش را از ديگرى نيكتر مىشناسى . » و كار افشين و نامه هايى را كه به دو نوشته بود بر او آشكار كرد و گفت : « به طرف كوهستان شو و كوهستان را براى من محفوظ دار . » آنگاه مازيار به درى نوشت و دستورش داد كه پيش وى رود و چون برفت سپاهيان به دو پيوست و او را مقابل عبد الله بن طاهر فرستاد و پنداشت به وسيلهء پسر عموى خويش يا برادرش كوهيار كار كوهستان را استوار كرده است ، زيرا گمان نداشت از جانب كوهستان خللى پديد آيد كه در آنجا براى سپاهيان و نبرد راه نبود ، از بس تنگه و درخت كه در آن بود . جاهايى را نيز كه مايهء خطر بود به وسيلهء درى و يارانش محكم كرد و مردان جنگى و مردم اردوگاه خويش را به دو پيوست .\r\nعبد الله بن طاهر عموى خويش حسن بن حسين را با سپاهى انبوه از مردم خراسان سوى مازيار فرستاد . معتصم نيز محمد بن ابراهيم را روانه كرد . يك مأمور خبر را نيز همراه وى فرستاد به نام يعقوب پسر ابراهيم پوشنگى وابستهء هادى معروف به قوصره كه اخبار سپاه را بنويسد .\r\nمحمد بن ابراهيم بنزد حسن بن حسين رسيد و سپاهها به طرف مازيار پيشروى آغاز كردند تا به دو نزديك شدند . مازيار ترديد نداشت كه محلى را كه از آنجا به كوهستان مىرسند استوار كرده است . مازيار در شهر خويش با گروهى اندك بود .\r\nعموزادهء مازيار به سبب رفتارى كه مازيار با وى كرده بود و او را از كوهستانش دور كرده بود كينهء او را به دل داشت ، از اين رو به حسن بن حسين نامه نوشت و هر چه را كه در سپاهها بود و اينكه افشين به مازيار نامه نوشته به دو خبر داد . حسن نامهء عموزاده مازيار را بنزد عبد الله بن طاهر فرستاد و عبد الله آن را همراه مردى به نزد معتصم\r\n","description":"","footnote":"","page_name":" 5915 ","page_number":402},
  {"content":"\r\nفرستاد .\r\nآنگاه عبد الله و حسن بن حسين به عموزادهء مازيار و به قولى كوهيار نامه نوشتند و آنچه را مىخواست براى وى تعهد كردند . و چنان بود كه عموزادهء مازيار به عبد الله بن طاهر خبر داده بود\r\nكه كوهستانى كه اكنون در آن است ، پيش از مازيار از آن او و پدرش و نياكانش بوده و وقتى مازيار از جانب فضل بن سهل به ولايتدارى طبرستان گماشته شد ، آن كوهستان را از دست وى گرفت و او را ملازم در خويش كرد و تحقير كرد .\r\nپس به نزد عبد الله بن طاهر براى عموزادهء مازيار شرط شد كه اگر او به مازيار تاخت و دربارهء او تدبير كرد ، كوهستان چنان كه بوده بود به تصرف وى آيد و دربارهء آن متعرض وى نشوند و با وى نبرد نكنند . عموزادهء مازيار به اين رضا داد . عبد الله ابن طاهر در اين باب نامه اى براى وى نوشت و آن را مؤكد كرد . عموزادهء مازيار با حسن بن حسين و مردانشان وعده نهاد كه آنها را وارد كوهستان كند .\r\nوقتى هنگام وعده رسيد عبد الله بن طاهر به حسن بن حسين دستور داد كه براى مقابله با درى پيشروى كند و در دل شب سپاهى انبوه به سالارى يكى از سرداران خويش روانه كرد كه در كوهستان به عموزادهء مازيار رسيدند و او كوهستان را به آنها تسليم كرد و بدرون آنشان برد .\r\nدرى با سپاهى كه مقابل وى بود پيكار كرد . مازيار كه در قصر خويش بود ناگهان متوجه شد كه پيادگان و سواران بر در قصرش توقف كرده‌اند و درى با سپاه ديگر پيكار مىكند . پس مازيار را محاصره كردند و وى را وا داشتند كه به حكم امير مؤمنان معتصم تسليم شود .\r\nعمرو بن سعيد طبرى گويد : مازيار به شكار مشغول بود ، سواران در شكارگاه به دو رسيدند كه اسير شد ، به زور وارد قصر وى شدند و هر چه را در آن بود گرفتند .\r\nحسن بن حسين ، مازيار را ببرد ، درى با سپاهى كه مقابل وى بود نبرد مىكرد ، وى\r\n","description":"","footnote":"","page_name":" 5916 ","page_number":403},
  {"content":"\r\nاز دستگيرى مازيار بىخبر بود ، ناگهان متوجه شد كه سپاه عبد الله بن طاهر پشت سر او است . سپاهيان وى پراكنده شدند و او هزيمت شد و برفت كه مىخواست وارد ولايت ديلم شود ، ياران وى كشته شدند . حريفان به تعقيب وى رفتند و به دو رسيدند كه با تنى چند از ياران خويش بود ، كه بازگشت و با آنها به نبرد پرداخت و كشته شد ، سرش را برگرفتند و بنزد عبد الله بن طاهر فرستادند ، مازيار نيز به دست وى افتاد ، عبد الله بن طاهر به دو وعده داد كه اگر نامه هاى افشين را به وى بنمايد از امير مؤمنان بخواهد كه از او در گذرد . عبد الله به دو گفت كه مىداند كه نامه ها به نزد اوست .\r\nمازيار بدين اقرار كرد ، نامه ها را جستند و يافتند كه چند نامه بود . عبد الله بن - طاهر نامه ها را گرفت\r\nو با مازيار بنزد اسحاق بن ابراهيم فرستاد و دستورش داد كه نه نامه ها و نه مازيار را از دست ندهد ، مگر به دست امير مؤمنان كه دربارهء نامه ها و مازيار حيله نكنند . اسحاق چنين كرد و آن را با دست خويش به دست امير مؤمنان رسانيد .\r\nمعتصم از مازيار دربارهء نامه ها پرسش كرد كه بدان مقر نشد ، بگفت تا مازيار را تازيانه زدند چندان كه جان داد و پهلوى بابك آويخته شد .\r\nو چنان بود كه مأمون به مازيار مىنوشته بود : « از عبد الله مأمون به گيل - گيلان ، اسپهبد اسپهبدان ، بشوار خرشاد محمد ، پسر قارن وابستهء امير مؤمنان . » گويند : آغاز سستى كار درى از آنجا بود كه از آن پس كه مازيار سپاه را به دو پيوست ، وقتى شنيد كه سپاه محمد بن ابراهيم به دنباوند فرود آمده برادر خويش بزرجشنس را روانه كرد و محمد و جعفر پسران رستم كلارى را با كسانى از مردم مرز و مردم رويان به دو پيوست و دستورشان داد كه براى جلوگيرى از آن سپاه به مرز رويان و رى شوند .\r\nو چنان بود كه حسن بن قارن به محمد و جعفر پسران رستم كه از ياران وى بودند نامه نوشته بود و ميلشان را برانگيخته بود . وقتى سپاه درى با سپاه محمد بن -\r\n","description":"","footnote":"","page_name":" 5917 ","page_number":404},
  {"content":"\r\nابراهيم تلاقى كرد پسران رستم و مردم دو مرز و مردم رويان بر ضد بزرجشنس برادر درى برخاستند و او را اسير گرفتند و با محمد بن ابراهيم شدند ، بر مقدمهء وى .\r\nدرى با كسانش در قصر خويش بود در محلى به نام مرو و چون از خيانت محمد و جعفر پسران رستم و پيروى كردن مردم دو مرز و رويان از آنها و اسير شدن برادرش بزرجشنس خبر يافت ، از اين بابت سخت غمين شد . يارانش سستى گرفتند و به انديشهء جانهاى خويش افتادند و بيشترشان پراكنده شدند كه امان مىخواستند و براى خويش تدبير مىكردند .\r\nدرى از پى ديلميان فرستاد كه به اندازهء چهار هزار كس از آنها به در وى شدند كه ميلشان را برانگيخت و آرزومندشان كرد و چيزشان داد . آنگاه بر نشست و با خويشتن مال برداشت و برفت ، گويى مىخواست برادر خويش را نجات دهد و با محمد بن ابراهيم پيكار كند ، اما آهنگ آن داشت كه بنزد ديلمان شود و از آنها بر ضد محمد ابن ابراهيم كمك جويد . محمد بن ابراهيم با سپاه خويش سوى وى رفت و ميانشان پيكارى سخت بود .\r\nوقتى درى برفت مراقبان زندان گريزان شدند و زندانيان بندهاى خويش را شكستند و به فرار برون شدند و هر كس به شهر خويش پيوست . برون شدن آن گروه از مردم ساريه كه در زندان مازيار بوده بودند و اينان كه در زندان درى بودند به يك روز اتفاق افتاد ، و اين ، به گفتهء محمد بن حفص به ماه شعبان بود ، سيزده روز رفته از آن ماه به سال دويست و بيست و پنجم . اما ديگرى گويد كه اين به سال دويست و بيست و چهارم بود .\r\nاز داود بن قحذء آورده‌اند كه گويد : در آن وقت كه درى و محمد بن ابراهيم بر كنار دريا ، ما بين كوه و جنگل و دريا به هم رسيدند - و دريا و جنگل به ديلم پيوسته بود - درى كه مردى شجاع و دلير بود به خويشتن به ياران محمد هجوم مىبرد تا پسشان مىراند . سپس حمله مىبرد و هزيمت نمىشد ، كه مىخواست وارد جنگل\r\n","description":"","footnote":"","page_name":" 5918 ","page_number":405},
  {"content":"\r\nشود . يكى از ياران محمد بن ابراهيم به نام فند پسر حاجبه به دو حمله برد و اسيرش كرد و باز پس برد ، سپاهيان يارانش را تعقيب كردند و هر چه اثاث و مال و اسب با وى بود بگرفتند . محمد بن ابراهيم دستور داد بزرجشنس برادر درى را بكشند . درى را پيش خواندند . دست خويش را دراز كرد كه از مرفق قطع شد ، پايش را دراز كردند كه از ران قطع شد ، و نيز دست ديگر و پاى ديگر . پس درى بر ته خويش نشست و سخن نكرد و اضطراب نياورد محمد دستور داد گردنش را بزنند . محمد بن ابراهيم به ياران درى ظفر يافت و آنها را دربند ببرد .\r\nدر اين سال جعفر بن دينار ولايتدار يمن شد .\r\nو هم در اين سال حسن ، پسر افشين ، اترنجه دختر اشناس را به زنى گرفت و در قصر معتصم ، عمرى ، با وى زفاف كرد . در ماه جمادى الاخر . بيشتر مردم سامرا در عروسى وى حضور يافتند . به من گفتند كه عامه را از يك تغار [ 1 
  ] نقره بوى خوش مىماليدند و معتصم به خويشتن حاضران را تفقد مىكرد .\r\nدر اين سال عبد الله ورثانى در ورثان به مقاومت برخاست .\r\nدر همين سال منكجور اشروسنى خويشاوند افشين در آذربايجان مخالفت آورد .\r\n\r\nسخن از اينكه چرا منكجور اشروسنى در آذربايجان مخالفت آورد ؟\r\nگويند : وقتى افشين از كار بابك فراغت يافت و از جبال بازگشت ، اين منكجور را بر آذربايجان گماشت كه جزو عمل افشين بود و به دست وى بود . منكجور در شهر بابك در يكى از منزلهاى وى ، مالى گزاف به دست آورد و آن را براى خويش نگهداشت كه نه افشين و نه معتصم را از آن واقف نكرد . متصدى بريد آذربايجان مردى\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5919 ","page_number":406},
  {"content":"\r\nبود شيعه بنام عبد الله پسر عبد الرحمان كه به معتصم نوشت و اين را به او خبر داد ، منكجور نيز نوشت و اين را دروغ شمرد . ميان منكجور و عبد الله بن عبد الرحمان گفتگو افتاد چندان كه منكجور آهنگ كشتن عبد الله بن عبد الرحمان كرد و عبد الله از مردم اردبيل كمك خواست كه وى را از آنچه منكجور دربارهء وى مىخواست كرد ، حفظ كردند و منكجور با آنها نبرد كرد .\r\nاين خبر به معتصم رسيد و به افشين دستور داد يكى را بفرستد كه منكجور را معزول كند . افشين يكى از سرداران معتبر سپاه خويش را فرستاد و چون منكجور از اين خبر يافت خلع كرد و اوباش را بنزد خويش فراهم آورد و از اردبيل برون شد كه اين سردار او را بديد و با وى نبرد كرد .\r\nمنكجور هزيمت شد و سوى يكى از قلعه هاى آذربايجان شد كه بابك آن را ويران كرده بود . قلعه اى بوده بود استوار بر كوهى دستنيافتنى ، كه آن را بنيان كرد و مرمت كرد و در آن حصارى شد و بيشتر از يك ماه در آنجا بماند . ياران منكجور كه با او در قلعه بودند بر او تاختند و تسليمش كردند و به سردارى دادند كه با وى به نبرد بود كه وى را به سامرا برد و معتصم بگفت تا او را بداشتند و دربارهء كار وى از افشين بد گمان شد .\r\nبه قولى سردارى كه براى نبرد منكجور فرستاده شده بود بغاى بزرگ بود .\r\nو به قولى وقتى بغا با منكجور روبرو شد منكجور با امان به نزد وى شد .\r\nدر اين سال ياطس رومى بمرد و در سامرا پهلوى بابك آويخته شد .\r\nو هم در اين سال ، به ماه رمضان ، ابراهيم بن مهدى درگذشت و معتصم بر او نماز كرد .\r\nدر اين سال محمد بن داود سالار حج بود .\r\nآنگاه سال دويست و بيست و پنجم درآمد .\r\n","description":"","footnote":"","page_name":" 5920 ","page_number":407},
  {"content":"\r\n\r\nسخن از خبر حادثاتى كه به سال دويست و بيست و پنجم بود\r\nاز جمله آن بود كه ورثانى در ماه محرم با امان بنزد معتصم شد .\r\nو هم در اين سال بغاى بزرگ با منكجور به سامرا رسيد .\r\nو هم در اين سال معتصم سوى سن رفت و اشناس را جانشين كرد .\r\nو هم در اين سال ، در ماه ربيع الاول ، معتصم ، اشناس را بر كرسىاى نشانيد و تاج بوى داد و طوق داد .\r\nو هم در اين سال غنام مرتد سوخته شد .\r\nو هم در اين سال معتصم بر جعفر بن دينار خشم آورد به سبب آنكه به شاكريانى كه نزد وى بودند تاخته بود و پانزده روز وى را به نزد اشناس بداشت و از يمن برداشت و ايتاخ را ولايتدار آنجا كرد ، پس از آن از جعفر رضايت آورد .\r\nدر اين سال افشين از كشيكبانان معزول شد و اسحاق بن يحيى سالار كشيكبانان شد .\r\nدر اين سال عبد الله بن طاهر مازيار را روانه كرد و اسحاق بن ابراهيم سوى دسكره رفت و او را وارد سامره كرد ، به ماه شوال و محمد بن عبد الملك زيات شعرى گفت به اين مضمون [ 1 
  ] :\r\n« فيل را مطابق رسم آن رنگ كرده‌اند و شيطان خراسان را داشته اعضاى فيل را رنگ نمىكنند مگر براى حادثه اى مهم . » مازيار از نشستن بر فيل خوددارى كرد ، او را بر استرى پالاندار وارد كردند .\r\nمعتصم در دار العامه نشست به روز پنجم ذى قعده و دستور داد تا وى را با افشين بياوردند .\r\nو چنان بود كه يك روز پيش از آن افشين را بداشته بودند . مازيار مقر شد\r\nكه افشين به او نامه مىنوشته بود و مخالفت و عصيان وى را صواب مىشمرده بود ، آنگاه\r\n\r\n","description":"","footnote":"\r\n[ 1 
  ] اين شعر را دربارهء بابك نيز گفته بود\r\n","page_name":" 5921 ","page_number":408},
  {"content":"\r\nبگفت تا افشين را به محبسش بردند و گفت تا مازيار را تازيانه زدند كه چهار صد تازيانه و پنجاه تازيانه به او زدند ، آب خواست كه به او دادند و در دم بمرد .\r\nدر اين سال معتصم بر افشين خشم آورد و او را بداشت .\r\n\r\nسخن از اينكه چرا معتصم بر افشين خشم آورد و او را بداشت ؟\r\nگويند : افشين به روزگار نبرد بابك كه به سرزمين خرميان مقيم بود وقتى هديه اى از مردم ارمينيه به نزد وى مىرسيد آن را به اشروسنه مىفرستاد و اين از قلمرو عبد الله بن طاهر مىگذشت و عبد الله خبر آن را براى معتصم مىنوشت . معتصم به عبد الله بن طاهر مىنوشت و دستور مىداد همه هديه هايى را كه افشين سوى اشروسنه مىفرستد مشخص كند و عبد الله بن طاهر چنان كرد .\r\nو چنان بود كه وقتى مالى از دينار و درم به نزد افشين آماده مىشد آن را در كمربند ياران خويش حمل ميكرد به اندازهء توانشان كه يك مرد از هزار و بيشتر دينار در كمربند خويش مىبرد . اين را به عبد الله بن طاهر خبر دادند . يكى از روزها كه فرستادگان افشين كه هديه ها را همراه داشتند در نيشابور فرود آمده بودند عبد الله بن - طاهر كس فرستاد و آنها را گرفت و بكاويد و در كمربندهايشان كيسه ها يافت كه آن را از ايشان گرفت و گفتشان كه اين مال [ 1 
  ] را از كجا آورده‌ايد ؟\r\nگفتند : « اين هديه هاى افشين است و اين مالهاى اوست . » گفت : « دروغ آورديد ، اگر برادرم افشين مىخواست چنين مالهايى بفرستد به من مىنوشت و اين را به من خبر مىداد تا دستور دهم آن را حراست و بدرقه [ 2 
  ] كنند كه اين مالى گزاف است ، شما دزدانيد . » پس عبد الله بن طاهر مال را بگرفت و به سپاهيان خويش داد و به افشين نوشت\r\n\r\n","description":"","footnote":"\r\n[ 1 
  ] در همه جاى اين كتاب كلمهء مال عموما به معنى پول و نقد آمده است . ( م )\r\n[ 2 
  ] كلمهء متن : بذرقه\r\n","page_name":" 5922 ","page_number":409},
  {"content":"\r\nو گفتار آن قوم را براى وى ياد كرد و گفت : « باور ندارم كه چنين مالى سوى اشروسنه فرستاده باشى و به من ننويسى و خبرم ندهى كه آن را بدرقه كنم . اگر اين مال از آن تو نبوده ، من آن را به سپاه خويش دادم ، به جاى مالى كه امير مؤمنان هر سال به نزد من مىفرستد . و اگر مال چنان كه اين قوم گفته‌اند از آن تو باشد ، وقتى مال از جانب امير مؤمنان آمد به تو پس مىدهم و اگر جز اين باشد امير مؤمنان بدين مال شايسته تر است كه من آن را به سپاه دادم\r\nاز آن رو كه مىخواهم روانه ديار تركانشان كنم .\r\nافشين به دو نوشت و خبر داد كه مال وى و مال امير مؤمنان يكى است و از او خواست كه آن قوم را رها كند كه سوى اشروسنه روند . عبد الله بن طاهر آنها را رها كرد كه برفتند و اين سبب اختلاف ميان عبد الله بن طاهر و افشين شد .\r\nپس از آن عبد الله مراقب وى بود . و چنان بود كه افشين گاه به گاه از معتصم سخنى مىشنيد كه نشان مىداد كه مىخواهد خاندان طاهر را از خراسان معزول كند ، افشين در ولايتدارى آنجا طمع آورد و بنا كرد به مازيار نامه نويسد و وى را به مخالفت برانگيزد و تعهد كند كه به نزد سلطان به دفاع از او مىپردازد ، به اين گمان كه اگر مازيار مخالف شود ، معتصم محتاج مىشود كه او را براى نبرد مازيار بفرستد و عبد الله بن طاهر را معزول مىكند و او را ولايتدار خراسان مىكند و كار مازيار چنان شد كه ياد آن گذشت .\r\nكار منكجور نيز در آذربيجان چنان بود كه از پيش حكايت كرديم و از كار افشين و نامه نوشتن وى به مازيار بدگمانىاى كه معتصم از او در كار منكجور داشت بنزد وى محقق شد كه اين با نظر افشين و دستور وى به منكجور بوده پس به اين سبب ، معتصم از افشين متغير شد ، افشين اين را دريافت و تغيير وضع خويش را به نزد معتصم بدانست و ندانست چه كند و چنان كه گويند مصمم شد در قصر خويش مشكهايى فراهم آرد و به روز پر كارى معتصم و سرداران وى به حيله راه موصل گيرد و بر آن\r\n","description":"","footnote":"","page_name":" 5923 ","page_number":410},
  {"content":"\r\nمشكها از زاب بگذرد و سوى ولايت ارمينيه شود و از آنجا سوى ديار خرز رود .\r\nاما اين كار دشوار شد . پس زهر بسيار آماده كرد و مصمم شد غذايى بسازد و معتصم و سردارانش را بخواند و به آنها بنوشاند اگر معتصم دعوت وى را نپذيرفت به روز پر كارى امير مؤمنان دربارهء ( مهمان كردن ) سرداران ترك چون اشناس و ايتاخ و ديگران از او اجازه بخواهد و چون به نزد وى شدند غذايشان دهد و مىبنوشاند و مسمومشان كند و چون از نزد وى برون شدند آغاز شب برون شود و آن مشكها و لوازم عبور را بر پشت اسبان ببرد تا به زاب رسد و با بنه هاى خويش بر مشكها بگذرد و اسبان را چندان كه ميسر شود به شنا عبور دهد ، آنگاه مشكها را بر دجله رها كند و وارد ولايت ارمينيه شود - ولايت ارمينيه جزو قلمرو وى بود - آنگاه سوى ولايت خزر رود و امان خواهد ، آنگاه از ولايت خزر به ولايت تركان رود و از ولايت ترك سوى ولايت اشروسنه باز رود و خزران را بر ضد مردم اسلام برانگيزد .\r\nدر تهيهء اين بود اما كارش به درازا كشيد و اينش ميسر نشد .\r\nو چنان بود كه سرداران افشين نيز در خانه امير مؤمنان چون ديگر سرداران به نوبت بودند ، و چنان شد كه ميان واجن اشروسنى و يكى كه از كار افشين واقف شده بود گفتگويى رفت و واجن به دو گفت : « اين كار را شدنى نمىبينم و انجام نمىگيرد . » كسى كه سخن واجن را شنيده بود برفت و آن را براى افشين حكايت كرد . يكى از خادمان و خاصان افشين كه دل با واجن داشت . آنچه را افشين دربارهء وى گفت بشنيد و شبانگاه وقتى واجن از نوبت بازگشت پيش وى رفت و به دو خبر داد كه گفتهء او را به افشين رسانيده‌اند . واجن از جان خويش بيمناك شد و هماندم در دل شب بر نشست و به خانه امير مؤمنان رفت . معتصم خفته بود . بنزد ايتاخ رفت و گفت :\r\n« براى امير مؤمنان اندرزى دارم . » ايتاخ گفت : « مگر هم اكنون اينجا نبودى ؟ امير مؤمنان بخفت . » واجن به دو گفت : « ميسرم نيست كه تا فردا صبر كنم . »\r\n","description":"","footnote":"","page_name":" 5924 ","page_number":411},
  {"content":"\r\nايتاخ در يكى را زد كه گفتهء واجن را به معتصم خبر دهد . معتصم گفت :\r\n« بگو امشب به منزل خويش باز رود و فردا زود به نزد من آيد . » واجن گفت : « اگر امشب بروم جانم برود . » معتصم به ايتاخ پيغام داد كه امشب او را به نزد خويش نگهدار . ايتاخ او را به نزد خويش نگهداشت و چون صبح شد ، زود او را ببرد و با نماز صبحدم به نزد معتصمش رسانيد كه هر چه را مىدانست با وى بگفت .\r\nمعتصم ، محمد بن حماد بن دنقش دبير را پيش خواند و او را فرستاد و افشين را پيش خواند . افشين بيامد با جامهء سياه . معتصم دستور داد جامه سياه او را بر گيرند و بدارندش ، كه در قصر بداشته شد . پس از آن در داخل قصر بداشتنگاهى بلند براى وى ساخت و آن را لولوه نام كرد و بنام افشين شهره شد . آنگاه معتصم به عبد الله بن طاهر نوشت كه با حسن بن افشين حيله كند .\r\nو چنان بود كه حسن دربارهء نوح بن اسد نامه هاى مكرر به عبد الله بن طاهر نوشته بود و خبر داده بود كه نوح به املاك وى و حدود وى تجاوز مىكند ، عبد الله بن طاهر به نوح ابن اسد نوشت و وى را از آنچه امير مؤمنان دربارهء حسن نوشته بود خبردار كرد و دستور داد ياران خويش را فراهم كند و براى وى مهيا باشد و همين كه حسن بن - افشين با نامهء ولايتدارى خويش به نزد وى رسيد وى را به بند كند و بنزد عبد الله فرستد .\r\nآنگاه عبد الله بن طاهر\r\nبه حسن بن افشين نوشت و به دو خبر داد كه نوح بن اسد را معزول كرده و او را ولايتدار آن ناحيه كرده و نامهء عزل نوح را به نزد وى فرستاد .\r\nحسن بن افشين با اندكى يار و سلاح روان شد تا به نزد نوح بن اسد رسيد كه گمان داشت ولايتدار آن ناحيه است . نوح بن اسد او را بگرفت و به بند كرد و بنزد عبد الله بن طاهر فرستاد ، عبد الله نيز او را به نزد معتصم فرستاد . و چنان بود كه بداشتنگاهى كه براى افشين ساخته شده بود همانند مناره بود و ميان آن به مقدار نشستن وى جاى بود و كسان\r\n","description":"","footnote":"","page_name":" 5925 ","page_number":412},
  {"content":"\r\nزير آن به نوبت بودند .\r\nاز هارون بن عيسى آورده‌اند كه گويد : در خانهء معتصم بودم ، احمد بن ابى داود آنجا بود ، با اسحاق بن ابراهيم و محمد بن عبد الملك زيات . افشين را بياوردند ، هنوز در بداشتگى سخت نبود ، گروهى از سران احضار شده بودند كه افشين را از وضعى كه داشت سر كوفت دهند . در خانه از مرتبه داران كسى را نگذاشتند ، بجز فرزندان منصور و ديگر كسان را روانه كردند . طرف گفتگوى او محمد بن عبد الملك زيات بود كسانى كه احضار شده بودند مازيار فرمانرواى طبرستان بود و موبد و مرزبان پسر تركش كه يكى از شاهان سغد بود و دو كس از مردم سغد .\r\nگويد : محمد بن عبد الملك آن دو كس را پيش خواند كه جامه هاى ژنده داشتند .\r\nمحمد بن عبد الملك به آنها گفت : « قضيهء شما چيست ؟ » پشتهاى خويش را بنمودند كه گوشت آن ريخته بود . محمد به افشين گفت : « اين دو را مىشناسى ؟ » گفت : « آرى ، اين اذانگوى است و آن پيشواى نماز كه در اشروسنه مسجدى بنياد كردند و من به هر كدامشان هزار تازيانه زدم ، زيرا ميان من و شاهان سغد پيمان و شرطنامه اى هست كه هر قوم را به دين خودشان و رسومشان واگذارم . اينان به خانه اى كه بتان قوم يعنى مردم اشروسنه در آن بود تاختند و بتان را بيرون ريختند و آن را مسجد كردند و من به سبب اين به هر كدامشان هزار تازيانه زدم كه تعدى كرده بودند و آن قوم را از معبدشان ممنوع داشته بودند . » محمد گفت : « آن كتاب چيست كه به نزد تو هست و آن را با طلا و گوهر و ابريشم آراسته اى كه در آن كفر خدا هست . » گفت : « اين كتابى است كه از پدرم به ارث برده‌ام و در آن چيزى از - نوشته هاى عجم هست و كفرى كه ياد كردى . من از نوشته بهره مىگرفته‌ام و جز آن را رها مىكرده‌ام ، كتاب را آراسته يافتم و حاجتم وادار نكرد\r\nكه زيور از آن برگيرم و آن را\r\n","description":"","footnote":"","page_name":" 5926 ","page_number":413},
  {"content":"\r\nچنان كه بود واگذاشتم ، چون كتاب كليله و دمنه و كتاب مزدك كه در منزل تو هست .\r\nگمان نداشتم كه اين از اسلام برون مىبرد . » گويد : آنگاه موبد پيش آمد و گفت : « اين ، خفه شده را مىخورد و مرا به خوردن آن وا مىداشت و پنداشت كه گوشت آن از ذبيحه آبدارتر است . هر روز چهار شنبه يك گوسفند سياه مىكشت ، وسط آن را با شمشير مىزد آنگاه از ميان دو نيمهء گوسفند مىگذشت و گوشت آن را مىخورد . يك روز به من گفت : با اين قوم در همه چيزها كه ناخوشايند داشتم همراه شدم ، چندان كه به خاطر آنها روغن خوردم و بر شتر نشستم و نعلين به پا كردم اما تا كنون يك موى از من نيفتاده ، يعنى نوره نكشيده و ختنه نكرده . » افشين گفت : « به من بگوى اين كه اين سخن مىگويد در دين خويش معتمد است ؟ » موبد مجوسىاى بود كه به دست متوكل مسلمان شده بود و با وى همدمى مىكرد .\r\nگفتند : « نه . » گفت : « پس به چه منظور شهادت كسى را كه به دو اعتماد نداريد و عادلش نمىدانيد مىپذيريد ؟ » آنگاه روى به موبد كرد و گفت : « آيا ميان منزل من و منزل تو درى يا روزنى بود كه از آن به من بنگرى و خبرهاى مرا از آنجا بدانى ؟ » گفت : « نه . » گفت : « مگر نبود كه ترا به نزد خويش مىپذيرفتم و راز خويش را با تو مىگفتم و از عجم بودن و رغبتم به آن و به مردمش با تو سخن مىكردم ؟ » گفت : « چرا . » گفت : « بنابر اين نه در دين خويش معتمدى و نه در پيمان خويش بزرگوار . كه رازى را كه با تو گفته بودم فاش كردى . »\r\n","description":"","footnote":"","page_name":" 5927 ","page_number":414},
  {"content":"\r\nگويد : پس موبد به كنار رفت و مرزبان پسر تركش پيش آمد ، به مرزبان گفتند :\r\n« اين را مىشناسى ؟ » گفت : « بله اين افشين است . » به افشين گفتند : « اين مرزبان است ؟ » گفت : « اين مرزبان است . » مرزبان به دو گفت : « ابله ، تا كى شاخ به شاخ مىپرى و تو در تو مىكنى ؟ » افشين گفت : « ريش دراز چه مىگويى ؟ » گفت : « مردم مملكتت [ 1 
  ] به تو چگونه مىنويسند . » گفت : « همانگونه كه به پدرم و جدم مىنوشته‌اند . » گفت : « بگو . » گفت : « نمىگويم . » مرزبان گفت : « مگر به اشروسنى به تو چنين و چنين نمىنويسند ؟ » گفت : « چرا . » گفت : « مگر تفسير آن به عربى اين نيست كه به خداى خداوندان از بندهء\r\nوى فلان پسر فلان ؟ » گفت : « چرا » محمد بن عبد الملك گفت : « و مسلمانان تحمل مىكنند كه به آنها چنين گفته شود ، پس براى فرعون چه ماند كه به قوم خويش مىگفت : من خداى والاى شمايم . » [ 2 
  ] گفت : « دربارهء پدر من و جد من اين عادت قوم بود و دربارهء من نيز ، از آن پيش كه به اسلام درآيم . خوش نداشتم كه خويشتن را پايينتر از آنها نهم كه اطاعت\r\n\r\n","description":"","footnote":"\r\n[ 1 
  ] كلمهء متن\r\n[ 2 
  ] أَنَا رَبُّكُمُ الأَعْلى 79 : 24 سوره 79 آيه 24\r\n","page_name":" 5928 ","page_number":415},
  {"content":"\r\nقوم نسبت به من تباهى گيرد . » اسحاق بن ابراهيم گفت : « واى تو ، اى حيدر ، چگونه به نزد ما به نام خدا قسم ياد مىكنى و ما قسم ترا باور مىداريم و ترا به جاى مسلمان مىبريم اما همان دعوى دارى كه فرعون داشت ؟ » گفت : « اى ابو الحسين ، اين سوره اى است كه عجيف بر على بن هشام خواند و تو بر من مىخوانى . منتظر باش كه فردا كى آن را بر تو مىخواند ؟ » گويد : آنگاه مازيار فرمانرواى طبرستان را پيش آوردند . به افشين گفتند :\r\n« اين را مىشناسى ؟ » گفت : « نه » به مازيار گفتند : « اين را مىشناسى ؟ » گفت : « آرى ، اين افشين است . » به افشين گفتند : « اين مازيار است » گفت : « آرى ، اكنون او را شناختم . » گفتند : « آيا به او نامه نوشتى ؟ » گفت : « نه » به مازيار گفتند : « به تو نامه نوشت ؟ » گفت : « آرى برادرش خاش به برادر من كوهيار نوشت كه اين دين سپيد را كسى جز من و تو و جز بابك يارى نمىكرد ، بابك به سبب حمقش خودش را به كشتن داد و من كوشيدم كه مرگ را از او بگردانم اما حمقش وى را به جايى كشانيد كه در آن افتاد . اگر تو مخالفت كنى ، اين قوم جز من كسى را ندارند كه به مقابلهء تو فرستند كه سواران و دليران و جنگاوران با منند . اگر من سوى تو آيم كسى نماند كه با ما نبرد كند . جز سه تا ، عربان و مغربيان و تركان . عرب همسنگ سگ است .\r\nپاره اى پيش وى انداز و سرش را با چماق بزن . اين مگسان ، يعنى مغربيان ، خورندگان\r\n","description":"","footnote":"","page_name":" 5929 ","page_number":416},
  {"content":"\r\nيك سرند . اولاد شيطانها يعنى تركان در مدت يك ساعت تيرهايشان تمام مىشود ، آنگاه سواران به آنها مىتازند و همگيشان را نابود مىكنند و اين چنان مىشود كه به روزگار عجم بوده بود . » افشين گفت : « اين ، بر ضد برادر خويش و بر ضد برادر من دعوىاى مىكند كه مرا ملزم نميكند ، اگر اين نامه را نوشته باشم كه او را سوى خويش كشانم و از جانب من اطمينان يابد ، جاى اعتراض نيست كه وقتى من خليفه را به دست خويش يارى مىكنم حق دارم او را به حيله نيز يارى دهم كه پشت گردن اين را بگيرم و پيش خليفه آرم كه به نزد وى منزلت يابم ،\r\nچنان كه عبد الله بن طاهر به سبب وى به نزد خليفه منزلت يافته است . » آنگاه مازيار را به كنار بردند .\r\nوقتى افشين با مرزبان تركشى چنان سخن كرد و با اسحاق بن ابراهيم چنان سخن كرد ، ابن ابى داود افشين را سرزنش كرد . افشين به دو گفت : « تو اى ابو عبد الله با دست خويش عبايت را بلند مىكنى و به شانهء خويش نمىنهى تا وقتى كه به وسيلهء آن جمعى را به كشتن دهى . » ابن ابى دواد گفت : « تو پاكيزه شده اى ؟ » گفت : « نه . » گفت : « چرا از اين باز ماندى كه سبب كمال اسلام است و پاكى از آن نجاست ؟ » گفت : « مگر در دين اسلام احتياط نيست ؟ » گفت : « چرا ! » .\r\nگفت : « بيم داشتم اگر اين عضو پيكرم را ببرم بميرم . » گفت : « ترا با نيزه و شمشير ضربت مىزنند و اين از حضور در نبرد بازت نمىدارد ، اما از بريدن پوستى هراس دارى ! »\r\n","description":"","footnote":"","page_name":" 5930 ","page_number":417},
  {"content":"\r\nگفت : « آن ضرورتى است كه پيش مىآيد و وقتى رخ دهد بر آن صبورى مىكنم ، اما اين چيزى است كه سوى خويش مىكشم و ايمن نيستم كه به سبب آن ، جانم درآيد . نمىدانستم كه ترك آن موجب برون شدن از اسلام است . » ابن ابى داود گفت : « كار وى بر شما عيان شد ، اى بغا : ( به بغاى بزرگ پدر موساى ترك ) بگيرش . » گويد : بغا دست به كمربند افشين انداخت و او را كشيد . گفت : « من اين را زودتر از امروز از شما انتظار مىبردم . » بغا دامن قبا را روى سرش برگردانيد آنگاه بنزد گردنش اطراف قبا را گرفت و از در وزيرى سوى بداشتنگاهش برد .\r\nدر اين سال عبد الله بن طاهر ، حسن بن افشين و اترنجه دختر اشناس را به سامرا فرستاد .\r\nدر اين سال ، سالار حج محمد بن داود بود .\r\nپس از آن سال دويست و بيست و ششم در آمد .\r\nپايان جلد سيزدهم\r\n\r\n","description":"","footnote":"","page_name":" 5931 ","page_number":418}
  ]