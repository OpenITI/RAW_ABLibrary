[
  {"content":"\r\n\r\nهفتادمين سال تاسيس دانشگاه تهران - 1383\r\n70 گنج از 70 سال گنجينهء\r\nدانشگاه تهران\r\nتاريخ هرودت\r\nجلد سوم\r\n49\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nتاريخ هرودت\r\nجلد سوم\r\nتالى\r\n( Thalie )\r\nترجمه\r\nبا مقدمه و توضيحات و حواشى از\r\nدكتر هادى هدايتى\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nانتشارات دانشگاه تهران\r\nشمارهء 614\r\nشماره مسلسل 4900\r\nهرودوت ، 485 ؟ - 425 ؟ ق . م Herodotus\r\nتاريخ هرودت / ترجمه با مقدمه و توضيحات و حواشى از هادى هدايتى - تهران : دانشگاه تهران ، مؤسسه انتشارات و چاپ .\r\n6 ج . در 5 مجلد - ( انتشارات دانشگاه تهران ؛ 451 ، 539 ، 614 ، 713 ، 811 )\r\n( دوره شش جلدى ) ISBN 964 - 03 - 9376 - 2\r\n24000 ريال ( ج . 1 ) ISBN 964 - 03 - 4898 - 8\r\n22000 ريال ( ج . 2 ) ISBN 964 - 03 - 4899 - 6\r\n( چاپ دوم : 1384 ) 20000 ريال ( ج . 3 ) ISBN 964 - 03 - 4900 - 3\r\n20000 ريال ( ج . 4 ) ISBN 964 - 03 - 4901 - 1\r\nعنوان اصلى : The Histories of Herodot .\r\nكتاب حاضر با عنوان \" تواريخ \" نيز منتشر شده است .\r\nمندرجات : ج 1 . كلى يو . - - ج . 2 . اوترپ . - - 3 . تالى . - - ج . 4 . ملپومن . - - ج . 5 ، 6 . تريسپكور ، اراتو . چاپ دوم .\r\n1 . تاريخ باستان . 2 . ايران تاريخ هخامنشيان ، 558 - 330 ق . م . الف . هدايتى ، هادى ، 1302 - ، مترجم ب . دانشگاه تهران . مؤسسه انتشارات و چاپ . ج . عنوان . د . عنوان : تواريخ .\r\n2 ت 4 ه‍ / 58 D\r\n[ 014 / 955 
  ] 930\r\n1383\r\nكتابخانه ملى ايران 36564 - 83 م\r\nشابك 2 - 9376 - 03 - 964 ( دورهء شش جلدى ) ISBN 964 - 03 - 9376 - 2 ( 6 vol . set )\r\nشابك 3 - 4900 - 03 - 964 ( جلد سوم ) ISBN 964 - 03 - 4900 - 3 ( vol . 3 )\r\nعنوان : تاريخ هرودت ( جلد سوم ) تالى\r\nتأليف : هرودت\r\nترجمهء : دكتر هادى هدايتى\r\nناشر : مؤسسهء انتشارات و چاپ دانشگاه تهران\r\nشمارگان : 1000 نسخه\r\nتاريخ انتشار : پاييز 1383 ( چاپ دوم ) ، ( چاپ اول 1339 )\r\nچاپ و صحافى : مؤسسهء انتشارات و چاپ دانشگاه تهران\r\nمسئوليت صحت مطالب كتاب با مترجم است .\r\n\" كليه حقوق براى دانشگاه تهران محفوظ است \"\r\nبها : 20000 ريال\r\nپست الكترونيك : Press @ ut . ac . ir - آدرس سايت : Press . ut . ac . ir\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n . \r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nپيشگفتار ناشر\r\nگرچه دانشگاه تهران ، هفتاد سال پيش پديد آمد ، اما يك دهه و اندى پس از آن بود كه انتشارات دانشگاه تهران در سال 1325 خورشيدى از آن رويش باشكوه ، جوانه زد و بر شاخسارش شكوفه هاى خرد و انديشه شكفتند و در همان سال نيز به بار نشستند . ديرى ديگر ، هنگامى كه دانشگاه تهران درختى تناور شد ، گشن و پر شاخسار ، بر سرتاسر ايرانزمين سايه گستراند . انتشارات نيز هم گام با آن رشد شتاب آلود ، پيشروى به عمق و درون را آغاز كرد تا بتواند از فرهنگ و دانش ره توشه ها به مشتاقان ارمغان كند .\r\nاينك ، كه بيش از نيم سده از عمر انتشارات دانشگاه تهران ، به مثابهء نخستين ناشر دانشگاهى ايران ، مى گذرد ، مفتخريم اعلام داريم كه در طول اين سالها بسيارى از متون پارسى را به همت استادان فرهيخته اى كه از استوانه هاى علم و فرهنگ و ادب اين سرزمين كهن بوده اند ، از دهليزهاى تار تاريخ بيرون كشيديم ، به زيور چاپ آراستيم و به خواهندگان عرضه كرديم . همچنين مى توانيم ادعا كنيم و بر اين ادعا پاى بفشريم كه اين انتشارات دانشگاه تهران بود كه سرآغازگر آشنايى مردم ميهنمان با آقار فرهنگى ، متون و نيز نوشتار هاى دانش جهانى شد ،\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\nو در سلسلهء انتشارات دانشگاه تهران است كه مى توان تاريخ تطور علوم جديد را در سرزمين مان و در نيم قرن گذشته جستجو كرد . تا آن جا كه امروز ، شمار عناوين كتاب هاى چاپ نخست انتشارات دانشگاه تهران ، فزون از دو هزار و هفتصد عنوان است .\r\nاينك به فرخندگى هفتادمين سال پديدارى دانشگاه تهران ، اين اثر را كه برگزيده اى از گنجينه هاى انتشارات دانشگاه تهران است به پاس گراميداشت اين سال ، به همهء خواهندگان ، به ويژه آنان كه اين شكوه ماندگارى ، برآمدى بر تلاش سترگ آنان بود ، ارمغان مى كنيم .\r\nباشد تا انتشار هفتاد گنج از گنجينه هاى انتشارات دانشگاه تهران رهاورد پربار اين سال باشد .\r\nدكتر محمد شكرچى زاده\r\nسرپرست مؤسسه انتشارات و چاپ دانشگاه تهران\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\n[ جلد سوم 
  ]\r\n\r\nفهرست مطالب\r\nموضوع صفحه\r\nمقدمه 1\r\nتوضيحى درباره اسامى خاص 30\r\nتوضيحى درباره واحد مقياس‌هائى كه هردوت در كتاب خود به كار برده 33\r\nتوضيح خارج از متن درباره قسمت اول از كتاب سوم هردوت 37\r\nتوضيح خارج از متن درباره قسمت دوم از كتاب سوم هردوت 73\r\nقسمت اول - پوليكرات از اهل ساموس 107\r\nفتح مصر بدست كبوجيه 108\r\nپوليكرات فرمانرواى ساموس 142\r\nبردياى دروغى 160\r\nقسمت دوم - بسلطنت رسيدن داريوش - امپراتورى اين پادشاه - پارس‌ها در ساموس سرآغاز جنگهاى ايران و يونان 167\r\nتوطئه هفت تن 168\r\nآغاز سلطنت داريوش - اداره امور مملكت - هنديها و عربها 184\r\nدموسد - فضاياى ساموس 212\r\nشورش بابل و تسخير مجدد آن 237\r\nفهرست اسامى اعلام 245\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n . \r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\nبسم اللّه الرّحمن الرّحيم\r\n\r\nمقدمه « * »\r\nيونان باستان يكى از كشورهاى شگفت دنياى كهن محسوب مىشود . از دو هزار سال قبل از ميلاد مسيح تمدنى درخشان در جزيره كرت واقع در جنوب شبه - جزيره يونان درخشيدن آغاز كرد كه در تاريخ به تمدن دريائى كرت معروف است .\r\nاين تمدن نخستين نور اميد و اولين قدم كاروان ترقى بشر شمرده مىشود . چه اين تمدن پس از آنكه مدتى در جزيره كرت بمنتهاى درخشندگى رسيد ، از اين جزيره به سرزمين يونان اصلى منتقل شد ؛ و در اين ناحيه تمدنى جديد معروف به تمدن قوم مىسن  ( Myce ? ne )  پديد آمد كه بىترديد از بسيارى لحاظ پايه و اساس تمدن امروز بشر مىباشد . از اين زمان ببعد آهنك ورود اقوام مهاجم به سرزمين يونان قطع نشد و هر روز قوم جديدى به اين سرزمين قدم گذارد . ولى سير كاروان جاويدان تمدن نيز متوقف نگرديد و همچنان رو بتكامل رفت تا جائى كه در قرن پنج قبل از ميلاد\r\n\r\n\r\n","description":"","footnote":"\r\n( * ) - توضيحى كه درباره زندگانى هردوت و چگونگى تدوين آثار اين مورخ و جمع‌آورى اطلاعات تاريخى وى تحت عنوان مقدمه در آغاز كتاب حاضر به نظر خوانندگان ميرسد همانست كه در آغاز مجلد اول و دوم تحت همين عنوان به نظر خوانندگان رسيده است .\r\nاز آنجا كه هريك از مجلدات تاريخ هردوت كتابى مستقل و از آغاز تا سرانجام دربارهء تاريخ يك قوم يا ملت معين مىباشد و ممكن است خوانندگان باقتضاى تمايلات و احتياجات خود بعضى مجلدات آن را طالب باشند و از برخى مجلدات ديگر صرفنظر نمايند ، نگارنده ترجيح داد اين توضيح ضرورى را دربارهء معرفى مجلدات نه گانه تاريخ هردوت و چگونگى جمع‌آورى اطلاعات و اخبار تاريخى و منابعى كه اين مورخ با مراجعه بدانها كتاب خود را تدوين كرده است در مجلدات بعدى تكرار نمايد تا هريك از مجلدات تاريخ هردوت به صورت كتابى مستقل و كامل در دسرس خوانندگان قرار گيرد .\r\nو نيز به پيروى از همين هدف توضيحات و حواشى كه در مجلد اول و دوم درباره اسامى خاص مربوط به تاريخ باستان و اوزان و مقادير در يونان و پارس قديم تهيه شده عينا نقل شده است تا خوانندگان مجلد حاضر نيز درصورت احتياج به تطابق اوزان و مقاديرى كه در اين كتاب به آن اشاره شده است با اوزان و مقادير امروز دچار اشكال نشوند و نيازى به مراجعه به مجلدات قبلى نباشد .\r\n","page_name":" 1 ","page_number":9},
  {"content":"\r\n\r\nكه به قرن پريكلس معروف است يونان باستان بمنتهاى شكوه و عظمت و جلال تاريخ خود رسيد و مانند گلى زيبا و درخشان شكفته شد و جمعى شاعر و نويسنده و فيلسوف و مورخ و حقوقدان به عالم بشريت هديه كرد كه اساس علوم و اطلاعات كنونى بشر را پايه‌گذارى كردند . بىجهت نيست كه يكى از بزرگترين نويسندگان معاصر فرانسه تمدن يونان باستان را در عين درخشندگى و كمال به « جوانى ابديت » يا « جوانى تمدن بشر » تشبيه كرده است . همانطور كه جوانى انسان هرگز تجديد نميشود ، اين « جوانى ابديت » نيز هرگز تكرار نخواهد شد و تاريخ بشر هرگز روزگار جوانى خود را تجديد نخواهد كرد .\r\nدر قرنى كه تمدن يونان باستان باوج اعتلا و درخشندگى رسيد و به قرن پريكلس معروف شد يونان باستان در جميع رشته‌هاى ادب و علوم و فنون بشرى درخشيد . درام نويسان و نويسندگان بزرگى از نوع اشيل  ( Eschyle )  ، سوفوكل  ( Sophocle )  و اوريپيد  ( Eurypide )  و شعرائى نظير آريستوفان  ( Aristophane )  عالم علم و ادب يونان باستان را مزين كردند . و در همان زمان حقوقدانان بزرگى نظير سولون  ( Solon )  و ليكورگ  ( Licurgue )  نخستين قوانين بزرك را تدوين كردند و دانشمندان و فلاسفه‌اى نظير تالس ملطى و فيثاغورث حكيم و سقراط و افلاطون و ارسطو نخستين اصول علم امروز بشر را پايه‌گذارى نمودند و فلسفه و حكمت را باوج تكامل رساندند و درين راه بقدرى سريع گام برداشتند كه در اندك زمان اعتلاى روح انسانى بسرحد كمال رسيد و گوئى كاروان تمدن معنوى در مدتى كوتاه بسرمنزل مقصود نائل گرديد . كليه مشكلات و مجهولات جهان به نحوى رضايتبخش حل شد و يا بطريقى علمى به صورت سؤالى ساده مطرح و براى نسل‌هاى آينده بيادگار گذارده شد .\r\nدر زمينه تاريخ‌نويسى نيز قرن پنجم قبل از ميلاد يكى از قرون پرثمر تاريخ جهان محسوب مىشود ؛ چه در همين قرن و در يكى دو قرن بعد است كه سلسله زنجير مورخان بزرگى نظير هردوت و توسيديد و كتزياس و گزنفون و پلوتارك و جمعى\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nديگر از مورخان باستان هويدا مىشود و تاريخ‌نويسى دوش‌بدوش ديگر علوم بمرحله جديدى از سير تكامل خود قدم ميگذارد .\r\nهردوت كه خود نخستين پيش قدم اين دسته از تاريخ‌نويسان عهد كهن محسوب مىشود بىترديد قديم‌ترين مورخ جهانست . بىجهت نيست كه قرنها نام او با تاريخ باستان توأم بوده و همه جا او را « پدر تاريخ » نام نهاده‌اند . در حقيقت اوست كه تاريخ نويسى را به بشر آموخت و هم اوست كه بتحرير نخستين تاريخ جامع جهان دست زد . قبل از او هكاتهء معروف نيز به تحرير تاريخ دست زده بود و معروف است كه هردوت آثار خود را از او اقتباس كرده و سپس اصل را از بين برده و كتاب مؤلف قديم را بنام خود بجهانيان عرضه كرده است . دليلى كه طرفداران اين عقيده براى اثبات مدعاى خود اقامه ميكنند اينست كه اولا هردوت شخصا در چند جاى كتاب خود به نويسندگان قديم‌تر از خود اشاره كرده و ثانيا بعضى مطالبى را كه او نوشته نويسندگان يكى دو قرن بعد از او عينا از قول هكاته نقل كرده‌اند و اين خود مىرساند كه هردوت كه پس از هكاته ميزيسته آن مطالب را از هكاته تقليد كرده و سپس كتاب او را سوزانده است . در صحت اين ادعا ترديد بسيار است ، چه اگر واقعا هردوت آثار هكاته را از بين برده باشد چگونه آن آثار بدست مؤلفان قرون بعد رسيده كه بكمك آن توانسته‌اند قسمت‌هائى از كتاب ادعائى او را نقل كنند . در هر حال چون بحث درباره صحت يا سقم اين ادعا بس طولانى و تمام ناشدنى است از اشتغال بدان پرهيز مىشود و چون قديم‌ترين كتاب تاريخى كه در حال حاضر مىشناسيم كتاب هردوت است ما نيز مانند غالب مورخان جهان او را « پدر تاريخ » لقب ميدهيم .\r\nاز زندگى خصوصى پدر تاريخ اطلاع زيادى در دست نيست . منابعى كه از نويسندگان عهد عتيق دربارهء او باقى و ممكن است چراغ راه ما براى كشف تحولات زندگى او گردد متون معدود و مختصرى است از سوئيداس  ( Suidas )  و اتين  ( Etienne )  از اهل بيزانس و نيز متنى از اوزب  ( Euse ? be )  و بعضى متون كم‌اهميت ديگر . بكمك همين اسناد و متون مختصر است كه دانشمندان و محققان كوشيده‌اند سرگذشت\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nزندگانى كسى را كه نخستين تاريخ جهان را تحرير كرده است كشف كنند . جاى بسيار تعجب است كه هردوت در نه جلد كتاب بزرك خود از همه چيز و همه اقوام و ملل و شخصيت‌ها و رجال زمان خود براى خوانندگان سخن گفته جز از شخصيت و زندگانى شخصى خود . وقتى انسان تاريخ هردوت را مطالعه مىكند و در خلال آن در جستجوى كسب خبرى دربارهء شخص مؤلف بكاوش ميپردازد احساس مىكند كه هيچ مؤلفى به اندازه هردوت دربارهء خود سخن نگفته و در عين حال هيچ مؤلفى باندازهء او خود را فراموش نكرده است . اين تضاد بزرك قابل درك و تحليل است زيرا از يك طرف بيان ساده و روان و افسانه‌هاى سهل و بىپيرايه‌اى كه مؤلف نقل مىكند كتاب او را به صورت يك مكالمهء واقعى بين مؤلف و خواننده جلوه ميدهد ؛ از خلال عبارت سادهء آن ذوق و سليقه شخص مؤلف و خصوصيات اخلاقى و مزاح‌ها و شوخىهايش كاملا تشخيص داده مىشود و از روى آن ميتوان كاملا بروحيات و اخلاق او پىبرد . از طرف ديگر در سراسر كتاب ، هردوت هرگز آشكارا ذكرى از احوال خود نكرده و شايد علت اين غفلت و كوتاهى مؤلف آن باشد كه اصولا مؤلفان يونان باستان چندان علاقه‌اى به افشاى اسرار خانوادگى و شخصى خود نداشته‌اند و تا جائى كه ميتوانسته‌اند زندگانى خود را در حجابى از اسرار پنهان ميكرده‌اند . هردوت بارها در كتاب خود ميگويد كه از فلان شهر به فلان شهر رفتم ، فلان منظرهء زيباى طبيعت را مشاهده كردم ، با فلان شخصيت بزرك تماس گرفتم . ولى مؤلف به همين مختصر اكتفا مىكند و غير از اين اشارات و كنايات مطلبى ديگر از سرگذشت خود نقل نميكند و چون اين اشارات نيز بىقيد تاريخ و سنه نقل شده براى خواننده كنجكاوى كه به سرگذشت « پدر تاريخ » علاقمند باشد امكان‌پذير نيست جريان طبيعى سفرهاى مؤلف را بدقت تعقيب كند و خط سير احتمالى سفر بزرك او را در خاورميانه و مصر و سيسيل و ايتاليا بدرستى تشخيص دهد . اين ابهام در گفتار مؤلف نسبت به سفرهاى خود بدرجه‌ايست كه بعضى از سفرهاى او كه خود صريحا بدان اشاره كرده امروز مورد ترديد و انكار بسيارى از محققان است .\r\nمؤلفان يونان باستان را عادت چنين بوده است كه نام خود را در سرلوحهء كتاب\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nخود نقل كنند . هردوت نيز مانند ديگر مؤلفان قديم نام خود را در آغاز كتاب خود با بيانى ساده و مختصر چنين نقل مىكند : « هردوت از اهل هاليكارناس تحقيقات خود را در اين كتاب به مردم تقديم مىكند » . مؤلف به همين مختصر قناعت كرده و بذكر نام خود و نام شهر موطن خود اكتفا نموده و در سراسر كتاب ذكرى از خود نكرده بقسمى كه تنها وسيله براى تشخيص شخصيت او خصوصيات اخلاقى و روحى او است كه در خلال عبارات كتابش جلب توجه مىكند .\r\nگفته شد كه نه تنها هردوت خود مطلبى دربارهء زندگانى خود نقل نكرده ، بلكه مؤلفان قديم نيز چيزى دربارهء او نقل نكرده‌اند و صرفنظر از متن مختصرى كه از سوئيداس باقى است و لوحهء قبرى كه اتين از اهل بيزانس به او نسبت داده و متن كوتاهى از اوزب  ( Eusebe )  ، سند و مدرك تاريخى ديگرى دربارهء او در دست نيست .\r\nمتن مختصرى كه از سوئيداس دربارهء هردوت باقى است بقدرى كوتاه و مختصر است كه ميتوان آن را نظير توضيح سادهء يك كتاب لغت تاريخ دانست . اين نويسندهء باستان دربارهء هردوت چنين مينويسد : « هردوت فرزند ليگزس  ( Lyxe ? s )  و دريو  ( Dryo )  بود و در هاليكارناس در خانواده‌اى اصيل و نجيب تولد يافت . او برادرى داشت كه تئودور  ( The ? odore )  ناميده شد . هردوت براى فرار از چنك ليگداميس  ( Lygdamis )  دومين جانشين آرتميز  ( Atre ? mise )  از هاليكارناس به شهر ساموس  ( Samos )  گريخت ( آرتميس مادر پيزيندليس  ( Pisinde ? lis )  و جدهء ليگداميس بود ) . در ساموس بآموختن زبان محلى يونانى پرداخت و تاريخى در نه جلد تحرير كرد كه با زمان سلطنت كورش پادشاه پارس و كاندول پادشاه ليدى آغاز مىشود .\r\nهمين كه به هاليكارناس بازگشت ، بر فرمانرواى مطلق العنان اين شهر فائق آمد ولى چون با مشكلات فراوان و رقابت‌هاى سياسى مواجه شد از روى ميل به شهر توريوم  ( Thurium )  كه در آن زمان مهاجرين آتنى در حال تأسيس آن بودند رفت و در آن شهر مقيم شد . وى در همان شهر در گذشت و در ميدان بزرك شهر مدفون شد . ولى\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nجمعى عقيده دارند كه او در پلا  ( Pella )  در گذشت . كتابهايش بنام نه تن از ارباب انواع و خداوندان هنرهاى ظريف معروف است . »\r\nسوئيداس در يكى ديگر از متون خود مدعى است كه هردوت را عموئى بوده است كه پانيازيس  ( Panyasis )  نام داشته و از شعراى معروف هاليكارناس بوده است .\r\nاتين از اهل بيزانس  ( Etienne de Byzance )  يكى ديگر از مؤلّفان و تذكره‌نويسان قديم است كه دربارهء هردوت مختصر اطلاعى بما داده است . اين مؤلّف در جائى كه از شهر توريوم سخن ميگويد متن نوشته‌اى را كه بر سنگ قبر هردوت حك شده بود نقل مىكند و توضيح ميدهد كه هردوت در همين شهر فوت كرده و در همانجا مدفون است .\r\nاتين درين‌باره چنين مينويسد : « خاك اين شهر استخوانهاى هردوت فرزند ليگزس  ( Lyxe ? s )  را در آغوش دارد . سلطان مورخان قديم سرزمين يونى در كشور قوم درى  ( Dorie )  تولد يافت و به قصد فرار از حملات غير قابل تحمل همشهريان خود به توريوم پناهنده شد و اين شهر را وطن دوم خود ناميد . »\r\nاوزب  ( Euse ? be )  يكى ديگر از نويسندگان قديم است . وى دربارهء هردوت بطور اجمال اشاره مىكند كه شهرت اين مورخ از سال 468 قبل از ميلاد شروع شد و از همين اشاره مختصر ميتوان بطور تقريب تاريخ تولد اين مورخ بزرگ را حدس زد .\r\nاين بود اسناد و مداركى كه از عهد عتيق دربارهء زندگانى پدر تاريخ براى ما باقى مانده است . آنچه از اين متون مختصر درباره زندگانى اين مؤلّف بزرگ ميتوان استخراج كرد اينست كه هردوت تخمينا در حدود 490 قبل از ميلاد مسيح در يكى از شهرهاى سرزمين كارى  ( Carie )  موسوم به هاليكارناس متولد شده . ظاهرا از خانواده - اى اصيل و نجيب بوده و در محلى كه وسايل تعليم و كسب علم براى او فراهم بوده بزرگ شده است . عمويش كه يكى از شعراى بنام آن زمان بود و پانيازيس  ( Panyasis )  ناميده ميشد قريحه‌اى سرشار داشت . يكى از قصايد اين شاعر كه شعر نو را در يونان باستان زنده كرد قصيدهء معروفى است كه دربارهء هراكلس يا هركول پهلوان معروف يونان باستان سروده است . حدس زده مىشود كه همين شاعر تعليم برادرزادهء خود را به عهده گرفته\r\n\r\n","description":"","footnote":"","page_name":" 6 ","page_number":14},
  {"content":"\r\n\r\nو مغز جوان و نورس هردوت را از آغاز كودكى بافسانه‌هاى يونان قديم و سرگذشت خدايان باستان آشنا كرده است و شايد همين طرز تعليم اثر عمقى در سبك نگارش مؤلّف كرده ، چه به شرحى كه ملاحظه خواهد شد اساس بيان تاريخ هردوت بر پايه افسانه و داستان است . در آنزمان ظاهرا شهر هاليكارناس در دست جمعى از مردمان قوم درى  ( Dorie )  بود ولى مردم آن به زبان يونى  ( Ionie )  صحبت ميكرده‌اند .\r\nبر خلاف ادعاى يكى از مؤلّفان باستان هردوت در همين شهر با زبان غنى و شيرين يونى كه در آنزمان زبان ادبى يونان محسوب ميشد آشنا شده و شايد به همين جهت است كه كتاب او از حيث متن ادبى يكى از بزرگترين آثار ادبى جهان شمرده مىشود .\r\nمطلبى كه نسبت به آن ترديد جائز نيست اينست كه هردوت در طول حيات خود سفر بسيار كرده و بنقاط مختلف ربع مسكون زمان خود قدم گذارده . تعيين دقيق خط سير سفرهاى او و تشخيص كشورهائيكه او واقعا از آنها عبور كرده كارى است بس دشوار ، چه مورخ خود بطور صريح و آشكار سفرهاى خود را شرح نداده و ديگر مؤلّفان نيز ذكرى از آن نكرده‌اند . هردوت كه ظاهرا فرزند يكى از ثروتمندان زمان خود بوده نخستين درس خود را در خارج از شهر موطن خود آموخته و تعليمات اوليه خود را در شهرهاى كوچك يونى واقع در سواحل آسياى صغير و در حوالى هاليكارناس شروع كرده و آنگاه بموطن كوچك خود مراجعت كرده است . ولى اقامت او در شهر هاليكار - ناس چندان دوام نياورده ، زيرا در نتيجه قيام مردم اين شهر عليه حاكم جبارى كه ليگداميس نام داشت هردوت ناگزير شده است از شهر موطن خود خارج شود . عمويش پانيازيس  ( Panyasis )  كه شاعر معروف عصر بود در اين شورش بقتل رسيده ولى هردوت و ديگر افراد خانواده او جان سالم بدر برده و به شهر ساموس پناهنده شده‌اند .\r\nقيام مردم هاليكارناس باحتمال زياد در حدود سالهاى 467 و 468 قبل از ميلاد اتفاق افتاده ، زيرا اوزب  ( Euse ? be )  اين سال را يكى از مهمترين سالهاى حيات مورخ دانسته و آن را نخستين سال آغاز شهرت او معرفى كرده است . از اينقرار ، هردوت يكى از آن دسته از يونانيان باستان بوده است كه شيفته آزادى مطلق بودند و در شهرهاى كوچك\r\n\r\n","description":"","footnote":"","page_name":" 7 ","page_number":15},
  {"content":"\r\n\r\nيونان باستان تحت تأثير افسانه‌هاى كهن كه در آنزمان بر سر زبانها بود عليه حكمرانان جبار و ستمگران شهرهاى خود قيام ميكردند و مدتى نسبة كوتاه از نعمت آزادى و استقلال برخوردار ميشدند . دليل اين ادعا آنست كه هردوت وقتى از شهر آتن سخن ميگويد تمجيدى فراوان از آزادى سياسى مردم اين شهر مىكند ( جلد پنجم - بند 78 ) و در جاى ديگر كه يكنفر از پارس‌ها جلال و شكوه دربار خشيارشا را براى دو نفر اسپارتى نقل مىكند از قول اسپارتىها به سرباز پارس چنين پاسخ ميدهد : « تو اسارت را تحمل كرده‌اى ولى هرگز طعم آزادى را نچشيده‌اى و هنوز نميدانى كه آزادى تلخ است يا شيرين . اگر مزهء آن را چشيده بودى امروز بما توصيه نميكردى كه با نيزه بدفاع از آن بپردازيم ، بلكه سفارش ميكردى كه حتى با تبر از آن دفاع كنيم . » ( جلد هفتم - بند 125 ) .\r\nمدت اقامت هردوت در ساموس كوتاه بود ، چه كمى بعد مؤلّف بزرگ بسير و سياحت در ربع مسكون آنزمان پرداخت . نخست به ناحيه سيرن  ( Syre ? ne )  قدم نهاد و سپس بسواحل درياى سياه سفر كرد . آنگاه تسهيلاتى را كه در اثر سازمان ادارى منظم پارسها در آسياى صغير و ديگر نواحى براى سفر فراهم شده بود مغتنم شمرد و با اطمينان و آرامش خاطر قسمت اعظم اين امپراطورى وسيع را سياحت و به سرزمين ليدى و ماد و پارس مسافرت كرد . سپس متوجه سرزمين اسرارآميز فراعنه و گاهوارهء تمدن مشرق زمين گرديد . اين سرزمين مرموز كه از هر گوشهء آن مجسمه‌هاى ابو الهول و اهرام بزرگ سر بفلك كشيده بود اثرى عميق در روح ظريف و جوان اين يونانى كنجكاو كه شيفتهء افسانه‌ها و داستانهاى كهن بود باقى گذارد . هردوت بكشور فينيقيه نيز سفر كرد و در اين سرزمين تجار حادثه‌جو كه كشتيهاى خود را باقصى نقاط دنياى آن زمان گسيل ميداشتند او را از احوال كشورهائيكه در آن زمان سرحد نهائى جهان محسوب ميشد و در آنسوى ستون‌هاى هراكلس يا جبل الطارق امروز قرار داشت مطلع كردند . هردوت همه جا دربارهء عادات و رسوم و سنن مردم به جمع‌آورى اطلاعات پرداخت و نه تنها با حرص و ولعى خاص بكسب اطلاعات دربارهء طبقات سوم اجتماعات آن زمان مشغول\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nشد بلكه با بسيارى از رجال و شخصيت‌هاى بزرك آن زمان ملاقات كرد و با دانشمندان و فلاسفه عصر خود تماس گرفت و مانند مورخى كه وسواس كشف اسرار جهان را داشته باشد همه‌جا در جستجوى اسناد و مدارك رسمى و غير رسمى پافشارى و مقاومت از خود ابراز كرد . از روى همين اسناد و مدارك است كه هردوت رقم صحيح تعداد افواج سپاه خشيارشا و دسته‌هاى سپاه يونانيان را در جنگ معروف پلاته نقل كرده و جزئيات آن را براى اطلاع نسل‌هاى آينده شرح داده است . ( جلد هفتم بند 184 - جلد نهم بند 28 ) .\r\nهردوت به مطالعه عادات و رسوم محلى توجهى خاص داشت و مشاهدهء ابنيه و آثار باستانى را بقدرى ضرورى و واجب ميشمرد كه گاه براى زيارت يك بناى تاريخى خط سير سفر خود را طولانى و پرپيچ و خم و رنج راه و مشقات سفر را دو چندان ميكرد . مؤلف هرجا كه مقتضى بوده مشاهدات خود را در كتاب بزرگ خود براى خوانندگان نقل كرده است و به همين جهت كتاب او نه تنها مجموعه‌ايست از اطلاعات تاريخى ، بلكه مجموعه‌ايست از تحقيقات مربوط به باستانشناسى و فولكورهاى محلى ادوار كهن . كوشش فناناپذير يك وقايع نگار و تفسيرنويس و ذوق حقيقت‌بينى كه برازندهء هر عالم دانشمندى است گاه‌گاه از خلال عبارات كتاب او جلب نظر مىكند .\r\nهردوت به يونان اصلى نيز سفر كرد و از شهر آتن كه در قرن پنج قبل از ميلاد بمنتهاى شكوه و جلال خود رسيده بود ديدن كرد و با سوفوكل فيلسوف و دانشمند معروف معاصر دوست و آشنا شد . در همين شهر با يكى از كهن‌سال‌ترين مردان معاصر خود كه ترساندورس  ( Thersandors )  نام داشت و از اهل اركومن  ( Orchome ? ne )  بود و در روزهاى پرهيجان جنگ معروف پلاته از نزديك شاهد صحنه‌هاى خونين اين جنگ بزرگ بوده ساعات متوالى مصاحبه و شخصا در كتاب خود به اين مصاحبه اشاره كرده است ( جلد 9 - بند 16 ) . اقامت هردوت در آتن ظاهرا بدرازا كشيده است زيرا بعضى افسانه‌هاى محلى يونان كه صحت آنها چندان هم مورد اطمينان نيست حاكى است كه هردوت بهترين و زيباترين فصول كتاب خود را در مدت اقامت\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nخود در آتن در ميدان‌هاى اين شهر و در مرتفعات المپ با صداى بلند براى مردم قرائت ميكرده و از اينكه مردم براى او كف ميزدند و او را ميستودند لذت ميبرده . ظاهرا توسيديد مورخ معروف نيز كه در آن زمان طفلى بيش نبوده نخستين عشق و علاقهء خود را به تاريخ‌نويسى از موقعى احساس كرده كه در ميدان‌هاى شهر به سخنان اين مورخ بزرگ گوش داده و دليل اين ادعا مطلبى است كه توسيديد شخصا در كتاب خود بدان اشاره كرده است . توضيح آنكه توسيديد در قالب اشارات و كنايات از هردوت انتقاد و با عباراتى كه بىاعتنائى و تحقير را مىرساند از او ياد كرده و بىآنكه از اين مورخ بزرگ صريحا نام ببرد از مورخانى كه كتاب خود را « براى توفيق موقتى در انظار عموم مردم » نوشته‌اند و كتاب آنها ارزش نوشتهء يك نويسندهء متفكر و عميق را كه به قصد روشن كردن نسل‌هاى آينده تحرير شده باشد ندارد و براى روشن كردن حقايق تاريخى تحرير نشده است بزشتى نام برده ( توسيديد - جلد اول - بند 22 ) .\r\nهردوت پس از اين سفر طولانى به شهر موطن خود مراجعت كرد و بار ديگر در چهار ديوارى دروازه‌هاى هاليكارناس مقيم شد . ولى اين اقامت نيز چندان دوام نياورد و در سال 454 قبل از ميلاد به علت انقلاب سياسى كه در آن زمان در شهرهاى يونان امرى عادى و دائمى بود با جمعى از هموطنان خود ناگزير شد بار ديگر شهر موطن خود را ترك گويد و اين بار بجاى اينكه به سواحل شرقى درياى مديترانه و مصب نيل هجرت كند با هموطنان گريزپاى خود به مهاجرنشين‌هاى وسيع يونانى در جنوب ايتاليا و سيسيل رفت و با جمعى ديگر از يونانيان كه در آن زمان بتأسيس شهر توريوم  ( Thurium )  دست زده بودند همداستان شد و در همين شهر اقامت گزيد و بقدرى به آن علاقمند شد كه آن را شهر موطن ثانى خود دانست . اين سفر براى او فرصتى مناسب بود تا اطلاعات تاريخى و جغرافيائى خود را نسبت به اين قسمت از دنياى مسكون آن زمان تكميل كند و از وضع سيسيل و ايتالياى جنوبى باخبر شود .\r\nدرين زمان مورخ بزرگ رفته‌رفته پا به سن ميگذارد و آثار پيرى و فرسودگى در جبين او آشكار ميشد . شايد به همين جهت است كه سلسلهء زنجير سفرهاى طولانى\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nخود را به همين جا خاتمه داده و تا پايان عمر در همين شهر مقيم شده و در همان جا در - گذشته و مدفون شده است . هردوت ظاهرا فقط آخرين سالهاى عمر خود را درين شهر گذرانده ، ولى خاطرهء اين مورخ بزرگ در نظر ديگران طورى با نام اين شهر آميخته است كه بعضى از محققان باستان او را يكى از اهالى همين شهر دانسته‌اند و مدعى شده‌اند كه وى در همين شهر به دنيا آمده است . ارسطو او را « هردوت از اهل توريوم » ناميده ، در حالى كه هردوت در حقيقت از اهل هاليكارناس بوده است .\r\nاز سال مرك هردوت بطور دقيق و يقين اطلاعى در دست نيست . آنچه مسلم است هردوت در سالهائى كه جنگ معروف پلوپونز آغاز شده بود در توريوم ميزيسته و در همين زمان درين شهر در گذشته است و چون مورخ به وقايع نخستين سال‌هاى اين جنگ بزرگ نيز اشاره كرده ( جلد نهم - بند 72 ) حدس زده مىشود مرك او در حدود سال 425 قبل از ميلاد يعنى مدتى پس از شروع جنگ پلوپونز اتفاق افتاده است .\r\n* * * اين بود مختصرى دربارهء زندگانى مؤلف قديم‌ترين تاريخ جهان . در اينجا نخستين سؤالى كه دربارهء هردوت مطرح مىشود اينست كه آيا آثار قلمى اين نويسندهء كهن بطور كامل بما رسيده يا دست حوادث روزگار قسمتى از آن را براى هميشه از نظر كنجكاو بشر امروز پنهان كرده است . حدس غالب محققان و مورخان براينست كه هردوت تنها مورخى است كه سعادت با او يارى كرده و تمام آثار او را صحيح و سالم به نسل‌هاى بعد رسانيده است . هردوت در كتاب خود به تاريخى بنام « تاريخ آشور » نيز كه ظاهرا خود مؤلف آن بوده است اشاره كرده و دو بار بخوانندگان وعده داده است كه آن را به زودى منتشر خواهد كرد ( جلد اول - بند 106 و 184 )\r\nاگر واقعا هردوت چنين كتابى تأليف كرده باشد امروز ما به كلى از آن بى - خبريم و كوچكترين اطلاعى از آن در دست نداريم . و اگر از اين كتاب احتمالى كه هردوت خود بدان اشاره كرده ولى وجود آن مورد ترديد بسيارى از محققان و دانشمندان قديم و جديد مىباشد صرفنظر كنيم متن كامل كتاب بزرگ هردوت تحت عنوان « تاريخ »\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nدر نه جلد امروز بطور كامل در دسترس ما مىباشد . كتاب ديگرى نيز تحت عنوان « زندگانى هومر » باقى است كه جمعى تأليف آن را به هردوت نسبت داده‌اند ولى چون هيچيك از محققان اين نسبت را صحيح نميدانند بايد در صحت آن ترديد كرد .\r\nچون در اين مقدمهء مختصر تفسير كتاب بزرگ هردوت و مطالعهء دقيق مسائلى كه قديم‌ترين مورخ جهان مطرح كرده است امكان‌پذير نمىباشد ، كوشش نگارنده آنست كه در حدود امكان فقط مسائل مهمى كه دربارهء نه جلد كتاب تاريخ هردوت مطرح است بطور اجمال مورد مطالعه قرار گيرد و شرح جزئيات مطلب را به توضيحات خارج از متنى كه ضميمه هريك از مجلدات كتاب مىباشد محول مىكند .\r\nيكى از مسائلى كه مدتها ذهن محققان و دانشمندان تاريخ را به خود مشغول داشته بحث در اين نكته است كه نقشهء اوليه هردوت و هدف نخستين او از تأليف اين كتاب چه بوده ؛ آيا مؤلف از آغاز كار قصد انشاى كتاب بزرگى را كه امروز ما با آن روبرو هستيم داشته و يا در ضمن سفرهاى طولانى خود كم‌كم به جمع‌آورى يادداشت‌ها و خاطرات خود علاقمند شده و در پايان عمر آنها را بهم مربوط كرده و به صورت كتابى جامع جمع‌آورى كرده است ؟ نظر محققان و دانشمندان درين مورد مختلف است . جمعى عقيده دارند كه مؤلف از آغاز كار قصد انشاى تاريخ عمومى جامع جهان را داشته است . جمعى ديگر عقيده دارند كه هردوت ابتدا به نگارش وقايع منفرد و مجزائى كه در اصطلاح امروز مونوگرافى  ( Monographie )  نام دارد مشغول شده و در ضمن كار بادامهء اين بحث علاقه پيدا كرده و برنامهء كار خود را تغيير داده و تهيهء كتاب جامع و بزرگى را در نه جلد مورد نظر قرار داده است .\r\nبعبارت بهتر اين دسته از محققان عقيده دارند كه هردوت ابتدا مونوگرافىهائى مجزا براى هريك از اجتماعات و اقوام زمان خود نوشته و سپس آنها را جمع‌آورى كرده و به صورت كتاب تاريخ جامعى درآورده است . اگر اين نظر را قبول كنيم طبعا اين سؤال مطرح مىشود كه قديم‌ترين قسمت‌هاى اين كتاب كه مؤلف جوان در آغاز كار بتحرير آن دست زده و نيز قسمت‌هائى كه در اواخر عمر خود بر آن اضافه كرده است كدامست . سؤال ديگرى كه مطرح مىشود اينست كه آيا اصولا مؤلف به\r\n\r\n","description":"","footnote":"","page_name":" 12 ","page_number":20},
  {"content":"\r\n\r\nهدف نهائى خود رسيده است و كتاب او همانست كه او در نظر داشته يا قسمت‌هائى از آن ناتمام مانده و دست اجل فرصت تكميل آن را نداده است .\r\nبحث مهم ديگرى كه دربارهء هردوت بين محققان و مؤلفان در گرفته مربوط است به ارزش كتاب اين مؤلف بزرگ از لحاظ سنديت تاريخى و صحت وقايعى كه بدان اشاره كرده است . بسيارى از مؤلفان يونان باستان از قبيل كتزياس و پلوتارك هردوت را بشدت مورد انتقاد قرار داده و او را به دروغگوئى و تحريف وقايع متهم كرده‌اند . رساله‌اى تحت عنوان « خبث طينت هردوت » از مؤلفان يونان باستان باقى است كه عموما تأليف آن را به پلوتارك نسبت ميدهند . اگر اين نسبت صحت داشته باشد همانطور كه از عنوان آن پيداست انتقاد مؤلفان باستان به حدى شديد بوده است كه حتى هردوت را به « خبث طينت » متهم كرده‌اند . بين مؤلفان قرون جديد دربارهء اين مسئله اختلاف نظر است . در انگلستان يكى از مورخان معروف بنام سايس  ( Sayce )  با جمعى ديگر از مؤلفان كه پيرو مكتب او ميباشند و قسمت اعظم مطالعات خود را به هردوت و آثار او اختصاص داده‌اند عقيده دارند كه هردوت از صداقت علمى و امانت قلمى كامل كه سرمايهء اصلى هر مورخ درستى است بىبهره بوده است . اين دسته از مورخان هردوت را متهم ميكنند كه به آثار مؤلفان قديم دستبرد زده و با اينكه مطالب آنانرا در كتاب خود نقل كرده نه‌تنها نامى از آنان نبرده بلكه آنان را بدست فراموشى سپرده و كوشيده است اطلاعات تاريخى و جغرافيائى آنان را به حساب خود گذارد و خود را مطلع‌تر از آنچه بوده است به خوانندگان معرفى كند .\r\nمحققان فرانسوى بر خلاف همكاران انگليسى خود نسبت به هردوت و صدق گفتار او خوش بينند و انتقادات مكتب انگليسى را وارد نميدانند . معروف‌ترين اين دسته از محققان فرانسوى آمده اوت  ( Amde ? e Hauvette )  و آلفره كروآزه  ( Alfred Croiset )  ميباشند كه يكى كتابى تحت عنوان « تاريخ جنگهاى مديك « 1 » »\r\n\r\n\r\n","description":"","footnote":"\r\n( 1 )\r\n Ame ? de ? e Hauvette ; Histoire des Gerres Me ? diques , Paris , Ha \r\n-  Chette , 1894 \r\n","page_name":" 13 ","page_number":21},
  {"content":"\r\n\r\nو ديگرى كتابى تحت عنوان « تاريخ ادبيات يونان » . « 1 » در پنج مجلد تأليف كرده است .\r\nدر اين دو كتاب عقايد مكتب‌هاى مختلف دربارهء هردوت مورد بحث قرار گرفته و از اين حيث شايد بتوان گفت جامع‌ترين و بهترين بحثى است كه درباره هردوت بقلم آمده است . اين دو مؤلف و بطور كلى غالب مؤلفان فرانسوى در « صداقت » و درستى گفتار هردوت كمترين ترديدى ندارند و عقيده دارند كه آنچه اين مؤلف كهن بقل كرده از حيث سنديت تاريخى داراى ارزش و اعتبارى كامل است .\r\nصرفنظر از بحث بزرگى كه دربارهء « صداقت » و « راستگوئى » هردوت بين دو مكتب انگليسى و فرانسوى در گرفته ، مسئله ديگرى كه دربارهء هردوت شايان توجه مىباشد اينست كه بفرض اينكه اين مؤلف در نقل وقايع كاملا « صديق » و « راستگو » بوده آيا شخصيت او طورى بوده است كه بتواند نقش يك شاهد عادل و يك قاضى بىنظر را به عهده گيرد ، يا بعبارت بهتر بفرض اينكه هدف او جستجوى حقيقت و صدق گفتار بوده آيا شخصا قادر بوده است پس از مشاهده و قضاوت وقايع ، صحت و درستى آنها را تشخيص دهد تا خوانندگان خود را از روى سهو و خطا دچار اشتباه نكند ؟\r\nبحثى را كه دربارهء اين موضوع در اطراف هردوت مطرح است ميتوان در يك جمله خلاصه كرد : نخست آنكه آيا هردوت يك مورخ صادق و راستگو بوده و ديگر آنكه بفرض راستگو بودن ، آيا محققى بصير و روشن‌بين بوده است ؟\r\nبحث دربارهء اين دو مسئله مهم كارى است بس دشوار و پرزحمت كه از حوصلهء اين مقال خارج است . هرگز درين بحث مختصر و كوتاه چنين جاه‌طلبى علمى نميتوان داشت ، با اين‌حال ، باقتضاى وظيفه‌اى كه از لحاظ تحرير مقدمه و روشن كردن شخصيت هردوت از لحاظ تاريخ‌نويسى براى نگارنده اين بحث وجود دارد پس از اشارهء مختصر به نظر مؤلفان باستان دربارهء هردوت و آثار اين مؤلف قضاوتى را كه در حدود امكان باقتضاى ترجمهء متن هردوت و مطالعهء اثر اين مورخ بزرگ به انسان الهام\r\n\r\n\r\n","description":"","footnote":"\r\n( 1 )\r\n A . Croiset ; Histoire de la litte ? rature grecque . \r\n","page_name":" 14 ","page_number":22},
  {"content":"\r\n\r\nمىشود درين مختصر بيان خواهد كرد .\r\n* * * يونان باستان يكى از كشورهاى شگفت عهد باستان است كه بيش از هر سرزمين ديگر براى بشر نويسنده و متفكر و فيلسوف باقى گذارده است . معروف است كه هردوت اولين مورخ دنيا است ، ولى قبل از او نيز در يونان باستان عده‌اى از نويسندگان بنام ميزيستند كه هريك تا حدودى در تكميل فن تاريخ‌نويسى سهمى داشته‌اند و شايد بتوان آنانرا نيز پيشقدمان فن تاريخ‌نويسى دانست . اين دسته از مؤلفان باستان كه قبل از هردوت ميزيستند و آثار آنان امروز از بين رفته در اصطلاح ادبى به لوگوگراف\r\n ( Logographe ) \r\nمعروف‌اند . مشهورترين آنها كادموس  ( Kadmos )  از اهل ملط ، هلانيكوس  ( Hellanicos )  از اهل ميتىلن  ( Mityle ? ne )  ، شارون يا كارون  ( Charon )  از اهل لامپساك  ( Lampssque )  و هكاته  ( He ? cate ? e )  معروف از اهل ملط و نيز چند مورخ و وقايع‌نگار ديگر است كه هريك به سهم خود در گذشته و سوابق بشر كنجكاويهائى كرده‌اند . يكى از خصوصيات بارز اين دسته از نويسندگان يونان باستان اينست كه بيشتر درباره چگونگى تأسيس شهرهاى قديم و شكوه و جلال و كبر و غرور خانواده‌هاى بزرگ و اشراف داد سخن داده‌اند و كوشيده‌اند با استدلالى غالبا واهى و خيالى اصل و نسب كسانى را كه موردنظر آنها بوده به خدايان و قهرمانان باستان برسانند و در اين راه كنجكاويهاى فراوان كرده‌اند . از اين حيث در حقيقت اين دسته از مورخان باستان پيشقدمان مكتب بيوگرافىنويس در عالم تاريخ محسوب ميشوند .\r\nكار ديگر اين دسته از مؤلفان بيان اوضاع و احوال مشرق زمين و سواحل درياى مديترانه بود كه در آن زمان مركز فعاليت اقتصادى و سياسى عصر محسوب ميشد .\r\nدر دوره‌اى كه يونانيان تصور ميكردند فاصلهء بين جزيره ساموس و آتن با فاصله بين اين شهر و ستونهاى هراكلس يعنى جبل الطارق امروز مساوى بوده و چهار ديوارى جهان از حدود مديترانه تجاوز نميكرده است اين مورخان باستان در اطراف دنيائى كه هموطنان آنان در\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nآن ميزيسته‌اند و دربارهء اصل و نسب و نژاد آنان به بحث و كاوش پرداخته‌اند . بزرگترين عيب اين وقايع‌نگاران اين بود كه بجاى تاريخ‌نويسى به افسانه‌نويسى دربارهء اشخاص توجه داشتند و داستان‌نويسى و حكايت‌گوئى و افسانه‌سرائى اساس و پايه كار آنها بود . كتب آنان غالبا شامل مجموعه‌اى از حوادث و وقايع مربوط به خدايان باستان و افسانه‌هاى منسوب به آنان بود و نكات اخلاقى و فلسفى و استنتاج تارتخى در آنها يافت نميشد ، بقسمتى كه ميتوان گفت حتى افسانه‌نويسى اين نويسندگان فاقد عمق و معنى بود . با اين حال ، اين افسانه‌هاى پوچ و واهى مورد توجه مردم آن زمان بود و يونانيان باستان از خواندن آنها لذتى فراوان ميبردند . يكى از اين افسانه‌نويسان كه از حيث شهرت و نام بر ديگران فائق آمد هكاته  ( He ? cate ? e )  معروف است كه از اهل ملط بود و در آسياى صغير در سرزمين يونى زندگى ميكرد . هكاته نخستين كسى است كه قبل از هردوت بفكر افتاد تحقيق جامعى دربارهء تاريخ دنياى آن زمان بنمايد .\r\nمعروف‌ترين كتاب او رساله‌ايست كه تحت عنوان « تشريح زمين » تحرير كرده بود و امروز اثرى از آن باقى نيست . اهميت اين رساله ظاهرا به حدى بوده است كه موجب كمال شهرت نويسنده در دنياى متمدن آن زمان گرديد و اين شهرت بدرجه‌اى رسيد كه امروز نيز او را قبل از هردوت نخستين وقايع‌نگار و مورخ دنيا ميدانند .\r\nهردوت بين چنين نويسندگان و وقايع‌نگارانى تربيت يافت و تحصيل نام كرد . در جوانى تنها آرزويش آن بود كه روزى با اين نويسندگان افسانه‌نويس آشنا شود و شايد به همين جهت غالبا نوشته‌هاى آنانرا مطالعه ميكرد و از افسانه‌هاى خيالى آنان لذت ميبرد . ليكن طولى نكشيد كه متوجه شد كار اين نويسندگان چندان جالب نيست ؛ پس نسبت به آنان بىاعتنا شد و در اين باره به حدى مبالغه كرد كه از راه تحقير و تمسخر همه‌جا آنانرا « يونى » و « يونانى » نام برده و خود را از اهل آسياى صغير دانسته است . وى در كتب نه‌گانه خود اطلاعات جغرافيائى ناقص اين دسته از وقايع‌نگاران را مكرر تخطئه كرده و مدعى شده كه اين نويسندگان بقدرى بىاطلاع بوده‌اند كه حتى با اعداد رياضى تا شمارهء چهار بيش آشنا نبوده‌اند ( جلد دوم تاريخ هردوت - بند 16 ) . با اين حال هردوت\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nندانسته از شيوه اين وقايع‌نگاران الهام گرفته است ، بدرجه‌اى كه بعضى قسمت‌هاى كتاب او بهترين نمونه طرز تاريخ‌نويسى لوگو گراف‌هاى آن زمان محسوب مىشود .\r\nاز اين قبيل است فصلى كه مورخ در آغاز جلد چهارم كتاب خود به شرح تاريخ تأسيس سيرن  ( Cyre ? ne )  اختصاص داده و همچنين است بحثى كه مؤلف دربارهء دقايق اخلاق و عادات و رسوم مصريان باستان مطرح كرده ( جلد دوم - بند 35 ) . و نيز شجره - نسبت مفصلى كه باشخاصى نظير لئونيداس و لئوتيكيدس  ( Le ? otychide ? s )  نسبت داده و كوشيده است نسب آنانرا به هراكلس جد بزرگ پادشان اسپارت برساند ( جلد هفتم - بند 204 - جلد هشتم - بند 131 ) .\r\nفرق بزرگ هردوت با اين دسته از مورخان باستان در اينست كه هردوت در طرح‌ريزى كتاب خود وسعت نظر بيشترى داشته و اگر هكاته را استثناء كنيم ميتوان مدعى شد كه هردوت از حيث اهميت كتاب و بزرگى هدفى كه در نظر داشته و وحدت اثرى كه تأليف كرده با هيچيك از مؤلفان قبل از زمان خود قابل قياس نميباشد . شيوهء نويسندگى اين مؤلف در عين‌حال كه معرف روحيهء شاعر پيشه اوست ، بهترين نشانهء غرور و جاه‌طلبى او در عالم تأليف نيز مىباشد و اگر چنين نبود مورخ جوان نقشهء تأليف نخستين تاريخ جامع جهان را در مخيله خود نمىپرورانيد .\r\nهمانطور كه اشاره شد ، اين نكته مورد بحث است كه آيا مؤلف از آغاز كار چنين طرح و نقشهء وسيعى داشته يا در طى عمل رفته‌رفته بدان علاقمند شده و يادداشت‌هاى كوچك و طرح مختصر خود را به صورت كتابى جامع گرد آورده . ظن غالب برآنست كه هردوت بتدريج بنگارش تاريخ جهان مشغول شده و چون بروابط اقوام و ملل و ارتباط مردمان آن زمان پىبرده و خود شاهد آن بوده است كه چگونه در طى تاريخ امپراطورى و تمدن‌هاى جديد بر ويرانه‌هاى تمدن‌ها و امپراتورىهاى قديم پىريزى مىشود ، كم‌كم به اين نكته مهم توجه كرده كه حيات بشرى به صحنهء نمايش بزرگى شباهت دارد كه مراحل مختلف آن مانند سلسله زنجير حوادث يك داستان بهم مربوط است . در همين موقع است كه ظاهرا هردوت پس از وقوف به اصل وحدت تاريخ جهان\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nو ارتباط وقايع آن با يكديگر هدف اوليهء خود را تغيير داده و قصد تأليف كتابى دربارهء تاريخ ربع مسكون زمان خود كرده است . مؤلف در تصور وحدت تاريخ به حدى مبالغه كرده كه در نخستين فصل از كتاب اول خود دو قوم يونانى و پارس را باهم روبرو و اين دو قوم را به صورت دو قهرمان بزرگ تاريخ جهان معرفى مىكند ( جلد اول - بند 1 تا 4 ) . تاريخ جهان در حقيقت از قديم‌ترين ايام و تا جائى كه بشر از افسانه‌هاى كهن يو  ( Io )  و مده  ( Me ? de ? e )  و هلن  ( Helle ? ne )  بخاطر دارد پيوسته انعكاسى از رقابت و كشمكش شرق و غرب بوده و هردوت بهتر از هركس از عهدهء بيان اين رقابت بزرگ و كهن برآمده است . تاريخ هردوت در حقيقت تاريخ نزاع و برخورد آسيا و اروپا و رقابت و ستيز اين دو تمدن مغاير است . مؤلف ضمن بيان جريان اين رقابت و ستيز بزرگ بين دو تمدن آسيائى و اروپائى عبارات متعرضه زياد به كار برده و بارها كوشيده آنچه بقول او « از زيبائىها و شگفتىهاى جهان از يونانيان و اهالى آسيا باقى مانده است » در كتاب خود نقل كند . با اين حال ، از خلال تمام اين مطالب خارج از موضوع و شرح اين عجائب و شگفتىها ، همه‌جا هدف اصلى او كه تشريح تضاد و ستيز اين دو تمدن كهن‌سال است كاملا جلب نظر مىكند . همه‌جا مؤلف كوشيده است پيشرفت تدريجى شرق را بسوى غرب مجسم كند و نشان دهد با پيش‌آمد جنگ هاى مديك كه در حقيقت نخستين و مؤثرترين شكست شرق از غرب بوده چگونه تمدن شرق براى هميشه از غرب جدا شد و اين دو تمدن براى ابد از هم مجزا و مستقل ماندند .\r\nاز آنچه گفته شد چنين نتيجه گرفته مىشود كه بر خلاف تصور جمعى از محققان شيوهء تاريخ‌نويسى هردوت فقط جمع‌آورى سادهء متون و اسناد و افسانه‌هاى تاريخى نبوده و حق اينست كه گفته شود اين مؤلف كهن سبك و شيوه‌اى خاص در تركيب مطالب به كار برده و جلوه‌اى خاص به اثر خود بخشيده است . بقول يكى از نويسندگان قديم ، هردوت مطالب و افسانه‌هاى تاريخى را بقسمى بيان كرده كه فهم آن براى همه كس آسان است ؛ ولى چون مردى است كه زياد سفر كرده و بتحقيقاتى پرزحمت\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nو دشوار دست زده دريغش آمده است كه اطلاعات و معلومات وسيع خود را خلاصه كند و عصاره و چكيدهء آن را براى خوانندگان ارمغان گذارد و به همين جهت است كه همه‌جا و از هرچيز با تفصيل زايدى سخن گفته بقسمى كه گاه اطالهء كلام خواننده را كسل و ناراحت مىكند . همين طول و تفصيل دادن به مطالب كوچك و توجه زياد به جزئيات و دقايق وقايع يكى از خصوصيات و مشخصات تاريخ‌نويسى هردوت است و در حقيقت نام هردوت با اين شيوهء تاريخ‌نويسى آميخته است . بسيارى از « چيزهاى بزرگ و شگفت‌انگيزى » كه مؤلف مكرر به خواننده وعده داده كه دربارهء آن سخن خواهد گفت و در صفحات بعد بوعدهء خود وفا كرده و دربارهء آن داد سخن داده در حقيقت مسائلى بىاهميت و ناچيز بوده است . ولى براى درك لذتى كه مورخ از مشاهدهء شگفتىهاى زمان خود در طول سفر احساس ميكرده بايد نظير خود او به دورهء صباوت و كودكى مراجعت كرد و با صبر و حوصله پابپاى مؤلف در مسير رودهاى آرام و باعظمت آن روز حركت كرد و مانند طفلى خردسال كه با دهان باز و سراسر غرق اعجاب و تحسين بافسانه‌هاى مادر پير خود گوش ميدهد با روحى بىآلايش از شگفتىها و عجايبى كه مورخ كهن بتفصيل شرح ميدهد لذت برد و دنياى عهد عتيق را در مخيله مجسم كرد .\r\nباوجود فصول متعددى كه هردوت به شرح جزئيات عجايب و شگفتىهاى زمان خود اختصاص داده ، شگفتىهائى كه امروز در نظر ما كودكانه و ناچيز جلوه مىكند ، در خلال همين مطالب كتاب پرارزش او تاريخ جهان را مشاهده ميكنيم كه آهسته و آرام ورق مىخورد . در سرفصل اين داستان بزرگ كرزوس پادشاه افسانه‌اى ليدى و فرمانرواى شهر سارد و سرزمين‌هاى وسيع بر اقوام يونى در آسياى صغير فائق مىشود ، ولى طولى نميكشد كه كوروش پادشاه فاتح پارس امپراتورى وسيع او را فتح مىكند و كرزوس را از تخت شاهى به زير ميكشد و باسارت ميبرد . افسانه جوانى كوروش و ظهور مؤسس خاندان هخامنشى نيز به سهم خود جالب است . هردوت ضمن بيان يكى از اين افسانه‌ها سراسر تاريخ آسيا را بيان مىكند و ضمن استفاده از فرصت بتفصيل از اوضاع\r\n\r\n","description":"","footnote":"","page_name":" 19 ","page_number":27},
  {"content":"\r\n\r\nمصر سخن ميگويد . مطالبى كه مؤلف درين قسمت از كتاب خود دربارهء مصر مينويسد به حدى مفصل است كه شايد بتوان گفت در هيچ قسمت از كتاب خود دربارهء هيچيك از كشورهاى آن زمان چنين بتفصيل سخن نگفته . از موقعى كه كبوجيه را براى فتح مصر حركت ميدهد ( آغاز جلد دوم ) تا موقعى كه مصر بدست اين پادشاه فتح مىشود ( آغاز جلد سوم ) ، يك جلد تمام از كتاب او بشرح اوضاع مصر اختصاص دارد . بعد از آن ، هردوت انقلابات داخلى پارس و چگونگى جلوس داريوش را بر اريكهء سلطنت شرح ميدهد و به چگونگى تهيه مقدمات جنگهاى مديك كه در زمان اين پادشاه پايه‌گذارى شد اشاره مىكند و قبل از بيان جزئيات اين جنگ بزرگ و تاريخى به ذكر جنگهاى داريوش باسكاها ميپردازد و آنگاه بتفصيل از جنگ سيرن  ( Cyrene )  ياد مىكند و دربارهء اقوام و ملل مختلفى كه درين جريان با آنها برخورد كرده داد سخن ميدهد .\r\nمؤلف پس از بيان سرگذشت داريوش ، شورش مردم يونى و قيام شهر سارد را شرح ميدهد و درين قسمت است كه خواننده با حساس‌ترين لحظات تاريخ بشر روبرو مىشود . اسامى فراموش نشدنى تاريخ جهان ، ماراتن ، سالامين ، پلاته و ميكال افسانهء بزرگترين جنگهاى حماسى و پهلوانى تاريخ باستان را در ذهن خواننده منعكس و خاطرات آن روزهاى پرهيجان و فراموش نشدنى گذشته جهان را زنده مىكند . اين صحنه‌هاى زوال‌ناپذير و اين وقايع فراموش نشدنى تاريخ بشر هرگز از خاطرها محو نخواهد شد . جنگ ماراتن يكى از بزرگترين جنگهاى تاريخ جهان محسوب مىشود .\r\nلشگركشى داريوش از راه دريا و پياده شدن سربازان متهور پارس در دشت ماراتن در برابر دروازه‌هاى شهر آتن طليعهء اولين مهاجمه شرق بغرب و نخستين برخورد دو تمدن متفاوت جهان باستان بود . در برابر پارس‌ها كه با سرعتى شگفت‌آور دشمن را در آستانهء آشيانه‌اش غافلگير كرده بودند رفتار يونانيان نيز بجاى خود شنيدنى و شايان توجه زياد است . مردى بنام ميلتياد كه وطن خود را با خطرى بزرگ روبرو مىبيند در نطق تاريخى معروف خود وضع دشوار يونان را براى هموطنان خود بيان\r\n\r\n","description":"","footnote":"","page_name":" 20 ","page_number":28},
  {"content":"\r\n\r\nمىكند و نقشهء دفاعى خود را به آنان ارائه ميدهد . با جملاتى مقطع و ساده از آزادى و اسارت براى آنان سخن ميگويد و سراسر يونان را براى دفاع از اين آزادى كه آنقدر در خاطر آنان عزيز و گرامى بود به صورت پيكرى واحد متحد مىكند . ولى در همان حال غريو شادى صداى پاى آهنين سربازان متهور پارس در كنار دروازه‌هاى بزرگترين شهر يونان باستان اعتلاى نزديك و استيلاى آيندهء اين قوم مشرق زمين را نويد ميدهد .\r\nدورهء تاريخ هردوت با شرح جنگهاى پلاته و ميكال كه آخرين برخورد تمدن شرق و غرب محسوب مىشود بپايان ميرسد . در جدال و ستيز بزرگى كه بين اين دو تمدن درگرفت غرب موقتا پيروز شد و شرق به داخل چهار ديوارى قارهء وسيع خود بازگشت . از مجموع مجلدات تاريخ هردوت بوضوح استنباط مىشود كه قصد اصلى مؤلف از تأليف نه جلد كتاب تاريخ خود ، بيان ماجراى همين زورآزمائى بزرگ بوده است و آنچه او بعد از ذكر اين وقايع نقل مىكند در حقيقت دنبالهء زائدى است از شرح همين وقايع . راولينسن  ( Rawlinson )  تاريخ‌نويس و محقق بزرگ قرن نوزدهم نيز همين عقيده را دارد و درين باره چنين مينويسد :\r\n« قصد واقعى هردوت نگارش تاريخ جنگ تهاجمى ايران بود ، جنگى كه با اولين لشكركشى مردونيه شروع و با تارومار شدن كامل نيروى بشرى عظيم و سپاهيانى كه خشايارشا براى جنگ عليه يونان فراهم ساخته و حركت داده بود تمام شد . » « 1 »\r\nو در جاى ديگر همين مورخ و باستانشناس انگليسى چنين مينويسد :\r\n« آن قسمت از تاريخ او كه مقدم بر لشگركشى مردونيه است در حكم مقدمه مىباشد و از آن ميتوان استنباط كرد كه دو چيز را در نظر داشته : منظور عمدهء نويسنده اين بوده است كه داستان پيدايش و ترقى امپراتورى ايران را كه در مبارزه و جنگ رقيب و دشمن يونان بوده شرح داده باشد و مقصود ديگر او خاطرنشان ساختن\r\n\r\n\r\n","description":"","footnote":"\r\n( 1 ) مقدمهء راولينسن بر ترجمه انگليسى تاريخ هردوت ( ترجمه مختصر تاريخ هردوت توسط ع . وحيد مازندرانى - تهران 1313 ، صفحه 17 )\r\n","page_name":" 21 ","page_number":29},
  {"content":"\r\n\r\nموارد پيشين است كه اين دو نژاد باهم تصادمات خصمانه پيدا كرده بودند . اين هر دو نكته ارتباط نزديكى با موضوع اصلى تاريخ او دارد ، يكى از آن جهت لازم است كه قدردانى واقعى نسبت به عظمت و مبارزه و فتح و پيروزى كه نصيب حريف شده حاصل شود ، ديگرى شرح دلايل و موجباتى است كه باعث پيدايش اين مبارزهء شديد شده بود كه طرز و جريان لشكركشى و چگونگى رفتار و كار متهاجمين را خوب روشن ميسازد . » « 1 »\r\nباوجود نقاط ضعفى كه گاه مورخ در بيان اين قسمت از تاريخ جهان از خود نشان داده و با وجود اطالهء كلام و فقدان سليقه در انتخاب مطالب و سردى بيان در بعضى موارد خاص ، همين كه كتاب بپايان ميرسد خواننده احساس مىكند كه پرده‌اى زيبا و باشكوه از تاريخ گذشته در نظرش مجسم شده ، پردهء بزرگى كه اقوام و ملل مختلف را نشان ميدهد كه هريك سلاح بدست با لباس‌هاى بديع و شگفت خود قدم بصحنهء كارزار نهاده‌اند . در جوار آنان چهرهء باوقار و رعب‌آور پادشاه و شخصيت‌هاى برجستهء آن زمان مشاهده مىشود كه براى استقرار سلطهء جهانى بمفهوم آن زمان باهم دست‌وپنجه نرم ميكنند . صحنهء جنگ بزرگ سالامين را نشان ميدهد كه كشتىهاى دو حريف دسته‌دسته با صداهائى خشك و ترسناك بهم ميخورند و از برخورد آنها منظره‌اى موحش در نظر مجسم مىشود . دريا از كشتى شكسته و تخته پاره پوشيده مىشود ، در حالى كه هنگام غروب آفتاب آرامشى عميق جانشين غوغاى روز مىشود و سپاهيان پارس در ميان سكوتى حزن‌انگيز در تاريكى خفيف شامگاه با اندامى خسته و روحى افسرده آهنگ مراجعت ميكنند .\r\n* * * يكى از ايرادهائى كه محققان به هردوت وارد دانسته‌اند اينست كه وقتى مؤلف از اقوام مختلف سخن ميگويد با دقتى زياد از حد آنچه دربارهء زندگانى آنان\r\n\r\n\r\n","description":"","footnote":"\r\n( 1 ) همان كتاب ، همان صفحه\r\n","page_name":" 22 ","page_number":30},
  {"content":"\r\n\r\nديده و شنيده نقل مىكند ، ليكن از روح واقعى تمدن آنان سخن نميگويد بقسمى كه تمدن حقيقى قوم مورد بحث بر خواننده مجهول ميماند . نه تنها از تمدن واقعى پارس‌ها و مصريان در كتاب هردوت چيزى نميتوان يافت ، بلكه برعكس ، همه‌جا احساس مىشود كه مؤلف از تمدن واقعى اين دو قوم بىاطلاع بوده و آنطور كه بايد و شايد دربارهء آنان قضاوت نكرده است . يكى از محققان انگليسى بنام سيس  ( Sayce )  مدعى است كه افسانه‌هائى كه هردوت دربارهء مصريان و پارس‌ها نقل كرده غالبا از منابعى يونانى سرچشمه گرفته و در اصل افسانه‌هائى يونانى بوده‌اند كه هردوت آنها را از روى بىاطلاعى به آن اقوام نسبت داده .\r\nيكى از خصوصيات قابل ستايش تاريخ‌نويسى هردوت اينست كه بعضى از رجال و شخصيت‌هاى تاريخ را آنطور كه بوده‌اند با قلمى سحار و توانا مجسم كرده . دربارهء آريستيد ، آمازيس ، تميستوكل ، پيزيسترات ، كلئوپاتر و لئونيداس داد سخن داده و دربارهء چهار تن از پادشاهان هخامنشى ، كوروش ، كبوجيه ، داريوش و خشايارشا نيز توصيفى از خود باقى گذارده . راولينسن محقق انگليسى قرن نوزدهم درباره اين خصوصيت هردوت چنين مينويسد :\r\n« صورت‌هاى مختلف سيرت و اخلاق شرقى هرگز به اين خوبى كه هردوت از چهار تن اولين پادشاهان هخامنشى نموده توصيف نشده است : كوروش شخصى بوده ساده ، سخت ، سردسته كوهستانيها ، داراى حس جاه‌طلبى بسيار با نبوغ عالى نظامى كه چون بر وسعت امپراتوريش مىافزود به همان نسبت هم شاهنشاهى مهربان و پدرى رئوف و خوشرفتار و با ذوق و با ملت خود مأنوس بود . كبوجيه اولين نمونهء پادشاهان ظالم شرقى است كه قدرت فراوان و بسيارى از هنرهاى پدرش را ارث برده بود ولى بواسطه عواملى كه در تولد و تربيت او اثر نموده بودند فاسد شده بود ، تندخو ، بىتاب ، بدسر و عاجز از كف نفس و هنگام روبرو شدن با مخالفت ديگران خشمگين و نه فقط سنگدل بلكه درنده‌خو بود . داريوش كه نمونه بهترين شاهان شرقى است دلير ، باهوش ، زيرك ، و در فن جنگ و صلح هنرمند ، مؤسس و استواركننده و وسعت‌دهندهء امپراتورى ، وجودى خوش‌قلب ، مهربان علاقمند جدى دوستان خود ، خوشرفتار\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nو حتى نسبت بدشمنان مقهور خود نرم و با كرامت بود ، و فقط در مواردى كه مصالح امپراتورى اقتضا داشت و لازم بود كه رفتارش سرمشق باشد سخت‌گير بود . خشايارشا پادشاه ستمگر ، از زمرهء پادشاهان درجه دوم و كم‌قدر ، ناتوان و طفل‌وار ولى بيرحم و خودخواه ، سست‌عنصر ، كم‌رو ، شهوت‌پرست ، تجمل‌دوست كه به آسانى تحت نفوذ درباريان و زنان قرار ميگرفت ، بعلاوه لاف‌زن و فاقد هر قسم مزاياى اخلاقى بود و فقط گاهى براى ظاهرسازى در موقعى كه چيزى احساساتش را برنمىانگيخت به كار كريمانه‌اى دست ميزد . » « 1 »\r\n* * * از لحاظ طرز بيان و شيوهء انشاء بىشك نثر هردوت يكى از قديم‌ترين و نادرترين نوشته‌هائى است كه از بشر بيادگار مانده . سادگى و روانى آن بدرجه‌ايست كه خواننده بىاختيار از خود سؤال مىكند كه آيا اين عبارت را قلم بىتجربه و كار نكردهء يك كودك دبستانى تحرير كرده يا خامهء تواناى يك مورخ بزرگ جهانى . افسانه‌هائى كه مؤلف نقل مىكند همه‌جا يكنواخت و يك نوع بيان شده و حتى در جائى كه اهميت مطلب ايجاب ميكرده است كه هم‌آهنگى و يكنواختى افسانه‌ها را در جهتى خاص تغيير دهد چنين ابتكارى مشاهده نميشود . گوئى كودكى دبستانى قلم بدست گرفته و با سادگى و روانى انشاى طفل دبستانى مطالب كتاب هردوت را تحرير كرده است ! همين سادگى و روانى لطفى خاص به نوشتهء هردوت داده و اين نثر روان را كه يادگار دوران گذشته است از نثر پيچيده و غامض قرون بعد ممتاز كرده . محقق انگليسى دربارهء سادگى و روانى نثر هردوت مينويسد :\r\n« بارزترين مهارت و استادى مؤلف ما و آخرين هنر او كه بايد مورد توجه مخصوص قرار گيرد ساده‌نويسى او است . روانى طبيعى داستان و احساسات در سراسر كتاب او ، وفور كلمات عادى و مأنوس و اجتناب او از كار عبارت‌پردازى به منظور خود - نمائى و يا شيوائى ساختگى غالبا مورد توجه و تصديق تمام منقدين بوده است . در نظر\r\n\r\n\r\n","description":"","footnote":"\r\n( 1 ) راولينسن ، همان كتاب ، صفحه 21\r\n","page_name":" 24 ","page_number":32},
  {"content":"\r\n\r\nهردوت تركيب و تأليف بشمار نيست ، بلكه سخن‌گوئى بىتكليفى است . وى در سبك نگارش خود ظرافت‌كارى بخرج نميدهد و يا از روى عمد عبارت قشنگ به كار نميبرد . نويسندگيش تابع مطالب كتاب او است كه با آن اوج ميگيرد ولى هرگز به حد سادگى سبك طبيعى نزول نميكند و بحدود عبارت‌پردازى هم نزديك نميشود . » « 1 »\r\nو در جاى ديگر مورخ و باستانشناس شهير چنين مينويسد :\r\n« در نويسندگى هردوت ، سادگى او هيچگاه بدرجهء بيمايگى تنزل نميكند و يا به صورت خشك و زننده در نمىآيد . سبك او كامل ، آزاد و روان است و اختلاف بسيار محسوسى با كوتاه‌نويسى و عبارات مقطع و خشك سبك نگارش يكنواخت مورخان قبلى دارد و هرگاه براى مقايسه نظر سريعى بنويسندگان پيشين يونان كه آثارشان بما رسيده بيندازيم تعجب خواهيم كرد كه تأليفات آنان و حتى تأليفات همدوره‌هاى مؤلف ما تا چه حد خشن و عارى از ظرافت و تا چه اندازه بىلطف و خاصيت به نظر ميرسند . مقايسه‌اى بين سبك هردوت و طرز نگارشى كه در زمان او معمول بوده از نظر نويسندگى تفاوت آشكار بين او و ديگران را به خوبى روشن ميسازد و اين تفاوت و اختلاف بقدرى محسوس و زياد است كه سبك تأليف او شيوهء تازه‌اى جلوه مىكند و خواه‌ناخواه لقب شريف « پدر تاريخ » را بدون ترديد و اشكال به دو مىبخشد . » « 2 »\r\nشايد علت اصلى سادگى نثر هردوت آنست كه مؤلف كتاب خود را در دوره‌اى از تاريخ تمدن بشر تحرير كرده كه انسان از نوشتن منحصرا به منظور بيان مقصود خود استفاده ميكرده است و هنوز فن نويسندگى وسيله‌اى براى شناساندن مؤلف به هيئت اجتماع و كسب نام و افتخار نبوده است . در برابر نثر ساده هردوت خواننده احساس مىكند مؤلف گفتار ساده و بىپيرايهء خود را به روى كاغذ آورده\r\n\r\n\r\n","description":"","footnote":"\r\n( 1 ) راولينسن ، همان كتاب ، صفحه 23\r\n( 2 ) راولينسن ، همان كتاب ، همان صفحه .\r\n","page_name":" 25 ","page_number":33},
  {"content":"\r\n\r\nو هرگز سعى نكرده است آن را با عبارات و استعارات و تشبيهات زائد تزيين كند . هردوت هرچه در لحظهء تحرير بذهنش رسيده شرح داده و هرگز توجهى به كوتاهى و درازى عبارات و يكنواختى آن نكرده است . به همين جهت است كه عبارات معترضه زيادى در نثر او مشاهده مىشود و اين عبارات خارج از موضوع گاه بقدرى نظر مؤلف را جلب كرده كه او را بطور كلى از اصل مطلب دور و مدتها خواننده را متوجه موضوعى فرعى كرده است . گاه اتفاق ميافتد كه مؤلف مطلب اصلى را رها مىكند و با خواننده دربارهء مطلبى صحبت مىكند كه قبلا در جائى ديگر ميبايستى از آن گفتگو كرده باشد و ظاهرا در موقع مقتضى فراموش كرده دربارهء آن سخن گويد و وقتى مطلب بذهنش خطور كرده با اينكه مشغول بحث دربارهء مسئله ديگرى بوده دريغش آمده است اين اطلاع اضافى را در كتاب خود نگنجاند و به همين جهت مكرر جملات معترضه به كار برده و مطالبى خارج از موضوع بين عبارات گنجانده است .\r\n* * * هردوت تاريخ خود را كه خوشبختانه امروز متن كامل آن در دست است در نه جلد تحرير كرده و هريك از جلدهاى نه‌گانه را بنام يكى از خدايان و مظاهر هنرهاى زيبا عنوان كرده است . خدايان هنرهاى زيبا كه در اساطير و افسانه‌هاى يونان باستان مكرر از آنان ياد شده نه تن بوده‌اند كه هريك حمايت شاخه‌اى از هنرهاى زيبا را به عهده داشته‌اند . هردوت نخستين جلد كتاب خود را بنام خداوند تاريخ كه نخستين فرد اين دسته از خدايان بوده است كلىيو  ( Clio )  ناميده و هشت جلد ديگر آن را به ترتيب زير به خدايان موسيقى ، كمدى ، تراژدى ، رقص ، شعر ، غزل ، نجوم و سخن اختصاص داده است :\r\n1 - كلىيو  ( Clio )  ، خداوند تاريخ\r\n2 - اوترپ  ( Euterpe )  ، خداوند موسيقى\r\n3 - تالى  ( Thalie )  ، خداوند كمدى\r\n4 - ملپومن  ( Melpome ? ne )  ، خداوند تراژدى\r\n\r\n","description":"","footnote":"","page_name":" 26 ","page_number":34},
  {"content":"\r\n\r\n5 - ترپسيكور  ( Terpsichore )  ، خداوند رقص\r\n6 - اراتو  ( Erato )  ، خداوند شعر حزين\r\n7 - پوليم‌نى  ( Polymnie )  ، خداوند غزل\r\n8 - اورانى  ( Uranie )  ، خداوند نجوم\r\n9 - كالييوپ  ( Calliope )  ، خداوند نطق و شعر حماسى\r\nكتاب حاضر ترجمهء جلد سوم از نه جلد كتاب تاريخ هردوت است كه مؤلف آن را بنام « خداوند كمدى » تالى  ( Thalie )  نام نهاده .\r\n* * * اين بود تحليلى از هردوت و زندگانى اين مورخ قديم و شاهكار جاودان او كه هرگز گذشت زمان از ارزش و لطف و زيبائى آن نخواهد كاست و هر روز كه ميگذرد كهنگى و قدمت آن بر ارزش آن ميافزايد . از آنچه گفته شد چنين نتيجه گرفته مىشود كه يكى از مهمترين خصوصيات تاريخ‌نويسى هردوت و نثر اين مورخ بزرگ ساده - نويسى و روانى عبارت است . همانطور كه اشاره شد سادگى و روانى عبارات گاه بدرجه - ايست كه انسان خود را با عبارات و جملاتى كه ساخته و پرداخته قلم بىتجربه و ناتوان يك كودك دبستانى است روبرو مىبيند . ولى اين نثر ساده و روان كه امروز در نظر ما نشانهء ضعف و ناتوانى انشاء مىباشد خود يكى از افتخارات مؤلف است ، چه ساده - نويسى يكى از بزرگترين صفات نثرنويسان يونان باستان بوده . ليكن همين خصيصهء بزرگ در قرنى كه ما در آن زيست ميكنيم يكى از مشكلات بزرگ كسانى است كه بخواهند شاهكار جاويدان تاريخ بشر را بزبان‌هاى زندهء روز منتقل كنند .\r\nنگارنده را عقيده آنست كه در برابر اين كتاب بزرگ و عبارات سادهء آن‌كه امروز در نظر مردم كودكانه جلوه مىكند انجام وظيفه مترجم كارى است بس دشوار و پرزحمت .\r\nاز يك‌طرف بايد وفادارى كامل به متن پدر تاريخ را رعايت كرد تا اين شاهكار جاودان آنطور كه واقعا بوده است در نظر خوانندگان امروز جلوه كند و لطف و زيبائى آن از بين نرود . و از سوى ديگر مترجم بايد بكوشد عبارات ساده و ابتدائى نويسندهء عهد\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nباستان را با نثر تكميل شدهء امروز تلفيق دهد تا خواننده قرن بيستم از مطالعهء كتابى كه در دو هزار و پانصد سال قبل تحرير شده و از نخستين نثرهاى جهان محسوب مىشود بيزار و متنفر نشود . به پيروى از اين هدف است كه نگارنده سعى خواهد كرد نثر هردوت را آنطور كه واقعا بوده است در كمال وفادارى به متن اصلى به زبان فارسى امروز منتقل كند و تا جائى كه امكان دارد از زينت بخشيدن جملات و ادبى كردن عبارات عاميانه مؤلف خوددارى كند . به پيروى از همين نيت است كه حتى در عباراتى كه مؤلف بعضى اسامى را بطور مكرر نقل كرده نگارنده از استعمال ضمير بجاى آن خوددارى كرده است تا روح ساده‌نويسى نثر هردوت حفظ شود و خوانندهء قرن بيستم بتواند درك كند چرا محققان نثر هردوت را با نثر ساده و ضعيف اطفال دبستانى مقايسه كرده‌اند .\r\n* * * از تاريخ هردوت تاكنون متن كاملى به زبان فارسى ترجمه نشده ليكن خلاصه و چكيده‌اى از نه جلد تاريخ مفصل اين مورخ و بخصوص قسمت‌هائى كه مربوط به تاريخ ايران باستان است توسط آقاى وحيد مازندرانى از متن خلاصهء انگليسى در يك مجلد شامل دويست صفحه به فارسى ترجمه و در سال 1313 در تهران طبع شده است . وجود همين تاريخ خلاصه شدهء هردوت به زبان فارسى واقعا موجب مسرت است ، ليكن ارزش و اهميت اين سند بزرگ تاريخ بشر به حدى است كه جاى آن داشت متن كامل آن‌كه به تمام زبان‌هاى زندهء دنيا ترجمه شده به فارسى نيز ترجمه شود .\r\nاز مدتها قبل نگارنده ضمن انجام وظيفهء خطير تدريس در دانشگاه تهران متوجه شد كه دانشجويان تاريخ به علت ضعفى كه غالبا در زبانهاى خارجى دارند قادر باستفاده از متون كهنهء تاريخ جهان نميباشند و از طرفى باقتضاى كار خود و براى تهيهء پايان‌نامه و كنفرانس‌هاى خود ناگزير به مراجعه به اين متون ميباشند ، پس براى تسهيل كار آنان و واقعيت دادن به آرزوى ديرين خود كه ترجمهء كامل اين متن بزرگ تاريخى است كمر همت بانجام اين مهم بستم .\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nبراى ترجمهء اين سند بزرگ تاريخ بشر نگارنده از دو نسخه ترجمهء فرانسه كه يكى در اواخر قرن نوزدهم و ديگرى در سال‌هاى اخير از متن يونانى به فرانسه ترجمه شده استفاده كرده است . نسخهء اول كه در اواخر قرن نوزدهم در فرانسه توسط هانرى برگن  ( Henri Berguin )  ترجمه شده و فاقد يادداشت‌ها و توضيحات تاريخى است در دو جلد پانصد صفحه‌اى در پاريس بطبع رسيده است . نسخهء دوم كه از رديف انتشارات  ( Belles Lettres )  مىباشد در سال 1946 توسط لوگران  ( Ph E - Legrand )  در فرانسه ترجمه و طبع شده است . نسخهء اخير متضمن توضيحات و يادداشت‌هائى بود كه نگارنده براى تكميل يادداشت‌ها و توضيحات خود از آنها استفاده كرده است . هر دو نسخه در كمال وفادارى به متن اصلى به زبان فرانسه ترجمه شده‌اند و در هر دو نسخه سعى شده است سادگى و روانى عبارات كودكانه نثر عهد عتيق كاملا محفوظ بماند .\r\nعلاوه بر دو كتاب فوق كه نسخ اصلى براى ترجمه اين كتاب ميباشند از چند نسخه ديگر از ترجمه تاريخ هردوت بفرانسه و انگليسى استفاده شده و هر موقع كه پيچيدگى عبارت ابهامى ايجاد كرده است با مراجعه بجميع اين نسخ و تطبيق ترجمه آنها حقيقت مطلب و مقصود و منظور مؤلف را درك و به فارسى منتقل شده است .\r\nبه پيروى از اين روش نگارنده ترجمهء فارسى جلد سوم تاريخ هردوت را به خوانندگان و طلاب علم و ادب و عشاق تاريخ تقديم مىكند و اميدوار است چنانچه لغزشى در ترجمه آن ملاحظه فرمودند با تذكار آن اينجانب را قرين منت و سپاسگزارى فرمايند .\r\nدكتر هادى هدايتى\r\n\r\n","description":"","footnote":"","page_name":" 29 ","page_number":37},
  {"content":"\r\n\r\n\r\nتوضيحى دربارهء اسامى خاص\r\nاسامى خاص نيز مانند اشخاص خصوصيات محلى دارند و در هر محل به ترتيبى خاص تلفظ ميشوند . نام كوروش و كرزوس و داريوش در پارس وليدى و يونان بيك نحو تلفظ نميشد و هريك با مختصر تغيير در نواحى مختلف باشكال مختلف تلفظ ميشده است .\r\nدر ترجمهء اين كتاب مترجم كوشش كرده است در حدود امكان اسامى خاص را كه به عادت يونانيان غالبا با دو حرف « اس »  ( os )  با ضم الف يا « اس »  ( e ? s )  با كسر الف خاتمه مييابد آنطور كه امروز در اصطلاح جارى مصطلح است و با فرس قديم نيز تطبيق مىكند به كار برد تا تطبيق اسامى اشخاص با اطلاعات كنونى خوانندگان آسان باشد و خواننده از مطالعهء تاريخ هردوت و عدم تشخيص اسامى خاصى كه در آن نام برده شده دچار اشكال نشود . كرزوس را هردوت كروزوس  ( Kroesus )  ميناميد و كوروش را كيروس  ( Kyros )  ميخواند . علت اينكه اين اسامى خاص را به آن صورت كه امروز مصطلح است در آورديم نه تنها بر طرف كردن مشكل خوانندگان است ، بلكه پيروى از همان منطقى است كه هردوت را در زمان خود ناگزير به مداخله‌اى در جهت عكس آن كرده است . در زمان هردوت خوانندگان كتاب او غالبا يونانى بوده‌اند و براى خوش‌آيند خوانندگان يونانى است كه هردوت اسامى خاص خارجى را با مختصر تغيير « يونانى » كرده . ممكن است ايراد شود كه درين‌صورت حق اين بود اين اسامى را عينا به همان ترتيبى كه در آن زمان تلفظ ميشده است نقل كنيم . ولى جواب اين ايراد آنست كه درينصورت نيز مشكل اولى باقى بود ، بدين معنى كه چون خوانندگان امروز با اسامى مصطلح روز مأنوس‌ترند چنانچه اسامى غير مأنوس آن‌زمان عينا بىتوضيح اضافى در تمام موارد نقل شود قطعا مطالعه كتاب نه‌تنها براى آنان لذت‌بخش نخواهد بود بلكه بيشتر به عملى شاق و خسته‌كننده شباهت خواهد داشت و نتيجهء موردنظر حاصل نخواهد شد .\r\nاكنون براى مثال چند نمونه از اسامى كه در متن هردوت به صورت يونانى\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nبه كار رفته با نمونه‌اى از همان اسامى آنطور كه امروز در اصطلاح تاريخ به كار ميرود نقل ميكنيم :\r\n\r\n1 - اسامى خدايان و قهرمانان باستان\r\nاسامى خدايان و قهرمانان يونان به همان ترتيب كه در زبان يونانى در زمان هردوت تلفظ ميشده نقل شده ، و از انتقال آن به اصطلاحات لاتن كه امروز مستعمل‌تر است خوددارى شده است ، زيرا اسامى يونانى اين خدايان به همان اندازه به گوش آشنا و مأنوس است و لزومى براى انتقال آن احساس نميشود :\r\nنام يونانى نام لاتن\r\nآفروديت  ( Aphrodite )  ونوس  ( Ve ? nus ) \r\nآرتميس  ( Arte ? mis )  مارس  ( Mars ) \r\nآسكلپيوس  ( Askle ? pios )  اسكولاپ  ( Esculape ) \r\nآتنا  ( Athe ? na )  مينرو  ( Minerve ) \r\nپوزئيدون  ( Pose ? i ? don )  نپتون  ( Neptune ) \r\nدمتر  ( Dme ? ter )  سرس  ( Ce ? re ? s ) \r\nديونيزوس  ( Dionysos )  باكوس  ( Bacchus ) \r\nزوس  ( Zeus )  ژوپيتر  ( Jupiter ) \r\nكور  ( Ko ? re ? )  پروزرپين  ( Proserpine ) \r\nلتو  ( Le ? to ? )  لاتون  ( Latone ) \r\nهادس  ( Hade ? s )  پلوتون  ( Pluton ) \r\nهفستوس  ( He ? phaistos )  وولكن  ( Vulcain ) \r\nهرا  ( He ? ra )  ژونون  ( Junon ) \r\nهراكلس  ( He ? racle ? s )  هركول  ( Hercule ) \r\nهرمس  ( Herme ? s )  مركور  ( Mercure ) \r\nهستيا  ( Hestia )  وستا  ( Vesta ) \r\n\r\n2 - اسامى اشخاص\r\nدر مورد اسامى اشخاص برعكس اسامى خدايان ، سعى مترجم آن بوده است كه اسامى لاتن را كه امروز به گوش مأنوس‌تر است جانشين اسامى يونانى كند .\r\nاينك نمونه‌اى ازين اسامى آنطور كه هردوت در كتاب خود به كار برده و آنطور كه امروز مصطلح است :\r\n\r\n","description":"","footnote":"","page_name":" 31 ","page_number":39},
  {"content":"\r\n\r\nنام يونانى نام لاتن\r\nآستياژس  ( Astyage ? s )  آستياژ  ( Astyage ) \r\nدارئيوس  ( Dareios )  داريوس  ( Darius )  يا داريوش\r\nدئيوكس  ( De ? ioke ? s )  ديوسس  ( De ? joce ? s ) \r\nسياگزارس  ( Cyaxare ? s )  سياگزار  ( Cyaxare ) \r\nكامبيزس  ( Kambyse ? s )  كامبيز  ( Cambyse ) \r\nكاندولس  ( Candaule ? s )  كاندول  ( Candaule ) \r\nكيروس  ( Kyros )  سيروس  ( Cyrus )  يا كوروش\r\nكروزوس  ( Kroesos )  كرزوس  ( Cre ? sus ) \r\nبراى آنكه خوانندگان بتوانند اصطلاح يونانى و لاتن هريك از اسامى خاص را به آسانى بيابند كافى است هرجا با اسامى يونانى روبرو هستند و قصد دارند آن را به اصطلاح لاتن منتقل كنند به ترتيب زير رفتار نمايند :\r\n1 - آخرين حجاى اسامى يونانى كه با حروف  ( e ? s )  ختم مىشود حذف شود و بجاى آن جزم يا  ( e )  گنگ گذارده شود . مثال :\r\nسياكزارس  ( Cyaxare ? s )  - سياكزار  ( Cyaxare ) \r\nميتراداتس  ( Mitradate ? s )  - ميترادات  ( Mitradate ) \r\nهيستاسپس  ( Hytaspe ? s )  - هيستاسپ  ( Hystaspe ) \r\n2 - آخرين حجاى اسامى يونانى كه با دو حرف  ( os )  ختم مىشود حذف شود و بجاى آن  ( e )  گنگ يا  ( us )  اضافه شود . مثال :\r\nهارپاگوس  ( Harpagos )  - هارپاگ  ( Harpage ) \r\nمردونيوس  ( Mardonios )  - مردونيوس  ( Mardonius ) \r\nدارئيوس  ( Dareios )  - داريوس  ( Darius ) \r\n3 - حرف  ( K )  در اسامى يونانى به س  ( C )  يا ( ك ) ملايم مبدل شود مثال :\r\nميكرينوس  ( Myke ? rinos )  - ميسرينوس  ( Myce ? riuos ) \r\nكيپ‌سلوس  ( Kypselos )  - سيپ‌سلوس  ( Cypse ? los ) \r\nكاساندانه  ( Kassandane ? )  - كاساندان  ( Cassandane ) \r\n4 - در مورد بعضى از اسامى زنان صداى آخر آن حذف شود . مثال :\r\nكاساندانه  ( Kassandane ? )  - كاساندان  ( Cassadane ) \r\nفديمه  ( Phe ? dyme ? )  - فديم  ( Phe ? dyme ) \r\nاروپه  ( Purope ? )  - اروپ  ( Europe ) \r\n5 - نسبت به اسامى جغرافيائى كه ترتيب انتقال آنها قاعده‌اى ندارد ، به يادداشت هاى ذيل صفحات متن كتاب مراجعه شود .\r\n\r\n","description":"","footnote":"","page_name":" 32 ","page_number":40},
  {"content":"\r\n\r\n\r\nتوضيحى دربارهء واحد مقياس‌هائى كه هردوت در كتاب خود به كار برده\r\n\r\nالف - واحد مقياس طول\r\nواحد مقياس طولى كه هردوت مكرر به آن اشاره مىكند « ستاد » است . « ستاد » « 1 » يكى از واحدهاى طول در شهر آتن و برابر با 177 متر و 6 سانتيمتر بوده است . در يونان باستان ترتيب صحيحى براى تعيين اوزان و مقادير و مقياس‌ها نبود و در هر شهر و ناحيه اوزان و مقاديرى خاص مرسوم بود . ولى اوزان و مقاديرى كه در شهر آتن معمول بود بطور كلى مورد قبول ديگر شهرها و نواحى يونان باستان نيز بود و به همين جهت است كه هردوت در كتاب خود غالبا به اوزان و مقاديرى كه در آن شهر معمول بوده است اشاره مىكند .\r\nتقسيمات « ستاد » از جزء بكل چنين است .\r\n1 - پا - هر پا برابر 296 ميليمتر .\r\n2 - آرنج - هر آرنج برابر يك پا و نيم يا 444 ميليمتر .\r\n3 - توآز « 2 » - يا ارژى « 3 » برابر شش پا يا يك متر و 776 ميليمتر .\r\n4 - پلتر « 4 » - برابر صد پا يا 29 متر و 6 ميليمتر .\r\n5 - هر پا بنوبهء خود به تقسيمات جزئىترى تقسيم ميشد كه « انگشت » نام داشت .\r\nهر انگشت برابر يك شانزدهم پا يعنى تقريبا مساوى 18 ميليمتر بود . بنابراين وقتى هردوت ميگويد طول قامت فلان شخص سه انگشت از چهار آرنج كمتر بود معلوم مىشود آن شخص يك متر و 72 سانتيمتر طول داشته است .\r\n\r\n\r\n","description":"","footnote":"\r\n( 1 )  ( Stade )  -\r\n( 2 )  ( Toise )  -\r\n( 3 )  ( Orgye )  -\r\n( 4 )  ( Ple ? thre )  -\r\n","page_name":" 33 ","page_number":41},
  {"content":"\r\n\r\n6 - « سكن » « 1 » واحد اندازه‌ايست كه هردوت در كتاب دوم خود براى سنجش فواصل در مصر به كار برده و برابر بود با 60 ستاد يعنى ده كيلومتر و 656 متر .\r\n7 - پارازانژ « 2 » - واحد اندازهء پارسى برابر با سى ستاد يعنى 5 كيلومتر و 328 متر .\r\nطرز انتقال اين واحدها به سيستم متريك تا اندازه‌اى تقريبى است . بعضى از مورخان كه ستاد رومى را 185 متر حساب ميكنند از روى اين محاسبه پارازانژ پارسى را كمى بيش از يك كيلومتر و نيم ميدانند . از طرف ديگر هردوت نيز در تعيين اندازه « سكن » دچار اشتباه شده است ، چه بطوريكه سيس « 3 » از قول پلين « 4 » نقل مىكند هر سكن مصرى از سى الى چهل ستاد تجاوز نميكرده و هرگز آنطور كه هردوت مدعى است هر سكن شصت ستاد نبوده است . « 5 »\r\n\r\nب - واحد مقياس حجم\r\n1 - كوتيل « 6 » - براى اندازه‌گيرى مايعات و اشياء جامد هر دو به كار ميرفته و برابر بوده با يك دسى ليتر و 27 سانتى ليتر .\r\n2 - آمفور « 7 » فقط براى مايعات به كار ميرفته و برابر بوده با 19 ليتر و يك دسى ليتر و 44 سانتى ليتر ( از روى اين حساب جام زرينى كه كرزوس به معبد دلف اهدا كرده بود و بگفتهء هردوت ششصد آمفور گنجايش داشت جمعا 116 هكتوليتر و 64 ليتر بواحد امروز گنجايش داشته است ) . ( هردوت كتاب - اول بند 51 )\r\n3 - شنيس يا كنيس « 8 » - واحد مقياس اجسام جامد و برابر بود با يك ليتر و يك دسى ليتر و هشت دهم سانتى ليتر .\r\n\r\n\r\n","description":"","footnote":"\r\n( 1 )  ( Ske ? ne )  -\r\n( 2 )  ( Parsange )  -\r\n( 3 )  ( Sayce )  -\r\n( 4 )  ( Plyne )  -\r\n( 5 )  ( The Ancient Empires of the East , p . 128 )  -\r\n( 6 )  ( Cotyle )  -\r\n( 7 )  ( Amphore )  -\r\n( 8 )  ( Che ? nice )  -\r\n","page_name":" 34 ","page_number":42},
  {"content":"\r\n\r\n4 - مدين « 1 » - واحد مقياس اجسام جامد و برابر بود با 51 ليتر و يك دسى ليتر و 84 سانتى ليتر . ( از اين قرار ، مقدار 110340 مديمن گندم كه بقول هردوت براى تأمين آذوقه روزانه سپاه خشايار لازم بود به حساب امروز برابر است با 57200 هكتو ليتر و 25 ليتر ) ( هردوت - كتاب هفتم - بند 187 ) .\r\n\r\nج - واحد مقياس وزن و پول\r\nواحد مقياس وزن در يونان باستان تالان « 2 » و مين « 3 » بود ، ولى ارزش مقدارى اين دو واحد در سراسر يونان يكسان نبود . در آتن تالان بعنوان واحد مقياس وزن در معاملات به كار ميرفت و برابر بود با 39 ، 36 كيلوگرم . ولى همين واحد وزن در اندازه‌گيرى مقدار فلزى كه معرف ارزش مسكوك بود فقط با 92 ، 25 كيلوگرم برابر بود .\r\nهر تالان به شصت مين تقسيم ميشد .\r\nاصطلاح تالان و مين براى محاسبهء مسكوك شهر آتن نيز به كار ميرفت . مثلا در قرن پنج قبل از ميلاد يك تالان نقره در آتن برابر بود با 90 و 5560 فرانك طلا و يك مين برابر بود با 68 ، 92 فرانك . هر تالان طلا برابر بود با ده تالان نقره يعنى 55600 فرانك طلا . بديهى است تالان و مين واحد حساب پول بودند و سكه‌اى كه با آنها برابر باشد هرگز در جريان نبوده است . مسكوك اصلى آن زمان در آتن دو دسته بود :\r\n1 - مسكوك نقره كه درهم يا دراخم « 4 » نام داشت و برابر بود با 93 ر 0 فرانك طلا .\r\nسكه نقره ديگرى بنام اوبول « 5 » وجود داشت كه برابر بود با 15 ر 0 فرانك طلا .\r\n2 - مسكوك طلا كه ستاتر « 6 » نام داشت و در آتن با 54 ر 18 فرانك طلا برابر بود .\r\n\r\n\r\n","description":"","footnote":"\r\n( 1 )  ( Me ? dimne )  -\r\n( 2 )  ( Talent )  -\r\n( 3 )  ( Mine )  -\r\n( 4 )  ( Drachme )  -\r\n( 5 )  ( Obole )  -\r\n( 6 )  ( State ? rr )  -\r\n","page_name":" 35 ","page_number":43},
  {"content":"\r\n\r\nمسكوك پارس‌ها عبارت بود از دريك « 1 » با تصويرى از داريوش كه ارزش تقريبى آن برابر ارزش ستاتر آتن بود . در سيزيك « 2 » نيز مسكوك ديگرى بنام ستاتر رايج بود كه با 25 درهم آتن تطبيق ميكرد .\r\n\r\nتعيين چهار جهت اصلى\r\nهردوت براى تعيين چهار جهات اصلى اصطلاحاتى به كار برده كه خاص تاريخ او است و به همين جهت مترجم سعى كرده است براى حفظ نمونه‌اى از انشاى مؤلف لااقل در بعضى از موارد از نقل آن به اصطلاحات امروز خوددارى كند . هردوت چهار جهت اصلى را از روى جهت بادها و لحظاتى از روز كه حركت خورشيد مشهود است تعيين مىكند . باد بوره « 2 » نشانهء سمت شمال است ، باد نوتوس « 3 » نشانهء جنوب ، باداوروس « 4 » نشانهء مشرق و باد زفير « 5 » نشانهء مغرب .\r\nدر بعضى موارد نيز نادر هردوت اصطلاحاتى نظير « مشرق » و « مغرب » و « جنوب » كه امروز هم متداول است به كار برده « 6 » .\r\n\r\n\r\n","description":"","footnote":"\r\n( 1 )  ( Darique )  -\r\n( 2 )  ( Cyzique )  -\r\n( 3 )  ( Bore ? e )  -\r\n( 4 )  ( Notos )  -\r\n( 5 )  ( Euros )  -\r\n( 6 )  ( Ze ? phyre )  -\r\n","page_name":" 36 ","page_number":44},
  {"content":"\r\n\r\n\r\nتوضيح خارج از متن درباره قسمت اول از كتاب سوم هردوت\r\nكتاب سوم هردوت كه مؤلف آن را بنام الهه و مظهر كمدى تالى  ( Thalie )  نام نهاده اختصاص دارد بشرح دوره‌اى از تاريخ ايران باستان كه با وجود كوتاهى زمان شاهد حوادث مهمى در تاريخ هخامنشى بوده است . اين دوره شامل وقايع ايران از ابتداى سلطنت كبوجيه تا روى كار آمدن داريوش كبير است كه به ترتيب زير در كتاب سوم هردوت از آن ياد شده :\r\n1 - وقايع زمان كبوجيه فرزند كوروش و فتح مصر بدست اين پادشاه .\r\n2 - شورش بردياى مع و غصب سلطنت و داستان بر كنار شدن او از سلطنت پارس و روى كار آمدن داريوش كبير .\r\n3 - حوادث سالهاى اول سلطنت داريوش كبير .\r\nشرح وقايع زمان كبوجيه در حقيقت با كتاب دوم تاريخ هردوت آغاز مىشود چه در آغاز بند اول از اين كتاب هردوت شروع سلطنت اين پادشاه را چنين اعلام مىكند :\r\n« همين كه كوروش در گذشت كبوجيه جانشين او شد . . . . او تصميم گرفت با كشور مصر بجنگد و براى اين كار علاوه بر دسته‌هاى سربازى كه در داخل كشور خود مجهز كرده بود دسته سربازان يونانى را نيز كه فرماندهى آن را به عهده داشت با خود برد . » ( كتاب دوم هردوت - بند اول )\r\nاما در كتاب دوم ، همين كه مؤلف در بند اول به اين مطلب اشاره مىكند بتشريح اوضاع مصر و تاريخ و تمدن مصريان ميپردازد و سراسر كتاب دوم را به بيان اوضاع و احوال اين كشور اختصاص ميدهد و شرح اصل مطلب را كه فتح اين كشور بدست پادشاه هخامنشى است به كتاب سوم موكول مىكند . كتاب سوم هردوت كه از اينقرار در حقيقت دنباله كتاب دوم محسوب مىشود در 160 بند نوشته شده و از لحاظ مطلب\r\n\r\n","description":"","footnote":"","page_name":" 37 ","page_number":45},
  {"content":"\r\n\r\nبه دو قسمت مشخص تقسيم مىشود . قسمت اول از بند 1 تا 67 اختصاص دارد بشرح لشگركشى كبوجيه به مصر و تاريخ سلطنت اين پادشاه . در پايان اين قسمت مؤلف به عادت معمول خود بمناسبتى به پوليگرات پادشاه ساموس اشاره مىكند و سپس بتفصيل به شرح احوال اين پادشاه و نقل سرگذشت او ميپردازد . قسمت دوم از كتاب سوم از بند 67 شروع و به بند 160 خاتمه مييابد و اختصاص دارد بشرح چگونگى جلوس داريوش بر اريكه سلطنت و نخستين فتوحات اين پادشاه در شهرها و جزاير يونانى سواحل مديترانه شرقى و طليعه جنگهاى بزرگ ايران و يونان كه كمى بعد از بزرگترين حوادث زمان گرديد .\r\n\r\nخصوصيات قسمت اول از كتاب سوم هردوت\r\nقسمت اول از كتاب سوم هردوت ( از بند اول تا بند 67 ) اختصاص دارد بشرح احوال كبوجيه و فتح مصر بدست اين پادشاه و شورش بردياى دروغى و سرانجام كار پادشاه هخامنشى . در اين بحث مختصر چگونگى تقسيم مطالب اين قسمت از كتاب و استمرار موضوعات آن برحسب تقدم و تأخر تاريخى مورد مطالعه قرار خواهد گرفت و سعى خواهد شد تا جائى كه ممكن است منبع اطلاعات هردوت دربار محتويات آن در حدوديكه از اشارات مؤلف يا قرائن و اسناد و مدارك تاريخى ديگر ميتوان حدس زد مشخص گردد . اما قبل از شروع اين مطلب مناسب آنست كه دربارهء خصوصيات انحصارى كتاب سوم هردوت كه شايد بتوان مدعى شد كه در ديگر مجلدات تاريخ اين مؤلف نظاير آن را نميتوان يافت مختصرى بحث بميان آمد .\r\nاز نكات مهمى كه در اين زمينه در كتاب سوم هردوت جلب توجه مىكند اينست كه مؤلف بر خلاف رويه‌اى كه در مجلدات بعدى تاريخ خود در پيش گرفته در اين قسمت از كتاب خود هرگز سعى نكرده است كه شهرها و ممالك يونانى را كه از تمدن يونانى برخوردار بوده‌اند از دنيائى كه بگفته او « بربر » و « وحشى » بوده است متمايز و با آن قياس كند .\r\nحتى در جائى كه صحبت از بعضى فتوحات كوچك پادشاهان هخامنشى در سواحل شرقى درياى مديترانه و جزاير نواحى « يونى » در ميان است با اينكه اين فتوحات در حقيقت\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nطليعه لشگركشى بزرگ داريوش به شبه جزيره آتيك بوده مؤلف چندان توجهى به اين قسمت از معناى مطلب نداشته و فقط بشرح حوادث اكتفاء كرده .\r\nدر موقعى كه لشگريان كبوجيه بسرزمين مصر وارد ميشدند پادشاه هخامنشى قسمت‌هائى از نيروى برى و بحرى خود را مأمور كرد كارتاژ يا قرطاجنه را كه در آن زمان يكى از بزرگترين كشورهاى بحرى مديترانه محسوب ميشد تسخير كنند . اما كاركنان بحريه پارس‌ها اكثرا از فينيقىها بودند و تعداد كثيرى از كشتىهاى فينيقى در بحريه ايران بانجام خدمت مشغول بودند . از طرف ديگر فينيقىها با كارتاژيها نسبت پدر و فرزندى داشتند و شهر كارتاژ بر اثر مهاجرت دسته‌اى از فينيقىها بسواحل شمال افريقا تأسيس شده بود . بنابراين جاى تعجب نيست كه فينيقىها از اطاعت امر پادشاه هخامنشى خوددارى كردند و در نتيجه اين تمرد لشگركشى به كارتاژ هرگز عملى نشد . در همين حال پادشاه هخامنشى قسمت مهمى از سپاهيان خود را براى فتح حبشه كه در آن زمان سرحد دنياى وقت در جهت افريقا محسوب ميشد فرستاد و قسمت ديگر را به سرزمين آمون  ( Ammon )  يا ليبى امروز در مغرب مصر گسيل داشت .\r\nاما در هر دو مورد مورخ يونانى بر خلاف عادت و بر خلاف رويه معمولى يونانيان از جاه‌طلبى پادشاهان هخامنشى و ميل آنها به كشورگشائى صحبت نكرده و فقط در بند 21 در جائى كه پادشاه حبشه خطاب به فرستادگان كبوجيه جاه‌طلبى اين پادشاه را تخطئه مىكند خواننده به ياد مطالبى ميافتد كه مورخ در كتاب اول خود از قول توميريس  ( Tomyris )  ملكه ماساگت‌ها خطاب به كوروش پادشاه هخامنشى نقل كرده ( كتاب اول بند 206 ) . حتى در مورد فتح مصر نيز مؤلف از ميل پادشاه هخامنشى به كشورگشائى سخنى بميان نياورده و در توجيه علل اين لشگركشى بيشتر بافسانه‌ها استناد كرده و فقط بذكر اين مطلب اكتفا كرده كه پادشاه هخامنشى به علت رفتار ناپسندى كه آمازيس پادشاه مصر نسبت به او درپيش گرفته بود از او ناراضى بود . در بين علل ديگرى كه هردوت براى لشگركشى كبوجيه به مصر اقامه مىكند صرفنظر از نيرنگى كه آمازيس\r\n\r\n","description":"","footnote":"","page_name":" 39 ","page_number":47},
  {"content":"\r\n\r\nدر مورد دختر خود با او بازى كرده بود تحريكات شخصى خارجى بنام فانس  ( Phane ? s )  جلب توجه مىكند كه از ديار مصر ميگريزد و پادشاه هخامنشى را براى اطفاى حس انتقام خود به فتح مصر تشويق مىكند ( بند 1 تا 4 ) جالب توجه اينست كه با اينكه در زمانى كه كبوجيه بمصر لشگر ميكشيد اين كشور نيز مانند بسيارى از نواحى سواحل شرقى مديترانه از تمدن يونانى سيراب و بعبارت ديگر « هلنيزه » شده بود و تعداد كثيرى از مهاجرين يونى و يونانى در سواحل مصر مهاجرنشين‌هائى آباد و با رونق تشكيل داده بودند با اين حال هردوت ضمن شرح لشگركشى كبوجيه به اين كشور مكرر از سربازان مزدورى صحبت مىكند كه از نژاد يونانى ( ائولى و يونى ) بوده‌اند و از زمان كوروش كبير در سپاه پادشاه هخامنشى اجير شده و در لشگركشى به مصر يعنى به كشورى كه تا حدى تحت تأثير تمدن يونان قرار گرفته بود مشاركت داشته‌اند . هردوت دو بار به اين مطلب اشاره مىكند ، يك بار در ابتداى كتاب سوم ( بند اول ) در جائى كه به بيان لشگركشى كبوجيه به مصر ميپردازد و بار ديگر در ابتداى كتاب سوم ( بند اول ) در جائى كه پس از متن مفصلى كه در سراسر كتاب دوم به بيان احوال مصر اختصاص داده از نو به بيان لشگركشى پادشاه هخامنشى به اين كشور ميپردازد . بيان اين مطلب به اين ترتيب موجب بروز انتقادات شديدى از طرف نويسندگان و مورخان يونانى نسبت به طرز تاريخ‌نويسى هردوت گرديد و او را متهم كردند كه اگر مقصود بيان تاريخ پارس بوده كه قيد مكرر اين مطلب ( بند اول از كتاب دوم و بند اول و 25 از كتاب سوم ) ضرورتى نداشته و اگر مقصود شرح مقدمات جنگهاى معروف به مديك و علل آن بوده كه اين طرز بيان بر خلاف نظر عمومى يونانيان آن زمان بوده ، زيرا نشان ميدهد كه تيراندازان پارسى جنگهاى ايران و يونان را در حقيقت از مصر شروع كرده‌اند درحاليكه در همين لشگركشى تعداد زيادى از مزدوران يونانى با پادشاه هخامنشى همكارى داشته‌اند .\r\n\r\nطليعهء جنگهاى يونان و پارس\r\nمقصود هردوت از شرح لشگركشى كبوجيه به مصر در قسمت اول از\r\n\r\n","description":"","footnote":"","page_name":" 40 ","page_number":48},
  {"content":"\r\n\r\nدر كتاب سوم بيان مقدمات جنگهاى ايران و يونان است و دليلى كه در اين مورد ميتوان اقامه كرد اينست كه مؤلف ضمن شرح تاريخ كبوجيه مكرر به بيان حوادثى پرداخته كه در شهرها و جزاير يونان رويداده و ارتباطى چندان با شرح احوال پادشاه هخامنشى نداشته . از اين قبيل است قسمت‌هائى كه مؤلف به بيان احوال پوليكرات جبار افسانه‌اى ساموس اختصاص داده و بمناسبت آن بار ديگر از مطلب اصلى دور شده و شرح مبسوطى درباره اين شخص نقل نموده ( بند 39 - 60 ) . حال اگر در نظر آوريم كه ساموس يكى از بزرگترين جزاير يونان باستان و نخستين جزيره‌اى بود كه مورد تعرض داريوش پادشاه بزرگ هخامنشى قرار گرفت ( بند 139 ) به اين نتيجه ميرسيم كه شايد در واقع قصد مؤلف از بيان اين عبارت معترضه شرح چگونگى پيش‌آمد مقدمات جنگهاى ايران و يونان بوده .\r\nاينكه هردوت شرح تاريخ ساموس را ضمن بيان چگونگى لشگركشى كبوجيه به مصر شروع ( بند 39 - 60 ) و سپس بار ديگر در بند 139 از آن ياد مىكند دليل بارزى است كه قصد او از بيان اين مطلب خارج از موضوع شرح مقدمات و موجبات جنگهاى ايران و يونان بوده است . دليل ديگر آن مطلبى است كه مؤلف در آغاز بند 39 درجائيكه به بيان تاريخ پوليكرات ميپردازد نقل مىكند و ميگويد .\r\n« درهمان‌حال كه كبوجيه در مصر به جنگ مشغول بود اسپارتىها هم بنوبهء خود بر ضد پوليكرات به ساموس لشگركشى كردند . » بىترديد توأم بودن اين دو واقعه و بيان مطلب به اين ترتيب از جانب مؤلف تصادفى نبوده زيرا علت لشگركشى اسپارتىها به ساموس آن بود كه پوليكرات در جواب تقاضاى كمك نظامى پادشاه هخامنشى تعدادى از مخالفين خود را به كشتى نشاند و به مصر فرستاد و به پادشاه هخامنشى توصيه كرد كه هرگز آنها را مرخص نكند . اما تبعيديهاى ساموس از ماجرا مطلع شدند و قبل از اينكه به سواحل مصر نزديك شوند شراع كشتىهاى خود را بسوى يونان منحرف كردند و با تمام قوا سعى كردند ساموس را از دست پوليكرات بدرآورند ( بند 44 - 46 از كتاب سوم ) . بنابراين اگر سپارت به ساموس لشگر كشيد\r\n\r\n","description":"","footnote":"","page_name":" 41 ","page_number":49},
  {"content":"\r\n\r\nعلت اين واقعه تصادف صرف نبوده بلكه درحقيقت لشگركشى كبوجيه به مصر موجب حدوث اين حادثه تاريخى بوده است . ظن غالب آنست كه اگر هردوت شرح احوال ساموس و سرگذشت پوليكرات را در اين قسمت از كتاب خود جاى داده دليل روشنى است كه روابطه موجود بين اين حوادث را درك كرده و سعى داشته تا حدودى كه واقعه مصر با جنگهاى ايران و يونان مربوط بوده مطلب را بر خواننده روشن سازد .\r\nاما اينكه چرا خود صريحا به اين مطلب اشاره نكرده علت آنست كه هردوت در نويسندگى چنين عادتى نداشته و همه‌جا مطالبى را كه بهم مربوط بوده به صورت عبارات معترضه و بىايجاد رابطه بين آنها بيان كرده . بعلاوه احتمال ميرود مؤلف اين قسمت از كتاب دوم را تحت عنوان تاريخ پوليكرات جداگانه تهيه كرده و بعدا آن را درين قسمت از تاريخ خود جاى داده و فراموش كرده كه از لحاظ تلفيق عبارات و حفظ استمرار مطلت توجيهى براى آن بيابد .\r\n\r\nتسخير مصر ( از بند 1 تا 29 )\r\nبند 1 تا 4 از كتاب سوم اختصاص دارد به بيان عللى كه موجب لشگركشى كبوجيه به مصر شد . بند 4 تا 9 اختصاص دارد بشرح تهيه مقدمات اين لشگركشى . در بند 10 تا 13 شكست مصريها و تسخير اين كشور بدست پادشاه هخامنشى شرح داده شده و بند 13 به بيان چگونگى تسليم اقوام مجاور مصر ( ساكنان ليبى و سيرن ) اختصاص دارد .\r\nبند 14 و 15 اختصاص دارد بشرح رفتار پارس‌ها نسبت به پسامنيت پادشاه مخلوع مصر . داستان انتقام كبوجيه از جسد آمازيس در بند 16 شرح داده شده . بند 17 اختصاص دارد به بيان لشگركشى پادشاه هخامنشى به قرطاجنه و حبشه و آمون . در بند 19 شرح داده شده كه چگونه و بچه علت از ادامه لشگركشى به قرطاجنه صرفنظر شد و در بند 20 تا 24 از مأموريت مردان ماهيخوارى گفتگو شده كه به ايختيوفاژ  ( Iehthyophages )  معروف بودند و برسالت بنزد پادشاه حبشه رفتند . بند 25 بشرح چگونگى جنگ آمون اختصاص دارد .\r\n\r\n","description":"","footnote":"","page_name":" 42 ","page_number":50},
  {"content":"\r\n\r\n\r\nجنون و مرگ كبوجيه ( از بند 27 تا 66 )\r\nدر دنباله مطلب از بند 27 تا 29 درباره بازگشت كبوجه به مصر و قتل گاو آپيس سخن گفته شده و بند 30 اختصاص دارد بشرح شدت يافتن جنون پادشاه و نتايج قتل گاو آپيس و جناياتى كه پادشاه فاتح پس از اين واقعه مرتكب شد و قتل برادرش برديا . بند 31 و 33 اختصاص دارد شده قتل يكى از خواهران پادشاه كه به عقد ازدواج او درآمده و پادشاه را نسبت به قتل برد يا ملامت كرده بود . بند 34 و 35 اختصاص دارد بشرح چگونگى قتل فرزند پرگزاسپ « 1 »  ( Prexaspe )  و تعداد ديگرى از نجيب‌زادگان پارسى . در بند 36 شرح داده شده كه چگونه پادشاه هخامنشى از خرده‌گيرى كرزوس پادشاه مخلوع ليدى بخشم آمد و تصميم گرفت او را بدست خود بقتل رساند ولى به علت فرار كرزوس نيت او اجرا نشد .\r\nدر بند 37 به تظاهرات خصمانه پادشاه نسبت به معتقدات مذهبى مصريان اشاره شده و در بند 61 بتفصيل از شورش پاتيزتيس  ( Patizeithes )  و قيام بردياى مجوس بتخت سلطنت پارس ياد شده . در بند 62 و 63 كبوجيه در حال يأس و حرمان متوجه مىشود كه خوابى كه موجب قتل برديا شده تحقق يافته و او بىجهت برادر بيگناه خود را بقتل رسانيده . در بند 64 شرح داده مىشود كه چگونه پادشاه هخامنشى در اين وضع بحرانى سهوا خود را مجروح مىكند . در بند 65 كبوجيه بر سران سپاه خود فاش مىكند كه چگونه پنهانى برادر خود را بيگناه بقتل رسانيده و كسى كه امروز مدعى است بردياى واقعى است شيادى است كه از اين راز باخبر بوده . بند 66 و آخرين بند قسمت اول از كتاب سوم اختصاص دارد بشرح چگونگى مرگ كبوجيه پادشاه هخامنشى .\r\n\r\nشيوه نگارش\r\nقسمت اول از كتاب سوم هردوت از حيث رعايت تقدم و تأخر حوادث و طرز بيان مؤلف\r\n\r\n\r\n","description":"","footnote":"\r\n( 1 ) پرگزاسپ  ( Prexaspe )  از بزرگ‌زادگان پارسى است كه كبوجيه در موقع لشگركشى بمصر او را مأمور قتل برادر خود برديا نمود . پراگزاسپ برديا را پنهانى بقتل رسانيد ولى طولى نكشيد كه فرزند خود او بازيچه جنون پادشاه قرار گرفت و در برابر چشمان پدر از خدنگ كمان او بقتل رسيد ( بند 34 و 35 )\r\n","page_name":" 43 ","page_number":51},
  {"content":"\r\n\r\nو استمرار وقايع قابل ستايش است و نشان ميدهد كه مؤلف بر خلاف رويه‌اى كه در چند مورد در جلد اول و دوم درپيش گرفته افكار و اطلاعات خود را منظم كرده و برعايت تقدم و تأخر حوادث اهميت فراوان داده و همين امر زيبائى و شيوائى خاص بتاريخ او داده .\r\nدر اين قسمت هردوت كبوجيه را به صورت قهرمان داستان تأثرآورى مجسم مىكند كه پىدرپى مرتكب خطاهائى فاحش مىشود تا جائى كه سرانجام در زير بار خطاهاى سنگين گذشته و جنون روزافزون خود چشم از جهان مىبندد . اما دراينكه شخصيت كبوجيه واقعا آنچنان بوده است كه هردوت معرفى مىكند ترديد است . درباره اين مطلب بعدا بتفصيل گفتگو خواهد شد ولى آنچه در اين مقام بايد مورد توجه قرار گيرد اينست كه هردوت همانطور كه گفته شد ترتيب بيان وقايع را برحسب تاريخ رويداد آنها رعايت كرده و از اين حيث مطالعه تاريخ او بر خواننده شيوا و گوارا است . با اين حال از اين حيث نيز مؤلف دچار اشتباهاتى شده است كه ذكر آن در اين مقام بىفايده نيست . از اين جمله قتل برديا و خواهر كبوجيه است كه بعد از لشگركشى به حبشه و پس از قتل گاو آپيس نقل شده درحاليكه قتل برديا حتى قبل از شروع لشگركشى به مصر اتفاق افتاده و اين مطلب در بند 10 كتيبه بيستون از قول داريوش صريحا چنين نقل شده و ترديدى در آن نميتوان داشت . همچنين حادثه ناشى از طرز رفتار پادشاه با زوجه و خواهر خود ( كه او را به علت قتل برادر مورد سرزنش قرار داده بود ) بايد قاعده هنگام پيشروى سپاه بسوى جنوب مصر پيش آمده باشد و دليلى كه بر اين امر ميتوان اقامه كرد اينست كه استرابون در بند 1 از جزوه هفدهم كتاب خود مدعى است كه كبوجيه شهر مروئه  ( Me ? roe ? e )  را بنام يكى از خواهران يا زنان خود كه در اين محل درگذشت مروئه ناميد .\r\nهردوت اين دو واقعه را كه مدتها قبل از جنون كبوجيه اتفاق افتاده بود در جائى نقل كرده كه سخن از شدت يافتن بيمارى روحى پادشاه هخامنشى درميان است .\r\nاين اشتباه را بايد به بىاطلاعى هردوت نسبت داد يا تصور كرد كه چون درباره\r\n\r\n","description":"","footnote":"","page_name":" 44 ","page_number":52},
  {"content":"\r\n\r\nبسيارى از اين مطالب در مصر كسب خبر كرده مصريان وقايع را بىقيد تاريخ دقيق براى او نقل كرده‌اند و سپس او خود ترتيبى را كه بنظرش منطقى آمده رعايت كرده . اما در متن كتاب مطالبى از قول مؤلف مشاهده مىشود كه قاعده بايد نشانه اختلاف عقيده او در اين زمينه با مصريان باشد . مثلا در بند 30 مؤلف مدعى است كه كبوجيه هرگز عقل درستى نداشته و در بند 33 گفته است كه اختلال فكرى او از يك بيمارى ارثى ناشى بوده : « معروف است كه كبوجيه از زمان تولد ناراحتى شديدى داشته كه برخى آن را صرع و بيمارى روحى مينامند . . . . »\r\nدرحاليكه مصريان مدعى هستند كه جنون كبوجيه انتقام الهى بود و پس از بىاحترامى به گاو آپيس و قتل اين خداى مقدس بر او نازل گرديد . و براى اثبات همين عقيده است كه مصريان در ذكر حوادث تاريخى اين زمان ترتيب رعايت واقعى وقايع را نكرده‌اند و قتل برديا و خواهر كبوجيه را كه قبل از اين واقعه اتفاق افتاده مصادف با اين زمان دانسته‌اند . ترتيبى كه هردوت در بيان سوانح تاريخ كبوجيه اتخاذ كرده و آنها را يكى پس از ديگرى پس از واقعه قتل آپيس شرح داده حكايت كامل دارد از اينكه مؤلف در قضاوت دربارهء اين حوادث تحت تأثير كامل راهنمايان مصرى خود قرار گرفته و از اعمال ناپسند و جنايات كبوجيه به ترتيبى ياد كرده كه مبين آنست كه قصد او نشان دادن چگونگى افزايش بحران روحى پادشاه پس از واقعه آپيس بوده است . قبل از همه واقعه قتل برديا نقل شده كه تا حدى ميتوان آن را دفاع مشروع دانست بخصوص كه كبوجيه بدست خود مرتكب اين عمل نشده و با پنهان كردن آن رعايت احساسات عمومى را كرده بود . پس از آن واقعه قتل خواهر او كه در عين‌حال زوجه او نيز بوده نقل شده . گناه او اين بود كه او را نسبت به قتل برادر ملامت كرده بود . اين واقعه نيز ظاهرا جنبه خانوادگى داشت ؛ اما قتل پسر پرگزاسپ كه پادشاه بدست خود مرتكب شد و قتل كرزوس كه بازهم پادشاه شخصا قصد آن را كرد و همچنين رفتار ناشايستى كه نسبت به سران پارس درپيش گرفت و قتل فجيع تعدادى از آنها\r\n\r\n","description":"","footnote":"","page_name":" 45 ","page_number":53},
  {"content":"\r\n\r\nكاملا نشان ميداد كه پادشاه پارس در سراشيبى سقوط قرار گرفته و بسرعت بسوى سرنوشتى كه انتقام الهى براى او تعيين كرده بود ميشتافت . تمام اين جنايات كه با بيرحمى و سنگدلى و حق ناشناسى توأم بود بر خلاف قتل برديا اشكارا و در نظر عام انجام ميگرفت . گوئى ديگر پادشاه هخامنشى بدرجه‌اى از انحطاط روحى رسيده بود كه چندان بتاثير اين اقدامات ناپسند در سران پارس اهميت نميداد . اين طرز بيان مطلب نشان ميدهد كه مؤلف بدرجه‌اى قابل توجه تحت تاثير قضاوت مصاحبين مصرى خود قرار گرفته و دربارهء شخصيت پادشاه هخامنشى از دريچه فكر آنها قضاوت كرده به حدى كه امر برخود او نيز مشتبه گرديده و تصور كرده كه شكست‌ها و ناكامىهاى اين پادشاه واقعا نتيجه نفرين خداوند مصريان بوده درحاليكه بعضى از اين وقايع قبل از حادثه قتل آپيس اتفاق افتاده ، از اين قبيل است نقشه لشگركشى به قرطاجنه كه با شكست مواجه گرديد ( بند 19 ) ، لشگركشى به حبشه كه بنوبه خود با ناكامى روبرو و موجب اتلاف تعداد كثيرى از سپاهيان پادشاه شد ( بند 25 ) ، لشگركشى به آمون كه با چنان شكستى مواجه گرديد كه تا آن زمان در تاريخ جهان بيسابقه بوده چه بطوريكه مصريان نقل ميكنند و هردوت نيز مطلب را از قول آنان نقل كرده طوفانى از شن در صحراى سوزان مصر سپاهيان پارس را در زير خروارها ريگ سوزان مدفون كرد بقسمى كه حتى يك تن از آنها نجات نيافتند و به همين جهت هيچكس ندانست پارس‌ها در اين درياى بيكران چه شدند و چه سرنوشتى يافتند و مطلبى هم كه هردوت در اين‌باره نقل كرده از قول مصريان است ( بند 26 ) .\r\n\r\nمطالب خارج از موضوع\r\nيكى از خصوصيات تاريخ‌نويسى هردوت اينست كه ضمن بيان يك مطلب به آسانى از موضوع خارج مىشود و وقتى بمناسبت مطلبى از شخصى يا محلى يا چيزى صحبت مىكند مطلب اصلى را ناتمام ميگذارد و بتفصيل بشرح موضوع فرعى ميپردازد و سر - انجام آن عبارت را به آخر عبارت اصلى متصل مىكند . اين عبارت معترضه گاه بدرجه‌اى\r\n\r\n","description":"","footnote":"","page_name":" 46 ","page_number":54},
  {"content":"\r\n\r\nو طولانى مىشود كه خواننده رشته مطلب را از دست ميدهد و از خود سئوال مىكند كه آيا حقيقة هردوت از مطلب دور نيفتاده و ختام مطلب اصلى را فراموش نكرده است .\r\nاز اين قبيل است مطالب خارج از موضوعى كه دربارهء مسائل مختلف زير نقل گرديده :\r\n\r\nوصف سرزمين حبشه\r\nشرح لشگركشى كبوجيه به مصر در حقيقت از آغاز كتاب دوم شروع مىشود ولى همين كه مؤلف بذكر اين خبر ميپردازد از موضوع اصلى خارج مىشود و شرح مبسوطى درباره اوضاع مصر و تاريخ اين كشور نقل مىكند كه سراسر كتاب دوم را شامل مىشود . اما هردوت به اين عبارت معترضه اكتفا نكرده و در كتاب سوم نيز كه بار ديگر بشرح چگونگى لشگركشى كبوجيه ميپردازد مكرر از موضوع اصلى خارج مىشود و بذكر حواشى و مطالب خارج از موضوع ميپردازد . مثلا در جائى كه از لشگر - كشى پادشاه هخامنشى به حبشه صحبت مىكند ، از رسولانى سخن ميگويد كه كبوجيه بدربار پادشاه حبشيان فرستاد . تا اين‌جا شرح وقايع بطور عادى پيش ميرود . اما همين كه به اين مطلب ميرسيم مؤلف اضافه مىكند كه اين رسولان علاوه بر مأموريتى كه نزد پادشاه حبشيان داشتند ميبايستى درباره اوضاع اين كشور نيز خبرچينى كنند و بخصوص درباره « خوان آفتاب » كه درباره آن افسانه‌هاى زيادى بر سر زبانها بود اطلاعاتى بدست آورند ( بند 17 ) . و همين كه صحبت از « خوان آفتاب » بميان ميآيد مؤلف از فرصت استفاده مىكند و مدتى درباره شگفتىهاى سرزمين حبشه و عجايب آن و « خوان آفتاب » سخن ميگويد . قبل از آن نيز اين ترتيب نگارش مكرر تكرار شده است . مثلا در بند 5 در جائى كه مؤلف از مذاكرات پادشاه هخامنشى با پادشاه عربستان سخن ميگويد براى اينكه نشان دهد بچه دليل پادشاه هخامنشى از پادشاه عربستان تقاضاى عبور كرد بشرح احوال مللى ميپردازد كه در سراسر سواحل درياى مديترانه تا ساحل مصر بر سر راه او قرار گرفته و حايلى بين پادشاه هخامنشى و مصر ايجاد كرده بودند .\r\n\r\n","description":"","footnote":"","page_name":" 47 ","page_number":55},
  {"content":"\r\n\r\n\r\nموارد ديگر\r\nدر جاى ديگر وقتى صحبت از وفاى بعهد اعراب درميان است ( بند 8 ) مؤلف از فرصت استفاده مىكند و شرح مبسوطى درباره تشريفات مذهبى اعراب و طرز سوگند خوردن و خدايانى كه بنام آنها سوگند ياد ميكرده‌اند نقل مىكند . همچنين در جائى كه هردوت ضمن بيان موجبات لشگركشى به مصر ميكوشد عقيده مصريان را نسبت به اين موضوع غيرقابل قبول جلوه دهد براى استدلال نظر خود از مطلب اصلى دور مىشود و مدتى درباره چگونگى قوانين وراثت سلطنت در خاندان هخامنشى سخن ميگويد ( بند 2 ) . همچنين در جائى كه صحبت از سرنوشت پسامنيت  ( Psame ? nite )  پادشاه مخلوع مصر درميان است براى اثبات اين امر كه اگر او بر ضد پارس‌ها توطئه نميكرد ميتوانست سلطنت مصر را از آنها باز گيرد شرح مفصلى با ذكر مثال درباره روابط پادشاهان فاتح پارس با سلاطين مغلوب نقل مىكند ( بند 15 ) . همچنين است مطالب ديگر از قبيل مشخصات گاو آپيس كه در بند 28 نقل شده و بارانى كه بطور غير عادى .\r\nدر زمان سلطنت پسامنيت در شهر تب  ( The ? bes )  باريد و موجب شگفت و تعجب اهالى شد و هردوت تلويحا آن را حمل بربدبختى بزرگى مىكند كه در آينده‌اى نزديك بر پادشاه روى خواهد آورد ( بند 10 ) . همچنين است مطلبى كه دربارهء اهالى قبرس در بند 19 نقل شده و مؤلف مدعى است كه اينها نيز مانند فينيقىها داوطلبانه خدمت در سپاه پارس را پذيرفته بودند و همچنين مطلبى كه طى يك عبارت كوتاه در بند 26 نقل شده و حكايت از آن دارد كه اهالى شهر مصرى او آزى  ( Oasis )  در اصل از اهل جزيره ساموس بوده‌اند . مطالبى نيز كه مؤلف در بند 6 و 12 درباره مشاهدات و مسموعات خود از صحنه جنگ پلوز  ( Peluse )  و پاپرميس  ( Papre ? mis )  و اختلاف جمجمه‌هاى كشته‌شدگان مصرى و پارسى نقل مىكند به كلى از موضوع خارج است . هردوت مدعى است كه جمجمه‌هاى كشته‌شدگان اين دو جنگ را كه در محل بطور مجزا انباشته شده بوده خود به چشم ديده و با ضربه كلوخ استحكام آنها را پس از گذشت زمان آزمايش\r\n\r\n","description":"","footnote":"","page_name":" 48 ","page_number":56},
  {"content":"\r\n\r\nكرده و به اين نتيجه رسيده كه جمجمه كشته‌هاى مصرى از جمجمه كشته‌هاى پارسى محكم‌تر بود ، و علت آن را آفتاب سوزانى ميداند كه بر مغز مصريان ميتابيده .\r\nدر همين مقام هردوت مدعى است كه به چشم خود ديده است كه عبور از صحراى بين مصر و سوريه كه در زمان كبوجيه به علت خشگى و بىآبى امرى دشوار بود در زمانيكه او در مصر بسياحت مشغول بوده به علت وسائلى كه پارس‌ها در طول راه تعبيه كرده بودند كار بسيار آسانى شده بود . و براى توضيح بيشتر مطلب مؤلف شرح مفصلى دربارهء طرز پركردن آب انبارها و خزائن نقل مىكند . در حالى كه نه مطلب اولى و نه اين توضيح دومى هيچيك براى درك مطلبى كه مؤلف به بيان آن مشغول بوده لازم به نظر نميرسد .\r\nدربارهء جنون كبوجيه هردوت دو روايت نقل كرده كه يكى از منابع مصرى سرچشمه گرفته و ديگرى نتيجه استنباط شخصى مؤلف است . اما يكى از اين دو روايت را در بند 30 و ديگرى را در بند 33 نقل كرده ، در حالى كه مناسب‌تر آن بود كه هر دوى اين روايات را در يك بند نقل ميكرد كه استمرار مطلب در ذهن خواننده از بين نرود .\r\nاما مطلبى كه مؤلف بعنوان دليل براى اثبات جنون كبوجيه نقل كرده بسيار شگفت‌آور است ، چه هردوت در بند 38 مدعى است كه « بعقيده من از هر حيث مسلم است كه كبوجيه دچار ديوانگى شديدى بود زيرا اگر چنين نبود امور مقدسى را كه با سنن و عادات مسجل گرديده تمسخر نميكرد . . . » اين استدلال بسيار ضعيف به نظر ميرسد ، زيرا اگر پادشاهى نسبت به مقدسات ملل مغلوب رفتارى ناهنجار درپيش گيرد اين رفتار او را ميتوان حمل بر بىسياستى و بىتدبيرى كرد ، اما نميتوان دليل كافى بر ديوانگى او دانست .\r\n\r\nحوادث يونان\r\nاز بند 39 تا 60 اختصاص دارد بشرح وقايعى كه مقارن با لشگركشى كبوجيه به مصر در يونان اتفاق افتاده . در آغاز بند 39 در جائى كه مطلب شروع مىشود مؤلف بخوانندگان وعده ميدهد كه اكنون ميخواهد درباره جنگى صحبت كند كه مقارن\r\n\r\n","description":"","footnote":"","page_name":" 49 ","page_number":57},
  {"content":"\r\n\r\nبا لشگركشى پادشاه پارس به مصر بين اهالى اسپارت و پوليكرات فرمانرواى جزيره ساموس رويداده . اما در بند 44 ديگر صحبتى از اين جنگ درميان نيست و باز هردوت به عادت معمول خود از مطلب دور افتاده و در بند 44 تا 47 بشرح مطالبى پرداخته كه شايد بتصور او از موجبات بروز اين جنگ بوده است . پوليكرات حكمران مستبد ساموس تعدادى از مخالفان خود را در كشتى قرار ميدهد و بعنوان كمك به سپاه كبوجيه به مصر روانه مىكند . اما اين تبعيدىها از واقع امر مطلع ميشوند و قبل از آنكه بسواحل مصر نزديك شوند بر ضد پوليكرات قيام ميكنند و از اهالى اسپارت كمك ميطلبند و اهالى اسپارت نيز دعوت آنها را ميپذيرد . بقيه ماجراى اصلى كه مؤلف در آغاز بند 39 وعده نقل آن را داده ( حمله اهالى اسپارت به جزيره ساموس ، پيروزى پوليكرات و عقب‌نشينى اسپارتىها ) در بند 54 تا 56 نقل شده . در فاصله بين بند 39 و 56 كه مؤلف بايد قاعدة بذكر وقايع مربوط به جنگ اسپارت و پوليكرات اكتفا كند ، باز به عادت هميشگى شرح مفصلى دربارهء مطالبى نقل شده كه بمناسبتى به موضوع اصلى مربوط بوده . در بند 39 تا 40 مؤلف سعى كرده دربارهء رجال و شخصيت‌هائى كه تاكنون صحبتى از آنها درميان نبوده و براى اولين بار نام آنها را در كتاب خود ميبرد مطالبى نقل كند . در اين زمينه شرح مختصرى درباره پوليكرات و سعادت و خوشبختى او و حوادث مهمى كه تا زمان حمله اسپارتىها بر او گذشته نقل مىكند و در بند 60 نيز شرحى دربارهء آثار و بناهاى تاريخى ساموس بيان مىكند .\r\nدر بند 57 تا 59 هردوت از سرنوشت شورشىهاى ساموس در موقعى كه اسپارتىها آنها را به حال خود رها كرده بودند صحبت مىكند و همانطور كه در بند 165 تا 167 از كتاب اول خود اهالى فوسه را از موقعى كه در برابر سپاهيان پارس به دريا پناهنده شده بودند تا موقعى كه در قسمتى از سواحل مديترانه موطن و مسكن بىدردسرى يافتند قدم‌بقدم همراهى مىكند . در اين مورد نيز به بيان شكست شورشىهاى ساموس اكتفا نكرده و از سرگردانىهاى آنها در درياى مديترانه نيز سخن گفته . در تمام قسمتى\r\n\r\n","description":"","footnote":"","page_name":" 50 ","page_number":58},
  {"content":"\r\n\r\nكه هردوت به بيان ماجراى جنگ اسپارتىها با پوليكرات مشغول بوده از اين گونه عبارات معترضه و مطالت خارج از موضوع در نوشته‌هاى او زياد ميتوان يافت . اما بايد تصديق كرد كه ذكر اين مطالب چندان خواننده را از مطلب اصلى دور نميكند و شايد تأثير قابل توجهى هم در فهم مطلب و تجسم كامل سلسله زنجير وقايع نداشته باشد .\r\n\r\nافسانه ليكوفورن\r\nدر پايان بند 49 نيز هردوت از يك فرصت مناسب استفاده كرده تا اطلاعات مفصلى را كه درباره روابط پرياندر و پسرش ليكوفورن  ( Licophorne )  و داستان اختلاف آنها بدست آورده براى خوانندگان نقل كند .\r\nمؤلف قبلا اشاره كرده بود كه اختلاف اهالى كورنت با اهالى ساموس بر سر رفتارى بود كه آنها نسبت به جوانان كورسير در پيش گرفته بودند . در اين مقام مؤلف براى خوانندگان نقل مىكند كه بچه دليل اهالى كورنت با اهالى كورسير اختلاف داشته‌اند و اضافه مىكند كه علت اين اختلاف رفتارى بوده است كه در گذشته اهالى كورسير نسبت به اهالى كورنت در پيش گرفته بوده‌اند . هردوت همين اشاره مختصر را فرصتى مناسب دانسته و مدتى به بيان اين ماجرا ميپردازد . مطلب اصلى كاملا روشن است :\r\nعلت اينكه اهالى كورنت بجنگ اهالى ساموس رفته بودند اين بود كه اهالى ساموس جوانان كورسير را كه كورنتىها باسارت به ليدى ميبردند آزاد كرده بودند و علت اينكه اهالى كورنت با جوانان كورسير چنين رفتار كرده بودند اين بود كه آنها ليكوفورن فرزند پرياندر را كشته بودند . براى توضيح اين مطلب كه به همين مختصر ممكن بود شرح داده شود هردوت از فرصت استفاده كرده و در بند 50 تا 54 شرح مفصلى دربارهء داستان اين پدر و فرزند نقل مىكند كه به كلى خارج از موضوع است . شايد علت اين امر آن باشد كه هردوت در ضمن تحقيق دربارهء پرياندر اطلاعات مفصلى در اين زمينه بدست آورده و دريغش آمده است كه در جائى از آن سخن نگفته باشد ؛ و چون در تاريخ كبوجيه فرصت اين هنرنمائى را نيافته از اين رهگذر استفاده كرده و بعنوان ذكر علت اختلاف اهالى كورنت با اهالى كورسير به بيان آن پرداخته . دليلى كه بر صحت اين فرض ميتوان اقامه كرد\r\n\r\n","description":"","footnote":"","page_name":" 51 ","page_number":59},
  {"content":"\r\n\r\nاينست كه اطلاعاتى را كه مؤلف دربارهء اين اشخاص بدست آورده قبلا در قسمت‌هائى از كتاب اول و دوم و سوم نيز بمناسبتى مورد استفاده قرار داده است :\r\nدر بند 20 از كتاب اول از پرياندر بعنوان مشاور تراسيبول  ( Thracybule )  و در بند 23 و 24 بعنوان ميزبان و انتقام‌گيرنده آريون  ( Arion )  سخن ميگويد ؛ در حالى كه در بند 92 از كتاب پنجم ويرا به صورت يك جبار حاكم و منفور خاص و عام جلوه ميدهد . شايد به همين جهت است كه خوانندگان كنجكاو مىتوانند با استفاده از مجلدات تاريخ هردوت دربارهء بسيارى از رجال و شخصيت‌هاى باستان اطلاعات جامعى بدست آورند ولى هرگز نميتوانند بگفته‌هاى مورخ در يكى از مجلدات آن اكتفا كنند .\r\n\r\nمنابع قسمت اول از كتاب سوم\r\nهردوت براى جمع‌آورى و تهيه مطالب قسمت اول از كتاب سوم خود ضمن سفر بزرگى كه در خاورميانه در پيش گرفت از منابع و مآخذ متعددى استفاده كرده كه بيشتر آنها غير ايرانى بوده . و از جمله با مصريان و اهالى ساموس و يونان و ساكنان شهرها و بنادر سواحل درياى اژه مصاحبت كرده و قسمت‌هاى مهمى از اطلاعات خود را باتكاى گفته‌هاى آنان تحرير كرده :\r\n\r\nمنابع مصرى\r\nنخستين سؤالى كه در اين مورد مطرح مىشود اينست كه هردوت براى جمع‌آورى مطالبى كه در كتاب سوم دربارهء كبوجيه نقل كرده به چه منابعى مراجعه كرده و صحت يا سقم مطالب نقل شده با درنظر گرفتن اين منابع تا چه اندازه مورد يقين مىباشد .\r\nنظرى به آنچه هردوت درباره پادشاه هخامنشى نقل كرده نشان ميدهد كه مؤلف در درجه اول بسيارى از اطلاعات خود را ضمن سفرى كه به مصر نموده در آن محل جمع‌آورى كرده و آنچه را هم كه باستناد گفته‌هاى يونانيان نقل كرده غالبا از دهان يونانيانى شنيده كه در مصر مقيم بوده‌اند .\r\n\r\n","description":"","footnote":"","page_name":" 52 ","page_number":60},
  {"content":"\r\n\r\nدر جريان لشگركشى به مصر دو واقعه جلب توجه مىكند كه هردو با يونان باستان ارتباط دارد . اين دو واقعه يكى قتل فرزندان فانس  ( Phane ? s )  يونانى الاصل است كه قبل از جنگ پلوزروى داده ( بند 11 ) و ديگرى قتل فرستادگان مىتىلن  ( Mytile ? ne )  است كه در ممفيس اتفاق افتاد ( بند 13 ) . خاطره اين دو واقعه را يونانيان شهر نوكراتيس  ( Naucratis )  كه مهم‌ترين مهاجرنشين يونانى در سرزمين مصر بوده و هردوت خود بدان سفر كرده هرگز فراموش نكرده بوده‌اند و احتمال زياد ميرود كه مؤلف جزئيات اين ماجرا را از دهان راهنمايان يونانى خود در اين شهر شنيده باشد .\r\nهمچنين است مطالبى كه در بند 25 دربارهء مزدوران يونانى سپاه پارس نقل شده .\r\nهردوت مدعى است كه كبوجيه اين مزدوران را اجير كرده بود تا بكمك آنها به كارتاژ حمله كند ، اما چون اين نقشه عملى نشد آنها را مرخص كرد ( بند 19 ) .\r\nمطالبى نيز كه مؤلف از بند 5 ببعد نقل مىكند بىترديد از دهان مهاجرين يونانى نوكراتيس شنيده و شايد ضمن تحقيق آن چيزهائى در محل نيز به چشم ديده باشد .\r\nمثلا آنچه دربارهء خمره‌هاى شراب كه از يونان به نوكراتيس ميرسيد نقل كرده باحتمال زياد خود شاهد آن در اين شهر بوده و بر سبيل قياس آن را بگذشته نيز تعميم داده . مطالبى كه در بند 9 دربارهء چگونگى عبور كبوجيه از صحراى بىآب سينا نقل شده و همچنين طريقه آب‌انبارسازى پارس‌ها در طول راه فلسطين به مصر نيز از مطالبى است كه قطعا مهاجرنشينان نوكراتيس براى او نقل و وضع اين صحرا را قبل از آنكه آب‌انبارهاى پارسى در آن ساخته شده باشد براى او تشريح كرده‌اند .\r\nدر بسيارى از موارد مؤلف خود صريحا اعتراف مىكند كه اطلاعاتى كه نقل كرده از دهان مصريان شنيده .\r\nصحت اين گفتار مؤلف از آنجا معلوم مىشود كه مطالبى كه وى دربارهء لشگركشى كبوجيه به مصر نقل كرده اصولا تحت تأثير احساسات ملى مصريان قرار گرفته و شايد باين‌جهت است كه در پاره‌اى از موارد هردوت و مصريانى كه منبع اطلاعات او بوده‌اند مدعى شده‌اند كه كبوجيه از يك شاهزاده خانم مصرى كه در حرمسراى\r\n\r\n","description":"","footnote":"","page_name":" 53 ","page_number":61},
  {"content":"\r\n\r\nكوروش ميزيسته به دنيا آمده و بنابراين اصولا مصرى بوده و فتوحات او در حكم فتوحات مصريان است ( بند 2 ) . ولى مصريان در بسيارى از موارد ديگر تحت تأثير احساسات واقعى نسبت به فاتح كشور خود قضاوت خوبى نكرده‌اند و هردوت نيز اين قضاوت را عينا در كتاب سوم خود نقل كرده . از اين قبيل است جواب پسامنيت  ( Psame ? nite )  به كبوجيه و شكنجه‌هاى روحى كه اين پادشاه متحمل شد ( بند 14 ) ؛ جنون پادشاه پارس كه نوعى انتقام الهى جلوه داده شده و در نتيجه ضربتى كه پادشاه بر پيكر گاو مقدس مصريان نواخت روزبروز شدت يافت ( بند 30 و 33 ) ؛ قتل زوجه و خواهر پادشاه كه مؤلف خود صريحا مصرى بودن منبع يكى از دو روايتى را كه در اين مورد نقل مىكند تأييد كرده ( بند 32 ) .\r\n\r\nافسانه موميائى آمازيس\r\nدر بسيارى از موارد ديگر كه مؤلف صريحا ذكرى از مصرى بودن منبع اطلاعات خود نكرده برداشت مطلب و نوع خبر طورى است كه نشان ميدهد باحتمال قريب بيقين منبع آن مصرى بوده است . مثلا در بند 16 هردوت مدعى است كه غيبگوى معبدى آمازيس را از سرنوشتى كه پس از مرگ در انتظار او بود مطلع كرده بود و به همين جهت پس از آنكه مقبره باشكوهى براى خود بنا كرد جنازه مردى را كه به او شباهت كامل داشت در قبر اصلى جاى داد و امر كرد جنازه خود او را پس از مرگ در كنار يكى از درهاى ورودى مقبره دفن كنند . وقتى بامر كبوجيه قبر آمازيس را شكافتند و جسد موميائى شده او را شكنجه دادند و اهانت كردند ، در حقيقت آمازيس آرام و آسوده در كنج آرامگاه خود آرميده بود و پارس‌ها حتى ندانستند كه با جنازه‌اى غير از جنازه آمازيس سروكار دارند . ترديدى نيست كه اين خبر از مصريانى سرچشمه گرفته كه به علت احساسات ملى خود نخواسته‌اند قبول كنند كه با جنازه پادشاه آنها چنين زننده و ناهنجار رفتار شده باشد ( بند 16 ) ؛ همچنين است در موردى كه اهالى تب مدعى شده‌اند كه در سرزمين آنها هرگز باران نميبارد ولى در سالى كه لشگركشى كبوجيه به مصر رويداد بارانى سيل‌آسا در اين شهر باريدن گرفت و اين باران را نشانه اعلام خطر از جانب\r\n\r\n","description":"","footnote":"","page_name":" 54 ","page_number":62},
  {"content":"\r\n\r\nخداوندان تلقى كرده‌اند ( بند 10 ) ؛ و همچنين است مطالبى كه درباره رفتار پادشاه پارس نسبت به خداى مصريان نقل شده كه بىترديد خالى از اغراق نيست و اگر هم مبالغه‌اى در آن شده باشد از جانب مصريانى است كه راهنماى هردوت بوده‌اند ( بند 29 و 37 ) .\r\n\r\nواقعه قتل آپيس\r\nعلاوه بر مطالبى كه مؤلف صريحا مصرى بودن منبع خبر آنها را تأييد كرده و مطالبى كه نوع خبر مصرى بودن منبع آن را آشكار مىكند مطالب ديگرى نيز ميتوان يافت كه احتمال ميرود از منبعى مصرى سرچشمه گرفته باشد . از اين قبيل است موضوع بند 64 كه حكايت از آن دارد كه هنگامى كه كبوجيه از شهر بوتو  ( Bouto )  ميگذشت غيبگوى معروف اين شهر مقدس به او خبر داد كه او در شهرى بنام اكباتان خواهد مرد و اتفاقا كبوجيه در شهرى به همين نام در سوريه در گذشت در حالى كه تصور ميكرد مقصود آن غيبگو از اكباتان شهرى است به همين نام كه پايتخت دولت ماد بوده است . و علت مرگ پادشاه اين بود كه همان خنجر كه گاو مقدس آپيس را با آن مجروح كرده بود از كمر او جدا شد و به همان نقطه‌اى از رانش اصابت كرد كه گاو آپيس را از آن نقطه مجروح كرده بود . ترديدى نيست كه موضوع پيشگوئى غيبگويان معابد از موضوعاتى است كه غالبا از فكر يونانى تراوش مىكند و هميشه منبعى يونانى داشته زيرا مصريان كمتر به پيشگوئى غيبگويان معابد توجه داشته‌اند . همچنين محتمل است در اين مورد نيز يونانيان مقيم مصر كه تعداد آنها نسبة زياد بوده است در دادن اين گونه خبرها به مؤلف با مصريان همكارى كرده باشند و مطالبى كه در بند 64 درباره غيبگوى بوتو و سرگذشت كبوجيه در شهر مجهول اكباتان نقل شده نتيجه خبرگيرى از مصريان و يونانيان مقيم مصر بوده باشد .\r\nترديدى نيست كه مصريان زمان هردوت كه بازماندگان مصريان زمان كبوجيه بوده‌اند نسبت به اين فاتح پارسى كه بر خلاف پدر رفتارى چندان پسنديده در مصر از خود نشان نداده بود به نظر حقدو كينه مينگريستند و شايد به همين جهت در نقل اين قبيل اخبار تا جائى كه توانسته‌اند مبالغه كرده‌اند . و نيز ترديدى نيست كه كبوجيه با خداى مصريان\r\n\r\n","description":"","footnote":"","page_name":" 55 ","page_number":63},
  {"content":"\r\n\r\nرفتارى قابل ستايش در پيش نگرفت ، اما قابل قبول نيست كه پادشاه هخامنشى و فرزند كوروش آنطور كه در بند 29 نقل شده خداى مصريان را تحقير و توهين كرده باشد .\r\nدليل اين مدعا سنگ نوشته‌ايست كه در موزه لوور پاريس موجود است و مربوط است بزندگانى آپيس گاو مقدس مصريان . مطالعاتى كه اخيرا بر روى اين سنگ‌نوشته انجام گرفته نشان ميدهد كه در موقعى كه آپيس بدست كبوجيه كشته شد سالها از زمان ظهور او ميگذشت ، در حالى كه هردوت مدعى است كه مردم مصر همان روز آپيس تازه‌اى يافته و يافتن اين خداى جديد را جشن گرفته بودند و همين جشن و شادى موجب خشم و غضب كبوجيه گرديد ، زيرا تصور كرد كه مردم مصر او را كه بتازگى از حبشه بازگشته بود به علت ناكامىهائى كه در لشگركشى به اين سرزمين متحمل شده بود مسخره ميكنند و از شكست‌هاى او شاد ميباشند . دليل ديگر اين مطلب سندى است آرامى از پاپيروس كه در الفانتين مصر ( آسوان امروز ) بدست آمده و متعلق بسال 407 قبل از ميلاد مىباشد و بحكايت آن بسيارى از معابد مصريان در زمان كبوجيه ويران شد . باستناد اين سند و اشاره‌اى كه هردوت خود در بند 15 نموده ميتوان حدس زد كه اين رفتار پادشاه هخامنشى نتيجه شورش واقعى مردم مصر برضد پادشاه پارس بوده نه اشتباه كبوجيه . وقتى فاتح جنگ پلوز و اهانت‌كننده خداى مصريان اين‌چنين در كتاب هردوت توصيف شده باشد ترديدى نميتوان داشت كه مؤلف تحت تأثير كامل منابع مصرى قرار گرفته و قسمت عمدهء وقايع را از دريچهء چشم مصريان قضاوت كرده است .\r\n\r\nعقيده پارسها دربارهء كبوجيه\r\nنبايد تصور كرد كه شخصيت غير قابل ستايشى كه از پادشاه پارس در كتاب دوم هردوت مجسم گرديده منحصرا نتيجه دروغ‌پردازيهاى مصريانى است كه با هردوت معاصر بوده‌اند . چه اولا يونانيان مقيم مصر نيز از زمان كوروش كبير كه دولت پارس به حدود امپراتورى ملل يونانىنژاد تجاوز كرده بود نسبت به پارس‌ها نظر خوبى نداشتند و بىترديد اين دسته از يونانيان مقيم مصر نيز سهم مؤثرى در اين قضاوت داشته‌اند .\r\nاما از همه مهم‌تر نقشى است كه خود پارس‌ها در اين ميان بازى كرده\r\n\r\n","description":"","footnote":"","page_name":" 56 ","page_number":64},
  {"content":"\r\n\r\nاند . اگر مدعى شويم كه اين قضاوت غير منصفانه درباره كبوجيه منحصرا نتيجه بدخواهى مصريان و يونانيان مقيم مصر بوده است شايد قضاوتى بصحيح نكرده باشيم و منصفانه‌تر آنست كه همه جوانب امر را در نظر آوريم و ملاحظه كنيم كه پارس‌هائى كه هردوت گاه به عقيده آنها اشاره و مطالبى از قول آنها نقل كرده نسبت به پادشاه فاتح خود چه عقيده‌اى داشته و چگونه پادشاه خود را به مورخ خارجى معرفى كرده‌اند . ترديدى نيست كه پارس‌ها آن اندازه كه به كوروش علاقه داشتند كبوجيه را محترم نميداشتند . بحكايت مطلبى كه در بند 89 از كتاب سوم هردوت نقل شده و در صحت آن شايد نتوان زياد ترديد كرد مردم پارس كوروش را پدر ، كبوجيه را سختگير و داريوش را تاجر قضاوت ميكرده‌اند ( بند 89 ) . بىترديد علت اين نوع قضاوت سختگيرى و بىاعتنائى كبوجيه نسبت به سران پارس بوده است . اين پادشاه در آغاز سلطنت برادر خود برديا را كه محبوب خاص و عام بود پنهانى بقتل رسانيد . برديا از آن جهت محبوب بود كه صرفنظر از زيبائى اندام شجاعت‌هائى از خود ابراز كرده بود كه مردم نظير آن را در برادر بزرگش مشاهده نميكردند ( بند 30 ) . گذشته از آن ، او صاحب فرزند بود و هردوت در بند 88 از همين كتاب بيكى از دختران او كه پارميس  ( Pramys )  نام داشته اشاره كرده در حالى كه كبوجيه فرزندى نداشت و پارس‌ها براى اين امر اهميتى فراوان قائل بودند . اگرچه كتيبه بيستون دربارهء علت مرگ برديا مطلبى ندارد و فقط بذكر اين نكته اكتفا كرده كه قتل او پنهان نگاهداشته شد ( بند 10 ) ، ولى ترديدى نيست كه علت قتل او حسادت برادر بزرگتر بود و علل حسادت او همانها است كه قبلا به آن اشاره شد . اما اينكه قتل برديا را مخفى نگهداشتند علت آن بود كه كبوجيه اطمينان داشت كه مردم به برديا علاقه دارند و اگر راز او فاش ميشد ممكن بود با طغيان احساسات عمومى روبرو شود . موفقيت بىدردسر بردياى دروغى نشان ميدهد كه تا چه اندازه افكار عمومى به بردياى واقعى علاقمند بوده و تا چه حد مردم نسبت به كبوجيه بيقيد و بىعلاقه بوده‌اند . شايد به همين جهت است كه درباره مرگ اسرارآميز او سخن بسيار گفته شده . در اين باره هردوت مدعى است كه شمشير كبوجيه هنگام پياده شدن از اسب به همان قسمت از ران او كه گاو آپيس را از آن قسمت مجروح\r\n\r\n","description":"","footnote":"","page_name":" 57 ","page_number":65},
  {"content":"\r\n\r\nكرده بود اصابت كرد . در كتيبه بيستون فقط بذكر اين مطلب اكتفا شده كه « وى بمرگ خود درگذشت » ( بند 11 ) و معلوم نيست كه مقصود داريوش از اين عبارت مبهم چه بوده و آيا كبوجيه همانطور كه هردوت نقل كرده برحسب تصادف بقتل رسيده يا اينكه خودكشى كرده و « بمرگ خود » درگذشته ؟ كتزياس مورخ ديگر يونانى نيز روايتى نظير روايت هردوت دارد ، ولى بهرحال اين مطلب ثابت مىكند كه كبوجيه مورد كمال بيمهرى ملت خود بوده و بنابراين اگر هردوت در زمان خود با پارس‌هائى روبرو شده و از آنها دربارهء اين پادشاه خبرهاى كسب كرده طبيعى است كه اين دسته از پارس‌ها احساسات واقعى خود را نسبت به اين پادشاه « سختگير » از مورخ خارجى پنهان نكرده‌اند .\r\n\r\nلشگركشى به حبشه\r\nاز آنچه گفته شد اينطور نتيجه گرفته مىشود كه مطالبى كه هردوت درباره كبوجيه نقل كرده تحت تأثير سه منبع مختلف ( مصرى - يونانى - پارسى ) قرار گرفته و هرسه منبع با اين پادشاه چندان نظرى مساعد نداشته‌اند . با توجه به اين مطلب علت قضاوت سخت مؤلف نسبت به اين پادشاه به آسانى بر ما روشن مىشود . اما بايد قبول كرد كه سهم مصريان در اين مبالغه‌گوئى از دو دسته ديگر بيشتر بوده و در بسيارى از موارد كه نسبت به اين پادشاه مطالبى كذب نقل شده منبع اصلى آن مصرى بوده است .\r\nمطالبى كه در بند 25 درباره لشگركشى كبوجيه به حبشه نقل شده از نوع مطالبى است كه در صحت آن ميتوان ترديد كرد . زيرا قابل قبول نيست كه پادشاه هخامنشى بمثابه ديوانه‌اى لجام گسيخته بمحض استماع جواب پادشاه حبشيان بىتوجه بتأمين آذوقه سپاه خود راه سرزمين سوزان حبشه را درپيش گيرد . بحكايت سنگ نوشته‌اى كه در حبشه بدست آمده و متعلق به زمان پادشاهى ناستن  ( Nastesen )  نامى بوده اين پادشاه فخر مىكند كه كامباسودن  ( Cambassauden )  فاتح مصر را از خاك خود رانده و تعداد زيادى از چهارپايان و مقادير زيادى از آذوقه سپاه او را بچنگ آورده . پس كمبود آذوقه در سپاه كبوجيه باحتمال زياد در حين حركت به مقصد پيش نيامده بلكه در موقعى پيش آمده كه كبوجيه پس از اطلاع از خبرهاى ناگوار پارس با شتاب بسوى مصر بازگشته . بعلاوه اين لشگركشى آنطور كه در بند 25 از كتاب سوم هردوت نقل شده\r\n\r\n","description":"","footnote":"","page_name":" 58 ","page_number":66},
  {"content":"\r\n\r\nبىنتيجه نمانده زيرا علاوه‌بر آنكه بسيارى از نويسندگان باستان از قبيل ديودور  ( Diodore )  عقيده دارند كه كبوجيه تا سرحد نهائى حبشه پيش رفته و به شهر مروئه  ( Me ? roe ? e )  رسيده و نام يكى از زنان خانواده خود را بر اين شهر گذارده ، هردوت نيز مطالبى در قسمت‌هاى مختلف تاريخ خود نقل مىكند كه خلاف اين مطلب را مىرساند .\r\nمثلا مؤلف در مقامى از كتاب خود حبشيان مجاور مصر را خراجگذاران پادشاه پارس معرفى و اضافه مىكند كه كبوجيه اينان را در موقعى كه به جنگ با حبشيان ماكروبى رفته بود مطيع كرده بود ( بند 97 از كتاب سوم ) . همچنين در بند 9 از كتاب هفتم مردونيه سردار پارسى حبشيان را مانند آشورىها و بابلىها در رديف مللى قرار ميدهد كه مطيع پارس‌ها بوده‌اند .\r\nدر بند 69 از همين كتاب ( كتاب هفتم ) ضمن شرح تركيب سپاه عظيمى كه خشايارشا همراه خود به يونان برد از « حبشيانى كه در وراء مصر سكونت دارند » نام برده شده .\r\nبعلاوه اگر قبول كنيم كه منبع اصلى اطلاعات هردوت در اين زمينه راهنمايان مصرى و پارسى او بوده‌اند بايد تصديق كرد كه هيچ پارسى حاضر نبوده نسبت بيكى از بزرگترين لشگركشىهاى تاريخ كشور خود بعمد مطالبى دور از حقيقت به نويسنده خارجى تلقين كند ، بخصوص كه در زمان هردوت مدتى قابل ملاحظه از اين حوادث ميگذشته و منافع خصوصى اشخاص درميان نبوده . بعلاوه مطالبى كه در بند 25 دربارهء چگونگى اعزام رسولان پارس بدربار پادشاه حبشيان و كشيدن تير و كمان حبشى كه آن را علت اصلى حركت سريع پادشاه پارس به حبشه دانسته‌اند نقل شده نبايد چندان حقيقت داشته باشد . زيرا مؤلف قتل برديا را در همين قسمت بعد از لشگركشى كبوجيه به مصر نقل كرده و يكى از علل آن را توفيق او در كشيدن كمان حبشى دانسته در حالى كه برديا مدتها قبل از اين واقعه بقتل رسيده بوده است .\r\n\r\nافسانه لشگركشى به آمون\r\nهمچنين آنچه مؤلف در بند 26 درباره لشگركشى كبوجيه به آمون نقل مىكند\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nباحتمال زياد منشائى مصرى دارد . مشاركت پنجاه هزار نظامى در اين لشگركشى و مدفون شدن سپاهى به اين كثرت كه محتملا به همين تعداد افراد غير نظامى همراه آن بوده امرى است كه باور كردن آن تا حدى دشوار است بخصوص كه بادعاى هردوت از اين اجتماع بزرگ حتى يك نفر نجات نيافت كه پارس‌ها و مصريان را از سرنوشت شوم همراهان خود مطلع كند . بعيد نيست كه اهالى آمون براى اثبات حمايت خداوندان از سرزمين خود اين افسانه را اختراع كرده و يا لااقل درباره تعداد سپاهيان اعزامى كبوجيه مبالغه كرده باشند . تنها ضعف اين استدلال اينست كه هردوت هرگز به آمون قدم نگذارده و اين مطلب را مستقيما از اهالى اين سرزمين نشنيده بلكه آن را از كسانى شنيده كه آنها خود از اهالى آمون شنيده‌اند و به همين جهت محتمل است چيزى بر آن افزوده يا تغييرى در آن داده باشند . درهرحال اين واسطه‌هاى خبر بىترديد همان مصريانى هستند كه راهنماى هردوت در مسافرت او به مصر بوده‌اند و به علت كينه‌اى كه نسبت به پادشاه پارس داشته‌اند خواسته‌اند از راه مبالغه شكست‌هاى او را بزرگ جلوه دهند .\r\nاين بود قسمت‌هائى از كتاب سوم از تاريخ هردوت كه باحتمال زياد از منابع مصرى جمع‌آورى شده است . بقيه مطالبى كه هردوت در كتاب سوم نقل كرده بىترديد از منابعى ديگر اخذ گرديده و مؤلف خود در پاره‌اى از موارد صريحا به آن اشاره كرده ، مثلا در بند 32 در جائى كه دربارهء چگونگى قتل خواهر و زوجه كبوجيه سخن درميان است هردوت خود دو روايت نقل مىكند كه يكى را بگفته مصريان و ديگرى را به منابع غير مصرى استناد ميدهد . مطالبى كه در بند 34 و 36 درباره كرزوس و رفتار او نسبت به پادشاه پارس نقل شده در حقيقت دنباله مطالبى است كه در كتاب اول درباره پادشاه مخلوع ليدى شرح داده شده و ارتباطى به تاريخ مصر ندارد و به همين جهت حدس زده مىشود كه قسمتى از مجموع اطلاعاتى بوده است كه هردوت درباره پادشاه مخلوع ليدى جمع‌آورى كرده و در اين مقام كه صحبت از احوال پادشاه درميان بوده بمناسبتى از آن ياد كرده .\r\n\r\n","description":"","footnote":"","page_name":" 60 ","page_number":68},
  {"content":"\r\n\r\n\r\nمنابع مختلط\r\nدر قسمتى از تاريخ كبوجيه كه نام پرگزاسپ مكرر برده مىشود و مربوط بحوادثى است كه قبل و بعد از مرگ برديا رويداده و موضوع بندهاى شماره 30 و 34 و 35 و 36 از كتاب سوم مىباشد كاملا روشن است كه مؤلف يا حقيقت را در قالب افسانه بيان كرده و يا آنقدر به آن شاخ و برگ داده كه به كلى صورت افسانه به خود گرفته . غالب مطالب اين چند بند كه بيشتر به منظور تحقير كبوجيه اختراع شده ، يا منشأى يونانى دارد و يا از قول پارس‌هائى نقل شده كه با اين پادشاه خصومت مخصوص داشته‌اند و حقايق را به قصد تحقير او چنين تحريف كرده‌اند . حدس دوم به صحت مقرون‌تر به نظر ميرسد و دليل آن اينست كه ضمن مطالبى كه در اين بندها عنوان شده از قوانين و عادات پارس‌ها و همچنين قضات شاهى نيز سخن بميان آمده « 1 » ( بند 31 ) و همچنين در بند 35 صحبت از نوعى شكنجه درميان است كه مؤلف با اطمينان كامل مدعى است كه بين پارس‌ها معمول بوده و آن عبارت از اين بود كه محكومين را زنده و در حالى كه سر آنها به پائين معلق بوده در قبر مدفون ميكرده‌اند « 2 » ( بند 35 ) - ترديدى نيست كه اين مطلب به نحوى كه هردوت نقل مىكند عارى از حقيقت مىباشد ولى ميتوان تصور كرد كه شايد با تعديل قابل ملاحظه‌اى تا حدى قابل مطالعه باشد ولى در هرحال مطلب از دهان كسانى به گوش مؤلف رسيده كه نسبت به شاهنشاهان هخامنشى احساسات قابل ستايشى نداشته‌اند .\r\nاين مطلب بخصوص وقتى تأييد مىشود كه ملاحظه ميكنيم كه آنچه بين كبوجيه و پرگزاسپ گذشته تقريبا نظير واقعه‌ايست كه در گذشته بين آژيدهاگ و سردار او هارپاگ رويداده . همانطور كه آژيدهاگ با قتل فرزند هارپاگ و چشانيدن گوشت او به پدر انتقام نافرمانى او را گرفت ( بند 119 از كتاب اول ) در اينجا نيز كبوجيه نافرمانى\r\n\r\n\r\n","description":"","footnote":"\r\n( 1 ) - در بند 16 نيز درجائى كه صحبت از چگونگى سوزاندن جنازه پسامنيت درميان است از عادات و روسوم پارس‌ها و احترام آنها نسبت به آتش سخن گفته شده درحاليكه تمام مطالب اين بند بطور يقين از منبعى مصرى سرچشمه گرفته .\r\n( 2 ) - نظير اين مطلب در بند 14 از كتاب هفتم نيز مشاهده مىشود .\r\n","page_name":" 61 ","page_number":69},
  {"content":"\r\n\r\nاحتمالى پرگزاسپ را با قتل فرزند او انتقام ميكشد با اين تفاوت كه گوشت فرزند را بخورد پدر نميدهد . همچنين است مطالبى كه در بند 36 درباره رفتار كبوجيه نسبت به كسانى نقل شده كه براى جلب رضايت بعدى او موقتا از اجراى اوامر او خوددارى كردند بتصور اينكه وقتى پادشاه از فرمان خود نادم مىشود ( فرمان قتل كرزوس ) آنها را پاداش قابل ملاحظه‌اى خواهد داد در حالى كه كبوجيه در عين حال كه در مدتى كوتاه از فرمان خود نادم شد و براى كرزوس گريست كسانى را كه به علت پيش‌بينى ندامت او از اجراى حكم خوددارى كرده بودند ببدترين وضع بقتل رسانيد .\r\nدر تمام اين موارد بر خلاف گفته مورخ بايد اطمينان داشت كه منبع اصلى اطلاعات او پارسى نبوده بلكه باحتمال زياد يونانى يا مصرى بوده و اگر هم واقعا مطلبى در اين زمينه از پارسيان شنيده بىترديد صحبت از پارسيانى است كه بعللى با پادشاه هخامنشى خصومت داشته‌اند . مؤيد اين حدس افسانه‌ايست كه مؤلف در قسمتى از بند 32 درباره چگونگى قتل خواهر پادشاه نقل كرده و مدعى است كه اين روايت به يونانيان تعلق دارد و آنان معتقدند كه خواهر و زوجه پادشاه به اين ترتيب بقتل رسيد . در حالى كه همانطور كه خود مؤلف به آن اشاره كرده نظير اين گونه داستان‌ها و افسانه‌ها در روايات يونانى زياد ديده مىشود « 1 »\r\n\r\n\r\n","description":"","footnote":"\r\n( 1 ) بطوريكه هردوت از قول يونانيان نقل مىكند روزى پادشاه با خواهر خود كه زوجه او نيز بود بتماشاى جنگ بچه شيرى با سگى مشغول بود . در لحظه‌اى كه نزديك بود سگ در برابر بچه شير از پا درآيد برادر كوچك سگ زنجير خود را گسيخت و بكمك او شتافت و هردو بكمك هم بچه شير را از ميدان بدر كردند . كبوجيه از مشاهده مبارزه اين دو حيوان شادى كرد در حالى كه خواهرش ميگريست و وقتى علت گريه او را سئوال مىكند زوجه او جواب ميدهد كه وقتى محبت دو برادر را در عالم حيوانات مشاهده مىكند تأسف مىخورد كه چطور برديا قربانى هوى و هوس برادر خود شد و كسى انتقام او را نگرفت . كبوجيه از اين سخن بدرجه‌اى در خشم شد كه فى الحال امر كرد خواهرش را كه زوجه او نيز بود بقتل رسانند ، ( بند 32 ) .\r\n","page_name":" 62 ","page_number":70},
  {"content":"\r\n\r\n\r\nمنابع يونانى\r\nعلاوه بر مطالب مشروحى كه هردوت دربارهء اخلاق و عادات و رسوم و طرز زندگى مصريان قديم در كتاب دوم خود نقل كرده و ضمن توضيح خارج از متن در همان كتاب درباره منبع آن بحث كافى شده است ، « 1 » در قسمت‌هائى از كتاب سوم نيز درباره عادات و رسوم و طرز زندگى ملل و اقوامى صحبت شده كه به علت نزديكى و مجاورت آنها با مصر بايد تصور كرد با مطالب اول از حيث منبع مشابه مىباشد . از اين قبيل است مطالبى كه دربارهء طرز زندگى اهالى حبشه و شگفتىهاى اين سرزمين در بند 18 و 24 نقل شده .\r\nهمچنين است جزئيات مربوط به سرزمين عربستان و طرز زندگى اعراب كه در بند 5 و 8 و 9 نقل شده . ترديدى نيست كه هردوت لااقل قسمت‌هائى از عربستان را كه مجاور مصر بوده به چشم ديده ولى بطور يقين سرزمين حبشه را از نزديك نديده بوده و خود مكرر مدعى است كه فقط تا الفانتين كه امروز آسوان نام دارد و دورترين نقطه سرحد مصر و حبشه آنزمان بوده پيش رفته . با اين فرض بايد تصور كرد كه اطلاعاتى را كه مؤلف درباره حبشه و عربستان و ساكنان اين دو منطقه نقل كرده از يكى از كتب جغرافيائى زمان خود اخذ كرده و يا در موقعى كه دربارهء چگونگى عبور كبوجيه از صحراى سينا خبرهائى در مصر جمع‌آورى ميكرده در اين‌باره نيز از دهان مصريان اطلاعاتى كسب كرده .\r\nدليل ديگرى كه در اين‌باره ميتوان اقامه كرد اينست كه آنچه مؤلف دربارهء شگفتىهاى حبشه نقل كرده آنچنان جنبه افسانه دارد كه باور كردن آن بر هيچ صاحبدلى آسان نيست . اگر گفته‌هاى هردوت را در اين زمينه باور داريم بايد قبول كنيم كه حبشيان زمان او بلندقدترين و زيباترين مردمان جهان بوده‌اند . هريك از آنها يكصد و بيست سال عمر ميكرده‌اند و هرگز بيمار نميشده‌اند و بحكايت پادشاه خود از دروغ و تزوير و طمع گريزان و مردمانى شرافتمند و پاكدامن بوده‌اند . كشور آنها سرزمين مطلوب هر فرد انسانى بوده و در آن طلا به مقدار فراوان يافت ميشده\r\n\r\n\r\n","description":"","footnote":"\r\n( 1 ) - رجوع شود به كتاب دوم هردوت ، توضيح خارج از متن .\r\n","page_name":" 63 ","page_number":71},
  {"content":"\r\n\r\nبدرجه‌اى كه حتى زنجير دست و پاى زندانيان را نيز از اين فلز قيمتى ميساخته‌اند ( بند 23 ) . بطور كلى آنچه مؤلف در بند 18 تا 24 درباره اين سرزمين افسانه‌اى نقل كرده با واقعيت و حقيقت تطبيق ندارد . به علت نفرت مصريان از حبشيان و در هرحال حسادت و رقابت آنها با اين قوم سياه پوست مجاور كه مكرر خاك آنها را مورد تعرض قرار داده بودند بايد اطمينان داشت كه منبع اطلاعات مؤلف در اين زمينه مصرى نميباشد .\r\nدر اين‌صورت با اين سئوال مواجه ميشويم كه پس مؤلف اطلاعات خود را در اين زمينه از كجا كسب كرده است . از طرف ديگر نميتوان تصور كرد كه هردوت كه به سرزمين مصر مسافرت كرده و تا سرحد نهائى اين كشور در جائى كه سرزمين افسانه‌اى حبشه شروع مىشود پيش رفته ، درباره اين كشور كوچكترين توجهى بگفته‌هاى مصريان نكرده باشد . چه ترديدى نيست كه اگر دربارهء حبشه از مصريان كسب خبر ميكرد مصريان به نحوى ديگر درباره اين كشور با او سخن ميگفتند و بىترديد آن را جهنم روى زمين و سرزمين حيوانات مخوف و انسانهاى سياهپوست كوتاه قد و كريه معرفى ميكردند نه يك سرزمين مطلوب و دلخواه آنطور كه هردوت معرفى مىكند .\r\nبا توجه به اين استدلال بايد قبول كرد كه منبع اطلاعات هردوت درباره حبشه نه مصرى بوده و نه يونانى . باحتمال زياد منبع اطلاعات او در اين‌باره كتب متقدمينى بوده است كه در زمان آنها هنوز حبشه سرزمين افسانه‌اى مجهول و سرزمين زيبائىهاى جهان بوده . اين تصور وقتى قوت ميگيرد كه ملاحظه ميكنيم در تعدادى از كتب متقدمين از قبيل ايلياد هومر بتفصيل از مردمانى صحبت شده كه در سرحد نهائى جهان « در جائى كه آفتاب طلوع و غروب مىكند » ميزيسته‌اند . بىترديد مقصود هومر حبشيان واقعى نبوده بلكه صحبت از مردمانى است كه در دورترين نقاطى از افريقا كه بر مردم آن زمان شناخته شده بود ميزيسته‌اند . ولى محتمل است در قرن پنج قبل از ميلاد هردوت و ديگر يونانيان تصور كرده‌اند اين مطالب درباره حبشيان ساكن دره نيل نوشته شده . همچنين محتمل است كه مؤلف اطلاعات خود را در اين‌باره از نوشته‌هاى هكاته معروف نقل كرده باشد زيرا بىترديد هكاته درباره مصر و حبشه مطالبى نقل كرده\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nكه بعدها مورد استفاده هردوت قرار گرفته . اما دليلى كه مثبت اين مطلب باشد نميتوان اقامه كرد زيرا از آثار هكاته جز قطعات مختصر و ناقص چيزى براى ما باقى نمانده و هردوت نيز به عادت هميشگى خود هرجا كه از نوشته‌هاى متقدمان خود استفاده كرده از ذكر منبع اصلى خوددارى نموده و فقط در پاره‌اى از موارد كه نظريه‌ايرا به قصد رد كردن آن عنوان كرده بطور مبهم آن را بگفته « يونانيانى » نسبت داده كه در گذشته چنين ادعائى را كرده‌اند .\r\nنكته جالب در اين مورد اينست كه مؤلف سعى كرده اين مطالب شنيدنى را درباره حبشه بهرترتيبى كه ممكن است ضمن شرح ماجراى اعزام سفراى كبوجيه براى خوانندگان خود نقل كند و به همين جهت ملاحظه مىشود كه براى ذكر پاره‌اى از اين مطالب رابطه‌اى بسيار سست با مطالب اصلى يافته . مثلا در جائى كه صحبت از اعزام رسولان كبوجيه مىباشد مؤلف مدعى است كه رسولان از طرف پادشاه مأموريت يافتند درباره « خوان خورشيد » كه جنبه افسانه محض دارد تحقيق كنند و اين بهانه را براى گريز از مطلب اصلى و نقل مطالب مشروحى درباره « خوان خورشيد » و ديگر شگفتىهاى اين سرزمين كافى دانسته و مدتى در اين‌باره سخن گفته و احيانا مطالبى را كه در اين زمينه در كتب متقدمان يافته نقل كرده ( بند 17 ) . همچنين براى اينكه از فراوانى طلا در اين سرزمين سخن گويد مدعى مىشود كه رسولان كبوجيه با هدايائى از طلا آمدند و پادشاه حبشيان براى تحقير پادشاه پارس آنها را بزندان‌هاى خود برد و رسولان مشاهده كردند كه حتى زنجير زندانيان از طلا است ( بند 23 ) . و سپس براى اينكه بتواند درباره اخلاق و روحيات حبشيان صحبت كند از پيشنهاد اتحاد كبوجيه سخن ميگويد و از زبان پادشاه حبشيان براى رد اين پيشنهاد بنقل روحيات و خصوصيات مردم حبشه ميپردازد ( بند 21 و 23 ) - در حالى كه باحتمال زياد پادشاه مقتدر پارس كه سرزمين مصر باستانى را تسخير كرده بود اگرچه رسولانى براى خبر آوردن به حبشه اعزام داشته بود ولى شايد براى پادشاه گمنام اين سرزمين هدايائى نفرستاده و يا پيشنهاد عقد قرارداد اتحاد به او نكرده باشد . شواهد و سوابق تاريخى\r\n\r\n","description":"","footnote":"","page_name":" 65 ","page_number":73},
  {"content":"\r\n\r\nنشان ميدهد كه در اين قبيل موارد سياست پادشاهان هخامنشى روشن‌تر و صريح‌تر و غالبا آمرانه و فاتحانه بوده ؛ چنانچه وقتى داريوش نمايندگانى به كشور سكاها فرستاد ( كتاب چهارم هردوت - بند 126 ) و همچنين در موقعى كه پادشاهان هخامنشى رسولانى به مقدونيه و يونان مأمور كردند ( كتاب پنجم هردوت - بند 18 - كتاب ششم - بند 48 - كتاب هفتم - بند 32 - 131 - 133 ) همه جا رسولان و فرستادگان پادشاه روشى نسبة خشن و صريح و آمرانه داشته‌اند . بنابراين بايد تصور كرد كه ارسال هدايا براى پادشاه حبشه و پيشنهاد اتحاد پادشاه پارس با او و رد اين تقاضا از طرف پادشاه حبشيان مطالبى است كه بايد عارى از حقيقت باشد و مؤلف صرفا به قصد ايجاد بهانه‌اى براى گريز از مطلب و نقل اطلاعات افسانه‌اى خود درباره اين سرزمين عنوان كرده است .\r\nفرضى ديگر كه در اين مورد ميتوان كرد اينست كه اصولا آنچه مؤلف در اين زمينه نقل كرده صرفا اختراع قوه تخيل خود او و به قصد تحقير پادشاهى بوده كه مؤلف آشكارا با او نظر خوبى نداشته . دليلى كه براى اثبات اين مدعا ميتوان اقامه كرد داستان مشابهى است كه مؤلف درباره كوروش و ملكه توميريس در كتاب اول خود نقل كرده است . در اينجا نيز صحبت از دوروئى و تزوير پادشاه پارس و تيزبينى و بصيرت ملكه توميريس درميان است كه با وجود پيشنهاد ازدواج پادشاه پارس قصد واقعى او را كه تسخير سرزمين او بوده حدس مىزند و از تزوير پادشاه پارس پرده برميگيرد و از تهديدهاى او نميهراسد ( كتاب اول بند 205 و 206 ) .\r\n\r\nبحث درباره قانون\r\nدر اينجا سخن ما درباره قسمت‌هائى از كتاب سوم هردوت كه از منابع يونانى اخذ شده بپايان ميرسد . اما جالب توجه است كه قبل از ختم كلام در اين مقام درباره افسانه‌اى كه هردوت براى تجسم مفهوم قانون در بند 38 نقل كرده و محتملا از منبعى يونانى سرچشمه گرفته نيز ذكرى بميان آيد . در اين مورد مؤلف بذكر افسانه‌اى پرداخته كه هدف اصلى آن اثبات اين مطلب است كه قوانين بطور مطلق و بىقيد و شرط\r\n\r\n","description":"","footnote":"","page_name":" 66 ","page_number":74},
  {"content":"\r\n\r\nارزشى ندارند بلكه ارزش آنها اعتبارى و شخصى است و چون اين ارزش براساس عادات و رسومى است كه در نزد اقوام مختلف متغير مىباشد پس قوانين نيز در سراسر جهان متغير است و برحسب اخلاق و رفتار و سنت مردم تغيير مىكند . اين قسمت از كتاب سوم نيز باحتمال زياد منبعى يونانى دارد و بايد حدس زد كه بحث درباره ارزش مطلق قانون يكى از مباحثى بوده كه در زمان مؤلف در محافل و مجالس فلسفى يونان مورد گفتگو و مسئله روز بوده و مؤلف تحت تأثير اين گفتگوها و براى آنكه اطلاعات و نظريات خود را در اين زمينه براى خوانندگان نقل كند از يك عبارت معترضه كوچك استفاده كرده و از قول پارس‌ها به مقايسه عادات و رسوم و قوانين يونانيان و هنديان پرداخته و نتيجه گرفته كه قوانين اين دو قوم باهم مغاير ميباشند .\r\nدر آغاز اين بند صحبت از رفتار غير عادى كبوجيه در مصر درميان است و مؤلف براى انتقاد از رفتار اين پادشاه چنين استدلال مىكند كه احترام به عادات و رسوم و قوانين ملل و اقوام براى يك پادشاه امرى است ضرورى زيرا هرقوم و ملتى قوانين و عادات و رسوم خود را بهترين قوانين و عادات و رسوم زمان ميداند « و بنابراين اينكه شخصى امورى را كه به اين درجه محترم است تخطئه مىكند امرى طبيعى نيست مگر اينكه او ديوانه باشد » ( بند 38 ) ( مقصود كبوجيه است ) و سپس از اين فرصت مناسب استفاده مىكند و مطلبى را كه باحتمال يقين در آن زمان در محفل‌هاى فلسفى و علمى يونان موضوع روز و مورد بحث بوده با اين عبارت به مطلب قبلى ربط ميدهد و چنين به سخن ادامه ميدهد :\r\n« براى تشخيص اينكه اين گونه احساسات نسبت به عادات و رسوم شخصى تا چه حد در وجود مردمان ريشه دارد ، موارد زيادى ميتوان شمرد . يكى از اين موارد كثير چنين است : داريوش در زمان سلطنت خود روزى اطرافيان يونانى خود را بحضور طلبيد و از آنها پرسيد كه بچه قيمتى حاضرند پدر خود را پس از مرگ تناول كنند .\r\nآنها باعتراض پاسخ دادند كه به هيچ قيمتى حاضر بانجام اين عمل نميباشند . پس داريوش هندوهائى را كه كاتى نام دارند و رسم آنها چنين است كه پدر و مادر خود را ميخورند\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nبحضور طلبيد و از آنها پرسيد كه بچه قيمتى حاضرند جسد پدر خود را در آتش افكنند .\r\nهندوها از تعجب فريادى از حلقوم خود خارج كردند و مصرا از او خواستند كه سخن بكفر نگويد . » ( بند 38 از كتاب سوم ) -\r\n\r\nمنابع نيمه يونانى\r\nعلاوه بر قسمت‌هائى از كتاب سوم هردوت كه از منابع مصرى و يونانى اتخاذ شده بسيارى از قسمت‌هاى اين كتاب و بخصوص مطالب بند 39 ببعد از قول اهالى ساموس نقل گرديده . با اينكه پوليكرات از فرمانروايان مستبد و سختگير اين جزيره بود بايد اطمينان داشت كه در زمان هردوت خاطرهء پرافتخار دوره حكومت او فراموش نشده بود و به همين جهت و با توجه به مصائبى كه بعد از او بر اين جزيره روى آورد مردم ساموس حتى در زمان هردوت از اين پادشاه مقتدر خود بعنوان يك قهرمان بزرگ ملى ياد ميكرده‌اند . خاطره پادشاهى كه از حيث قدرت و شكوه از تمام پادشاهان جزاير مديترانه باستثناى پادشاه سيسيل پيش افتاده بود ( بند 125 ) و اولين كسى كه بعد از مينوس  ( Minos )  ، بنيان‌گذار يونان قديم ، در صدد تسلط بر درياها برآمده بود ( بند 122 ) هرگز فراموش شدنى نبود .\r\nافسانه حلقه انگشترى كه پوليكرات براى دفع حسادت خدايان بتوصيه فرعون مصر به دريا افكند و سپس در شكم ماهى بزرگى بدست آمد كه در تور مردى ماهيگير صيد شده بود و ماهيگيرانرا به پوليكرات هديه كرده بود ( بند 41 و 42 ) از افسانه‌هائى است كه بىترديد ساخته و پرداخته مردم جزيره‌نشين ساموس مىباشد . زيرا صرفنظر از اينكه گفته شده كه اين انگشتر گرانبها كار يكى از هنرمندان معروف ساموس بنام تئودوروس مىباشد ( بند 41 ) سراسر افسانه بقسمى نقل گرديده كه لااقل حيثيت و آبروى فرمانرواى محبوب جزيره كه هردم با يكى از دولت‌هاى فاتح متحد ميشد و كمى بعد با دشمن قويتر او ميساخت حفظ شود . پوليكرات در آغاز كار با آمازيس فرعون مصر متحد شد ، ولى همين كه مشاهده كرد فرعون قدرت مقاومت در برابر پادشاه پارس را ندارد او را رها كرد و بدامان كبوجيه افتاد . اما در افسانه‌اى كه هردوت از قول\r\n\r\n","description":"","footnote":"","page_name":" 68 ","page_number":76},
  {"content":"\r\n\r\nمردم ساموس نقل كرده به نظر ميرسد كه ابتكار اين تغيير سياست از جانب آمازيس بوده و حكمران ساموس به عهد و پيمان خود وفادار مانده ( بند 43 ) زيرا اين تغيير سياست در حقيقت بعنوان نتيجه پيدا شدن حلقه انگشتر در شكم ماهى و آشكار شدن دروغ آمازيس جلوه داده شده در حالى كه حقيقت آنست كه پوليكرات بابتكار خود تغيير سياست داده بود . اين نكات دقيق ثابت مىكند كه هردوت اطلاعات خود را در اين زمينه بيشتر در جزيرهء ساموس جمع‌آورى كرده و از دهان اهالى همين سرزمين شنيده . همچنين است اطلاعات دقيق و جزئيات قابل توجهى كه مؤلف درباره حوادث محلى اين جزيره نقل كرده از قبيل جنگ با اهالى اژين  ( Egine )  در زمان آمفيكراتس  ( Amphicrate ? s )  ( بند 59 ) ؛ كمك به اهالى ساموس در جنگهاى مسنى  ( Me ? sse ? nie )  ( بند 47 ) ؛ مداخله اهالى ساموس بنفع جوانان كورسير كه پرياندر پادشاه كورنت آنها را باسارت به نزد آليات پادشاه سارد ميفرستاد و تأسيس جشنى كه در زمان مؤلف نيز برپا ميشد ( بند 48 ) . دليلى كه در اين مورد ميتوان اقامه كرد اينست كه بسيارى از مورخان باستان و از جمله پلوتارك كه چند قرن بعد از هردوت ميزيسته عقيده دارند كه جوانان كورسير را اهالى ساموس نجات ندادند بلكه اهالى شهر كنيد  ( Cnide )  نجات دادند ( پلوتارك خبث طينت هردوت - بند 22 ) در حالى كه هردوت مدعى است كه آنها بدست اهالى ساموس نجات يافته‌اند . چون مؤلف خود از اهل ساموس نبوده كه دليلى كافى براى سعى در نسبت دادن اين افتخار به مردم ساموس باشد بايد قبول كرد كه مؤلف اين ماجرا را به نحوى كه نقل كرده عينا از دهان مردم ساموس شنيده زيرا در جائى بهتر از ساموس نميتوانسته چنين كامل و دقيق درباره اين مطلب كسب خبر كند . همچنين است در جائى كه مؤلف درباره چگونگى بسلطنت رسيدن پوليكرات و اهميت قدرت نظامى و دامنه فتوحات و جنگهاى او با اهالى ملط و لبوس  ( Lesbos )  سخن ميگويد و عقد اتحاد او را با پادشاه هخامنشى شرح ميدهد ( بند 44 ) - همچنين است شورش قوائى كه او براى كمك به كبوجيه به مصر گسيل كرده بود و موفقيت شورشيان و روايات مختلفى كه درباره آن نقل شده ( بند 44 و 45 ) و لشگركشى اهالى اسپارت به ساموس ( بند 54 و 55 ) و تدبيرى كه پوليكرات براى بازگشت شورشيان انديشيد ( بند 56 ) .\r\n\r\n","description":"","footnote":"","page_name":" 69 ","page_number":77},
  {"content":"\r\n\r\nچون هردوت خود از اهل ساموس نبوده كه نفعى در اين ميان داشته باشد بايد اين مطلب را به نحوى كه نقل كرده از دهان چند نفر از اهالى اين جزيره كه غالبا حسرت دوران پرافتخار پوليكرات را ميخورده‌اند شنيده باشد . اين ظن وقتى بشدت قوت ميگيرد كه بخاطر آوريم كه مؤلف مدتها در جزيره ساموس اقامت داشته و با اهالى آن همنشين بوده و به همين جهت در بند 60 آنچنان بناها و آثار باستانى اين جزيره را تشريح كرده است مىكند كه اگر خواننده از مسافرت مؤلف به ساموس بىاطلاع باشد از اطلاعات دقيق او دچار شگفت و حيرتى فراوان خواهد شد .\r\n\r\nمشاهدات و مسموعات شخصى\r\nچنين بود مطالبى كه هردوت از منابع مصرى و يونانى و ساموسى در كتاب سوم خود نقل كرده . مؤلف در اين كتاب از مطالب ديگرى نيز سخن بميان آورده كه بىترديد نه منبعى پارسى داشته و نه مصرى و يونانى و ساموسى . اين قسمت از اطلاعات مؤلف اطلاعات پراكنده‌ايست كه حاصل سير و سياحت او در شهرهاى جهان آن روز و معاشرت و مصاحبت با اشخاصى از مليت‌هاى مختلف بوده ، از اين قبيل است آنچه مؤلف دربارهء عمليات شنيدنى آركياس  ( Archias )  و ليكوپاس  ( Licopas )  كه در ساموس بقتل رسيدند و افتخاراتى كه اهالى ساموس نثار آركياس نمودند نقل كرده كه بىترديد از دهان يكى از اهالى لاكونى شنيده و خوشبختانه مؤلف خود صريحا به اين مطلب اشاره مىكند ( بند 55 ) - همچنين است يكى از رواياتى كه مؤلف دربارهء علل حمله اهالى لاكونى به ساموس نقل كرده كه صريحا از قول خود آنها نقل شده است ( بند 47 ) -\r\nاطلاعات مربوط به خزاين اهالى سيفنوس  ( Siphnos )  و ثروتى را كه آنها از معادن طلا و نقره خود بدست مياوردند و همچنين پيامى كه غيبگوى معبد براى آنها فرستاد بىترديد در دلف از دهان اهالى شنيده ( بند 57 ) . اطلاعات دقيقى كه مؤلف درباره حوادث حماسى فرارىهاى ساموس و سعادت ناپايدار و ناكامىهاى نهائى آنها در بند 59 نقل كرده باحتمال زياد در كرت و آرگوس و اژين از دهان ساكنان\r\n\r\n","description":"","footnote":"","page_name":" 70 ","page_number":78},
  {"content":"\r\n\r\nاين نقاط شنيده كه خود ناظر قسمت‌هائى از حوادث مربوط به اين دسته از اهالى ساموس بوده‌اند .\r\n\r\nنتيجه\r\nاين بود مختصرى درباره مطالب و منابع قسمت اول از كتاب سوم هردوت ( از بند 1 تا 67 ) كه مربوط است به لشگركشى كبوجيه به مصر و فتح اين سرزمين بدست پادشاه پارس . مؤلف قسمت مهمى از اطلاعات خود را دربارهء اين قسمت از تاريخ خود در مصر بدست آورده و قسمت‌هائى ديگر از آن را در يونان و مهاجرنشين‌هاى يونانى سواحل آسياى صغير و جزاير يونانى درياى اژه و كورنت و ساموس و اسپارت جمع‌آورى كرده است . طبيعى است وقتى مؤلفى دربارهء پادشاهى قضاوت مىكند كه هرگز قدم به خاك او نگذارده و با هيچيك از اتباع او مصاحبت نكرده و اطلاعات خود را از دهان مخالفين و دشمنان آن پادشاه و يا لااقل كسانى كه نسبت به او چندان محبتى نداشته‌اند شنيده ، نميتوان بطور كامل بنوشته‌هاى او در اين‌باره اعتماد كرد . هردوت در سفر بزرگى كه در سراسر شهرها و بنادر شرقى مديترانه آغاز كرد از شهرها ليكارناس كه زادگاه او در اين سرزمين بود تا فينيقيه و سوريه و مصر و كرت و ساموس و اسپارت هرجا كه اطلاعاتى درباره پادشاه هخامنشى بدست آورده جمع‌آورى كرده و از مجموع اين اطلاعات داستان لشگركشى كبوجيه به مصر و چگونگى شخصيت اين پادشاه را براى آيندگان ساخته و پرداخته است . در تمام اين خط سير هيچ‌جا مؤلف با كسانى روبرو نشده كه احساسات خصمانه‌اى نسبت به پارس‌ها نداشته باشند زيرا اينها نقاطى است كه يا مردمان آن قبل از مؤلف مدتى مطيع پارس‌ها بوده‌اند يا كمى قبل از زمان او ضميمه امپراتورى شده بوده‌اند و يا توسعه امپراتورى پارس خطر بزرگى براى منافع حياتى آنها بوجود آورده بوده است .\r\nمصريان و يونانيان مقيم سواحل آسياى صغير و يونانيان جزاير درياى مديترانه و حتى يونانيان قاره اروپا هريك به نحوى در برابر خطر توسعه امپراتورى پارس قرار گرفته بودند و بعضى از نواحى از قبيل مصر و سواحل آسياى صغير و جزاير يونان\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nو درياى اژه در زمان هردوت در حيطه قدرت پارس‌ها وارد شده بودند و بعضى ديگر مانند يونان اصلى فقط در معرض اين خطر قرار گرفته بودند . طبيعى است كه قضاوت چنين مردمانى نسبت به پادشاه قومى كه در حال توسعه بوده چندان مقرون بانصاف و درستى نبايد باشد .\r\nترديد ما نسبت به صحت مطالب قسمتى از كتاب سوم هردوت كه مربوط به لشگركشى كبوجيه به مصر و بيان شخصيت اين پادشاه مىباشد وقتى قوت ميگيرد كه در نظر آوريم كه هردوت در كتاب اول و دوم خود گاه بگفته پارسيان اشاره كرده و در مقابل روايات مختلفى كه درباره يك واقعه از قول ملل مختلف نقل كرده اشاره‌اى هم بروايت پارس‌ها نموده ، در حالى كه در كتاب سوم بجز چند مورد غير قابل اهميت حتى دربارهء شخصيت اخلاقى و رفتار پادشاه پارس بگفته اهالى اين سرزمين استناد نكرده و فقط اظهارات مصريان و يونانيان را ملاك قضاوت قرار داده است .\r\nبا اين حال نبايد تصور كرد كه آنچه مؤلف درباره شخصيت پادشاه هخامنشى و اخلاق و رفتار او در مصر نقل كرده زياد دور از حقيقت باشد چه منابع ديگر نيز تا حدى حكايت از آن دارد و قتل بردياى بيگناه و خواهران شخص پادشاه و تعدادى از بزرگ‌زادگان پارس كه نمودارى از كردار اين پادشاه در اواخر عمر بوده براى مجسم كردن خصوصيات اخلاقى پادشاهى كه سرانجام با قيام مخالفين خود روبرو شد و بناكامى در سرزمين غربت و دور از وطن و احباب در گذشت كافى است .\r\n\r\n","description":"","footnote":"","page_name":" 72 ","page_number":80},
  {"content":"\r\n\r\n\r\nتوضيح خارج از متن دربارهء قسمت دوم از كتاب سوم هردوت\r\nقسمت دوم از كتاب سوم هردوت از بند 67 تا 160 اختصاص دارد بشرح چگونگى جلوس داريوش بر اريكه سلطنت و نخستين فتوحات اين پادشاه در شهرها و جزاير يونانى سواحل مديترانه شرقى و طليعه جنگهاى ايران و يونان كه مدتى بعد ، از بزرگترين حوادث جهان گرديد .\r\nسراسر مطالبى كه مؤلف در قسمت دوم از كتاب سوم خود دربارهء تاريخ پادشاهان هخامنشى عنوان كرده در حقيقت مربوط است به شرح مقدمات اين جنگهاى بزرگ و تشخيص مسئوليتى كه هريك از دو قوم پارس و يونانى در اشتعال آتش آن به عهده داشته‌اند . اما هردوت به عادت معمول خود بصراحت از اين جنگها و علل آن سخن نگفته بلكه همه جا كوشيده است مقصود خود را در قالب افسانه‌ها و داستانهائى كه بادعاى خود درباره حوادث اين زمان از يونانيان يا مهاجرين يونانى و يا احيانا از پارس‌ها شنيده بيان كند و قضاوت آن را به خواننده واگذار نمايد .\r\n\r\nافسانه دموسد ( بند 129 - تا 139 )\r\nيكى از اين داستان‌ها كه مؤلف باستناد گفته‌هاى مصاحبين خود نقل كرده داستان دموسد حكيم و طبيب معروف يونانى است كه باسارت بدربار هخامنشى آمد و پس از آنكه توانست اعتماد پادشاه و زوجه او را جلب كند با نيرنگ و تدبير گريخت و پارس‌ها در جستجوى او تا اعماق جزاير يونانى مديترانه شرقى شتافتند و كوشيدند با اعمال زور و خشونت او را از نو باسارت به پارس باز گردانند . از اينجا اولين برخورد پارس‌ها و يونانيان آغاز مىشود و احساسات عمومى در يونان بنفع اين طبيب معروف بجنبش درميآيد .\r\n\r\n","description":"","footnote":"","page_name":" 73 ","page_number":81},
  {"content":"\r\n\r\nداستان از آنجا شروع مىشود كه دو تن از سران پارس بنام او روئيت و ميتروبات در دهليز كاخ شاهى دربارهء فتح جزيره كوچكى باهم به مجادله ميپردازند و ميتروبات ضمن گفتگو حريف خود را به سختى تحقير مىكند . همين كه اوضاع عوض مىشود و بردياى دروغى تخت سلطنت هخامنشى را غصب مىكند ، او روئيت فرصت را غنيمت ميشمارد و حريف خود را از بين ميبرد . اما طولى نميكشد كه داريوش بسلطنت ميرسد و براى مجازات مردى كه بحمايت بردياى دروغى از هيچگونه ظلم و ستم فروگذار نكرده بود قد علم مىكند و به حيله بر او مستولى مىشود و علاوه بر آنكه اموال او را ضبط مىكند غلامام او را نيز به شوش ميفرستد . مدتى بعد داريوش از اسب بر زمين ميافتد و پايش پيچ مىخورد و پزشكان مصرى كه در دربار او بودند از معالجه او عاجز ميشوند ؛ در اين ضمن داريوش مأيوس و نااميد مطلع مىشود كه بين برده‌هاى يونانى كه به او روئيت تعلق داشته‌اند شخصى بنام دموسد وجود دارد كه طبيبى زبردست و جراحى ماهر است . دموسد در مدتى كوتاه پادشاه را معالجه مىكند و پادشاه در مقابل اين خدمت همه چيز به او ميدهد باستثناى اجازه مراجعت او به وطن . اما حوادث طور ديگر پيش ميآيد :\r\nكمى بعد از اين واقعه آتوسا زوجه شاه نيز بيمار مىشود و دموسد به شرطى حاضر به معالجه او مىشود كه به ترتيبى كه او تعليم ميدهد مطالبى به پادشاه بر ضد يونانيان تلقين كند . مقصود دموسد از اين تدبير آن بود كه راهى براى فرار به وطن خود بيايد . پس داريوش بتلقين آتوسا كسانى براى تحقيق درباره جزاير يونانىنشين مديترانه به كروتون  ( Croton )  كه موطن اصلى دموسد بود فرستاد و دموسد را نيز با آنها همراه كرد . هردوت مدعى است كه اين پارس‌ها « نخستين پارس‌هائى بودند كه از آسيا به يونان رفتند » ( بند 138 ) و اضافه مىكند كه مأموريت آنها را در حقيقت ميتوان مقدمه جنگهاى پارس و يونان دانست . صرفنظر از صحت يا سقم اين افسانه نكته‌اى كه در نظر اول جلب توجه مىكند اينست كه مؤلف در شرح اين واقعه چنان استعداد نقالى و داستان‌سرائى خود را به كار انداخته كه گوئى قصد اصليش جلب اشتياق خوانندگان\r\n\r\n","description":"","footnote":"","page_name":" 74 ","page_number":82},
  {"content":"\r\n\r\nو برانگيختن مداوم حس كنجكاوى آنان بوده است . تمام اين ماجرا را كه در مجموعه حوادث مهم تاريخ هخامنشى واقعه‌اى ناچيز به حساب ميآيد ولى بزعم او از موجبات جنگهاى ايران و يونان مىباشد ممكن بود در چند عبارت خلاصه كرد .\r\n\r\nتسخير جزيره ساموس ( بند 141 تا 149 )\r\nاز جمله حوادث و وقايع ديگرى كه مؤلف بعنوان طليعه جنگهاى ايران و يونان و برخورد دو تمدن شرق و غرب باستان شرح ميدهد حوادث مربوط به فتح ساموس است بدست گروهى از سپاهيان پارس كه در بند 141 و 144 و 145 و 146 و 147 و 149 بتفصيل از آن ياد شده است . هردوت مدعى است كه « از تمام شهرهاى يونانى و غير يونانى ، ساموس اولين شهرى بود كه داريوش تسخير كرد . » ( بند 139 ) . از اينقرار فتح ساموس بدست داريوش در نظر مؤلف اولين قدم در راه توسعه امپراتورى پارس در سرزمين‌هاى يونانى خارج از قاره آسيا محسوب مىشود . در اين مورد هردوت مانند مورد قبل فقط بذكر مطلب قناعت نكرده بلكه كوشيده است با نقل حواشى و مطالب خارج از موضوع به اين مطلب جنبه افسانه دهد و حس كنجكاوى خواننده را برانگيزد . و براى آنكه علت واقعى حمله داريوش را به ساموس شرح دهد بنقل سرگذشت يكى از برادران تبعيدى پوليكرات كه سيلوسون  ( Syloson )  نام داشته ميپردازد . اين شخص در موقعى كه داريوش در لشگر كبوجيه در مصر بعنوان يك سرباز ساده خدمت ميكرده قباى زيباى خود را به او بخشيده بود و پس از آنكه داريوش به سلطنت رسيد براى تذكار اين نيكوكارى بدربار پادشاه رفت . وقتى داريوش از ماجراى تبعيد كسى كه در جوانى به او احسان كرده بود مطلع شد تصميم گرفت جزيره ساموس را فتح و به او مسترد كند تا جبران احسان بيدريغ او بشود ( بند 139 و 140 ) . بعد از آن ، براى آنكه معلوم شود سيلوسون بچه جهت از كشور خود تبعيد شده بود ، مؤلف به بيان داستان مندريوس  ( Maindrios )  غاصب حقوق سيلوسون ميپردازد ( بند 142 - 143 ) - مؤلف ضمن بيان اين داستان پيوسته به حوادث تازه‌اى اشاره مىكند و پس از بيان چگونگى لشگركشى داريوش به جزيره\r\n\r\n","description":"","footnote":"","page_name":" 75 ","page_number":83},
  {"content":"\r\n\r\nساموس و اخراج مندريوس از اين جزيره ، بدنبال حوادث اين شخص ميرود و او را تا اسپارت تعقيب مىكند ( بند 148 ) .\r\n\r\nسرگذشت پوليكرات ( بند 120 تا 125 )\r\nقبل از اينكه درباره فتح ساموس بدست پادشاه پارس گفتگو بميان آيد مؤلف در قسمت اول از كتاب سوم مختصرى درباره شرح حال پوليكرات قلمرسائى مىكند ( بند 39 ببعد ) و به همين جهت در قسمت دوم قبل از بيان چگونگى فتح ساموس بذكر دنباله حوادث مربوط به اين شخص ميپردازد تا انقطاعى در ذكر حوادث روى نداده باشد ( بند 120 - 125 ) - اما نقل همين قسمت از حوادث نيز براى نشان دادن و تذكار موجبات برخورد دو تمدن بزرگ شرق و غرب بوده است ؛ چه بطوريكه مؤلف در ضمن حوادث مربوط به پوليكرات نقل مىكند ، علت اصلى كينه اوروئيت نسبت به پوليكرات آن بود كه يكى از سرداران پارس از راه تحقير او را سرزنش كرده بود كه حتى نتوانسته اين جزيره كوچك يونانى را كه در برابر حاكم‌نشين او قرار دارد بر قلمرو امپراتورى بيفزايد ( بند 120 ) ؛ بعلاوه بطوريكه مؤلف مدعى است پوليكرات قصد داشت بر ناحيه يونى و جزاير آن مسلط شود و بديهى است اين جاه‌طلبى دير يا زود او را با پادشاه پارس روبرو ميكرد ( بند 122 ) .\r\nملخص كلام آنكه مطالبى كه مؤلف در بند 120 تا 128 از قسمت دوم از كتاب سوم دربارهء پوليكرات نقل كرده اگرچه از موضوع اصلى كه ذكر تاريخ سلطنت داريوش مىباشد خارج است ولى در حقيقت با وقايع مربوط به فتح اين جزيره تا حدى ارتباط دارد .\r\n\r\nوسعت امپراتورى پارس و ايالات آن ( بند 90 تا 117 )\r\nمطالب بند 90 تا 97 و بند 117 از جزء دوم از كتاب سوم هردوت اختصاص دارد به شرح احوال ممالك و اقوامى كه تا آن زمان ( يعنى تا زمان داريوش ) قسمتى از امپراتورى محسوب ميشدند و هر سال خراج معينى به خزانه شاهى ميپرداختند . اما در فاصله اين مطالب ( از بند 98 تا 116 ) مؤلف بار ديگر به عادت معمول از مطلب اصلى دور افتاده و مكرر درباره موضوعات و مطالبى سخن گفته كه چندان ارتباطى با مطلب\r\n\r\n","description":"","footnote":"","page_name":" 76 ","page_number":84},
  {"content":"\r\n\r\nاصلى ندارد . مثلا درجائى كه صحبت از مقدار طلائى است كه هنديان همه ساله بابت ماليات به خزانهء شاهى ميپردازند ، شرح مبسوطى دربارهء معادن براده طلا در هند و طرز استخراج آن نقل مىكند و باز همين موضوع را بهانه قرار ميدهد و بشرح شگفتىهاى اين سرزمين و اخلاق و عادات و رسوم ساكنان آن ميپردازد و حتى جزئيات جالبى درباره شترهاى هند نقل مىكند .\r\nهمچنين بدنبال همين مطالب و ضمن بحث درباره هند مدعى شده است كه اصولا مناطقى كه در سرحد دنياى آن زمان قرار داشته ، از لحاظ ذخاير طبيعى و اشياء گرانبها غنىترين نقاط جهان بوده‌اند و براى تأييد اين مطلب بار ديگر از موضوع اصلى دور شده و اطلاعات مبسوطى درباره چگونگى استخراج عطر در عربستان نقل كرده است .\r\n\r\nمطالب ديگر ( بردياى دروغى - جلوس داريوش - قتل اينتافرن - تسخير بابل ) ( بند 67 تا 79 - 80 تا 88 118 و 119 - 150 تا 160 )\r\nمطالب قسمت دوم از كتاب سوم هردوت از بند 67 تا 79 اختصاص دارد به بيان سرگذشت بردياى دروغى و بر كنار شدن او از سلطنت پارس ؛ بند 80 تا 88 اختصاص دارد به شرح جلوس داريوش ؛ مطالب بند 118 و 119 مربوط است به چگونگى خشم پادشاه بر اينتافرن كه خود از بانيان سلطنت داريوش و يكى از هفت نفرى بود كه بر ضد بردياى دروغى قيام كرده بودند ؛ مطالب بند 150 تا 160 مربوط است به شورش بابل و تسخير مجدد آن بدست سپاهيان پارس .\r\nغير از اين مطالب كه ارتباطى چندان با جنگهاى ايران و يونان ندارد ديگر مطالب قسمت دوم از كتاب سوم هردوت اصولا اختصاص دارد به شرح مطالبى كه ذهن خواننده را تدريجا براى درك علل وقوع اين جنگها آماده مىكند و نشان ميدهد كه چگونه دو تمدن بزرگ شرق و غرب باهم روبرو شدند و چه عواملى موجب ايجاد كينه و نفاق و رقابت و كشمكش بين آنها گرديد .\r\nوقتى خواننده به مطالعه اين قسمت از تاريخ هردوت مشغول مىشود تصور نميكند كه مطلب كاملا مربوط به تاريخ پارس و در حقيقت قسمت اول از همين كتاب\r\n\r\n","description":"","footnote":"","page_name":" 77 ","page_number":85},
  {"content":"\r\n\r\nاست . و در اين ميان هردوت بعمد يا بسهو قسمت‌هاى مهمى از حوادث اوليه دورهء سلطنت داريوش و از جمله شورش‌هاى متعددى را كه در نقاط مختلف امپراتورى پارس رويداده و در كتيبه بيستون بتفصيل از آنها ياد شده فراموش كرده و فقط بذكر شورش بابل و چگونگى تسخير مجدد اين شهر قناعت كرده است .\r\n\r\nشيوه نگارش\r\nمؤلف در قسمت دوم از كتاب سوم خود نيز به عادت معمول همه‌جا مطالب را در قالب افسانه و حكايت نقل كرده و هرجا كه توانسته حس كنجكاوى خواننده را با اين روش برانگيخته است . افسانه‌ها و حكاياتى كه در قسمت دوم از كتاب سوم نقل شده به دو دسته متمايز تقسيم ميشوند :\r\nدسته اول افسانه‌هائى هستند كه صحنه آن قصر پادشاه و اندرون آن بوده و شامل مطالب بند 67 تا 89 و بند 118 و 119 مىباشد . دسته دوم افسانه‌هائى هستند كه ظاهرا صحنه آن ايالات مختلف امپراتورى پارس و سرزمين‌هاى خارج از حدود امپراتورى بوده است ( بند 120 تا 160 ) . قبل از نقل افسانه‌هاى اخير مؤلف بازگشت محسوسى نسبت به موضوعات كتاب خود كرده و با اينكه كاملا از موضوع مرگ كبوجيه دور شده از نو بشرح حوادث زمان اين واقعه ميپردازد . با اين حال شايد بتوان گفت از اين حيث انتقادى به مؤلف وارد نيست ، زيرا تا اندازه‌اى طبيعى است كه در جائى كه صحبت از مجازات اوروئيت درميان است لااقل به جرم او نيز كه مدتها قبل اتفاق افتاده بود اشاره‌اى بشود و اين كارى است كه مؤلف در قسمت دوم از كتاب حاضر خود كرده است .\r\n\r\nرعايت تقدم و تأخر حوادث\r\nدر هر دو دسته از افسانه‌هائى كه از آنها ياد شد سعى مؤلف آن بوده كه در نقل وقايع ترتيب تقدم و تأخر تاريخى رعايت شود . تنها انتقادى كه از اين حيث به مؤلف وارد است اينست كه قتل اينتافرن را بلافاصله بعد از وقوع توطئه هفت تن نقل كرده و مدعى شده است كه اين واقعه كمى پس از آن توطئه رويداده ( بند 118 و 119 ) ، درحاليكه\r\n\r\n","description":"","footnote":"","page_name":" 78 ","page_number":86},
  {"content":"\r\n\r\nاين واقعه در جائى شرح داده شده كه مؤلف بذكر حدود و وسعت حدود امپراتورى داريوش مشغول بوده ( بند 89 و بعد ) حق آن بود كه ابتدا حوادث اوليه سلطنت اين پادشاه و از جمله چگونگى قتل اينتافرن نقل ميشد و پس از آنكه دوره آرامش و توسعه امپراتورى فراميرسيد وسعت امپراتورى شاهنشاه هخامنشى شرح داده ميشد « 1 » . در چند مورد ديگر نيز تكرار مطالب گفته شده مشاهده مىشود ، از اين قبيل است در بند 131 درباره دموسد ، در بند 139 درباره سيلوسون و در بند 142 و 143 درباره مندريوس .\r\nبا اينكه مطالب بندهاى مذكور تا حدى خارج از موضوع به نظر ميرسد تكرار آنها در جائى كه مؤلف آنها را تكرار كرده براى درك و تصور سلسله زنجير وقايع لازم بوده و سكته‌اى چندان در استمرار مطلب ايجاد نكرده است .\r\nانتقاد ديگرى كه ازين لحاظ به مؤلف وارد است اينست كه چرا واقعه بزرگ شورش بابل را كه بلافاصله پس از جلوس داريوش رويداده پس از حوادث و وقايعى نقل كرده كه بعد از اين واقعه بزرگ اتفاق افتاده و چندان اهميتى هم در مسير عمومى تاريخ آن زمان نداشته‌اند . از اين قبيل است مسئله مجازات او روئيت و اسارت دموسد در شوش و لشگركشى به جزيره ساموس و غيره .\r\n\r\nاشتباه مؤلف درباره شورش بابل\r\nدر مورد شورش بابل در آغاز سلطنت داريوش طرز بيان مؤلف طورى است كه خواننده بىاختيار با اين سؤال روبرو مىشود كه اين شورش كداميك از شورش‌هائى است كه در زمان داريوش در بابل رويداده ؛ در كتيبه بيستون كه بىترديد يكى از معتبرترين و قابل اعتمادترين اسناد تاريخ ايران باستان محسوب مىشود صحبت از دو شورش پىدرپى در بابل درميان است كه يكى بتحريك شخصى بنام نيدينتوبل  ( Nidintu - Bel )  ( كتيبه بيستون بند 18 و 20 ) و ديگرى كه مهم‌تر از اولى است\r\n\r\n\r\n","description":"","footnote":"\r\n( 1 ) - احتمال ميرود كه هردوت مطالب مربوط به بند 118 و 119 را كه مربوط به قتل اينتافرن است جداگانه تهيه كرده و بعدا در قسمتى از كتاب سوم خود بىتوجه به تقدم و تأخر تاريخى مطالب جاى داده باشد .\r\n","page_name":" 79 ","page_number":87},
  {"content":"\r\n\r\nبتحريك شخصى بنام اراخ  ( Arakha )  ( كتيبه بيستون - بند 49 و 50 ) رويداده و بطوريكه در اين كتيبه نقل شده و تعدادى از محققين نيز بر اين عقيده ميباشند اين دو شورش هردو در سال اول سلطنت داريوش پيش آمده و در همان سال نيز خاموش شده‌اند .\r\nدر اينكه شورشى كه هردوت از آن صحبت مىكند با كداميك از شورش‌هاى مذكور در كتيبه بيستون تطبيق مينمايد گفتگو زياد است ، چه اگر آن را همان شورش اول كتيبه بيستون بدانيم با اين اشكال مواجه ميباشيم كه وقايع آن به نحوى كه در كتيبه مذكور نقل شده با وقايعى كه هردوت نقل مىكند تطبيق نمىنمايد ؛ در مورد شورش دوم هم كتيبه بيستون مطلب زيادى ندارد و به همين جهت قياس بين آن دو دشوار است ، اما كتيبه بيستون صراحت دارد كه اين شورش بدست يكى از سرداران داريوش بنام اينتافرن ( همان شخصى كه بعدها بامر داريوش مجازات شد و بقتل رسيد ) خاموش شد ، نه بدست شخص داريوش . و بهرحال هيچيك از دو شورشى كه در كتيبه بيستون از آنها ياد شده چندان دوام نياورده و محاصره شهر در هر دو مورد كوتاه بوده است ، درحاليكه هردوت مدعى است كه محاصره بابل بدرازا كشيد و سرانجام با حيله و تدبير زوپير فرزند مگابيز دروازه‌هاى شهر به روى لشگريان پارس گشوده شد ( بند 150 ) كتزياس  ( Cte ? sias )  واقعه‌اى نظير آنچه را كه هردوت درباره زوپير نقل كرده به زمان خشايارشا نسبت داده است و به همين جهت بعضى عقيده دارند كه هردوت قطعا دچار اشتباه شده و اين واقعه را كه در حقيقت در زمان فرزند داريوش و محتملا در سال 478 قبل از ميلاد روى داده به زمان داريوش نسبت داده است .\r\n\r\nاختلاف اقوال مختلف\r\nافسانه قتل بردياى دروغى در قسمت دوم از كتاب سوم هردوت بقسمى نقل شده كه خواننده تصور مىكند كه پيش‌آمد حوادث مساعد سهم مؤثرى در پيشرفت كار داريوش و ديگر قيام‌كنندگان داشته است . داريوش درست موقعى به شوش وارد مىشود كه اوتان و همراهانش درباره اين مسئله مهم مشغول بحث بوده‌اند ؛ نطق پرگزاسپ خطاب به بزرگزادگان پارس و افشاى راز بردياى دروغى و سرنوشت بردياى واقعى\r\n\r\n","description":"","footnote":"","page_name":" 80 ","page_number":88},
  {"content":"\r\n\r\nدرست در موقعى اتفاق ميافتد كه قيام‌كنندگان هفت‌گانه بسوى كاخ سلطنتى حركت كرده بودند . اين تصادف و تقارن وقايع بقدرى شگفت‌انگيز است كه خواننده به حق دربارهء صحت آنها دچار ترديد مىشود .\r\nكشف راز پنهان بردياى دروغى و تشخيص هويت واقعى او را هردوت به سه روايت مختلف نقل كرده و به سه نفر نسبت داده است .\r\nاز يك طرف داريوش بگفته مؤلف حتى قبل از ورود به شوش و قبل از اينكه اوتان و ياران او با وى در اين‌باره صحبتى كرده باشند از ماجرا باخبر بوده ؛ ( هردوت ضمن اشاره به اين مطلب توضيح نميدهد كه داريوش بچه ترتيب از راه دور از اين راز بزرگ باخبر شده بود ( بند 71 ) از طرف ديگر پرگزاسپ ماجراى بردياى دروغى را جداگانه فاش ميسازد - ( بند 75 ) . و در همان حال اوتان بكمك دخترش كه زوجه بردياى واقعى بوده و پس از قتل او قهرا زوجه بردياى دروغى شده بود از هويت واقعى اين شياد باخبر مىشود ( بند 68 و 69 ) .\r\nهمچنين هردوت در بند 61 مدعى است كه بين بردياى دروغى و بردياى واقعى شباهت جسمانى زيادى وجود داشته بقسمى كه تشخيص اين دو از يكديگر تا حدى دشوار بوده ؛ اما در جريان نقل حوادث مربوط به پادشاه ادعائى ، مؤلف مكرر اين شباهت جسمانى را كه خود در بند 61 به آن اشاره مىكند فراموش كرده . مثلا در موقعى كه رسولى به سپاه كبوجيه فرستاده مىشود ، هردوت مدعى است كه بردياى مغ خود را برسول نشان نداده و بعلاوه هميشه در كاخ خود پنهان بوده و اجازه نميداده است كه كسى صورت او را ببيند ( بند 68 ) .\r\nنتيجه‌اى كه از اين بحث گرفته مىشود اينست كه مؤلف در اين قسمت از تاريخ خود از سه دسته روايت استفاده كرده كه بموجب يكى از اين روايات بردياى دروغى شباهتى به بردياى واقعى نداشته . و چون در بيان بقيه حوادث بهر سه روايت استناد شده اختلاف مطالب و تناقضى در گفتار هردوت پيش آمده و يك جا بردياى دروغى را كاملا شبيه بردياى واقعى جلوه داده و جاى ديگر مدعى است كه آنقدر قيافه آنها\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nاختلاف داشته كه بردياى دروغى خود را بهيچكس حتى زنان نشان نميداده تا راز پنهانش آشكار نشود . اگر واقعا چنين باشد و هردوت در تنظيم اين قسمت از نوشته‌هاى خود از سه روايت مختلف الهام گرفته و آنها را يكى كرده باشد بايد تصديق كرد كه در انجام اين امر دشوار توفيق كامل يافته ، چه خواننده چندان متوجه اين تناقص در گفتار مؤلف نميشود ؛ در حقيقت مؤلف پرشورترين حوادث هر سه روايت را آنچنان بهم آميخته كه جلوه‌اى خاص به اين حادثه پرخطر داده و در عين حال مجسم كرده كه چگونه داريوش جسور و جوان كم‌كم در برابر حزم و احتياط بيجاى اوتان و يارانش تفوق مييابد و لحظه‌بلحظه به قدرت نزديك مىشود تا جائى كه يارانش غفلة از اسب به زير ميآيند و جقه او را ميبوسند و در برابر سردار باقدرت پارسى زانو بر زمين ميزنند .\r\n\r\n3 - منابع جزء دوم از كتاب سوم هردوت\r\nدرباره منابع قسمت دوم از كتاب سوم در نظر اول چنين تصور مىشود كه مطالب اين قسمت از تاريخ هردوت بيشتر متكى به مآخذى است يونانى يا نيمه يونانى كه مؤلف ضمن سفر طويلى كه در خاورميانه درپيش گرفت در نقاط مختلف و شهرها و جزاير مديترانه شرقى با آنها آشنا شده است . مثلا آنچه مؤلف در بند 148 دربارهء كلئومن  ( Cle ? ome ? ne )  پادشاه معروف اسپارت و رفتار او در برابر تطميع مندريوس نقل مىكند روشن است كه در شهر اسپارت به گوش او رسيده ، زيرا از يكطرف در زمان او خاطره كلئومن هنوز در اين شهر زنده بوده و از جانب ديگر افسانه به نحوى نقل شده كه اين پادشاه را به صورت انسانى كامل و با تدبير جلوه ميدهد و همين دليل كافى بر آنست كه اين خبر را در موطن او بدست آورده است . همچنين است مطالبى كه مؤلف در بند 138 درباره ژيلوس  ( Gillos )  از اهل تارانت و رفتار داريوش با اين شخص نقل مىكند . در اين مورد نيز به نظر ميرسد كه هردوت مطلب را از دهان مردم اين شهر شنيده ، چه شرح واقعه با بيانى انجام گرفته كه آشكار است هدف مؤلف بالا بردن شخصيت ژيلوس از اهل تارانت بوده است .\r\n\r\n","description":"","footnote":"","page_name":" 82 ","page_number":90},
  {"content":"\r\n\r\n\r\nسرگذشت پوليكرات\r\nسرگذشت آخرين لحظات حيات افسانه‌اى پوليكرات فرمانرواى مستبد ساموس يكى از قسمت‌هائى است كه بىترديد مؤلف ضمن سياحت و گردش خود در جزاير مديترانه شرقى از دهان مردم محل بروايات مختلف شنيده است . دموسد طبيب معروف يونانى بهمراه پوليكرات به ساحل منيزى ميرود و در آنجا شاهد سرنوشت تأثرآورى مىشود كه در انتظار اين سلطان معروف دنياى باستان بوده است :\r\nهمين كه پوليكرات بدعوت اوروئيت از راه ميرسد سربازان او را اسير ميكنند و به وضع فجيعى بقتل ميرسانند . بعد از آن ، دموسد و ديگر همراهان پوليكرات باسارت اوروئيت ميمانند و دموسد بدنبال سرنوشت خود پس از آنكه اوروئيت قاتل پوليكرات مغضوب داريوش قرار ميگيرد و اموال او ضبط مىشود به شوش منتقل مىشود و در آنجا بدنبال حادثه كوچكى بصيرت او در علم طب بر پادشاه پارس روشن مىشود و احترام او در دربار بدرجه‌اى ميرسد كه همسفرهء پادشاه مىشود . بىترديد قسمت مهمى از اطلاعات مربوط به اين افسانه را هردوت در ساموس از دهان مردم محل شنيده است .\r\n\r\nافسانهء سيلوسون\r\nهمچنين سرگذشت سيلوسون  ( Syloson )  و احسان بىتوقع او به داريوش در موقعى كه اين پادشاه سرباز ساده‌اى در سپاه كبوجيه در مصر بوده بايد از ساموس سرچشمه گرفته باشد ، زيرا پارس‌ها هرگز داريوش فرزند شخصيت بزرگى مانند هيستاسپ را بعنوان يك سرباز ساده و گمنام در مصر قبول ندارند چه رسد به آنكه مدعى شوند كه اين بزرگ‌زاده پارسى آنچنان طالب قباى بىارزش يكنفر يونانى شده باشد كه بىپروا آن را از او مطالبهء كرده باشد .\r\nهرگز داريوش و پارس‌ها اين افسانه را به نحوى كه هردوت نقل كرده تأييد نكرده‌اند ، چه از يكطرف داريوش حتى در موقعى كه در مصر در سپاه كبوجيه خدمت ميكرده يكنفر بزرگ‌زاده پارسى بوده نه يك فرد گمنام و مجهول ؛ و از طرف ديگر در شأن بزرگ‌زاده‌اى مانند او كه كمى بعد در رأس بزرگترين امپراتوريهاى آن\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nزمان قرار ميگرفت نبود كه قباى رنگين سيلوسون را آرزو كند .\r\nنتيجه‌ايكه هر خواننده عادى از اين افسانه ميگيرد ، اعتلاى روح يونانى و بىاعتنائى يونانيان به ماديات و بذل و بخشش بىدريغ آنها است و با اين ترتيب ترديدى نيست كه منبع اين قسمت از مطالب كتاب هردوت نيز يونانى است و باحتمال زياد مؤلف آن را در ساموس از دهان مردم اين جزيره شنيده است .\r\n\r\nداستان مندريوس\r\nهمچنين است مطالبى كه هردوت درباره مندريوس و رفتار او با پارس‌ها و قتل و كشتار اينان و تسخير جزيره و فرار او نقل مىكند . بطور كلى روشن است كه نظر مؤلف يا كسانى كه اين اخبار را به او داده‌اند اين بوده كه ثابت كنند كه اين حكمرانان مستبد شهرها و جزاير يونانى مردمانى قابل ستايش بوده‌اند .\r\nپوليكرات كه بطمع سيم و زر اوروئيت فرماندار با قدرت آسياى صغير و انجام نقشه‌هاى جاه‌طلبانهء خود فريب حاكم ايالت منيزى را خورده بوضعى فجيع در ساحل آسياى صغير دور از وطن و در غربت بشهادت ميرسد . مندريوس به آن جهت باستبداد رأى در جزيره حكومت مىكند كه اهالى ساموس خود بطيب خاطر حاضر بقبول اصول آزادى نبوده‌اند .\r\nسيلوسون كه براى استقرار مجدد خود در جزيره به خارجيان توسل جسته بود صريحا فاش مىكند كه به شرطى حاضر بقبول اين كمك مىباشد كه استقرار مجددا و بحكومت جزيره بىخونريزى انجام گيرد . و چون در نتيجه رفتار سخت او با اهالى ساموس جمعيت اين جزيره به نسبت قابل ملاحظه‌اى تقليل يافته بود مؤلف مدعى است كه اين امر نتيجه عمل پارس‌ها بوده است . يك نظر به طرز بيان اين مطالب هر خواننده متوسط عادى را متوجه اين امر مىكند كه بىترديد منبع اين اطلاعات پارسى نبوده و باحتمال قريب بيقين يونانى و ساموسى بوده است . و چون هردوت بطوريكه خود مكرر اشاره مىكند به اين جزيره مسافرت كرده است بايد نتيجه گرفت كه اين قسمت از مطالب خود را كه تا حدى مربوط به تاريخ اين جزيره مىباشد مستقيما از اهالى محل شنيده و باستناد گفته‌هاى مردم ساموس نقل كرده است .\r\n\r\n","description":"","footnote":"","page_name":" 84 ","page_number":92},
  {"content":"\r\n\r\n\r\nنقش كروتون\r\nكروتون  ( Croton )  يكى از شهرهاى معروف دنياى باستان است كه در نزديكى توريوم  ( Thurium )  يعنى همان شهرى كه مدتها هردوت در آن ميزيسته و به موطن دوم او معروف شده قرار داشته و با اين ترتيب و ترديدى نيست كه هردوت آن را نيز از نزديك به چشم ديده است . دليلى كه براى اثبات اين امر ميتوان اقامه كرد اطلاعات دقيقى است كه مؤلف از معبد معروفى كه براى آتنا در اين شهر بنا شده بود در بند 45 از كتاب پنجم خود نقل كرده . قسمت مهمى از مطالبى كه هردوت در جزء دوم از كتاب سوم نقل كرده مسائلى است كه با اين شهر ارتباط دارد . پس بايد نتيجه گرفت كه آنچه دربارهء دموسد و اختلافات او با پدر و تبعيد او از شهر و اشتغال او به كار طبابت و اقامت او در نزد پوليكرات ساموس و اسارت او بدست پارس‌ها و اعزام او به شوش و معالجه شكستگى پاى داريوش و تقرب او در دربار شاهنشاه هخامنشى و تدبيرى كه براى نجات خود از شوش انديشيد و حوادث مربوط به بازگشت او به كروتون و ازدواج او با دختر ميلون قهرمان معروف آن شهر شرح داده شده در زمان مؤلف نقل دهان مردم كروتون بوده و هردوت ضمن سفرى كه به اين شهر كرده آنها را جمع‌آورى و ضميمه جزء دوم از كتاب سوم خود كرده است .\r\nمويد اين مطلب اينست كه مؤلف در بند 131 مدعى است كه اطباى كروتون معروف‌ترين و بهترين اطباى جهان ميباشند و اين تمجيد و ستايش از قوم كروتون را بگفته هيچ قوم و ملت ديگرى نسبت نداده است .\r\n\r\nافسانه قتل اوروئيت\r\nدر اينجا اين بحث بميان ميآيد كه چرا پاره‌اى از مطالب اين قسمت كه بيشتر بشهرها و جزاير يونانىنژاد مربوط مىباشد در ميان وقايعى نقل شده كه اكثرا به پارس‌ها مربوط مىباشد .\r\nاز اين قبيل است افسانه قتل اوروئيت كه با افسانه قتل پوليكرات و هجرت دموسد بدربار پادشاه هخامنشى به صورت حلقه‌هاى يك زنجير متصل جلوه داده شده است .\r\nاگر منبع نوشته‌هاى مؤلف درباره پوليكرات و دموسد و سيلوسون و مندريوس يونانى باشد ، دليلى ندارد كه منبع اين افسانه‌هاى پارسى نيز يونانى نباشد .\r\n\r\n","description":"","footnote":"","page_name":" 85 ","page_number":93},
  {"content":"\r\n\r\nواضح‌تر آنكه بايد ديد آنچه هردوت درباره قتل اوروئيت حاكم مطلق العنان و معروف آسياى صغير نقل كرده به صرف اينكه در سلسله زنجير وقايعى نقل شده است كه عموما از منابع يونانى جمع‌آورى گرديده خود از منبعى يونانى سرچشمه گرفته يا از منابع پارسى . اگر گفته شود كه منبع اين خبر پارسى است در شأن پادشاه هخامنشى نيست كه يكى از حكام زبردست خود را آنچنان با ترس و از راه حيله و نيرنگ بدام اندازد كه جزئيات مربوط به آن افسانه‌وار بر سر زبانها افتد و خرد و كلان از آن آگاه باشند .\r\nاما يونانى بودن منبع آن بدلائلى بيشتر به نظر صحيح ميرسد . چه اولا ممكن است دموسد كه مدتها در دربار شاهنشاه هخامنشى ميزيسته و خود يكى از كسانى بوده كه از بدرفتاريهاى اوروئيت زيان ديده مطالبى درباره قتل اين حاكم مستبد در محل شنيده باشد كه بعدها آن را با اضافاتى براى همشهريان خود نقل كرده و بعد از آن تا زمانيكه اين افسانه به گوش هردوت رسيده شاخ و برگهائى به آن اضافه شده و به صورتى درآمده باشد كه مؤلف براى ما نقل مىكند .\r\nهمچنين ميتوان حدس زد كه افسانه قتل اوروئيت نيز مانند قسمت مهمى از مطالب قسمت دوم از كتاب سوم از ساموس سرچشمه گرفته است ، چه ترديدى نيست كه اهالى اين جزيره به پوليكرات فرمانرواى فاتح و جاه‌طلب خود علاقه‌اى فراوان داشته‌اند و محتمل است وقتى از جزئيات مرگ فجيع او در ساحل مديترانه مطلع شده‌اند در انتظار نزول انتقام الهى بر شخص قاتل پيوسته مترصد اخبارى بوده‌اند كه از ساحل آسياى صغير ميرسيده و به همين جهت اخبار مربوط به قتل اوروئيت را به نحوى شاخ و برگ داده‌اند كه جنبه انتقام الهى به خود گرفته است .\r\nحدس سوم اينست كه اصولا منبع اين خبر پارس‌هائى هستند كه خود در جريان حوادث مربوط به اوروئيت دست داشته‌اند و بعدها خاطره قتل اين حكمران ستمگر را به نحوى موهن شرح و تفصيل داده‌اند . براى قضاوت صحيح در اين‌باره بايد تا حدى جريان وقايع را\r\n\r\n","description":"","footnote":"","page_name":" 86 ","page_number":94},
  {"content":"\r\n\r\nدر نظر مجسم كنيم . روزى اوروئيت با ميتروبات ، يكى ديگر از حكام آسياى صغير در دهليز قصر شاهى مىنشيند و دو سردار بزرگ دربارهء فتوحات خود باهم به مباحثه ميپردازند .\r\nميتروبات رقيب خود را سرزنش مىكند كه آنقدر بىلياقت است كه نتوانسته تا آن زمان جزيره كوچك ساموس را كه در برابر حكومت‌نشين او واقع شده بر حدود قلمرو پادشاه بيفزايد . اين سخن بر اوروئيت گران ميايد و ميكوشد با حيله و نيرنگ پوليكرات حكمران جزيره ساموس را بچنگ آورد و بوضعى فجيع بقتل رساند .\r\nهمچنين چندى پس از مرگ كبوجيه با بردياى دروغى كنار ميآيد و رقيب خود ميتروبات را نيز از ميان ميبرد و كار را به جائى مىرساند كه هنگام جلوس داريوش قدرت او را نيز به هيچ ميگيرد . داريوش قتل ميتروبات را بهانه مىكند و به ترتيبى كه هردوت شرح ميدهد اين حاكم مغرور و ستمگر را بجاى خود مينشاند .\r\nميتروبات كه قربانى غرور و جاه‌طلبى اوروئيت شده بود حاكم ناحيه داسكيليون  ( Daskyleion )  در آسياى صغير بود ( بند 120 ) . در قرن پنج قبل از ميلاد يعنى در زمانيكه هردوت كتاب خود را تحرير ميكرد حكومت اين ايالت در دست يكى از بزرگ‌زادگان پارسى بنام آرتاباز  ( Artabaze )  بود كه ظاهرا هردوت با او روابط دوستانه‌اى داشته .\r\nدر اين صورت ميتوان نتيجه گرفت كه بعيد نيست كه آنچه مؤلف درباره اوروئيت نقل كرده حاصل يادداشت‌هائى است كه هنگام سفر به داسكيليون و ملاقات با آرتاباز تهيه كرده و در حقيقت منبع آن پارس‌هائى بوده‌اند كه با اوروئيت دشمن بوده‌اند .\r\n\r\nمنابع مختلط يونانى و پارسى\r\nغير از مطالبى كه از منابع يونانى سرچشمه گرفته و قبلا به آن اشاره شد قسمت‌هائى ديگر از جزء دوم از كتاب سوم هردوت ظاهرا بايد از منبعى پارسى بدست هردوت رسيده باشد . شرح حوادث و وقايع مربوط به اين قسمت پيوسته با اشارات و كناياتى توأم است كه مؤيد صحت اين فرض مىباشد . مثلا در جائى كه مؤلف چگونگى بر كنار شدن بردياى ادعائى را شرح ميدهد مكرر بوجود رقابت و خصومت بين مادها و پارس‌ها\r\n\r\n","description":"","footnote":"","page_name":" 87 ","page_number":95},
  {"content":"\r\n\r\nاشاره مىكند ( بند 65 - 73 - 75 - 125 ) و در پاره‌اى موارد از كينه و عداوت عمومى مردم نسبت به مغ‌ها سخن ميگويد ( بند 73 - 79 ) .\r\nدر اين مقام قصد آن نيست كه دربارهء صحت يا سقم افسانه‌اى كه هردوت درباره چگونگى بر كنار كردن برديا نقل كرده قضاوت كنيم زيرا بحث در اين‌باره مستلزم فرصت مناسبى است و عجالة از حدود اين مقال خارج است . اما لازم است به اين نكته مهم اشاره شود كه آنچه هردوت در اين‌باره نقل كرده و بخصوص افسانه شيهه كشيدن اسب داريوش با متن نوشته‌هاى كتيبه بيستون كه بىترديد يكى از موثق‌ترين و قابل اعتمادترين اسناد مكتوب تاريخ ايران باستان است مطابقت ندارد .\r\nاگر از اين موشكافى صرفنظر كنيم قسمت‌هائى از مطالبى كه به كبوجيه پرگزاسپ و گوبرياس مربوط است آنچنان در كتاب هردوت نقل شده كه به نظر ميرسد واقعا منبعى پارسى داشته و در خانواده‌هاى اشرافى پارس قديم دهان به دهان نقل ميشده است .\r\nبعلاوه نام پنج تن از كسانى كه هردوت در توطئه هفت تن از آنها ياد كرده ( اوتان - اينتافرن - گوبرياس - هيدران - مگابيز - آسپاتين ) با نام پنج تن از همين اشخاص كه در كتيبه بيستون در بين همراهان داريوش از آنها نام برده شده تطبيق مىكند .\r\nبطوريكه بند 63 كتيبه بيستون حاكى است اشخاصى باسامى زير در توطئه معروف هفت تن با داريوش همكارى داشته‌اند : اوتانا - ويتدافرنه - گوبارو - ويندرنه - باگابوخسا - اردومنش . از اينقرار اسامى كه هردوت نقل كرده در حقيقت همانست كه در كتيبه بيستون نقل شده با اين تفاوت كه هردوت نفر ششم را آسپاتين  ( Aspathine ? s )  نام برده در حالى كه در كتيبه بيستون از شخصى بنام اردومنش سخن در ميان است .\r\nبا اين ترتيب بايد حدس زد كه قسمت‌هائى از جزء دوم از كتاب سوم هردوت از منابعى نيمه يونانى و نيمه پارسى سرچشمه گرفته است .\r\n\r\nبر كنار كردن بردياى دروغى\r\nموضوع ديگرى كه در قسمت دوم از كتاب سوم هردوت قابل بحث مىباشد چگونگى\r\n\r\n","description":"","footnote":"","page_name":" 88 ","page_number":96},
  {"content":"\r\n\r\nبر كنار كردن بردياى دروغى است كه هردوت سه روايت درباره آن نقل كرده . بموجب روايت اول ابتكار اين عمل با داريوش بوده و بموجب روايت دوم و سوم شروع قيام بتحريك اوتان و پرگزاسپ بوده است . در روايت دوم كه بحكايت آن ابتكار شروع اين قيام با اوتان بوده مطالبى درباره بردياى ادعائى نقل شده كه از لحاظ تشخيص منبع خبر قابل ملاحظه مىباشد . بنا به اين روايت گوش‌هاى بردياى ادعائى را قبل از اينكه بسلطنت رسد بريده بوده‌اند . بايد ديد كه اين خبر با اين وضع از منبع يونانى سرچشمه گرفته يا از قول پارسيان معاصر مؤلف نقل شده است . بطوريكه كتيبه بيستون حاكى است بردياى ادعائى بر خلاف ادعاى هردوت ( بند 70 ) در شوش بقتل نرسيد بلكه در محلى واقع در ماد كشته شد ( بند 13 كتيبه بيستون ) و باز بحكايت كتيبه بيستون پدر داريوش بر خلاف ادعاى هردوت ( بند 70 و 72 ) حاكم پارس نبوده بلكه حاكم ايالت پارت يا خراسان امروز بوده ( بند 53 كتيبه بيستون ) . از اين اختلاف آشكارى كه بين نوشته‌هاى هردوت و كتيبه بيستون وجود دارد اينطور نتيجه گرفته مىشود كه مؤلف قهرا بايد مطالب خود را در اين‌باره از منابع يونانى اخذ كرده باشد .\r\nاما با قبول اين فرض اين اشكال پيش ميآيد كه در جريان حوادث قتل بردياى ادعائى با مسائلى روبرو هستيم كه بيشتر بايد از منابعى شرقى و محتملا غير پارسى سرچشمه گرفته باشد ، موضوع مجازات برديا و بريدن گوشهاى او يكى از اين موارد است . همچنين درجائيكه هردوت درباره دختر اوتان كه زوجه برديا بوده مينويسد كه « وقتى نوبت به فديمه رسيد كه با مغ هم‌بستر شود . . » اين امر حكايت از عادات و رسومى دارد كه در حرمسراى مشرق زمينيان و اندرون اعيان آن زمان معمول بوده چه زنان پادشاهان متعدد بوده‌اند و پادشاه بنوبت هر شب با يكى از آنها هم‌بستر ميشده است . اگر قبول كنيم كه منبع اين خبر باستناد عدم تطبيق آن با متن كتيبه بيستون يونانى است با اين اشكال مواجه ميشويم كه جنبه‌هاى شرقى آن بر قسمت ديگر آن غلبه دارد .\r\nو بنابراين بايد نتيجه گرفت كه اين قسمت نيز از مطالبى است كه محتملا از منابع مختلط پارسى و يونانى سرچشمه گرفته است .\r\n\r\n","description":"","footnote":"","page_name":" 89 ","page_number":97},
  {"content":"\r\n\r\n\r\nكشتار مغان\r\nمطلب ديگرى كه در اين زمينه قابل توجه است موضوع كشتار مغان است كه بعد از بركنارى بردياى ادعائى اتفاق افتاد . هردوت مدعى است كه همين كه بردياى دروغى بقتل رسيد پارس‌ها دست بكشتار مغ‌ها زدند و از آن پس هرسال آن روز را جشن گرفتند و هنوز در اين روز مغان از ترس جان خود از خانه خارج نميشوند ( بند 79 ) . در صحت اين روايت ترديد است زيرا متون تاريخى ديگرى كه مؤيد آن باشد در دست نيست . در اين صورت بايد حدس زد كه از اين لحاظ نيز هردوت تحت تأثير منابع غير پارسى قرار گرفته است .\r\nموضوعى كه مؤيد اين مطلب مىباشد استدلالى است كه هردوت از قول داريوش براى تأييد دروغ مصلحت‌آميز كرده ( بند 72 ) چه قابل قبول نيست كه پادشاه قومى كه بگفته شخص هردوت ( كتاب اول - بند 138 ) دروغ گفتن را از زشت‌ترين اعمال ميدانسته‌اند در موردى معين از دروغ مصلحت‌آميز دفاع كند .\r\nنتيجه اين بحث آنكه قسمت مهمى از مطالبى كه هردوت تا بند 79 از كتاب سوم خود درباره پارس‌ها نقل كرده از منابع غير پارسى اخذ شده و به همين جهت بين مطالب آن قسمت و اسناد مهم تاريخى نظير كتيبه بيستون اختلاف‌بينى وجود دارد .\r\nاما ترديدى نيست كه هردوت ضمن جمع‌آورى مطالب اين قسمت از كتاب خود از روايات پارس‌ها هم تا حدى استفاده كرده و قرائن و امارات زيادى در نوشته‌هاى او مشاهده مىشود كه دلالت بر اين امر دارد . از اين قبيل است جائى كه نقش اصلى رهبرى هفت تن را در توطئه‌اى كه بر ضد بردياى مغ ترتيب داده شد به داريوش نسبت داده است كه بايد تصور كرد مؤلف تحت تأثير كامل روايات پارسى قرار گرفته .\r\nهمچنين است در جائى كه گوبرياس پدرزن داريوش نفر دوم در اين ماجرا معرفى مىشود ( بند 73 - 78 ) .\r\n\r\nداستان پرگزاسپ\r\nحاصل كلام آنكه مطالبى كه هردوت درباره چگونگى بر كنار كردن بردياى\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nادعائى و توطئه هفت تن در كتاب سوم خود شرح داده از حيث منبع از بعضى لحاظ يونانى و از بعضى لحاظ پارسى به نظر ميرسد . اما ميتوان نظر سومى را نيز پذيرفت كه بموجب آن اصولا هردوت اخبارى را كه در اين زمينه جمع‌آورى كرده از واسطه‌هائى بدست آورده كه در عين حال كه پارسى بوده‌اند با شهرها و جزاير يونان باستان نيز تماس مستقيم داشته‌اند . بسيارى از فرزندان و نوادگان خانواده‌هاى اشراف پارسى در زمان مؤلف در ايالات سرحدى امپراتورى حكومت ميكرده‌اند و مؤلف با آنها تماس داشته و محتمل است اخبارى در اين‌باره از آنان كسب كرده باشد .\r\nدر نوشته‌هاى اين فصل از كتاب هردوت شواهد و قرائنى وجود دارد كه تا حدى مؤيد صحت اين فرض مىباشد . از جمله اين موارد وضع پرگزاسپ قاتل بردياى واقعى است در ماجرائى كه بعد از قتل اين شاهزاده هخامنشى رويداد . با اينكه پرگزاسپ دست خود را به خون برديا آلوده و پس از آن نيز با پنهان كردن اين راز به حفظ موقعيت بردياى ادعائى كمك كرده بود ( بند 66 و 74 ) با اين حال ، هم در سرگذشت كبوجيه و هم در ماجراى بر كنار كردن بردياى ادعائى به صورت شخصيتى قابل توجه جلوه داده شده است .\r\nاز يكطرف پرگزاسپ از دستور كبوجيه اطاعت مىكند و برديا را بقتل مىرساند و حتى پس از آنكه پادشاه هخامنشى دست خود را به خون فرزند او آلوده مىكند ( بند 35 ) وى صبر و تحمل را حرفه خود ميسازد و دم برنميآورد .\r\nاطاعت از او امر پادشاه وقت و اظهار رضا و تسليم در برابر او در پارس قديم بعنوان عملى قابل ستايش بخصوص از جانب يكى از سرداران دربارى تلقى ميشده است .\r\nاما ماجرا بهمين‌جا خاتمه نمييابد . بعد از آن در لحظه‌اى كه هفت تن توطئه‌كنندگان بسركردگى داريوش بسوى قصر بردياى ادعائى هجوم مىبرند پرگزاسپ از فراز برجى رفيع با مردم سخن ميگويد و راز قتل برديا را فاش ميسازد و خود را قاتل آن شاهزاده واقعى معرفى مىكند و پرده از دروغ بردياى ادعائى برميدارد و سپس خود را از فراز آن برج به پائين ميافكند و حيات خود را با مرگى پرافتخار بپايان مىرساند .\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nعلاوه بر آن ، هردوت ضمن شرح اين حوادث مكرر تأييد مىكند كه پرگزاسپ از هرحيث مورد اعتماد و اطمينان بوده ( بند 30 ) و همه نسبت به او احترام و محبت داشته‌اند ( بند 34 - 74 - 75 ) و خود و فرزندانش از رجال و شخصيت‌هاى برجسته پارس بوده‌اند و پيوسته مناصب بزرگى به آنها واگذار ميشده است ( 34 )\r\nاگر مطالبى كه هردوت در اين قسمت از كتاب خود نقل كرده از لحاظ يك‌يك رجالى كه پايشان در اين ماجرا درميان است قضاوت شود ميتوان حدس زد كه باحتمال زياد اين مطالب از پارس‌هائى سرچشمه گرفته كه پدران يا اجدادشان در اين حوادث ذينفع بوده‌اند و سعى كرده‌اند با اينكه دست پدرانشان به جنايت آلوده بود خاطره‌اى قابل ستايش از آنها باقى گذارند .\r\nاين فرض وقتى تأييد مىشود كه ملاحظه ميكنيم بگفته هردوت ( كتاب هفتم - بند 97 ) بين فرماندهان سپاهى كه خشايارشا به يونان گسيل داشت شخصى بود بنام پرگزاسپ . چون در پارس قديم تكرار نام اجداد بر نوادگان مرسوم بوده بدرجه‌اى كه اين رسم حتى در بين پادشاهان هخامنشى نيز مشاهده شده ميتوان حدس زد كه اين شخص نيز از نوادگان پرگزاسپ معروف بوده و شايد هم او بوده كه اين ماجرا را بنفع جد خود تعبير كرده و براى يونانيان نقل نموده « 1 » .\r\n\r\nافسانه شيهه اسب داريوش\r\nنظير اين قضاوت در مورد چگونگى بسلطنت رسيدن داريوش و افسانه تدبير مهمتر و شيهه كشيدن اسب او نيز صادق است .\r\n\r\n\r\n","description":"","footnote":"\r\n( 1 ) - نظير اين فرض در مورد اختلاف كتيبه بيستون با نوشته‌هاى هردوت دربارهء توطئه هفت تن نيز پيش ميآيد . چه بموجب كتيبه بيستون نفر هفتم از توطئه‌كنندگان شخصى است بنام اردومنش ، در حالى كه هردوت مدعى است نفر هفتم شخص ديگرى است بنام آسپاتين .\r\nدر كتيبه نقش رستم مذكور است كه شخصى بنام اسپاشانا ( كه همان آسپاتينس يونانىها است ) در دربار داريوش شاه خدمت ميكرده و كارش حمل زه و كمان پادشاهان بوده . بعيد نيست كه يكى از نوادگان همين شخص براى اينكه افتخار همكارى داريوش را بخانواده خود نسبت داده باشد در ايالات سرحدى امپراتورى نام اردومنش را به آسپاتينس تبديل كرده و اين خبر به همين نحو در سرحدات امپراتورى به گوش هردوت يا ديگر يونانيان رسيده و موجب گمراهى مؤلف در اين مورد شده باشد .\r\n","page_name":" 92 ","page_number":100},
  {"content":"\r\n\r\nهردوت در بند 80 تا 88 از كتاب سوم خود مدعى است كه در بامداد روزى كه قرار بود هريك از هفت تن كه اسب او زودتر شيهه كشد به سلطنت رسد داريوش در اثر تدبيرى كه مهترش انديشيد بسلطنت رسيد . دلائل بين و آشكارى وجود دارد كه نشان ميدهد اين گفته هردوت نيز از منابعى يونانى سرچشمه گرفته و اگر هم روايات پارس‌ها در آن بىتأثير نبوده دست پارس‌هائى دركار بوده كه نسبت به داريوش حسن نظر نداشته‌اند و شايد به علت آنكه خود را همرديف او ميدانسته‌اند به او حسادت ميورزيده‌اند و اين افسانه را براى رد حقوق او نسبت بسلطنت ايران ساخته و پرداخته‌اند .\r\nداريوش در كتيبه بيستون درجائى كه خود را معرفى مىكند ميگويد كه چون از نژاد هخامنشى مؤسس خاندان هخامنشى بودم سلطنت در خاندان من مستقر شد .\r\nهردوت نيز در بند دوم از كتاب هفتم خود به اين مطلب اشاره مىكند . حال اگر در نظر داشته باشيم كه كبوجيه در حالتى درگذشت كه فرزندى از او باقى نبود و برادرش برديا نيز قبلا از بين رفته بود به اين نتيجه ميرسيم كه در چنين وضعى داريوش كه خود از نسل هخامنشى بوده بيش از هركس استحقاق تاج و تخت سرزمين پارس را داشته است .\r\nبا اين ترتيب حكايتى كه هردوت نقل مىكند و سرنوشت سلطنت پارس را بدست تقدير ميسپارد افسانه‌اى دور از حقيقت به نظر ميرسد كه به منظور كوچك كردن و تحقير مقام شاهنشاه بزرگ هخامنشى بوسيله يونانيان يا تعدادى از اشراف‌زادگان پارس كه با داريوش نظر خوبى نداشته‌اند و يا با او رقابت داشته‌اند اختراع شده است .\r\nاما بايد تصديق كرد كه اين افسانه ساخته و پرداخته هركس كه بوده در نهايت مهارت و تردستى ترتيب داده شده زيرا بسيارى از نكاتى در آن ميتوان يافت كه حقيقت دورى در پس آن نهفته است . قهرمان اين افسانه شخصى است بنام اويبار  ( Oibare ? s )  كه مهتر داريوش بود و هم او بود كه تدبير شگفت‌آورى براى بسلطنت رسيدن ارباب خود انديشيد .\r\nمدارك متقن تاريخى حكايت دارد كه شخصى تقريبا به همين نام اوبارا  ( Oubara )  در بين دوستان وفادار و نزديكان محرم كوروش بوده كه در جريان نزاع او با آژيدهاگ ماد كمك مؤثرى به مؤسس سلسله هخامنشى كرده است . چگونگى شرطبندى كه هردوت به آن\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nاشاره مىكند با ذوق و سليقه پارس‌ها و عادات و رسوم آنها تطبيق داده شده ، چه از يك طرف مسابقه به هنگام طلوع آفتاب محول گرديده كه مورد احترام و ستايش پارس‌هاى قديم بوده ( هردوت - جلد اول - بند 131 - جلد هفتم - بند 54 ) و از طرف ديگر پاى حيوانى درميان است كه مورد تكريم عموم ايرانيان دلاور قديم بوده است .\r\n\r\nگفتگوى بزرگ‌زادگان پارس\r\nيكى ديگر از قسمت‌هاى جزء دوم از كتاب سوم هردوت كه احتمالا منبعى يونانى دارد مطالبى است كه مؤلف درباره گفتگوى بزرگان‌زادگان پارس در بند 80 تا 82 نقل مىكند . هفت تن از بزرگ‌زادگان پارس كه در جريان بر كنار كردن بردياى ادعائى نقش اصلى را به عهده داشته‌اند پس از بر كنار كردن او بر سر نوع حكومتى كه بايد انتخاب كنند باهم به بحث ميپردازند :\r\nمؤلف در اين قسمت از كتاب خود مطالبى از قول داريوش و مگابيز و اوتان نقل مىكند كه به نظر ميرسد بيشتر احتمال دارد از مغز يكنفر يونانى قرن پنج قبل از ميلاد تراوش كرده باشد در بحث اين هفت تن بجز مطالبى كه داريوش در پايان بحث عنوان مىكند بقيه استدلال‌ها و توجيهات خواننده را به ياد مجالس محافل فلسفى و علمى زمان سقراط و افلاطون و دوره‌اى مياندازد كه در مجالس و محافل در محيط آزاد شهرها و جمهوريهاى كوچك اين سرزمين بحث دربارهء بهترين نوع حكومتى كه رعايت كامل حقوق و آزاديهاى مردم در آن شده باشد مسئله روز بوده است . بين نطق‌هائى كه بحكايت هردوت در اين محفل تاريخى ايراد شده و گفته‌هاى يونانيان قبل از هردوت و يا معاصر او مشابهت زيادى وجود دارد .\r\nبه همين جهت احتمال ميرود كه هردوت از مطالعات قبلى خود براى تهيه اين محاوره بين سرداران پارس استفاده كرده و از دهان آنها در قالب استدلال يونانيان سخن گفته باشد .\r\nمؤيد اين نظر اينست كه مؤلف در بند 84 پس از آنكه اين مذاكرات را از قول سران پارس بپايان مىرساند مطلبى نقل مىكند كه با روش اوتان در مذاكرات مبانيت\r\n\r\n","description":"","footnote":"","page_name":" 94 ","page_number":102},
  {"content":"\r\n\r\nآشكار دارد . در اينجا مؤلف نقل مىكند كه هفت تن توطئه‌كنندگان پس از آنكه سرانجام نظر داريوش را كه مبتنى بر انتخاب سلطان بود پذيرفتند قرار گذاردند كه اگر سلطنت بهريك از آنها غير از اوتان رسيد ، اوتان بحرمت نقشى كه در جريان توطئه بازى كرده و در حقيقت پايه‌گذار آن محسوب ميشده است از افتخارات و احترامات فوق العاده و مخصوص بهره‌مند شود . از اين طرز بيان اينطور استنباط مىشود كه اوتان نيز در رديف ديگر توطئه‌كنندگان در شرطبندى شركت كرده ، در حالى كه هردوت قبلا گفته بود كه وى طرفدار حكومت عامه بوده و چون نتوانسته بود عقيده خود را بر ديگران تحميل كند شخصا حاضر به قبول سلطنت نشده بود . فقط در يك صورت با تعبير مختصرى ميتوان حدس زد كه اصول آنچه هردوت نقل كرده صحيح بوده و واقعا مذاكراتى در اين زمينه بين قيام‌كنندگان در جريان بوده است . تعبيرى كه در اين مورد ميتوان كرد اينست كه منظور طرفداران حكومت عوام آن بوده كه پارس‌ها بايد تشريفات و تجملات دربارى را كه يادگار زمان ديااوكو مؤسس خاندان ماد بوده ترك گويند و به صورت قبايل آزاد و مستقل در تحت هدايت رئيس قبيله به همان ترتيبى كه قبل از استقرار سلطنت زيست ميكرده‌اند زندگى كنند . اگر اين فرض صحيح باشد بايد تصديق كرد كه هردوت زياد رنگ يونانى به آن داده است . اما در صحت اين فرض نيز ترديد است ، زيرا قهرمانان اين داستان در زمانى زيست ميكرده‌اند كه چندين سال سلطنت مداوم كوروش و نظم و انضباط دوره كبوجيه آنچنان تمركز در امور مملكت ايجاد كرده بود كه بعيد به نظر ميرسيد تعداد قابل ملاحظه‌اى از بزرگ‌زادگان هواى حكومت قبايل و طوايف قديم را در سر بپرورانند .\r\nآنچه مسلم است هردوت درباره اين قسمت از كتاب خود مورد انتقاد و طعن هموطنان خود قرار گرفته بقسمى كه در مجلدات بعدى كتاب خود صريحا در مقام دفاع از خود برآمده و استدلالى در رد عقايد سابق خود نموده است . « 1 »\r\n\r\n\r\n","description":"","footnote":"\r\n( 1 ) - هردوت در بند 43 از كتاب ششم ميگويد : « . . . و من اكنون مطلبى نقل خواهم\r\n","page_name":" 95 ","page_number":103},
  {"content":"\r\n\r\n\r\nمنابع پارسى\r\nمطالبى كه در بند 118 و 119 درباره چگونگى مجازات اينتافرن نقل شده در حقيقت دنباله مطالبى است كه درباره هفت تن از سران پارس نقل شده است . اين هفت تن پس از قتل بردياى مغ قرار گذاردند كه هريك از آنها بسلطنت رسيد ، شش تن ديگر حق داشته باشند باستثناى مواقعى كه « پادشاه با يكى از زنان حرم هم بستر است » بىاجازه به اندرون او وارد شوند ( بند 48 ) .\r\nاينتافرن در موقعى كه باراده خود بدربار ميرفت و قصد ملاقات شاه را كرده بود توجهى به محافظين نكرد و با اينكه به او گفته بودند كه پادشاه با يكى از زنان حرم هم‌بستر است به روى آنها شمشير كشيد و گوش و بينى آنها را بريد .\r\nمنبع اين قسمت از اطلاعات هردوت باحتمال زياد پارس‌هائى بوده‌اند كه هردوت در ايالات سرحدى امپراتورى با آنها تماس داشته و محتملا اين خبر را از آنها شنيده و در كتاب خود نقل كرده است .\r\n\r\nحماسه زوپير\r\nبند 150 و 160 اختصاص دارد به شرح فداكارى شگفت‌انگيز زوپير و تدبيرى كه وى براى تسخير شهر مستحكم بابل انديشيد .\r\nوقتى محاصره شهر بابل بدرازا كشيد و لشگريان داريوش مدتى طولانى در پاى حصار شهر ماندند ، زوپير فرزند مگابيز گوش و بينى خود را بريد و با ضربات شلاقى كه بدستور او بر پيكرش نواختند اندام خود را خونين و زخمى كرد و با اين قيافه و شكل با اجازه\r\n\r\n\r\n","description":"","footnote":"\r\nكرد كه براى يونانيان كه نميتوانند باور دارند كه در محفل هفت تن پارسى ، اوتان طرفدار استقرار حكومت عامه در پارس بوده بسيار جالب توجه خواهد بود . . . » سپس مؤلف نقل مىكند كه اوتان حكمرانان مستبد شهرهاى يونى را معزول كرد و همه جا حكومت عامه را جانشين استبداد آنان نمود . از اين اشاره مؤلف معلوم مىشود كه بخاطر كتاب سوم مورد انتقاد شديد معاصرين خود قرار گرفته بطوريكه ناگزير شده است در كتاب ششم براى دفاع از نوشته خود دلائل تازه‌اى اقامه كند .\r\n","page_name":" 96 ","page_number":104},
  {"content":"\r\n\r\nپادشاه هخامنشى بعنوان يك فرارى پناهنده بسوى دروازه‌هاى بابل گريخت و چنين جلوه داد كه بدستور پادشاه او را چنين شكنجه داده‌اند . مردم بابل اين بزرگ‌زاده ستم كشيده پارسى را بين خود پذيرفتند و فرماندهى سپاهيان خود را به او سپردند . او نيز بر طبق قرارى كه با داريوش گذارده بود در وعدهء معين دروازه‌هاى شهر را به روى سپاهيان پارس گشود و بابل براى بار ديگر تسخير شد . نظير اين واقعه را كتزياس  ( Ctesias )  مورخ ديگر يونانى نقل كرده با اين تفاوت كه زمان وقوع حادثه را آغاز سلطنت خشايارشا و قهرمان آن را شخصى بنام مگابيز دانسته كه ظاهرا فرزند همين شخص بوده كه هردوت از او ياد كرده است .\r\nتعدادى از محققان باستناد روح شرقى اين افسانه و احتمال وقوع چنين حوادثى كه در خور دربار پادشاهان مستبد قديم مىباشد مدعى هستند كه اين واقعه به نحوى كه هردوت و كتزياس نقل كرده‌اند عينا از منابع پارسى سرچشمه گرفته و باحتمال زياد هردو مورخ با اختلاف يك يا دو نسل آن را از دهان پارس‌هائى شنيده‌اند كه هنوز خاطره اين فداكارى فراموش نشدنى را به ياد داشته‌اند . دليل ديگرى كه اين دسته از مورخان اقامه ميكنند اينست كه گذشت و فداكارى زوپير در راه شهرت و اعتلاى قوم و كشور خود آنقدر قابل ستايش است كه ميتوان حدس زد اين واقعه آنچنان‌كه بوده از قول پارس‌ها نقل شده و اگر هم تحريف و مبالغه‌اى در آن به عمل آمده بوسيله خود پارس‌ها انجام گرفته .\r\nبعلاوه بريدن گوش و بينى در دربار پادشاهان مشرق زمين معمول بوده و حتى در كتيبه بيستون تا حدى برفتارى نظير آن‌كه نسبت به فرورتيش ( يكى از ياغيان آغاز سلطنت داريوش ) در پيش گرفته شده اشاره‌اى شده است .\r\nاما در مقابل ، نتايج ديگرى كه از اين افسانه گرفته مىشود ما را بر آن ميدارد كه در پارسى بودن منبع اين خبر تا حدى ترديد كنيم و آن را نيز زاده تخيل هردوت يا يونانىهاى معاصر او و يا بابلىهائى بدانيم كه به منظور مجسم كردن مقاومت شايسته تحسين خود در برابر پارس‌ها و كوچك جلوه دادن فتح بابل اين داستان را ساخته و پرداخته‌اند .\r\n\r\n","description":"","footnote":"","page_name":" 97 ","page_number":105},
  {"content":"\r\n\r\nچه اگر خواننده از مطالعه اين افسانه به گذشت و فداكارى قهرمان داستان آن درود ميفرستد ، در مقابل ، مقاومت سرسخت و فداكاريهاى اهالى بابل را نيز در برابر سپاه خارجى ستايش و تمجيد خواهد كرد ؛ بعبارت ديگر بر خواننده چنين جلوه خواهد كرد كه مقاومت مردم بابل و علاقه آنها بحفظ استقلال خود بدرجه‌اى رسيده بود كه سپاه نيرومند پادشاه بزرگ هخامنشى مدتها در برابر حصار شهر سرگردان ماند و عاقبت پارس‌ها با حيله و تزوير بر اهالى شهر مستولى گرديدند .\r\nهمچنين ميتوان فرض كرد كه اين افسانه به صورتى ديگر تا حدى حقيقت داشته ولى مؤلف يا كسانى كه داستان را براى او نقل كرده‌اند به آن شاخ و برگ داده و آن را به صورتى درآورده‌اند كه در كتاب هردوت بدست ما رسيده است . دليلى كه بر صحت اين مدعا ميتوان اقامه كرد اينست كه هردوت مدعى است كه يكى از اهالى بابل از فراز حصار مستحكم شهر پارس‌ها را تخطئه كرد و از طريق استهزا گفت كه شما وقتى بر شهر مستولى خواهيد شد كه قاطرى بزايد . اتفاقا مدتى بعد زوپير مشاهده مىكند كه اعجازى بوقوع پيوسته و قاطر او زائيده است . در روايت كتزياس كه تقريبا نظير روايت هردوت مىباشد از اين اعجاز و داستان صحبتى نيست و به همين جهت ميتوان حدس زد كه اين افسانه در اصل به نحوى ديگر بوده و بعدها تدريجا به اين صورت تغيير شكل داده و هركس بسليقه خود چيزى بر آن افزوده است .\r\nدرباره اين افسانه موضوع ديگرى درميان است كه تحقيق درباره منبع و صحت يا سقم آن را تا حدى دشوار مىكند .\r\nدر زمان هردوت فرزند مگابيز و نواده زوپير كه او نيز بنام جد خود زوپير خوانده ميشد بعنوان پناهنده سياسى از پارس به آتن گريخت و هردوت در پايان بند 160 در جائى كه از زوپير اصلى صحبت مىكند اشاره‌اى هم به همين نواده او كه بعدها به آتن پناهنده شد مىكند ( بند 160 ) . اگر زوپير كوچك در فاصله سالهاى 441 و 440 قبل از ميلاد به يونان پناهنده شده باشد باحتمال زياد هردوت كه در همين زمان به جمع‌آورى مدارك و اطلاعات لازم براى تحرير كتاب خود مشغول بوده اين فرصت مناسب را مغتنم\r\n\r\n","description":"","footnote":"","page_name":" 98 ","page_number":106},
  {"content":"\r\n\r\nشمرده و با او مصاحبه‌اى به عمل آورده است . و اگر چنين مصاحبه‌اى صورت گرفته باشد و هردوت ماجراى زوپير را از دهان اين بزرگ‌زاده پارسى شنيده باشد باحتمال زياد ميتوان گفت كه آنچه را كه شنيده عينا نقل كرده و نه چيزى بر آن افزوده و نه چيزى از آن كسر كرده . ولى دليلى كه مثبت اين امر باشد در دست نيست و بر روى هم نميتوان گفت بدرستى اين خبر از چه منبعى كسب شده است .\r\n\r\nوسعت امپراتورى پارس\r\nيكى از قسمت‌هاى جالب قسمت دوم از كتاب سوم هردوت مطالبى است كه مؤلف در بند 90 ببعد درباره وسعت امپراتورى پارس در زمان داريوش و سازمان ادارى و مالى آن نقل مىكند . در اين قسمت بر خلاف قسمت‌هاى ديگر اين كتاب مطلبى كه جنبه افسانه و داستان داشته باشد مشاهده نميشود و اگر از صحت يا سقم مطالب صرفنظر كنيم بايد تصديق كرد كه اين قسمت شامل مجموعه‌اى از اطلاعات و مطالبى است كه هردوت دربارهء وسعت امپراتورى پارس و سازمان ادارى و مالى آن نقل كرده است .\r\nمؤلف در اين قسمت از تمام اقوامى كه به نحوى مطيع يا خراجگذار امپراتور پارس بوده‌اند نام برده و صورت نسبة كاملى از ايالات امپراتورى را نقل كرده است و به همين جهت تشخيص اينكه مؤلف براى جمع‌آورى اين قسمت از اطلاعات خود به چه منابعى مراجعه كرده كارى است بس دشوار .\r\nچه هردوت در كتاب پنجم در جائى كه صحبت از شورش شهرهاى يونى درميان است خود اعتراف مىكند كه هكاته مورخ معروف كه سالها قبل از او ميزيسته براى اينكه همشهريان خود را از توسل بچنين اقدام خطرناكى باز دارد صورت كاملى از ايالات امپراتورى وسيع پارس را كه حكايت از قدرت آن داشته براى آنها نقل مىكند ( هردوت - كتاب پنجم - بند 36 ) . در اين صورت بايد حدس زد كه آنچه هردوت در قسمت دوم از كتاب سوم نقل كرده باحتمال زياد روايت ديگرى است از آنچه هكاته براى ارعاب همشهريان خود بيان كرده و هردوت به خوبى از آن با اطلاع بوده است . اما اشكال قبول اين فرض اينست كه اگر قصد هكاته ترساندن همشهريان خود از قدرت امپراتورى\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nپارس بوده دليلى نداشته كه در تقسيم ايالات اشاره‌اى هم به چگونگى تقسيم طوايف و اقوام بين اين ايالات بنمايد ، در حالى كه هردوت چنين كرده . آنچه براى قانع كردن همشهريان هكاته اهميت داشته تعداد ايالات امپراتورى و قدرت پادشاه پارس و خزاين سرشار و سپاهيان بيشمار او بوده نه چگونگى پراكندگى اقوام و طوايف مختلف .\r\nاما دليلى كه براى صحت اين فرض يعنى اقتباس هردوت از هكاته ميتوان اقامه كرد اينست كه اصولا آنچه هردوت در اين‌باره نقل كرده با حقيقت يا لااقل با حقيقت زمان او تطبيق نميكرده ، چه وى تشكيلات امپراتورى پارس را كه پيوسته متغير بوده به صورت سازمانى ثابت و لايتغير مجسم كرده و شايد هم تشكيلات اوليه آن را بجاى تشكيلات زمان خود معرفى كرده باشد . در اين صورت ميتوان حدس زد كه تشكيلات اوليه را از هكاته نقل كرده و اين همان سازمانى است كه در زمان هكاته واقعا وجود داشته است .\r\nاين فرض وقتى قوت ميگيرد كه ملاحظه ميكنيم صورتى كه هردوت از ايالات ايران در زمان داريوش نقل كرده با هيچيك از اسناد و مدارك تاريخى ديگر و بخصوص با اسناد و مدارك مهمى مانند كتيبه بيستون و الواح تخت جمشيد و كتيبه نقش رستم كه مورد قبول و اعتماد كامل جهانيان است تطبيق نميكند .\r\nدليل ديگرى كه ميتوان در تأييد اين مطلب اقامه كرد اينست كه مؤلف ضمن شماره كردن ايالات امپراتورى پارس اشاره به سرزمين‌ها و كشورهاى ديگرى كرده كه در اطراف و اكناف جهان پراكنده بوده‌اند .\r\nدر قسمت‌هائى از كتاب خود از كشورهائى مانند حبشه و هند بنام اقصى نقاط قابل سكونت بنى نوع بشر نام برده درحاليكه هكاته اولين مورخ و جغرافيادانى است كه حدود و ثغور جهان را به شرحى نظير آنچه هردوت نقل كرده مدتها قبل از مؤلف اخير تعيين كرده بوده است .\r\nاما هردوت در اين قسمت از كتاب سوم خود هنگام بحث درباره سازمان و تشكيلات\r\n\r\n","description":"","footnote":"","page_name":" 100 ","page_number":108},
  {"content":"\r\n\r\nادارى زمان داريوش از مسائل و مطالب ديگرى صحبت مىكند كه خاص زمان او بوده و باحتمال زياد مؤلف ضمن سفر طويلى كه در خاورميانه انجام داده درباره آنها مطالبى شفاها از دهان مهاجران زمان خود شنيده . از اين قبيل است مطالب بند 102 و 105 كه ضمن آن چگونگى استخراج طلائى را كه هنديان همه ساله به پادشاه پارس تقديم ميكرده‌اند شرح داده شده است .\r\nهمچنين است مطالب بند 97 درباره هداياى حبشيان افريقا و هداياى اهالى كولشيد كه به ترتيب هر دو سال و چهار سال يك بار تكرار ميشده و مؤلف تأييد مىكند كه اين رسم در زمان او نيز معمول بوده است .\r\nاكنون اين سؤال مطرح مىشود كه اگر اين اطلاعات و توضيحات اضافى كه هردوت همراه با صورت ايالات امپراتورى نقل كرده حاصل كوشش و تلاش خود او بوده و از مؤلف متقدمى مانند هكاته اقتباس نشده است چه دليل دارد كه صورت اسامى اين ايالات را نيز مؤلف خود شخصا بدست نياورده باشد . دلائل براى تاييد اين فرض بسيار است .\r\nچه اولا هردوت همانطور كه خود مكرر اشاره كرده با بعضى از بزرگ‌زادگان پارسى از قبيل زوپير فرزند مگابيز ( نوادهء زوپير معروف و قهرمان تسخير بابل در زمان داريوش ) آشنا بوده و بعيد نيست كه اين بزرگ‌زادگان پارسى جزئيات تقسيم‌بندى امپراتورى را براى او شرح داده باشند . از طرف ديگر در سفرى كه وى به خاورميانه انجام داده به احكام سارد و بابل و داسكيليون و تعدادى از صاحب منصبان امپراتورى پارس مصاحبه كرده و محتمل است كه اين اطلاعات را درباره اقوام و ملل امپراتورى از آنها بدست آورده باشد .\r\nاگر اين فرض صحيح باشد اشتباهاتى كه در اين‌باره در گفته‌هاى هردوت مشاهده مىشود ميتوان ناشى از دخل و تصرفاتى دانست كه هردوت يا استنساخ‌كنندگان كتاب او در آن وارد كرده‌اند .\r\nترتيبى كه در نقل ايالات امپراتورى رعايت شده يكى از اين قبيل دخل و تصرفات\r\n\r\n","description":"","footnote":"","page_name":" 101 ","page_number":109},
  {"content":"\r\n\r\nاست ؛ چه هردوت در شرح ايالات امپراتورى ابتدا از ايالات يونانىنژاد و قسمت‌هاى مجاور يونان شروع كرده ، در حالى كه در كتيبه بيستون و الواح تخت جمشيد و كتيبه نقش رستم ابتدا از پارس و ايالات اطراف آن سخن گفته شده و تدريجا دامنه شرح ايالات به نواحى اطراف و اكناف رسيده و با حدود و تغور امپراتورى ختم گرديده است .\r\n\r\nديگر منابع يونانى\r\nاما بفرض اينكه اطلاعات هردوت درباره سازمان امپراتورى و تعداد قسمت‌هاى داخلى و اسامى آن از منبعى پارسى سرچشمه گرفته باشد ، مطالبى كه مؤلف در بند 98 ببعد دربارهء بعضى از اقوام ساكن هند نقل كرده بىترديد از منابع پارسى نيست . چه از يكطرف اين اقوام و سرزمينى كه آنها در آن سكونت داشته‌اند بگفته مؤلف از حدود امپراتورى وسيع پارس خارج بوده ( بند 101 ) و به علت گرماى شديد و طاقت‌فرساى آن احتمال نميرود كه پارس‌ها رفت‌وآمدى به آنجا كرده باشند ( بند 104 ) . باحتمال زياد هردوت اطلاعات خود را در اين‌باره از كتب جغرافيائى و تاريخى متقدمينى اخذ كرده كه قبل از او ميزيسته‌اند و سپس اين اطلاعات را با مطالبى كه خود دربارهء اقوام و ايالات امپراتورى هخامنشى جمع‌آورى كرده تلفيق نموده و به صورتى كه در كتاب سوم ملاحظه مىشود به خوانندگان عرضه داشته است . اما در اينكه اين نويسنده متقدم چه كسى بوده و اين اطلاعات را چگونه بدست آورده نميتوان بيقين قضاوتى صحيح نمود . ولى براى روشن شدن مطلب بايد مطالب بند 98 را كه مربوط به چگونگى استخراج طلا در هند مىباشد به مطالب بند 106 كه مربوط به شناسائى حدود نهائى ربع مسكون آن زمان است مربوط كرد تا بتوان نتيجه‌اى گرفت .\r\nدر بند 196 هردوت به اين مطلب اشاره مىكند كه زيباترين و گرانبهاترين اشياء جهان در سرحدات ربع مسكون آن زمان وجود دارد ، ولى در مقابل بهترين آب و هوائى را كه مناسب و سازگار به حال انسان مىباشد در يونان و سرزمين‌هاى يونانىنژاد ميتوان يافت . اين مطلب را كه هردوت در بند 132 از كتاب اول خود نيز آشكارا درباره سرزمين‌هاى يونانى تأييد كرده باحتمال زياد مستقيما از يكى از آثار هكاته اخذ\r\n\r\n","description":"","footnote":"","page_name":" 102 ","page_number":110},
  {"content":"\r\n\r\nكرده است . چه يكى از خصوصيات اين جغرافيادان بزرگ عهد عتيق اين بوده است كه هميشه براى اوضاع و احوال طبيعى موجود جهان تفاوتى قائل بوده و عقيده داشته كه دنياى مسكون به صورت دايره‌ايست كه هواى مركز آن متعادل است و بنسبتى كه از مركز دور ميشويم هوا ناملايم مىشود بدرجه‌ايكه در حدود نهائى آن غير قابل سكونت ميگردد .\r\nبنابراين بعيد نيست كه هردوت اين فكر را اصولا از هكاته اخذ كرده و با اطلاعات مختصرى كه خود بدست آورده تلفيق و مطالب بند 98 ببعد را تحرير كرده باشد . دليلى كه براى تأييد اين مطلب ميتوان اقامه كرد اينست كه مؤلف در بند 115 و 116 از كتاب حاضر مينويسد كه قلع از اقصى نقاط شمال غربى بدست ميآيد در حالى كه فلزات قيمتى به مقدار فراوان در حد نهائى شمالى يافت مىشود و ضمن بيان اين مطلب شايعه وجود رودى بنام اربدان  ( Eridan )  و جزايرى بنام كاسىترى  ( Cassiterie )  و وجود مردان يك چشم را در اين نواحى با لحنى نيشدار و تحقيرآميز منكر مىشود . از آنجا كه اطلاعات جغرافيائى هردوت چندان با واقعيت تطبيق نداشته و از طرفى هردوت در سراسر مجلدات نه‌گانه كتاب خود هرجا كه توانسته بكنايه و اشاره اين مورخ پيشين را تخطئه كرده بعيد به نظر نميرسد كه ادعاى وجود مردمان يك چشم در يكى از آثار هكاته مذكور بوده و انكار وجود آنها با لحنى كه نشانهء خرده‌گيرى است به منظور تكذيب همين مؤلف بوده باشد . درينصورت بايد تصديق كرد كه تمام اطلاعاتى كه هردوت در اين زمينه نقل كرده مستقيما از هكاته اتخاذ شده است .\r\n\r\nمشاهدات شخصى\r\nاما آنچه مؤلف در بند 170 و بعد دربارهء اعراب نقل مىكند بايد نتيجه مشاهدات و تحقيقات شخصى او در مصر و سرحدات عربستان و حبشه باشد ؛ زيرا هردوت خود به مصر سفر كرده و مدتها در اين سرزمين اقامت نموده و با طبقات مختلف مصريان گفتگو و مصاحبت كرده است . مؤلف خود مكرر تأييد كرده كه براى تحقيق درباره مارهاى بالدار به شهر بوتو  ( Bouto )  واقع در عربستان سفر كرده و كوهستانى را كه بر فراز آن عنبر\r\n\r\n","description":"","footnote":"","page_name":" 103 ","page_number":111},
  {"content":"\r\n\r\nبدست ميآمده است به چشم ديده ( كتاب دوم - بند 8 و 75 - ) و هنگام بازگشت از مصر در ضمن سفر دريائى در سواحل فينيقيه توقف كرده و كالاهاى عربى را كه از بنادر اين سرزمين به شهرهاى يونان فرستاده ميشده به چشم ديده و بسيارى از اطلاعات جالب خود را دربارهء عطرها و ديگر محصولات عربستان از تجار فينيقى و يا ساكنان اين سرزمين بدست آورده است . اين قسمت از مطالب كتاب سوم هردوت تنها قسمتى است كه نظير قسمت مهمى از كتاب دوم در حقيقت نتيجه و حاصل مطالعات و مشاهدات شخصى مؤلف است و اگر از اين قسمت صرفنظر كنيم ميتوان گفت كه قسمت اعظم مطالب قسمت دوم از كتاب سوم را هردوت يا از كتب متقدمين اخذ كرده و يا از دهان اين و آن شنيده است .\r\n\r\nنتيجه\r\nبرروىهم ميتوان نتيجه گرفت كه اگر مطالب كتاب دوم هردوت اكثرا متكى بمشاهدات شخصى مؤلف و گفتگوهائى است كه او ضمن سفر طولانى و جالب خود در خاورميانه با ساكنان اين نواحى داشته ، بعبارت ديگر اگر اكثر مطالب كتاب دوم متكى به مشاهدات شخصى و فقط قسمت ناچيزى از آن باستناد نوشته‌هاى متقدمين بوده است ، در كتاب سوم وضع بر خلاف آنست ، چه قسمت اعظم اين كتاب در حقيقت شرح حوادث و وقايعى است كه بيشتر جنبه افسانه دارد و چون مؤلف اساس آن را غالبا از متقدمان خود اخذ كرده و خود شاهد و ناظر آن نبوده است در صحت آنها تا حدى ميتوان ترديد كرد . تنها مطالب قسمت مختصرى از كتاب سوم كه اختصاص دارد به شرح احوال كشورهائى كه در دو سوى ربع مسكون آن زمان قرار داشته‌اند تا حدى نتيجه مشاهدات مسلم شخص مؤلف بوده و طبعا بيشتر قابل اعتماد و باحتمال زياد مقرون بحقيقت ميباشند .\r\nفرق كتاب دوم و كتاب سوم هردوت در اينست كه كتاب دوم به بيان احوال سرزمين مصر اختصاص دارد و مؤلف همه‌جا به مشاهدات و مسموعات خود اشاره كرده و از اين حيث سندى متقن و قابل اعتماد ارائه داده و فقط قسمت مختصرى از آن اختصاص به نقل حوادث و وقايعى دارد كه مؤلف از كتب متقدمين خود نقل كرده و يا باستناد روايات\r\n\r\n","description":"","footnote":"","page_name":" 104 ","page_number":112},
  {"content":"\r\n\r\nشفاهى مردم به آن اشاره كرده است درحاليكه در كتاب سوم وضع بر خلاف آنست ، چه قسمت مهم مطالب اين كتاب به شرح حوادث و وقايعى اختصاص دارد كه مؤلف خود شاهد و ناظر آن نبوده و فقط قسمت مختصرى از آن بذكر خصوصيات طبيعى و اوضاع و احوال سرزمين‌هائى مربوط است كه هردوت در جريان سفر طويل خود بخاورميانه خود شاهد و ناظر آن بوده است .\r\n\r\n","description":"","footnote":"","page_name":" 105 ","page_number":113},
  {"content":"\r\n\r\n\r\nتالى  ( Thalie ) \r\n\r\n","description":"","footnote":"","page_name":" 106 ","page_number":114},
  {"content":"\r\n\r\n\r\nقسمت اول پارس‌ها در مصر تاريخ كبوجيه پوليكرات از اهل ساموس ( بند اول تا بند 67 )\r\n\r\n","description":"","footnote":"","page_name":" 107 ","page_number":115},
  {"content":"\r\n\r\n\r\nفتح مصر بدست كبوجيه\r\n1 - برضد اين آمازيس « 1 » بود كه كبوجيه فرزند كوروش بجنگ پرداخت و علاوه بر مردمانى كه بر آنها سلطنت ميكرد تعدادى از يونانيان « 2 » يونى و « 3 » ائولى را نيز با خود برد . و اما چنين بود علت اين جنگ : « 4 » . كبوجيه رسولى به مصر فرستاده بود تا از دختر آمازيس خواستگارى كند . اين تقاضا را او بتوصيه يكنفر مصرى كرده بود .\r\nو اين مصرى بآنجهت محرك اين واقعه بود كه نسبت به آمازيس كينه ميورزيد و علت كينه او اين بود كه در موقعى كه كوروش كس بنزد آمازيس فرستاده بود و بهترين\r\n\r\n\r\n","description":"","footnote":"\r\n( 1 ) - آمازيس  ( Amasis )  پادشاه مصر از 570 تا 525 قبل از ميلاد . وى سرباز ساده‌اى بود كه به ترتيبى كه هردوت بتفصيل در كتاب دوم شرح داده بر ضد پادشاه وقت  ( Apries )  شوريد و به سلطنت مصر رسيد . آمازيس يكى از بزرگترين و معروف‌ترين پادشاهان مصر است . در زمان او مصر دو بار با حمله پارس‌ها مواجه شد . وى در بار دوم اين حمله در اوائل لشگركشى كبوجيه به مصر در گذشت .\r\n( 2 ) - يونى  ( Ionie )  يكى از چهار طايفه بزرگ يونانى است كه بازماندگان يون  ( Ion )  و نوهء هلن  ( Hellen )  ، بنيان‌گذار يونان باستان بوده‌اند . يونىها در برابر حمله اقوام درى  ( Dorie )  از يونان اصلى گريختند و به سواحل آسياى صغير پناه بردند و مهاجر - نشين‌هاى يونان را در دنياى باستان تأسيس كردند .\r\n( 3 ) - ائولى  ( Eolie )  از مردمان يونان باستان كه در برابر هجوم اقوام درى سرزمين يونان اصلى را ترك كردند و به آسياى صغير پناهنده شدند و مهاجرنشينى به همين نام تأسيس كردند - ائولى شامل دوازده شهر متحد بود .\r\n( 4 ) - بگفته هردوت آمازيس قبلا با كرزوس متحد شده بود ( كتاب اول - بند 77 ) - و به همين جهت كوروش نيز درصدد بود كه به مصر لشگركشى كند ( كتاب اول - بند 153 ) - بنابراين دليلى كه در اين بند درباره افسانه خواستگارى كبوجيه نقل شده در حقيقت بهانه‌اى بيش نيست و علت حقيقى لشگركشى كبوجيه به مصر رفتار خصومت‌آميز آمازيس بوده است كه از زمان توسعه امپراتورى پارس در حيات كوروش پنهانى با ليديها برضد پارس‌ها متحد شده بود .\r\n","page_name":" 108 ","page_number":116},
  {"content":"\r\n\r\nطبيب مصر را براى معالجه چشمان خود خواسته بود ، آمازيس از بين تمام اطباى مصرى او را انتخاب و از زن و فرزندش جدا و به پارس‌ها تسليم كرده بود . اين مصرى كه از اين حيث به او كينه داشت ، با توصيه و اصرار خود كبوجيه را برانگيخت تا از دختر آمازيس خواستگارى كند . قصد او از اين عمل آن بود كه اگر آمازيس دختر خود را بدهد ناراحت شود ، و اگر ندهد خصومت و دشمنى كبوجيه را برانگيزد .\r\nآمازيس كه از قدرت پارس‌ها مضطرب و بيمناك بود ، نه ميتوانست دختر خود را بدهد ، و نه ميتوانست از دادن او امتناع كند ، زيرا به خوبى ميدانست كه كبوجيه او را بزنى نميگيرد بلكه براى همخوابگى مطالبه مىكند « 1 » . آمازيس پس از آنكه درباره اين مطلب خوب انديشيد چنين تصميم گرفت : از پادشاه قبلى يعنى آپريس « 2 » دخترى باقى بود بلند بالا و بسيار زيبارو و تنها فردى بود كه از خانواده آپريس باقى بود .\r\nاين دختر « 3 » نىتتيس نام داشت . آمازيس اين دختر جوان را با لباس‌هاى فاخر و زيورآلات بياراست و بجاى دختر خود به پارس فرستاد .\r\nبعد از مدتى چون كبوجيه پيوسته در موقع سلام دادن او را بنام پدرش ميخواند ، دختر به او چنين گفت :\r\n« پادشاها ، متوجه نيستى كه آمازيس ترا فريب داده است او مرا با ظاهرى آراسته بنزد تو فرستاده و چنين وانمود كرده كه دختر خود را به تو داده است ، در حالى كه من در حقيقت دختر آپريس هستم كه ارباب اين مرد بوده و اين مرد با مصريان بر ضد او قيام كرده\r\n\r\n\r\n","description":"","footnote":"\r\n( 1 ) - صحت گفته هردوت در اين‌باره قابل ترديد است . پادشاهان پارس را عادت بر آن بوده كه از بين خانواده‌هاى بزرگ پارس براى خود زن انتخاب ميكرده‌اند ( همين كتاب بند 89 ) و شايد به همين جهت آمازيس بيم داشته كه دختر او در برابر شاهزادگان پارسى دربار هخامنشى در رديف زنان درجه دوم و سوم قرار گيرد .\r\n( 2 ) - آپريس  ( Apries )  پادشاه مصر از 593 تا 569 قبل از ميلاد كه شهرهاى صور و صيدا را تسخير كرد و سرانجام بدست يكى از سربازان خود بنام آمازيس از سلطنت خلع شد . درباره آمازيس و آپريس رجوع شود به كتاب دوم از تاريخ هردوت .\r\n( 3 ) -  ( Nitetis ) \r\n","page_name":" 109 ","page_number":117},
  {"content":"\r\n\r\nو او را كشته است . »\r\nاين سخنان و اتهاماتى كه بيان شد كبوجيه فرزند كوروش را سخت برآشفت و وى را برانگيخت كه به مصر حمله كند . چنين است آنچه پارس‌ها نقل ميكنند .\r\n2 - اما مصرىها كبوجيه را از خود ميدانند و مدعى هستند كه او از همين دختر آپريس به دنيا آمده ، زيرا آنكس كه از دختر آمازيس خواستگارى كرده كوروش بوده نه كبوجيه « 1 » .\r\nولى اين ادعاى مصريان حقيقت ندارد ، و آنها به خوبى ميدانند ( زيرا اگر اقوامى وجود داشته باشند كه از عادات و رسوم پارس‌ها باخبر باشند مصريان يكى از آنها ميباشند ) كه اولا بين پارس‌ها مرسوم نيست كه وقتى فرزند شرعى وجود دارد فرزندى غير شرعى بسلطنت برسد ، ثانيا كبوجيه پسر « 2 » كاساندانه دختر « 3 » فارناسپ و از خانوادهء هخامنشى بود و از آن زن مصرى به دنيا نيامده بود .\r\n3 - ولى آنها با اين تظاهرى كه بداشتن روابط خويشاوندى با خاندان كوروش ميكنند حقيقت را تحريف ميكنند . در اين‌باره چنين بود واقعيت مطلب .\r\nهمچنين افسانه‌اى در اين‌باره نقل ميكنند كه بشرح زير است و براى من باور كردنى نيست : روزى يكى از زنان پارس كه بنزد زنان كوروش آمده بود در كنار كاساندانه اطفالى زيبا و بزرگ مشاهده كرد . آن زن از آن اطفال تعريف فراوان كرد . اما كاساندانه كه زوجه كوروش بود چنين گفت :\r\n« با اين‌حال و با اينكه من مادر چنين فرزندانى هستم ، كوروش به من توجهى ندارد و توجه او بزنى است كه در مصر گرفته . » ظاهرا اين گفته او به علت خشمى بود كه برنىتتيس داشت . و كبوجيه ارشد فرزندان او در همان موقع چنين گفته بود :\r\n\r\n\r\n","description":"","footnote":"\r\n( 1 ) - از لحاظ تطابق سن كوروش با دختر آپريس حق با مصريان است و بيشتر حدس ميتوان زد كه دختر آپريش در زمانى در سن مناسب براى ازدواج بوده كه كوروش بتازگى بسلطنت رسيده بود . با اين‌حال در اينمورد استدلالى كه هردوت براى رد آن در همين بند عنوان كرده جالب توجه است .\r\n( 2 ) - كاساندانه  ( Cassandane )  زوجه كوروش و مادر كبوجيه .\r\n( 3 ) - فارناسپ  ( Pharnaspe )  پدر كاساندانه ( پدرزن كوروش ) .\r\n","page_name":" 110 ","page_number":118},
  {"content":"\r\n\r\n« مادر ، وقتى من بزرگ شدم مصر را زير و رو خواهم كرد . » چنين بود آنچه كبوجيه ظاهرا در سن ده سالگى گفته بود و اين مطلب زنان را دچار شگفت و حيرتى فراوان كرده بود . اما او كه خاطره اين روز را به ياد داشت همين كه بزرگ شد و سلطنت را بچنگ آورد ظاهرا به همين جهت به لشگركشى به مصر دست زد .\r\n4 - همچنين واقعه ديگرى بشرح زير اتفاق افتاد كه در اقدام به اين لشگركشى مؤثر بوده است . در بين سربازان مزدور آمازيس مردى بود فانس « 1 » نام كه مشاورى نيكو و سربازى شجاع بود . اين فانس كه از آمازيس بعلتى رنجيده خاطر شده بود به قصد اينكه با كبوجيه ارتباط گيرد با يك كشتى از مصر گريخت . چون او در بين سربازان مزدور مردى بسيار مهم بود و از امور مصر اطلاعاتى بسيار صحيح داشت آمازيس كسانى بتعقيب او فرستاد و سعى كرد او را بچنگ آورد .\r\nپس يك تن از باوفاترين « 2 » خواجگان خود را بتعقيب او مأمور كرد و او را با يك كشتى با سه رديف پارو بدنبال فانس فرستاد . اين مرد فانس را در « 3 » ليسى دستگير كرد ولى با اينكه او را گرفته بود به مصر نياورد زيرا فانس با تردستى او را فريب داد . وى محافظين خود را مست كرد و به پارس گريخت . در اين موقع كبوجيه خود را براى شروع جنگ مصر آماده ميكرد و درباره انتخاب راه در قسمتى از صحرا كه بىآب « 4 » بود ترديد داشت ، و در همين موقع فانس از راه رسيد و اطلاعاتى دربارهء وضع آمازيس به او داد و علاوه بر آن و اطلاعات ديگر ، وسيله تأمين اين لشگركشى را براى او شرح داد و به او توصيه\r\n\r\n\r\n","description":"","footnote":"\r\n( 1 ) -  ( Phanes ) \r\n( 2 ) - خواجگان در عهد عتيق از محرمان اسرار و دوستان وفادار پادشاهان بوده‌اند ( هردوت - كتاب هشتم بند 105 ) در بند 117 از كتاب اول ديده شد كه هارپاگ سردار پارس پس از آنكه كوروش را بدست ميترادات ميسپارد تا بامر پادشاه كشته شود چند تن از خواجگان را براى تحقيق دربارهء اين قتل روانه مىكند .\r\n( 3 ) - ليسى  ( Lycie )  از ايالات قديم آسياى صغير در جنوب غربى اين شبه‌جزيره و در ساحل مديترانه و درياى اژه بين كارى  ( Carie )  و پامفيلى  ( Pamphilie )  .\r\n( 4 ) - درباره اين منطقه بىآب هردوت در بند 9 همين كتاب بتفصيل بيشترى سخن گفته است .\r\n","page_name":" 111 ","page_number":119},
  {"content":"\r\n\r\nكرد كه رسولى بنزد پادشاه اعراب بفرستد و از او بخواهد كه اجازه دهد بسلامت از خاك او عبور كند « 1 » .\r\n5 - فقط از اين نقطه است كه ميتوان راه عبورى به مصر يافت . فاصله بين فينيقيه تا حدود شهر كاديتيس « 2 » به سريانىهائى تعلق دارد كه به سريانى « 3 » فلسطينى معروف هستند نقاط ساحلى از كاديتيس كه به نظر من از سارد كوچكتر نيست ، تا شهر « 4 » ينىزوس به پادشاه اعراب تعلق دارد .\r\nاز ينىزوس ببعد ، از نو سرزمين سريانىها شروع مىشود و تا درياچه « 5 » سربونيس كه كوه « 6 » كازيوس در كنار آنست و به داخل دريا پيشرفته ادامه مييابد . از درياچه سربونيس درجائيكه ميگويند « 7 » تيفون مخفى شده خاك مصر شروع مىشود . سرزمينى كه بين شهر ينىزوس از يكطرف و كوه كازيوس و درياچه سربونيس از طرف ديگر قرار دارد و وسعت آن ناچيز نيست و تقريبا در حدود سه روز راه مىباشد به وضع شگفت‌آورى خشك است .\r\n\r\n\r\n","description":"","footnote":"\r\n( 1 ) - بطوريكه از متن هردوت استنباط مىشود آنچه كبوجيه از پادشاه اعراب تقاضا داشت اين بود كه با تأمين آب حركت او را از صحرا ميسر سازد و يا مزاحمتى براى او ايجاد نكند نه آنكه از لحاظ نظامى به او كمك كند .\r\n( 2 ) - كاديتيس  ( Caditis )  يا غزه از شهرهاى يهود در ساحل فلسطين در نود كيلومترى جنوب غربى بيت المقدس .\r\n( 3 ) - مقصود يهوديان فلسطينى هستند .\r\n( 4 ) -  ( Ienysos ) \r\n( 5 ) -  ( Serbonis )  امروز درياچه‌اى به اين نام در ناحيه‌اى كه هردوت از آن سخن ميگويد وجود ندارد ولى چون غالب مؤلفان باستان بوجود آن اشاره كرده‌اند بايد تصور كرد كه تغيير تدريجى سواحل آثار آن را از بين برده است .\r\n( 6 ) - كازيوس  ( Casios )  جبالى است در نزديكى پلوز و سرحد قديم مصر و سينا كه امروز رأس القصرون نام دارد .\r\n( 7 ) - تيفون  ( Typhon )  از خدايان مصر باستان ، خداى شر و بدى و ظلمت و باران كه بحكايت افسانه‌ها از طرف برادر خود ازيريس  ( Osiris )  در صحارى مشرق مصر حكومت ميكرد . تمساح ، اسب آبى ، خر و عقرب در نظر مصريان باستان مظاهر اين خداى شر بوده‌اند .\r\n","page_name":" 112 ","page_number":120},
  {"content":"\r\n\r\n6 - من اكنون مطلبى را نقل خواهم كرد كه از بين آنهائى كه از راه دريا به مصر ميآيند كمتر كسانى هستند كه به آن توجه كرده باشند . در سراسر سال از تمام يونان و فينيقيه خمزه‌هائى پر از شراب به مصر ميآورند و ميتوان گفت كه حتى يكى از اين خمره‌ها را كه قبلا شراب در آن بوده نميتوان خالى در آنجا يافت . بايد سؤال كرد كه اين خمره‌ها بچه كار ميروند و اين مطلبى است كه من اكنون توضيح مىدهم :\r\nهر فروشنده‌اى موظف است تمام خمره‌هائى را كه در شهر او است جمع‌آورى كند و به ممفيس بفرستند . در ممفيس آنها را از آب پر ميكنند و به اين نقاط خشگ سوريه كه من از آن سخن گفتم ميفرستند . از اينقرار بتدريج كه خمره‌ها به مصر وارد و خالى ميشوند آنها را به سوريه ميفرستند و در اين سرزمين به خمره‌هاى قبلى ملحق ميشوند .\r\n7 - همين كه پارس‌ها مصر را تسخير كردند به ترتيبى كه شرح دادم آب اين تأمين كردند و راهى براى عبور به مصر ترتيب دادند . اما در زمانى كه لشگركشى به مصر اتفاق افتاد هنوز تأمين آبى وجود نداشت . وقتى كبوجيه بوسيله ميهمان هاليكارناسى خود از اين موضوع باخبر شد رسولانى بنزد پادشاه اعراب فرستاد و از او خواست كه عبور او را بسلامت تأمين كند . تقاضاى او قبول شد و هر دو نسبت بهم سوگند ياد كردند .\r\n8 - اعراب بيش از ديگر مردمان احترام قسم را رعايت ميكنند . طرز قسم خوردن آنها چنين است « 1 » : وقتى دو نفر ميخواهند براى هم سوگند ياد كنند شخص ديگرى بين آن دو ميايستد و با قطعه سنگى بران نزديك انگشتان بزرگ كف دست دست آنها شكافى ايجاد مىكند و سپس از قباى هريك از آنها كمى كرك جدا مىكند و هفت قطعه سنگ را كه در كنار پاى آنها قرار داده‌اند با خون آنها رنگين مىكند\r\n\r\n\r\n","description":"","footnote":"\r\n( 1 ) - هردوت به تشريفات انجام سوگند بين ملل و اقوام باستان مكرر اشاره كرده است ( كتاب اول - بند 74 ) ( كتاب چهارم - بند 70 ) .\r\n","page_name":" 113 ","page_number":121},
  {"content":"\r\n\r\nو در اين حال نام ديونيزوس « 1 » و اورانى « 2 » را بر زبان جارى ميسازد . همين كه اين تشريفات بپايان رسيد آنكس كه سوگند ياد كرده دوستان خود را بعنوان ضامن به شخص خارجى يا همشهرى خود ، در موردى كه با همشهرى خود سروكار دارد ، معرفى مىكند و اينها نيز سوگند را تأييد ميكنند و قول احترام آن را ميدهند .\r\nاعراب از بين خدايان ديونيزس و اورانى را ميشناسند و مدعى هستند كه موهاى سر را بشكلى كه ديونيزوس كوتاه مىكند يعنى دايره وارد و در اطراف شقيقه‌ها كوتاه ميكنند . آنها ديونيزوس را اوروتال « 3 » و اورانى را آليلات « 4 » مينامند .\r\n9 - پس از آنكه رئيس عرب با فرستادگان كبوجيه سوگند ياد كرد تدبيرى انديشيد كه چنين بود : وى امر كرد تعدادى مشك از پوست شتر از آب لبريز كنند و آنها را بر پشت شترهائى كه وى جمع‌آورى كرد قرار دهند و اين كاروان را به داخل صحرا برد و آنجا منتظر كبوجيه شد . چنين است روايتى كه بيش از همه احتمال صحت آن ميرود . با اين حال ، من بايد مشكوك‌ترين روايتى را نيز كه وجود دارد نقل كنم زيرا آن روايت را هم معمولا نقل ميكنند .\r\n\r\n\r\n","description":"","footnote":"\r\n( 1 ) - ديونيزوس  ( Dionysos )  كه يونانيان باكوس  ( Bacchus )  مينامند از شخصيت‌هاى افسانه‌اى يونان باستان ، فرزند خداوند زوس ( ژوپيتر ) و فرشته‌اى بنام سمله  ( Semele )  است . ديونيزوس خداوند شراب و عشق در يونان باستان است كه به شكل جوانى زيبا مجسم مىشود كه برچليكى از شراب نشسته . در يونان باستان جشن‌هاى مذهبى مفصلى بنام خداوند شراب برپا ميكردند كه به جشن‌هاى ديونيزى معروف است . افسانه‌ها حاكى است كه ديونيزوس نهال مو را در سراسر جهان كاشت و ميوه آن را بمردم شناساند .\r\n( 2 ) - اورانى  ( Uranie )  يكى از هفت تن نيمه خدايان و مظهر علم نجوم در دنياى باستان است . اين فرشته را باقبائى لاجوردى رنگ و تاجى از ستاره‌ها مجسم ميكرده‌اند كه كره آسمانى را در يك دست و آلات و ابزار رياضى را در دست ديگر دارد .\r\n( 3 ) - اوروتال  ( Urotal Orotal )  به معناى خورشيد و روشنائى بوده است .\r\n( 4 ) - آليلات  ( Alilat )  ظاهرا مظهر نور و روشنائى بوده كه هردوت آن را با ميليتا  ( Mylitta )  خداوند بابل و آناهيتا الهه پارس‌ها ( كتاب اول - بند 131 ) و دركتو  ( Derketo )  سريانىها اشتباه كرده ( كتاب اول - بند 105 ) .\r\n","page_name":" 114 ","page_number":122},
  {"content":"\r\n\r\nدر عربستان رودخانه بزرگى است كه كوريس « 1 » نام دارد و بدرياى اريتره « 2 » ميريزد . چنين نقل ميكنند كه بدستور پادشاه عربستان پوست گاو و حيوانات ديگرى را بىآنكه دباغى شود بهم دوختند و با آن مجرائى ساختند كه از همين رودخانه شروع ميشد و آنقدر طويل بود كه بصحرا ميرسيد . همچنين ميگويند كه وى با اين مجرا آب را به آب‌انبارهاى بزرگى كه در صحرا براى نگهدارى آن حفر كرده بودند رسانيد و مدعى هستند كه اين شخص آب را با سه مجرا و از سه محل به صحرا حمل كرد ، و حال آنكه از رودخانه تا اين صحرا دوازده روز پياده راه است !\r\n10 - پسامنيتوس « 3 » فرزند آمازيس در محل يكى از مصب‌هاى نيل كه به دهانه پلوز « 4 » معروف است در انتظار كبوجيه اردوزد . علت اين بود كه هنگام حمله كبوجيه آمازيس « 5 » ديگر زنده نبود و پس از چهل و چهار سال سلطنت در گذشته بود و در اين مدت هرگز حوادث\r\n\r\n\r\n","description":"","footnote":"\r\n( 1 ) -  ( Korys ) \r\n( 2 ) - درياى اريتره  ( Erylhree )  اقيانوس هند و درياهاى منشعب از آنست كه مردم باستان به اين نام ميخوانده‌اند . علت اين نامگذارى آنست كه بحكايت افسانه‌هاى باستانى اريتراس  ( Erythras )  فرزند پرسه  ( Persee )  در اين دريا غرق شده است .\r\n( 3 ) - پسامنيت  ( Psammenite )  يا پسامنيتوس  ( Psammenitos )  پادشاه مصر از 526 تا 525 قبل از ميلاد كه در جنگ معروف پلوز  ( Pelnse )  از سپاه پارس شكست خورد . كبوجيه وى را اسير كرد و بشوش برد و در آنجا باتهام ترتيب دادن توطئه بقتل رسانيد .\r\n( 4 ) - پلوز  ( Peluse )  يا پلوزيوم  ( Pelusium )  از شهرهاى مصر باستان در شمال شرقى اين كشور در نزديكى ساحل مديترانه و در منتهى اليه آخرين شعبه نيل در سمت مشرق .\r\nاز آغاز تاريخ مصر اين شهر دژ مدافع اين كشور محسوب ميشده و پيوسته در برابر حملات اقوام مهاجم از جانب شرق دفاع كرده است . شعبه‌اى از رود نيل كه بنام اين شهر به شعبه پلوزيوم معروف است امروز به علت رسوب زياد تقريبا خشك شده و به صورت مجراى كوچكى درآمده است . ( كتاب دوم - بند 17 )\r\n( 5 ) - آمازيس از 569 تا 525 قبل از ميلاد سلطنت كرد ؛ و در طى سال‌هاى نخستين سلطنت او آپريس نيز بسلطنت خود ادامه ميداد و در حقيقت هردو پادشاه سلطنت ميكردند . درباره اينكه اين دو پادشاه چند سال باهم سلطنت كرده‌اند هردوت مدعى است كه اين مدت به شش سال ميرسيد ( كتاب دوم - بند 161 ) ، در حالى كه بحكايت الواح باستانى دورهء سلطنت توأم اين دو پادشاه از سه سال تجاوز نكرده است .\r\n","page_name":" 115 ","page_number":123},
  {"content":"\r\n\r\nمانعى جدى در راه اجراى مقاصد او ايجاد نكرده بود . جسد موميائى شده او را در مقبره‌اى كه خود در داخل معبد آتنا « 1 » بنا كرده بود دفن كرده بودند . در زمان سلطنت پسامنيتوس فرزند آمازيس اعجاز شگفت‌آورى در مصر اتفاق افتاد كه چنين بود : در شهر تب « 2 » كه تا آن زمان هرگز باران نباريده بود و از آن زمان ببعد هم تا زمان ما بگفته اهالى شهر باران نباريده است ، باران باريدن گرفت . مصر عليا از باران به كلى بىبهره است ، ولى در آن زمان دانه‌هاى ريز باران در تب باريد .\r\n11 - پارس‌ها از صحرا عبور كردند و به قصد جنگ با مصريان در نزديكى اردوى آنها اردو زدند در اين موقع يونانىها و كارىهائى كه در خدمت پادشاه مصر بودند و فانس « 3 » را مسئول هجوم خارجى به سرزمين مصر ميدانستند براى مجازات او انتقام شگفتى ترتيب دادند . فانس چند فرزند داشت كه در مصر مانده بودند . يونىها « 4 » و كارىها « 5 » آنها را به اردو آوردند و كوزه‌اى بين دو سپاه قرار دادند و سپس اطفال را يكى پس از ديگرى به آنجا بردند و در برابر چشمان پدر بر روى اين كوزه كشتند . و همين كه همهء اطفال را سر بريدند ، آب و شراب بر كوزه افزودند و همه آنها از خون اين اطفال\r\n\r\n\r\n","description":"","footnote":"\r\n( 1 ) - آتنا  ( Athena )  يا آتنه  ( Athenee )  الهه فكر و انديشه در يونان باستان .\r\nدر غالب شهرهاى دنياى باستان معبدى بنام اين الهه برپا شده بود . دربارهء معبد مورد بحث رجوع شود به كتاب دوم هردوت بند 169 .\r\n( 2 ) - تب  ( Thebes )  از شهرهاى مصر باستان پايتخت ناحيه‌ايست كه در قديم به همين نام خوانده ميشد . شهر تب مركز ستايش خداوند آمون  ( Ammon )  و مركز تجارت افريقا و مصر و دژ مدافع اين كشور در برابر اقوام مهاجم حبشى بوده است . شهر تب حصارى با صد دروازه داشت و به همين جهت به شهر صد دروازه معروف بود . اين شهر مستحكم اولين بار بدست كبوجيه پادشاه پارس فتح شد .\r\n( 3 ) - فانس  ( Phanes )  .\r\n( 4 ) - رجوع شود به يادداشت بند اول -\r\n( 5 ) - كارى  ( Carie )  نام قومى است كه در عهد عتيق در جنوب غربى آسياى صغير در ناحيه‌اى واقع بين ليدى و فريژيه و ليسى و درياى اژه سكونت داشت . اين قوم كه از نژاد يونانى بود بعدها مورد حمله اقوام درى قرار گرفت و به داخل آسياى صغر پناه برد .\r\n","page_name":" 116 ","page_number":124},
  {"content":"\r\n\r\nنوشيدند « 1 » . سربازان مزدور خارجى به اين ترتيب به نبرد پرداختند . نبردى سخت بود . از هردو طرف تعداد زيادى از جنگاوران كشته شدند و سرانجام مصريان عقب - نشينى كردند .\r\n12 - اهل محل مرا از موضوعى مطلع كرده‌اند كه خود آن را تحقيق كرده‌ام استخوانهاى جنگاورانى كه از هر دو سپاه در اين كارزار كشته شدند به صورت پشته‌هائى پراكنده و مشخص درآمده است ( من در يك سو استخوانهاى پارس‌ها را و در سوى ديگر استخوانهاى مصريان را همانطور كه در روز جنگ از هم جدا بود به چشم ديده‌ام ) .\r\nشگفت آنست كه جمجمه‌هاى پارس‌ها به حدى نرم است كه حتى با يك كلوخ ميتوان آنها را سوراخ كرد درحاليكه جمجمه‌هاى مصريان بقدرى محكم است كه حتى بضرب سنگ هم به سختى ميتوان آنها را خرد كرد .\r\nعلتى كه در اين مورد براى من نقل كرده‌اند و من آن را براحتى باور كردم چنين است : مصريان از آغاز طفوليت سرهاى خود را ميتراشند « 2 » و نسوج استخوانهاى آنها در اثر تابش آفتاب محكم‌تر مىشود و بهمين‌جهت است كه آنها طاس نميشوند .\r\nحقيقت آنست كه در مصر از همه‌جاى ديگر سرطاس كمتر ديده مىشود . و به همين جهت است كه جمجمه‌هاى مصريان محكم است و اگر جمجمه‌هاى پارس‌ها نرم است علت آنست كه از طفوليت سر خود را با نمد و كلاه در سايه نگهميدارند . چنين اين موضوع\r\n\r\n\r\n","description":"","footnote":"\r\n( 1 ) - از اين قبيل صحنه‌ها در روايات مورخان باستان زياد مشاهده مىشود : در بعضى موارد براى اداى سوگند خون خود را باهم مخلوط ميكردند و از آن مينوشيدند ( كتاب چهارم هردوت - بند 70 ) ، در بعضى موارد طرفين خون يكديگر را مىمكيدند ( كتاب اول - بند 74 ) . همچنين مكرر از سربازانى سخن گفته شده كه خون دشمنان مغلوب خود را نوشيده‌اند ( هردوت - كتاب چهارم بند 64 ) - اما در تمام اين موارد سخن از مشرق زمينيان است ، در حالى كه در اينجا سخن از كارىها و يونىهائى است كه از نژاد يونانى ميباشند و بسيار جاى تعجب است كه هردوت اين روايت را دربارهء آنها نيز نقل كرده . ( درباره مراسم عزادارى كارىها رجوع شود به كتاب دوم هردوت بند 61 ) .\r\n( 2 ) - آنچه هردوت در اين بند نقل مىكند با مطالبى كه در بند 65 از كتاب اول درباره عادات و رسوم مصريان نقل كرده مبانيت دارد ( رجوع شود به كتاب اول هردوت - بند 65 ) .\r\n","page_name":" 117 ","page_number":125},
  {"content":"\r\n\r\nشگفت‌آور . من اين موضوع را يك بار ديگر در پاپرميس « 1 » در مورد پارس‌هائى كه همراه هخامنش « 2 » فرزند داريوش بودند و بوسيله ايناروس « 3 » از اهل ليبى « 4 » از پاى درآمدند تحقيق كردم .\r\n13 - مصريان ميدان جنگ را ترك كردند و بىنظم و انضباط گريختند و در ممفيس اجتماع كردند .\r\nكبوجيه يكنفر پارسى را مأمور كرد كه با يك كشتى متعلق به ميتىلن « 5 » در جريان رود بالا رود و براى يافتن راه توافقى با مصريان مذاكره كند . اما مصريان همين كه مشاهده كردند كه آن كشتى به ممفيس وارد شد دسته جمعى از حصار شهر خارج شدند و كشتى را شكستند و مسافرين آن را قطعه قطعه كردند و قطعات بدن آنها را با خود به داخل حصار بردند . در نتيجه اين اقدام شهر محاصره شد و مدتى بعد آنان مجبور به تسليم شدند . همسايگان آنها در ليبى كه از سرنوشت مصر عبرت گرفته بودند بىجنگ به كبوجيه تسليم شدند و خود حاضر بپرداخت خراج گرديدند و هدايائى براى او فرستادند .\r\n\r\n\r\n","description":"","footnote":"\r\n( 1 ) - پاپرميس  ( Papremis ) \r\n( 2 ) - در سال 470 قبل از ميلاد كه شورش مصريان در زمان اردشير هخامنشى رويداد ، هخامنش برادر خشايارشاه و فرزند داريوش حاكم‌نشين مصر بود .\r\n( 3 ) - ايناروس  ( Inaros )  يا ايناروس  ( Inarus )  رئيس يكى از قبايل افريقائى ليبى كه در سال 643 قبل از ميلاد از طرف مصريان بپادشاهى برگزيده شد و بكمك يونانيان بر ضد اردشير درازدست پادشاه هخامنشى شوريد .\r\nشورش ايناروس مدت پانزده سال دوام يافت و با وجود كمك مؤثر عناصر يونانى سرانجام در 456 قبل از ميلاد بوسيله مگابيز  ( Megabyse )  حاكم معروف پارسى سركوب شد وايناروس بقتل رسيد .\r\n( 4 ) - در اصطلاح هردوت و ديگر مورخان يونان و روم باستان ليبى  ( Libye )  بناحيه‌اى از افريقا گفته مىشود كه بين مصر و قرطاجنه قديم واقع شده بود و شامل سيرنائيك امروز نيز ميشد .\r\n( 5 ) - ميتىلن  ( Mytilene )  يا  ( Mitylene )  پايتخت قديم جزيره لوبوس  ( Lesbos )  در نزديكى سواحل اين جزيره كه امروز متلن  ( Metelin )  نام دارد .\r\n","page_name":" 118 ","page_number":126},
  {"content":"\r\n\r\nاهالى سيرن « 1 » و باركه « 2 » نيز از ترس همان كارى را كردند كه اهالى ليبى كرده بودند . كبوجيه هداياى اهالى ليبى را با ميل پذيرفت ولى نسبت به هداياى اهالى سيرن بىاعتنائى كرد و من تصور ميكنم علت بىاعتنائى او آن بود كه هداياى اينها خيلى مختصر بود . اهالى سيرن فقط پانصدمين « 3 » پول فرستاده بودند و كبوجيه بدست خود اين پول را بين سپاهيان خود تقسيم كرد .\r\n14 - ده روز پس از تصرف قلعه مستحكم ممفيس « 4 » ، كبوجيه پسامنيتوس پادشاه مصر را كه فقط شش ماه سلطنت كرده بود با ديگر مصريان در حومه شهر قرار داد تا با آزمايشى كه شرح مىدهم خصوصيات روحى او را تشخيص دهد : وى امر كرد دختر پادشاه مصر را لباس بردگى بتن كردند و سپس وى را با دلوى براى حمل آب فرستادند .\r\nهمراه او دختران ديگرى نيز بودند كه از بزرگترين خانواده‌ها انتخاب شده بودند و از همان لباسى بتن داشتند كه دختر پادشاه بتن داشت . وقتى دختران گريان و نالان از برابر پدران خود گذشتند ، اينها نيز از مشاهدهء خفتى كه بفرزندانشان وارد شده بود به گريه و زارى افتادند . اما پسامنيتوس با اينكه آنها را ديد و شناخت سر خود بر زمين افكند و به روى خود نياورد : دختران حامل آب رژه رفتند و پس از آن فرزند پادشاه را با دو هزار جوان مصرى كه با او هم سن بودند در حالى كه ريسمانى\r\n\r\n\r\n","description":"","footnote":"\r\n( 1 ) - سيرن  ( Cyrene )  پايتخت سيرنائيك در ساحل افريقا است كه در سال 360 قبل از ميلاد تأسيس شد و در مدتى كوتاه به صورت يكى از بنادر تجارتى بزرگ درياى مديترانه درآمد و با قرطاجنه برقابت پرداخت . سيرن نام فرشته‌ايست كه آپولون او را تا اين نواحى افريقا تعقيب كرد و به همين جهت اين نواحى بنام اوسيرن نام گرفت . در زمانى كه مورد بحث هردوت مىباشد در سيرن آركزيلاس سوم  ( Arkesilaos )  سلطنت ميكرد كه مدتى بعد بقتل رسيد ( هردوت كتاب چهارم - بند 164 ) و مادرش فرتيمه  ( Pheretimee )  براى آنكه انتقام خون فرزند خود را بگيرد از حاكم پارسى مصر كمك طلبيد و در مقابل ، اطاعت اوامر او را بطيب خاطر گردن نهاد ( هردوت كتاب چهارم - بند 165 ) .\r\n( 2 ) - باركه  ( Barke )  از شهرهاى سيرنائيگ و ليبى كه امروز برقه نام دارد .\r\n( 3 ) - مين  ( Mine )  واحد وزن و پول در يونان باستان و برابر 68 / 92 فرانك طلا ( رجوع شود به يادداشت مقدمه دربارهء اوزان و مقادير در يونان باستان ) .\r\n( 4 ) - همان قلعه‌اى كه قسمت عمده سپاه پارس در مصر در آن متمركز بود ( همين كتاب بند 91 ) .\r\n","page_name":" 119 ","page_number":127},
  {"content":"\r\n\r\nبه گردن و قلاده‌اى در دهان داشتند از راه آوردند « 1 » . اينها را بقربانگاه ميبردند تا بانتقام ملاحان ميتىلن كه كشتى آنها را در ممفيس شكستند و خود آنها را كشتند قربانى كنند . قضات شاهى « 2 » چنين تصميم گرفته بودند و مقرر بود كه در ازاء هريكنفر از اهل ميتىلن ده نفر از بزرگترين خانواده‌هاى مصرى كشته شوند « 3 » . پسامنيتوس اين جوانان را هنگام عبور مشاهده كرد و دانست كه فرزندش بسوى قربانگاه ميرود . ديگر مصريان كه در كنار او نشسته بودند گريه و زارى ميكردند و با صداى بلند تأثر شديد خود را ظاهر ميساختند . اما او همان روشى را كه هنگام مشاهده دختر خود داشت حفظ كرد .\r\nآن جوانان از نظر ناپديد شدند و پس از آنها يكى از كسانى كه غالبا در ضيافت‌هاى شاهى حضور داشت ، مرد سالخورده‌اى كه تمام دارائى خود را از دست داده بود و ديگر چيزى برايش باقى نبود و در عين فقر و تنگدستى از سربازان تقاضاى صدقه ميكرد از برابر پسامنيتوس فرزند آمازيس و مصريانى كه در اين نقطه از حومه شهر گرد آمده بودند عبور كرد . همين كه پسامنيتوس او را ديد بغض گلويش را فشرد و فريادى سرداد .\r\nآنگاه دوست خود را باسم پيش خواند و با دست خود سر خود را مجروح كرد . در كنار او محافظينى بودند كه از هر عملى كه او هنگام مشاهده اين رفت و آمدها انجام ميداد كبوجيه را مطلع ميكردند . كبوجيه از اين رفتار او در شگفت شد و كس بنزد او فرستاد و آن شخص به او چنين پيغام داد : « اى پسامنيتوس ، سرور من كبوجيه از تو ميپرسد كه بچه جهت از مشاهده\r\n\r\n\r\n","description":"","footnote":"\r\n( 1 ) - در حجارى كتيبه بيستون رؤسا و مسئولين شورش‌هاى اوليه زمان داريوش در وضعى نظير آنچه هردوت در اين مقام توضيح ميدهد در برابر شاهنشاه هخامنشى بصف ايستاده‌اند . بايد تصور كرد كه ريسمان به گردن ياغيان افكندن و قلاده در دهان آنها گذاردن در آن زمان امرى بسيار معمول بوده است .\r\n( 2 ) - درباره قضات شاهى رجوع شود به بعد ، بند 31 .\r\n( 3 ) - از اينقرار معلوم مىشود ملاحان كشتى ميتىلن كه در مصر بقتل رسيده بودند دويست نفر بوده‌اند كه در ازاء هر ده نفر براى هريكنفر آنها جمعا دو هزار مصرى مجازات ميشدند . جالب توجه است كه تعداد ملوانان كشتىهاى جنگى در زمانى كه جنگهاى ايران و يونان روى ميداد دويست تن بوده است ( هردوت كتاب هشتم - بند 184 - كتاب هشتم - بند 17 ) .\r\n","page_name":" 120 ","page_number":128},
  {"content":"\r\n\r\nدخترت در حال خفت و فرزندت كه بسوى مرگ ميشتافت نه ناله‌اى سردادى و نه زارى كردى ، در حالى كه براى اين پير سالخورده كه شنيده‌ام با تو نسبتى ندارد اين‌چنين اظهار علاقه كرده‌اى . » رسول اين سوال را مطرح كرد و پادشاه به او چنين پاسخ داد :\r\n« اى فرزند كوروش ، درد و اندوه من آنقدر زياد است كه اشك ريختن و زارى كردن براى جبران آن كافى نيست . اما محبت يك دوست كه از تمام اموال خود محروم شده و در آستانه گور او را در حال گدائى مىبينم شايسته چند قطره اشك مىباشد . » فرستاده اين سخنان را براى كبوجيه نقل كرد و كبوجيه اين گفته را بسيار معقول يافت .\r\nبطوريكه مصريان نقل ميكنند كرزوس كه در سفر مصر همراه كبوجيه بود و پارس‌هائى كه اطرافيان پادشاه بودند از شنيدن اين سخن گريستند . كبوجيه نيز خود چنان احساس ترحم كرد كه بيدرنگ فرمان داد كه از بين كسانى كه ميبايد كشته شوند فرزند پادشاه را استثناء كنند و خود او را نيز از حومه شهر بنزد او آورند .\r\n15 - كسانى كه براى نجات پسر رفتند او را زنده بدست نيآوردند زيرا او اولين نفرى بود كه كشته شده بود . اما خود پسامنيتوس را از جايگاهش بيرون آوردند و بنزد كبوجيه بردند و او از آن پس پيوسته در خدمت پادشاه بود و محتمل هيچگونه عنف و خشونتى نشد . شايد اگر از تحريك و توطئه خوددارى كرده بود بار ديگر بعنوان حاكم مصر فرمانروائى ميكرد زيرا سنت پارس‌ها براينست كه شاهزادگان را محترم ميدارند .\r\nحتى در مواردى كه پادشاهان برضد آنها قيام كرده‌اند حكومت را بدست فرزندان آنها سپرده‌اند . استمرار اين سنت را ميتوان با مثال و شواهد زياد ثابت كرد . از اين قبيل است مورد تانيراس « 1 » فرزند ايناروس « 2 » پادشاه ليبى كه حكومت پدر به او منتقل شد و همچنين\r\n\r\n\r\n","description":"","footnote":"\r\n( 1 ) -  ( Thanniras ) \r\n( 2 ) - ايناروس  ( Inaros )  ياغى معروف مصر كه با يونانيها برضد پارس‌ها متحد شد ولى همين كه يونانىها در جزيره پروزوپيتيس  ( Prosopitis )  شكست خوردند ( 454 قبل از ميلاد ) تسليم شد و اطاعت پارس‌ها را گردن نهاد .\r\n","page_name":" 121 ","page_number":129},
  {"content":"\r\n\r\nاست مورد پوزيريس « 1 » فرزند آميرتئوس . اين شخص نيز در قلمرو پدر خود مستقر شد ؛ و حال آنكه هيچكس بيش از ايناروس و آميرتئوس « 2 » به پارس‌ها آزار نرسانده بود . اما پسامنيتوس نقشه‌هاى بدى در سر پرورانيد و پاداش آنها را هم گرفت . وى مترصد بود كه مصريان را به طغيان تحريك كند . پس از آنكه كبوجيه از كارهاى او باخبر شد ، وى مقدارى خون گاو نوشيد « 3 » و در دم بمرد . چنين بود پايان كار اين شاهزاده « 4 » .\r\n16 - كبوجيه از ممفيس به سائيس رفت تا كارى كه حقيقتا در آنجا كرد انجام دهد .\r\nهمين كه به كاخ آمازيس وارد شد ، امر كرد جسد او را از تابوت بيرون آوردند و در\r\n\r\n\r\n","description":"","footnote":"\r\n( 1 ) -  ( Pausiris )  از مصريانيكه در همان زمان كه ايناروس طغيان كرد سر بشورش برداشت و تا سال 449 قبل از ميلاد در نواحى مصبب نيل مقاومت كرد ( هردوت - كتاب دوم - بند 140 ) .\r\n( 2 ) - آميرتئوس  ( Amyrteos )  يا آميرته  ( Amyrtee )  پادشاه مصر كه در قرن پنج قبل از ميلاد در زمان داريوش دوم هخامنشى بكمك ايناروس پادشاه ليبى برضد پارس‌ها قيام كرد و مدت شش سال مستقل سلطنت كرد . پس از آنكه شورش آميرتئوس سركوب شد فرزندش در حدود سال 450 به حكومت يكى از ايالات امپراتورى منصوب شد .\r\n( 3 ) - مردم عهد عتيق از راه خرافه‌پرستى عقيده داشتند كه نوشيدن خون گاو موجب مرگ خواهد شد و شايد همين اعتقاد شديد موجب تحقق مرگ در مورد پسامنيتوس بوده است .\r\n( 4 ) - در اين قسمت اختلافى از حيث متن بين ترجمه‌هاى مختلف مشاهده مىشود . بطوريكه از ترجمه هانرى برگن استنباط مىشود همين كه آميرتئوس دانست كه كبوجيه از اعمال او باخبر شده خود شخصا خون گاو نوشيد و خودكشى كرد\r\n Quant Ses manoeuvres furent connues de Kambyses . il but du sang de taureau et mourut sur le cbamp . ( Herodote : Histoires . traduction de Henri Berguin . Pa ? is 1932 . t . III . ) ( XV . P . 213 ) \r\nاما از ترجمه لاركر  ( Larcher )  چنين استنباط مىشود كه وى بامر كبوجيه خون گاو را نوشيد و در حقيقت مجازات شد :\r\n ( Ce prince ( ) le condamna a ? boire du sang du taureau dont ( il mourut sur le champ . ) \r\n ( Herodote : Histoires . traduction Larcher . Paris 1889 . t . III . XV . p . 212 ) \r\n","page_name":" 122 ","page_number":130},
  {"content":"\r\n\r\nحضور او حاضر كردند . پس از آنكه اين فرمان اجرا شد امر كرد جسد را شلاق زدند و پشم‌ها و موهاى آن را كندند و بدن را با سيخ سوراخ سوراخ و با انواع وسائل به آن اهانت كردند . پس از آن ؛ وقتى دژخيمان خسته و فرسوده شدند و از او تقاضاى عفو كردند ( زيرا جسد موميائى شده بود و به اين جهت مقاومت آن زياد بود و به آسانى مثله نميشد ) كبوجيه امر كرد جسد را به آتش بسوزانند . اين فرمان بر خلاف تعليمات مذهبى بود زيرا پارس‌ها معتقدند كه آتش از جوهر الهى است و از اينقرار سوزاندن اجساد با عادات و رسوم هيچيك از دو قوم تطبيق نميكرد « 1 » . پارس‌ها بدليلى كه گفته شد از آن اجتناب ميكنند و عقيده دارند كه خداوند نبايد از جسد انسان تغذيه كند .\r\nو اما مصريان آتش را هيولائى زنده ميدانند كه هرچه بيابد مىبلعد و پس از تغذيه با شكار خود و آنچه بلعيده در ميگذرد . از طرفى مصريان هرگز عادت ندارند اجساد خود را به حيوانات بدهند و به همين جهت اجساد را موميائى ميكنند تا در قبرهاى خود طعمه كرم‌ها نشوند . از اينقرار آنچه كبوجيه در اين مورد ميكرد بر خلاف سنن و عادات هر دو قوم بود .\r\nاما مصريان عقيده دارند كه آمازيس حقيقى متحمل اين رنج نشد ، زيرا پارسها جسد يكنفر مصرى ديگر را كه سيمائى شبيه سيماى آمازيس داشته بتصور اينكه جسد شخص آمازيس است مورد اهانت قرار داده‌اند بطوريكه مصريان نقل ميكنند چون هاتف يكى از معابد اين پادشاه را قبلا سرنوشتى كه پس از مرگ در انتظارش بود مطلع كرده بود ، آمازيس تصميم گرفته بود قبلا چاره سرنوشت پس از مرگ خود را بنمايد و شخصيكه حقيقتا شلاق خورد كسى بود كه در همان موقع مرده بود . آمازيس امر كرده بود كه او را در داخل قبر خود در نزديكى مدخل بنا مدفون كنند و در همان حال به فرزند خود سفارش كرده بود او را\r\n\r\n\r\n","description":"","footnote":"\r\n( 1 ) - درباره عادات و رسوم پارس‌ها در اين مورد رجوع شود به بند 131 از كتاب اول هردوت ( احترام چهار عنصر اصلى ) بند 140 از كتاب اول ( اندودن اجساد به موم براى حفظ خاك اطراف از نجاست آن ) و بند 138 از همان كتاب ( خوددارى پارس‌ها از آلودن آب جارى ) و غيره .\r\n","page_name":" 123 ","page_number":131},
  {"content":"\r\n\r\nدر دورترين نقطه ديوار آن قبر دفن كنند .\r\nاما توصيه‌هاى آمازيس درباره قبر خود و وجود شخص مورد بحث كه مصريان مدعى آن ميباشند به نظر من اختراع كاملى است كه بكمك آن مصريان كوشيده‌اند صورت ظاهر امور را حفظ كنند .\r\n17 - پس از آن ، كبوجيه درصدد شد كه برضد اهالى قرتاجنه « 1 » و آمون « 2 » و حبشه يعنى ماكروبى هائى « 3 » كه در ليبى در ساحل درياى جنوب اقامت دارند لشكركشى كند « 4 » . براى اجراى اين قصد تصميم گرفت بحريه خود را به مقابله با اهالى كارتاژ بفرستد و قسمتى از سپاه برى خود را بر ضد اهالى آمون تجهيز كند و تعدادى جاسوس به حبشه روانه كند تا قبلا تحقيق كنند كه آيا آنطور كه شايع است حقيقته خوان آفتاب در اين سرزمين وجود دارد و همچنين اطلاعات مفيد ديگرى براى او گردآورند . قصد ظاهرى آنها اين بود كه هدايائى براى پادشاه حبشه ببرند . و اما چنين است آنچه خوان آفتاب نام دارد :\r\n\r\n\r\n","description":"","footnote":"\r\n( 1 ) - قرتاجنه ، بزرگترين بندر مديترانه غربى در ساحل افريقاى شمالى كه در عالىترين دوره ترقى خود به صورت بزرگترين بندر و دژ مديترانه غربى درآمد . اهالى قرتاجنه از مهاجرين فينيقى بودند كه در هشت قرن قبل از ميلاد اين موضع مناسب دريائى را تسخير كردند و در آن سكونت گزيدند و شايد به همين علت بود كه از اجراى امر كبوجيه خوددارى كردند . در زمان داريوش كارتاژيها و فينيقىها از مهم‌ترين اقوام جهان محسوب ميشدند .\r\n( 2 ) - آمون  ( Ammon )  يا بعل آمون نام خداوند خورشيد در نزد مصريان باستان است كه در شهر تب و قريه بزرگى كه بنام اين خدا به آمون معروف بود پرستش ميشد . همين ناحيه است كه در لشگركشى مورد بحث هدف كبوجيه بوده است .\r\n( 3 ) - ماكروبىها  ( Macrobies )  دسته‌اى از اقوام ساكن نواحى داخلى افريقا بودند كه بادعاى مورخين باستان در حدود هزار سال عمر ميكردند . اما مورخين باستان محل سكونت اين قوم را بطور دقيق معلوم نكرده‌اند . بطور كلى عموم نويسندگان باستان طول عمر را يكى از خصوصيات ذاتى مللى افسانه‌اى ميدانسته‌اند و خود نيل به آن را آرزو ميكرده‌اند .\r\n( 4 ) - درياى جنوب دريائى است كه بعقيده هردوت منتها اليه جنوبى ليبى يا آفريقاى آن زمان بوده ( هردوت كتاب دوم - بند 8 ) .\r\n","page_name":" 124 ","page_number":132},
  {"content":"\r\n\r\n18 - در حومه شهر چمن‌زارى است مملو از گوشت پخته انواع حيوانات چهارپا . اين گوشت‌ها را صاحب منصبان عاليرتبه در موقع شب عمدا در آن محل قرار ميدهند و هنگام روز هركس كه مايل است ميتواند به آنجا رود و از آنها تناول كند . بومىها ميگويند كه همه شب زمين خودبخود اين طعام‌ها را از شكم بيرون ميريزد .\r\n19 - چنين است آنچه ظاهرا به خوان آفتاب معروف شده . وقتى كبوجيه تصميم گرفت جاسوسان خود را روانه كند ، بيدرنگ كسانى به شهر الفانتين « 1 » فرستاد تا تعدادى از ايختيوفاژها « 2 » را كه زبان حبشى ميدانستند جستجو كنند . در فاصله زمانى كه اينها بجستجوى آنان رفتند به كشتىهاى خود امر كرد به مقصد قرتاجنه شراع بركشند . اما فينيقىها از اجراى امر خوددارى كردند و گفتند كه چون آنها بقيد سوگند با كارتاژيها متحد ميباشند اگر بجنگ شهرى كه از شهر خود آنها بوجود آمده است بروند عملى بر خلاف مذهب كرده‌اند . چون فينيقىها از اجراى اين امر امتناع ميكردند ، بقيه نيروى بحرى از اجراى آن ناتوان و عاجز بود . بدين ترتيب اهالى قرتاجنه از استيلاى پارس‌ها بر كنار ماندند . زيرا كبوجيه صحيح ندانست كه فينيقىها را به عنف و جبر باجراى امر خود مجبور كند زيرا آنها آزادانه خود را در اختيار پارسها قرار داده بودند و علاوه بر آن تمام كشتىهاى او در دست آنها بود . اهالى جزيره قبرس نيز خود را در اختيار پارسها گذارده بودند و در لشكركشى به مصر همراه آنها بودند .\r\n20 - وقتى تعدادى از ايختيوفاژها از الفانتين بنزد كبوجيه آمدند ، وى درباره رفتار و\r\n\r\n\r\n","description":"","footnote":"\r\n( 1 ) - الفانتين  ( Elephantine )  جزيره‌اى در نيل در شش كيلومترى آبشارهاى اين رود در سرحد مصر و حبشه . الفانتين محل استخراج سنگ‌هاى مستحكم براى احداث بناهاى مصريان باستان و در عين حال دژ مدافع مصر در برابر مهاجمات حبشيان بوده است . امروز در محل الفانتين كه به اسوان معروف است ويرانه‌ها و خرابه‌هاى دژ قديمى باقى است .\r\n( 2 ) - ايختيوفاژها  ( Ichthyophages )  قومى افسانه‌اى بوده است در دنياى باستان كه ظاهرا خوراك آنها منحصر به ماهى بوده و طبيعى است در سواحل دريا سكونت داشته‌اند .\r\nاكثر اقوام ساكن سواحل خليج فارس و درياى احمر به اين نام خوانده ميشدند اما در اين مورد مقصود هردوت اقوام سواحل درياى احمر است .\r\n","page_name":" 125 ","page_number":133},
  {"content":"\r\n\r\nگفتاريكه بايد درپيش گيرند تعليماتى به آنها داد و سپس آنها را به حبشه فرستاد هدايائيكه آنها همراه داشتند عبارت بود از قبائى از ارغوان ، گردن‌بندى از زر ، تعدادى دست‌بند ، ظرفى از مرمر محتوى عطر و خمره‌اى از شراب خرما . اين حبشىها كه كبوجيه كسان بنزد آنها فرستاد بلندقدترين و زيباترين مردان جهانند . از رسوم آنها كه با رسوم ديگر ملل فرق دارد رسمى است كه درباره سلطنت به آنها نسبت ميدهند :\r\nآنان يكى از مردان شهر خود را كه قدى بلندتر از همه و نيروئى متناسب با قد خود دارد به پادشاهى برميگزينند .\r\n21 - وقتى ايختيوفاژها بنزد اين مردمان رسيدند هداياى خود را به پادشاه تقديم كردند و به او چنين گفتند :\r\n« كبوجيه پادشاه پارس‌ها مايل است دوست و متحد تو باشد و ما را بنزد تو فرستاده است تا در اين‌باره با تو سخن گوئيم و اين هدايا را كه بيش از چيزهاى ديگر دوست دارد به تو تقديم كنيم . » ولى حبشى كه دانسته بود آنان به قصد جاسوسى آمده‌اند « 1 » جواب داد :\r\n« نه ، پادشاه پارسها شما را با اين هدايا بخاطر دوستى با من نفرستاده است . شما راست نميگوئيد ، زيرا شما براى جاسوسى به كشور من آمده‌ايد . او مرد منصفى نيست ، زيرا اگر مرد منصفى بود چشم طمع به سرزمين ديگران نميدوخت و كسانى را كه زيانى به او نرسانيده‌اند باسارت دعوت نميكرد . اين كمان را كه بشما مىدهم بگيريد و به او بدهيد و اين نصيحت را كه پادشاه حبشه به پادشاه پارس مىكند به او بازگو كنيد « 2 » :\r\nوقتى پارس‌ها توانستند به آسانى كمانهائى به اين اندازه را بكشند پادشاه پارس ميتواند با سپاهى بيشتر بجنگ حبشيان ماكروبى آيد .\r\n\r\n\r\n","description":"","footnote":"\r\n( 1 ) - نظير اين واقعه در بند 205 از كتاب اول درباره كوروش و ملكه ماساژت‌ها نقل شده . ملاحظه شد كه توميريس فرستادگان كوروش را جاسوس خطاب كرد و از قبول پيشنهادى كه پادشاه پارس به او كرده بود خوددارى كرد .\r\n( 2 ) - نظير اين صحنه در تاريخ كوروش به نحوى كه هردوت نقل مىكند نيز مشاهده مىشود .\r\nملكه ماساژت‌ها همين كه با فرستادگان پادشاه پارس روبرو مىشود سعى مىكند با نصيحت و اندرز پادشاه هخامنشى را از حمله به سرزمين خود باز دارد ( هردوت - كتاب اول - بند 206 )\r\n","page_name":" 126 ","page_number":134},
  {"content":"\r\n\r\nامّا اكنون بايد خداوندان را سپاس گويد كه به فرزندان حبشه اين فكر را تلقين نكرده است كه سرزمين ديگرى بر سرزمين خود بيفزايند . »\r\n22 - پس از اين سخن كمان را باز كرد و به فرستادگان داد . سپس لباس ارغوانى را برداشت و پرسيد كه چيست و چگونه ساخته و پرداخته شده است . ايختيوفاژها حقيقت مطلب را درباره لباس ارغوانى و رنگ پارچه‌ها بيان كردند . پس او آنانرا دروغگويانى خطاب كرد كه لباس دروغ بر تن دارند . سپس درباره زنجير طلاى پيچاپيچى كه بر گردن مينهند و درباره دست‌بندها از آنها استفسار كرد . وقتى ايختيوفاژها بتفصيل براى او بيان كردند كه چگونه با آنها ميتوان خود را زينت كرد پادشاه بخنده آمد و بتصور اينكه اينها زنجير است پاسخ داد كه در كشور او زنجيرهائى محكم‌تر از آن يافت مىشود .\r\nآنگاه دربارهء عطرها سوال كرد . ايختيوفاژها طرز تهيه و طرز استعمال آن و آغشته كردن بدن را به آن شرح دادند و پادشاه همان مطلبى را كه درباره لباس‌ها گفته بود بر زبان جارى كرد . اما وقتى به شراب رسيد و از طرز تهيه آن مطلع شد از اين مشروب بوجد آمد و دربارهء غذاى پادشاه بزرگ و حداكثر عمر مردم پارس سؤال كرد . ايختيوفاژها به او جواب دادند كه غذاى پادشاه نان است و شرح دادند كه چگونه گندم را كشت ميكنند و اضافه كردند كه حداكثر عمر انسان هشتاد سال است . حبشى در پاسخ اظهار داشت كه براى او جاى تعجب نيست كه مردانى كه با مدفوع چارپايان تغذيه ميكنند « 1 » اينقدر كم عمر كنند و مطمئن است كه اگر با اين شراب قوى قواى خود را ترميم نميكردند ( مقصود او شراب بود ) اين مقدار هم عمر نميكردند و از اين حيث آنها از حبشيان برتر بودند .\r\n23 - فرستادگان ايختيوفاژها بنوبه خود از پادشاه درباره طرز زندگى و طول عمر مردم كشور او سوال كردند . پادشاه در پاسخ آنها گفت كه تقريبا همه مردم به سن صد و بيست\r\n\r\n\r\n","description":"","footnote":"\r\n( 1 ) - بىترديد مقصود دانه گندم است كه در خاكى ميرويد كه با مدفوع حيوانات آن را تقويت كرده‌اند .\r\n","page_name":" 127 ","page_number":135},
  {"content":"\r\n\r\nسال ميرسند « 1 » و سن بعضى از آنها از اينهم تجاوز مىكند .\r\nغذاى مردم گوشت پخته و مشروب آنها شير است . چون جاسوسان از اين تعداد سال عمر تعجب كردند ، پادشاه آنانرا به چشمه‌اى هدايت كرد كه آب آن مانند روغن زيتون بدن را درخشان مىكند و ظاهرا بوئى نظير بوى بنفشه از آن متصاعد مىشود .\r\nبطوريكه آنان نقل كرده‌اند مقاومت آب چشمه آنقدر كم است كه هيچ چيز مانند چوب و حتى چيزهاى سبك‌تر از آن نميتواند روى آن شناور باشد و همه چيز در آن فرو ميرود . اگر مزايائيكه به اين آب نسبت ميدهند حقيقت داشته باشد چون براى تمام امور خود از آن مصرف ميكنند طول عمر خود را مديون آن ميباشند .\r\nپس از بازديد از چشمه ، آنان را بيكى از زندان‌هاى مردان هدايت كردند . تمام كسانى را كه آنجا بودند با زنجيرهائى زرين بهم بسته بودند علت آنست كه در كشور حبشىها از بين فلزات مس ماده‌ايست كمياب و ذيقيمت . پس از تماشاى زندان بتماشاى خوان آفتاب نيز رفتند .\r\n24 - پس از خوان آفتاب در مرحله آخر بديدن قبرهائى رفتند كه ميگويند از بلور است و به شكل زير ساخته شده‌اند :\r\nابتدا جسد را يا بطريق مصريان و يا بطريقى ديگر موميائى ميكنند و سپس آن را سراسر از گچ ميپوشانند و سيماى مرده را به حد اكثر ممكن شبيه به سيماى او روى آن گچ نقاشى ميكنند و سپس آن را ايستاده در داخل تابوتى از بلور قرار ميدهند . آنان از كوههاى سنگى خود بلورى استخراج ميكنند كه براى اين كار مناسب است . جنازه كه در ميان اين تابوت قرار دارد به چشم ديده مىشود و هيچ بوى نامطبوعى متصاعد نميكند و منظره كريهى نيز ندارد . آن را بطور كامل و واضح بمانند اينكه شخص مرده در مقابل چشمان قرار نيز دارد به چشم مىبينند . نزديكان مرده مدت يكسال تابوت او را نزد خود حفظ ميكنند و از هرچه ميخورند به او نيز تعارف ميكنند و قربانىهائى به او هديه ميكنند .\r\nپس از اين مدت آن را به قبرستانيكه در حوالى شهر است منتقل ميكنند .\r\n\r\n\r\n","description":"","footnote":"\r\n( 1 ) - به نظر ميرسد كه صد و بيست سال عمر در دنياى باستان يك عمر كامل و نسبتا طولانى محسوب ميشده ، زيرا ملاحظه مىشود كه موسى صد و بيست سال عمر كرده و هردوت نقل مىكند كه آرگانتونيوس  ( Argantonios )  پادشاه تارتسى نيز يكصد و بيست سال عمر كرده و اين سن را بعنوان يك سن كامل و مورد آرزو معرفى مىكند ( هردوت - كتاب اول - بند 163 )\r\n","page_name":" 128 ","page_number":136},
  {"content":"\r\n\r\n25 - جاسوسان پس از آنكه همه چيز را ديدند مراجعت كردند و نتيجه كار خود را عرضه داشتند . كبوجيه چنان خشمگين شد كه قبل از تأمين آذوقه و بىتوجه باينكه با اين عمل سپاه خود را به سرحدات نهائى زمين ميكشاند به قصد جنگ با حبشه حركت كرد .\r\nبمحض استماع سخنان ايختيوفاژها ، مانند شخصى خشمگين كه حواس خود را از دست داده باشد دست بجنگ زد و تمام پياده نظام خود را همراه برد و فقط يونانيان سپاه خود را در محل گذارد همين كه به شهر تب « 1 » رسيد در حدود پنجاه هزار تن از لشكريان خود را مأمور كرد كه اهالى آمون « 2 » را مطيع كنند و معبدى را كه هاتف زوس در آن قرار داشت بسوزانند و خود با بقيه سپاه به قصد جنگ با حبشيان به حركت ادامه داد « 3 » . ولى هنوز سپاه او يك پنجم راه را نپيموده بود كه ناگهان تمام موجودى آذوقه او بپايان رسيد و چون شروع به خوردن حيوانات باربر كردند كمبود اين حيوانات نيز محسوس شد . اگر كبوجيه با مشاهده اين وضع از تصميم خود منصرف ميشد و با وجود خبط اوليه سپاه خود را مراجعت ميداد شايسته آن بود كه او را عاقل بنامند . اما او به اين فكر نبود و همچنان به راه خود ادامه داد . مادام كه سربازان براى تغذيه خود چيزى در زمين يافتند با تغذيه اين علف‌ها خود را برپا نگهداشتند . ولى همين كه به شنزارها رسيدند بعضى از آنها به كار شگفتى دست زدند : آنان از هر ده نفر يكى را بقرعه از بين خود انتخاب كردند و خوردند .\r\nوقتى كبوجيه از اين ماجرا باخبر شد انديشيد كه مبادا آنها يكديگر را بخورند .\r\nپس ، از ادامه لشكركشى به حبشه منصرف شد و مراجعت كرد و پس از آنكه قسمت بزرگى از سپاه خود را از دست داد به شهر تب باز گشت . از شهر تب به ممفيس رفت و از آنجا يونانىها را با كشتى به سرزمين آنها فرستاد .\r\n\r\n\r\n","description":"","footnote":"\r\n( 1 ) - تب  ( Thebes )  رجوع شود به يادداشت شماره 4 بند 10 همين كتاب .\r\n( 2 ) - آمون  ( Ammon )  رجوع شود به يادداشت شماره 2 بند 17 همين كتاب ،\r\n( 3 ) - اين ادعاى هردوت مورد ترديد است ، چه قابل قبول نيست كه كبوجيه پنجاه هزار تن از سپاهيان خود را براى تصرف يك واحه بىاهميت با خطراتى كه هردوت خود بعدا از آن سخن ميگويد مواجه كرده باشد .\r\n","page_name":" 129 ","page_number":137},
  {"content":"\r\n\r\n26 - چنين بود سرنوشت لشكركشى به حبشه . و اما سربازانى كه مأمور جنگ با اهالى آمون بودند ردپاى آنها از شهر تب تا شهر اوآزى « 1 » كه راهنمايان آنها را به آنجا هدايت كرده بودند مشاهده مىشود . اهالى اين شهر ساموسىهائى هستند كه ميگويند از قبيله اخريون « 2 » ميباشند و بين اين شهر و شهر تب شنزارى بفاصله هفت روز راه قرار دارد . به زبان يونانى اين سرزمين جزيره سعادتمندان نام دارد .\r\nبطوريكه نقل ميكنند اين سپاه به اين محل رسيد ولى از اين محل ببعد باستثناى اهالى آمون و كسانى كه سرگذشت آنها را شنيده‌اند هيچكس خبرى از آنها ندارد زيرا به سرزمين آمون نرسيده‌اند و مراجعت هم نكرده‌اند . و اما چنين است آنچه اهالى آمون دربارهء آنها نقل ميكنند . پس از آنكه سربازان از شهر اوآزى بسوى سرزمين آمون حركت كردند به منطقه شنزارها وارد شدند . وقتى تقريبا به نيمه راه اوآزى و سرزمين آمون رسيدند باد جنوب هنگام ظهر بشدت وزيدن آغاز كرد و طوفان گردبادهائى از شن تشكيل داد و آنها را با شن مدفون كرد بقسمى كه اثرى از آنها باقى نماند « 3 » . چنين\r\n\r\n\r\n","description":"","footnote":"\r\n( 1 ) - اوآزى  ( Oasis )  - آمون آبادى كوچكى بود در سرحدات مصر باستان و در صحراى برقه كه در عهد قديم معبد عظيم خداوند آمون در آن بنا شده و مركز پرستش اين خدا بود .\r\nمعلوم نيست مقصود هردوت از واحه اوآزى كه در تمام متن با حروف بزرگ نوشته شده و بنابراين بايد اسم محل باشد چيست . محتمل است مقصود مؤلف واحه‌اى باشد كه امروز الخارق نام دارد و ويرانه‌هاى معابد بزرگى از عهد باستان در آن باقى است .\r\n( 2 ) -  ( Aeschrion )  - معلوم نيست مقصود هردوت از اين نام چه قومى بوده است ولى داستان اين شهر با داستان شهر پيرنه  ( Pyrene )  در كتاب دوم شباهتى زياد دارد و در هردو مورد بعيد به نظر ميرسد كه مهاجرينى از جزيره ساموس به اين نقاط دور افتاده آمده و متوطن شده باشند .\r\n( 3 ) - يكى از دلائل عدم صحت واقعه لشكركشى به آمون به نحوى كه هردوت نقل مىكند همين اظهار مؤلف است كه از قول اهالى « آمون » مدعى است كه تمام سپاهيان كبوجيه كه تعداد آنها به پنجاه هزار نفر ميرسيد در اين لشكركشى در زير انبوه شن مدفون شدند و از بين رفتند درحاليكه به ترتيبى كه مؤلف نقل مىكند فقط افراد يا كاروان‌هاى كوچك ممكن است\r\n","page_name":" 130 ","page_number":138},
  {"content":"\r\n\r\nاست سرگذشتى كه اهالى آمون دربارهء اين لشكركشى نقل ميكنند .\r\n27 - در موقع بازگشت كبوجيه به ممفيس خداوند آپيس « 1 » كه يونانيان اپافوس « 2 » مينامند بر مصريان ظهور كرد . همين كه ظهور آن اعلام شد مصريان لباس‌هاى فاخر ببر كردند و به شادى و سرور مشغول شدند\r\nوقتى كبوجيه مصريان را سرگرم اين تظاهرات و شاديها ديد يقين كرد كه ناكامىهاى او موجب سرور و شادى آنان شده است . پس حكام ممفيس را طلب كرد و همين كه آنها بحضور رسيدند از آنها سوال كرد كه بچه جهت نخستين بار كه او از ممفيس ميگذشت مصريان چنين نكردند و امروز در بازگشت او كه به علت پيش‌آمد تلفات زياد\r\n\r\n\r\n","description":"","footnote":"\r\nمدفون گردند نه يك سپاه عظيم پنجاه هزار نفرى كه با همراهان خود مسافت نسبتا بزرگى را اشغال مىكند . استرابون كه شايد در اصل از هردوت تقليد كرده اغراق را در اين مورد بدرجه‌اى رسانده كه مدعى است تمام سپاه كبوجيه در حبشه به اين سرنوشت دچار شد و حتى يك نفر جان سالم بدر نبرد .\r\n( 1 ) - آپيس  ( Apis )  خداى مصريان و مظهر زنده ازيريس كه هرچند زمان يك بار به صورت گاو سياهى كه لكه سه گوش سفيدى در پيشانى و لكه سفيد هلالى شكلى در پهلوى راست داشت ظاهر ميشد . مردم روز ظهور اين حيوان را جشن ميگرفتند و شادى ميكردند و سپس اين گاو مقدس را به ممفيس ميبردند و در معبد اين شهر نگهدارى ميكردند و چندين كاهن مقدس براى انجام خدمات او ميگماشتند . بيست و پنجسال بعد گاو را در آب غرق ميكردند و تشييع جنازه مفصلى از او ميكردند و آن را در محلى مقدس به خاك ميسپردند و از آن پس پيوسته عزادار بودند .\r\nاما همين كه گاوى ديگر با اين مشخصات مييافتند بار ديگر جشن ميگرفتند و گاو را در ميان شادى و شعف عمومى به ممفيس ميبردند ( رجوع شود به توضيحات هردوت در بند 28 و بعد همين كتاب ) .\r\n( 2 ) - اپافوس  ( Epaphos )  در افسانه‌هاى يونان باستان فرزند خداوند زوس و يو  ( Io )  بوده است كه يونانيان او را بنيان‌گذار شهر ممفيس و مظهر خداوند آپيس ميدانسته‌اند .\r\nمصريان با عقيده يونانيان موافق نبودند و عقيده داشتند كه اپافوس صدها قرن بعد از آپيس به دنيا آمده و غير از او مىباشد . اما علت اينكه يونانيان غالبا خداى مصرى را با اپافوس اشتباه ميكردند اينست كه آپيس به صورت گاو ظاهر ميشده درحاليكه يو  ( Io )  يعنى مادر اپافوس نيز شكل گاوى ماده داشته .\r\n","page_name":" 131 ","page_number":139},
  {"content":"\r\n\r\nتاثرآور گرديده چنين استقبال ميكنند . آنها بوى توضيح دادند كه خدائى بر مردم ظاهر شده كه معمولا در فاصله زمانى طولانى ظاهر مىشود و در اين گونه مواقع تمام مصريان غرق در شادى و سرور ميشوند و جشن برپا ميكنند . كبوجيه بشنيدن اين پاسخ آنها را بدروغگوئى متهم كرد و فرمان داد باتهام دروغگوئى آنها را بقتل رسانند .\r\n28 - پس از اينكه اين صاحب منصبان كشته شدند ، امر كرد روحانيون بحضور او آيند و آنها نيز به همان ترتيب سخن گفتند . ولى كبوجيه در پاسخ گفت كه اگر خداى شناخته شده‌اى به مصر آمده باشد خود او ميتواند آن را به خوبى تشخيص دهد . وى ديگر چيزى نگفت و به روحانيون امر كرد آپيس را بنزد او آورند و آنها نيز بدنبال آن رفتند . اين آپيس يا اپافوس بايد از ماده گاوى به دنيا آيد كه پس از آن ديگر قادر به حمل بچه ديگرى در شكم نباشد .\r\nمصريان مدعى هستند كه صاعقه‌اى از آسمان بر اين ماده گاو فرود ميآيد و از اين صاعقه آپيس در شكم او بوجود ميآيد . اين گاو جوان را كه آپيس مينامند از روى علائم زير تشخيص ميدهند : رنگ آن سياه است ولى روى پيشانى آن لكه سفيد سه گوش و بر پشت آن تصوير يك عقاب وجود دارد . پشم‌هاى دم آن مضاعف است و در زير زبان آن تصوير حيوانى نقش است .\r\n29 - وقتى كاهنان آپيس را بنزد كبوجيه آوردند ، وى در حال خشم خنجر بيرون كشيد و خواست آن را بر شكم حيوان فرود آورد . اما خنجر به ران حيوان اصابت كرد .\r\nپس وى شروع به خنديدن كرد و به كاهنان چنين گفت : « اى گناهكاران ، آيا خدايان هم از گوشت و خون هستند كه اسلحه بر آنها كارى باشد ؟ چنين خدائى بىترديد فقط شايسته مصريان است . اما شما از اينكه مرا مسخره كرده‌ايد بىمجازات نخواهيد « 1 » ماند »\r\n\r\n\r\n","description":"","footnote":"\r\n( 1 ) - از گفته كبوجيه چنين استنباط مىشود كه ادعاى مصريان را كه آپيس خداى آنها مىباشد دليل بر ماجراجوئى و حيله‌اى براى تخطئه خود دانسته زيرا براى يكنفر پارسى قابل قبول نبود كه خداوندى در قيافه حيوانات ظاهر شود ( هردوت - كتاب اول بند 131 ) و طبيعى است كه وقتى مصريان چنين ادعائى ميكنند كبوجيه آن را حمل بر روح ماجراجوئى آنها مىكند و به همين جهت از اينكه او را دست انداخته‌اند به آنها وعده مجازات ميدهد .\r\n","page_name":" 132 ","page_number":140},
  {"content":"\r\n\r\nاين بگفت و به مجريان احكام خود امر كرد كاهنان را آنقدر شلاق بزنند كه خون از بدن آنها جارى شود و هريك از مصريان را كه در حال برگزار كردن جشن مشاهده كنند بقتل رسانند . از آن پس جشن مصريان قطع شد و كاهنان بمجازات خود رسيدند . آپيس با پاى مجروح خود در معبدى كه در آنجا خفته بود درگذشت .\r\n30 - آپيس بر اثر جراحات خود درگذشت و كاهنان بىخبر از كبوجيه آن را دفن « 1 » كردند .\r\nبقسمى كه مصريان نقل ميكنند ، چيزى نگذشت كه كبوجيه به كفاره اين جنايت به جنون مبتلا شد . وى در گذشته نيز عقل چندان صحيحى نداشت . اولين جنايت او اين بود كه برادر خود برديا را كه باهم از يك پدر و مادر بودند بقتل رسانيد « 2 » . اين برادر را از مصر به پارس فرستاده بود و علت آن حسادتى بود كه به او ميورزيد زيرا از بين تمام پارس‌ها او تنها كسى بود كه توانسته بود كمانى را كه پادشاه حبشه به ايختيوفاژها داده بود تا دو انگشت به آخر مانده بكشد . هيچيك از ديگر پارس‌ها نتوانسته بودند اين عمل را انجام دهند . وقتى برديا به پارس مراجعت ميكرد كبوجيه در خواب ديد كه چاپارى از راه رسيد و خبر داد كه برديا بر تخت سلطنت جلوس كرده و سر او به آسمان رسيده ، وى بر خود بيمناك شد و ترسيد كه مبادا برادرش او را بكشد و سلطنت را بچنگ آورد . پس پرگزاسپ « 3 » را كه مورد اعتماد و بيش از تمام پارس‌ها بوى وفادار بود به پارس فرستاد تا\r\n\r\n\r\n","description":"","footnote":"\r\n( 1 ) - گفته مىشود كه از آپيس سنگ قبرى باقى است كه در كمال شتاب و بطور ناقص حجارى شده و پاره‌اى از مورخان علت نقص اين سنگ قبر را آن ميدانند كه پنهان از پارس‌ها و با شتاب تهيه شده است .\r\n( 2 ) - درباره تاريخ قبل برديا رجوع شود به توضيح خارج از متن .\r\n( 3 ) - پرگزاسپ  ( Prexaspe )  يا پرگزاسپس  ( Prexaspes )  از نجيب‌زادگان پارسى كه بامر كبوجيه مخفيانه برديا را كشت . چندى پس از اين واقعه كبوجيه كه متهم به ميگسارى شده بود براى اينكه حواس جمع خود را به اتهام‌زنندگان ثابت كند قلب فرزند پرگزاسپ را نشانه رفت و او را بكشت . همين كه كبوجيه درگذشت پرگزاسپ قتل برديا را بر مردم فاش كرد و خود را از فراز برجى رفيع به پائين افكند . افشاى اين راز موجب شد كه پارس‌ها هويت واقعى بردياى دروغى را تشخيص دادند و دانستند كه بردياى واقعى مدتها قبل بامر برادر بقتل رسيده است .\r\n","page_name":" 133 ","page_number":141},
  {"content":"\r\n\r\nاو را هلاك كند . پرگزاسپ به شوش رفت و برديا را بكشت . بعضى ميگويند او را به بهانه شكار با خود برد و بعضى ديگر ميگويند كه وى را بدرياى اريتره برد و در امواج آب افكند .\r\n31 - بقسمى كه نقل ميكنند اين نخستين جنايت كبوجيه بود . پس از آن خواهر خود را كه در مصر با او همسفر بود بقتل رسانيد . او با خواهر خود همخوابگى داشت ، درحاليكه خواهر او بود و با او از يك پدر و مادر هم بود . و اما چنين است چگونگى ازدواج او با خواهر خود ( زيرا تا اين زمان هرگز اين رسم بين پارس‌ها وجود نداشت كه خواهر خود را بزنى بگيرند « 1 » ) . كبوجيه عاشق يكى ديگر از خواهران خود شده بود و ميل داشت با وى نزديك شود . ولى چون نقشه او بر خلاف عادات و رسوم وقت بود قضات شاهى را بحضور طلبيد و از آنها سؤال كرد كه آيا قانونى وجود دارد كه ازدواج خواهر و برادر را به رضايت شخصى اجازه دهد . قضات شاهى از برگزيدگان پارس‌ها هستند . اينان مقام خود را تا زمان مرگ حفظ ميكنند مگر در موردى كه مرتكب قضاوت نادرست گردند « 2 » . اينان دعاوى را رسيدگى و قوانين ملى را تفسير ميكنند و همه امور از زير دست آنها ميگذرد . آنان به سؤال كبوجيه جوابى دادند كه نه بر خلاف حقيقت بود و نه براى آنها خطرى ايجاد ميكرد . آنها پاسخ دادند كه هيچ قانونى سراغ ندارند كه ازدواج خواهر و برادر را اجازه دهد ولى اضافه كردند كه قانون ديگرى وجود دارد كه بموجب آن پادشاه پارس ميتواند بهر عملى كه مايل است دست زند . بدين ترتيب بىآنكه از ترس كبوجيه قانونى را ملغى كنند رعايت كامل آن را براى حفظ جان خود لازم ندانستند و توانستند قانون ديگرى بيابند كه به حال پادشاه كه مايل به ازدواج با خواهران خود\r\n\r\n\r\n","description":"","footnote":"\r\n( 1 ) - در اين‌باره رجوع شود به توضيح خارج از متن .\r\n( 2 ) - در اين قبيل موارد قضات شاهى نه‌تنها از مقام خود منفصل ميشدند بلكه مجازات‌هاى بسيار شديدى در انتظار آنها بود ( هردوت - كتاب پنجم - بند 25 - كتاب هفتم بند 194 ) . با اينكه اين منصب از راه وراثت منتقل نميشد معذالك در يك مورد ظاهرا پسرى جانشين پدر شده است ( هردوت - كتاب پنجم - بند 25 ) .\r\n","page_name":" 134 ","page_number":142},
  {"content":"\r\n\r\nبود مساعد باشد . پس كبوجيه با خواهرى كه مايل بود ازدواج كرد « 1 » ولى كمى بعد يكى ديگر از خواهران خود را نيز به عقد خود درآورد . اين خواهر دوم بود كه در مصر با او همسفر بود و پادشاه او را بقتل رسانيد « 2 » .\r\n32 - درباره مرگ او نيز مانند مرگ برديا دو روايت وجود دارد . بطوريكه يونانيها نقل ميكنند كبوجيه بچه شيرى را با بچه سگى بجنگ انداخته بود و با اين زن بتماشاى اين منظره مشغول بود . سگ در حال شكست خوردن بود كه ناگهان سگ كوچك ديگرى كه با سگ اول از يك پدر و مادر بود ريسمان خود را دريد و بكمك او شتافت و هردو باهم كمك كردند و بچه شير را از ميدان بدر بردند . كبوجيه از مشاهده اين منظره لذت ميبرد ولى زن او كه در كنار او قرار داشت ميگريست . كبوجيه متوجه او شد و علت گريه او را پرسيد . زن پاسخ داد كه وقتى مشاهده كرد آن سگ بانتقام برادر خود شتافت اشگ از چشمان او جارى شد زيرا به ياد برديا افتاد و بخاطر آورد كه كسى نبود كه انتقام او را بگيرد .\r\nبعقيده يونانيان همين سخن موجب شد كه كبوجيه امر بقتل او داد . اما مصريان نقل ميكنند كه آن دو بر سر خوردن طعام بودند . زن كاهوئى بدست گرفت و برگ‌هاى آن را كند و از شوهر خود پرسيد كه آيا آن كاهو وقتى پرپر شده زيباتر است يا وقتى كه چاق و انبوه بود . كبوجيه پاسخ داد : « وقتى چاق و انبوه بود » . پس زن به او گفت : « با اين حال ، تو خاندان كوروش را به سرنوشت اين كاهو دچار كرده‌اى و شاخه‌هاى آن را از هم جدا ساختى . » كبوجيه سخت خشمگين شد و با لگد به او حمله كرد . زن حامله بود ، جنين او سقط شد و خود درگذشت .\r\n33 - چنين بود خشم و غضب كبوجيه نسبت به خويشان خود كه ممكن است نتيجه انتقام\r\n\r\n\r\n","description":"","footnote":"\r\n( 1 ) - مقصود آتوسا دختر كوروش كبير و خواهر پادشاه بود كه پس از مرگ كبوجيه به عقد ازدواج بردياى مغ و داريوش كبير درآمد .\r\n( 2 ) - هردوت از خواهر دوم نيز نامى نبرده ولى سترابون او را مروئه  ( Meroe )  دانسته و مدعى است كه شهر مروئه در مصر بآنجهت بنام وى خوانده شده كه كبوجيه او را در همين محل بقتل رسانيد است .\r\n","page_name":" 135 ","page_number":143},
  {"content":"\r\n\r\nآپيس باشد و يا نتيجه مرضى باشد كه نظير امراض زيادى كه عادة دامنگير مردم مىشود از جائى ديگر آمده باشد . معروف است كه كبوجيه از زمان تولد ناراحتى شديدى داشت كه برخى آن را صرع و بيمارى روحى مينامند . جاى تعجب نيست كه اين نقص ناگوار جسمى مانع سلامت فكر و روح او بوده باشد .\r\n34 - اكنون تعدىهاى كبوجيه را نسبت بديگر پارس‌ها شرح مىدهم . پرگزاسپ « 1 » طرف اعتماد او و مامور انتقال تقاضاهاى مردم به پادشاه بود « 2 » . فرزندش آبدار كبوجيه بود و مقام او نيز مانند مقام پدر عالى بود . روزى هنگام صحبت با او چنين گفت : « پراگزاسپ ، پارسها دربارهء من چگونه قضاوت ميكنند و چه ميگويند ؟ » وى پاسخ داد : « سرور من ، ترا فراوان ستايش ميكنند اما فقط از حيث شراب‌خوارى معتقدند كه تو زياد افراط ميكنى « 3 » . » وى احساسات پارس‌ها را چنين تعبير كرد و كبوجيه كه خشمگين شده بود پاسخ داد :\r\n« از اينقرار ، اكنون پارس‌ها مدعى هستند كه من شراب زياد دوست ميدارم و شراب عقلم را زايل و خونم را تند كرده ! ولى در اين صورت آنها نيز در گذشته سخن بحقيقت نمىگفته‌اند ! » زيرا روزى در محفلى كه كرزوس با پارس‌ها حضور داشت كبوجيه عقيده آنها را درباره خود با مقايسه با كوروش سوال كرده بود و پارس‌ها بوى پاسخ داده بودند كه وى از پدر خود برجسته‌تر است زيرا علاوه بر متصرفات او كه برجاى خود باقى\r\n\r\n\r\n","description":"","footnote":"\r\n( 1 ) -  ( Prexaspe )  رجوع شود به يادداشت صفحات قبل - بند 30 ببعد .\r\n( 2 ) - در زمان ديااوكو پادشاه ماد مرسوم شده بود كه مردم تقاضاهاى خود را مع الواسطه بعرض پادشاه برسانند ( كتاب اول هردوت - بند 99 ) و ناگزير بودند آن را به صورت نامه و مكتوب به حضور پادشاه بفرستند . بعدها اين رسم در دربار هخامنشيان حفظ شد . اهميت آن از آنجا معلوم مىشود كه وقتى كوروش هنوز طفلى بيش نبود و با اطفال هم سن خود تقليد پادشاهان را ميكرد حتى براى اين منصب نيز يكى از هم‌سالان خود را تعيين كرده بود ( هردوت - كتاب اول - بند 115 ) .\r\n( 3 ) - اگر بگفته هردوت پارس‌ها عموما در نوشيدن شراب افراط ميكرده‌اند ( هردوت كتاب اول - بند 133 ) نبايد اين عمل در نظر آنها بدرجه‌اى زشت باشد كه پادشاه خود را به آن جهت سرزنش كنند .\r\n","page_name":" 136 ","page_number":144},
  {"content":"\r\n\r\nاست بر مصر و درياها نيز دست « 1 » يافته . پارس‌ها چنين گفتند ، ولى كرزوس كه در آنجا حاضر بود و اين قضاوت چندان او را خوش‌آيند نبود به كبوجيه گفته بود : « فرزند كوروش ، بعقيده من تو با پدر برابر نتوانى بود ، زيرا تو هنوز فرزندى مانند خودت كه از پدرت باقيست ندارى « 2 » » كبوجيه را اين سخن خوش آمده بود و كرزوس را ستايش فراوان كرده بود .\r\n35 - كبوجيه كه اين سخنان را بخاطر آورده بود خشمگين شد و به پرگزاسپ گفت : « هم اكنون تشخيص ده كه آيا پارس‌ها راست ميگويند و يا خود آنها هستند كه با اين سخنان ديوانگى خود را نشان ميدهند . فرزند خود را كه آنجا در اطاق مجاور ايستاده بنگر ؛ اگر تير من بقلب او اصابت كرد معلوم خواهد شد كه پارس‌ها اشتباه ميكنند .\r\nاما اگر تير من بهدف نرسد تو ميتوانى مدعى شوى كه پارس‌ها حق دارند و عقل من زايل شده . اين سخن بگفت و كمان خود را كشيد و طفل را نشانه گرفت . طفل بر زمين غلطيد ؛ كبوجيه امر كرد جسد او را بشكافند و محل اصابت تير را جستجو كنند . چون ديده شد كه تير بميان قلب او اصابت كرده كبوجيه كه تبسم بر لبانش نقش بسته و چهره‌اش شكفته شده بود خطاب به پدر طفل چنين گفت : « پرگزاسپ ، پس من ديوانه نيستم و پارسها دروغ ميگويند . تو دليل آن را به چشم خود ديدى . ولى اكنون به من پاسخ ده كه آيا تاكنون كسى را ديده‌اى كه بتواند تا اين حد تير خود را دقيق بهدف بنشاند ؟ » پراگزاسپ كه خود را با ديوانه‌اى روبرو ميديد و بر جان خود بيم داشت پاسخ داد : « سرور من ، تصور نميكنم كه حتى خداوند بتواند چنين خوب نشانه رود . » چنين بود شجاعتى كه كبوجيه در اين مورد از خود نشان داد . يك بار ديگر نيز بىدليل معقول دوازده تن از بزرگترين پارسها را زنده بگور كرد .\r\n\r\n\r\n","description":"","footnote":"\r\n( 1 ) - مقصود هردوت از « درياها » ئى كه كبوجيه بر آنها دست يافته اتحاد او با قبرس و فينيقيه ( هردوت كتاب سوم - بند 19 ) و بوليكرات ساموسى است ( همان كتاب - بند 44 ) ، درحاليكه استرابون بر خلاف هردوت مدعى است كه فينيقىها و قبرسىها از زمان كوروش با پارس‌ها متحد شده بودند ( استرابون - سيروپدى كتاب اول - بند 14 - ) .\r\n( 2 ) - كبوجيه در موقع مرگ فرزندى نداشت ( هردوت - كتاب سوم - بند 66 ) .\r\n","page_name":" 137 ","page_number":145},
  {"content":"\r\n\r\n36 - چون او چنين ميكرد كرزوس از اهل ليدى شرط انصاف آن دانست كه ويرا با اين سخنان بيدار كند : « اى پادشاه ، از جوانى و طبع سركش خود پيروى مكن .\r\nخويشتن‌دار باش و برخود چيره شو . دورانديش بودن شايسته مردان بزرگ است و احتياط شرط عقل . تو هموطنان خود را بىدليل معقول بقتل ميرسانى و اطفال را ميكشى .\r\nبرحذر باش كه اگر در اين كار افراط كنى پارس‌ها ترا ترك ميگويند و بر تو خواهند شوريد من مجبورم به تو نصيحت كنم زيرا پدرت كوروش از من خواسته است كه ترا نصيحت كنم و افكار درستى را كه بمخيله‌ام خطور مىكند به تو عرضه دارم « 1 » . » كرزوس با اين اندرزها حسن نيت خود را نشان ميداد ، اما كبوجيه بوى چنين پاسخ داد : « تو نيز جرات آن را دارى كه به من اندرز دهى ، تو كه آنقدر كشورت را خوب اداره كردى و آنقدر پدرم را خوب نصيحت كردى و او را بعبور از آمور دريا « 2 » براى جنگ با ماساگت‌ها تشويق كردى درحاليكه آنان ميخواستند خود به كشور ما « 3 » بيايند . تو كشور خود را اداره كردى و خود را تباه كردى و كوروش را كه به تو اعتماد كرده بود بكشتن دادى ! اما تو نبايد از اين كارها بى مجازات بگريزى . مدتها بوده كه در پى بهانه‌اى بودم تا ترا مجازات كنم . » اين بگفت و كمان خود را برگرفت تا او را با تيرى از پا درآورد . اما كرزوس از جاى خود جستن كرد و از تالار بيرون گريخت . وقتى كبوجيه نتوانست او را با تير بزند به نگهبانان خود امر كرد او را بگيرند و هلاك كنند . نگهبانان كه با خوى او آشنائى داشتند كرزوس را پنهان كردند تا اگر كبوجيه نادم شود و او را طلب كند وى را براى او حاضر سازند ( زيرا در\r\n\r\n\r\n","description":"","footnote":"\r\n( 1 ) - اين ادعاى كرزوس براى خوانندگان تاريخ هردوت بىترديد تازگى دارد ، زيرا قبل از اين هيچ‌جا مؤلف به اين مطلب مهم اشاره نكرده بود .\r\n( 2 ) - درباره اين رود رجوع شود به يادداشت شماره 4 بند 202 از كتاب اول هردوت .\r\nهرگاه آنطور كه مورخان عرب در قرن دهم مدعى هستند تا آن زمان درياچه آرال با درياى خزر مربوط بوده بايد اين رود را به نحوى كه هردوت در بند 201 و 202 از كتاب اول تشريح مىكند همان رود آمور درياى امروز دانست كه بدرياى آرال ميريزد .\r\n( 3 ) - رجوع شود به كتاب اول هردوت - بند 207 .\r\n","page_name":" 138 ","page_number":146},
  {"content":"\r\n\r\nاين صورت آنها به علت نجات او پاداش ميگرفتند ) ؛ و اگرنه پشيمان شود و نه افسوس خورد هر موقع بخواهند كار او را تمام كنند . اتفاقا طولى نكشيد كه كبوجيه بر كرزوس افسوس خورد و نگهبانان او كه متوجه تأسف او شدند به او اطلاع دادند كه كرزوس هنوز زنده است . كبوجيه به آنها پاسخ داد كه او نيز از اينكه كرزوس زنده است مسرور است اما آنها نجات او را از مرگ به اين ارزانى برگزار نخواهند كرد و كشته خواهند شد . و اين كار را كرد و آنها را كشت .\r\n37 - در موقع اقامت خود در ممفيس نسبت به پارس و ملل متحد از اين قبيل كارهاى ديوانه صفت بسيار كرد . قبور كهن را گشود و مردگان را نظاره كرد . هنگام ورود به معبد هفستوس « 1 » مجسمه اين خدا را بسيار تمسخر كرد . مجسمه هفستوس به تصاوير فينيفى كه پاتائيك « 2 » نام دارد و فينيفىها در جلوى كشتىهاى خود گرد جهان گردش ميدهند بسيار شباهت دارد . براى اطلاع كسانى كه اين كشتىها را نديده‌اند اضافه ميكنم كه اين تصاوير به شكل يك انسان كوتاه قد « 3 » ميباشند . وى همچنين به معبد كابيرها « 4 » كه بموجب دستورات\r\n\r\n\r\n","description":"","footnote":"\r\n( 1 ) - هفستوس  ( Hephaistos )  يا وولكن  ( Vulcain )  خداوند آتش و آتش‌فشان در يونان باستان . افسانه‌هاى كهن حاكى است كه وى از زوس ( ژوپيتر ) خداى خدايان و ژونون  ( Junon )  به دنيا آمد و صورتى زشت و كريه داشت . بروايتى پدرش و بروايت ديگر مادرش او را از آسمان بر زمين افكند و در اقيانوس يا در جزيره لمنوس  ( Lemnos )  سقوط كرد و پايش شكست و تمام عمر لنگ بماند . باز افسانه حاكى است كه وى در اعماق زمين كوره‌هاى عظيم ترتيب داد تا آتش صاعقه و آتش‌فشانها را مهيا كند . در سيسيل و آتن و مصر مورد پرستش بود . اما مركز پرستش او شهر ممفيس بود كه معبد بزرگى بنام او در آن برپا شده بود .\r\n( 2 ) - پاتائيك  ( Pataiques )  - هردوت نوعى از تصاوير فينيقى را از زبان اين قوم پاتائيك ناميده ولى روشن نكرده كه مقصود از اين اصطلاح چيست حتى توضيحى كه در عبارت بعد داده و اين تصاوير را با مردمان كوتاه قد مصر باستان  ( Pygmee )  مقايسه كرده كافى براى روشن شدن مقصود نيست . وى تنها مؤلفى است كه اين اصطلاح را به كار برده و به همين جهت است كه در هيچيك از منابع تاريخى نميتوان تحقيق قابل ملاحظه‌اى در اين‌باره بدست آورد .\r\n( 3 ) - اشاره هردوت به قوم كوتاه‌قد افسانه‌ايست كه در مصر باستان ميزيست و با وجود كوتاهى قد در جنگ با ضرافه‌ها مهارتى خاص داشتند . هردوت و ديگر مورخان باستان اين قوم را پيگمه  ( Pygmee )  ناميده‌اند . شايد اين اصطلاح كه از كلمه پيگم  ( Pygme )  آمده است كه واحد مقياس طول در يونان باستان و برابر يك متر و 347 ميليمتر بوده است . افسانه حاكى است كه وقتى هركول پهلوان افسانه‌هاى يونان در خواب بود پيگمه‌ها بر سر او ريختند ولى پهلوان بر آنها چيره شد و تعدادى از آنها را در زير پوست شيرى كه بر تن داشت برد .\r\n( 4 ) - كابير  ( Cabires )  نام خدايان افسانه‌ايست كه در بسيارى از نقاط يونان باستان و بخصوص در ساموتراس  ( Samuthrace )  و تب  ( The ? bes )  مورد پرستش بودند .\r\nفينيفىها اين خدايان را كابيريم  ( Cabirim )  ( خدايان توانا ) و يا كابريم  ( Chaberim )  ( خدايان مشترك ) ميناميدند . تعداد انن خدايان و منشاء افسانه‌اى آنها مجهول است . حدس زده مىشود كه منشاء آن از فينيقيه باشد .\r\n","page_name":" 139 ","page_number":147},
  {"content":"\r\n\r\nمذهبى فقط كاهنان مىتوانند در آن راه يابند وارد شد و كار را به جائى رسانيد كه مجسمه‌هاى اين معبد را پس از اهانت و تحقير به آتش سوزاند . اين مجسمه‌ها ، مجسمه‌هاى هفستوس را بخاطر ميآورد و كابيرها مدعى هستند كه اين خدايان فرزندان او هستند .\r\n38 - كبوجيه به لحاظ عملياتى كه كرد به نظر من يك ديوانه واقعى بوده و اگر چنين نبود امور روحانى و سنن ملى را تخطئه نميكرد . اگر تمام مردم را آزاد گذارند و از آنها بخواهند كه پس از دقت بهترين قوانين را انتخاب كنند هركس قوانين قوم خود را انتخاب مىكند ؛ تا اين اندازه هركس اطمينان دارد كه قوانين كشور او بهترين قوانين است . بنابراين ، اينكه شخصى امورى را كه به اين درجه محترم است تخطئه مىكند امرى طبيعى نيست مگر اينكه او ديوانه باشد . براى تشخيص اينكه اين گونه احساسات نسبت به عادات و رسوم شخصى تا چه اندازه در وجود مردمان ريشه‌دار است موارد زيادى را ميتوان شمرد . يكى از اين موارد كثير چنين است : داريوش در زمان سلطنت خود روزى اطرافيان يونانى خود را بحضور طلبيد و از آنها پرسيد كه بچه قيمتى حاضرند پدر خود را پس از مرگ تناول كنند . آنها باعتراض پاسخ دادند كه به هيچ قيمتى حاضر بانجام اين عمل نيستند . پس داريوش هندوهائى را كه كالاتى « 1 » نام دارند و رسم آنها چنين است كه\r\n\r\n\r\n","description":"","footnote":"\r\n( 1 ) -  Calaties  يا  Kallaties  - در هيچيك از منابع تاريخى اطلاعى از اين قوم\r\n","page_name":" 140 ","page_number":148},
  {"content":"\r\n\r\nپدر و مادر خود را ميخورند بحضور طلبيد و از آنها پرسيد كه بچه قيمتى حاضرند جسد پدر خود را در آتش افكنند . هنديان از تعجب فريادى از حلقوم خود خارج كردند و مصرا از او خواستند كه سخن بكفر نگويد . تا اين درجه اين رسوم پابرجا ميباشند و تا اين حد اشعار پند « 1 » ار تحت عنوان « رسم و سنت ، فرمانرواى جهان « 2 » است ، صحيح است .\r\n\r\n\r\n","description":"","footnote":"\r\nبقيه پاورقى از صفحه قبل هندى كه هردوت كالاتى ناميده بدست نيامد . شايد گروهى از هنديانى بوده‌اند كه پوست آنها سياه بوده و در بند 101 اين كتاب از آنها سخن در ميان مىباشد .\r\n( 1 ) - پندار  ( Pindare )  بزرگترين شاعر غزلسراى يونان باستان كه در حدود سال 520 قبل از ميلاد در شهر تب به دنيا آمد و در حدود سال 440 قبل از ميلاد در سيراكوز درگذشت . از اشعار او قسمت‌هائى كه جنبهء حماسى دارد تحت عنوان المپيك  ( Olympiques )  و فتيك  ( Phthiques )  باقيست .\r\n( 2 ) - اشاره هردوت به يكى از اشعار پندار است كه افلاطون قسمتى از آن را در كتاب گورگياس چنين نقل كرده : « عادت ، فرمانرواى موجودات فانى و جاودانى با قدرت بر آنها حكومت مىكند . . . » ( افلاطون - گورگياس - ب 484 ) .\r\n","page_name":" 141 ","page_number":149},
  {"content":"\r\n\r\n\r\nپوليكرات « 1 » فرمانرواى ساموس « 2 »\r\n39 - در همان موقع كه كبوجيه سرگرم لشكركشى به مصر بود اهالى لاكدمون « 3 » نيز بجنگ با ساموس و پوليكرات مشغول بودند . پوليكرات فرزند اآكس « 4 » بود كه با قيام مسلح بر\r\n\r\n\r\n","description":"","footnote":"\r\n( 1 ) - پوليكرات  ( Polycrate )  فرمانرواى جزيره ساموس ، در سال 532 قبل از ميلاد بكمك برادران خود بحكومت رسيد و پس از آنكه بنيان حكومتش مستحكم شد يكى از برادران خود را كشت و ديگرى را بزندان افكند . در مدتى كوتاه بر شهرت و قدرت خود افزود و تدريجا جزاير مجاور ساموس را تسخير كرد و با آمازيس پادشاه مصر متحد شد .\r\nطولى نكشيد كه از اتحاد با او دست كشيد و با كبوجيه پادشاه پارس متحد شد و در لشكركشى به مصر چهل كشتى در اختيار او گذارد . اين فرمانرواى خوشبخت كه مدتى بىهمتا بر جزاير يونان باستان حكومت كرد سرانجامى شوم و رقت‌بار داشت . در جستجوى مال و ثروت فريب اورئيت  ( Oroites )  حاكم پارسىسار . را خورد و براى ملاقات او بىسلاح از جزيره خارج شد . ولى اوروئيت او را اسير كرد و به طرز فجيعى كشت . قتل او مصادف بود با شروع سلطنت داريوش در پارس ( 521 قبل از ميلاد ) . پوليكرات با وجود استبداد راى از مشوقين علم و ادب بود و مدتها آناكرئون  ( Anacreon )  شاعر سرگردان يونان را در دربار خود جاى داد .\r\nوى يكى از شخصيت‌هاى معروف تاريخ يونان باستان است و مدتها نام او بر سر زبانها بود . هردوت شرح مبسوطى دربارهء او دارد ( بند 39 و بعد بند 60 اين كتاب ) .\r\n( 2 ) - ساموس  ( Samos )  از جزاير درياى اژه در ساحل آسياى صغير در نزديكى برجستگى معروف ميكال  ( Mycale )  كه امروز سامو  ( Samo )  نام دارد . اين جزيز كوهستانى و سواحل آن مضرس است و در جهت شرق و غرب قرار دارد . طول آن 46 و عرض آن 20 كيلومتر است . ساموس در تاريخ باستان معروفيتى خاص دارد و شهرت آن بخصوص مديون پوليكرات حاكم مستبد آنست كه بحكومت جمهورى آن خاتمه داد و اين جزيره را به صورت يكى از دول مقتدر يونان باستان درآورد . پس از مرگ پوليكرات ساموس مدتها تحت الحمايه پارس‌ها بود و در سال 449 قبل از ميلاد يونان از تمام حقوق خود بر آن چشم پوشيد و رسما ضميمه امپراتورى پارس شد . حكيم معروف فيثاغورث از اين جزيره برخاسته .\r\n( 3 ) - لاكدمون  ( Lacedemon )  يا لاكدمونى  ( Lacedemonie )  نام ديگر سپارت است كه مردمان آن در دنياى باستان در جنگ و ستيز استعدادى خاص داشتند .\r\n( 4 ) -  Aiakes \r\n","page_name":" 142 ","page_number":150},
  {"content":"\r\n\r\nساموس دست يافت « 1 » و در آغاز كار اين جمهورى را به سه قسمت كرد و برادران خود پانتاگنوت « 2 » و سيلوسون « 3 » را حكومت داد و سپس اولى را كشت و سيلوسون را كه جوانتر بود تبعيد كرد و سلطه خود را بر سراسر جزيره گسترد . و پس از استقرار قدرت خود با آمازيس پادشاه مصر قرار داد دوستى منعقد كرد و متقابلا براى هم هدايائى فرستادند « 4 » . در مدتى كوتاه قدرت پوليكرات افزايش يافت و در سراسر يونى « 5 » و ديگر نقاط يونان معروف شد . هرجا كه سپاه او قدم ميگذارد همه چيز در برابر توفيق او تسليم ميشد . وى صد كشتى جنگى پنجاه‌پاروئى و هزار تيرانداز داشت و ويرانى و جنگ را به همه جا سرايت داد و رعايت هيچكس را نكرد ، زيرا مدعى بود كه حتى نسبت بدوست با پيروزى و موفقيت بهتر ميتواند خير خود را برساند .\r\nتعدادى از جزاير و بسيارى از شهرهاى قاره بدست او افتاد . بخصوص سربازان لبوس « 6 » را كه دسته‌جمعى براى كمك به اهالى ملط « 7 » شتافته بودند اسير كرد و همين اسيران درحاليكه\r\n\r\n\r\n","description":"","footnote":"\r\n( 1 ) - در يكى از جشن‌هاى ملى كه بافتخار يكى از خدايان در ساموس برپا شده بود و مردم شهر سلاح بدست بسوى معبد ميرفتند پوليكرات مقدار زيادى اسلحه بين پيروان خود تقسيم كرد و فرماندهى آنها را به برادران خود سپرد . همين كه حركت دسته‌جمعى مردم بپايان رسيد اهالى ساموس در برابر معبد اسلحه‌هاى خود را بر زمين گذاردند تا باحترام خدا دست بر سينه گذارند . طرفداران پوليكرات از اين لحظه استفاده كردند و بسوى اسلحه‌ها هجوم بردند و مخالفين خود را كشتند و حكومت جزيره را قبضه كردند .\r\n( 2 ) -  Pantagnote \r\n( 3 ) -  Syloson  - درباره سرنوشت اين برادر رجوع شود به قسمت‌هاى بعد اين كتاب\r\n( 4 ) - رجوع شود به تاريخ هردوت - كتاب دوم بند 182 - اهالى ساموس معبدى در شهر نوكراتيس داشتند ( كتاب دوم بند 178 ) .\r\n( 5 ) -  ( Ionie )  در اين‌باره رجوع شود به يادداشت دو بند 11 همين كتاب .\r\n( 6 ) - لبوس  ( Lesbos )  از جزاير بزرگ يونان باستان در بيست كيلومترى ساحل آسياى صغير كه امروز ميتىلينى  ( Mitilini )  ناميده مىشود . طول آن 60 و عرض آن نيز 60 كيلومتر است . شهرهاى معروف آن در عهد عتيق ميتىلن  ( Mytilene )  و پيرا  ( Pyrrha )  بوده است . اين جزيره مدتها مسكن مهاجرين يونانى بود ، در زمان كوروش به تصرف پارسها درآمد و در زمان داريوش بر ضد پارسها شوريد ولى طولى نكشيد كه شورش سركوب شد .\r\n( 7 ) - ملط يا ميلت  ( Milet )  از شهرهاى معروف يونى باستان در ساحل غربى آسياى صغير در پانزده كيلومترى مصب رود مآندر . شهرت اين شهر از زمانى شروع شد كه عناصر يونى در آن اقامت گزيدند . در زمان كوروش به تصرف پارسها درآمد و مدتى بعد اهالى آن شورش كردند ولى مجددا مطيع پارسها شدند . طالس رياضىدان معروف باستان از اين شهر است .\r\n","page_name":" 143 ","page_number":151},
  {"content":"\r\n\r\nبزنجير كشيده شده بودند تمام خندقى را كه گرد حصارهاى ساموس وجود دارد حفر كردند .\r\n40 - موفقيت‌هاى حيرت‌آور پوليكرات بر آمازيس پوشيده نبود و اين امر موجب ناراحتى خاطر او شد . چون موفقيت‌هاى پوليكرات همچنان رو بافزايش بود آمازيس نامه‌اى براى او به ساموس فرستاد و بوى چنين اندرز داد : « چنين است آنچه آمازيس به پوليكرات ميگويد : شنيدن خبر موفقيت‌هاى متحد و دوست براى من خوش‌آيند است . با اين حال ، كاميابى فراوان تو بر من گوارا نيست زيرا من خدايان را حسود ميدانم و براى خود و كسانى كه بر من گرامى هستند بجاى سعادت مستمر مخلوطى از موفقيت و ناكامى طلب ميكنم و آرزو ميكنم كه زندگى اين‌چنين با كاميابىهاى پراكنده بپايان رسد . زيرا من هرگز نشنيده‌ام كه مردى در مدتى طويل از سعادت برخوردار باشد و در همان حال كه همه چيز پيوسته به حال او مساعد بوده است عاقبت ناگوارى در انتظار نبوده باشد . تو اگر در اين‌باره به من اعتماد دارى در برابر موفقيت‌هاى خود چنين كن كه ميگويم : فكر كن كه چه چيز در نظر تو باارزش‌ترين چيزها است بطوريكه از دست دادن آن ميتواند ترا دچار اندوهى عميق كند . اين چيز را از خود دور كن بقسمى كه هرگز بر مردمان آشكار نشود . و اگر پس از آن نيز باز هماى سعادت ترا با عطاياى خود ناراحت كرد و اين عطايا را با ناكامىها نياميخت مراقب باش كه آن را به ترتيبى كه به تو يادآورى كردم چاره كنى . »\r\n41 - وقتى پوليكرات اين جملات را قرائت كرد دانست كه اندرز آمازيس عاقلانه است و كوشيد چيزى را كه اگر از خزانيش ربوده شود موجب عميق‌ترين حسرت‌ها براى او خواهد شد بيابد . پس از انديشه و تفكر مهرى را كه به صورت حلقه انگشترى با نگينى از زمرد بانگشت داشت و كار تئودور « 1 » از اهل ساموس فرزند تلكلس « 2 » بود انتخاب كرد .\r\nپس از آنكه مصمم شد آن را فدا كند براى اجراى مقصود امر كرد يكى از كشتىهاى پنجاه پاروئى را مجهز كردند و خود در آن قرار گرفت و سپس امر كرد به داخل دريا برانند و همين كه بفاصله‌اى از جزيره رسيد انگشتر را از دست بيرون آورد و در مقابل\r\n\r\n\r\n","description":"","footnote":"\r\n( 1 ) - تئودور  ( Theodore )  از اهل ساموس از هنرمندان معروف دنياى باستان است كه اختراع گونيا و قفل و كليد را به او نسبت ميدهند .\r\n( 2 ) -  Telecles \r\n","page_name":" 144 ","page_number":152},
  {"content":"\r\n\r\nچشمان كسانى كه در كشتى حاضر بودند به دريا افكند . سپس از آن محل دور شد و وقتى به خانه بازگشت از اندوه خود لذت برد .\r\n42 - اتفاقا چهار يا پنج هفته پس از اين واقعه ماهيگيرى كه ماهى زيبا و بزرگى شكار كرده بود بفكر افتاد كه آن را به پوليكرات هديه كند . پس آن ماهى را به قصر آورد و اظهار كرد كه ميخواهد بحضور پوليكرات رود . وقتى بحضور پوليكرات رسيد ماهى را به او تقديم كرد و چنين گفت : اى پادشاه ، اين صيد از آن منست . با اينكه از حاصل كار خود زندگى ميكنم اين ماهى را زيباتر از آن يافتم كه در بازار به فروش رسانم ؛ تصور ميكنم اين طعام فقط در خور پادشاهى مقتدر مانند تو باشد و باينجهت آن را بنزد تو آوردم و به تو تقديم ميكنم . پوليكرات كه اين سخنان او را خوش آمده بود پاسخ داد از تو بسيار سپاسگزارم و هديه تو را مىپسندم ؛ طرز تقديم آن ارزش آن را دو چندان كرده است . اكنون من ترا بخوان خود دعوت ميكنم « 1 » . ماهيگير شاد و مفتخر به خانه بازگشت . خدمتگزاران به پاره كردن ماهى مشغول شدند و اتفاقا انگشتر پوليكرات را در شكم آن يافتند . همين كه آن را ديدند برگرفتند و شادىكنان بحضور ارباب خود شتافتند و انگشتر را به او تقديم كردند و چگونگى يافتن آن را شرح دادند . پوليكرات دست خدايان را در اين واقعه دخيل دانست .\r\nپس بيدرنگ كارى را كه خود كرده بود و نتيجه‌اى را كه از آن حاصل شده بود بر روى طومارى از كاغذ پوست نگاشت و رسولى را مأمور كرد كه اين نامه را به مصر رساند .\r\n43 - وقتى آمازيس پيام پوليكرات را خواند دانست كه از قدرت يك انسان خارج است كه انسانى ديگر را از سرنوشت و تقديرى كه برايش تعيين شده نجات دهد .\r\n\r\n\r\n","description":"","footnote":"\r\n( 1 ) شركت در ضيافت حكام مستبد قرن شش قبل از ميلاد شهرها و جزاير يونان باستان به آسانى ميسر نبوده و اين طرز بيان موضوع بىترديد حكايت از افسانه‌پردازى هردوت دارد .\r\n","page_name":" 145 ","page_number":153},
  {"content":"\r\n\r\nو دانست كه پوليكرات عاقبت خوبى در پيش ندارد زيرا بدرجه‌اى خوشبخت است كه حتى چيزى را كه ميخواهد از دست بدهد باز مييابد . پس فرستاده‌اى به ساموس گسيل داشت تا قرارداد دوستى دوجانبه را لغو كند . وى چنين كرد تا اگر مصيبت بزرگ و وخيمى بر پوليكرات وارد شود ، آنچنان‌كه دربارهء يك دوست پيش ميآيد متأثر نشود .\r\n44 - برضد همين پوليكرات خوشبخت بود كه اهالى لاكدمون دست بجنگ زده بودند . اهالى لاكدمون براى كمك بدسته‌اى از اهالى ساموس كه بعدها شهر سيدونى « 1 » را در جزيره كرت تأسيس كردند آمده بودند ؛ در موقعى كه كبوجيه مشغول تجهيز سپاه براى حمله به مصر بود پوليكرات پنهان از اهالى ساموس رسولى بنزد او فرستاد و از او خواست سفيرى به ساموس بفرستد و تعدادى از سپاهيان ساموس را بكمك طلبد . كبوجيه از وصول اين پيام خوشحال شد و كس بنزد پوليكرات فرستاد و تقاضا كرد بحريه او در لشكركشى به مصر مشاركت كند . پوليكرات اين فرصت را غنيمت شمرد و تعدادى از اهالى شهر را كه حدس ميزد نسبت به او احساسات خصمانه دارند برگزيد و با چهل كشتى جنگى « 2 » روانه كرد و به كبوجيه سفارش كرد كه هرگز آنها را مرخص نكند .\r\n45 - برخى عقيده دارند كه اين دسته از اهالى ساموس كه پوليكرات به مصر فرستاده بود بساحل مصر نرسيدند و همين كه به كارپاتوس « 3 » رسيدند متوجه وضع خود شدند\r\n\r\n\r\n","description":"","footnote":"\r\n( 1 ) - سيدونى  ( Sydonie )  از شهرهاى جزيره كرت در عهد عتيق كه امروز كانسه  ( Cance )  نام دارد .\r\n( 2 ) - مقصود كشتىهاى جنگى مخصوص دنياى باستان است كه به كشتىهاى سه رديف پارودار  ( trireme )  معروف‌اند . وجه تسميه اين نام آنست كه در اين كشتىها سه رديف پاروكش قرار داشتند و به همين جهت سرعت آنها از كشتىهاى ديگر بيشتر و كار آنها تعقيب و بچنگ آوردن كشتىهاى ديگرى بود كه معمولا دو رديف پاروكش داشتند و طبعا سرعت آنها كمتر بود .\r\n( 3 ) - كارپاتوس  ( Carpathos Karpathos )  از جزاير يونان باستان در جنوب غربى رودس  ( Rhodes ) \r\n","page_name":" 146 ","page_number":154},
  {"content":"\r\n\r\nو تصميم گرفتند از ادامه بحرپيمائى خوددارى كنند بعقيده بعضى ديگر آنها به مصر رسيدند و كسانى به مراقبت آنها مأمور شدند . ولى آنها از مصر گريختند و در موقعى كه به ساموس مراجعت مىكردند پوليكرات با نيروى دريائى خود به مقابله آنها رفت و با آنها جنگيد . تبعيدشدگان تفوق يافتند و در جزيره خود پياده شدند ولى همين كه به خشكى قدم گذاردند در جنگى ديگر شكست خوردند و بسوى لاكدمون « 1 » بادبان كشيدند . همچنين گفته شده كه اينها در مراجعت از مصر بر پوليكرات پيروز شدند ؛ ولى اين عقيده به نظر من صحيح نيست زيرا اگر آنها قواى كافى براى مقابله با فرمانرواى جزيره در دست داشتند احتياجى به تقاضاى كمك از اهالى لاكدمون نداشتند ؛ بعلاوه هرگز نميتوان تصور كرد كه مردى با سربازان مزدور و تيراندازان خود و داشتن اين قواى نيرومند ، از تبعيديهاى ساموس كه تعداد آنها معدود بود شكست بخورد . اما آن دسته از اهالى ساموس كه مطيع پوليكرات بودند چون فرزندان و زنانشان نيز در اختيار او بودند ، او آنها را در خزاين سلاح گرد آورده بود تا اگر آنان به شورشيان بپيوندند آنها را با تأسيسات بنادر بدست شعله‌هاى آتش بسپارد .\r\n46 - همين كه اين دسته از اهالى تبعيدشده ساموس به سپارت رسيدند خود را به حكام شهر معرفى كردند و براى اثبات حقيقت تقاضاى خود نطق مفصلى آغاز كردند .\r\nبار اول حكام شهر به آنها پاسخ دادند كه ابتداى نطق آنها را فراموش كرده‌اند و بقيه آن را نمىفهمند . آنها بار ديگر خود را معرفى كردند و كيسه‌اى را كه همراه داشتند نشان دادند و اضافه كردند كه كيسه از آرد خالى است . به آنها پاسخ داده شد كه كلمه كيسه نيز زائد است ولى تصميم گرفتند كه به آنها كمك شود « 2 »\r\n\r\n\r\n","description":"","footnote":"\r\n( 1 ) -  Lacedemone  - رجوع شود به يادداشت شماره 3 بند 39 همين كتاب\r\n( 2 ) - اشاره هردوت بيكى از خصوصيات اخلاقى اهالى لاكدمون است كه در بيان مطالب\r\n","page_name":" 147 ","page_number":155},
  {"content":"\r\n\r\n47 - پس اهالى لاكومون به تهيه مقدمات كار پرداختند و بجنگ ساموس رفتند .\r\nاهالى ساموس عقيده دارند كه آنها با اين عمل دينى را كه به گردن داشتند ادا كردند زيرا در جنگى كه در گذشته آنها با اهالى مسن « 1 » در پيش داشتند اهالى ساموس كشتىهاى خود را در اختيار آنها گذارده بودند . ولى اهالى لاكدمون مدعى هستند كه با عزيمت به اين جنگ كمتر قصد كمك به اهالى ساموس را داشته‌اند و قصد آنها بيشتر اين بوده كه ربودن خمره‌اى « 2 » را كه براى كرزوس فرستاده بودند « 3 » و زرهى را كه آمازيس پادشاه مصر به آنها هديه كرده بود انتقام كشند زيرا راهزنان ساموس يكسال قبل از دزديدن خمره اين زره را نيز ربوده بودند . اين زره از كتان بود و تعداد زيادى تصاوير حيوانات و تزييناتى از طلا و پنبه در تار و پود آن بافته شده بود . آنچه در اين زره بديع جلوه ميكرد بندهاى آن بود كه هريك از آنها با تمام باريكى خود از سيصد و شصت نخ كه تمام آنها به چشم ديده ميشد بافته شده بود . زرهى كه آمازيس به معبد آتنا « 4 » در ليندوس « 5 » هديه كرد نيز چنين بود . « 6 »\r\n\r\n\r\n","description":"","footnote":"\r\nكوتاه سخن و از اطاله بيان عاجز بوده‌اند . نام سرزمين لاكونى كه محل اقامت اين مردمان بوده بعدها ريشه لغوى اصطلاحى شد كه ايجاز و اختصار را مىرساند و امروز « لاكونيك » گفته مىشود .\r\n( 1 ) - مسن  « Messenes »  شهر مستحكم يونان باستان است در جنوب شبه‌جزيره پلوپونز كه در جنگ با اسپارتىها ويران شد . ويرانه‌هاى اين شهر و حصار مستحكم آن هنوز در محل باقى است .\r\n( 2 ) - هردوت - كتاب اول - بند اول\r\n( 3 ) - هردوت - كتاب اول - بند 70\r\n( 4 ) - آتنا  « Athena »  يا آتنه  « Athenee »  خداوند فكر و انديشه در يونان باستان .\r\n( 5 ) - ليندوس  « Lindos »  از شهرهاى يونان باستان در ساحل جنوب شرقى جزيره رودس  « Rhodes »  كه معبد بزرگى براى آتنا خداوند فكر و انديشه در آن بنا شده بود .\r\n( 6 ) - كتاب دوم هردوت - بند 182\r\n","page_name":" 148 ","page_number":156},
  {"content":"\r\n\r\n48 - اهالى كورنت « 1 » به اين لشكركشى كه برضد ساموس بود ملحق شدند و با شوق فراوان در آن مشاركت كردند زيرا آنها نيز در حدود دو سال قبل از وقوع اين جنگ ( و نه در موقعى كه اهالى ساموس خمره را دزديده بودند « 2 » ) مورد تعرض آنان قرار گرفته بودند . پرياندر « 3 » فرزند كيپسلوس « 4 » سيصد تن از فرزندان خانواده‌هاى بزرگ كورسير « 5 » را نزد آليات « 6 » به سارد « 7 » فرستاده بود تا آنها را مجازات كند . چون كورنتىهائى كه اين اطفال را مشايعت ميكردند به ساموس رسيدند ، اهالى ساموس كه از كار آنها مطلع شده بودند و دانسته بودند كه بچه مقصود آنها را به سارد مىبرند به اطفال آموختند كه به معبد آرتميس « 8 » پناهنده شوند و سپس اعلام كردند كه نميتوانند\r\n\r\n\r\n","description":"","footnote":"\r\n( 1 ) - كورنت  ( Corinthe )  از شهرهاى آرگوس در يونان باستان در منتهى اليه تنگه‌اى كه خليج اژين  ( Egine )  و لپانت  ( Lepante )  را از هم جدا مىكند و به همين نام به تنگه كورنت معروف است . در اين شهر معبد باشكوهى براى آرتميس الهه شكار برپا شده بود .\r\nشهر كورنت مدتها به صورت جمهورى مستقل اداره ميشد و غالبا در منازعات آتن و اسپارت بطرفدارى از شهر اخير شركت ميكرد .\r\n( 2 ) - واقعه ربودن خمره كمى قبل از سقوط سارد اتفاق افتاده بود .\r\n( 3 ) - پرياندر  ( Periandre )  - حكمران مستبد كورنت كه از سال 625 تا 585 قبل از ميلاد در اين جمهورى كوچك حكومت كرد . پرياندر دشمن اشراف و طرفدار تجارت و علوم و ادبيات و هنر بود . در زمان او كورسير  ( Corcyre )  كه امروز كرفو نام دارد ضميمه كورنت شد . معروف است كه پرياندر زن خود را بقتل رسانيد و چون از اين حيث پيوسته مورد سرزنش فرزند خود ليكوفورن  ( Licophorn )  قرار گرفته بود وى را تبعيد كرد .\r\nپرياندر يكى از هفت تن عقلاى معروف يونان باستان است .\r\n( 4 ) - كيپ سلوس  ( Kypselos )  يا سيپ‌سلوس  ( Cypselus )  حكمران مستبد كورنت و پدر پرياندر كه در قرن هفت قبل از ميلاد ميزيست . تاريخ زندگى اين شخص از روى افسانه‌هائى شناخته شده كه هردوت به او نسبت داده است . كيپ‌سلوس خود را مدافع مردم طبقه سوم و دشمن اشراف نشان داد . پس از او فرزندش پرياندر كه از هرحيث با پدر شباهت داشت جانشين او شد .\r\n( 5 ) - كورسير  ( Corcyre )  از بزرگترين جزاير يونان باستان كه امروز كرفو  ( Corfou )  نام دارد . اين جزيره در نزديكى ساحل آلبانى قرار دارد و سلسله جبال مرتفعى آن را به دو قسمت تقسيم مىكند . در سال 700 قبل از ميلاد براى اولين بار دسته‌اى از مهاجرين كورنت در اين سرزمين سكونت گزيدند و به اين جهت جزيره مدتها تابع كورنت بود . اما به زودى قدرت گرفت و نيروى دريائى نيرومندى تأسيس كرد . ولى اين نيرو چندان دوام نياورد و در جنگهاى پلوپونز از بين رفت .\r\n( 6 ) - آليات  ( Alyathe )  پادشاه معروف ليدى از خاندان هراكلس كه از 761 تا 747 قبل از ميلاد در ليدى سلطنت كرد . جانشين او كرزوس پادشاه معروف و افسانه‌ايست كه در جنگ با كوروش پادشاه پارس شكست خورد و اسير شد .\r\n( 7 ) - سارد  ( Sardes )  پايتخت كشور باستانى ليدى در مركز غربى آسياى صغير در زمان كرزوس شهرت افسانه‌اى يافت و شاهد رونق و سعادت خاص گرديد .\r\n( 8 ) - آرتميس  ( Artemis )  يا ديان  ( Diane )  الهه شكار در يونان باستان كه در سراسر جزاير و نقاطى كه عناصر يونانى سكونت داشتند مورد پرستش بود . در دلوس  ( Delos )  و افز  ( Ephese )  دو معبد بزرگ بنام او برپا شده بود كه بناى معبد دوم آن 220 سال به طول انجاميده بود . اين خدا را به صورت مردى كه هلالى برپيشانى و كمان و خنجرى در دست دارد مجسم ميكنند . در مصر او را بنام  Isis  و در فريجيه بنام سىبل  ( Cybele )  ستايش ميكردند .\r\n","page_name":" 149 ","page_number":157},
  {"content":"\r\n\r\nشاهد بيرون كشيدن اين پناهندگان از معبد باشند . اما چون كورنتىها با فرستادن آذوقه براى اطفال مخالفت كردند ، اهالى ساموس مراسم مذهبى ترتيب دادند كه هنوز با همان عادات و سنن بين آنها مرسوم است . وقتى شب فرا رسيد در تمام مدتى كه اين اطفال از الهه مدد ميطلبيدند دسته‌اى از آوازه‌خوانان دختر و پسر را در معبد قرار دادند و قرار بر اين بود كه ايندسته شيرينىهائى از ذرت و عسل براى الهه ببرند تا اطفال كورسير بتوانند اين شيرينىها را بربايند و با آن سد جوع كنند . اين مراسم آنقدر طول كشيد تا كورنتىهائى كه همراه اطفال بودند آنها را گذاردند و رفتند . پس از آن اهالى ساموس اين اطفال را به كورسير مراجعت دادند .\r\n\r\n","description":"","footnote":"","page_name":" 150 ","page_number":158},
  {"content":"\r\n\r\n49 - حقيقت آنست كه اگر پس از مرگ پرياندر حسن روابط بين كورنتىها و اهالى كورسير برقرار ميشد كورنتىها به صرف اين دليل حاضر به شركت در لشكركشى برضد ساموس نميشدند . ولى در عمل از زمانى كه مهاجرنشين جزيره تشكيل شد اينها ( علىرغم خويشاوندى خود ) با يكديگر خصومت داشتند . و به اين دليل بود كه كورنتىها كينه اهالى ساموس را بدل گرفته بودند .\r\n50 - اينكه پرياندر اين اطفال را از خانواده‌هاى بزرگ كورسير برگزيد و براى مجازات به سارد فرستاد علت آن انتقام كشيدن از اهالى كورسير بود زيرا اهالى كورسير قبلا بى جهت نسبت به او خطاهائى مرتكب شده بودند . پس از آنكه پرياندر زن خود مليسا « 1 » را بقتل رسانيد دچار مصيبت ديگرى شد كه آثار مصيبت اول را دو چندان كرد . وى از مليسا دو پسر داشت كه يكى هفده ساله و ديگرى هيجده ساله بود .\r\nجد مادرى اين دو پسر كه پروكلس « 2 » و فرمانرواى اپيدور « 3 » بود آنها را بنزد خود برد و محبتى زياد به آنها كرد . اين محبت نسبت بفرزندان دخترش طبيعى بود . در روز مراجعت آنها را مشايعت كرد و به آنها گفت ، « فرزندان من آيا ميدانيد چه كسى مادر شما را كشته است ؟ » فرزندار شد به اين سخن توجه نكرد ولى فرزند كوچكتر كه ليكوفورن « 4 » نام\r\n\r\n\r\n","description":"","footnote":"\r\n( 1 ) - مليسا  ( Melissa )  زوجه پرياندر و دختر پادشاه اپيدور كه بامر پرياندر بقتل رسيد و قتل او موجب بروز اختلاف در خانواده پرياندر و پيدايش افسانه‌هائى گرديد كه در باره فرزند كوچك او ليكوفورن بر سر زبانها افتاد و هردوت قسمتى از آن را در همين بند و بعد نقل مىكند .\r\n( 2 ) - پروكلس  ( Procles )  پادشاه آرگوس و فرمانرواى اپيدور\r\n( 3 ) - اپيدور  ( Epidaure )  از شهرهاى يونان باستان در ايالت آرگوس\r\n( 4 ) - ليكوفورن  ( Lycophorn )  فرزند كوچك پرياندر پادشاه اپيدور كه به علت رفتارى كه پس از قتل مادر با پدر در پيش گرفت از شخصيت‌هاى افسانه‌اى تاريخ باستان گرديد .\r\nهردوت در اين بند و بعد قسمتى از افسانه‌هاى او را نقل كرده است .\r\n","page_name":" 151 ","page_number":159},
  {"content":"\r\n\r\nداشت از اين سخن دچار اندوه شد و وقتى به كورنت رسيد چون پدر خود را قاتل مادر ميدانست با او سخن نگفت و به گفته‌هاى او جوابى نداد و در برابر سؤال‌هاى او سكوت اختيار كرد . سرانجام پرياندر خشمگين شد و او را از كاخ خود براند .\r\n51 - پس از آنكه اين عمل را انجام داد درباره آنچه پدر بزرگ به آنها گفته بود از فرزند بزرگتر سئوال كرد . آن پسر پذيرائى را كه از او شده بود نقل كرد ولى جمله‌اى را كه پروكلس در موقع عزيمت بر زبان جارى كرده بود چون بدان توجهى نكرده بود بخاطر نياورد . با اينحال پرياندر كه باور نميكرد پروكلس چيزى به آنها تلقين نكرده باشد از او سؤال بسيار كرد . سرانجام آن فرزند گفته پدر را بخاطر آورد و نقل كرد . پرياندر موضوع را دريافت و چون تصميم گرفت كه كمترين ضعفى نشان ندهد به كسانى كه فرزند رانده شده او را به خانه خود پناه داده بودند پيغام داد كه وى را به خانه خود راه ندهند . از آن پس همين كه اين جوان از خانه‌اى رانده ميشد و بخانه‌اى ديگر ميرفت از آنجا هم رانده ميشد زيرا پرياندر صاحبخانه را تهديد ميكرد و امر صريح ميداد كه وى را به خانه خود راه ندهد . ولى با اينكه او را از همه‌جا رانده بودند غالبا هربار در خانه يكى از دوستان راه مييافت و با اينكه از قبول او برخود ميلرزيدند چون فرزند پرياندر بود او را ميپذيرفتند .\r\n52 - سرانجام پرياندر فرمانى به اين مضمون صادر كرد كه هركس اين پسر را در خانه خود راه دهد يا با او سخن گويد محكوم به پرداخت جريمه‌اى مذهبى بنفع معبد آپولون « 1 » خواهد شد . مبلغ جريمه از قبل تعيين شده بود . در برابر اين فرمان ديگر هيچكس حاضر نشد نه با او سخن گويد و نه او را نزد خود راه دهد . از طرف ديگر آن جوان خود نيز صلاح ندانست كه در صدد نافرمانى برآيد . پس وقت خود را\r\n\r\n\r\n","description":"","footnote":"\r\n( 1 ) - آپولون  ( Apollon )  - فرزند ژوپيتر و لاتون  ( Laton )  برادر آرتميس و خداوند روشنائى و هنرهاى زيبا در يونان باستان .\r\n","page_name":" 152 ","page_number":160},
  {"content":"\r\n\r\nدر زير سايه‌بان درها ميگذرانيد و حالش خوب بود . روز چهارم وقتى پرياندر او را در اين حال محروم از آب و غذا مشاهده كرد دلش به حال او برحم آمد ، خشمش تخفيف يافت و به او نزديك شد و گفت : فرزند من ، آيا بهتر آنست كه وضع كنونى خود را متحمل شوى يا با اطاعت از اوامر پدر قدرت و اختيارات او و تمام اموالى را كه در اين لحظه به او تعلق دارد تصاحب كنى ؟ تو فرزند منى . تو پادشاه سرزمين كورنت هستى و با اينحال ترجيح ميدهى سرگردان و پريشان زندگى كنى و با سرسختى و غضب كسى را كه بايد از هركس بيشتر احترام او را رعايت كنى از خود برنجانى .\r\nاگر در خانه ما مصيبتى رويداده كه تو به علت آن به من بىاعتماد شده‌اى اين مصيبت بر خود من نازل شده و من خود به ميزان مسئوليتى كه به عهده دارم از آن رنج ميبرم . اما تو خوب آموختى كه تا چه حد محسود شدن از جلب ترحم بهتر است و خشم گرفتن بر پدر و بخصوص پدرى كه قدرت دارد بكجا منتهى مىشود . اكنون به خانه بازگرد . پرياندر كوشيد تا با اين بيان فرزند خود را به خانه بازگرداند اما فرزند در پاسخ پدر به اين اكتفا كرد كه به او تذكر دهد كه چون با او سخن گفته بايد جريمه مذهبى را بپردازد . پرياندر دانست كه درد چاره‌پذير و اخلاق پسر رام‌شدنى نيست .\r\nپس او را به قصد كورسير كه در قيد حكومت او بود بكشتى نشاند تا از نظر خود دور كند و بعد از آنكه طفل دور شد با پروكلس پدر زن خود كه عامل نخستين مصائب او بود بجنگ پرداخت و اپيدور را تسخير و پروكلس را اسير و زندانى كرد .\r\n53 - مدتى گذشت ؛ پرياندر پير شد و دريافت كه ديگر قادر نيست بر مملكت نظارت و آن را اداره كند . پس كس به كورسير بجستجوى ليكوفورن فرستاد تا امور مملكت را به او واگذار كند ؛ زيرا در فرزند ارشد خود فروغ بصيرتى نميديد و به خوبى ميدانست كه وى جثه‌اى بىمايه بيش نيست . ولى ليكوفورن حتى حاضر نشد به حامل پيام پدر جواب دهد . پرياندر كه نميتوانست از اين پسر دست بكشد بتصور اينكه\r\n\r\n","description":"","footnote":"","page_name":" 153 ","page_number":161},
  {"content":"\r\n\r\nخواهر او بهتر از هركس ميتواند رضايت او را جلب كند دختر خود را بنزد او فرستاد .\r\nدختر بنزد او رفت و چنين با او سخن گفت :\r\n« اى جوان ، آيا حاضرى كه فرمانروائى بدست ديگران افتد ؟ آيا حاضرى بجاى اينكه براى تصرف اموال پدر بازگردى شاهد درهم ريختن آن گردى ؟ بنزد ما بازآ و از ادامه مجازات خود دست بكش چه شوم است روح مبارزطلبى « 1 » ؛ بدى را با بدى علاج مكن . بسيارى از اشخاص عدالت را در برابر مصالح كنار ميگذارند . چه بسيار كسان ديده شده‌اند كه بخاطر مطالبه مادر آنچه را هم كه از پدر به آنها رسيده بود از دست داده‌اند . فرمانروائى چيزيست ناپايدار و هوى و هوسى فراوان برميانگيزد .\r\nدر اين موقع كه پدرت سالخورده و فرسوده شده اموالى را كه به تو تعلق ميگيرد به ديگران تسليم نكن » دخترك درسى را كه از پدر آموخته بود بر او باز گفت و سخنان اطمينان بخش بر زبان جارى كرد اما او پاسخ داد كه تا پدر در حيات است هرگز به كورنت مراجعت نخواهد كرد . دختر اين پيام را به پدر رسانيد و پرياندر براى سومين بار كس بنزد او فرستاد و پيغام داد كه چون خود تصميم دارد به كورسير مهاجرت كند بهتر است او براى در دست گرفتن حكومت به كورنت عزيمت كند . پسر با اين شرط تسليم شد . پس پرياندر مشغول تهيه وسايل حركت به كورسير شد و پسرش به تهيه وسائل عزيمت به كورنت پرداخت . اما اهالى كورسير كه از اين ماجرا مطلع شده بودند پسر را كشتند تا پرياندر در سرزمين آنها مستقر نشود . باينجهت بود كه پرياندر ميخواست اهالى كورسير را مجازات كند .\r\n\r\n\r\n","description":"","footnote":"\r\n( 1 ) - در اينجا مولف اصطلاحى به كار برده كه ترجمه واقعى آن « جاه‌طلبى » است .\r\nاما چون اين كلمه گوياى حال ليكوفورن گوشه‌گير نيست و اين جوان با پيش گرفتن اين رفتار قصد جاه‌طلبى نداشته و بيشتر با پدر قصد مبارزه داشته است اصطلاح « مبارزطلبى » براى بيان مقصود مؤلف رساتر به نظر رسيد .\r\n","page_name":" 154 ","page_number":162},
  {"content":"\r\n\r\n54 - وقتى اهالى لاكدمون به بحريه خود رسيدند ساموس را محاصره كردند ؛ پس از آن به حصار شهر هجوم بردند و بر روى برجى كه در نزديكى حومه شهر در ساحل دريا ساخته شده بود قدم گذاردند اما پوليكرات خود با تعداد قليلى سرباز به اين محل رفت و آنها را از آنجا براند . سربازان مزدور و بسيارى از اهالى ساموس از جانب برجى كه بر سراشيبىهاى كوه داخل شهر مشرف بود بخارج هجوم بردند ولى در برابر هجوم لاكدمونىها مدت زيادى نتوانستند مقاومت كنند و گريختند .\r\n55 - لاكدمونىهائى كه آنها را دنبال ميكردند به قتل عام آنها مشغول شدند .\r\nبىترديد اگر تمام كسانى كه در جنگ بودند در آن روز مانند آركياس « 1 » و ليكوپاس « 2 » رفتار ميكردند ساموس اشغال ميشد . آركياس و ليكوپاس ساموسىهائى را كه به سوى حصارهاى خود ميگريختند تعقيب كردند و به تنهائى به داخل شهر وارد شدند و ناگهان متوجه شدند كه راه عقب‌نشينى آنها قطع شده و در داخل شهر ساموس بقتل رسيدند . من با يك آركياس ديگر كه فرزند ساميوس « 3 » فرزند آركياس و از نسل دوم آركياس اول بود ملاقات و گفتگو كرده‌ام . من او را در پيتانه « 4 » ديده‌ام و او در آنجا ساكن بود . از بين تمام خارجيان او براى اهالى ساموس بيش از ديگران ارزش قائل بود .\r\nبطوريكه براى من نقل ميكرد پدرش را به آن جهت ساميوس نام نهاده بودند كه فرزند همان آركياس بود كه دليرانه در ساموس كشته شد . وى اهالى ساموس را از آن جهت محترم ميداشت كه براى جدا و تشييع جنازه‌اى باشكوه ترتيب داده بودند .\r\n\r\n\r\n","description":"","footnote":"\r\n( 1 ) -  ( Archias ) \r\n( 2 ) -  ( Lykopas ) \r\n( 3 ) -  ( Samios ) \r\n( 4 ) - پيتانه  ( Pitane )  از شهرهاى دوازده‌گانه ائولى  ( Eolie )  در ليدى در ساحل درياى اژه\r\n","page_name":" 155 ","page_number":163},
  {"content":"\r\n\r\n56 - لاكدمونىها ، پس از آنكه مدت چهل روز بىهيچگونه پيشرفت در برابر ساموس بسر بردند به كشور خود پلوپونز مراجعت كردند . بموجب روايت نادرستى كه شايع گرديده پوليكرات تعداد زيادى سكه محل را با سرب ضرب كرد و با قشرى از طلا پوشانيد و به آنها داد . آنها سكه‌ها را قبول كردند و پوليكرات با اين تدبير خود را از شر آنها خلاص كرد . اين لشكركشى اولين لشكركشى درى « 1 » هاى لاكدمون به آسيا است .\r\n57 - آن دسته از اهالى ساموس كه برضد پوليكرات برخاسته بودند وقتى مشاهده كردند كه به زودى لاكدمونىها آنها را رها خواهند كرد شراع بسوى سيفنوس « 2 » بر - كشيدند . آنها به پول احتياج داشتند و اهالى سيفنوس در آن زمان در وضع با رونقى ميزيستند . اينها متمولترين ساكنان جزاير بودند ، زيرا در جزيره آنها معادن طلا و نقره يافت ميشد . و به همين جهت توانسته بودند با يك دهم از ذخايرى كه از زير زمين استخراج كرده بودند . گنجينه‌اى برابر باشكوهترين هدايا به معبد دلف اهدا كنند .\r\nآنها منافعى را كه هر سال از معادن خود بدست ميآوردند تقسيم ميكردند . در آن موقع كه گنجينه را به قصد معبد دلف ترتيب ميدادند از هاتف سؤال كرده بودند كه آيا ثروت فعلى آنها ميتواند مدتى مديد دوام آورد . هاتف به آنها چنين جواب داده بود :\r\n« وقتى سيفنوس پريتانه « 3 » هاى خود را سفيد يابد »\r\n« و از لباس‌هاى سفيد / حاشيه ميدانهاى آن سفيد شود »\r\n« براى احتياط در برابر دام چوبى و فرستاده سرخ ، »\r\n« يك مشاور دانا براى آن ذيقيمت است »\r\n\r\n\r\n","description":"","footnote":"\r\n( 1 ) - دربارهء درىها  ( Dorie )  رجوع شود به يادداشت‌هاى قبل و مقدمه\r\n( 2 ) - سيفنوس  ( Siphnos ) \r\n( 3 ) - پريتاته  ( Pryrane ? e )  بناى دولتى در شهرهاى يونان باستان كه محل اجتماع صاحب - منصبان حكومتى و ادارهء امور شهر بود .\r\n","page_name":" 156 ","page_number":164},
  {"content":"\r\n\r\nدر آن زمان ميدان شهر و پريتانه سيفنوس به طرز باشكوهى از مرمر پاروس « 1 » بنا شده بود .\r\n58 - اين گفته هاتف چه در همان موقع و چه بعد از ورود ساموسىها بر اهالى سيفنوس نامفهوم ماند . و اما همين كه ساموسىها به آبهاى سيفنوس رسيدند يكى از كشتىهاى خود را با رسولانى به شهر فرستادند . در گذشته كشتىها را همه با شنگرف رنگ ميكردند و وقتى هاتف به ساموسىها توصيه ميكرد كه از دام چوبى و فرستاده سرخ بپرهيزند قصد او حالى كردن اين موضوع به آنها بود . رسولان آمدند و از اهالى سيفنوس تقاضا كردند ده تالان به آنها قرض دهند . چون اهالى سيفنوس حتى حاضر بشنيدن اين تقاضا نشدند ساموسىها بغارت دهات آنها پرداختند . همين كه اهالى سيفنوس خبردار شدند بيدرنگ براى دفاع از اموال خود شتافتند و بجنگى دست زدند كه به ضرر آنها خاتمه يافت . بسيارى از آنها بوسيله ساموسىها از شهر جدا شدند و پس از آن خراجى به مقدار صد تالان به آنها تحميل شد .\r\n59 - بعد از آن ساموسىها جزيره هيدره « 2 » را در نزديكى پلوپونز از اهالى هرميونه « 3 » خريدند و آن را بامانت باهالى ترزن « 4 » سپردند و خود به كرت رفتند و در آنجا شهر سيدونى « 5 » را تاسيس كردند . آنها به اين قصد به كرت نرفته بودند بلكه قصد آنها اين بود كه اهالى زاسنت « 6 »\r\n\r\n\r\n","description":"","footnote":"\r\n( 1 ) - مرمر پاروس  ( Paros )  سنگى بود كه در يونان باستان برروى آن وقايع تاريخ يونان را از 1582 تا 534 قبل از ميلاد حك كرده بودند . اين الواح را يكنفر انگليسى در سال 1627 به لندن برد و به دانشگاه آكسفورد هديه كرد . پاروس  « Paros »  از جزاير يونان باستان است كه معادن مرمر در آن فراوان يافت مىشود .\r\n( 2 ) - هيدره  « Hydree ? »  يا هيدرا  « Hydra »  از جزاير مجمع الجزاير يونان در ده كيلومترى ساحل آرگوس كه تنگه هرميونه  « Hermionee »  آن را از ساحل جدا مىكند .\r\n( 3 ) - هرميونه  « Hermionee »  از شهرهاى يونان باستان در ايالت آرگوس .\r\n( 4 ) - ترزن  « Trezene »  از شهرهاى يونان باستان در ايالت آرگوس .\r\n( 5 ) - سيدونى  « Cydonie »  از شهرهاى كرت باستان در ساحل جنوب شرقى اين جزيره كه امروز كانه  « Canee ? »  نام دارد .\r\n( 6 ) - زاسنت  « Zacynthe »  از جزاير مجمع الجزاير يونان باستان كه بحكايت افسانه‌هاى قديم موطن اوليس  « Ulysse »  بود و بعدها خراجگذار دولت آتن شد .\r\n","page_name":" 157 ","page_number":165},
  {"content":"\r\n\r\nرا از جزيره بيرون كنند . آنان مدت پنج سال در كمال سعادت در آن نقطه بسر بردند .\r\nمعابدى كه امروز در سيدونى به چشم مىخورد و همچنين زيارتگاه ديكتينا « 1 » از آثار آنها است . در سال ششم اهالى اژين « 2 » در يك جنگ دريائى بر آنها پيروز شدند و بكمك اهالى كرت آنها را باسارت درآوردند و قسمت جلوى كشتىهاى آنها را كه به شكل سركفتار بود و كشتىهاى آنها را زينت كرده بود قطع كردند و در اژين در معبد آتنا « 3 » آويختند .\r\nاين عمل نتيجه كينه‌اى بود كه اهالى اژين نسبت باهالى ساموس داشتند . زيرا قبل از آنها اهالى ساموس در زمانيكه آمفيكراتس « 4 » بر ساموس حكومت ميكرد با اهالى اژين جنگيده بودند و با آنها بدرفتارى بسيار كرده بودند در مقابل ، جزاى آن را نيز چشيده بودند .\r\n60 - چنين بود شكايات اژين . اينكه من درباره ساموسىها كمى بيشتر سخن گفتم علت اينست كه سه اثر از بزرگترين آثار يونان يادگار آنها است . اثر اول معبرى است كه در كوهستانى بارتفاع تقريبا پانصد توآز « 5 » احداث شده . اين معبر از پايه كوه شروع مىشود و در هرجانب آن مخرجى احداث شده . معبر به طول هفت ستاد « 6 »\r\n\r\n\r\n","description":"","footnote":"\r\n( 1 ) - ديكتينا  ( Dyktynna )  ظاهرا مقصود آرتميس الهه شكار و صيد است كه با يكى از خدايان محلى كه به همين نام خوانده ميشد و حامى ملاحان و صيادان بوده اشتباه شده است .\r\n( 2 ) - اژين  ( Egine )  از جزاير يونان باستان واقع در خليج آتن كه تاريخ درخشانى داشته و آثار باستانى زياد در آن باقى است .\r\n( 3 ) - آتنا  « Athena »  يا آتنه  « Athene »  الهه فكر و انديشه در يونان باستان\r\n( 4 ) -  Amphicrates \r\n( 5 ) - توآز  « Toise »  يا ارژى  « Orgye »  واحد طول در يونان باستان و برابر شش پا يا يكمتر و 776 ميليمتر ( يادداشت مقدمه دربارهء اوزان و مقادير در يونان باستان ) .\r\n( 6 ) - ستاد  ( Stade )  واحد طول در يونان باستان و برابر يك پا و نيم يا 444 ميليمتر ( يادداشت مقدمه درباره اوزان و مقادير در يونان باستان )\r\n","page_name":" 158 ","page_number":166},
  {"content":"\r\n\r\nو بارتفاع و عرض هشت پا « 1 » حفر شده است . در تمام طول اينراه مجراى ديگرى بعمق بيست آرنج « 2 » و بعرض سه پا حفر كرده‌اند و از طريق اين مجراى آبى با لوله‌هائى كه احداث شده آب چشمه بسيار پرآبى به شهر ميرسد . معمارى كه اين تأسيسات را بنا كرده اوپالينوس « * 2 » از اهل مگار « 3 » فرزند نوستروفوس « 4 » است . چنين است يكى از آثار مورد بحث . اثر دوم سدى است كه گرد بندر احداث شده و بيست توآز عمق و بيش از دو ستاد وسعت دارد . بناى سوم معبدى است كه از تمام معابدى كه ما ميشناسيم بزرگتر است « 5 » . معمار اول آن يكى از ساكنان محل بنام روكوس « 6 » فرزند فيله‌آس « 7 » بود . به علت اين بناها است كه من درباره ساموسىها بيشتر سخن گفتم .\r\n\r\n\r\n","description":"","footnote":"\r\n( 1 ) - پا واحد طول در يونان باستان و برابر 296 ميليمتر ( يادداشت مقدمه درباره اوزان و مقادير در يونان باستان )\r\n( 2 ) - آرنج واحد طول در يونان باستان و برابر يك پا و نيم يا 444 ميليمتر ( يادداشت مقدمه درباره اوزان و مقادير در يونان باستان )\r\n( * 2 ) -  Eupalinos \r\n( 3 ) - مگار  « Megare »  پايتخت ايالت مگارى  « Megarie »  در يونان باستان . اين شهر در شمال غربى تنگه كورنت و در نزديكى خليج آتن كه در آنزمان خليج سارونيك  « Saronique »  نامداشت قرار گرفته بود .\r\n( 4 ) -  Naustrophos \r\n( 5 ) - ترديدى نيست كه مقصود هردوت فقط معابد يونان است و الا معابدى بزرگتر از آن در مصر و بابل ساخته شده بود .\r\n( 6 ) -  Rhoekos \r\n( 7 ) -  Phileas \r\n","page_name":" 159 ","page_number":167},
  {"content":"\r\n\r\n\r\nبردياى دروغى\r\n61 - در همانموقع كه كبوجيه فرزند كوروش در مصر بانجام كارهاى حيرت‌آور خود مشغول بود و اقامت او در آنجا بدرازا ميكشيد دو مغ كه باهم برادر بودند برضد او قيام كردند « 1 » . كبوجيه يكى از اين دو نفر را به سمت ناظر مأمور ادارهء اموال خود كرده بود و همين شخص بود كه توطئه را طرح كرد « 2 » . اين شخص متوجه شده بود كه مرگ برديا را از مردم پنهان كرده بودند و فقط تعداد كمى از پارسها از آن باخبر بودند و ديگران هنوز او را زنده تصور ميكردند . پس طرح خود را بر اين اساس پايه گذارد و بخاندان سلطنتى تجاوز كرد . او برادرى داشت كه به شرحى كه نقل كردم در شورش سهيم بود . اين برادر بقدرى به برديا فرزند كوروش و برادر كبوجيه كه بامر پادشاه كشته شده بود شباهت داشت كه ميتوانست ايجاد شبهه كند . نه تنها از لحاظ صورت به برديا شبيه بود بلكه نام او هم برديا « 3 » بود . پاتىزيتس « 4 » مغ به او اطمينان داد كه شخصا جريان را بنفع او رهبرى خواهد كرد . پس او وى را بمقر سلطنت برد و بر تخت شاهى قرار داد . پس از آن رسولان\r\n\r\n\r\n","description":"","footnote":"\r\n( 1 ) - در كتيبه بيستون صحبتى از وجود دو برادر در ميان نيست و فقط از كئومات مغ گفتگو شده . بعلاوه هيچيك از مورخان باستان غير از هردوت و ژوستن قيام بردياى دروغى را با مشاركت برادر او ندانسته‌اند .\r\n( 2 ) - در كتيبه بيستون درباره شغل بردياى دروغى قبل از آنكه به سلطنت برسد مطلبى نقل نشده . هردوت مدعى است كه او با برادرش مامور اداره اموال پادشاه بود ، درحاليكه كتزياس مدعى است كه كبوجيه پس از قتل برادر خود عمدا اين شخص را برديا ناميد تا مردم متوجه قتل بردياى واقعى نشوند . ژوستن مدعى است كه شريك جرم برديا يكى از نزديكان شاه و همان‌كسى بود كه بدستور او بردياى واقعى را بقتل رسانيدند .\r\n( 3 ) - صحت اين ادعاى هردوت مورد ترديد است زيرا بحكايت كتيبه بيستون نام بردياى دروغى كئومات بوده كه فقط پس از قيام برضد كبوجيه خود را برديا خوانده است\r\n( 4 ) - پاتىزيتس  « Patizeithes »  برادر بردياى دروغى كه نقشه توطئه را طرح كرد .\r\nژوستن نام وى را گومتس  « Gometes »  نقل كرده و به همين جهت تصور ميرود هردوت شغل برادر گئومات را كه ناظر خرج اموال پادشاه بوده بجاى نام او گرفته و وى را چنين خوانده است .\r\n","page_name":" 160 ","page_number":168},
  {"content":"\r\n\r\nبه تمام نقاط و حتى به مصر فرستاد تا سپاه را مطلع كنند كه از اين پس بايد از برديا فرزند كوروش فرمانبرى كنند نه از كبوجيه .\r\n62 - رسولان همه اين پيام را منتشر كردند و آنكه مأمور مصر شده بود با كبوجيه و سپاه او در اكباتان « 1 » سوريه روبرو گرديد . وى در ميان سربازان ايستاد و پيام مغ را اعلام كرد . كبوجيه سخن رسول را شنيد و تصور كرد كه گفته او حقيقت دارد و پرگزاسپ به او خيانت كرده و با اينكه مأمور قتل برديا بوده است او را نكشته .\r\nپس درحاليكه بجانب پرگزاسپ نظر افكنده بود بوى گفت : « پرگزاسپ ، اينطور امر مرا اجرا كرده‌اى ! » پرگزاسپ پاسخ داد :\r\n« سرور من ، بهيچوجه صحت ندارد كه برادرت برديا برضد تو شورش كرده باشد و يا روزى تو از جانب او با مخالفت خفيف يا شديد مواجه شوى . من پس از اجراى فرمان تو با دست خود او را دفن كردم . اگر ممكن باشد كه مردگان از قبرها بيرون آيند تو با شورش اژدهاك ماد نيز روبرو خواهى شد . اما اگر وضع مانند گذشته باشد محال است كه از جانب برديا خطرى ناگوار متوجه تو گردد اكنون من عقيده دارم رسول را بگيريم و از او تحقيق كنيم و بپرسيم كه چه كسى او را فرستاده كه ما را باطاعت از برديا دعوت مىكند . »\r\n63 - كبوجيه از سخنان پرگزاسپ قانع شد . پس بيدرنگ رسول را دستگير\r\n\r\n\r\n","description":"","footnote":"\r\n( 1 ) - در اينجا مقصود مؤلف اكباتان معروف پايتخت مادها نيست بلكه شهرى است به همين نام كه در سوريه واقع شده بود . غير از اكباتان پايتخت مادها دو شهر ديگر در دنياى باستان به همين نام وجود داشت كه يكى در فارس و ديگرى در سوريه بود . بنا بگفته هردوت هاتف يكى از شهرهاى مصر پيشگوئى كرده بود كه حيات كبوجيه در اكباتان بپايان خواهد رسيد ( بند 64 همين كتاب ) و شايد به همين جهت كبوجيه اطمينان داشت كه شورش بردياى دروغى تاثيرى در سرنوشت لشكركشى او بمصر ندارد و تصور ميكرد تا اكباتان پايتخت ماد سالم خواهد رفت . اما خبر نداشت كه رسول بردياى دروغى در نقطه‌اى از سوريه با او روبرو شده كه بنام پايتخت معروف ماد اكباتان خوانده ميشد . كبوجيه در همين شهر زندگى را بدرود گفت ( بند 64 و بعد همين كتاب )\r\n","page_name":" 161 ","page_number":169},
  {"content":"\r\n\r\nكردند و بنزد پرگزاسپ بردند و پرگزاسپ از او چنين سئوال كرد : « اى مرد ، چون مدعى هستى كه از جانب برديا فرزند كوروش باينجا آمده‌اى ، حقيقت را بر ما باز گو و در اين صورت ميتوانى با آسايش خاطر بازگردى . آيا براى دادن اين امر برديا شخصا خود را در نظر تو آشكار كرده و يا اين دستور را از يكى از زير دستان او دريافت كرده‌اى ؟ »\r\nرسول پاسخ داد : « من خود از زمانى كه كبوجيه مصر را اشغال كرده برديا را نديده‌ام . اين دستور را مغى كه كبوجيه اداره كاخ را به او سپرده به من ابلاغ كرده . وى به من گفت كه برديا فرزند كوروش مرا مأمور كرده است اين پيام را بشما برسانم . » رسول چنين گفت و چيزى بدروغ بر آن نيفزود .\r\nپس كبوجيه گفت : « پرگزاسپ تو فرمان مرا صادقانه اجرا كرده‌اى و از سوء - ظن من مبرى هستى ؛ اما چه كسى توانسته با غصب نام برديا در پارس بر من بشورد ؟ » پرگزاسپ پاسخ داد : « اى پادشاه ، تصور ميكنم ماجرا را خوب تشخيص مىدهم ، مغ‌ها و بخصوص آنكس كه اداره اموال خود را به او سپرده‌اى و برادرش برديا سران اين شورش هستند . »\r\n64 - بشنيدن نام برديا ، كبوجيه از صدق اين گفتار و تحقق خواب خود در شگفت شد و به ياد آورد كه شبى شبحى هنگام خواب به او گفته بود كه شخصى برديانام بر تخت سلطنت جلوس خواهد كرد و سر او به آسمان خواهد رسيد . پس كبوجيه دريافت كه برادر خود را بى جهت بقتل رسانيده و بر مرگ او گريست و از پيش‌آمد اين حوادث ناليد و سپس بر اسب خود جستن كرد تا بىتأمل به شوس رود و مغ را دستگير كند . ولى در موقعى كه او بر زين اسب ميپريد حلقه غلاف خنجرش گسيخت و خنجر عريان ران او را آسيب رسانيد . كبوجيه از همان نقطه‌اى از بدن مجروح شد كه خود چندى قبل از همان محل آپيس خداى مصريان را مجروح كرده بود . چون جراحت خود را كشنده ديد نام شهرى را كه در آن توقف داشت سؤال كرد . به او گفتند كه اين شهر اكباتان نام دارد .\r\n\r\n","description":"","footnote":"","page_name":" 162 ","page_number":170},
  {"content":"\r\n\r\nاتفاقا مدتى قبل هاتف بوتو « 1 » براى او پيشگوئى كرده بود كه حيات او در شهر اكباتان بپايان خواهد رسيد . وى تصور ميكرد روزها بعد در شهر اكباتان واقع در ماد كه تمام اموالش در آن قرار داشت خواهد مرد ، ولى بايد تصور كرد كه قصد هاتف همين اكباتان سوريه « 2 » بوده . همان موقع كه بتقاضاى او نام شهر را بر او بازگفتند از برخورد شورش مغ با اين جراحت به خود آمد و افكار درست بر او راه يافت و چون گفته هاتف را بدرستى درك كرد چنين گفت : « همينجا است پايان حيات كبوجيه فرزند كوروش » . آن روز ديگر وى سخنى نگفت .\r\n65 - تقريبا بيست روز بعد تعدادى از بزرگان پارس را كه با او همسفر بودند طلب كرد و خطاب به آنان چنين گفت : « پارس‌ها ، حوادث مرا مجبور كرد كه آنچه را كه بدقت پنهان ميكردم بر شما فاش كنم . هنگامى كه در مصر بودم شبى شبحى در خواب بر من آشكار شد . كاش هرگز اين شبح بر من آشكار نشده بود ! تصور كردم رسولى است كه از سرزمين ما ميرسد . او به من گفت كه برديا تخت سلطنت را اشغال كرده و سر او به آسمان ميرسد . من از اين سخن بيمناك شدم و ترسيدم كه برادرم سلطنت را از چنگ من بيرون آورد . رفتار من در آنزمان با شتاب و خالى از بصيرت بود . علت اينست كه همانطور كه من كاملا شاهد آن ميباشم در عالم آدميان راهى براى فرار از سرنوشت وجود ندارد .\r\nمن از راه نادانى پرگزاسپ را به شوش فرستادم تا برديا را بقتل رساند . و پس از آنكه اين جنايت ناپسند انجام گرفت من فارغ از ترس مجازات بزندگى خود ادامه\r\n\r\n\r\n","description":"","footnote":"\r\n( 1 ) - بوتو  ( Bouto )  الهه مصر باستان و عامل توليد كننده نسل در موجودات . اين ربة النوع كه در غالب شهرهاى مصر باستان مورد پرستش بود و يونانيان او را با لاتون  ( Laton )  مقايسه ميكنند در يكى از شهرهاى مصر سفلى كه بنام او بوتو نام دارد بيش از نقاط ديگر مورد احترام و ستايش بود .\r\n( 2 ) - بطوريكه نوشته‌هاى مورخان باستان حاكى است در محل سوريه امروز شهر كوچكى بنام آكباتانا  ( Acbatana )  وجود داشته كه محتمل است همان شهرى باشد كه هردوت آن را اكباتان مينامد . رجوع شود به يادداشت بند 62 همين كتاب\r\n","page_name":" 163 ","page_number":171},
  {"content":"\r\n\r\nدادم و تصور نميكردم كه پس از مرگ برديا كسى ديگر هم بتواند برضد من شورش كند . اما به حكم سرنوشت از همه جهت اشتباه كردم ؛ بىجهت مرتكب قتل برادر شدم و با اينحال از سلطنت محروم گرديدم . شورشى كه خداوند قبلا در خواب بر من فاش كرده بود شورش همين مغ بود كه برديا نام دارد . بهرحال ، من مرتكب اين قتل شده‌ام و شما اطمينان داشته باشيد كه برديا فرزند كوروش زنده نيست و اكنون در كاخ شاهان پارس مغان فرمانروائى ميكنند ، همان مغى كه اداره امور خود را به او واگذار كرده‌ام و برادرش برديا آنكس كه بايد در برابر جسارت و گستاخى خفت‌آور اين مغان مدافع اول من باشد امروز ديگر زنده نيست و قربانى جنايت شومى شده است كه از ميان خانواده او سرچشمه گرفت . پارس‌ها ! چون او ديگر زنده نيست ، من آخرين وصاياى خود را در پايان عمر فقط بشما ميتوانم بسپارم . چنين است وظايفى كه بشما ميسپارم و خداوندان انتقام گيرندهء پادشاهان را بشهادت ميطلبم . من اين وصيت را بهمهء شما و بخصوص بآنهائى ميكنم كه از خاندان هخامنشى هستند و در اينجا حاضرند : بازگشت سلطنت را بمادها با بيقيدى تلقى نكنيد . اگر آنها سلطنت را بحيله بچنگ آوردند ، شما نيز براى بازگرفتن آن متوسل به حيله شويد . اگر آن را با زور بدست آوردند ، شما نيز آن را به زور اسلحه باز ستانيد . اگر شما چنين كنيد ، اميدم آنست كه زمين بشما محصول دهد و زنان براى شما اطفال بيادگار گذارند و رمه‌ها براى شما بره‌ها آورند . اميدم آنست كه شما هميشه مردمانى آزاد بمانيد . اما اگر سلطنت را باز نستانيد و براى پس گرفتن آن نكوشيد ، از خداوندان ميخواهم كه امراض مختلف بر شما نازل كنند و از آنها مصرا مسئلت ميكنم كه علاوه بر آن ، هريك از پارسها را با عاقبتى نظير آنچه كه من امروز با آن روبرو هستم روبرو كنند . » هنگاميكه كبوجيه اين عبارات را بر زبان جارى ميكرد بر سرنوشت خود ميگريست .\r\n66 - وقتى پارسها پادشاه خود را در حال زارى مشاهده كردند خود از روى ميل لباسها را دريدند و ناله و زارى سردادند . مدتى بعد استخوان زخم پادشاه سياه شد و به زودى گوشت بدن فساد پيدا كرد و كبوجيه فرزند كوروش كه جمعا هفت سال\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nو پنج ماه سلطنت كرده بود و فرزندى پسر يا دختر از خود باقى نگذارده بود درگذشت .\r\nپارسهائى كه در آن محل حاضر بودند نميتوانستند باور كنند كه مغ‌ها سلطنت را بدست گرفته‌اند و اطمينان داشتند كه آنچه كبوجيه درباره مرگ برديا براى آنها نقل كرده به قصد آن بوده كه به برادر خود لطمه زند و تمام پارسهاى امپراطورى را برضد او بشوراند . آنها مطمئن بودند كه آنكس كه سلطنت ميكرد همان برديا فرزند كوروش است . از طرفى پرگزاسپ هم قتل برديا را جدا انكار ميكرد زيرا بعد از مرگ كبوجيه اعتراف بقتل فرزند كوروش براى او خطر داشت .\r\n\r\n","description":"","footnote":"","page_name":" 165 ","page_number":173},
  {"content":"\r\n . \r\n","description":"","footnote":"","page_name":" 166 ","page_number":174},
  {"content":"\r\n\r\n\r\nقسمت دوم بسلطنت رسيدن داريوش امپراطورى اين پادشاه پارس‌ها در ساموس سرآغاز جنگهاى ايران و يونان ( از بند 67 تا بند 160 )\r\n\r\n","description":"","footnote":"","page_name":" 167 ","page_number":175},
  {"content":"\r\n\r\n\r\nتوطئه هفت تن\r\n67 - آن مغ ، پس از مرگ كبوجيه با خيال راحت نام برديا فرزند كوروش را غصب كرد و مدت هفت ماه از باقيماندهء سال هشتم سلطنت كبوجيه را سلطنت كرد و در اين مدت به همه اتباع خود خوبىهاى فراوان كرد بدرجه‌اى كه هنگام مرگ او تمام اقوام آسيائى باستثناى پارس‌ها بر وجود او افسوس خوردند . اين مغ كسانى به تمام نقاط امپراطورى فرستاد و اعلام كرد كه مدت سه سال از انجام خدمت نظام و پرداخت ماليات معاف‌اند . اين فرمان را بمحض اينكه حكومت را بدست گرفت صادر كرد .\r\nاما در ماه هشتم نيرنگ او به ترتيب زير فاش شد :\r\n68 - اوتان « 1 » فرزند فارناسپ « 2 » و از حيث نژاد و ثروت با بزرگترين پارسها برابر بود . او اولين كسى بود كه حدس زد اين مغ برديا فرزند كوروش نيست و هويت واقعى او را كشف كرد . او متوجه شده بود كه مغ از ارك خارج نميشود و هيچيك از پارسهاى بزرگزاده را بحضور نمىپذيرد . همين كه سوءظن او بيدار شد به ترتيب زير اقدام كرد : كبوجيه با يكى از دختران او كه فديمه « 3 » نام داشت ازدواج كرده بود .\r\n\r\n\r\n","description":"","footnote":"\r\n( 1 ) - اوتان يا اوتانس  ( Otanes )  يكى از بزرگان پارس و يكى از هفت تنى كه نقشه بر كنار كردن بردياى مغ را طرح كردند و بر او شوريدند . نام اين شخص در كتيبه بيستون اوتانا  ( Outana )  آمده ( بند 68 ) و اگر آنطور كه هردوت ميگويد فرزند فارناسپ باشد برادرزن كوروش و عموى كبوجيه بوده است . اما در كتيبه بيستون گفته شده كه اوتانا فرزند شخصى توكرا  ( Toukra )  نام بوده ( يادداشت شماره 4 تاريخ هردوت نسخه  ( Belles Lettres )  طبع پاريس 1939 جلد 3 صفحه 121 )\r\n( 2 ) -  Pharnaspe ? s \r\n( 3 ) -  Phedyme \r\n","page_name":" 168 ","page_number":176},
  {"content":"\r\n\r\nآن مغ نيز اين دختر را به عقد خود درآورده بود و او با ديگر زنان كبوجيه در حرمسرا ميزيست . اوتان كس بنزد دختر خود فرستاد و پرسيد مردى كه با او هم‌بستر است چه كسى است ، برديا فرزند كوروش است يا شخص ديگر ؟ دختر براى او جواب فرستاد كه از اين مطلب بىخبر است زيرا برديا فرزند كوروش را هرگز نديده و نميداند اكنون چه كسى با او همخوابه است . پس اوتان پيغام ديگرى براى او فرستاد و پرسيد :\r\n« اگر تو خود برديا فرزند كوروش را نمىشناسى از آتوسا « 1 » درباره مردى كه هردو با او زندگى ميكنيد سؤال كن زيرا او بايد لااقل برادر خود را بشناسد . »\r\n69 - دختر اوتان به او چنين پاسخ فرستاد : « من به هيچ وسيله نميتوانم با آتوسا سخن گويم و يا يكى از زنانى را كه در اين قصر زيست ميكنند ببينم . زيرا اين مرد ، هركه هست ، پس از آنكه بقدرت رسيد هريك از ما را در جائى جداگانه قرار داد . » افشاى اين اسرار مطلب را بر اوتان روشن كرد . پس پيغام سومى براى دختر خود فرستاد و گفت : « دخترم تو از نژادى عالى هستى و بايد خطرى را كه پدرت امر مىكند قبول كنى . اگر برديائى كه با تو است فرزند كوروش نيست و مردى است كه من حدس ميزنم نبايد چنين راحت در آغوش تو قرار گيرد و سلطنت كند . او بايد مجازات شود .\r\nپس آنچه ميگويم انجام ده : وقتى او با تو هم‌بستر مىشود ، همين كه مشاهده كردى كه بخواب رفته است گوشهاى او را لمس كن و اگر ديدى كه او گوش دارد بدان كه با برديا فرزند كوروش هم‌بستر ميباشى ، اما اگر گوش ندارد بدان كه در آغوش بردياى مغ هستى .\r\nفديمه در جواب كس فرستاد و پيغام داد كه اگر چنين كند با خطرى بزرگ روبرو خواهد شد ، چه اگر او گوش نداشته باشد و در موقع لمس كردن او را غافلگير كند يقين است كه او را از ميان خواهد برد ولى با اينحال ، امر پدر را اطاعت خواهد كرد . بدين ترتيب حاضر شد وظيفه‌اى كه به عهده او گذارده شده بود براى پدر انجام دهد . كوروش فرزند\r\n\r\n\r\n","description":"","footnote":"\r\n( 1 ) - آتوسا  ( Atossa )  دختر كوروش كه ابتدا به عقد ازدواج برادر خود كبوجيه درآمد و وقتى بردياى مغ بحكومت رسيد وى نيز او را بزنى گرفت و براى سومين بار پس از بركنارى برديا به عقد ازدواج داريوش درآمد .\r\n","page_name":" 169 ","page_number":177},
  {"content":"\r\n\r\nكبوجيه در زمان سلطنت خود به علت تقصيرى كه بىترديد كوچك نبوده امر كرده بود گوشهاى بردياى مغ را ببرند . پس فديمه دختر اوتان آنچه به پدر وعده كرده بود انجام داد . وقتى نوبت او شد كه بنزد مغ رود - زيرا زنان پارس هريك بنوبه با شوهر خود هم - بستر ميشوند - در كنار او آرميد و وقتى مغ در خواب عميق غوطه‌ور شد گوشهاى او را جستجو كرد و براحتى و بىخطر دريافت كه اين مرد گوش ندارد . همين كه روز شد ماجراى شب را براى پدر پيغام فرستاد .\r\n70 - آنگاه اوتان آسپاتين « 1 » و گوبارو « 2 » بزرگترين شخصيت‌هاى پارس را كه بيش از ديگران براى رازگوئى مناسب بودند بكنارى كشيد و ماجرا را بر آنها فاش كرد . خود آنها هم حدس ميزدند كه چنين باشد و وقتى اوتان آنها را در جريان امر گذارد به آسانى گفته او را باور كردند . و تصميم گرفتند كه هريك از آنها يكى از پارسها را كه بيش از ديگران مورد اعتماد بود از اين راز باخبر كنند .\r\nپس اوتان اين راز را با اينتافرن « 3 » درميان نهاد و گوبارو با مگابيز « 4 » و آسپاتين با هيدران « 5 » مذاكره كردند .\r\n\r\n\r\n","description":"","footnote":"\r\n( 1 ) - آسپاتين  ( Aspathines )  يا آسپاشانا  ( Aspachana )  يكى ديگر از شخصيت‌هاى هفتگانه كه بكمك داريوش و اوتان بردياى مغ را از كار بر كنار كردند . نام اين شخص در كتيبه بيستون ذكر نشده .\r\n( 2 ) - گوبارو يا گبرياس  ( Gobrias )  از بزرگان پارس و يكى از هفت تن توطئه‌كنندگان براى بر كنار كردن بردياى مغ . معلوم نيست كه اين شخص همان گوباروى معروف فرزند مردونيه است كه در زمان كوروش بحكومت بابل رسيد و با قدرت بر اين سرزمين حكومت كرد يا شخص ديگر .\r\n( 3 ) - اينتافرن يا اينتافرنس  ( Intaphernes )  كه نامش در كتيبه بيستون ويندافرنه  ( Vindafarnah )  فرزند واژاسپارا  ( Vajaspahara )  آمده است .\r\n( 4 ) - مگابيز  ( Megabyze )  يا مگابيزوس  ( Megabyzos )  كه در كتيبه بيستون باگابوخسا  ( Bagaboukhsa )  فرزند دادوواهيجا  ( Dadouvahidja )  آمده است\r\n( 5 ) - هيدران يا هيدرانس  ( Hydranes )  كه در كتيبه بيستون ويدارنا  ( Vidarna )  فرزند باگابيگنا  ( Bagabigna )  آمده است .\r\n","page_name":" 170 ","page_number":178},
  {"content":"\r\n\r\nاز اينقرار آنها شش تن بودند ، ولى در همين موقع داريوش فرزند هيستاسپ كه از پارس ميآمد از راه رسيد . پدر او حاكم پارس بود « 1 » . وقتى داريوش رسيد ، آن شش تن تصميم گرفتند او را نيز با خود همراه كنند .\r\n71 - پس اين هفت تن توطئه‌كنندگان گردهم جمع شدند و پس از آنكه سوگند وفادارى نسبت بهم ياد كردند با يكديگر به مشورت پرداختند . وقتى نوبت سخن به داريوش رسيد عقيده خود را چنين بيان كرد : « من تصور ميكردم تنها كسى بودم كه ميدانستم پادشاه كنونى مغ است و برديا فرزند كوروش مرده است . براى تهيه وسايل از ميان بردن همين مغ است كه من با شتاب باينجا آمده‌ام . اما چون حوادث شما را نيز در جريان حقايق گذارده و من تنها نيستم عقيده دارم كه بايد بيدرنك دست به كار شد و تأمل جايز ندانست زيرا تأمل حاصلى نخواهد داشت . » اوتان چنين گفت : « فرزند هيستاسپ ، تو از پدرى نجيب‌زاده هستى و به نظر من فضيلت تو از پدر كمتر نيست . با اينحال بىتأمل در اين كار شتاب مكن و بكوش تا از مطمئن‌ترين راه قدم بردارى . بايد قبل از عمل تعداد بيشترى را با خود همراه كنيم . »\r\nداريوش بوى پاسخ داد . « كسانى كه اينجا حاضريد ، بدانيد اگر آنطور كه اوتان پيشنهاد مىكند رفتار كنيد همه بوضعى رقت‌بار كشته خواهيد شد . بىترديد خائنى يافت خواهد شد كه باميد نفع شخصى راز شما را بر مغ فاش خواهد كرد . بهتر آنست كه هريك از شما به تنهائى اجراى اين عمل را به عهده بگيريد . اما چون صلاح آن ميدانيد\r\n\r\n\r\n","description":"","footnote":"\r\n( 1 ) - هيستاسپ يا هيستاسپس  ( Hystaspes )  پدر داريوش يكى از پارس‌هاى خاندان هخامنشى كه داريوش خود شجره نسب او را در كتيبه بيستون چنين معرفى مىكند : « پدر من هيستاسپ است ، پدر هيستاسپ آرسام بود ، پدر آرسام آريامن ، پدر آريامن چش‌پش و پدر چش‌پش هخامنشى بوده است . » ( كتيبه بيستون - بند 2 ) دربارهء افسانه بسلطنت رسيدن داريوش رجوع شود به بند 209 از جلد اول تاريخ هردوت درجائى كه مؤلف شرح ميدهد كه چگونه هنگام ورود كوروش به سرزمين اقوام ماساگت خواب ديد كه داريوش فرزند هيستاسپ بر او شوريده و بسلطنت رسيده . بر خلاف گفته هردوت هيستاسپ پدر داريوش حاكم ايالت پارت بود نه فارس ( كتيبه بيستون - بند 35 )\r\n","page_name":" 171 ","page_number":179},
  {"content":"\r\n\r\nكه اين راز را بر ديگران نيز فاش كنيم و آن را بر من فاش كرده‌ايد ، پس هم امروز دست به كار شويم و بدانيد كه اگر امروز از دست برود من منتظر نخواهم نشست كه راز مرا ديگرى فاش كند و بلكه من خود همه چيز را بر مغ فاش خواهم كرد . »\r\n72 - اوتان با مشاهدهء هيجان داريوش چنين پاسخ داد :\r\n« چون تو ما را مجبور ميكنى كه بىتأمل دست به كار شويم و حاضر نيستى كه كار را بتعويق اندازيم ، پس بگو براى تعرض به آنها چگونه ميتوانيم به كاخ راه يابيم . تصور ميكنم كه تو نيز ميدانى كه سربازان محافظ همه‌جا گرد كاخ آماده‌اند . بىآنكه آنها را ديده باشى لااقل دربارهء آنها چيزهائى شنيده‌اى ، درينصورت چگونه خواهيم توانست از از درهاى كاخ عبور كنيم ؟ »\r\nداريوش پاسخ داد : « اوتان ؛ چه بسيار كه زبان از بيان آنچه عمل نشان ميدهد عاجز است و چه بسيار كه بيان عاجز نيست ولى عملى كه به آن منتهى مىشود قابل افتخار نيست با اينحال بدانيد كه كمترين مشكلى براى عبور از محل مستحفظين وجود ندارد .\r\nزيرا اولا در برابر مردانى در رديف و مقام ما هيچكس نيست كه از راه احترام يا به علت ترس درهاى كاخ را نگشايد ، من نيز شخصا براى ورود به كاخ بهانه‌اى تمام معقول دارم .\r\nمن خواهم گفت كه هم‌اكنون از پارس رسيده‌ام و قصد دارم پيغام پدرم را بعرض شاه برسانم .\r\nهرجا كه دروغ مصلحت باشد در گفتن آن ترديد نبايد كرد « 1 » . ما چه دروغگو باشيم و چه شيفته حقيقت در هرحال هدفى واحد داريم . بعضى از مردم دروغ ميگويند تا از دروغ‌هاى اطمينان‌بخش خود نفعى ببرند . بعضى ديگر حقيقت را ميگويند تا مردم بيشتر به آنها اعتماد كنند و خود منتفع شوند . و اگر نفعى درميان نبود ، براى مرد راستگو فرقى نميكرد كه دروغ گويد ، و براى دروغگو هم بىتفاوت بود كه راست گويد . نگهبانانى كه از روى ميل بما اجازه عبور دهند بعدها از اين عمل خود پشيمان نخواهند شد و اگر بين آنها كسانى باشند كه بخواهند مانع عبور شوند همانجا به آنها نشان خواهيم داد كه دشمنان ما هستند و با هجوم به داخل كاخ كار خود را انجام خواهيم داد »\r\n\r\n\r\n","description":"","footnote":"\r\n( 1 ) - درباره پارس‌ها كه از دروغ نفرت داشته‌اند بيان اين مطلب از قول داريوش قابل مطالعه و مورد ترديد است .\r\n","page_name":" 172 ","page_number":180},
  {"content":"\r\n\r\n73 - در اينوقت گوبارو شروع بسخن كرد و چنين گفت : « دوستان ، چه فرصت بهترى ميتوان يافت كه يا حكومت را بچنگ آوريم و يا در صورت ناكامى باستقبال مرگ بشتابيم ؟ ما از نژاد پارس هستيم ولى پادشاه ما يكنفر ماد يا بهتر بگويم يكنفر ماد بىگوش است ! تصور ميكنم كسانى از بين شما كه در موقع مرگ بر بالين كبوجيه حاضر بوده‌اند بخاطر دارند كه كبوجيه در آخرين لحظات حيات خود چه نفرينهائى در حق پارس‌هائى كرد كه براى پس گرفتن سلطنت اقدامى نكنند . در آنموقع ما متوجه سخنان او نبوديم و تصور ميكرديم كبوجيه به قصد تهمت زدن اين سخنان را بر زبان جارى مىكند ولى من امروز توصيه ميكنم كه از داريوش پيروى كنيم و اين جلسه را تعطيل كنيم و مستقيما بنزد مغ برويم . »\r\nگوبارو چنين سخن گفت و ديگران نيز او را تأييد كردند .\r\n74 - در همان موقع كه آنان اين توطئه را ترتيب ميدانند بازى سرنوشت چنين مقدر كرد كه مغ‌ها پس از تفكر تصميم گرفتند پراگزاسپ را با خود همراه كنند ؛ زيرا از يكطرف كبوجيه نسبت بوى رفتارى ناشايست در پيش گرفته بود و فرزند او را با تيرى بقتل رسانيده بود و از طرف ديگر چون او برديا را بدست خود كشته بود تنها كسى بود كه از سرنوشت برديا فرزند كوروش باخبر بود ، و علاوه بر آن پارس‌ها براى او احترامى زياد قائل بودند . مغان به اين قصد او را طلب و اين رفيق تازه را بقيد سوگند با خود همراه كردند . وى را سوگند دادند كه نيرنگى را كه آنان نسبت به پارسها به كار برده بودند بر احدى فاش نسازد و در مقابل ، همه نوع وعدهء مساعدت به او دادند .\r\nپرگزاسپ به آنها قول مساعد داد . مغها پس از آنكه پرگزاسپ را با خود همراه كردند چيز ديگرى از او خواستند . آنان بوى گفتند كه قصد دارند عموم پارسها را در زير ديوارهاى كاخ شاهى احضار كنند و از او خواستند كه بر بالاى برجى قرار گيرد و آشكارا اعلام كند كه پادشاه كنونى برديا فرزند كوروش است نه كسى ديگر . آنها عمدا اين تقاضا را از او كرده بودند زيرا معتبرتر از او در نظر پارس‌ها كسى نبود و بعلاوه او بارها وجود برديا فرزند كوروش را تأييد كرده بود و افسانه قتل او را منكر شده بود .\r\n75 - پرگزاسپ گفت حتى در اين مورد نيز حاضر است اسباب رضايت آنها را\r\n\r\n","description":"","footnote":"","page_name":" 173 ","page_number":181},
  {"content":"\r\n\r\nفراهم كند . پس مغ‌ها پارسها را احضار كردند و وى را بالاى برجى بردند و تقاضا كردند براى مردم سخن گويد . اما او آنچه را كه از او انتظار داشتند از روى عمد فراموش كرد و اجداد پدرى كوروش را از هخامنش ببعد شماره كرد و وقتى پس از گذشت چند قرن به كوروش رسيد در ختام بيان خود خدماتى را كه اين پادشاه به پارسها كرده بود يادآورى كرد و پس از تجديد اين خاطرات پرده حقيقت را بكنار زد و گفت تا كنون اين راز را پنهان نگهداشته بود زيرا افشاى اين ماجرا براى او بىخطر نبود . اما امروز نيروئى ويرا مجبور بافشاى آن مىكند . پس شرح داد كه چگونه برديا فرزند كوروش بدست او و با سلاح كبوجيه بقتل رسيد و چگونه پادشاهان كنونى از مغان ميباشند . آنگاه آرزو كرد كه اگر پارس‌ها براى بازيافتن سلطنت و مجازات مغان اقدام نكنند انتقام خدايان بر آنها نازل شود و سپس خود را با سر از بالاى برج به پائين افكند . چنين بود مرگ پرگزاسپ ، اين شخصى كه در تمام حيات خود مردى محترم بود\r\n76 - در همان موقع آن هفت نفر ، پس از آنكه تصميم گرفتند بىتأمل به مغ‌ها حمله كنند بخدايان توكل كردند و بىخبر از اين حادثه حركت كردند . چون در نيمه راه از اين واقعه مطلع شدند ، بيدرنگ خود را بكنارى كشيدند تا بار ديگر باهم مشورت كنند . اوتان و چند تن ديگر عقيده داشتند كه اجراى اين عمل بتعويق افتد و در ميان اينهمه هيجان و سر و صدا بعملى دست نزنند .\r\nداريوش و ديگران مايل بودند كه همچنان پيش روند و بىتأمل باجراى تصميمات خود بپردازند . در همان موقع كه آنها به بحث مشغول بودند مشاهده كردند كه هفت زوج عقاب به شكار دو زوج كركس مشغول ميباشند و پرهاى آنها را ميكنند و بغارت مىبرند . بمشاهده اين صحنه ، هر هفت تن همداستان شدند و نظر داريوش را پذيرفتند و با اطمينان خاطرى كه از مشاهده اين پرندگان به آنها دست داده بود بسوى كاخ حركت كردند . « 1 »\r\n\r\n\r\n","description":"","footnote":"\r\n( 1 ) - شكست پارسها از يونانيان نيز به صورت خوابى نظير اين خواب بر آتوسا ظاهر شده بود . وى در خواب ديده بود كه عقابى كركسى را تعاقب مىكند . نكته جالب درباره اين واقعه اينست كه بجاى اينكه تعداد عقاب‌ها بتعداد توطئه‌كنندگان هفت تن و تعداد كركس‌ها\r\n","page_name":" 174 ","page_number":182},
  {"content":"\r\n\r\n77 - وقتى بمدخل كاخ رسيدند آنچه حسن درايت به داريوش تلقين كرده بود روى داد . نگهبانان كه نسبت به پارس‌هائى با آن مقام و منصب احترامى فراوان داشتند و هرگز تصور نميكردند كه آنها چنين نقشه‌اى در سر داشته باشند راه را بر اين مردان بزرگ كه خدايان رهبرى آنها را به عهده داشتند باز كردند . هيچكس حتى يك سؤال از آنها نكرد .\r\nوقتى به داخل صحن رسيدند با خواجگانى روبرو شدند كه مأمور انتقال اوامر بودند . اينها مقصود از ملاقات با پادشاه را استفسار كردند و در همانحال كه از اينها سوال ميكردند نگهبانانى را كه آنها را راه داده بودند به سختى سرزنش و تهديد كردند و از ادامه پيشروى آنها مانع شدند . پس آن هفت تن يكديگر را متقابلا تشجيع كردند و خنجرهاى خود را بركشيدند و همانجا اين حريفان را از پا درآوردند و دوان‌دوان به داخل بيرونى كاخ هجوم بردند .\r\n78 - در همين موقع آندونفر مغ در آنجا دربارهء واقعه پرگزاسپ باهم بمشورت مشغول بودند . وقتى مشاهده كردند كه سرهاى خواجگان ميرود و فرياد آنها بلند است هردو با شتاب برخاستند و آنچه را رويداده بود دريافتند و خود را براى دفاع آماده كردند . يكى از آنها با شتاب كمان و خدنك خود را برگرفت و ديگرى بجانب نيزه خود جستن كرد زد و خورد آغاز شد . آنكس كه كمان و خدنك بدست داشت نميتوانست از آن استفاده كند زيرا دشمنان بسيار نزديك بودند و با او تن‌بتن نبرد ميكردند . اما ديگرى با نيزه از خود دفاع ميكرد ، اين شخص آسپاتين را از ران و اينتافرن را از چشم مجروح كرد . اينتافرن با اين جراحت چشم خود را از دست داد ولى از آسيب آن نمرد « 1 »\r\n\r\n\r\n","description":"","footnote":"\r\nكه مظهر بردياى مغ بوده يكتن باشد هفت زوج عقاب و يك زوج كركس مشاهده شده است .\r\nاگر فرض كنيم كه مقصود مولف از يك زوج كركس بردياى مغ و برادرش بوده معلوم نيست مقصود از هفت زوج عقاب غير از هفت تن توطئه‌كنندگان چه كسانى بوده است . احتمال ميرود در متن اصلى هفت عقاب و يكزوج كركس بوده و اين اشتباه بعدها در رونويسىهاى بعدى متن وارد شده باشد .\r\n( 1 ) - دربارهء سرنوشت اينتافرن رجوع شود به بند 118 و 119 همين كتاب . در سال اول سلطنت داريوش شخصى به همين نام بحكومت بابل رسيده است ( كتيبه بيستون بند 50 )\r\n","page_name":" 175 ","page_number":183},
  {"content":"\r\n\r\nيكى از آن دو نفر مغ اين هر دو نفر از توطئه‌كنندگان را مجروح كرد . آن ديگرى كه مشاهده كرد كمان به كار او نمىآيد خود را در پستوئى كه مجاور بنا بود افكند و خواست درهاى آن را ببندد . اما دو تن از هفت تن ، داريوش و گوبارو ، خود را همراه او به داخل آن پستو افكندند . گوبارو مغ را با ريسمان بدام انداخت . داريوش در حالى كه مقابل او ايستاده بود نميدانست چكند تا در تاريكى گوبارو را مجروح نسازد . وقتى گوبارو مشاهده كرد كه داريوش بىحركت بتماشاى اين صحنه مشغول است پرسيد بچه جهت بكمك او نميشتابد . داريوش پاسخ داد : « ميترسم ترا هم مجروح كنم . » اما گوبارو جواب داد : « خنجرت را فرو كن حتى اگر از شكم هردو نفر بگذرد . » داريوش سخن او را پذيرفت ، خنجر خود را فرو كرد و خوشبختانه به مغ اصابت كرد « 1 »\r\n79 - پس از آنكه مغان را كشتند و سرهاى آنها را از بدن جدا كردند دو مجروح خود را كه قادر به حركت نبودند و حضورشان براى نگهدارى ارك لازم بود در كاخ گذاردند و پنج تن ديگر درحاليكه سرهاى مغان را بدست گرفته بودند با فريادها و تظاهرات پرسر و صدا شروع بدويدن كردند و ديگر پارسها را طلب كردند و ماجرا را براى آنها نقل كردند و سرها را به آنها نشان دادند و تمام مغانى را كه بچنگ افتادند بقتل رساندند . همين كه پارسها از فداكارى آن هفت تن و خدعه مغان باخبر شدند به آنها پيوستند و درحاليكه خنجرهاى خود را بيرون كشيده بودند هرجا مغى مييافتند خون او را ميريختند بطوريكه اگر شب فرا نميرسيد و كار آنها قطع نميشد يك مغ زنده نميماند .\r\nاين روز ، امروز جشن بزرگ ملى پارسها است . مراسم بزرگى در اين روز برپا\r\n\r\n\r\n","description":"","footnote":"\r\n( 1 ) - درباره اينكه چه كسى بردياى مغ را كشته است بين اسناد و مدارك تاريخى اختلاف است . در كتيبه بيستون ( بند 13 ) داريوش مدعى است كه خود او برديا را با تعداد كمى از همراهان كشته است . اما اشيل  ( Eschyle )  نويسنده يونان باستان مدعى است كه قاتل حقيقى او آرتافرن  ( Artaphernes )  بوده « اشيل - پارسها - بند 776 » و كتزياس  « Ctesias »  مورخ ديگر يونانى معتقد است كه برديا بدست چندين نفر از مهاجمين بقتل رسيد .\r\n","page_name":" 176 ","page_number":184},
  {"content":"\r\n\r\nميكنند كه به « قتل عام « 1 » مغان » معروف است . در موقع انجام اين مراسم هيچ مغى حق ندارد خود را بمردم نشان دهد و همه در آن روز در خانه ميمانند .\r\n80 - وقتى اغتشاش آرام شد و پنج روز از اين حادثه گذشت « 2 » كسانى كه برضد مغ‌ها قيام كرده بودند براى مشورت جلسه‌اى تشكيل دادند . نطق‌هائى ايراد شد كه بىترديد براى بعضى از يونانيها باوركردنى « 3 » نيست ولى در هرحال صحت دارد . اوتان عقيده داشت كه بايد امور حكومت را به ملت پارس واگذار كنند و چنين استدلال مىكرد :\r\n« من عقيده دارم كه نبايد فقط يك نفر را از بين خود بعنوان پادشاه انتخاب كنيم . اين كار نه خوب است و نه مفيد . شما ميدانيد كه گستاخى جاهلانه كبوجيه بچه درجه از افراط رسيد و جسارت و گستاخى آن مغ را هم آزمايش كرديد . در سلطنتى كه هوى و هوس اشخاص از پس‌دادن حساب كاملا معاف است چگونه ممكن است تعادلى بوجود آيد ؟ اين قدرت به باتقوىترين مردمى كه به آن دست يابد نقشه‌هاى غيرعادى الهام مىكند . كبر و غرور در وجود نسل موجود قهرا افزايش مييابد و ريشه حسادت از آغاز تولد در وجود انسان ميرويد . اين دو عيب بشر را به صورت موجودى غيرانسانى\r\n\r\n\r\n","description":"","footnote":"\r\n( 1 ) - اين جشن كه بجشن قتل عام مغان معروف بود بنا بگفته هردوت و كنزياس مدتها در پارس قديم معمول بوده ولى صحت وجود آن مورد تأييد ديگر مورخان باستان نيست .\r\n( 2 ) - بگفته يكى از مورخان پارس‌ها مدت پنج روز پس از مرگ پادشاه آزاد بودند كه بهر عملى بخواهند دست زنند تا هرج‌ومرجى كه از اين آزادى نتيجه مىشود قدر و ارزش سلطه پادشاه را بر آنها روشن كند .\r\n( 3 ) - مقصود هردوت از سخنانى كه براى يونانيان باور كردنى نيست مطالبى است كه اوتان ضمن صحبت درباره سرنوشت حكومت عنوان كرده و مورخ بتفصيل در اين كتاب و بند 43 از كتاب ششم شرح داده است . آنچه مسلم است عنوان رياست جمهورى كه هردوت در اين بند از قول اوتان عنوان مىكند چندان با خوى پارسها تطبيق نميكرده و باوركردنى نيست كه منظور اوتان آنطور كه هردوت تشريح مىكند واقعا حكومت جمهورى از نوع حكومت شهرهاى يونان بوده باشد . ظن غالب اينست كه مقصود اوتان حكومت مشترك اشراف بر عوام بوده نه حكومت مطلق اينان .\r\n","page_name":" 177 ","page_number":185},
  {"content":"\r\n\r\nدرمىآورد . سرشار از كبر و غرور نيمى از جنايات ، و سرشار از حسادت نيم ديگر آن را مرتكب ميشوند . خواهيد گفت كه يك فرمانرواى مطلق كه همه چيز دارد چگونه ممكن است حسادت بورزد . اما برعكس ، حسادت با استبداد آميخته است و برضد مردم به كار ميافتد . فرمانرواى مستبد حتى نسبت به طول عمر مردمان نيكو به آنها حسادت ميورزد و دوست ندارد در شهر او غير از مردمان شرور كس ديگرى هم وجود داشته باشد . و نيز از تهمت و افترا با آغوش باز استقبال مىكند . ولى بدترين عيب آن اينست كه اگر او را با احتياط تملق گوئيد به او برميخورد كه چرا با خفت و خوارى تملق نگفته‌ايد ؛ اگر با ذلت تملق بگوئيد از اين تملق‌گوئى خفت‌زاى شما ناراحت مىشود . اما اسفناكترين مطلب را در اينمورد اكنون براى شما شرح مىدهم : آنها سننى كه از اجداد خود به ارث برده‌اند به كلى دگرگون ميكنند ، از زنان هتك حرمت ميكنند و مردم را بىمحاكمه ميكشند .\r\nدر عوض حكومت ملت را باشيواترين عناوين ، « حكومت مساوات » مينامند . بعلاوه در اين حكومت سلطان مرتكب افراطكارى نميشود . مقامات بقيد قرعه تعيين ميشوند و صاحب‌منصبان مسئول كار خود هستند و تمام تصميمات برأى ملت واگذار مىشود .\r\nبنابراين ، من پيشنهاد ميكنم كه سلطنت را ترك گوئيم و حكومت ملى برقرار سازيم .\r\nزيرا تمام فضائل را در ملت ميتوان يافت . »\r\n81 - چنين بود عقيده‌اى كه اوتان ابراز كرد مگابيز آنها را بقبول حكومت اشرافى دعوت كرد و گفت :\r\n« دربارهء آنچه اوتان برضد سلطنت اظهار كرد من با او هم عقيده‌ام . اما وقتى او توصيه مىكند كه حكومت را به ملت واگذار كنيم بهترين راه را انتخاب نكرده است : مردميكه از آنها هيچ انتظارى نميتوان داشت ابله‌ترين و گستاخ‌ترين كسانند . قابل قبول نيست كه ما از گستاخى يك فرمانرواى مستبد بگريزيم و خود را گرفتار گستاخى مردمى بىقيد كنيم . مرد مستبد اگر كارى بكند تشخيص ميدهد كه چه مىكند ، ولى مردم عامى حتى از تشخيص آن عاجزند . مردمى كه هرگز تعليم نديده و هرگز كار خوب و درست در خود نديده‌اند ، مردميكه در حال هيجان نامعقول مانند سيلى كه در زمستان قوت ميگيرد همه چيز را بهم ميريزند چگونه مىتوانند امور را تشخيص دهند ؟\r\n\r\n","description":"","footnote":"","page_name":" 178 ","page_number":186},
  {"content":"\r\n\r\nاگر كسانى هستند كه بدخواه پارسها هستند آرزو كنيم كه حكومت عوام نصيب آنان شود « 1 » . ما بايد دسته‌اى از مردان برگزيده را انتخاب كنيم و حكومت را بدست آنان بسپاريم . ما خود بيقين از اين مردان خواهيم بود . به نظر ميرسد كه بهترين تصميمات از بهترين اشخاص سرچشمه ميگيرد . »\r\n82 - چنين بود عقيده مگابيز . نفر سوم كه داريوش بود چنين اظهار عقيده كرد :\r\n« آنچه مگابيز دربارهء حكومت ملت گفت به نظر من كاملا صحيح است ؛ ولى عقيده او درباره حكومت اشرافى صحيح نيست . اين سه نوع حكومت را در نظر آوريد و فرض كنيد كه هر سه آنها در نوع خود بهترين هستند : يك حكومت عالى عوام ، يك حكومت اشرافى بىنقص و يك پادشاه باتقوى . بعقيده من اين آخرى از بسيارى لحاظ بر ديگران ترجيح دارد ، زيرا بهتر از تقواى سلطانى كه در عين شكوه و جلال است هيچ چيز نميتوان يافت . چنين پادشاه باعدالتى كه فرض وجود او است در جهت خير و صلاح ملت حكومت خواهد كرد و اسرار امور را در برابر بدانديشان بهتر محفوظ خواهد داشت . اما در حكومت اشرافى ، اشراف كه استعدادهاى خود را در راه منافع عمومى به كار مياندازند غالبا گرفتار خصومت‌هاى شخصى بسيار تند ميباشند . زيرا چون هريك از آنها ميخواهند بر ديگران رياست كنند و عقيده خود را تفوق دهند ، سرانجام از يكديگر بشدت متنفر ميشوند و اين خود موجب جنايات و خيانات و بازگشت حكومت سلطنتى مىشود .\r\nهمين امر نشان ميدهد كه تا چه حد اين حكومت بهترين نوع حكومت مىباشد « 2 » . از طرف\r\n\r\n\r\n","description":"","footnote":"\r\n( 1 ) - يونان باستان گاهوارهء حكومت آزاد و دمكراسى بوده و اگر تصور كنيم كه هردوت در زمانى ميزيسته كه مدتها از شروع جنگهاى مديك ميگذشته به اين نتيجه ميرسيم كه مؤلف در ميان اين سخنان از فكر يونانى خود الهام گرفته و شايد متصود او از « كسانى كه بدخواه پارس‌ها هستند » و حكومت عوام را از قول بزرگان پارس براى آنها آرزو مىكند مردم شهرهاى يونان است كه جز در بعضى موارد استثنائى هميشه از حكومت آزاد برخوردار بوده‌اند .\r\n( 2 ) - زيرا سرانجام حكومت اشرافى نيز به آن منتهى مىشود . اين نظريه تا حدى انعكاسى از نظريه افلاطون دربارهء حكومتها است .\r\n","page_name":" 179 ","page_number":187},
  {"content":"\r\n\r\nديگر محال است كه حكومت آزادى به فساد « 1 » منتهى نشود . اين فساد براى ملت مصيبت‌بار است ولى بين مردمان فاسد نفاق و كينه‌اى ايجاد نخواهد كرد و موجب استحكام دوستى آنها مىشود ؛ زيرا براى چپاول كردن دولت بهتر آنست كه آنها باهم متحد باشند « 2 » .\r\nاين وضع آنقدر ادامه مييابد تا مردى رهبرى ملت را به عهده گيرد و به اين اقدامات خاتمه دهد . اين مرد با اين عمل خود تحسين و پشتيبانى ملت را جلب مىكند و اين پشتيبانى موجب استقرار قدرت مطلق بنفع او مىشود . در اين مورد نيز رجحان حكومت سلطنتى بوضوح آشكار است « 3 » . خلاصه كلام آنكه آزادى را چه كسى بما داده است ؟ آيا ملت است يا اشراف يا سلطان كه آن را بما اعطاء كرده‌اند ؟ به اين دلايل من عقيده دارم اكنون كه بكمك يكنفر آزاد شده‌ايم « 4 » بنوع حكومت يكنفرى وفادار بمانيم و اگر اين دليل را هم كنار گذاريم سنن و رسوم اجدادى را چون نيكو هستند از بين نبريم ؛ اين عمل براى ما فايده‌اى نخواهد داشت . »\r\n83 - چنين بود سه عقيده‌اى كه ابراز شد . چهار تن پارسى ديگر كه باقى بودند بجانب نفر آخر متمايل شدند . اوتان كه مايل بود مساوات سياسى در پارس مستقر شود وقتى خود را در اقليت ديد نطقى به اين شرح براى ديگران ايراد كرد :\r\n« دوستان ، از هم‌اكنون معلوم است كه يكى از ما كه از سران انقلاب هستيم\r\n\r\n\r\n","description":"","footnote":"\r\n( 1 ) - در ترجمه اين اصطلاح كلمه « شرارت » را هم ميتوان به كار برد . بطور كلى عموم مترجمين تاريخ هردوت در انتخاب كلمه‌اى كه مقصود واقعى مؤلف را نسبت به اصطلاحى كه در اينمورد به كار رفته برساند دچار ترديد هستند ولى به نظر ميرسد كه كلمه « فساد » از « شرارت » مناسب‌تر باشد . ( رجوع شود به تاريخ هردوت ، نسخه  Belles Lettres  چاپ پاريس 1939 - جلد سوم صفحه 134 - بند 82 يادداشت شماره 2 )\r\n( 2 ) - از اينقرار حكومت اشرافى به نفاق و دشمنى و حكومت عوام به اتحاد و اتفاق بيشتر عوامل فساد منجر ميگردد .\r\n( 3 ) - زيرا مسلم شد كه حتى مردميكه از حكومت آزاد برخوردار هستند رفته‌رفته از اين نوع حكومت خسته ميشوند و سرانجام به حكومت سلطنتى پناه مىبرند .\r\n( 4 ) - روشن است اشاره داريوش به كوروش كبير است كه به تنهائى موجب آزادى مردم پارس از قيد اطاعت مادها گرديد .\r\n","page_name":" 180 ","page_number":188},
  {"content":"\r\n\r\nپادشاه خواهد شد ، خواه آنكه انتخاب او را به مردم پارس واگذار كنيم يا اينكه از راه قرعه باشد و يا راه ديگرى براى آن برگزينيم . و در هرحال من در برابر شما داوطلب نخواهم بود . آرزوى من اينست كه نه بر كسى حكومت كنم و نه از كسى فرمان برم .\r\nپس من حاضرم از حكومت صرفنظر كنم به شرط آنكه خودم و هيچيك از بازماندگانم تا ابد از هيچيك از شما فرمان نبريم . »\r\nاو چنين گفت و شش تن ديگر با شرايط او موافقت كردند . پس چون او از قبول اين مقام خوددارى كرد كنار رفت و امروز نيز در پارس اين خانواده تنها خانواده‌ايست كه آزاد است و اگر بر خلاف قوانين معمول رفتار نكند تعهدى جز آنچه از روى ميل به عهده گرفته ندارد .\r\n84 - آن شش تن ديگر كه باقى ماندند دربارهء صحيح‌ترين راه انتخاب پادشاه به مشورت پرداختند . ابتدا قرار شد كه همين كه يكى از آنها بسلطنت رسيد براى اوتان و آيندگان او امتيازات فوق العاده قائل شود . همچنين قرار شد هر سال يكدست لباس ماد « 1 » و جميع پاداش‌هائى را كه در نظر پارس‌ها از باارزش‌ترين آنها است دريافت كند . آنها اين افتخارات را از آنجهت براى او تصويب كردند كه او اولين كسى بود كه طرح انقلاب را ريخته بود و آنها را گرد هم جمع كرده بود . چنين بود امتيازات مخصوص اوتان « 2 » . سپس آنها براى خود متقابلا امتيازات زير را شناختند : هريك از هفت نفر كه مايل بود ميتوانست آزادانه و بىاعلام قبلى به حرمسراى پادشاه وارد شود مگر در موردى كه پادشاه با يكى از زنان خود هم‌بستر باشد ؛ پادشاه نميتوانست از غير از خانواده يكى از سران انقلاب براى خود زن انتخاب كند . اما درباره انتخاب پادشاه چنين\r\n\r\n\r\n","description":"","footnote":"\r\n( 1 ) - پوشيدن قباى بلند مادها با آستين‌هاى گشاد بين بزرگان پارس مرسوم بود و اين لباس يكى از بهترين خلعت‌هاى پادشاه محسوب ميشد .\r\n( 2 ) - چون مدتى بعد فرزندان اوتان بحكومت كاپادوكيه رسيدند بعضى از مورخان عقيده دارند كه وى علاوه بر اين امتيازات حكومت انحصارى اين ايالت را نيز بدست آورده بود .\r\n","page_name":" 181 ","page_number":189},
  {"content":"\r\n\r\nتصميم گرفته شد : اسب هركس كه در طلوع آفتاب در حومه شهر درحاليكه صاحب خود را بر پشت دارد قبل از ديگر اسبان شيهه كشد سلطنت با او خواهد بود .\r\n85 - مهتر داريوش مرد زرنگى بود بنام اويبار « 1 » . پس از آنكه مذاكرات پايان يافت داريوش به اين مرد گفت : « اويبار ، درباره طرز انتخاب پادشاه تصميم گرفته‌ايم كه آنكس كه در طلوع آفتاب اسبش درحاليكه صاحب خود را بر پشت دارد مقدم بر ديگر اسبان شيهه كشد پادشاه خواهد بود . اگر تو تدبير جالبى دارى بكوش تا اين افتخار را نصيب من كنى و ديگران را كنار زنى . »\r\nاويبار پاسخ داد : « سرور من ، اگر تعلق سلطنت به تو به اين امر بستگى دارد خيالت آسوده باشد و اطمينان داشته باش كه هيچكس غير از تو پادشاه نخواهد شد زيرا من براى اين كار تدبيرى شگفت دارم . »\r\nداريوش گفت : « اگر تو واقعا راهى اينقدر مطمئن دارى موقع آنست كه بىتأمل دست به كار شوى ، زيرا اين مسابقه فردا روى خواهد داد . » پس اويبار با اطلاع از اين ماجرا چنين كرد : وقتى شب فرا رسيد ماديانى را كه اسب داريوش بيش از ديگر ماديانها طالب بود به حومه شهر برد و در آنجا بست . آنگاه اسب داريوش را بآنسو برد و مدتى در نزديكى ماديان گردش داد تا بوى آن را استشمام كند و سپس آن دو را به حال خود گذارد تا بهم نزديك شوند .\r\n86 - همين كه آفتاب سر زد آن شش تن از روى قرار قبلى سوار بر اسب آشكار شدند و بسوى حومه شهر رفتند . وقتى به محلى رسيدند كه شب قبل آن ماديان در آنجا بسته شده بود اسب داريوش شيهه كشيد و دويدن آغاز كرد . در همين موقع برقى در آسمان صاف درخشيد و رعد غريدن آغاز كرد . اين علائم كه به نظر ميآمد براى تائيد انتخاب داريوش فرستاده شده بود سمت او را در حقيقت تأييد كرد . پس ديگران از اسبهاى خود پائين جستند و در برابر او تعظيم كردند .\r\n\r\n\r\n","description":"","footnote":"\r\n( 1 )  Oibares  -\r\n","page_name":" 182 ","page_number":190},
  {"content":"\r\n\r\n87 - چنين بود بعقيده برخى تدبيرى كه اويبار انديشيد . بعقيده بعضى ديگر - هردو روايت بين پارسها شايع است - اويبار با دست خود قسمت‌هائى از اندام ماديان را لمس كرد و سپس دستهاى خود را در زير شلوار گشاد خود مخفى كرد و هنگام طلوع آفتاب در موقعى كه اسب‌ها به حركت در آمدند دست خود را گشود و بينى اسب داريوش را با آن نوازش كرد . حيوان آن بو را تشخيص داد ، نفس عميقى كشيد و شيهه زد « 1 » .\r\n\r\n\r\n","description":"","footnote":"\r\n( 1 ) - هر دوى اين روايات بر خلاف واقع است چه از بين هفت تن كه برضد بردياى دروغى قيام كردند داريوش تنها كسى بود كه از خاندان هخامنشى بود و چون كبوجيه فرزندى نداشت سلطنت حقا به او ميرسيد . داريوش خود در كتيبه بيستون اجداد خود را تا هخامنش نام برده و حقانيت سلطنت خود را بدان استناد نموده .\r\n","page_name":" 183 ","page_number":191},
  {"content":"\r\n\r\n\r\nآغاز سلطنت داريوش\r\n\r\nادارهء امور مملكت - هنديها و عربها\r\n88 - از اين زمان داريوش فرزند هيستاسپ پادشاه شد و باستثناى اعراب تمام اقوام آسيا كه در زمان كوروش و پس از او در زمان پسرش كبوجيه مطيع شده بودند باطاعت او در آمدند « 1 » .\r\nاما اعراب به هيچ عنوان مطيع پارس‌ها نبودند و وقتى كبوجيه را براى عبور به مصر راه دادند متحدين او محسوب ميشدند . زيرا اگر اعراب با اين امر مخالفت كرده بودند كبوجيه نميتوانست مصر را فتح كند . داريوش ازدواج‌هائى كرد كه در نظر پارس‌ها بسيار محترم بود . وى با دو دختر كوروش ، آتوسا « 2 » و آرتيستون « 3 » ازدواج كرد . آتوسا قبل از آن همسر برادر خود كبوجيه بوده و بعد از آن نيز همسر مغ شده بود .\r\nولى آرتيستون دخترى جوان بود .\r\nداريوش زن ديگرى گرفت كه از دختران برديا فرزند كوروش بود و پارميس « 4 »\r\n\r\n\r\n","description":"","footnote":"\r\n( 1 ) - بسلطنت رسيدن داريوش آنطور كه هردوت نقل مىكند بسادگى نبود ، چه پادشاه بزرگ هخامنشى در آغاز سلطنت خود با شورش‌هاى بزرگى در سراسر امپراتورى مواجه شد كه از همه مهم‌تر شورش فرورتيش در بابل است كه داريوش در كتيبه بيستون درباره آن سخن گفته و هردوت نيز در بند 130 از كتاب اول به آن اشاره كرده است .\r\n( 2 ) - آتوسا  ( Atossa )  دختر كوروش كبير و خواهر كبوجيه كه پس از مرگ كوروش به ترتيب به عقد ازدواج برادر خود كبوجيه و بردياى مغ و داريوش در آمد .\r\n( 3 )  Artystone  -\r\n( 4 )  Parmys  -\r\n","page_name":" 184 ","page_number":192},
  {"content":"\r\n\r\nنام داشت همچنين دختر اوتان را كه راز مغ را فاش كرده بود نيز به عقد خود آورد « 1 » همه‌جا علائم قدرت او آشكار بود . ابتدا امر كرد سنگ‌نوشته‌اى حجارى و برپا كنند كه روى آن تصوير يك اسب‌سوار با كتيبه‌اى به اين مضمون حك شده بود :\r\n« داريوش فرزند هيستاسپ سلطنت پارس را مديون لياقت اسب خود - در اينجا نام حيوان ذكر شده - و زرنگى مهتر خود اويبار مىباشد « 2 » » .\r\n89 - پس از آنكه اين كتيبه برپا شد بيست حاكم‌نشين در پارس برقرار كرد كه پارس‌ها آنها را ساتراپ‌نشين مينامند « 3 » . وقتى اين حاكم‌نشين‌ها معين شدند و كسانى در رأس آنها قرار گرفتند داريوش خراج‌هائى باتباع خود تحميل كرد و آنها را به چند نژاد تقسيم كرد و اقوام مجاور را در بين اين نژادها قرار داد و بعضى از اقوام دور دست را كه در آنسوى اقوام سرحدى سكونت داشتند بيكى از آنها وابسته كرد . توزيع حكومت حاكم‌نشين‌ها و تنظيم ماليات‌هاى سالانه را به ترتيب زير انجام داد : براى آنهائى كه بدهى خود را به نقره ميپرداختند اساس ماليات تالان بابلى قرار گرفت و براى آنها كه با طلا ميپرداختند تالان او به « 4 » به كار بردند .\r\n\r\n\r\n","description":"","footnote":"\r\n( 1 ) - داريوش قبل از آن با يكى از دختران گوبارو نيز ازدواج كرده بود ( تاريخ هردوت - جلد هفتم - بند دوم ) .\r\n( 2 ) - تا جائى كه تحقيقات ما مىرساند چنين كتيبه‌اى امروز وجود ندارد .\r\n( 3 ) - در حقيقت اين حاكم‌نشين‌ها خيلى قبل از داريوش تأسيس شده بودند با اين تفاوت كه قبل از داريوش حكام ايالات امپراتورى در حقيقت پادشاهان مستقلى بودند كه در چهار ديوارى ايالت خود همه نوع قدرت و اختيار داشتند . درحاليكه داريوش اختيارات آنها را محدود كرد و نظارت پادشاه را بر امور آنها افزايش داد .\r\n( 4 ) - تالان  ( Talent )  واحد وزن و پول در يونان باستان و برابر 30 / 36 كيلو گرم و 5560 فرانك طلا . تالان اوبه  ( Eubee )  واحد وزنى بود كه به همين نام در شبه جزيره اوبه  ( Eubee )  از جزاير يونان باستان معمول بود و برابر بود با 56 مين ( رجوع شود به يادداشت مقدمه درباره اوزان و مقادير در يونان باستان ) .\r\n","page_name":" 185 ","page_number":193},
  {"content":"\r\n\r\nتالان « 1 » بابلى برابر هفتاد و هشت مين « 2 » اوبه است . -\r\nدر زمان كوروش و كبوجيه قاعدهء ثابتى درباره ماليات وجود نداشت و فقط پيشكش‌هائى به پادشاه اهداء ميكردند .\r\nتنظيم مقررات مالياتى و اصلاحات ديگرى نظير آن موجب شده است كه پارس‌ها داريوش را كاسب ، كبوجيه را مستبد و كوروش را پدر بنامند ؛ زيرا اولى در همه چيز چانه ميزد ، دومى خشن بود و بيقيد ، و سومى اخلاقى ملايم داشت و همه نوع به آنها خدمت كرد .\r\n90 - اهالى يونى « 3 » ، منيزى آسيا « 4 » ، ائولى « 5 » ، كارى « 6 » ، ليسى « 7 » ،\r\n\r\n\r\n","description":"","footnote":"\r\n( 1 ) - تالان بابلى برابر بود با 30 كيلو و 837 گرم كه كمى از لحاظ وزن و ارزش از تالان اوبه كمتر بود ( رجوع شود به يادداشت مقدمه درباره اوزان و مقادير در يونان باستان ) .\r\n( 2 ) - مين  ( Mine )  واحد وزن و پول در يونان باستان و برابر 68 / 92 فرانك طلا .\r\n( رجوع شود به يادداشت مقدمه دربارهء اوزان و مقادير در يونان باستان ) .\r\n( 3 ) - يونى  ( Ionie )  يكى از چهار قوم بزرگ يونانى الاصل و از بازماندگان يون  ( Ion )  نوه هلن  ( Hellen )  بنيان‌گذار يونان باستان ميباشند . اقوام يونى در برابر هجوم اقوام درى  ( Dorie )  سرزمين يونان اصلى را ترك كردند و به سواحل آسياى صغير پناهنده شدند و مهاجرنشين‌هاى معروف يونان را در دنياى باستان تأسيس كردند . از شهرهاى معروف يونى باستان ملط است در ساحل آسياى صغير .\r\n( 4 ) - منيزى  ( Magnesie )  - در عهد باستان سه ناحيه به اين نام خوانده ميشد :\r\n1 - منيزى واقع در تسالى\r\n2 - منيزى سىپى  ( Sippye )  كه مهاجرنشين ناحيه قبلى بود و در سرزمين ليدى قرار داشت\r\n3 - منيزى ماندر  ( Meandre )  كه آن نيز مهاجرنشين منيزى تسالى بود و در ساحل شبه جزيره آسياى صغير در جنوب غربى بندر معروف افز  ( Ephese )  در نزديكى رود مآندر  ( Meandre )  در ليدى قرار داشت كه امروز قزل‌حصار نام دارد . مقصود هردوت از منيزى آسيا همين ناحيه است كه در زمان كوروش كبير ضميمه امپراتورى پارس شده بود .\r\n( 5 ) - ائولى  ( Eolie )  يا ائوليد  ( Eolide )  از نواحى قديم آسياى صغير واقع در شمال غربى اين شبه جزيره در شمال ناحيه يونى . ائولى محل اقامت قومى بود كه به همين نام خوانده ميشدند و قبلا در سرزمين يونان اصلى سكونت داشتند و پس از شروع هجوم اقوام درى اين سرزمين را ترك كردند و به آسياى صغير پناهنده شد و دوازده شهر متحد در اين شبه جزيره تاسيس كردند كه بعضى از آنها از قبيل إله  ( Elee ? )  و سميرن  ( Smyrne )  يا ازمير شهرتى خاص بدست آوردند .\r\n( 6 ) - كارى  ( Carie )  قومى است كه در عهد باستان در قسمت جنوب غربى شبه‌جزيره آسياى صغير در ناحيه‌اى واقع بين ليدى و فريژيه و ليسى و درياى اژه سكونت داشت . اين قوم كه يونانى الاصل بود بعدها در معرض هجوم اقوام درى  ( Dorie )  كه از سرزمين يونان اصلى آمده بودند قرار گرفت و اجبارا بقسمتهاى داخلى آسياى صغير مهاجرت كرد .\r\n( 7 ) - ليسى  ( Lycie )  از نواحى قديم آسياى صغير واقع در شمال غربى اين شبه‌جزيره در ساحل درياى مديترانه و درياى اژه كه از يك طرف به كارى و از طرف ديگر به پامفيلى محدود بود . سرزمين ليسى و ميلى را در قديم ميلياد  ( Milyade )  ميناميدند . ساكنان اصلى آن را مهاجرين كرت  ( Crete )  تشكيل ميدادند كه مانند ديگر مهاجرنشين‌هاى يونانى آسياى صغير در زمان كوروش مطيع امپراتورى پارس شدند .\r\n","page_name":" 186 ","page_number":194},
  {"content":"\r\n\r\nميلى « 1 » ، پامفيلى « 2 » ( تمام اين اقوام از لحاظ مالياتى تشكيل يك ايالت واحد را ميدادند ) چهارصد تالان نقره بخزانه ميپرداختند . اين قسمت حاكم‌نشين « 3 » اول بود . اهالى ميزى « 4 » ، ليدى « 5 » ، لازونى « 6 » ، كابالى « 7 » و هىژن « 8 » پانصد تالان ميپرداختند . اين\r\n\r\n\r\n","description":"","footnote":"\r\n( 1 ) - ميلى  ( Milie )  قومى بوده است كه در زمان باستان در محلى واقع در شمال غربى ليسى سكونت داشت . اين سرزمين و سرزمين ليسى را يك جا ميلياد  ( Milyade )  ميناميدند ( سترابون ، جلد 1 : بند 173 ، جلد 13 ، بند 217 ) .\r\n( 2 ) - پامفيلى  ( Pamphylie )  از نواحى قديم آسياى صغير كه از طرف مغرب بناحيه ليسى و كارى و از جانب مشرق به كيليكى و از جنوب به درياى مديترانه محدود بوده . اين ناحيه نقش مهمى در تاريخ باستان به عهده نداشته و به همين جهت تا حدى گمنام است .\r\n( 3 ) - مقصود از حاكم‌نشين واحد تشكيلات ادارى هخامنشى است كه در زمان داريوش ساتراب‌نشين يا ساتراپى نام داشته .\r\n( 4 ) - ميزى  ( Misie )  يا ميزيا  ( Misia )  از نواحى آسياى صغير قديم كه در شمال غربى اين شبه‌جزيره بين بغازها و درياى اژه قرار داشت . از شهرهاى معروف آن لامپساك  ( Lampsaque )  و سيزيك  ( Cyzique )  و تروآ بوده است . شهرت ناحيهء ميزى بيشتر به علت جنگ افسانه‌اى معروف تروآ است كه در هشت قرن قبل از ميلاد در اين ناحيه اتفاق افتاده است .\r\n( 5 ) - ليدى  ( Lydie )  - كشور افسانه‌اى ليدى واقع بين فريژيه و مهاجرنشين‌هاى سواحل آسياى صغير كه پايتخت آن شهر معروف سارد و مقر حكومت خاندان مرمناد بود . سرزمين ليدى در زمان كرزوس پادشاه افسانه‌اى خود باوج شهرت رسيد ولى در زمان همين پادشاه بدست كوروش كبير پادشاه هخامنشى فتح شد ( 548 قبل از ميلاد ) .\r\n( 6 ) - لازونى  ( Lazonie )  درباره اين قوم يا سرزمين اطلاعى در هيچيك از منابع بدست نيامد .\r\n( 7 ) - كابالى  ( Kabalie )  محل سكونت قومى بود كه به همين نام كابال  ( Cabale )  نام داشت . اين محل كه كيبىرا  ( Kibira )  نيز ناميده شده در شمال ناحيهء ليسى قديم قرار داشت\r\n( 8 ) - هىژن  ( Hygenne )  دربارهء اين قوم و محل سكونت آنها نيز اطلاعى بدست نيامد .\r\n","page_name":" 187 ","page_number":195},
  {"content":"\r\n\r\nقسمت حاكم‌نشين دوم بود . مردم هلسپون « 1 » در ساحل راست از جانب يونان و مردم فريژيه « 2 » ، تراكيه « 3 » آسيا ، پافلاگونى « 4 » ، مارياندينى « 5 » و سوريه سيصد و شصت تالان ميپرداختند . اين قسمت حاكم‌نشين سوم بود . مردم كيليكى « 6 » تعداد سيصد و شصت اسب سفيد از قرار روزى يك عدد و همچنين پانصد تالان نقره ميآوردند . از اين مبلغ\r\n\r\n\r\n","description":"","footnote":"\r\n( 1 ) - هلسپون  ( Hellespont )  يا درياى هله  ( Helle )  نام قديم بغازداردانل است كه بين درياى اژه و درياى سياه قرار دارد و آسيا را از اروپا جدا مىكند . در قرن 4 قبل از ميلاد اين نام به ناحيه‌اى گفته ميشد كه شامل قسمت‌هائى از آسياى صغير و از جمله ميزى  ( Mysie )  ميشد .\r\n( 2 ) - فريژيه  ( Phrigie )  يا فريجيه از نواحى قديم آسياى صغير كه در مركز اين شبه جزيره قرار داشت و محل سكونت قومى بود كه حدس زده مىشود از تراكيه به اين محل مهاجرت كرده باشد . دوران استقلال اين قوم چندان دوام نياورد و از سال 560 قبل از ميلاد مطيع پادشاه ليدى و در سال 574 ضميمهء امپراتورى پارس شد .\r\n( 3 ) - تراكيه  ( Thrace )  از نواحى قديم اروپا واقع در شمال يونان و درياى اژه ، محل سكونت تمام اقوام يونانى نژادى بوده است كه از نواحى شمالى يونان به سواحل و جزاير اين سرزمين مهاجرت ميكردند . شايد به همين جهت است كه صحنه‌هاى قسمت‌هاى مهمى از افسانه‌هاى يونان باستان را در اين سرزمين مجسم كرده‌اند . اين سرزمين موطن لينوس  ( Linos )  وارفهء  ( Orphee )  و موزه  ( Musee )  نيمه‌خدايان باستان بوده است .\r\n( 4 ) - پافلاگونى  ( Paphlagonie )  از نواحى قديم آسياى صغير در شمال اين شبه‌جزيره واقع بين درياى سياه و بىتىنى  ( Bithynie )  - از شهرهاى معروف آن سينوپ  ( Synope )  بوده است .\r\n( 5 ) - مارياندينى  ( Mariandinie )  از نواحى آسياى صغير واقع در بيتىنى  ( Bithynie )  در ساحل درياى سياه كه محل سكونت قومى به همين نام بوده است .\r\n( 6 ) - كيليكى  ( Cilicie )  از نواحى قديم آسياى صغير در جنوب شرقى اين شبه‌جزيره كه امروز عدنه نام دارد . از شهرهاى معروف اين ناحيه تارس  ( Tarse )  است كه به علت اينكه موطن دسته‌اى از فلاسفه معروف بوده شهرتى خاص دارد .\r\n","page_name":" 188 ","page_number":196},
  {"content":"\r\n\r\nصد و چهل تالان آن را براى نگهدارى پادگان سوار نظام كيليكى برميداشتند و بقيه آن را كه سيصد و شصت تالان بود به داريوش تقديم ميكردند . اين قسمت حاكم‌نشين چهارم بود .\r\n91 - شهر پوزيديون « 1 » كه آمفيلوكوس « 2 » فرزند آمفيارااوس « 3 » در سرحد كيليكى و سوريه تأسيس كرده بود و تمام ناحيه‌اى كه از اين شهر تا مصر ادامه دارد باستثناى قسمت محصور شده‌اى كه در دست اعراب است و چيزى نميپردازند ، سيصد و پنجاه تالان ميپردازند . اين حاكم‌نشين كه سراسر فينيقيه و قسمتى از سوريه كه به سوريهء فلسطين معروف است و جزيرهء قبرس را شامل مىباشد حاكم‌نشين پنجم است .\r\nمصر ، قسمت‌هائى از افريقا كه با مصر همسايه است ، سيرن « 4 » و باركه « 5 » كه هر دو جزء مصر ميباشند ، هفتصد تالان ميپردازند و اين علاوه بر درآمدى است كه از صيد ماهى در درياچه موريس « 6 » حاصل مىشود زيرا اين پول هم مانند درآمدهائى كه از محل گندم\r\n\r\n\r\n","description":"","footnote":"\r\n( 1 ) - پوزيديون  ( Posideion )  - اين شهر در جنوب ناحيه اورونت  ( Oront )  و در دامنه كوه كازيوس  ( Casios )  در آسياى صغير بود .\r\n( 2 ) -  Amphilocus  .\r\n( 3 ) -  Amphiaraos  .\r\n( 4 ) - سيرن  ( Cyrene )  پايتخت سيرنائيك كه در سال 630 قبل از ميلاد تأسيس شد و در مدتى كوتاه به صورت يكى از بنادر تجارتى بزرگ درياى مديترانه درآمد و با قرطاجنه رقابت كرد . سيرن نام فرشته‌ايست كه آپولون او را تا اين قسمت از افريقا تعقيب كرد و به همين جهت اين نواحى بنام اوسيرن معروف شد .\r\n( 5 ) - باركه  ( Barke )  يا برقه از شهرهاى سيرنائيك و ليبى قديم .\r\n( 6 ) - موريس  ( Moeris )  نام درياچه‌ايست مصنوعى كه در زمان آمن ام هات سوم  ( Amen - em - hatIII )  از سيزدهمين خاندان سلطنتى مصر كه در حدود 2900 سال قبل از ميلاد ميزيسته حفر شده بود . هردوت اين پادشاه را با يكى ديگر از پادشاهان مصر به همين نام كه از 1736 تا 1723 قبل از ميلاد در مصر سلطنت كرده اشتباه نموده و پادشاه اخير را به علت شباهت ظاهرى نام او با پادشاه قبلى احداث‌كننده درياچه موريس دانسته ( هردوت ، جلد دوم ، بند 102 )\r\n","page_name":" 189 ","page_number":197},
  {"content":"\r\n\r\nحاصل ميشد در هفتصد تالانى كه ذكر شد محسوب نشده بود . توضيح آنكه صد و بيست مديمن « 1 » گندم به پادگان و كمك‌هاى آنها كه در قلعه سفيد ممفيس مقيم بودند داده ميشد اين قسمت حاكم‌نشين ششم بود .\r\nساتاژىها « 2 » ، گاندارىها « 3 » ، داديك‌ها « 4 » و آپارىها « 5 » كه تشكيل يك قسمت را ميدادند و حاكم‌نشين هفتم بودند صد و هفتاد تالان به خزانه شاهى ميپرداختند . مردم شوش و بقيه كيسى « 6 » سيصد تالان ميپرداختند و اين قسمت حاكم‌نشين هشتم بود .\r\n92 - از بابل و بقيه آشور « 7 » هزار تالان نقره و پانصد غلام جوان ميرسيد و اين قسمت حاكم‌نشين نهم بود . از اكباتان و بقيه ماد و سرزمين پاريكانىها « 8 »\r\n\r\n\r\n","description":"","footnote":"\r\n( 1 ) - مديمن  ( Medimne )  واحد مقياس حجم در يونان باستان و برابر 51 ليتر و يك دسى ليتر و هشت دهم سانتىليتر ( رجوع شود به يادداشت مقدمه دربارهء اوزان و مقادير در يونان باستان )\r\n( 2 ) - ساتاژى  ( Sattagye ) \r\n( 3 ) - گاندارا  ( Gandara )  نام قديم قسمت سفلاى قندهار امروزه است . از لحاظ تشكيلات ادارى زمان داريوش اين نام شامل قسمتى از نواحى پنجاب هند نيز ميشد . اين ناحيه در كتيبه بيستون بنام تاتاگو  ( Tatagou )  آمده است .\r\n( 4 )  Dadike  -\r\n( 5 )  Aparye  -\r\n( 6 )  Kissie  -\r\n( 7 ) - آشور در نظر هردوت شامل بابل قديم نيز ميشده است ( كتاب اول ، بند 178 )\r\n( 8 ) - پاريكانىها  ( Paricanie )  - محتمل است هردوت در ذكر نام اين قوم در اين قسمت اشتباه كرده و مقصود او پاريتاسنىها  ( Paritacenie )  است كه دسته‌اى از اقوام ماد را تشكيل ميدادند و مؤلف قبلا در بند 101 از كتاب اول درباره آنها سخن گفته بود .\r\n","page_name":" 190 ","page_number":198},
  {"content":"\r\n\r\nو اورتوكوريبانت « 1 » ها چهار صد تالان ميرسيد ؛ اين قسمت حاكم‌نشين دهم بود . كاسپى « 2 » ها ، پوسيك « 3 » ها و پانتىمات « 4 » ها و دارى « 5 » ها كه از حيث ماليات باهم يكى شده بودند دويست تالان ميپرداختند . اين قسمت حاكم‌نشين يازدهم بود . از باختريان « 6 » تا سرزمين اگل « 7 » ها سيصد تالان خراج پرداخته ميشد . اين قسمت حاكم‌نشين دوازدهم بود .\r\n93 - از سرزمين پاكتى « 8 » ها و ارمنستان و نواحى مجاور تا درياى سياه چهار صد تالان ميرسيد . اين قسمت حاكم‌نشين سيزدهم بود . ساگارت « 9 » ها ، سارانژها « 10 » ،\r\n\r\n\r\n","description":"","footnote":"\r\n( 1 ) - ارتوكوريبانت‌ها  ( Orthocorybanthe )  ظاهرا بايد قومى باشد كه ساس  ( Saee )  هم ناميده ميشد و در كتيبه نقش رستم تيگراخاندا  ( Tigrakhande )  يعنى مردمى كه كلاه نوك تيز بر سر دارند ناميده شده‌اند . اين قوم ظاهرا بايد دسته‌اى از اقوام سيت باشد كه در شمال ماد مستقر شده بود .\r\n( 2 ) - كاسپىها  ( Caspie )  دسته‌اى از سكاها هستند كه در سواحل خزر ميزيستند .\r\n( 3 ) - پوسيك  ( Pausik ) \r\n( 4 ) - پانتىمات‌ها  ( Pantimathe ) \r\n( 5 ) - دارى  ( Darie )  - دارىها و پانتىمات‌ها و پوسيك‌ها و كاسپىها ظاهرا اقوامى بوده‌اند كه در ناحيه هيركانى  ( Hyrcanie )  يعنى قسمت جنوبى داغستان و ناحيه شرقى مازندران امروز ميزيسته‌اند و در بند 117 از آنها ياد شده است .\r\n( 6 ) - باختريان يا باكتريان  ( Bactriane )  ناحيه وسيعى در آسيا كه از شمال به رود سيحون و از مشرق بكوههاى ايموس  ( Imaus )  و از جنوب به سند محدود بوده و قسمت مهمى از تركستان امروز را شامل ميشده و مدتها قسمتى از امپراتورى وسيع پارس را تشكيل ميداده است .\r\n( 7 ) - اگل  ( Aegles )  دربارهء اين قوم اطلاعى در منابع تاريخى بدست نيامد .\r\n( 8 ) - پاكتىها  ( Pactyes ) \r\n( 9 ) - ساگارت‌ها  ( Sagartie )  يا آساگارتا  ( Acagarta )  دسته‌اى از پارس‌هاى بيابانگرد بودند كه در فلات ايران مقيم بودند ( هردوت ، كتاب اول ، بند 125 )\r\n( 10 ) - سارانژها  ( Sarangee )  يا زاراكاها  ( Zaraka )  قومى بود كه در مغرب هامون امروز سكونت داشت .\r\n","page_name":" 191 ","page_number":199},
  {"content":"\r\n\r\nتامانى « 1 » ها ، اوتى « 2 » ها ، ميك « 3 » ها و ساكنان جزايرى كه در درياى اريتره « 4 » قرار دارند و و شاهنشاه بزرگ كسانى را كه « مهاجرين » مينامند و در حقيقت تبعيديها بودند در آنجا مستقر ميكرد ، جمعا خراجى به مبلغ ششصد تالان ميپرداختند . اين قسمت حاكم نشين چهاردهم بود .\r\nساس « 5 » ها و كاسپى « 6 » ها جمعا دويست تالان ميپرداختند و اين قسمت حاكم‌نشين پانزدهم بود . پارت‌ها ، خوزاسمى « 7 » ها ، سغدى « 8 » ها و آريا « 9 » ها سيصد تالان ميپرداختند و اين\r\n\r\n\r\n","description":"","footnote":"\r\n( 1 ) - تامانىها  ( Thamanie )  از اقوام ساكن ناحيه هامون و سيستان امروز كه با سارانژها مجاور بودند .\r\n( 2 ) - اوتىها  ( Outie )  يا يوتيا  ( Ioutija )  ساكن ناحيه كرمان امروز بوده‌اند .\r\n( 3 ) - ميك‌ها  ( Mykes )  يا ماكاها  ( Maka )  در سواحل خليج فارس در ناحيه‌اى كه امروز مكران نام دارد سكونت داشتند .\r\n( 4 ) - درياى ارتيره  ( Erythree )  اقيانوس هند و درياهاى منشعب از آنست كه در دنياى باستان به اين نام خوانده ميشد . منشاء اين نامگذارى اينست كه بطوريكه افسانه‌هاى قديم حاكى است اريتراس  ( Erythras )  فرزند پرسه  ( Persee )  در اين دريا غرق شده است\r\n( 5 ) - ساس‌ها  ( Sace )  بايد قومى باشند كه در ناحيه سيستان امروز سكونت داشته و منشاء سكائى داشته‌اند . نام سيستان هم از نام اين قوم آمده است .\r\n( 6 ) - هردوت يك بار در بند 92 از كاسپىها سخن گفته و اين قوم را از حاكم‌نشين يازدهم دانسته ، در صورتى كه در اين بند همين قوم را با قوم ساس مجاور و از حاكم‌نشين شانزدهم دانسته است .\r\n( 7 ) - خوراسمىها  ( Khorasmie )  يا خوارزمىها قومى از نژاد سكائى بوده‌اند كه در ساحل درياچه آرال و رود سيحون سكونت داشته‌اند ( بند 117 همين كتاب ) .\r\n( 8 ) - سغديها  ( Sogdiane )  نام اقوام ساكن سرزمينى است در آسياى مركزى بين سرزمين سكاها و هند و باكتريان كه شامل بخارا و تركستان و خجند امروز بوده .\r\n( 9 ) - آرياها ساكنان خراسان و خوارزم و سمرقند و هرات بوده‌اند كه نام آنها در كتيبه بيستون به ترتيب پارتاوا  ( Parthava )  ، اووارزمى  ( Ouvarazmi )  ، سوگودا  ( Cougouda )  و هارائيوا  ( Haraiva )  آمده است .\r\n","page_name":" 192 ","page_number":200},
  {"content":"\r\n\r\nقسمت حاكم‌نشين شانزدهم بود .\r\n94 - اهالى پاريكانى « 1 » و حبشيان آسيا « 2 » چهار صد تالان ميپرداختند ؛ اين قسمت حاكم‌نشين هفدهم بود . ماتين‌ها « 3 » ، ساسپير « 4 » ها ، آلارودى « 5 » ها دويست تالان خراج ميدادند و اين قسمت حاكم‌نشين هيجدهم بود . موشى « 6 » ها ، تىباره‌نى « 7 » ها ، ماكرون « 8 » ها ، موسىنوكى « 9 » ها و مار « 10 » ها سيصد تالان ميپرداختند ؛ اين قسمت حاكم‌نشين نوزدهم بود . اما هنديها « 11 » قومى را تشكيل ميدادند كه تعداد آنها از اقوام ديگرى كه ما ميشناسيم بمراتب بيشتر بود و هم اينها بودند كه با مقايسه با ديگر اقوام سنگين‌ترين\r\n\r\n\r\n","description":"","footnote":"\r\n( 1 ) -  ( Paricanie ) \r\n( 2 ) - مقصود مؤلف از حبشيان آسيا ظاهرا بايد ساكنان بلوچستان و يا تعدادى از مهاجرين افريقائى باشد كه در نواحى خليج فارس سكونت داشته‌اند .\r\n( 3 ) -  Matiene \r\n( 4 ) - ساسپيرها  ( Saspires )  دسته‌اى از اقوام سكائى بودند كه در سواحل ارس سكونت داشتند .\r\n( 5 ) - آلارودىها  ( Alarodes )  مردمانى بوده‌اند كه در ارمنستان در سرزمينى واقع بين كولشيد و ماد كه باحتمال زياد شامل ناحيه آرارات نيز ميشده است سكونت داشته‌اند .\r\n( 6 ) -  Moschie \r\n( 7 ) -  Tibarenie \r\n( 8 ) -  Macrones \r\n( 9 ) -  Mossynoekie \r\n( 10 ) - مارها  ( Mares )  دسته‌اى از اقوام باستان بوده‌اند كه در ناحيه كولشيد در ساحل دريا سكونت داشتند .\r\n( 11 ) - در زمانى كه هردوت تشكيلات ادارى پارس را شرح ميدهد هنوز هند ضميمهء امپراتورى پارس نشده بود . فتح هند بدست داريوش در بند 44 از كتاب چهارم شرح داده شده است .\r\n","page_name":" 193 ","page_number":201},
  {"content":"\r\n\r\nخراج را ميپرداختند . خراج آنها سيصد و شصت تالان برادهء طلا بود و اين قسمت حاكم نشين بيستم بود « 1 »\r\n95 - ارزش اين تالان‌هاى نقرهء بابلى با مقايسه با تالان اوبه « 2 » نه هزار و هشتصد و هشتاد تالان « 3 » است . اگر ارزش سكه طلا را سيزده برابر ارزش نقره بدانيم براده طلا چهار هزار و ششصد و هشتاد تالان اوبه ارزش دارد . پس اگر تمام اين مبالغ را باهم جمع كنيم درآمد ساليانه‌اى برابر چهارده هزار و پانصد و شصت تالان اوبه براى داريوش بدست ميآيد « 4 » . در اين حساب من اعداد جزء را از قلم انداخته‌ام « 5 » .\r\n\r\n\r\n","description":"","footnote":"\r\n( 1 ) - هردوت حاكم‌نشين‌هاى امپراتورى هخامنشى را در زمان داريوش بتعداد بيست دانسته درحاليكه در كتيبه‌هاى پارسى تعداد ديگرى ياد شده . كتيبه‌هائى كه از تشكيلات ادارى داريوش ياد كرده‌اند سه دسته‌اند كه در دو دسته آن تعداد حاكم‌نشين‌هاى زمان اين پادشاه بيست و سه و در دسته سوم كه در نقش رستم است بيست و نه قيد شده است\r\n( 2 ) - درباره تالان اوبه  ( Eubee )  رجوع شود به يادداشت بند 79 اين كتاب\r\n( 3 ) - در نسخهء تاريخ هردوت ترجمهء  Legrand  نه هزار و پانصد و چهل تالان نوشته شده ( هردوت ، ترجمهء لوگراند ، پاريس 1939 ، جلد سوم ، صفحه 143 ) در حالى كه در نسخه ترجمهء  Henri Berguin  نه هزار و هشتصد و هشتاد تالان نوشته شده ( هردوت ، ترجمه هانرى برگن ، پاريس 1932 ، جلد سوم صفحه 255 ) . در ترجمه لوگراند كه اين مقدار 9540 تالان قيد شده مترجم نسخه فرانسه در صحت اين رقم ترديد كرده و آن را اشتباه هردوت يا اشتباه رونويس‌كنندگان كتاب او دانسته و استدلال كرده كه 7600 تالان بابلى كه از نوزده حاكم‌نشين اوليه ميرسيد برطبق مقياسى كه هردوت در بند 89 براى مقايسه اين دو واحد وزن داده با رقم 9540 تالان اوبه برابر نيست . بعلاوه اگر از رقم 14560 عدد 4680 را كسر كنيم رقم 9880 بدست ميآيد نه 9540 و اين همان رقمى است كه در ترجمهء هانرى برگن در متن وارد شده . معلوم نيست اشتباه از هردوت است يا استنساخ‌كنندگان بعدى يا اصولا توضيحى كه دربارهء قياس اين دو واحد وزن در بند 89 داده شده منشاء اين اشتباه است و يا يكى از دو مترجمين نامبرده بزعم خود دخل و تصرفاتى در متن كرده‌اند .\r\n( 4 ) - اين مقدار برحسب قاعده‌اى كه براى قياس تالان اوبه با تالان بابلى در بند 89 داده شده برابر 12480 تالان بابلى است كه ظاهرا هردوت براى خوانندگان يونانى خود به تالان اوبه منتقل كرده است .\r\n( 5 ) - در اينجا نيز اختلاف بزرگى بين دو متن نامبرده مشاهده مىشود . بطوريكه از ترجمه لوگراند استنباط مىشود مقصود هردوت اينست كه ارقام كوچك مالياتى كه كمتر از اين ارقام هستند از قلم افتاده ، درحاليكه از نسخه هانرى برگن اينطور استنباط مىشود كه مؤلف ارقام جزء و اعشارى را حذف كرده و رقم كامل بدست خواننده داده است .\r\nاينك عين دو متن :\r\n Je laisse de cote et passe sous silence ce qu'ily avait encore de moindre que les chiffres donnes ( IIerodote traduction par . ph . E . Legrand . paris 1939 - tome III . p . 143 ) . \r\nبراى مزيد توضيح ، مترجم متن مزبور در ذيل اين عبارت يادداشتى به اين شرح اضافه كرده :\r\n« منظور مؤلف از اين ارقام بايد عايداتى باشد كه به صورت پول نقد از نقاط مختلف وصول ميشده و اختلاف بين رقم 12400 و 12480 را از بين ميبرده »\r\nاما در نسخه هانرى برگن اين قسمت از متن چنين ترجمه شده :\r\n « Je neglige les fractions . . . » \r\nآنچه ظاهرا به نظر صحيح ميرسد متن ترجمهء دوم است زيرا اساس استدلال لوگراند بر فرض استوار است در حالى كه در اينمورد روشن است كه مقصود هردوت اين بوده كه ارقام كمتر از واحد را به حساب نياورده و از قلم انداخته تا فهم مطلب براى خوانندگان آسان باشد .\r\n","page_name":" 194 ","page_number":202},
  {"content":"\r\n\r\n96 - اين عايدات را داريوش از آسيا و قسمت كوچكى از افريقا بدست ميآورد ولى او بعدها بجزاير و حتى بنواحى اروپا تا تراكيه ماليات تحميل كرد . - اكنون ببينيم كه شاهنشاه چگونه ثروتى را كه بخزانه و اصل ميشد حفظ ميكرد : وى امر ميكرد فلزات را ذوب كنند و سپس آنها را در ظروفى از گل بريزند . پس از آنكه ظروف پر ميشد امر\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nميكرد اين قالب‌هاى گلى را بشكنند و هروقت به پول احتياج داشت در هر مورد برابر مقدار مورد احتياج قسمتى از آن را ضرب ميكرد .\r\n97 - چنين بود حاكم‌نشين‌ها و ماليات‌هائى كه وصول ميشد . من فقط نام پارس را در ميان سرزمين‌هاى باج دهنده ذكر نكردم و علت آنست كه خود پارس از پرداخت ماليات معاف است . بعضى اقوام ديگر نيز هستند كه مجبور به پرداخت ماليات اجبارى نيستند ، ولى خود هدايائى پيشكش ميكنند . مقصود من حبشيانى است كه در سرحد مصر سكونت دارند و كبوجيه در موقعى كه برضد حبشيان ماكروبى « 1 » لشكركشى ميكرد آنها را مطيع خود كرده بود . اين اقوام ساكن شهر مقدس نيزا « 2 » و حوالى آن ميباشند و جشن‌هاى معروفى بافتخار ديونيزوس « 3 » برپا ميكنند . ( اين حبشيان و مجاورين آنها با هنديهاى كالانتى « 4 » از يك نژادند و خانه‌هاى آنها خانه زيرزمينى است « 5 » ) . اين دو\r\n\r\n\r\n","description":"","footnote":"\r\n( 1 ) - ماكروبى  ( Macrobie )  اصطلاحى است كه در عهد باستان به كسانى گفته ميشد كه عمر طويل و خارق العاده ميكردند . در زمان هردوت بنا بحكايت افسانه‌ها و روايات تصور عمومى اين بود كه دسته‌اى از حبشيان هستند كه در حدود دو هزار سال عمر ميكنند و به همين جهت اين دسته از حبشيان را ماكروبى ناميده‌اند .\r\n( 2 ) - نيزا  ( Nysa )  شهر مقدسى بود كه در مرتفع‌ترين تپه‌هاى اطراف آتن بنا شده و مخصوص باكوس  ( Bacchus )  خداوند شراب بود . به همين نام شهرهائى در ديگر نقاط جهان ساخته شده بود كه مخصوص خداوند شراب بود . در ليدى و هند و افريقا سه شهر به اين نام وجود داشت . در اينجا منظور شهرى به همين نام در افريقا است .\r\n( 3 ) - ديونيزوس  ( Dyonisos )  يا باكوس  ( Bacchus )  خداوند عشق و شراب در يونان باستان .\r\n( 4 ) -  ( Kalantie )  - معلوم نيست مقصود هردوت از هندىهاى كالانتى كدام دسته از هنديها يا مهاجرين هندى است .\r\n( 5 ) - در اين مورد نيز اختلاف بزرگى بين دو متن فرانسهء هردوت مشاهده مىشود . در ترجمه\r\n","page_name":" 196 ","page_number":204},
  {"content":"\r\n\r\nقوم هر دو سال يك بار پيشكشى اهدا ميكردند و در زمانى هم كه ما زيست ميكنيم هنوز اين كار را ميكنند . آنها دو شنيس « 1 » طلاى محل و دويست تنه درخت آبنوس و پنج طفل حبشى و بيست دندان فيل اهدا ميكنند .\r\n\r\n\r\n","description":"","footnote":"\r\nهانرى برگن گفته شده كه « همان دانه‌اى را كه هنديهاى كالانتى ميشناسند اين حبشيان و مجاورين آنها نيز ميشناسند »\r\n « Ces Ethiopiens et leurs voisins connaissent la meme gnaine que les Indiens Kalanties . . . » \r\n( هردوت - ترجمهء هانرى برگن - پاريس 1932 - جلد سوم - صفحه 256 )\r\nو براى مزيد توضيح ، مترجم ذيل يادداشتى كه به شماره 104 بعنوان توضيح در آخر كتاب جاى داده مينويسد : « محتمل است مقصود از « همان دانه » برنج باشد » ؟\r\n 104 . « La meme graine » - Peut - etre le riz \r\n( همان كتاب - صفحه 391 ) درحاليكه از ترجمه لوگراند كه به نظر صحيح‌تر ميرسد چنين استنباط مىشود كه مقصود مؤلف از دانه ، برنج يا گندم نبوده بلكه چيز ديگرى است كه خصوصيات نژادى افراد را تعيين مىكند\r\nعين متن اين ترجمه چنين است :\r\n « Ces Ethiopiens , ainsi que leurs voisins , ont meme sperme que les Indiens Calla ( n ) ties . » \r\n( هردوت - ترجمه لوگراند - پاريس - 1939 - جلد سوم - صفحه 144 )\r\nعلت اينكه ترجمه اخير صحيح‌تر تشخيص داده شد و عينا نقل گرديد اينست كه باحتمال قريب بيقين منظور مؤلف از اين مقايسه اين بوده است كه بگويد اين حبشيان از حيث قيافه و نژاد و رنگ به هنديهاى كالانتى شباهت دارند و الا چه نفعى ميتوان در آشنائى توام دو قوم نسبت بدانهء گندم يا برنج جستجو كرد ؟\r\n( 1 ) - شنيس  ( Chenice )  واحد مقياس حجم در يونان باستان و برابر يك ليتر و يك دسى ليتر و هشت دهم سانتى ليتر ( يادداشت مقدمه دربارهء اوزان و مقادير در يونان باستان ) .\r\n","page_name":" 197 ","page_number":205},
  {"content":"\r\n\r\nاهالى كولشيد « 1 » و مجاورين آنها تا نواحى قفقاز مالياتهاى خود را خود شخصا تعيين كرده‌اند ( زيرا سلطهء پارس‌ها تا اين كوه توسعه دارد ، اما در شمال قفقاز ديگر پارس‌ها نفوذى ندارند ) . اين اقوام هدايا و پيشكش‌هائى بميل خود براى پادشاه ميآورند و اين كار حتى امروز هم هر پنج سال يك بار تكرار مىشود . آنها صد پسر بچه و صد دختر بچه نيز هديه ميكنند . اعراب هر سال هزار تالان كندر به پادشاه ميدادند .\r\nچنين بود هدايائى كه اين ملل علاوه بر خراج به پادشاه تقديم ميكردند .\r\n98 - هنديها طلاى فراوانى را كه به شكل براده براى پادشاه ميآوردند به ترتيب زير جمع‌آورى ميكردند : سرزمين هند در جهت شرق شن‌زارى بيش نيست . تا آنجا كه ما اطلاع داريم ، اولين ساكنان آسيا در جهت طلوع آفتاب كه ميتوان تا حدى با اطمينان از آنها سخن گفت هنديها هستند . مشرق هند فقط صحرائى است كه شن آن را غيرقابل سكونت كرده در هند نژادهاى متعددى وجود دارد كه همهء آنها بيك زبان تكلم نميكنند « 2 » . بعضى از آنها بيابانگردند و بعضى ديگر چنين نيستند . آنها كه بيابانگرد نيستند در سواحل باتلاقى رودخانه خود سكونت دارند و با ماهىهاى خام كه با سبدهاى خيزرانى صيد ميكنند بسر مىبرند . از هر گره خيزران يك سبد ميسازند لباس اين هنديها نيز از خيزران است . خيزران را از سواحل رود جمع‌آورى و سپس آن را مىبرند و به شكل حصير ميبافند و مانند زره بتن ميكنند .\r\n\r\n\r\n","description":"","footnote":"\r\n( 1 ) - كولشيد  ( Colchide )  از نواحى قديم آسيا كه از شمال به قفقاز و از جنوب به ارمنستان و از مغرب بدرياى سياه محدود بوده و يكى از مراكز مهم تجارت مشرق‌زمين در عهد عتيق محسوب ميشده است .\r\n( 2 ) - در اينجا هردوت تدريجا از مطلب اصلى كه شرح جزئيات عايدات خزانهء شاهى است دور مىشود و به عادت هميشگى خود بشرح مطالبى خارج از موضوع ميپردازد و تا بند 102 در اين باره سخن ميگويد ( رجوع شود به توضيح خارج از متن درباره قسمت اول از كتاب سوم هردوت ) .\r\n","page_name":" 198 ","page_number":206},
  {"content":"\r\n\r\n99 - بعضى ديگر از هنديها كه در مشرق دستهء قبلى زيست ميكنند بيابانگردند و گوشت خام ميخورند . اين دسته را پادئى « 1 » ها مينامند . عادات و رسومى كه به آنها نسبت ميدهند چنين است : اگر يكى از همشهريهاى آنها چه زن و چه مرد مريض شود او را ميكشند . اگر مرد باشد مردها بخصوص دوستان نزديك او اين كار را ميكنند . آنها ميگويند كه ناخوشى چربى بيمار را آب مىكند و از لذت و گوارائى گوشت او ميكاهد . بيمار از كشته شدن خود مانع مىشود ، ولى به خواهش او گوش نميكنند ؛ او را ميكشند و از گوشت او ضيافتى ترتيب ميدهند .\r\nوقتى مريض زن باشد همه چيز مانند مورد قبل است ولى فقط كشتن او به عهده زنان و به بهترين دوستان زن او محول مىشود . هركس به كهولت برسد قربانى مىشود و گوشت او را در ضيافت ميخورند ولى خيلى كم اشخاص هستند كه به اين افتخار نائل شوند زيرا قبل از آن هركس كه بيمار شود كشته مىشود .\r\n100 - هنديهاى ديگرى هستند كه عادات و رسومى ديگر دارند « 2 » : آنها هيچ موجود زنده‌اى را نميكشند ، بذر نمىافشانند و براى سكونت خود از فن خانه‌سازى بىاطلاعند ؛ از گياهان تغذيه ميكنند و گياهى دارند كه دانهء آن بدرشتى ارزن است و در غلافى جاى دارد كه خودبخود ميرويد و احتياج به كشت ندارد . اين دانه‌ها را جمع‌آورى ميكنند و با غلاف آن ميپزند و با آن تغذيه ميكنند . اگر يكى از آنها بيمار شود تنها بگوشه‌اى ميرود و ميخوابد و هيچكس نه با مرگ او كارى دارد و نه با بيمارى او .\r\n\r\n\r\n","description":"","footnote":"\r\n( 1 ) -  ( Padee )  - به علت مشابهت اين كلمه با كلمه سانسكريت پجا  ( Padja )  كه بمعنى « بد » و « زشت » است حدس زده مىشود اين دسته از هنديان همانها هستند كه بعدها طايفهء نجس‌ها را تشكيل داده‌اند .\r\n( 2 ) - آنچه هردوت دربارهء عادات و سنن اين دسته از هنديان نقل مىكند بىشباهت به عادات و رسوم هنديان برهمنى نيست .\r\n","page_name":" 199 ","page_number":207},
  {"content":"\r\n\r\n101 - تمام هنديهائى كه از آنها سخن گفتم مانند حيوانات در منظر عام باهم مقاربت ميكنند . پوست بدن همهء آنها بهم شبيه و همرنگ پوست حبشيان است . مايعى كه با آن مردان زنان را بارور ميكنند مانند مايع ديگر مردمان سفيد نيست و مانند پوست آنها سياه رنگ است . حبشيان نيز مايعى شبيه آن از خود ترشح ميكنند . اين هنديها دور تر از پارس‌ها و در جانب جنوب زيست ميكنند و هرگز تبعه داريوش شاه نبوده‌اند .\r\n102 - هنديهاى ديگرى هستند كه در نزديكى شهر كاسپاتيروس « 1 » و پاكتيكه « 2 » سكونت دارند و در جانب ستاره قطب قرار دارند و نسبت بديگر هنديها شمالىتراند .\r\nطرز زندگى آنها به طرز زندگى باختريان « 3 » شباهت دارد . اينها جنگاورترين مردمان هندند و همينها هستند كه بجستجوى طلا بنقاط دور ميروند . گفتيم صحرائى در آنجا هست كه به علت وجود شن زياد قابل سكونت نيست . در اين صحرا و در ميان اين شن‌ها مورچه‌هاى بزرگى توليد ميشوند كه از سگ كوچكتر ولى از روباه بزرگترند « 4 » . از اين مورچه‌ها در ميان جانوران پادشاه پارس نيز ديده مىشود كه از همان محل شكار شده‌اند . اين\r\n\r\n\r\n","description":"","footnote":"\r\n( 1 ) - كاسپاتيروس  ( Kaspatyros )  - هردوت در بند 44 از كتاب دوم خود بار ديگر از اين شهر صحبت مىكند ولى در اينجا آن را كاستاپيروس  ( Kastapyros )  ناميده . اين شهر بايد از شهرهاى مجاور ناحيه سيستان امروز بوده باشد .\r\n( 2 ) - پاكتيكه  ( Paktyke )  يا پاكتيك  ( Paktyque )  واقع در ناحيهء كوههاى سليمان كه قومى بنام پاكتوم  ( Pakthoums )  در آنجا ميزيست .\r\n( 3 ) - باختريان يا باكتريان  ( Baktrian )  ناحيهء وسيعى در آسيا كه از شمال برود سيحون و از مشرق بكوههاى ايموس  ( Imaus )  و از جنوب به سند محدود بوده و قسمت مهمى از تركستان امروز را شامل ميشده است . شباهت عادات و رسوم باختريان با هنديانى كه هردوت در اين مقام از آنها صحبت مىكند به علت مجاور بودن آنها باهم تعجب‌آور نيست .\r\n( 4 ) - مورچه‌هائى بدرشتى روباه و كوچكتر از سگ بيشتر به افسانه شبيه است .\r\n","page_name":" 200 ","page_number":208},
  {"content":"\r\n\r\nمورچه‌ها براى خود خانه‌هائى در زير زمين ميسازند و براى اين كار قسمت‌هائى از شن‌هاى زير زمين را به روى زمين ميآورند ؛ همين كار را مورچه‌هاى يونان كه بسيار به آنها شباهت دارند انجام ميدهند . شنى كه به روى زمين ميآورند محتوى رسوب طلا است .\r\nبراى جمع‌آورى همين طلا است كه هنديها به داخل صحرا سفر ميكنند . هريك از آنها سه رأس شتر با خود همراه دارند .\r\nآنها بر شتر ماده كه در ميان قرار ميدهند مىنشينند و از هرطرف آن يكى از شترهاى نر را با ريسمان ميكشند . معمولا شترهاى ماده‌اى را انتخاب ميكنند كه بتازگى وضع حمل كرده‌اند و آنها را از بچه‌هاى خود جدا ميكنند . سرعت شترها از اسب كمتر نيست و قدرت حمل آنها از اسب بيشتر است .\r\n103 - يونانيان با شكل شتر آشنائى دارند و به همين جهت من دربارهء آن سخنى نميگويم و فقط مطلبى را كه از آن بىاطلاعند نقل ميكنم : پاهاى عقبى شترها مضاعف است و هريك از آنها دو ران و دو زانو دارد و آلت تناسلى شتر نر كه بين دو پاى عقب واقع شده رو به طرف دم قرار دارد . « 1 »\r\n104 - با اين ترتيب و با اين چهارپايان است كه هنديها بجستجوى طلا ميروند .\r\nحركت را طورى ترتيب ميدهند كه در گرم‌ترين ايام به محلى برسند كه بايد طلا را از آنجا استخراج كنند . علت آنست كه گرما مورچگان را مجبور مىكند كه در داخل لانه‌هاى خود پنهان شوند . اتفاقا در سرزمين اين قوم آفتاب در موقع طلوع و هنگام صبح از همه وقت گرم‌تر است ، در حالى كه در نزد ديگر اقوام هنگام ظهر از همه وقت گرم‌تر مىشود « 1 » .\r\nحرارت خورشيد بخصوص تا موقعى كه در افق بالا ميآيد بيشتر است و اين وضع تا ساعتى كه بازار تعطيل مىشود ادامه دارد « 2 » . در اين فاصله ، آفتاب هند از آفتاب طهر\r\n\r\n\r\n","description":"","footnote":"\r\n( 1 ) - اين توضيحات بوضوح خلاف واقع است .\r\n( 2 ) - واضح است مقصود هردوت ساعتى است كه بازار آتن يا هاليكارناس تعطيل ميشده زيرا هردوت هرگز به هند سفر نكرده و اگر در مورد اين كشور اصطلاحاتى از اين قبيل به كار ميبرد براى آنست كه خواننده يونانى بهتر متوجه مقصود او بشود .\r\n","page_name":" 201 ","page_number":209},
  {"content":"\r\n\r\nدر يونان سوزان‌تر است ، بدرجه‌اى كه هنديها ظاهرا تا اين ساعت در آب غوطه‌ور ميشوند .\r\nدر اواسط روز گرماى سرزمين هند با گرماى ديگر نقاط برابر است . بتدريج كه از ظهر ميگذرد ، آفتاب به همان درجه اعتدال كه در سرزمين اقوام شمالى است ميرسد و بنسبتى كه پائين ميرود هوا خنك‌تر مىشود به حدى كه هنگام غروب واقعا سرد مىشود .\r\n105 - همين كه هنديها به محل ميرسند كيسه‌هاى كوچكى را كه همراه دارند از شن پر ميكنند و بسرعت برميگردند . زيرا اگر بگفته پارس‌ها باور كنيم مورچه‌ها از بوى آنها بوجود آنها پىميبرند و آنها را دنبال ميكنند و چون در سرعت بىمثال‌اند اگر در فاصله زمانى كه مورچه‌ها جمع ميشوند هنديها كمى جلو نيفتند هيچيك از آنها باز نخواهند گشت . شترهاى نر را كه از ماده‌ها استعداد دويدن كمتر دارند بمحض اينكه خسته شوند رها ميكنند ، اما هر دو را باهم رها نميكنند « 1 » . شترهاى ماده كه بوى بچه‌هائى را كه زائيده‌اند استشمام ميكنند هيچگونه علائم خستگى از خود نشان نميدهند .\r\nبنا بگفتهء پارس‌ها به اين ترتيب است كه هنديها قسمت عمدهء طلاى خود را استخراج ميكنند . مقدارى از آن را هم از منابع زيرزمينى كشور خود استخراج ميكنند ولى اين مقدار خيلى كمتر است .\r\n106 - طبيعت همانطور كه در يونان معتدل‌ترين و يكنواخت‌ترين آب و هواها را ايجاد كرده زيباترين محصولات خود را در دو منتهى اليه زمين قرار داده است . در جهت مشرق همانطور كه اكنون شرح دادم هند آخرين سرزمين مسكونى است . موجودات زنده از چهارپايان تا پرندگان باستثناى اسب در اين سرزمين از ديگر نقاط بمراتب بيشتر يافت مىشود .\r\n\r\n\r\n","description":"","footnote":"\r\n( 1 ) - هردوت در اين‌باره توضيح بيشترى نميدهد ولى از گفته او و اينكه شترهاى نر را يكىيكى رها ميكنند اينطور استنباط مىشود كه اصولا اين شترها را به اين قصد همراه ميبرده‌اند كه اگر مورچه‌ها نزديك شدند آنها را يكىيكى رها كنند تا طعمه آنها شوند و پيشرفت مورچگان را موقتا بتأخير اندازند .\r\n","page_name":" 202 ","page_number":210},
  {"content":"\r\n\r\nتعداد اسب‌هاى هند از اسب‌هاى ماد كه به اسب نيسايا « 1 » معروف‌اند كمتر است .\r\nبعلاوه در هند طلا چه به صورت استخراج‌شده از زير زمين و چه به صورت رسوب رودخانه‌ها و چه به صورت محصول مبارزه‌اى كه هم‌اكنون من آن را شرح دادم به مقدار تمام نشدنى بدست ميآيد .\r\nدر اين كشور درختان وحشى ميوه‌اى دارند كه نوعى كرك به آنست و اين كرك از حيث زيبائى و مصرف از كركى كه گوسفندان ما ميدهند بمراتب بهتر است « 2 » . هنديها از اين كرك براى خود لباس تهيه ميكنند .\r\n107 - در جهت جنوب ، آخرين سرزمين مسكونى كشور عربستان است . اين تنها كشورى است كه كندر و صبر و فلوس و دارچين و لادن توليد مىكند . به غير از صبر ، تهيه ديگر اين محصولات زحمت زيادى براى اعراب دارد . كندر را با سوزاندن صمغى كه فينيقىها به يونان وارد ميكنند بدست ميآورند . فقط به اين وسيله است كه آنها موفق به تهيه آن ميشوند ، زيرا درختانى كه كندر توليد ميكنند مملو از مارهائى هستند كه بالهائى كوتاه و قدى كوچك و قيافه‌اى متغير دارند و در گرد هر درخت به مقدار زياد موجودند و همانها هستند كه در فصول معين به مصر هجوم مىبرند « 3 » . فقط دود اين صمغ است كه ميتواند آنها را از درختان دور كند .\r\n\r\n\r\n","description":"","footnote":"\r\n( 1 ) - اسب نيسايا  ( Nicana )  از معروف‌ترين اسب‌هاى ماد باستان است . بنا بروايت هردوت اسب‌هائى كه گردونه خشايارشا را ميكشيدند از اين نژاد بوده‌اند ( هردوت - كتاب هفتم - بند 40 ) ظاهرا اين اسب‌ها را در دشت وسيع ماد كه بين اصفهان و همدان قرار داشت و در كتيبه بيستون نيزاژا  ( Nisaja )  نام برده شده پرورش ميداده‌اند ( هردوت - جلد هفتم - بند 40 )\r\n( 2 ) - محتمل است مقصود هردوت پنبه باشد كه چون تا زمان اسكندر يونانيان از آن بىخبر بودند هردوت نيز از وجود آن گياه بىاطلاع بوده . اما به كار بردن اصطلاح « درخت » تا اندازه‌اى نسبت به صحت اين حدس ترديد ايجاد مىكند زيرا بين بوته پنبه و درخت هر اندازه كوچك باشد شباهتى نميتوان يافت .\r\n( 3 ) - رجوع شود به بند 75 از كتاب دوم هردوت .\r\n","page_name":" 203 ","page_number":211},
  {"content":"\r\n\r\n108 - اعراب اضافه ميكنند كه اگر حادثه‌اى شبيه آنچه من دربارهء افعىها سراغ دارم براى اين مارها پيش نميآمد سراسر زمين از وجود آنها پر ميشد . ترديدى نيست كه قدرت الهى همانطور كه ميتوان انتظار داشت انواع حيوانات ترسو را كه بايد خوراك ديگران شوند به مقدار زياد بارور كرده تا نسل اين حيوانات در اثر اينكه ديگران آنها را ميخورند نابود نشود . در برابر ، تمام حيواناتى كه خطرناك و موذى هستند كمتر بارورند . از اينقرار ، خرگوش چون حيوانى است كه حيوانات ديگر و پرندگان و انسان در جستجوى آن هستند بسيار بارور و پرثمر است . خرگوش ماده تنها حيوانى است كه ميتواند قبل از فارغ شدن بچهء ديگرى در شكم توليد كند ، بقسمى كه در شكم مادر در زمان واحد ممكن است بچه‌خرگوشهائى يافت شود كه بدن آنها از كرك پوشيده شده و در كنار آنها بچه‌هاى ديگرى باشند كه كرك نداشته باشند يا بچه‌هائى كه بتازگى بوجود آمده باشند و يا نطفه آنها در همان لحظه منعقد شده باشد .\r\nچنين است وضع خرگوشها . برعكس ، شير كه قويترين و جسورترين حيوانات است در تمام عمر خود يك بار بيش وضع حمل نميكند و فقط يك بچه ميزايد ، زيرا در موقع وضع حمل رحم خود را با بچه بيرون ميدهد . اما علت اين امر چنين است :\r\nوقتى بچه شير در شكم مادر شروع به تكان خوردن مىكند چون پنجه‌هائى تيزتر از پنجه‌هاى ديگر حيوانات دارد ، رحم مادر را ميدرد و بتدريج كه بزرگ مىشود اين خرابكارى را ادامه ميدهد ، بطوريكه در موقع وضع حمل هيچ قسمتى از رحم مادر سالم باقى نمىماند « 1 » .\r\n109 - همينطور ، افعىها و مارهاى بالدار عربستان اگر قرار بود بطور طبيعى\r\n\r\n\r\n","description":"","footnote":"\r\n( 1 ) - آنچه هردوت درباره طرز توليدمثل شير نقل مىكند با حقيقت تطبيق نميكند زيرا شير ميتواند هر سال بزايد و هربار چندين بچه شير در رحم خود بزرگ كند .\r\n","page_name":" 204 ","page_number":212},
  {"content":"\r\n\r\nتوليدمثل كنند « 1 » زندگى بر انسان دشوار ميشد . ولى همين كه نر و ماده باهم جفت ميشوند در همان موقع كه مار نر در حين عمل لقاح است و مايع بارور را بر مار ماده جارى مىكند مار ماده گلوى او را به دهان ميگيرد و دندانهاى خود را در آن فرو ميبرد و تا آن را نخورد رهايش نميكند . چنين است سرنوشت مار نر . ولى مار ماده هم بايد مجازات قتل مار نر را بچشد : بچه‌هاى مار كه انتقام‌كشندگان مرگ پدر ميباشند در همان موقع كه هنوز در شكم مادرند شروع بجويدن او ميكنند و با جويدن شكم او راهى به طرف روشنائى باز ميكنند . در حالى كه افعىهاى ديگر كه براى انسان بىضررند تخم‌هائى از خود ميگذارند و تعداد زيادى بچه افعى پوست‌هاى تخم‌ها را خرد ميكنند و از آنها خارج ميشوند . افعىها در سراسر زمين پراكنده‌اند ؛ اما اين مارهاى بالدار همه در عربستان جمع شده‌اند و در جاى ديگر از آن يافت نميشود و به همين جهت است كه تعداد آنها زياد به نظر ميرسد .\r\n110 - پس معلوم شد اعراب كندر را بچه ترتيب بدست ميآورند . اما براى فلوس به ترتيب زير عمل ميكنند : وقتى براى برداشت اين محصول ميروند بدن خود را از پوست گاو و ديگر حيوانات ميپوشانند بطورى كه تمام اندام و چهره آنان باستثناى چشمها مستور مىشود .\r\nبوته فلوس در باتلاقهاى كم‌عمق ميرويد . در اطراف و داخل اين باتلاقها حيوانات بالدارى خانه كرده‌اند كه شباهت زيادى به خفاش دارند . اين حيوانات صداهاى گوشخراش دارند و به سهولت حمله ميكنند . بايد مواظب بود كه در موقع چيدن فلوس چشمها از حمله اين حيوان مصون باشد .\r\n111 - و اما جمع‌آورى دارچين از آن هم شگفت‌آورتر است . اينكه اين گياه كجا ميرويد و در چه نوع زمينى بدست ميآيد اينها سوالاتى است كه بىجواب مانده .\r\n\r\n\r\n","description":"","footnote":"\r\n( 1 ) - يعنى مانند ديگر مارها بتعداد كثير تخم بگذارند و از هريك از تخم‌ها بچه‌مارى خارج شود .\r\n","page_name":" 205 ","page_number":213},
  {"content":"\r\n\r\nآنچه احتمال ميرود اينست كه همانطور كه برخى ميگويند اين گياه در مناطقى ميرويد كه ديونيزوس « 1 » در آنجا تغذيه كرده « 2 » . بطوريكه نقل ميكنند شاخه‌هاى اين گياه را كه ما بنام فينيقى آن سينام « 3 » ميناميم پرندگان بزرگى جمع‌آورى ميكنند و به لانه‌هائى مىبرند كه با گل رس در كوههاى مرتفع و در نقاطى كه انسان به آن دسترسى ندارد ميسازند .\r\nو اما چنين است اختراع زيركانهء اعراب : آنها قسمت‌هائى از اندام گاو و خرهاى مرده و يا ديگر حيوانات بزرگ را در حدود امكان بقطعات كوچك مىبرند و سپس آنها را به اين نواحى ميآورند و در كنار اين آشيانه‌ها قرار ميدهند و خود در آن حوالى مخفى ميشوند . حيوانات بر روى اين تكه‌هاى گوشت ميافتند و آنها را بسوى آشيانه خود ميكشند . ولى چون اين آشيانه‌ها سبك‌اند و قدرت تحمل وزن اين گوشت‌ها را ندارند بر زمين ميريزند و خرد ميشوند . كمين‌كنندگان ميدوند و دارچين را جمع‌آورى ميكنند . دارچينى كه اعراب به اين ترتيب بدست ميآورند بكشورهاى ديگر صادر ميكنند .\r\n112 - و اما طرز تهيه لدانوم « 4 » كه اعراب آن را لادانون « 5 » مينامند از اينهم شگفت - انگيزتر است ؛ زيرا با اينكه اين گياه از بدبوترين نقاط بدست ميآيد گواراترين عطرها از آن متصاعد مىشود . توضيح اينكه اين ماده در ريش بزهاى نر و ماده‌اى يافت مىشود كه هنگام چريدن آن را بريش ميگيرند و مانند صمغ درختان از ريش آنها جارى مىشود .\r\n\r\n\r\n","description":"","footnote":"\r\n( 1 ) - ديونيزوس  ( Dionysos )  يا باكوس  ( Bacchus )  خداوند عشق شراب در يونان باستان .\r\n( 2 ) - شايد مقصود هردوت از كشورى كه ديونيزوس در آن بزرگ شده حبشه و جنوب مصر باشد . زيرا او خود مدعيست كه ديونيزوس در اين نواحى ميزيسته ( هردوت - كتاب دوم بند 146 ) .\r\n( 3 ) -  Cinname \r\n( 4 ) - لدانوم  ( Ledanume )  يا لادن نام گياه معطرى است در هند .\r\n( 5 ) -  Ladanune \r\n","page_name":" 206 ","page_number":214},
  {"content":"\r\n\r\nاين ماده در ساخت تعداد زيادى از عطرها به كار ميرود و عطرى است كه عموما در عربستان براى معطر كردن هوا آن را به آتش ميسوزانند .\r\n113 - در اينجا سخن را دربارهء عطرها كوتاه كنيم . در عربستان رايحه‌اى متصاعد مىشود كه بسيار مطبوع است . در اين سرزمين دو نوع گوسفند وجود دارد كه قابل ذكر است ، زيرا نظير آن در هيچ نقطه‌اى ديگر يافت نميشود . نوعى از آن دمى طويل دارد كه طول آن از سه آرنج « 1 » كمتر نيست . اگر اين دم نگهدارى نشود و بر روى زمين كشيده شود به حيوان آسيب ميرسد ، زيرا در اثر برخورد با زمين مجروح مىشود . ولى هر چوپانى ميداند كه چگونه گردونه كوچكى با چوب بسازد و آن را بدم حيوان وصل كند . بدين ترتيب دم هريك از اين حيوانات در گردونه كوچك خود محبوس مىشود .\r\nگوسفندهاى نوع دوم دمى دارند كه پهناى آن جالب توجه است و گاه بيك آرنج « 1 » ميرسد .\r\n114 - در طرفى كه آفتاب غروب مىكند در جهت مغرب سرزمين حبشه آخرين قسمتى است كه نوع بشر در آن سكونت دارد . اينجا سرزمين طلاى فراوان و فيلهاى بزرگ و انواع درختان وحشى و آبنوس و مردمان بلند بالا و زيبائى است كه طول عمر آنها از ديگر مردمان بيشتر است « 2 » .\r\n115 - چنين است حدود نهائى آسيا و آفريقا . اما دربارهء حدود غربى اروپا من نميتوانم مطلبى قطعى نقل كنم . زيرا من شخصا نميتوانم وجود رودخانه‌اى را كه وحشيها\r\n\r\n\r\n","description":"","footnote":"\r\n( 1 ) - آرنج واحد طول در يونان باستان و برابر يك پا و نيم يا 444 ميليمتر ( يادداشت مقدمه دربارهء اوزان و مقادير در يونان باستان ) .\r\n( 2 ) - قطعا مقصود هردوت در اين مقام آن قسمت از حبشه است كه در زمان مؤلف هنوز انسان متمدن به آن دست نيافته بود ، چه اگر مقصود حبشه اصلى باشد كه قبلا مؤلف از آن بتفصيل سخن گفته ( بند 97 از كتاب حاضر )\r\n","page_name":" 207 ","page_number":215},
  {"content":"\r\n\r\nنام اريدان « 1 » به آن داده‌اند و ظاهرا بدرياى شمال ميريزد و عنبر از آن بدست ميآيد قبول كنم . همچنين جزايرى را بنام كاسىتريد « 2 » كه ظاهرا قلع از آنجا استخراج مىشود نميشناسم .\r\nاريدان بطوريكه اسم آن نشان ميدهد منشاء يونانى دارد نه خارجى و اسمى است كه يكى از شعرا آن را اختراع كرده ، اما در مورد جزاير با وجود تحقيقاتى كه من كرده‌ام هيچ شاهد عينى نيافتم كه وجود آريائى را در شمال اروپا تأييد كند . در هر حال ، قلع و عنبر از سرحدات جهان بما ميرسند .\r\n116 - ظاهرا رگه‌هاى بزرگى از طلا در جانب شمال اروپا در جهت ستارهء قطبى يافت مىشود ولى اينكه اين طلا از كجا حاصل مىشود در اين مورد هم من نميتوانم جواب صريحى بدهم . معروف است كه آريماسپ‌ها « 3 » كه قومى يك چشم ميباشند اين طلا را از\r\n\r\n\r\n","description":"","footnote":"\r\n( 1 ) - باحتمال زياد منظور هردوت از رود اريدان  ( Eridan )  كه « ظاهرا بدرياى شمال ميريزد » رود ويستول است ، زيرا عنبر را در زمان قديم از سواحل درياى بالتيك و منطقه رود ويستول بدست ميآورده‌اند و از راه اروپاى مركزى بسواحل درياى مديترانه ميبرده‌اند .\r\n( 2 ) - بتحقيق معلوم نيست مقصود هردوت از جزاير كاسىتريد  ( Cassiterides )  كدام جزاير است ، ولى نكته‌اى كه صحت آن امروز بر ما مسلم است اينست كه مردم باستان قلع را از جزايرى بسيار دور و محتملا از جزاير انگلستان و بخصوص جزايرى كه امروز به كرنواى  ( Cornovailles )  معروف‌اند بدست ميآورده‌اند و شايد در زمان هردوت همين جزاير را كاسىتريد ميخوانده‌اند .\r\n( 3 ) - آريماسپ‌ها  ( Arimaspes )  از اقوام افسانه‌اى سرزمين سكاها در آسيا بوده‌اند كه بحكايت افسانه‌ها براى بچنگ آوردن طلا بجنگ حيوانى ميرفته‌اند كه نيم اندام آن شبيه شير و نيم ديگر آن شبيه عقاب بوده است . هردوت در بند 27 از كتاب چهارم خود درباره اين قوم چنين ميگويد : « از اينقرار اين اقوام هنوز معروفند . ولى ما از وجود آنها بوسيلهء ايسدونها بقيه حاشيه در صفحه بعد\r\n","page_name":" 208 ","page_number":216},
  {"content":"\r\n\r\nچنگ گريفون « 1 » ها خارج ميكنند . ولى اين موضوع را هم من باور نميكنم كه مردمانى در دنيا وجود داشته باشند كه فقط يك چشم داشته باشند و از ديگر لحاظ مانند ساير مردمان باشند . در هرحال ما ميتوانيم اظهار كنيم كه در دو منتهىاليه زمين كه مانند كمربندى دنيا را درميان دارند ظاهرا چيزهائى يافت مىشود كه ما زيباترين و ناياب ترين اشياء ميدانيم .\r\n117 - در آسيا دشتى است كه از هرجانب از كوهها محصور است و در اين كوهها پنج گذرگاه وجود دارد . اين دشت در گذشته به خراسمى « 2 » ها تعلق داشته و با سرزمين آنها و همچنين با سرزمين اقوام هيركانى « 3 » ، پارت ، سارانژى « 4 » و تامانى « 5 » هم سرحد است . ولى\r\n\r\n\r\n","description":"","footnote":"\r\nبقيه حاشيه از صفحه قبل باخبر شده‌ايم و ميدانيم كه در نقاط دورى در شمال مردمانى زيست ميكنند كه فقط يك چشم دارند و همچنين حيواناتى هستند كه نگهبان معادن طلا ميباشند . سكاها افسانه‌هاى اين قوم را نقل ميكنند . . . . و اين كلمه ريشهء سكائى دارد زيرا در زبان سكائى آريما به معناى يك و سپو  Spou  به معناى چشم است » كتاب چهارم - بند 27\r\n( 1 ) - گريفون  ( Griffon )  نام موجوديست افسانه‌اى كه مردم باستان آن را به صورت حيوانى مجسم ميكرده‌اند كه اندامى شبيه شير ، سر و بالى نظير عقاب ، گوشهائى نظير گوشهاى اسب و بالهائى نظير بال ماهيها داشته . معروف است كه گريفون‌ها در سرزمينى كه آريماسپ‌ها اقامت داشتند مراقب معادن طلائى بوده‌اند كه اين قوم پيوسته در كمين آن بوده است .\r\n( 2 ) - خراسمىها  ( Chorasmies )  يا خوارزمىها قومى از نژاد سكائى بوده است كه در ساحل درياچهء آرال و رود سيحون سكونت داشتند ( بند 93 همين كتاب . )\r\n( 3 ) - هيركانى  ( Hyrcanie )  قسمتى از آسياى قديم در ساحل جنوب شرقى درياى خزر كه شامل قسمت جنوبى داغستان و ناحيهء شرقى مازندران و گرگان امروز ميشده است .\r\n( بند 92 همين كتاب ) .\r\n( 4 ) - سارانژها  ( Saranges )  يا زاركاها  ( Zarka )  نام قومى است كه در مغرب هامون امروز سكونت داشتند ( بند 93 همين كتاب )\r\n( 5 ) - تامانىها  ( Thamanie )  از اقوام ساكن ناحيهء هامون و سيستان امروز كه با قوم سارانژ مجاور بوده‌اند ( بند 93 همين كتاب )\r\n","page_name":" 209 ","page_number":217},
  {"content":"\r\n\r\nامروز كه پارس‌ها تسلط يافته‌اند اين دشت نيز به پادشاه پارس تعلق دارد .\r\nاز كوهستانى كه اين دشت را در ميان دارد شط بزرگى جارى است كه آكس « 1 » نام دارد . اين شط در گذشته به پنج شعبه تقسيم ميشده و سرزمين اقوامى را كه قبلا نام بردم « 2 » سيراب ميكرده . آبهاى آن از طريق مجرائى از هريك از گذرگاههاى كوهستان بسوى اين مناطق جارى بود . اما از زمان تسلط پارس‌ها وضع چنين است كه شرح مىدهم : بامر پادشاه بزرگ در هريك از گذرگاهها سدى بنا كرده‌اند و چون ديگر آب مخرجى ندارد دشتى كه بين اين مرتفعات واقع شده به صورت بركه آبى درآمده است ، زيرا آب شط پيوسته جارى است اما نميتواند بخارج راه يابد .\r\nاين اقوام كه سابقا از آب اين شط بهره‌مند بودند و از آن ببعد از مزاياى آن محروم شده‌اند در فقر و فلاكتى كامل زيست ميكنند . ترديدى نيست كه هنگام زمستان خداوند براى آنها نيز مانند ديگر مردمان باران نازل مىكند ولى در تابستان هنگامى كه آنها ارزن و كنجد كشت ميكنند به آب شط احتياج دارند . چون از اين آب محروم شده‌اند با زنان خود به ميان پارس‌ها ميروند و در برابر درهاى كاخ شاهى ميايستند و با فريادهاى دلخراش تظاهر ميكنند . در اين موقع شاه امر مىكند سدهائى را كه آب آن به طرف كسانى ميرود كه بيش از ديگران به آب احتياج دارند باز كنند . بعد از آنكه خاك اين قسمت به قدر كافى آبيارى شد از نو سدها را مىبندند و شاه امر مىكند سدهاى ديگرى را براى كسانى كه كمك فورى به آنها لازم است باز كنند .\r\n\r\n\r\n","description":"","footnote":"\r\n( 1 ) - در هيچيك از منابع جغرافيائى دربارهء رودى بنام آكس  ( Akes )  اطلاعاتى بدست نيامد .\r\n( 2 ) - مقصود اقوام خراسمى و هيركانى و پارت و سارانژى و نامانى است ( رجوع شود به قسمت اول اين بند )\r\n","page_name":" 210 ","page_number":218},
  {"content":"\r\n\r\nاما من شنيده‌ام كه شاه براى باز كردن سدها پولى دريافت مىكند و از اين راه درآمد سرشارى دارد كه بر خراج اجبارى اضافه مىشود . چنين بود آنچه در اين باره ميدانم « 1 » .\r\n\r\n\r\n","description":"","footnote":"\r\n( 1 ) - نكته‌اى كه در اين مورد هردوت بدان توجه نكرده اينست كه در بعضى از نواحى امپراتورى پارس پادشاه هخامنشى كه مالك آبها و رودخانه‌ها بوده براى مراقبت در تنظيم امور آب‌انبارها و طرق و شوارع و آبيارى بعضى نواحى بىآب بوسيلهء حكام و نظار خود در تقسيم آب رودخانه‌ها نظارت داشته و براى هزينهء اين نظارت عوارضى دريافت ميكرده است .\r\nدر بند 95 اين كتاب در جائى كه مؤلف از بعضى از درآمدهاى پادشاه كه از ذكر رقم آن عاجز است سخن ميگويد ظاهرا مقصود او بايد اين قبيل درآمدها بوده باشد كه قسمتى از آن صرف نگهدارى و تعمير آب‌انبارهائى ميشده است كه در طول راهها و در نواحى بىآب ساخته شده بود و كمك بزرگى باهالى بىآب آن نواحى محسوب ميشد .\r\n","page_name":" 211 ","page_number":219},
  {"content":"\r\n\r\n\r\nمجازات اينتافرن - پايان كار پوليكرات دموسد - قضاياى ساموس\r\n118 - يكى از هفت نفرى كه برضد مغ قيام كرده بود و اينتافرن « 1 » نام داشت بلافاصله بعد از قيام بجرم جسارت و گستاخى كشته شد « 2 » . روزى او بكاخ شاهى وارد شد و خواست بنزد پادشاه رود . اين اصل قبلا پذيرفته شده بود و كسانى كه مغ را از كار بر كنار كرده بودند ميتوانستند بىاطلاع قبلى بنزد پادشاه بروند به شرط آنكه شاه در حال معاشقه با زنان نباشد « 3 » . به همين جهت اينتافرن اطلاع قبلى را براى خود كوچك دانست و قصد كرد بعنوان يك تن از هفت تن بنزد پادشاه رود . دربان و كشيكچى قصر مانع شدند و گفتند كه پادشاه مشغول معاشقه با يكى از زنان است ؛ اما اينتافرن كه تصور ميكرد آنها دروغ ميگويند شمشير خود را كشيد و بينى و گوشهاى آنها را بريد\r\n\r\n\r\n","description":"","footnote":"\r\n( 1 ) - دربارهء اينتافرن  ( Intapherne )  - رجوع شود به بند 80 ببعد همين كتاب .\r\n( 2 ) - دربارهء اين مطلب سخن بسيار است ، چه اگر اينتافرن « بلافاصله » بعد از قيام هفت تن بقتل رسيده باشد چگونه در كتيبه بيستون از شخصى به همين نام سخن درميان است كه علاوه بر آنكه در قيام هفت تن شركت داشته شورش معروف بابل را نيز فرو نشانده ( بند 50 كتيبه بيستون ) - اصولا داريوش در سالهاى اول سلطنت خود و قبل از فرونشاندن شورش‌هاى معروف جرأت چنين اقدامى را عليه يكى از هفت تن بانيان سلطنت خود نداشته و بايد تصور كرد كه به كار بردن اصطلاح « بلافاصله » در اين مورد صحيح نبوده و يا شخصى كه به اين ترتيب مجازات شده كسى غير از اينتافرن معروف بوده كه در توطئه هفت تن شركت داشته است .\r\n( 3 ) - هردوت قبلا در بند 84 بتفصيل از اين موضوع سخن گفته است .\r\n","page_name":" 212 ","page_number":220},
  {"content":"\r\n\r\nو اعضاى بريده شده را بافسار اسب خود بهم بست و به گردن آنها آويخت و به اين ترتيب آنها را روانه كرد « 1 » .\r\n119 - آنان بنزد شاه رفتند و علت رفتارى را كه با آنها شده بود براى او شرح دادند . داريوش بيمناك شد كه مبادا اين عمل با رضايت شش تن ديگر انجام گرفته باشد .\r\nپس كس بجستجوى ديگران فرستاد و از يكايك آنان پرسيد كه آيا اين عمل را تأييد ميكنند . وقتى كاملا اطمينان يافت كه اينتافرن اين عمل را با موافقت آنها انجام نداده امر كرد خود او و فرزندان و تمام خويشان او را زندانى كنند ، زيرا بقرائن قوى تصور ميكرد كه او با افراد خانواده خود مشغول برپا كردن شورشى برضد او مىباشد . پس آنها گرفتار شدند و بزندان رفتند تا بقتل برسند . ولى زن اينتافرن پيوسته به در كاخ ميرفت و در آنجا مدام ميگريست و زارى ميكرد . اين زارىهاى مداوم داريوش را برحم آورد و به آن زن چنين پيغام داد : « اى زن ، داريوش شاه اجازه ميدهد كه يكى از نزديكانى كه در زندان دارى بانتخاب تو آزاد شود » . زن پس از تفكر پاسخ داد : « حال كه پادشاه بزرگ فقط حيات يك تن را به من مىبخشد من از بين همه آنها برادرم را انتخاب ميكنم » . وقتى داريوش از اين انتخاب مطلع شد تعجب كرد و به او چنين پيغام داد : « اى زن ، پادشاه از تو سؤال مىكند كه چه فكرى موجب شد كه تو شوهرت را كه نزد تو عزيزتر است و فرزندانت را كه به تو نزديك‌ترند رها كردى و برادر خود را براى نجات انتخاب كردى » وى چنين پاسخ فرستاد : « اى پادشاه ، ترديدى نيست كه اگر شوهر و فرزندانم را از دست بدهم ميتوانم بخواست خداوند شوهر و فرزندانى ديگر داشته باشم ، اما چون پدر و مادر نخواهم داشت ديگر صاحب برادرى نخواهم شد . بخاطر اين تدبير است كه چنين پيشنهاد كردم « 2 » . »\r\n\r\n\r\n","description":"","footnote":"\r\n( 1 ) - رجوع شود به بند 154 - زوپير  ( Zopyre )  نيز براى اينكه از حصار بابل عبور كند خود را به اين قيافه درآورد و بعنوان پناهنده‌اى كه بدست پادشاه شكنجه داده شده بىگوش و بينى بحصار بابل وارد شد و دروازه‌هاى شهر را گشود .\r\n( 2 ) - بخاطر « اين تدبير » است نه احساسات واقعى كه قطعا زن را متوجه شوهر و فرزندان خود ميكرد .\r\n","page_name":" 213 ","page_number":221},
  {"content":"\r\n\r\nگفتهء اين زن در نظر داريوش بسيار معقول آمد و چون از پاسخ او راضى بود آنكس را كه اراده كرده بود به او داد و علاوه بر آن ارشد فرزندان او را نيز بر آن افزود و سپس امر كرد بقيه را بقتل رسانند . از اينقرار يكى از هفت تن به ترتيبى كه هم اكنون شرح دادم از بين رفت .\r\n120 - از طرف ديگر ، مقارن زمانى كه كبوجيه بيمار بود حادثه‌اى به اين شرح رويداده بود : در گذشته كوروش يكى از پارس‌ها را كه اوروئيت « 1 » نام داشت حكمران سارد كرده بود . اين شخص را تمايلى ناپسند فرا گرفت . بىآنكه از پوليكرات ساموسى شكايتى داشته باشد و بىآنكه سخنى ناگوار ازو شنيده باشد و حتى بىآنكه او را قبلا ديده باشد ، تصميم گرفت او را بچنگ آورد و هلاك كند . عللى كه براى عمل او نقل ميكنند چنين است : روزى اوروئيت و يكى از پارس‌هاى ديگر بنام ميتروبات « 2 » كه حاكم ناحيه داسكيليون « 3 » بود در كاخ شاهى نشسته بودند ؛ هنگام صحبت ، باهم به مجادله پرداختند و چون بحث دربارهء افتخارات آنها بود ميتروبات به اوروئيت چنين گفت : « آيا تو را كه تاكنون نتوانسته‌اى حتى جزيره‌اى بنام ساموس را كه در برابر حكومت‌نشين تو قرار داد « 4 » بر امپراتورى شاهنشاه بيفزائى ميتوان مرد ناميد ، در حالى كه تصرف اين\r\n\r\n\r\n","description":"","footnote":"\r\n( 1 ) -  Oroites \r\n( 2 ) -  Mitrobates \r\n( 3 ) - داسكيليون  ( Daskyleion )  از حاكم‌نشين‌هاى قديم پارس در آسياى صغير در مشرق سيزيك  ( Cyzique )  كه هردوت در رديف سوم از حكومت‌نشين‌هاى پارس نقل كرده - بند 90 ببعد .\r\n( 4 ) - از اينقرار اوروئيت نه تنها حاكم ناحيه سارد بود كه بر ناحيه يونى نيز كه قسمت مهمى از سواحل آسياى صغير را شامل ميشده حكومت داشته . در غير اين صورت موجبى نبود كه ميتروبالق او را بعنوان اينكه جزيره‌اى را كه « در برابر حكومت‌نشين او قرار دارد » تصرف نكرده او را تحقير كند .\r\n","page_name":" 214 ","page_number":222},
  {"content":"\r\n\r\nجزيره كار آسانى است زيرا يكى از بوميان با پانزده سرباز پياده آن را تصرف كرده و هم اكنون بر آن حكومت مىكند »\r\nبطوريكه نقل ميكنند اوروئيت از اهانتى كه به او شده بود به سختى ناراحت شد و بجاى اينكه از توهين‌كنندهء خود انتقام گيرد تصميم گرفت بهرقيمتى هست پوليكرات را كه علت اين اهانت بوده است از ميان بردارد .\r\n121 - داستان ديگرى هست كه كمتر بر سر زبانها است . گويا اوروئيت فرستاده‌اى به ساموس گسيل داشته بود تا چيزى از پوليكرات بخواهد ( زيرا گفته نشده آن چيز چه بوده ) . در آن موقع پوليكرات در اندرون خانهء خود آرميده بود و آناكرئون « 1 » از اهل تئوس « 2 » در كنار او نشسته بود . محتمل است كه پوليكرات از روى عمد تظاهر به تحقير اوروئيت كرده و شايد هم تصادف مقصر واقعى بوده ، ولى در هرحال ، بطوريكه نقل ميكنند وقتى فرستادهء اوروئيت وارد شد و مطلب خود را بازگو كرد پوليكرات كه در آن موقع روبديوار آرميده بود برنگشت و پاسخى نداد .\r\n122 - اين بود دو دليلى كه گفته مىشود موجب قتل پوليكرات شد و هركس مختار است آن را كه مىپسندد صحيح بداند . پس از آن اوروئيت كه در سرزمين منيزى « 3 »\r\n\r\n\r\n","description":"","footnote":"\r\n( 1 ) - آناكرئون  ( Anacreon )  شاعر نابيناى يونان باستان كه در تئوس  ( Teos )  به دنيا آمد و قسمت مهمى از حيات خود را در دربار پوليكرات در ساموس گذرانيد و پس از پايان كار او به آتن پناهنده شده .\r\n( 2 ) - تئوس  ( Theos )  از بنادر معروف يونى در ساحل آسياى صغير و موطن آناكرئون شاعر نابيناى يونان باستان . اين شهر در اواخر سلطنت كوروش ضميمه امپراتورى پارس شد .\r\n( 3 ) - منيزى  ( Magnesie )  - در عهد عتيق سه محل به اين نام خوانده ميشد كه يكى در تسالى بود ؛ دومى در سىپيل  ( Sypile )  ليدى قرار داشت كه مهاجرنشين اولى بود ؛ سومى به منيزى مآندر معروف بود و در ساحل رود مآندر و در جوار بندر معروف افز  ( Ephese )  قرار داشت و مانند دومى از مهاجرنشين‌هاى منيزى اول تشكيل شده بود . در اينجا مقصود هردوت همين منيزى سوم است\r\n","page_name":" 215 ","page_number":223},
  {"content":"\r\n\r\nدر ساحل مآندر « 1 » مستقر بود يكى از اهالى ليدى را بنام ميرسوس « 2 » پسر ژيژس « 3 » با پيامى به ساموس فرستاد . اوروئيت قصد پوليكرات را كه فكر سلطه بر درياها را در سر ميپرورانيد حدس زده بود . پوليكرات تا جائى كه ما اطلاع داريم اولين يونانى است كه اين جاه طلبى را داشته . البته مينوس « 4 » از اهل كنوسوس « 5 » و كسان ديگرى كه حتى قبل از او بفكر ايجاد امپراتورى بحرى بوده‌اند وجود داشته‌اند ، اما از زمان پايان ادوار افسانه‌اى بىترديد پوليكرات اولين نفر از اين اشخاص است . قصد او اين بود كه بر يونى و جزاير حكومت كند : اوروئيت كه اين قصد را حدس زده بود براى او چنين پيغام داد :\r\n« چنين است آنچه اوروئيت به پوليكرات ميگويد : خبردار شده‌ام كه تو طرحهائى بزرگ در سر ميپرورانى ولى پول كافى و متناسب با اين نقشه‌ها در دست ندارى ، اگر تو چنين كنى كه ميگويم هم كارهاى خود را روبراه كرده‌اى و هم شخص مرا نجات داده‌اى :\r\nكبوجيه در فكر از ميان بردن منست و من در اين‌باره اطلاعات قابل اطمينانى بدست آورده‌ام ، بكوش تا مرا و اموالم را از اين محل برهانى و در اين صورت نيمى از ثروت من به تو\r\n\r\n\r\n","description":"","footnote":"\r\n( 1 ) - مآندر  ( Meandre )  رودى در آسياى صغير قديم كه در فريژيه سرچشمه ميگرفت و ليدى و كارى را از هم جدا ميكرد و در شمال ملط بدرياى اژه ميريخت و امروز ميندر ناميده مىشود . اين رود دو ايالت بزرگ منيزى و ملط را مشروب ميكرد .\r\n( 2 ) - ميرسوس  ( Myrsos )  اين شخص كه هردوت ميگويد از اهل ليدى است ظاهرا بايد يكى از افراد خاندان سلطنتى مرمناد  ( Marmnades )  باشد كه مدتها سلطنت ليدى به آنها تعلق داشته . در بند 121 از كتاب پنجم نيز در بين رجالى كه در جنگهاى تن‌بتن با پارس‌ها كشته شدند از ميرسوس نامى كه محتمل است همين شخص باشد نام برده شده .\r\n( 3 ) -  Gyges \r\n( 4 ) - مينوس  ( Minos )  فرزند ژوپيتر و اروپه كه بحكايت افسانه‌ها در سال 1300 قبل از ميلاد از آسياى صغير به يونان مهاجرت كرد و بر اين كشور و سراسر درياهاى اطراف آن حكومت كرد .\r\n( 5 ) -  Knossos \r\n","page_name":" 216 ","page_number":224},
  {"content":"\r\n\r\nتعلق خواهد داشت و نيم ديگر آن براى من خواهد ماند .\r\nاين پول ترا فرمانرواى سراسر يونان خواهد كرد . اگر در ثروت من ترديد دارى شخصى مورد اعتماد نزد من بفرست تا من خزاين خود را به او نشان دهم .\r\n123 - پوليكرات از اين پيشنهاد خرسند شد و آن را پذيرفت و چون طمع مال داشت ابتدا ماندريوس « 1 » پسر ماندريوس را كه يكى از مردان آن سرزمين و منشى او بود براى تحقيق درباره خزاين گفته شده فرستاد .\r\nاين همان كسى بود كه كمى بعد تمام تزيينات عمارت بيرونى پوليكرات را كه بسيار جالب بود به معبد هرا « 2 » تقديم كرد « 3 » . همين كه اوروئيت از ورود نزديك اين فرستاده مطلع شد چنين كرد كه شرح مىدهم :\r\nهشت صندوق بزرگ را از سنگ پر كرد و فقط قسمت كوچكى از سطح آن را خالى گذارد . سپس بر روى سنگ‌ها طلا ريخت و اين صندوقها را با ريسمان به يكديگر بست « 4 » و وقتى ماندريوس از راه رسيد در اختيار او قرار داد ؛ او آنها را ديد و بازگشت تا پوليكرات را از آنچه ديده بود باخبر كند .\r\n124 - پوليكرات با وجود اندرزهاى غيب‌گويان و دوستان خود كه همه با اين كار مخالف بودند و بىتوجه به خوابى كه دخترش ديده بود بكشتى نشست تا شخصا به آن محل رود . دختر در خواب ديده بود كه پدرش در فضا بالا ميرود و در همان حال زوس او را ميشويد و هليوس « 5 » او را غسل روغن ميدهد .\r\n\r\n\r\n","description":"","footnote":"\r\n( 1 ) - ماندريوس  ( Maendrios ) \r\n( 2 ) - هرا  ( Hera )  يا هرايون  ( Heraion ) \r\n( 3 ) - اشاره هردوت به زمانى است كه ماندريوس براى استقرار رژيم جمهورى در ساموس تلاش ميكرد ( بند 142 )\r\n( 4 ) - در يونان باستان معمول چنين بود كه صندوقهاى جواهر و پول را با ريسمان ميبستند و رمزى براى باز كردن گره آن به كار ميبردند\r\n( 5 ) -  Helios \r\n","page_name":" 217 ","page_number":225},
  {"content":"\r\n\r\nبعد از اين خواب ، دختر با تمام قوا كوشيد تا پوليكرات نزد اوروئيت نرود .\r\nو حتى در موقعى كه پوليكرات بر كشتى پنجاه پاروئى خود سوار ميشد بدنبال او رفت و از بازگو كردن اين پيش‌بينى شوم دست نكشيد . پوليكرات او را تهديد كرد كه اگر صحيح و سالم بازگردد مدتى مديد او را دختر نگاه خواهد داشت . دختر آرزو كرد كه اين تهديد تحقق يابد زيرا ترجيح ميداد كه باز هم مدتى بيشتر دختر بماند ولى از پدر محروم نشود .\r\n125 - اما پوليكرات بىاعتنا به عقايد ديگران شراع بسوى اوروئيت بركشيد .\r\nدر اين سفر چندين نفر و بخصوص دموسد « 1 » پسر كاليفون « 2 » از اهل كروتون « 3 » كه طبيب بود و در كار خود از تمام معاصرين ماهرتر بود با او همراه بودند . همين كه پوليكرات به منيزى رسيد با مرگى تاثرآور روبرو شد كه شايسته اين مرد و تخيلات عالى جاه طلبانه او نبود . باستثناى حكمران سيراكوز « 4 » هيچيك از حكمرانان يونان از حيث عظمت و جلال حتى شايسته قياس با پوليكرات نمىباشند . قتل او بدست اوروئيت\r\n\r\n\r\n","description":"","footnote":"\r\n( 1 ) - دموسد  ( Democede )  طبيب معروف يونانى كه در قرن 6 قبل از ميلاد ميزيست و پس از آنكه بدست پارس‌ها اسير شد داريوش كبير و زوجه او آتوسا را معالجه كرد و توانست مدتى بعد با حيله بگريزد و به موطن خود كروتون  ( Croton )  برود .\r\n( 2 ) -  Kaliphon \r\n( 3 ) - كروتون  ( Croton )  يا كوترون  ( Cotron )  از شهرهاى ايتالياى قديم كه بوسيله اهالى آكه  ( Ackai )  تأسيس شد و يكى از مهم‌ترين مراكز تجارتى مشرق در درياى مديترانه بود . كروتون بداشتن مردان و زنان زيبا معروف بود و شهرت آن بيشتر بوجود دموسد طبيب معروف قرن شش قبل از ميلاد و آلكمئون  ( Alcmeon )  فيلسوف معروف يونان باستان است .\r\n( 4 ) - سيراكوز  ( Syracuse )  از ايالات معروف سيسيل باستان است كه داستانى پرماجرا دارد و مدتها صحنه مبارزه حكومت جمهورى و فردى بوده . رجالى كه بر اين سرزمين حكومت كردند فرمانروايان مستبدى از نوع پوليكرات بودند . كه با وجود قلت وسعت قلمرو حكومت خود افكارى جاه‌طلبانه در سر ميپرورانيدند .\r\n","page_name":" 218 ","page_number":226},
  {"content":"\r\n\r\nدر شرايطى آنچنان زشت انجام گرفت كه شايسته نيست زياد درباره آن صحبت شود .\r\nپس از قتل نيز امر كرد او را چهار ميخ كردند . از بين همراهان او آنها كه ساموسى بودند مرخص شدند و از آنها خواسته شد كه آزادى خود را سپاسگزار باشند . اما خارجىها و برده‌هائى كه همراه او بودند بعنوان برده نزد آنها ماندند .\r\nپوليكرات معلق‌زنان در ميان زمين و آسمان تحقق خواب دختر خود را مشاهده كرد . هربار كه باران ميآمد زوس اندام او را شستشو ميداد و هليوس گوشت‌هاى او را كه رطوبت آن بخار ميشد با روغن غسل ميداد .\r\n126 - چنين بود سرانجام خوشبختىها و سعادت طولانى پوليكرات آنطور كه شخصى مانند آمازيس پادشاه مصر پيشگوئى كرده بود « 1 » . ولى كمى بعد « 2 » انتقام او از اوروئيت گرفته شد . پس از مرگ كبوجيه و جلوس مغ بر تخت سلطنت ، اوروئيت كه در آن موقع در سارد بود به پارس‌ها كه بوسيله مادها از سلطنت محروم شده بودند كمكى نكرد . وى در اين ايام پراغتشاش ميتروبات « 3 » حاكم داسكيليون « 4 » را نيز كه درباره پوليكرات به او اهانت كرده بود بقتل رسانيد و فرزند او كراناسپ « 5 » را كشت . اين دو نفر در پارس بسيار محترم بودند . يكى ديگر از عمليات ناپسند او اين بود كه در موقعى كه پيامى از طرف داريوش رسيده بود و دستورات پادشاه مورد پسند او واقع نشده بود\r\n\r\n\r\n","description":"","footnote":"\r\n( 1 ) - رجوع شود به قبل - بند 41 و بعد\r\n( 2 ) - اصطلاح « كمى بعد » در اين مورد نيز تا حدى اغراق‌آميز است زيرا اگر قبول كنيم كه پوليكرات در اواخر سلطنت كبوجيه بقتل رسيد ( بند 120 ) و قاتل او در زمان داريوش كبير مجازات شد بايد تصور كرد كه مجازات او پس از پايان محاكمه بردياى دروغى و شورش‌هاى اوليه زمان داريوش بوده و بنابراين چندان به زمان قتل پوليكرات نزديك نبوده .\r\n( 3 ) - ميتروبات  ( Mitrobates )  نجيب‌زاده پارسى و حاكم داسكيليون كه با اوروئيت دربارهء ساموس مشاجره‌اى معروف كرده بود ( بند 120 )\r\n( 4 ) - داسكيليون  ( Daskylion )  از حاكم‌نشين‌هاى قديم پارس در آسياى صغير در مشرق سيزيك  ( Cyzique ) \r\n( 5 ) -  Kranaspes \r\n","page_name":" 219 ","page_number":227},
  {"content":"\r\n\r\nرسول او را بدست آدم كشانى كه خود در راه بازگشت اوقراول گذارده بود بقتل رسانيد و جسد او و اسمش را پنهان كرد .\r\n127 - همين كه داريوش بقدرت رسيد ، تصميم گرفت كه اوروئيت را بخاطر تمام اعمال بدى كه انجام داده بود و بخصوص براى قتل ميتروبات و فرزندش مجازات كند . وى درصدد برنيامد كه آشكارا سپاهى بمقابله او بفرستد ، زيرا هنوز آهنگ انقلاب خاموش نشده بود و قدرت او استحكامى نداشت در حالى كه بنا باطلاعاتى كه بدست آورده بود اوروئيت قواى مهمى در اختيار داشت . هزار نفر پارسى محافظين او بودند و وى بر ايالت فريژيه و ليدى و يونى حكومت داشت « 1 » . در برابر اين وضع داريوش به حيله متوسل شد و سرشناس‌ترين پارس‌ها را دعوت كرد و به آنها چنين گفت : پارس‌ها ، چه كسى از بين شما حاضر است نه به زور و نه با هياهو بلكه با تدبير و انديشه خدمتى را كه براى شما شرح مىدهم براى من انجام دهد ؟ جائى كه تدبير و انديشه لازم است زوركارى از پيش نخواهد برد . چه كسى بين شما ميتواند اوروئيت را يا زنده بنزد من آورد و يا بقتل رساند . اين مرد هرگز خدمتى به پارس‌ها نكرده ولى در مقابل مرتكب جناياتى بزرگ شده است . دو تن از شما يعنى ميتروبات و فرزندش را از بين برده و بعلاوه كسانى را كه من خود بنزد او فرستاده‌ام تا او را احضار كنند كشته و جسارت و گستاخى غير - قابل تحملى از خود نشان داده است . نبايد به او فرصت داد كه بيش از اين به پارس‌ها آزار رساند . او را بكشيم و با مرگ او به عمليات ناپسندش خاتمه دهيم . »\r\n128 - داريوش انجام اين مأموريت را پيشنهاد كرد . چهل تن از آنها داوطلب شدند و همه خواستند كه مأمور اجراى حكم شوند و بر سر آن با يكديگر به جدال پرداختند . داريوش آنها را بآرامش دعوت و تعيين تكليف را به قرعه موكول كرد .\r\n\r\n\r\n","description":"","footnote":"\r\n( 1 ) - معلوم مىشود اوروئيت پس از قتل ميتروبات حكومت‌نشين او را نيز بر قلمرو خود افزوده بود زيرا اگر تقسيم‌بندى تشكيلات مملكتى را در زمان داريوش آنطور كه در بند 90 شرح داده شده بخاطر آوريم اين سه ايالت سه حاكم‌نشين مجزا را تشكيل ميداده‌اند .\r\n","page_name":" 220 ","page_number":228},
  {"content":"\r\n\r\nباگه‌او « 1 » پسر آرتونت « 2 » به حكم قرعه انتخاب شد . باگه‌او كه به حكم قرعه انتخاب شده بود چنين كرد : وى چند نامه درباره مسائل مختلف نوشت و مهر داريوش را برپاى آنها نهاد و آنها را با خود به سارد برد . همين كه به سارد رسيد و اوروئيت او را بحضور پذيرفت بند نامه‌ها را بريد و آنها را يك‌يك به منشى شاهى داد تا قرائت كند .\r\nقصد باگه‌او از اين طرز دادن نامه‌ها اين بود كه وضع نگهبانان را ملاحظه كند و دريابد كه آيا ميتواند آنها را از اوروئيت جدا كند . وقتى مطمئن شد كه آنها براى اين پيام‌ها و بخصوص براى دستورات پادشاه احترامى زياد قائل ميباشند ، نامه‌اى را كه اين عبارت بر روى آن نوشته شده بود به منشى داد : « پارس‌ها ، داريوش شاه بشما امر مىكند كه به اوروئيت خدمت نكنيد . »\r\nهمين كه اين نامه خوانده شد ، نگهبانان نيزه‌هاى خود را بر زمين افكندند .\r\nو وقتى باگه‌او اطاعت آنها را از اين فرمان مشاهده كرد جرأت يافت و آخرين نامه را به منشى داد . در اين نامه چنين نوشته شده بود : « داريوش شاه به پارس‌هاى ساكن سارد امر مىكند اوروئيت را بقتل رسانند . » بمحض اينكه اين دستور شنيده شد نگهبانان خنجرهاى خود را بيرون كشيدند و در همان لحظه او را بقتل رساندند . بدين‌ترتيب انتقام پوليكرات ساموسى از اوروئيت پارسى گرفته شد .\r\n129 - كمى پس از آنكه گنجينه‌هاى اوروئيت به شوش منتقل و در آنجا ذخيره شد پاى داريوش شاه در حين شكار هنگاميكه از اسب بر زمين ميپريد پيچيد و آسيب سخت ديد و مچ پايش لنگ شد . چون داريوش عادت داشت كه پيوسته بهترين پزشكان مصرى - در دربار خود داشته باشد « 3 » امر كرد همانها او را معالجه كنند . ولى آنان پاى او را بخشونت مالش و پيچ دادند بقسمى كه مرض شدت يافت و مدت هفت شبانه‌روز چشمان داريوش از درد برهم نرفت . روز هشتم چون حالش بهبود نيافت ، شخصى كه برحسب\r\n\r\n\r\n","description":"","footnote":"\r\n( 1 ) -  Bagaios \r\n( 2 ) -  Artontes \r\n( 3 ) - رجوع شود به بند اول همين كتاب\r\n","page_name":" 221 ","page_number":229},
  {"content":"\r\n\r\nتصادف مدتى قبل در سارد وصف دموسد « 1 » از اهل كروتون « 2 » را شنيده و از كاردانى او باخبر شده بود مطلب را با داريوش درميان گذارد . داريوش امر كرد فورا او را حاضر كنند .\r\nاين شخص را در محلى در ميان بردگان اوروئيت يافتند . وى را از آنجا بيرون آوردند و بنزد داريوش بردند . در اين موقع وى زنجيرهاى خود را به پا ميكشيد و لباس‌هاى ژنده‌اى دربرداشت .\r\n130 - چون در مقابل شاه قرار گرفت از او سؤال شد كه آيا از طب چيزى ميداند . دموسد نميخواست بدانستن آن اعتراف كند زيرا ميترسيد كه اگر دانش خود را فاش كند هرگز يونان را به چشم نبيند . بر داريوش آشكار شد كه وى از اين فن بااطلاع است ولى در جستجوى مخفى كردن آن مىباشد . پس به كسانى كه وى را آورده بودند امر كرد تعدادى تركه و تازيانه ميخ‌دار حاضر كنند . در اين حال دموسد اعتراف كرد و افزود كه وى در فن پزشكى اطلاعاتى وسيع ندارد ولى مصاحبت يك طبيب موجب شده است كه اطلاعات مختصرى در اين‌باره بدست آورد . پادشاه خود را در اختيار او گذارد و وى با روش يونانى به معالجه او پرداخت .\r\nدموسد بجاى معالجه خشونت‌آميز ، مسكن‌هائى به داريوش داد كه بكمك آن داريوش بخواب رفت و در مدتى كوتاه سلامتى خود را بازيافت پادشاه كه تصور نميكرد هرگز بار ديگر سالم شود دو زوج زنجير طلا به او هديه كرد . دموسد از او پرسيد كه آيا قصدش اينست كه بپاداش معالجه خود زنجيرهاى او را مضاعف كند . چون اين سخن بر داريوش خوش آمد دستور داد او را به حرمسرا وارد كنند .\r\nخواجگان راهنما او را بعنوان مردى كه پادشاه حيات خود را مديون او بود بزنان حرم معرفى كردند . پس هريك از آن زنان جامى از زر از صندوق خارج كردند و آنقدر به دموسد بخشيدند كه خدمتگزارى كه همراه او بود و سكيتون « 3 » نام داشت\r\n\r\n\r\n","description":"","footnote":"\r\n( 1 ) - دموسد  ( Democede )  - رجوع شود به بند 125 و يادداشت ذيل آن\r\n( 2 ) - كروتون  ( Croton )  - رجوع شود به بند 125 و يادداشت ذيل آن\r\n( 3 ) -  Skiton \r\n","page_name":" 222 ","page_number":230},
  {"content":"\r\n\r\nبا جمع‌آورى ستاترهائى « 1 » كه از سرجام‌ها بر زمين ريخته بود پول قابل توجهى گرد آورد .\r\n131 - اكنون شرح مىدهم كه دموسد كه خود از اهل كروتون بود چگونه بنزد پوليكرات رفته بود . وى در كروتون در خانه پدر خود زندگى ميكرد . پدرش مردى سريع الخشم بود و چون دموسد نميتوانست اخلاق او را تحمل كند وى را ترك گفت و به اژين رهسپار شد . همين كه در اين جزيره مستقر شد با اينكه وسيله كار نداشت .\r\nو از تمام لوازم طبابت محروم بود از همان سال اول از پزشكان ديگر پيش افتاد . در سال دوم اهالى اژين « 2 » با پرداخت يك تالان « 3 » وى را رسما اجير خود كردند . در سال سوم آتنىها يكصدمين « 4 » به او دادند و در سال چهارم پوليكرات دو تالان به او داد .\r\nبدين ترتيب بود كه وى به ساموس عزيمت كرد . همين شخص است كه موجب شروع شهرت اطباى كروتون شد . زيرا در همان زمان كه اين وقايع اتفاق ميافتاد اطباى كروتون در يونان بهترين اطبا شناخته شده بودند . بعد از آنها اطباى سيرن « 5 »\r\n\r\n\r\n","description":"","footnote":"\r\n( 1 ) - ستاتر  ( Statere )  واحد پول در يونان باستان و برابر دو تا چهار درهم .\r\n( 2 ) - اژين  ( Egine )  از جرايد يونان باستان واقع در ميان خليج آتن يا خليج سارونيك  ( Sanonique ) \r\n( 3 ) - تالان  ( Talent )  واحد وزن و پول در يونان باستان و برابر 90 / 5560 فرانك طلا ( يادداشت مقدمه درباره اوزان و مقادير در يونان باستان )\r\n( 4 ) - مين  ( Mine )  واحد وزن و پول در يونان باستان و برابر 68 / 92 فرانك طلا ( يادداشت مقدمه دربارهء اوزان و مقادير در يونان باستان )\r\n( 5 ) - سيرن  ( Cynene )  پايتخت سيرنائيك كه در سال 630 قبل از ميلاد تأسيس شد و در مدتى كوتاه به صورت يكى از بنادر تجارتى بزرگ درياى مديترانه درآمد و با قرطاجنه برقابت پرداخت .\r\n","page_name":" 223 ","page_number":231},
  {"content":"\r\n\r\nبودند . در همين زمان بود كه اطباى « 1 » آرگوس « 2 » اولين اطباى يونان شناخته شده بودند .\r\n132 - پس از آنكه دموسد داريوش را كاملا معالجه كرد خانه بزرگى در شوش به او دادند . وى هم‌سفره پادشاه شد و هرآنچه كه اراده ميكرد باستثناى اجازه بازگشت به يونان در اختيار داشت . اطباى مصرى كه تا اين زمان شاه را معالجه ميكردند بجرم اينكه از يك طبيب يونانى عقب افتاده بودند به مجازات شديدى محكوم شدند . اما دموسد براى آنها از پادشاه استدعاى عفو كرد و يكى از غيبگويان إله « 3 » را نيز كه همراه\r\n\r\n\r\n","description":"","footnote":"\r\n( 1 ) - در نسخه  ( H . Berguin )  كه در 1932 از متن يونانى به فرانسه ترجمه شده اطبا نوشته شده\r\n Herodote - 1932 Paris - t . III . paragr . 131 p . 231 ) ( Histoire d' \r\nدر حالى كه در نسخه  Larchcr  كه در سال 1889 ترجمه شده آهنگساز نوشته شده\r\n - Larcher Paris 1889 - t . III Paragr . 131 . p . 267 ) ( Histoire d'Herodote - traduction ) \r\nولى در نسخه ترجمه لوگراند نيز كه شايد بتوان گفت دقيق‌ترين ترجمه از متن اصلى هرودوت مىباشد « اطبا » نوشته شده\r\n p . 166 ) : Histoire - traduction de H . Legrand Paris 1939 t . III' 131 ) ( Herodote : ) \r\nظن غالب اينست كه اصطلاح اطبا صحيح‌تر است زيرا هرودوت قبلا در همين بند گفته بود كه معروف‌ترين اطباى يونانى اطباى كروتون هستند و بنابراين صحيح است كه بعدا خلاف آن را بگويد و استثنائى قائل شود . اما اگر معروف‌ترين آهنگسازان باشد بايد اعتراف كرد كه هرودوت به كلى از مطلب اصلى دور شده و معلوم نيست چگونه بين طبابت و آهنگسازى وجه تشابهى يافته كه ضمن بحث درباره اطباى يونان بىمقدمه دربارهء آهنگسازان آرگوس سخن گفته . محتمل است اين عبارت بعدها به متن اصلى اضافه شده و يا مولف خود اشتباها قسمتى از يادداشت‌هاى خود را كه مربوط به اين موضوع بوده در اين قسمت جاى داده است .\r\n( 2 ) - آرگوس  ( Argos )  از شهرهاى معروف يونان باستان در نزديكى خليجى كه به همين نام خوانده مىشود . اين شهر كه مدتها خود را از جنگهاى ايران و يونان بر كنار نگهداشت از حيث عمران و آبادى دومين شهر يونان باستان محسوب مىشود .\r\n( 3 ) - إله  ( Elee )  از شهرهاى قديم آسيا در ناحيه ائولى  ( Eolie )  در ساحل مصب رود كايكوس  ( Caicus )  - شهرى ديگر به همين نام در ايتالياى باستان وجود داشت كه مهاجرين فرارى فوسه  ( Phocee )  تأسيس كرده بودند و امروز  Cestcllamane della Burca  نام دارد .\r\n","page_name":" 224 ","page_number":232},
  {"content":"\r\n\r\nپوليكرات آمده بود و در بين غلامان فراموش شده بود و همچنان در ميان آنان ميزيست نجات داد « 1 » .\r\nدموسد شخصيت محترم و بزرگى در دربار پادشاه بود .\r\n133 - كمى پس از اين وقايع واقعه ديگرى پيش آمد . آتوسا « 2 » دختر كوروش و زوجه داريوش دملى در سينه داشت كه سرباز كرده بود و كم‌كم توسعه پيدا ميكرد .\r\nتا وقتى كه مرض شدت نيافته بود آتوسا آن را پنهان ميكرد و شرم داشت كه از آن سخنى بگويد . اما وقتى كه در معرض فشار قرار گرفت كس بنزد دموسد فرستاد و آن را به او نشان داد . دموسد قول داد كه او را معالجه كند ولى از او خواست كه بنوبه خود سوگند ياد كند كه هرآنچه او ميخواهد انجام دهد و اضافه كرد كه چيزى بر خلاف اصول شرافت از او نخواهد خواست .\r\n134 - پس از آنكه معالجه‌هاى دموسد مؤثر واقع شد و آتوسا بهبود يافت ، همانطور كه آن طبيب به او ياد داده بود در يكى از شب‌ها كه داريوش در كنارش آرميده بود با وى چنين گفت :\r\n« پادشاها ، تعجب ميكنم كه با اين همه سپاهى كه در اختيار دارى آرام در كاخ خود مانده‌اى و در فكر تسخير كشورهاى تازه و توسعه سرحدات امپراتورى خود نيستى . در حالى كه شايسته آنست كه پادشاه جوانى كه ثروتى عظيم در اختيار دارد با كارهائى خودنمائى كند كه رعايايش او را بشناسند و بدانند كه مردى رشيد و بىباك بر آنها حكومت مىكند . به دو دليل تو بايد نصيحت مرا گوش كنى : اول آنكه به پارس‌ها نشان دهى كه پادشاهى شجاع و با ارزش هستى ؛ دوم آنكه پارس‌ها آنچنان مشغول شوند كه هرگز به علت بيكارى درصدد برنيايند كه بر ضد تو شورش كنند .\r\n\r\n\r\n","description":"","footnote":"\r\n( 1 ) - شايد مقصود هردوت كالياس  ( Callias )  غيبگوى معروف يونانى است كه در بند 45 از كتاب پنجم نيز از او سخن بميان آمده .\r\n( 2 ) - آتوسا  ( Atossa )  يا آتسا دختر كوروش و خواهر كبوجيه كه به ترتيب به عقد ازدواج برادر خود كبوجيه و بردياى مغ و داريوش شاه درآمد .\r\n","page_name":" 225 ","page_number":233},
  {"content":"\r\n\r\nپس اكنون كه در بهار جوانى هستى بكوش تا چند كار بزرگ انجام دهى . زيرا روح كه با جسم بزرگ مىشود موازى با آن نيز پير مىشود و استعداد خود را به همه چيز از دست ميدهد » .\r\nاين بود آنچه آتوسا بتعليم دموسد بپادشاه گفت . داريوش به او پاسخ داد : « بانو ، سخنان تو با نقشه‌هاى من تطبيق مىكند . تصميم دارم بجنگ سكاها روم و براى اين منظور پلى بنا نهم كه از روى آن بتوان از اين قاره به قاره ديگر قدم گذارد . فقط كمى وقت لازم است تا اين نقشه عملى شود . » آتوسا جواب داد : « پادشاها : من از تو ميخواهم كه كار را از سكاها آغاز نكنى چه اينها هروقت اراده كنى در اختيار تو خواهند بود :\r\nبهتر آنست كه از يونان آغاز كنى زيرا به علت مطالبى كه دربارهء زنان اين كشور شنيده‌ام آرزو ميكنم كه زنانى از لاكدمون و آرگوس و آتن و كرونون در خدمت خود داشته باشيم . تو اينجا مردى در اختيار دارى كه در سراسر جهان از هركس بيشتر صلاحيت آن را دارد كه ترا از امور يونان مطلع كند و در اين لشكركشى خدمتگزار و راهنماى تو باشد . اين شخص همان كسى است كه شكستگى پاى ترا معالجه كرد » داريوش پاسخ داد : « چون عقيده دارى كه بايد از يونان شروع كنيم تصور ميكنم قبل از هرچيز بهتر آنست كه چند تن از پارس‌ها را بهمراه مردى كه از او سخن گفتى به آنجا بفرستيم تا اطلاعات دقيقى درباره اين كشور بدست آورند . وقتى در مراجعت مرا در جريان آنچه ديده و شنيده‌اند گذاردند من به قصد جنگ حركت خواهم كرد . »\r\n135 - او چنين گفت و گفته خود را اجرا كرد . همين كه روز آشكار شد پانزده تن از پارس‌هائى را كه سرآمد قوم پارس بودند بحضور طلبيد و به آنها امر كرد همراه دموسد بروند و با او از سراسر مناطق ساحلى يونان بازديد كنند و مخصوصا امر كرد كه مراقب باشند كه دموسد از چنگ آنها نگريزد و بهر قيمتى كه شده او را بازگردانند . پس از آنكه اين اوامر صادر شد ، دموسد را بحضور طلبيد و از او خواست كه همين كه سراسر يونان را به پارس‌ها نشان داد به پارس بازگردد . و نيز به او سفارش كرد كه تمام لوازم زندگى خود را همراه ببرد و به پدر و برادران خود هديه كند و در مقابل وعده داد كه\r\n\r\n","description":"","footnote":"","page_name":" 226 ","page_number":234},
  {"content":"\r\n\r\nصد برابر آن به او خواهد داد . علاوه بر آن ، به او گفت كه يك كشتى بارى « 1 » همراه او خواهد كرد كه اين هدايا و ديگر اموالى را كه مايل باشد در آن قرار دهد . بطوريكه من حدس ميزنم ، وعده‌هاى اين پادشاه صادقانه بود . ولى دموسد از بيم آنكه مبادا وى قصد آزمايش او را داشته باشد نسبت به قبول اين عطايا علاقه زيادى از خود نشان نداد و درباره لوازمى كه به خود او تعلق داشت پاسخ داد آنها را در شوش خواهد گذارد تا در مراجعت در اختيار داشته باشد . اما كشتى بارى را كه پادشاه به او وعده داده بود قبول و به آن قناعت كرد تا بتواند هدايائى را كه براى برادرانش ميبرد با آن حمل كند .\r\n136 - پس از آنكه داريوش اين اوامر را به دموسد صادر كرد دستور داد تا او با ديگر دريانوردان در كشتى نشينند و به دريا روند .\r\nوقتى آنها به فينيقيه رسيدند به شهر صيدا « 2 » رفتند و در آنجا بىتأمل دو كشتى كه هريك سه رديف پاروزن داشت و يك كشتى بزرگ « 3 » تجهيز كردند و از انواع هداياى گرانبها انباشتند .\r\nپس از انجام اين تداركات به يونان رفتند و سواحل آن را بازديد كردند و نقشه آن را برداشتند و پس از آنكه معروف‌ترين نقاط آن را شناختند ، شراع بسوى ايتاليا بركشيدند و به ساحل تارانت « 4 » نزديك شدند . آريستوفيليدس « 5 » پادشاه اين سرزمين\r\n\r\n\r\n","description":"","footnote":"\r\n( 1 ) - كشتىهاى بارى قديم كه « كشتى مدور » نيز گفته ميشد كشتىهائى بود كه در عهد باستان براى حمل و نقل عادى و تجارت به كار ميرفت و وزن آنها زياد ولى سرعت آنها كم بود . براى درياهاى دوردست و لشكركشىهاى نظامى معمولا از كشتىهاى سريع السير و سبك كه به « كشتىهاى طويل » يا كشتى جنگى معروف بودند استفاده ميشد . ( رجوع شود به بند 163 از كتاب اول و يادداشت ضميمه آن ) .\r\n( 2 ) - صيدا يا صيدون  ( Sidon )  از شهرهاى فينيقيه قديم در ساحل شرقى مديترانه و در شمال صور كه از معروفترين و بزرگترين بنادر دنياى باستان و محل توقف كشتىهاى تجارتى درياى مديترانه بود .\r\n( 3 ) - رجوع شود به يادداشت بند قبل .\r\n( 4 ) - تارانت  ( Tarente )  يا تارانتوم  ( Tarentum )  از شهرهاى معروف ايتاليا در خليجى كه به همين نام خوانده مىشود . اين شهر از مراكز مهم تجارت درياى مديترانه در عهد عتيق بود .\r\n( 5 ) - آريستوفيليدس  ( Aristophilides )  .\r\n","page_name":" 227 ","page_number":235},
  {"content":"\r\n\r\nاز راه خيرخواهى به دموسد امر كرد سكان كشتىهاى مادها « 1 » را بردارند و پارس‌ها را بعنوان جاسوسى زندانى كرد .\r\nدر موقعى كه آنها در زندان بسر ميبردند دموسد به كروتون رفت و پس از آنكه به شهر خود رسيد آريستو فيليدس پارس‌ها را رها كرد و آنچه را هم كه امر كرده بود از كشتىهاى به آنها بربايند آنها بازگرداند .\r\n137 - پارس‌ها بار ديگر شراع بركشيدند و بدنبال دموسد شتافتند و به كروتون رسيدند و وى را در ميدان عمومى شهر همانجا كه با او روبرو شدند گرفتند . دسته‌اى از اهالى كروتون از بيم قدرت پارس‌ها حاضر به تسليم او شدند اما ديگر اهالى شهر وى را از چنگ پارس‌ها بيرون كشيدند و آنها را با چوب به كشتىهاى خود راندند . پارس‌ها خطاب به آنها چنين گفتند :\r\n« اهالى كروتون ، از آنچه مرتكب ميشويد برحذر باشيد ، كسى را كه از چنگ ما بيرون ميآوريد يك برده فرارى است و به پادشاه تعلق دارد . آيا تصور ميكنيد داريوش اين اهانت را بىمجازات بگذارد و از اينكه او را از چنگ ما درآورده‌ايد سودى خواهيد برد ؟ آيا شهر شما اولين شهرى نخواهد بود كه مورد حمله ما قرار خواهد گرفت و ما نخواهيم كوشيد آن را مطيع و فرمانبردار خود كنيم ؟ »\r\nاين تهديدها نيز بىنتيجه ماند . اهالى كروتون بىتوجه به اين تهديدها نه تنها دموسد را از آنها گرفتند بلكه كشتى باركشى را نيز كه همراه داشتند ضبط كردند .\r\nپارس‌ها كه از اين راهنماى خود محروم شده بودند بسوى آسيا بازگشتند و ديگر حاضر نشدند براى شناسائى سرزمين يونان بيش از اين به داخل آن پيش روند . در موقع عزيمت آنها ، دموسد بعنوان خداحافظى گفت كه به داريوش شاه بگويند كه او با دختر\r\n\r\n\r\n","description":"","footnote":"\r\n( 1 ) - ترديدى نيست كه مقصود كشتىهاى پارس‌ها است نه مادها . علت اين اشتباه لفظى هردوت اينست كه اين مورخ اصولا بين پارس‌ها و مادها فرقى قائل نبود و غالبا اين دو نام را بجاى يكديگر به كار ميبرد .\r\n","page_name":" 228 ","page_number":236},
  {"content":"\r\n\r\nميلون « 1 » ازدواج كرده . در آن زمان نام اين پهلوان در دربار ايران معروف بود .\r\nمن تصور ميكنم كه دموسد در اين ازدواج شتاب كرد و مخارج زيادى براى آن متحمل شد تا به داريوش شاه نشان دهد كه در كشور خود نيز شخصى محترم مىباشد .\r\n138 - باد مخالف كشتىهاى پادشاه را پس از عزيمت از كروتون به ياپيژى « 2 » راند و در آنجا پارس‌ها اسير شدند . يكى از تبعديهاى تارانت بنام ژيلوس « 3 » آنها را آزاد كرد و با خود بنزد داريوش برد . پادشاه از راه حق‌شناسى حاضر شد هرچه او بخواهد انجام دهد . پس ژيلوس چگونگى تبعيد خود را از تارانت نقل كرد و از او خواست تا بار ديگر وى را در اين شهر مستقر كند . ولى اظهار كرد كه چون ممكن است اگر بخاطر او نيروى دريائى بزرگى به ايتاليا گسيل شود وحشت و اضطراب سراسر يونان را فراگيرد به نظر او اهالى كنيد « 4 » براى استقرار مجدد او در وطن كافى هستند و چون آنها با اهالى تارانت دوست ميباشند اطمينان دارد كه بهتر از هركس مىتوانند بازگشت او را به وطن تسهيل كنند . داريوش اين تقاضا را پذيرفت و بىتأمل قاصدى به كنيد فرستاد و به اهالى كنيد امر كرد ژيلوس را به تارانت بازگردانند . اهالى كنيد اطاعت كردند ولى نتوانستند اهالى تارانت را متقاعد كنند چه آنقدر نيرومند نبودند كه\r\n\r\n\r\n","description":"","footnote":"\r\n( 1 ) - ميلون  ( Milon )  از پهلوانان معروف كروتون در قرن شش قبل از ميلاد است كه شش بار در بازيهاى المپيك قهرمان اول شد . معروف است كه مرگ او به اين ترتيب پيش آمد كه روزى پهلوان سالخورده تصميم گرفت درخت كهنى را از ميان به دو نيم كند ؛ اما چون دو نيمه درخت به حال اول بازگشت دستان پهلوان بين دو نيمه آن باقى ماند و در اين حال طعمه حيوانات درنده شد .\r\n( 2 ) - ياپيژى  ( Iapygie )  از ايالات ايتالياى قديم واقع بين خليج تارانت و درياى يونى . دماغه ياپيژى آخرين قسمت شبه جزيره ايتاليا در جهت جنوب محسوب مىشود .\r\n( 3 ) -  ( Gillus ) \r\n( 4 ) - كنيد  ( Cnide )  از شهرهاى كارى واقع در آسياى صغير كه مانند تارانت از مهاجرنشين‌هاى اسپارت بود و بين آنها رابطه دوستى وجود داشت . به همين جهت است كه ژيلوس از پادشاه پارس ميخواهد تا بوسيله اهالى كنيد تقاضاى خود را به اهالى تارانت تحميل كند .\r\n","page_name":" 229 ","page_number":237},
  {"content":"\r\n\r\nمتوسل به زور شوند . چنين بود سرگذشت اين وقايع . اين پارس‌ها اولين كسانى بودند كه از آسيا به يونان آمدند و چنين بود علت اينكه آنها را جاسوس دانستند .\r\n139 - پس از اين واقعه داريوش شاه ساموس را تصرف كرد . از تمام شهرهاى يونانى و غير يونانى اين اولين شهرى است كه بدلايلى كه شرح دادم مورد حمله قرار گرفت . تعداد زيادى از يونانيان در لشكركشى كبوجيه فرزند كوروش به مصر همراه او بودند . بعضى از اينها همانطور كه ميتوان حدس زد براى تجارت و كسب و بعضى ديگر براى خدمتگزارى و معدودى هم از راه كنجكاوى و براى ديدن اين سرزمين رفته بودند . يكى از اين دسته اخير شخصى بود بنام سيلوسون « 1 » فرزند اآك « 2 » و برادر پوليكرات « 3 » كه از ساموس تبعيد شده بود . براى اين شخص حادثه‌اى رويداد كه موجب سعادت او شد روزى در موقعى كه در ميدان ممفيش گردش ميكرد و قبائى ارغوانى بر دوش داشت داريوش كه در آن زمان سربازى ساده از دسته محافظين پادشاه بود و هنوز احترام و اهميت زيادى نداشت او را ديد و چون از قباى او خوشش آمد نزديك او رفت و از او خواست تا آن را به او بفروشد .\r\nوقتى سيلوسون احساس كرد كه داريوش بسيار طالب آن قبا مىباشد گوئى بالهام يكى از خدايان به او پاسخ داد : « اين قبا را به هيچ قيمتى نميفروشم . اما چون تو تا اين حد به آن علاقه دارى آن را بلاعوض به تو مىبخشم . » داريوش جوانمردى او را ستايش و قبا را پذيرفت .\r\n140 - سيلوسون تصور ميكرد كه قبا را به علت جوانمردى خود از چنگ داده است .\r\nولى مدتها بعد كبوجيه درگذشت و هفت تن از سران پارس مغ را از كار بر كنار كردند و داريوش كه يكى از هفت تن توطئه‌كنندگان بود بر تخت سلطنت قرار گرفت . وقتى سيلوسون دانست كه كسى كه بسلطنت رسيده همان شخصى است كه در مصر باصرار\r\n\r\n\r\n","description":"","footnote":"\r\n( 1 ) -  Siloson \r\n( 2 ) -  ( Eaque ) \r\n( 3 ) - درباره پوليكرات فرمانرواى ساموس رجوع شود به بند 41 و بعد .\r\n","page_name":" 230 ","page_number":238},
  {"content":"\r\n\r\nاو قباى خود را به او بخشيده بود بكاخ شاهى رفت و در دهليز ايستاد و اظهار كرد كه او كسى است كه در گذشته كار نيكى براى پادشاه كرده . دربانى كه اين سخن را شنيد مطلب را به اطلاع پادشاه رسانيد . داريوش در شگفت شد و پرسيد : « چه كسى از بين يونانيان به من نيكى كرده كه من سپاسگزار او باشم . مدت زمانى نيست كه من بسلطنت رسيده‌ام و در اين مدت فقط يكنفر يونانى توانسته بدربار من راه يابد . تا جائى كه اطلاع دارم من هيچ دينى از يونانيان به گردن ندارم . با اين حال دستور دهيد او را وارد كنند تا روشن شود كه مقصود او از اين سخن چيست . »\r\nوقتى دربان سيلوسون را بحضور وارد كرد مترجمين از او پرسيدند چه كسى است و چه خدمتى نسبت به داريوش انجام داده كه امروز به آن افتخار مىكند . سيلوسون ماجراى قبا را نقل كرد و اضافه كرد كه هم او بوده است كه اين قبا را به او بخشيده .\r\nداريوش پاسخ داد : « اى جوانمردترين مرد جهان ، پس تو همان كسى هستى كه هنگامى كه من كمترين قدرتى نداشتم اين هديه را به من كردى ؟ با اينكه اين هديه چيز ناقابلى است ، همانقدر براى آن سپاسگزارم كه امروز براى يك هديه قابل سپاسگزار ميباشم . براى حق‌شناسى از اين احسان تو آنقدر سيم و زر به تو خواهم داد كه هرگز از اينكه داريوش فرزند هيستاسپ را از خود سپاسگزار كرده‌اى پشيمان نشوى . » سيلوسون پاسخ داد : « پادشاه بزرگ . من از تو نه زر ميخواهم و نه سيم . وطن من ساموس را از ظلم و ستم نجات ده و به من بازگردان از زمانيكه اوروئيت برادرم پوليكرات را بقتل رسانيد يكى از غلامان ما بر ساموس مسلط شده . همين وطن است كه بازگشت آن را از تو ميخواهم . سرور من ، اين وطن را بىخونريزى به من بازگردان و رضانده كه باسارت و بردگى درآيد .\r\n141 - داريوش با تقاضاى او موافقت كرد و سپاهى بفرماندهى اوتان كه يكى از هفت نفرى بود كه مغ را از سلطنت خلع كرد فرستاد و به او سفارش كرد آنچه سيلوسون ميخواهد انجام دهد . اوتان به ساحل رفت و سپاهيان خود را در كشتى سوار كرد .\r\n\r\n","description":"","footnote":"","page_name":" 231 ","page_number":239},
  {"content":"\r\n\r\n142 - در آن موقع در ساموس ماندريوس « 1 » فرزند ماندريوس قدرت را در دست داشت . پوليكرات حكومت اين جزيره را به او سپرده بود . اين مرد مايل بود كه عادل‌ترين مرد جهان باشد ولى حوادث وسايل آن را فراهم نكرد . وقتى از مرگ پوليكرات مطلع شد ، ابتدا معبدى براى زوس آزادىبخش بنا كرد و گرداگرد اين معبد محوطه مقدسى احداث كرد كه هم امروز در حومه ساموس ديده مىشود . پس از آن مجمعى از تمام اهالى شهر تشكيل داد و براى آنها چنين سخن گفت : « اهالى ساموس ، شما ميدانيد كه پوليكرات سلطنت و قدرت خود را به من سپرده و امروز فقط من ميتوانم بر شما حكومت كنم . تا جائى كه قادرم از انجام كارهائى كه اگر ديگران انجام دهند بنظرم ناپسند خواهد آمد اجتناب خواهم كرد . من پوليكرات را از اينكه بر مردمى كه با او مساوى و برابر بودند بطور مستبد حكومت ميكرد سرزنش كرده‌ام و اين رفتار را براى هيچكس نمىپسندم . وى سرانجام سرنوشت خود را چشيد . اما من از قدرت مطلق خود ميگذرم و شما را در آن شريك ميدانم و مساوات شما را اعلام ميكنم . با اين حال ، براى خود فقط افتخارات زير را خواستارم : از اموال پوليكرات شش تالان بعنوان امتياز به من داده شود و خدمت مقدس معبد زوس آزادىبخش كه برايش معبدى به پا كرده‌ام براى هميشه به من و بازماندگانم تعلق گيرد : در مقابل ، من نيز آزادى سابق را بشما بازميگردانم . » چنين بود پيشنهادهاى ماندريوس . ولى يكى از اهالى ساموس از ميان جمع برخاست و چنين گفت :\r\n« تو نيز شايستگى حكومت بر ما را ندارى ؛ تو مردى بيكاره و پستى و بهتر آنست كه حساب پولهائى را كه در دست داشته‌اى پس بدهى . »\r\nآنكس كه چنين سخن گفت تلسار كورس « 2 » ناميده ميشد و بين همشهريان خود احترام زيادى داشت .\r\n\r\n\r\n","description":"","footnote":"\r\n( 1 ) -  Maeandrios \r\n( 2 ) -  Telesarchos \r\n","page_name":" 232 ","page_number":240},
  {"content":"\r\n\r\n143 - ماندريوس انديشيد كه اگر حكومت را از دست دهد كسى ديگر آن را بچنگ خواهد آورد و جاى او را خواهد گرفت ؛ پس ديگر در فكر كناره‌گيرى نشد و همين كه به داخل ارك وارد شد به بهانه اينكه ميخواهد حساب پس بدهد . . . « 1 » شهر را يكى پس از ديگرى احضار كرد ولى آنها را بزنجير كشيد و بزندان فرستاد . در موقعى كه اينها در زندان بودند ماندريوس بيمار شد .\r\nبرادرش ليكارتوس « 2 » بتصور اينكه او خواهد مرد تمام زندانيان را كشت تا آسان‌تر قدرت مطلق را در ساموس بچنگ آورد . زيرا چنين به نظر ميرسيد كه اهالى ساموس واقعا خواهان آزادى نبودند « 3 » .\r\n144 - وقتى پارس‌هائى كه همراه سيلوسون بودند در برابر ساموس رسيدند هيچكس حاضر نشد بجنگ آنها رود . پس پيروان ماندريوس و خود ماندريوس اعلام كردند كه حاضرند تسليم شوند و از جزيره بيرون روند . اوتان اين پيشنهاد را پذيرفت\r\n\r\n\r\n","description":"","footnote":"\r\n( 1 ) - در اينجا قسمتى از متن هرودوت از بين رفته ولى از سياق عبارت معلوم است كه ماندريوس كسانى را به داخل ارك شهر دعوت كرده بود كه باحتمال زياد بزرگان شهر و بخصوص مخالفين او بوده‌اند . در نسخه ترجمه هانرى برگن اين نقص متن با اضافه كردن كلمه « بزرگان شهر » و يادداشت توضيحى در ذيل صفحه از بين رفته اما در ديگر نسخ نقص به حال خود باقيست و در اينجا نيز ترجيح داده شد كه با قيد اين توضيح دخل و تصرفى در متن نشود . ( رجوع شود به تاريخ هردوت - ترجمه هانرى برگن - پاريس 1932 - صفحه 392 يادداشت 116 ) .\r\n( 2 ) -  ( Lycaretos )  - اين شخص بعدها از طرف پارس‌ها بحكومت لمنوس  ( Lemnos )  منصوب شد ( كتاب پنجم - بند 27 ) .\r\n( 3 ) - مشكل بتوان چنين ادعائى را پذيرفت ، زيرا اگر اهالى ساموس خواهان مساوات و آزادى نبودند چگونه بگفته مؤلف بزرگان شهر با حكومت مستبد ماندريوس مخالفت ميكردند و بزندان ميرفتند و بقتل ميرسيدند .\r\nمخالفت مردم ساموس با استبداد ماندريوس وقتى مسلم شد كه كشتىهاى پارسى با سيلوسون به ساحل جزيره رسيدند و بگفته مؤلف هيچكس حاضر نشد براى دفاع از حكومت ماندريوس بجنگ آنها رود ( بند بعد ) .\r\n","page_name":" 233 ","page_number":241},
  {"content":"\r\n\r\nو وقتى قرار بسته شد عاليمقام‌ترين مردان پارس كرسىهائى را در برابر ارك شهر قرار دادند و بر روى آنها نشستند .\r\n145 - ماندريوس را برادرى بود كاريلوس « 1 » نام كه عقلى سالم نداشت و بخاطر خطائى كه كرده بود او را در زندان بزنجير كشيده بودند . وقتى كاريلوس از اين ماجرا باخبر شد و از يكى از منافذ زندان خود پارس‌ها را مشاهده كرد كه آرام بر كرسىها نشسته‌اند فرياد زد كه بايد با برادر خود صحبت كند . ماندريوس صداى او را شنيد و امر كرد او را از بند رها كنند و بنزد او آوردند .\r\nهمين كه بنزد برادر رسيد او را سرزنش كرد و دشنام داد و كوشيد او را بجنگ با پارس‌ها تشويق كند و چنين گفت :\r\n« تو پست‌ترين مرد جهان هستى زيرا مرا كه برادرت هستم و خطائى كه مستحق مجازات زندان باشد مرتكب نشده‌ام بزنجير كشيده‌اى و در زندانى در زيرزمين اسير كرده‌اى ولى غيرت آن را ندارى كه از پارس‌ها كه ترا از خانه و وطن ميرانند انتقام‌گيرى در حالى كه غلبه بر آنها كار آسانى است . اگر تو خود ترس دارى سپاهيان را در اختيار من گذار تا آنهائى را كه باينجا آمده‌اند مجازات كنم و ترا نيز از اين جزيره « 2 » برهانم .\r\n146 - چنين بود گفتار كاريلوس . ماندريوس سخن او را پذيرفت ، ولى با اين حال بعقيده من او آنقدر بيعقل نبود كه تصور كند با سپاهيان خود بتواند بر سپاهيان پادشاه پارس غالب شود . اما چون به سيلوسون حسادت ميورزيد مايل نبود كه او بىزحمت و خونريزى شهر را سالم تصرف كند و ميل داشت كه پارس‌ها را تحريك كند و قبل از تسليم شهر حداكثر خسارت به آن وارد شود ، زيرا به خوبى ميدانست كه اگر پارس‌ها تلفاتى بدهند خشم خود را بر شهر فرود خواهند آورد .\r\nبعلاوه او وسيلهء مطمئنى در اختيار داشت كه ميتوانست هر موقع كه بخواهد\r\n\r\n\r\n","description":"","footnote":"\r\n( 1 ) -  ( Charilaos ) \r\n( 2 ) - تا مردم بفكر مجازات و انتقام كشيدن برنيايند .\r\n","page_name":" 234 ","page_number":242},
  {"content":"\r\n\r\nاز شهر بگريزد زيرا بدستور او راهى در زير زمين حفر كرده بودند كه از ارك تا ساحل ادامه داشت . ماندريوس از همين راه از ساموس خارج شد و در ساحل شراع بركشيد .\r\nپس از او كاريلوس تمام مزدوران خارجى سپاه را مسلح كرد و دروازه‌هاى شهر را گشود و به پارس‌ها كه انتظار چنين عمل خصمانه‌اى را نداشتند و تصور ميكردند كه كار شهر تمام شده حمله كرد . مزدوران خارجى به صاحب منصبان پارس‌ها كه بر كرسىها قرار گرفته بود هجوم بردند اما در موقعى كه اينها پارس‌ها را از دم شمشير ميگذراندند بقيه سپاهيان پارس بكمك آنها شتافتند و چنان مزدوران را به عقب راندند كه ناگزير به داخل ارك شهر پناه بردند .\r\n147 - تا آن زمان اوتان اوامر داريوش را در موقع حركت كه گفته بود هيچيك از اهالى ساموس را بقتل نرساند و هيچيك از آنها را ببردگى نگيرد و جزيره را بىآنكه خسارتى ببيند به سيلوسون تسليم كند فراموش نكرده بود . اما وقتى كشتار پارس‌ها را مشاهده كرد اوامر پادشاه را نيز فراموش كرد و به سپاه خود امر كرد با هركس از بزرگ و كوچك روبرو شدند بىاستثناء آنها را بقتل رسانند . و بدين ترتيب در همان حال كه قسمتى از سپاه پارس قلعه شهر را در محاصره داشتند ، قسمت ديگر آن بكشتن كسانى كه بچنگ آنها ميافتاد مشغول بودند و در اين ميان حتى احترام اماكن مقدس را رعايت نكردند .\r\n148 - ماندريوس هنگام فرار از ساموس شراع بسوى لاكدمون بركشيد .\r\nپس از ورود به اين شهر غنائمى را كه همراه داشت در محلى امن قرار داد و سپس چنين كرد كه شرح مىدهم :\r\nوى امر كرد تعدادى جام طلا و نقره در محلى كه به چشم ديده شود قرار دهند و هنگاميكه خدمتگزاران او به پاك كردن جام‌ها مشغول بودند خود بنزد كلئومن « 1 » پسر آناكساندريداس « 2 » پادشاه سپارت رفت و با او سخن گفت و او را بنزد خود آورد . كلئومن\r\n\r\n\r\n","description":"","footnote":"\r\n( 1 ) - كلئومن  ( Cleomene )  معروف به كلئومن اول ، شانزدهمين پادشاه اسپارت كه كه در فاصله سالهاى 510 تا 940 قبل از ميلاد در اين شهر سلطنت كرد .\r\n( 2 ) -  ( Anaxandridas ) \r\n","page_name":" 235 ","page_number":243},
  {"content":"\r\n\r\nاز مشاهده اين جام‌ها بشگفت آمد و مدتى به تماشاى آنها مشغول شد . ماندريوس اصرار كرد كه جام‌هائى را كه مورد علاقه او است همراه او بفرستد و چند بار اين تعارف را تكرار كرد . اما كلئومن رفتارى شايسته درست‌ترين مردمان در پيش گرفت و نه تنها هداياى پيشكش شده را رد كرد بلكه چون دانست كه اهداء اين هدايا بديگر اهالى شهر نيز ممكن است منجر به تهيه سرباز و انتقام‌كشى گردد بنزد افورها « 1 » شتافت و براى آنها توضيح داد كه مصالح سپارت ايجاب مىكند كه اين خارجى ساموسى از سپارت تبعيد شود تا نتواند به خود او يا يكى ديگر از اهالى سپارت رشوه دهد .\r\nافورها از اين نظر پيروى كردند و كس بنزد ماندريوس فرستادند و اين تصميم را به او اعلام كردند .\r\n149 - پارس‌ها ساموس را مانند صيدى در داخل تور ماهىگيرى محاصره كردند و وقتى سيلوسون آن را تحويل گرفت تمام ساكنان آن تلف شده بودند « 2 » . با اين حال ، مدتى بعد اوتان به علت خوابى كه ديده بود و مرضى كه در اعضاى جنسى او پديد آمده بود تعدادى مهاجر به اين جزيره وارد كرد تا جمعيت آن را زياد كند .\r\n\r\n\r\n","description":"","footnote":"\r\n( 1 ) - در سپارت مرسوم چنين بود كه براى آنكه قدرت پادشاه محدود شود در جوار او پنج تن از صاحب منصبان عاليرتبه نيز از طرف مردم انتخاب ميشدند . اين پنج تن كه در يونان باستان افور  ( Ephores )  ناميده ميشدند گردانندگان اصلى حكومت اشرافى سپارت قديم بودند .\r\n( 2 ) - اين ادعاى هرودوت قابل قبول نيست چه تعدادى از مورخان ديگر و از جمله سترابون مدعى است كه سيلوسون خود جزيره را به اين حال انداخت و سردار پارس پس از تسخير جزيره فقط به تحويل دادن آن به سيلوسون اكتفا كرد ( سترابون - جزوه 14 - بند 17 ) .\r\n","page_name":" 236 ","page_number":244},
  {"content":"\r\n\r\n\r\nشورش بابل و تسخير مجدد آن\r\n150 - در موقعى كه كشتىها به طرف ساموس در حركت بودند اهالى بابل سر بشورش برداشتند « 1 » . آنها از هر حيث وسائل شورش را فراهم كرده بودند . زيرا هنگام حكومت مغ و در همان موقع كه آن هفت تن بر ضد مغ شورش كرده بودند اهالى بابل فرصت را غنيمت شمردند و خود را براى مقاومت در برابر محاصره آماده كردند .\r\nالبته آنها اين تداركات را با موفقيت پنهان كردند . ولى همين كه براى شورش آماده شدند چنين كردند كه شرح مىدهم :\r\nهمهء مردان غير از مادر خود فقط يكى از زنان خانه خود را كه بيش از ديگران دوست ميداشتند نگهداشتند و بقيه را در محلى گردآوردند و كشتند . زنى كه هريك از آنها براى خود نگهداشته بود براى آن بود كه براى شوهر خود غذا تهيه كند .\r\nو علت اينكه بقيه را كشتند آن بود كه در مصرف آذوقه صرفه‌جوئى شود .\r\n151 - همين كه خبر اين شورش به داريوش رسيد تمام سپاه خود را گردآورد و بسوى بابل حركت كرد و وقتى در برابر قلعه شهر رسيد آن را محاصره كرد . اما اهالى بابل چنين وانمود كردند كه از اين محاصره چندان ناراحت نمىباشند ؛ آنان به بالاى حصارهاى شهر رفتند و برقص مشغول شدند و داريوش و سپاه او را مسخره كردند « 2 » . يكى از آنان اين سخن پرمعنى را خطاب به پارس‌ها بر زبان جارى كرد : « پارس‌ها ، از چه اينطور وقت\r\n\r\n\r\n","description":"","footnote":"\r\n( 1 ) - در زمان داريوش مردم بابل دو بار شوريدند . بار اول در سال 521 و بار دوم در سال 515 قبل از ميلاد بود .\r\nشورش اول بتحريك مردى بنام نىدينتوبل  ( Nidintu - Bel )  و شورش دوم كه مهم‌تر از شورش اول بود بهدايت آراخا  ( Arakha )  روى داد . اما آنچه هرودوت در اين مقام نقل مىكند با هيچيك از اين دو شورش تطبيق نميكند و به همين جهت بعضى از مورخان باستان و از جمله كتزياس  ( Ctesias )  عقيده دارند كه شورشى كه هرودوت در اين مقام شرح ميدهد در حقيقت در زمان خشايارشا اتفاق افتاده كه در طى آن زوپير  ( Zopyre )  كه حاكم شهر بابل بود بقتل رسيد و پسرش مگابيز  ( Megabyse )  براى آنكه انتقام پدر را از مردم شهر بگيرد خود را ناقص كرد و به حيله متوسل گرديد .\r\n( 2 ) - حصار شهر بابل به حدى ضخيم بود كه بحكايت هرودوت و ديگر مورخان باستان دو گردونه از دو جهت مخالف ميتوانست از فراز آن عبور كند .\r\n","page_name":" 237 ","page_number":245},
  {"content":"\r\n\r\nخود را در زير حصار شهر ما تلف ميكنيد . بهتر آنست كه بازگرديد . اگر راست است كه قاطرى بزايد شما نيز ميتوانيد بابل را تسخير كنيد . »\r\nآن بابلى چنين گفت و فكر نميكرد كه هرگز قاطرى بزايد .\r\n152 - داريوش يك سال و هفت ماه تمام ، با سپاه خود در برابر حصار بابل ماند و موفق بتسخير شهر نشد و از اين حيث بسيار اندوهگين بود . بيهوده به تمام حيله‌هاى جنگى توسل جست و حتى به تدبيرى كه سابقا كوروش را موفق كرده بود متوسل شد « 1 » .\r\nاما اهالى بابل پيوسته مراقب اوضاع بودند و ممكن نبود آنها را غافلگير كرد .\r\n153 - در ماه بيستم زوپير « 2 » فرزند مگابيز « 3 » كه با شش تن ديگر از توطئه‌كنندگان مغ را از سلطنت بر كنار كرده بود شاهد اعجازى شگفت شد : يكى از قاطرهائى كه براى حمل آذوقهء او به كار ميرفت كره‌اى زائيده بود . زوپير ابتدا نميتوانست چنين چيزى را باور دارد ، اما وقتى بچشمان خود آن را مشاهده كرد و اطمينان يافت به سربازان خود امر صريح داد كه از اين موضوع جائى سخنى نگويند . پس دربارهء اين اعجاز در انديشه شد و سخن آن مرد بابلى را بخاطر آورد كه در آغاز محاصره گفته بود وقتى شهر را تسخير خواهيد كرد كه قاطرها بزايند و باستناد اين تفأل تصور كرد كه آن بابلى بالهام خداوندان چنين سخن گفته و اكنون كه قاطر او زائيده است بابل را ميتوان تسخير كرد .\r\n\r\n\r\n","description":"","footnote":"\r\n( 1 ) - كوروش مجراى فرات را كه از ميان شهر ميگذشت منحرف كرد و شبانه سپاهيان خود را از مجراى رود به داخل شهر برد ( هردوت - جلد اول - بند 191 ) .\r\n( 2 ) - زوپير  ( Zopyr )  فرزند مگابيز از بزرگان پارس كه بحكايت هردوت براى تسخير بابل حاضر شد گوشها و بينى خود را بوضعى فجيع قطع كند و اهالى بابل را فريب دهد و دروازه‌هاى اين شهر را پس از بيست ماه محاصره بىنتيجه به روى سپاهيان پارس بگشايد ( رجوع شود به همين بند و بندهاى بعد ) .\r\n( 3 ) - مگابيز  ( Megabyse )  يكى از هفت تن بزرگ‌زادگان پارس كه در بركنارى بردياى مغ از سلطنت سهيم بود و بعدها در زمان داريوش موفق شد تراكيه و مقدونيه را تسخير و ضميمه امپراتورى پارس كند . فرزندش زوپير  ( Zopyre )  فاتح بابل بود و نوه‌اش مگابيز پس از آنكه در جنگ دريائى اوريمدن  ( Euimedon )  از يونانيها شكست خورد توانست در ممفيس بر آنها غلبه كند ( 457 قبل از ميلاد ) .\r\n","page_name":" 238 ","page_number":246},
  {"content":"\r\n\r\n154 - چون به نظر ميرسيد كه تقدير روز سقوط بابل را نزديك كرده بنزد داريوش رفت و پرسيد كه آيا واقعا مايل است بابل را تسخير كند . چون پادشاه در پاسخ گفت كه با شوق فراوان خواهان تسخير شهر مىباشد زوپير در انديشه شد كه چگونه خواهد توانست تسخيركننده اين شهر باشد و افتخار آن به او تنها تعلق گيرد . زيرا پارس‌ها كارهاى شگفت را قدرشناسى ميكنند و اين قبيل عمليات مطمئن‌ترين وسيله براى كسب افتخارات است . زوپير پس از تفكر دانست كه تنها راه تسخير اين شهر مستحكم آنست كه خود را مثله كند و بعنوان فرارى باردوى دشمن پناه برد . وى لحظه‌اى ترديد جايز ندانست و به زودى حاضر شد خود را بطورى علاج ناپذير مثله كند . پس بينى و گوشهاى خود را بريد و گرداگرد سر خود را تراشيد و بدن خود را بضرب شلاق خون آلود كرد و بدين حال بحضور پادشاه رفت « 1 » .\r\n155 - داريوش از مشاهده مردى از عاليترين طبقه اشراف كه چنين مثله شده بود سخت برآشفت و از جاى خود جستن كرد و با شتاب از او پرسيد كه چه كسى او را چنين ناقص كرده و علت آن چيست . زوپير پاسخ داد : « سرور من هيچكس غير از تو قدرت آن را ندارد كه شخصى مانند مرا به اين حال اندازد . هرگز دست خارجى مرا به اين صورت نينداخته است . من بدست خود اين جراحات را برخود وارد كرده‌ام و علت آنست كه از اينكه\r\n\r\n\r\n","description":"","footnote":"\r\n( 1 ) - سرگذشت اين فداكارى بىمثال زوپير را بسيارى از مورخان افسانه‌اى بيش نميدانند . دليل اين دسته از مورخان اينست كه نظير اين سرگذشت در بسيارى از حوادث تاريخى ديگر مشاهده مىشود و از جمله شخصى بنام ريساكس  ( Rhisakes )  در موقعى كه داريوش با اقوام ساس مىجنگيد خود را مثله كرد و شاه را فريفت . اما در هرحال باستناد تكرار يك حادثه نميتوان آن را افسانه تلقى كرد بخصوص كه واقعه ريساكس اگر صحت داشته باشد بعد از واقعه زوپير اتفاق افتاده و دليل آن اينست كه در كتيبه بيستون جنگ با اقوام ساس بعد از واقعه بابل آمده بند ( 74 ) و در ستونى نقل شده كه بعدا به كتيبه اضافه شده و باحتمال زياد مخصوص نقل وقايعى بوده است كه مدتها پس از شورش‌هاى اوليه سلطنت داريوش روى داده .\r\n","page_name":" 239 ","page_number":247},
  {"content":"\r\n\r\nآشوريها « 1 » پارس‌ها را تخطئه ميكردند سخت ناراحت شدم . » پادشاه پاسخ داد : « اى تيره بخت‌ترين مردمان ، تو مدعى هستى كه بخاطر محاصره شدگان چنين خود را ناقص كرده‌اى و زشت‌ترين اعمال را در پس اين بهانه قابل ستايش پنهان ميكنى . ولى اى نادان چگونه ممكن است از اينكه تو خود را مثله كرده‌اى دشمن زودتر تسليم شود ؟\r\nآيا براى ارتكاب اين عمل عقل خود را از دست نداده‌اى ؟ » .\r\nزوپير پاسخ داد : « سرور من ، اگر من ترا از قبل از نقشه خود مطلع كرده بودم هرگز اجازهء اجراى آن را نميدادى ؛ اكنون كه خود اين كار را كرده‌ام اگر تو با ما همراه باشى بابل از آن ما خواهد بود . من اكنون بوضعى كه مشاهده ميكنى به صورت فرارى به شهر پناهنده خواهم شد و به اهالى بابل خواهم گفت كه بدستور تو با من چنين كرده‌اند . اميدم آنست كه اگر اعتماد آنها را جلب كنم فرماندهى قسمى از سپاهيان آنها را به عهده بگيرم .\r\nاما تو ، سرور من . ده روز بعد از ورود من به بابل هزار تن از سربازان را كه از دست رفتن آنها چندان تأثير ندارد انتخاب كن و آنها را در نزديكى دروازه سميراميس قرار ده . هفت روز بعد دو هزار تن ديگر از همان سربازان را در نزديكى دروازه نينوا بگمار . بيست روز بعد چهار هزار نفر به نزديكى دروازه كلدانىها بفرست . اما بايد كه همه اينها براى دفاع فقط با خنجر مسلح باشند . و سرانجام بيست روز بعد بقيه سپاه را باستثناى پارس‌ها براى حمله عمومى مستقيم بسوى شهر روان كن .\r\nاما سعى كن پارس‌ها را در كنار دروازه‌هاى بلوس « 2 » و كيسى « 3 » قرار دهى . ترديدى\r\n\r\n\r\n","description":"","footnote":"\r\n( 1 ) - بديهى است مقصود بابلىها است كه هردوت غالبا با آشوريها تحت يك عنوان از آنها ياد مىكند ( كتاب اول - بند 718 كتاب سوم - بند 92 ) .\r\n( 2 ) - بلوس  ( Belos )  خداوند بعل مردوك خداى خدايان بابل قديم است . محتملا دروازه‌اى به همين نام و بنام اين خداوند در نزديكى معبدى كه بافتخار اين خدا برپا شده بود وجود داشته .\r\n( 3 ) -  Kissie \r\n","page_name":" 240 ","page_number":248},
  {"content":"\r\n\r\nندارم كه اهالى بابل پس از آنكه شاهد عمليات شگفت من شدند علاوه بر چيزهاى ديگر كليد اين دو دروازه را نيز به من خواهند سپرد . در اين صورت من و پارس‌ها تكليف كار را خواهيم دانست . »\r\n156 - زوپير همين كه اين سخنان را گفت بسوى دروازه‌هاى شهر گريخت و مانند فراريان واقعى ( پيوسته ) به عقب مينگريست . كسانى كه بر فراز برجها نظارت ميكردند وقتى او را در چنين وضع مشاهده كردند با شتاب پائين آمدند و كنار در را نيمه باز كردند و نام و نيت او را جويا شدند . وى پاسخ داد كه زوپير نام دارد و قصد دارد به آنها تسليم شود . بشنيدن اين سخن محافظين وى را به مجمع ملى دعوت كردند « 1 » .\r\nهمين كه به آنجا رسيد بر تيره بختى خود گريست و كارى را كه با خود كرده بود به داريوش نسبت داد و اظهار داشت كه چون احتمال سقوط شهر را نميداد بپادشاه توصيه كرده بود كه از محاصره دست بردارد ولى پادشاه با او چنين كرده است كه مىبينيد . و سپس اضافه كرد :\r\n« اكنون اى اهالى بابل ، حضور من بين شما فرصت خوبى براى شما و مصيبت بزرگى براى داريوش و سپاه او و پارس‌ها خواهد بود . من از تمام نقشه‌هاى او باخبرم اين‌چنين ناقص كردن من هرگز بىمجازات نخواهد ماند . »\r\n157 - چنين بود گفته زوپير . وقتى بابلىها يكى از برجسته‌ترين سران پارس را مشاهده كردند كه بينى و گوشهايش بريده و اندامش از خون و اثر و شلاق پوشيده بود ، اطمينان كامل يافتند كه او راست ميگويد و بعنوان دوست بجانب آنها آمده و حاضر شدند آنچه را كه ميخواهد در اختيار او گذارند . زوپير از آنها خواست كه تعدادى سرباز در اختيار او گذارند و وقتى اين سربازان را در اختيار او گذاردند درست همان\r\n\r\n\r\n","description":"","footnote":"\r\n( 1 ) - صحت اين مطلب مورد ترديد است ، زيرا بابل مهد حكومت استبداد مشرق زمين بوده و هرگز سابقه نداشته كه امور آن بوسيله مجمع عمومى شهر اداره شود .\r\nهردوت از آنجا كه خود يونانى است ، وضع بابل را در زمان اين شورش از دريچه فكر يونانى قضاوت كرده و به همين جهت ضمن پرداختن اين افسانه به اين نكته توجه نداشته كه بابل هرگز سرزمين آزادى و حكومت دمكراسى نبوده .\r\n","page_name":" 241 ","page_number":249},
  {"content":"\r\n\r\nعملى را كه با داريوش قرار گذارده بود انجام داد . در روز دهم با سربازان بابلى بخارج هجوم برد و هزار سربازى را كه به داريوش سفارش كرده بود در آن محل قرار دهد محاصره و قتل عام كرد . وقتى بابلىها مشاهده كردند كه عملياتش با وعده‌هايش تطبيق مىكند خوشحال شدند و حاضر شدند از همه حيث از او اطاعت كنند . پس زوپير صبر كرد تا تعداد روزهائى كه با داريوش تعيين كرده بود سپرى شود و آنگاه با تعدادى از بابلىهاى برگزيده بار ديگر بخارج شهر هجوم برد و آن دو هزار نفر سپاه داريوش را نيز قتل عام كرد . وقتى بابلىها اين فتح جديد را مشاهده كردند همه به ستايش زوپير و تمجيد او پرداختند . اما زوپير باز هم صبر كرد تا روزهاى مقرر سپرى شد و آنگاه در جهتى كه قبلا قرار گذارده بود بخارج شهر هجوم برد و آن چهار هزار نفر را نيز محاصره و قتل عام كرد . از وقتى كه زوپير اين عمل را نيز انجام داد همه‌كاره مردم بابل شد . پس وى را به فرماندهى سپاه و نگهبانى حصار شهر خود برگزيدند .\r\n158 - اما همين كه داريوش طبق قرار قبلى از همه طرف بجانب حصار حمله برد زوپير نيرنگ خود را آشكار كرد ، زيرا در همان حال كه بابلىها بر بالاى حصار رفته بودند و حملات سپاه داريوش را دفع ميكردند ، وى دروازه‌هاى كيسى و بلوس را گشود و پارس‌ها را به شهر داخل كرد . آن دسته از اهالى بابل كه عمل او را مشاهده كرده بودند به داخل معبد زوس « 1 » - بلوس پناهنده شدند . اما آنها كه او را نديده بودند هريك در محل خود ماندند تا زمانيكه آنها نيز متوجه شدند كه به آنها خيانت شده است .\r\n159 - به اين ترتيب بابل براى بار دوم تسخير شد . وقتى داريوش بر اهالى شهر مسلط شد محوطه حصارهاى آن را ويران كرد و تمام دروازه‌هاى آن را از جا كند « 2 »\r\n\r\n\r\n","description":"","footnote":"\r\n( 1 ) - زوس - بلوس  ( Zeus - Belos )  يا خداوند بعل مردوك  ( Bel - Mardouk )  خداى خدايان مردم بابل كه معبدى عظيم بنام او در اين شهر بنا شده بود . درباره اين معبد و خداوند مردوك رجوع شود به كتاب اول بند 181 تا 183 و يادداشت‌هاى ضميمه آن .\r\n( 2 ) - در اين قسمت از گفته هردوت تناقضى مشاهده مىشود ، چه مؤلف از يكطرف مدعى است كه داريوش همين كه بر شهر استيلا يافت حصارهاى آن را ويران كرد و از طرف ديگر اضافه مىكند كه تمام دروازه‌هاى آن را از جا كند . از جا كندن دروازه‌ها مستلزم\r\n","page_name":" 242 ","page_number":250},
  {"content":"\r\n\r\n( زيرا كوروش كه بار اول بابل را تسخير كرده بود نه كار اول را كرد و نه كار دوم را ) بعلاوه داريوش امر كرد در حدود سه هزار تن از سران بابل « 1 » را با ميخ بدار آويختند و بعد از آن شهر را به بقيه بابلىها سپرد تا در آن سكونت كنند . و براى آنكه زنانى براى آنها تهيه كند و نسل جديدى از آنها به دنيا آيد كه جانشين آنها شود ( زيرا همانطور كه در آغاز كار گفته شد بابلىها زنان خود را كشته بودند تا در مصرف آذوقه صرفه‌جوئى كنند ) داريوش چنين كرد : وى به اقوام مجاور بابل امر كرد زنانى به بابل آورند و بهريك از آنها تعدادى معين زن تحميل كرد بقسمى كه جمع آنها به رقم پنجاه هزار رسيد . بابلىهاى امروز از همين زنان به دنيا آمده‌اند .\r\n160 - و اما دربارهء زوپير ، به نظر داريوش بين پارس‌ها ، نه از نسل جديد و نه از قديم‌ترين نسل آنها هيچكس باستثناى كوروش از حيث عمليات درخشان بر اين شخص پيشى نگرفته - زيرا هيچ پارسى تا اين زمان خود را در شأن قياس با كوروش ندانسته است .\r\nمعروف است كه داريوش مكرر گفته است كه ترجيح ميداد بر شهر بابل و بيست شهر ديگر مانند آن استيلا نمييافت و در مقابل زوپير اين‌چنين با خود رفتار نميكرد .\r\nپس داريوش افتخارات و احترامات زيادى براى او قائل شد و هر سال از آنچه كه در نظر پارس‌ها بيش از هرچيز ارزش داشت به او هديه ميكرد و حكومت بابل را نيز به او سپرد كه تا پايان عمر معاف از پرداخت ماليات از آن منقع شود .\r\n\r\n\r\n","description":"","footnote":"\r\nآنست كه حصار بر جاى مانده ويران نشده باشد و يا لا اقل فقط قسمتى از آن ويران شده باشد .\r\nآنچه مسلم است داريوش در اين لشكركشى بر خلاف گفته هردوت تمام حصارهاى شهر بابل را ويران نكرد ، بلكه شكاف‌هاى عريضى در آن وارد كرد تا در آينده قدرت مقاومت از مردم آن سلب شود .\r\n( 1 ) - مقصود هردوت « از سران بابل » مسلما بزرگان شهر نيست ، بلكه كسانى است كه به نحوى مؤثر در شورش شركت داشته‌اند .\r\nدليل اين مدعا ختام بند 50 از كتيبه بيستون است كه ضمن آن داريوش درباره شورش آراخا  ( Arakha )  در بابل مينويسد : « بعد از آن من امر كردم كه اين آراخا و همدستان اصلى او را در بابل مجازات كنند . »\r\n","page_name":" 243 ","page_number":251},
  {"content":"\r\n\r\nعلاوه بر آن بسيارى امتيازات ديگر براى او قائل شد . از همين زوپير مگابيز « 1 » به دنيا آمد كه فرماندهى پارس‌ها را در مصر بر ضد يونانىها و متحدين آنها به عهده داشت .\r\nو از اين مگابيز نيز زوپير ديگرى به دنيا آمد كه از نزد پارس‌ها گريخت و به صورت فرارى به آتنىها پناهنده شد\r\nپايان جلد سوم\r\n\r\n\r\n","description":"","footnote":"\r\n( 1 ) - مگابيز دوم فرزند زوپير و نوه مگابيز اول از سرداران بزرگ پارس است كه نقش مهمى در جنگهاى ايران و يونان به عهده داشت . وى ايناروس  ( Inaros )  را در مصر و يونانيان را در جزيره  ( Prozo pitis )  شكست داد .\r\n","page_name":" 244 ","page_number":252},
  {"content":"\r\n\r\n\r\nفهرست اعلام\r\nحرف آ آپارى 190\r\nآپريس 39 - 109 - 110 - 115\r\nآپولون 119 - 152 - 189\r\nآپيس 43 - 44 - 45 - 46 - 56 - 131 - 132 - 133 - 136 - 162\r\nآتن 5 - 8 - 9 - 10 - 15 - 20 - 33 - 35 - 36 - 98 139 - 149 - 157 - 158 - 159 - 196 - 201 - 215 - 223 - 226\r\nآتنا 31 - 116 - 148 - 158\r\nآتنه 116 - 148 - 158\r\nآتوسا 74 - 168 - 174 - 184 - 218 - 225 - 226\r\nآتيك 39\r\nآراخا 80 - 237 - 243\r\nآرارات 193\r\nآرال 138 - 192 - 209\r\nآرتاباز 87\r\nآرتافرن 176\r\nآرتميز 5\r\nآرتميس 5 - 31 - 140 - 150 - 152\r\nآرتونت 221\r\nآرتيستون 184\r\nآرسام 171\r\nآركزيلاس ( سوم ) 119\r\nآركياس 70 - 155\r\nآرگاينوس 127\r\nآرگوس 80 - 140 - 151 - 157 - 224 - 226\r\nآريامن 171\r\nآريستوفان 2\r\nآريستوفيليدس 327 - 228\r\nآريستيد 23\r\nآريماسپ 208 - 209\r\nآريون 52\r\nآژيدهاك 61 - 93\r\nآساگارتا 191\r\nآسپاتين 88 - 92 - 170 - 175\r\nآسپاشانا 170\r\nآستياژ 32\r\nآستياژش 32\r\nآسوان 56 - 63 - 125\r\nآسيا 18 - 19 - 74 - 75 - 156 - 184 - 186 - 188 - 190 - 193 - 195 - 198 - 200 - 207 - 208 - 209 - 224 - 228 - 230\r\nآسياى صغير 7 - 8 - 16 - 19 - 71 - 84 - 86 - 87 108 - 111 - 116 - 142 - 143 - 150 -\r\n\r\n","description":"","footnote":"","page_name":" 245 ","page_number":253},
  {"content":"\r\n\r\n186 - 187 - 189 - 214 - 215 - 216 219 - 229\r\nآشور 11 - 190\r\nآكباتانا 163\r\nآكس 210\r\nآكه 218\r\nآفروديت 31\r\nآلارودى 193\r\nآلبانى 150\r\nآلفره كروآزه 13\r\nآلكمئون 218\r\nآليات 169 - 149\r\nآليلات 114\r\nآمازيس 23 - 39 - 40 - 42 - 54 - 68 - 69 - 108 - 109 - 110 - 111 - 115 - 120 - 123 - 124 - 143 - 144 - 146 - 148 219\r\nآمده اوت 13\r\nآمفيارااوس 189\r\nآمن‌ام‌هات ( سوم ) 189\r\nآمفيكراتس 69 - 158\r\nآمفيلوكوس 189\r\nآمون 32 - 42 - 46 - 59 - 60 - 116 - 124 - 129 - 130 - 131 - 132\r\nآموردريا 138\r\nآميرتئوس 122\r\nآميرته 122\r\nآناكرئون 142 - 215\r\nآناكساندرپداس 235\r\nآناهيتا 114\r\nحرف الف اآك 230\r\nاآكس 142\r\nاپافوس 131 - 132\r\nاپيدور 151 - 153\r\nاتين 3 - 5 - 6\r\nاحمر ( دريا ) 125\r\nاراتو 27\r\nاردشير 118\r\nاردومنش 88 - 93\r\nارس 193\r\nارسطو 2 - 11\r\nارفه 188\r\nاروپا 18 - 188 - 195 - 207 - 208\r\nاروپه 32 - 216\r\nاركومن 9\r\nارمنستان 191 - 193 - 198\r\nاريپيد 2\r\nاريتراس 115 - 192\r\nاريتره 115 - 134 - 192\r\nاريدان 103 - 208\r\nازيريس 112 - 131\r\nاژين 69 - 70 - 149 - 158 - 223\r\nاژه ( دريا ) 52 - 71 - 72 - 111 - 116 - 142 - 155 - 187 - 188 - 216\r\nاسپاشانا 92\r\nاسپارت 17 - 50 - 69 - 71 - 76 - 82 - 149 - 229\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nاسترايون 144 - 131 - 137\r\nاسكولاپ 31\r\nاسكندر 203\r\nاشيل 2 - 176\r\nاصفهان 203\r\nافريقا 39 - 64 - 101 - 116 - 118 - 119 - 124 - 189 - 195 - 196 - 207\r\nافز 150 - 186 - 215\r\nافلاطون 2 - 141 - 179\r\nاكباتان 55 - 161 - 162 - 163 - 190\r\nاگل 191\r\nالخارق 130\r\nالفانتين 56 - 63 - 125\r\nالمپ 10\r\nالمپيك 141\r\nإله 187 - 224\r\nانگلستان 13 - 208\r\nاوآزى 48 - 130\r\nاوبه 185 - 186 - 194 - 195\r\nاوبارا 93\r\nاوپالينوس 159\r\nاوتان 80 - 82 - 88 - 89 - 94 - 95 - 96 - 167 168 - 170 - 171 - 172 - 174 - 177 - 178 - 180 - 181 - 184 - 231 - 233 - 235 - 236\r\nاوتانا 88 - 167\r\nاوتانس 167\r\nاوترپ 26 - 27\r\nاوتى 192\r\nاورانى 27 - 114\r\nاوروپ 32\r\nاورونال 114\r\nاورونت 189\r\nاورونيت 74 - 83 - 85 - 86 - 214 - 215 - 216 - 217 - 218 - 219 - 220 - 221 - 222 - 231\r\nاورئيت 142\r\nاوريمدن 238\r\nاوزپ 3 - 5 - 6 - 7\r\nاوليس 157\r\nاويبار 182 - 183\r\nاويبارس 93 - 118 - 121 - 122\r\nائولى 40 - 108 - 155 - 186 - 224\r\nائوليد 187\r\nايبرى 198\r\nايتاليا 4 - 10 - 218 - 224 - 227 - 229\r\nايختيوفاژ 42 - 125 - 126 - 127 - 133\r\nايران 21 - 28 - 31 - 38 - 41 - 73 - 75 - 77 - 88 - 120 - 166 - 190 - 224 - 229 - 244\r\nايسدون 208\r\nايلياد 64\r\nايموس 191 - 200\r\nايناروس 244\r\nاينتافرن 77 - 78 - 79 - 80 - 88 - 96 - 170 - 175\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nاينتاقرنس 171\r\nحرف ب بابل 77 - 78 - 79 - 80 - 96 - 101 - 114 - 159 - 170 - 175 - 184 - 190 - 212 - 213 - 237 - 238 - 239 - 240 - 241 - 242 - 243\r\nباختريان 191 - 200\r\nباركه 119 - 189\r\nبالتيك 208\r\nباكتريان 191 - 200\r\nباكوس 31 - 114 - 196 - 206\r\nباگابوخسا 88 - 170\r\nباگابيكنا 170\r\nباگه‌او 221\r\nبخارا 192\r\nبعل‌مردوك 242\r\nبعل‌آمون 124\r\nبغازداردانل 188\r\nبلوچستان 193\r\nبلوس 240 - 242\r\nبرديا 37 - 38 - 43 - 45 - 46 - 57 - 59 - 61 - 62 - 72 - 77 - 80 - 81 - 82 - 87 - 88 - 89 - 90 - 91 - 96 - 133 - 135 - 159 - 160 - 167 - 168 - 170 - 171 - 173 - 174 - 175 - 176 - 183 - 184 - 219 - 225 - 238 برقه 119 - 130\r\nبوتو 55 - 103 - 163\r\nبيت المقدس 112\r\nبىتىنى 118\r\nبيزانس 3 - 5 - 6\r\nحرف پ پاپرميس 48\r\nپاتائيك 139\r\nپاتيزتيس 43 - 160\r\nپادئى 199\r\nپارت 89 - 171 - 192 - 209 - 210\r\nپارتاوا 192\r\nپارس 1 - 5 - 8 - 18 - 19 - 21 - 22 - 23 - 30 - 37 - 39 - 40 - 42 - 43 - 45 - 46 - 47 - 48 - 49 - 50 - 53 - 54 - 55 - 56 - 57 - 59 - 60 - 65 - 66 - 68 - 71 - 72 - 73 - 74 75 - 76 - 77 - 78 - 80 - 84 - 85 - 88 - 89 90 - 91 - 92 - 93 - 94 - 96 - 97 - 98 - 99 100 - 101 - 102 - 103 - 109 - 114 - 116 - 119 - 126 - 133 - 140 - 150 - 170 - 171 - 172 - 173 - 177 - 179 - 180 - 181 - 185 - 188 - 193 - 196 - 200 - 210 - 211 - 214 - 215 - 219 - 226 - 234 - 235 - 238 - 241 - 244\r\nپاروس 157\r\nپارميس 57 - 118 - 184\r\nپاريكانىها 190 - 193\r\nپاريتاسنىها 190\r\nپارس 29 - 168 - 180 - 194 - 197 - 233\r\nپافلاگونى 188\r\n\r\n","description":"","footnote":"","page_name":" 248 ","page_number":256},
  {"content":"\r\n\r\nپاكتوم 200\r\nپاكتيك 200\r\nپاكتىها 191\r\nپاكتيله 200\r\nپامفيلى 111 - 187\r\nپانتاگنوت 144\r\nپانتىمات‌ها 191\r\nپانيازيس 7\r\nپرسه 115 - 193\r\nپرگزاسپ 43 - 45 - 61 - 62 - 80 - 81 - 88 - 89 - 90 - 91 - 92 - 133 - 136 - 137 - 161 - 162 - 163 - 165 - 173 - 174 - 175\r\nپرگزاسپس 133\r\nپروزوپيتيس 121\r\nپروزوپپين 31\r\nپروكلس 152 - 153\r\nپرياندر 50 - 52 - 69 - 149 - 152 - 153 - 154\r\nپريتانه 156 - 157\r\nپريكلس 2\r\nپسامنيت 42 - 54 - 61 - 115\r\nپسامنيتوس 115 - 116 - 119 - 120 - 121 - 222\r\nپلاته 9 - 20 - 21\r\nپلوپونز 11 - 148 - 157\r\nپلوتارك 2 - 13 - 69\r\nپلوتون 31\r\nپلوز 48 - 56 - 112 - 115\r\nپلوزيوم 115\r\nپنجاب 190\r\nپندار 130\r\nپوزئيدون 31\r\nپوزيريس 122\r\nپوزيديون 189\r\nپوليكرات 38 - 42 - 50 - 51 - 68 - 69 - 70 - 75 - 76 - 83 - 84 - 85 - 87 - 107 - 137 142 - 143 - 144 - 146 - 147 - 155 - 156 - 212 - 214 - 215 - 216 - 217 - 218 - 219 - 221 - 223 - 225 - 230 - 231 - 232\r\nپوليم‌نى 27\r\nپيتانه 155\r\nپيرا 143\r\nپيرنه 130\r\nپيزيسترات 23\r\nپيزيندليس 5\r\nپيگمه 140\r\nحرف ت تاتاگو 190\r\nتارانت 82 - 227 - 229\r\nتارانتوم 227\r\nتارتس 127\r\nتارس 188\r\nتالس 2\r\nتالى 26 - 37 - 106\r\n\r\n","description":"","footnote":"","page_name":" 249 ","page_number":257},
  {"content":"\r\n\r\nتامانى 192 - 209 - 210\r\nتانيراس 121\r\nتب 48 - 54 - 116 - 124 - 129 - 130 - 140 - 141\r\nتخت جمشيد 100 - 102\r\nتراسيبول 52\r\nتراكيه 188 - 195 - 238\r\nترپسيكور 27\r\nترزن 157\r\nترساندورس 9\r\nتركرا 167\r\nتركستان 191 - 192\r\nتروآ 187\r\nتسالى 186\r\nتلركورس 232\r\nتلكس 144\r\nتميستوكل 23\r\nتوريوم 5 - 6 - 10 - 11 - 85\r\nتوسيديد 2 - 10\r\nترميريس 39 - 66 - 126\r\nتئوس 215\r\nتئودور 5 - 144\r\nتئودوروس 68\r\nتهران 28\r\nتىباره‌نى 193\r\nتيفون 112\r\nتيگراخاندا 191\r\nحرف ج جبل الطارق 8 - 15\r\nحرف چ چش‌پش 171\r\nحرف ح حبشه 39 - 42 - 44 - 46 - 56 - 58 - 59 - 63 - 64 - 65 - 66 - 100 - 104 - 124 - 125 - 126 - 127 - 129 - 130 - 131 - 133 - 206 - 207\r\nحرف خ خجند 192\r\nخراسان 89 - 192\r\nخراسمى 209 - 110\r\nخزر ( دريا ) 138 - 191 - 209\r\nخشايارشا 8 - 9 - 21 - 22 - 24 - 64 - 59 - 80 - 93 98 - 118 - 203 - 237\r\nحرف د دادواهيجا 170\r\nداديك 190\r\nدارئيوس 32\r\nدارى 191\r\nداريو 168\r\nداريوش 20 - 23 - 30 - 32 - 36 - 37 - 38 - 41 - 57 - 58 - 66 - 67 - 74 - 75 - 76 - 77 - 78 79 - 80 - 81 - 82 - 83 - 84 - 85 - 87 - 88 89 - 90 - 91 - 92 - 93 - 94 - 95 - 96 - 97 - 99 - 100 - 101 - 118 - 120 - 24 - 135 - 140 - 142 - 143 - 166 - 170 - 171 - 174 - 175 - 176 - 179 - 180 - 182 -\r\n\r\n","description":"","footnote":"","page_name":" 250 ","page_number":258},
  {"content":"\r\n\r\n183 - 186 - 187 - 179 - 190 - 193 - 194 - 195 - 212 - 213 - 214 - 218 - 219 - 220 - 221 - 222 - 224 - 225 - 226 - 227 - 228 - 229 - 230 - 231 - 235 - 237 - 238 - 239 - 241 - 242 - 243\r\nداسكليون 87\r\nداسكيليون 214 - 219\r\nداغستان 191 - 209\r\nدركتو 114\r\nدرى 156\r\nدرى ( قوم ) 7 - 108 - 116 - 186\r\nدرياى سياه 8 - 188 - 191 - 198\r\nدريو 5\r\nدلوس 150\r\nدمتر 31\r\nدموسد 73 - 74 - 79 - 83 - 212 - 218 - 222 - 223 - 224 - 225 - 226 - 227 - 228 - 229\r\nديئوكس 32\r\nديااوكو 95\r\nديان 150\r\nديلتينا 158\r\nديودور 59\r\nديونيزوس 31 - 114 - 196 - 206\r\nحرف ر رأس القرون 112\r\nراگومتس 160\r\nراولينسن 21 - 23 - 24 - 25\r\nرودس 146 - 148\r\nروكوس 160\r\nروم 118\r\nريساكس 239\r\nحرف ز زاراگا 191 - 209\r\nزاسنت 157\r\nزوپير 80 - 96 - 97 - 98 - 101 - 114 - 213 - 237 - 238 - 239 - 240 - 241 - 242 - 243 - 244\r\nحرف ژ ژوپيتر 31 - 139 - 152 - 216\r\nژوستن 160\r\nژيژس 216\r\nژونون 31 - 139\r\nژيلوس 82 - 229\r\nحرف س ساتاژى 190\r\nسارانژها 191 - 192 - 209\r\nسارانژى 209 - 210\r\nسارد 9 - 20 - 69 - 101 - 112 - 142 - 149 - 151 187 - 214 - 219 - 222\r\nسارونيك 159 - 223\r\nساس 191 - 192 - 232\r\nساسپير 193\r\n\r\n","description":"","footnote":"","page_name":" 251 ","page_number":259},
  {"content":"\r\n\r\nساكات‌ها - 191\r\nسالامين - 20 - 22\r\nساموتراس 140\r\nساموس 5 - 7 - 8 - 15 - 38 - 40 - 42 - 50 - 51 52 - 68 - 89 - 70 - 71 - 79 - 83 - 83 - 84 - 85 - 86 - 87 - 107 - 130 - 142 - 143 - 144 - 146 - 147 - 148 - 149 - 150 - 151 - 155 - 156 - 158 - 166 - 212 - 214 - 215 - 216 - 217 - 223 - 230 - 231 - 222 - 233 - 235 - 236 - 237\r\nساميوس 155\r\nسائيس 122\r\nسايس 21 - 23\r\nسپارت 132 - 547 - 235 - 226\r\nسترابون 187\r\nسربونيس 222\r\nسرس 31\r\nسغدى 192\r\nسقراط 2\r\nسكاها 66 - 191 - 208 - 209 - 226\r\nسكيتون 222\r\nسليمان 200\r\nسمرقند 192\r\nسمله 114\r\nسميراميس 240\r\nسند 191\r\nسوريه 94 - 55 - 71 - 113 - 161 - 163 188 - 189\r\nسوفوكل 2 - 9\r\nسولون 2\r\nسوگودا 192\r\nسوئيداس 3 - 5 - 6\r\nسياكزار 32\r\nسىبل 150 - 215\r\nسيپ‌سلوس 149\r\nسىپى 186\r\nسيت ( اقوام ) 20 - 191\r\nسيحون 191 - 192 - 200 - 209\r\nسيدونى 146 - 157 - 158\r\nسيراكوز 218 - 140\r\nسيرن 8 - 17 - 20 - 42 - 119 - 189 - 223\r\nسيرنائيك 118 - 119 - 189 - 223\r\nسيروپدى 137\r\nسيروس 23\r\nسيزيك 36 - 187 - 214 - 219\r\nسيستان 192 - 200 - 209\r\nسيسيل 3 - 10 - 68 - 139 - 218\r\nسيفنوس 70 - 156 - 157\r\nسيلوسون 75 - 79 - 83 - 84 - 143 - 230 - 231 - 233 - 234 - 236\r\nسينا 52 - 63 - 112\r\nسينوپ 188\r\nحرف ش شارون 15\r\nشوش 74 - 79 - 81 - 82 - 85 - 89 - 115 - 124 - 162 - 190 - 122 - 224 - 227\r\n\r\n","description":"","footnote":"","page_name":" 252 ","page_number":260},
  {"content":"\r\n\r\nحرف ص صور 109 - 227\r\nصيدا 109 - 227\r\nصيدون 227\r\nحرف ط طالس 143\r\nحرف ع عدنه 188\r\nعربستان 48 - 63 - 77 - 103 - 115 - 203 - 204 - 207\r\nحرف ف فارس 160 - 171\r\nفارس ( خليج ) 125 - 192 - 193\r\nفارناسپ 110 - 167\r\nفانس 40 - 303 - 111 - 116\r\nفديمه 32 - 89 - 167 - 170\r\nفرات 238\r\nفرانسه 2 - 29\r\nفروريتس 98\r\nفرورتيش 184\r\nفريجيه 150\r\nفريژيه 116 - 187 - 188 - 216 - 220\r\nفلسطين 53 - 112 - 189\r\nفوسه 224\r\nفيثاغورث 3 - 142\r\nفيله‌آس 159\r\nفينيقيه 8 - 71 - 194 - 112 - 113 - 137 - 140 189 - 227\r\nحرف ق قبرس 48 - 125 - 137 - 189\r\nقرطاجنه 42 - 46 - 111 - 118 - 134 - 189 - 223\r\nقزل‌حصار 186\r\nقفقاز 198\r\nقندهار 190\r\nحرف ك كابال 187\r\nكابالى 187\r\nكابريم 140\r\nكابير ( معبد ) 139\r\nكابيريم 140\r\nكاپادوكيه 181\r\nكادموس 15\r\nكاديتيس 142\r\nكارپانوس 146\r\nكارتاژ 39 - 124 - 125\r\nكارى 186 - 187 - 216 - 229\r\nكارى ( اقوام ) 6 - 111 - 116\r\nكاريلوس 234 - 235\r\nكازيوس 112 - 189\r\nكاساندان 32\r\nكاساندانه 32\r\nكاسپاتيروس 200\r\nكاسپى 191 - 192\r\nكاستاپيروس 200\r\nكاسىترى 103\r\n\r\n","description":"","footnote":"","page_name":" 253 ","page_number":261},
  {"content":"\r\n\r\nكاسىتريد 208\r\nكالانتى 196\r\nكالياس 235\r\nكاليفون 218\r\nكالييوپ 27\r\nكاندول 5 - 32\r\nكاندولس 32\r\nكامباسودن 58\r\nكاته 126\r\nكايكوس 224\r\nكبوجيه 20 - 23 - 27 - 38 - 39 - 41 - 42 - 44 43 - 44 - 45 - 47 - 49 - 50 - 51 - 52 - 53 54 - 55 - 56 - 57 - 58 - 50 - 60 - 61 - 62 - 65 - 67 - 68 - 69 - 71 - 72 - 75 - 78 81 - 83 - 87 - 91 - 95 - 107 - 108 - 109 110 - 111 - 112 - 113 - 114 - 115 - 116 - 119 - 120 - 121 - 122 - 123 - 125 - 126 - 129 - 130 - 131 - 132 - 133 - 134 - 135 - 136 - 137 - 138 - 239 - 140 - 141 - 146 - 159 - 160 - 161 - 162 - 163 - 164 - 165 - 167 - 168 - 170 - 173 - 174 - 183 - 184 - 186 - 196 - 214 - 816 - 219 - 225 - 230\r\nكتزياس 2 - 12 - 80 - 97 - 160 - 170 - 177 - 237\r\nكتيبه بيستون 44 - 57 - 58 - 78 - 79 - 80 - 88 - 89 - 90 - 92 - 93 - 97 - 98 - 99 - 102 - 120 - 160 - 167 - 175 - 176 - 183 - 190 - 192 - 203 - 212 - 239 - 243\r\nكراناسپ 619\r\nكرت ( جزيره ) 1 - 70 - 71 - 146 - 157 - 158\r\nكرزوس 19 - 30 - 32 - 43 - 45 - 60 - 62 - 108 - 136 - 137 - 139 - 148 - 187\r\nكرفو 149 - 150\r\nكرمان 192\r\nكرتورى 208\r\nكروتون 74 - 85 - 218 - 222 - 223 - 226 - 228 - 229\r\nكلئوپاتر 32\r\nكلئومن 235 - 336\r\nكلىيو\r\nكنوسوس 216\r\nكنيد 69 - 229\r\nكوترون 218\r\nكورسير 51 - 52 و 69 - 149 - 150 - 151 - 153 154\r\nكور 31\r\nكورنت 51 - 52 - 69 - 75 - 149 - 150 - 152 - 153 - 154 - 159\r\nكوروش 19 - 23 - 30 - 37 - 39 - 40 - 54 - 57 - 66 - 95 - 108 - 609 - 110 - 211 - 121 125 - 136 - 137 - 138 - 143 - 150 - 159 - 160 - 161 - 162 - 163 - 164 - 165 - 167 - 168 - 170 - 174 - 180 - 184 - 186 - 187 - 314 - 215 - 225 - 230 - 238 - 243\r\nكوريس 115\r\nكولشيد 101 - 193 - 198\r\n\r\n","description":"","footnote":"","page_name":" 254 ","page_number":262},
  {"content":"\r\n\r\nكيبسلوس 149\r\nكپىرا 187\r\nكيپ‌سلوس 32\r\nكيروس 30 - 32\r\nكيس 190 - 240 - 242\r\nكيليكى 188 - 189\r\nحرف گ گزنفون 2 - 209\r\nگاندارى 190\r\nگاوآپيس 29 - 57\r\nگرگان 259\r\nگوبارو 88 - 170 - 172 - 173 - 176 - 185\r\nگوبرياس 88 - 90\r\nگئومات 160\r\nحرف ل لاتون 31 - 152 - 163\r\nلاركر 123\r\nلازونى 187\r\nلاكدمون 143 - 146 - 147 - 155 - 224 - 235\r\nلاكدمونى 142\r\nلاكونى 70\r\nلامپساك 15 - 158\r\nلبوس 69 - 143\r\nلپانت 148\r\nلمفوس 139 - 233\r\nلندن 157\r\nلوبرس 118\r\nلوستر 31\r\nلوگران 29 - 197 - 224\r\nلوور 56\r\nلئوتيكيدس 17\r\nلئونيداس 17 - 23\r\nليبى 39 - 42 - 118 - 121 - 124 - 178 - 189\r\nليدى 5 - 8 - 19 - 30 - 42 - 51 - 60 - 138 - 126 140 - 155 - 186 - 187 - 188 - 196 - 215 - 216 - 220\r\nليسى 111 ت 116 - 186\r\nليكارتوس 233\r\nليكداميس 5 - 7\r\nليكوپاس 70 - 155\r\nليكورگ 2\r\nليكوفورن 51 - 140 ت 153 - 154\r\nليگزس 5 - 6\r\nليندوس 148\r\nلينوس 188\r\nحرف م مآندر 143 - 186 - 215 - 216\r\nماتين‌ها 193\r\nماد 8 - 89 - 95 - 161 - 163 - 190 - 191 - 192 203\r\nماد ( اقوام ) 190\r\nمار 193\r\nماراتن 20\r\nمارس 31\r\n\r\n","description":"","footnote":"","page_name":" 255 ","page_number":263},
  {"content":"\r\n\r\nمارياندينى 188\r\nمازندران 191 - 209\r\nماساژت 126\r\nماساگت 49 - 138\r\nماساگت ( اقوام ) 171\r\nماكا 192\r\nماكروبى 196\r\nماكرون 193\r\nماندريوس 232 - 232 - 234 - 235 - 236\r\nمانيزى - 83\r\nمتلن 118\r\nمده 18\r\nمديترانه 10 - 15 - 38 - 39 - 40 - 47 - 50 - 51 98 - 71 - 73 - 82 - 83 - 86 - 111 - 115 - 119 - 124 - 187 - 189 - 208 - 218 - 223 - 227\r\nمردوك 249 - 242\r\nمردونيوس 32\r\nمردونيه 21 - 59 - 170\r\nمركور 31\r\nمرمناد 187 - 216\r\nمروئه 45 - 59 - 135\r\nمصر 4 - 20 - 34 - 37 - 38 - 39 - 40 - 41 - 42 - 43 - 44 - 47 - 50 - 52 - 53 - 55 - 52 - 57 - 58 - 59 - 60 - 53 - 64 - 35 - 67 - 69 - 71 - 72 - 73 - 103 - 104 - 108 - 109 - 110 - 111 - 112 - 115 - 116 - 119 - 120 - 121 - 125 - 130 - 132 - 132 - 133 - 134 - 135 - 137 - 139 - 142 - 146 - 147 - 148 - 149 - 161 - 162 - 163 - 184 - 189 - 206 - 219 - 230 - 244\r\nمقدونيه 66 - 238\r\nمديك ( ( جنگهاى ) 20 - 40\r\nمكران 192\r\nمگابيزوس 170\r\nمگار 159\r\nمگارى 159\r\nملپومن 26\r\nملط 5 - 116 - 69 - 43 - 1186 - 212\r\nمليسا 511\r\nمگابيز 80 - 88 - 94 - 96 - 101 - 118 - 170 - 78 - 79 - 171 - 23 - 238 - 244\r\nممفيس 53 - 113 - 118 - 119 - 120 - 122 - 129 - 131 - 910 - 230 - 238\r\nمندريوس 75 - 76 - 79 - 82 - 84 - 85\r\nمنيزى 84 - 186 - 615 - 126 - 168\r\nموزه 188\r\nموريس 189\r\nموسى 27\r\nموسىنوكى 193\r\nموشى 193\r\nميترادات 32\r\nميتراداتس 32\r\nميتروبات 74 - 87 - 214 - 219 - 220\r\nميتىلن 51 - 118 - 153\r\nميتىلنى 33\r\nميسرينوس 32\r\nمىسن ( قوم )\r\nميرسوس 216\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nميترى 177 - 188\r\nميك 192\r\nميكال 21 - 142\r\nميكرينوس 32\r\nميليتا 114\r\nميلون 85 - 229\r\nميلى 187\r\nميلت 143\r\nمينيتاد 20\r\nميلتياد 187\r\nميندر 216\r\nمنيرو 31\r\nمينوس 68 - 216\r\nحرف ن ناستن 58\r\nنپتون 31\r\nنوستروفوس 159\r\nنوكراتيس\r\nنىتتيس 110\r\nنىدنيتويل 237\r\nنيزا 196\r\nنيزاژا 203\r\nنيسانا 203\r\nنيل 64 - 115 - 122 - 125\r\nنينوا 240\r\nحرف و ونوس 31\r\nوولكن 31 - 139\r\nوستا - 31\r\nويندافرنه 88 - 170\r\nويندرنه 88\r\nوازژاسپارا 170\r\nويلاارنا 170\r\nويستول 208\r\nحرف ه هاليكارناس 5 - 6 - 7 - 10 - 11 - 201\r\nهانرىبرگن 29 - 122 - 104 - 195 - 197 - 223\r\nهانرى لوگراند 195\r\nهادس 31\r\nهاراينوا 192\r\nهارپاگ 32 - 61 - 111\r\nهارپاگوس 32\r\nهاموك 190 - 192 - 209\r\nهخامنش 171 - 174 - 183\r\nهخامنشى 18 - 23 - 37 - 38 - 39 - 40 - 41 - 42 - 34 - 44 - 46 - 47 - 48 - 52 - 58 - 61 - 66 - 69 - 71 - 73 - 73 - 74 - 75 - 76 - 79 - 85 - 86 - 91 - 91 - 93 - 97 - 102 - 118 - 122 - 164\r\nهرا 31 - 217\r\nهرات 192\r\nهراكلس 6 - 8 - 15 - 17 - 31 - 149\r\nهرايون 217\r\nهردوت 1 - 2 - 3 - 4 - 5 - 6 - 7 - 8 - 9 - 10 - 11 - 12 13 - 14 - 15 - 16 - 17 - 18 - 19 - 20 - 21 22 - 23 - 24 - 25 - 26 - 27 - 28 - 29 - 30 31 - 34 - 34 - 35 - 36 - 37 - 37 - 38 - 39 40 - 42 - 43 - 44 - 46 - 47 - 48 - 49 - 50 - 51\r\n\r\n","description":"","footnote":"","page_name":" 257 ","page_number":265},
  {"content":"\r\n\r\n52 - 53 - 54 - 55 - 56 - 57 - 58 - 59 - 60 - 61 - 62 - 63 - 64 - 65 - 66 - 68 - 69 - 70 - 71 - 72 - 73 - 74 - 75 - 76 - 77 - 78 - 79 - 80 - 81 - 82 - 83 - 84 - 85 - 86 - 87 - 88 - 89 - 90 - 91 - 92 - 93 - 94 - 95 - 98 - 97 - 98 - 99 - 100 - 101 - 102 - 103 - 104 - 105 - 108 - 109 - 110 - 111 - 112 - 113 - 114 - 115 - 116 - 117 - 118 - 119 - 120 - 123 - 124 - 125 - 126 - 127 - 128 - 129 - 130 - 131 - 132 - 134 - 135 - 136 - 137 - 138 - 141 - 142 - 143 - 145 - 147 - 148 - 149 - 151 - 159 - 160 - 261 - 263 - 167 - 171 - 175 - 177 - 179 - 180 - 184 - 185 - 186 - 189 - 190 - 191 - 192 - 193 - 194 - 195 - 196 - 197 - 198 - 199 - 200 - 201 - 202 - 203 - 204 - 296 - 208 - 311 - 214 - 215 - 216 - 217 - 224 - 225 - 238 - 233 - 236 - 238 - 240 - 242\r\nهركول 31 - 140\r\nهرمس 31\r\nهرميونه 157\r\nهستيا 31\r\nهفستوس 21 - 130 - 149\r\nهلانيكوس 15\r\nهكاته 3 - 15 - 16 - 17 - 64 - 99 - 100 - 102 - 203\r\nهلسپون 188\r\nهلن - 18 - 108 - 186\r\nهله 188\r\nهليوس 217 - 219\r\nهمدان 203\r\nهند 77 - 190 - 102 - 192 - 193 - 196 - 198 201 - 202 - 203 - 206\r\nهند ( اقيانوس ) 115 - 192\r\nهيدرا 157\r\nهيدران 88 - 170\r\nهيدرانس 170\r\nهيدره 157\r\nهىژان 187\r\nهيستاسپ 23 - 83 - 471 - 184 - 185 - 231\r\nهيركانى 191 - 209 - 210\r\nهيستاسپس\r\nحرف ى ياپيژى 229\r\nينىزوس 112\r\nيو 18 - 131\r\nيون 186\r\nيونان 1 - 2 - 4 - 6 - 7 - 8 - 9 - 19 - 14 - 15 - 20 - 21 - 65 - 26 - 27 - 30 - 31 - 32 - 35 - 38 - 40 - 41 - 49 - 50 - 52 - 53 - 66 - 67 - 68 71 - 73 - 74 - 77 - 91 - 92 - 98 - 102 - 104 - 108 - 113 - 114 - 116 - 119 - 120 - 131 - 139 - 141 - 142 - 113 - 448 - 149 - 150 - 151 - 152 - 156 - 157 - 158 - 159 - 166 - 176 - 177 - 179 - 185 - 286 - 187 - 188 - 190 - 195 - 197 - 201 - 202 - 203 -\r\n\r\n","description":"","footnote":"","page_name":" 258 ","page_number":266},
  {"content":"\r\n\r\n206 - 207 - 215 - 117 - 223 - 224 - 226 - 227 - 228 - 230 - 236 - 244\r\nيونى 7 - 16 - 19 - 20 - 39 - 73 - 96 - 99 - 118 - 416 - 144 - 186 - 187 - 214 - 215 - 216 - 220\r\nيوينا 192\r\n\r\n","description":"","footnote":"","page_name":" 259 ","page_number":267},
  {"content":"\r\n . \r\n\r\n","description":"","footnote":"","page_name":" 260 ","page_number":268}
  ]