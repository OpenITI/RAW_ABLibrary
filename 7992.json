[
  {"content":"\r\n\r\nوالناشرات نشرا\r\n( سورهء مرسلات . آيهء سوم )\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ اجتماعى ايران\r\nجلد ششم\r\nبخش اول\r\nتأليف\r\nمرتضى راوندى\r\nنشر ناشر\r\nتهران ، 1363\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nچاپ اول : 1363\r\nاز اين كتاب پنج هزار نسخه\r\nدر چاپخانه صنوبر به طبع رسيد .\r\nحق چاپ مخصوص \" ناشر \" است .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مندرجات\r\nفصل اول : اخلاق و رسوم اجتماعى 17 تا 175\r\nتوضيحات فصل اول 176 تا 185\r\nفصل دوم : تحوّل و انقلاب كلّى در وضع خانواده 186 تا 278\r\nتوضيحات فصل دوّم 279 تا 300\r\nفصل سوم : سير تكاملى حيات 301 تا 380\r\nتوضيحات فصل سوم 381 تا 383\r\nفصل چهارم : تاريخ تغذيه در ايران 384 تا 504\r\nتوضيحات فصل چهارم 505 تا 508\r\nفصل پنجم : تفريحات و سرگرميها 509 تا 574\r\nفصل ششم : مفهوم هنر 575 تا 655\r\nتوضيحات فصل ششم 656 تا 658\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nجلد ششم\r\nبنام خدا\r\n\r\nسخنى با خوانندگان\r\nكتاب حاضر ، بخش اوّل از مجلد ششم « * » مجموعهء « تاريخ اجتماعى ايران » است .\r\nپيش از اين چهار مجلد آن انتشار يافته و پنجمين مجلد نيز انتشار خواهد يافت . هنگاميكه دست‌نوشته‌هاى مؤلف مورد مطالعه قرار گرفت ، تحقيق و تنقيد مجدد و تعديل برخى مطالب پيشنهاد شد ، بعضى قسمت‌ها مورد تائيد ايشان قرار گرفت و برخى ديگر بقوّت خود باقى ماند . ناپسند افتاده‌ها را به همراه نقدى مجمل زير عنوان توضيحات در انتهاى هر فصل ملاحظه خواهيد كرد . با اينهمه جاى پرهيز از اين سخن نيست كه شايد جاى جائى مطالبى باشد كه توضيحى را طلب كند ، در صورت يادآورى فرزانگان بديهى است در چاپهاى بعدى رفع شبهه خواهد شد . گفتنى است كه مطالب كتاب - همانطور كه خواننده به فراست درخواهد يافت - عمدتا پيش از انقلاب گردآورى شده و بدين سبب اغلب آمار و ارقام و گاهى نوع مطالب و تائيدات امور و وقايع ، مربوط به همان سالها و حال و هواى همان دوران را دارد .\r\nكوتاه اينكه :\r\nموضوعاتى كه نقد و پاسخ را ايجاب مىكرد در خلال هر فصل با علامت ( * ) مشخص و در بخش توضيحات بدآنها اشاره رفته است اين مهم را نويسنده محترم آقاى مصطفى حسينى طباطبائى به عهده گرفتند كه از خداوند عليم توفيق بيشترى را براى ايشان مسئلت داريم .\r\n\r\n\r\n","description":"","footnote":"\r\n* بخش دوم از مجلد ششم به زودى منتشر خواهد شد .\r\n","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ مقدمه مؤلف 
  ]\r\nبسمه تعالى\r\nدر اين جلد از مجلدات تاريخ اجتماعى ايران نمودها و مظاهر مختلفى از زندگى اجتماعى ايرانيان در طول تاريخ مورد مطالعه و تحقيق قرار گرفته است ؛ از جمله اخلاق و رسوم اجتماعى ، مراسم عروسى و عزا ، تفريحات و سرگرميهاى مردم ، طرز پذيرائى از مهمانان ، انواع غذا و خوراك و پوشاك ، در دورانهاى مختلف ، و ديگر مظاهر گوناگون زندگى مورد بررسى واقع شده است .\r\nبايد توجه داشت كه عوامل گوناگونى در تكوين اخلاقيّات و نفسانيّات افراد اجتماع تأثير مىگذارد ، كه از آن جمله ، دوران تاريخى ، و محيط اجتماعى تأثير فراوانى در پيدايش اخلاقيّات مردم دارد ، فى المثل نظريات اجتماعى و تعاليم سياسى ابن مقفّع دانشمند معروف ايرانى ، كه در حدود 13 قرن پيش اظهار شده است ، و تعاليم اخلاقى سعدى كه در حدود 7 قرن پيش در عهد اتابكان فارس در آثار منظوم و منثور سعدى منعكس شده ، كاملا با محيط تاريخى و اجتماعى آن دورانها مطابقت و هم‌آهنگى دارد . چنان كه « روح القوانين » منتسكيو كه كتابى است در فلسفهء سياسى و در نيمهء دوم قرن هيجدهم يعنى در 1748 در ژنو چاپ شده ، كاملا با مقتضيات محيط اجتماعى آن روز اروپا مطابقت داشته است و شايد در اثر همين هم‌آهنگى مندرجات كتاب با نيازمنديهاى اجتماعى اروپا بود ، كه كتاب مزبور در مدت دو سال ، بيست و دو بار طبع و منتشر گرديد ، مردم با علاقهء فراوان به مطالعه و تحقيق در پيرامون مطالب آن مىپرداختند . اين كتاب ، در دورانى كه اروپا از ظلم و استبداد پادشاهان مستبد رنج مىبرد ، رژيمهاى سياسى و انواع حكومتهائى كه در تاريخ بشر پديد آمده است مورد بحث قرار مىدهد و روابط و رسوم و عادات و قوانين اجتماع و طبيعت را بررسى مىكند .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nمعمولا افراد عادى همه را همانند خود مىپندارند و تصوّر مىكنند آنچه مورد پسند آنان است مورد قبول ديگران نيز مىباشد ، درحالىكه چنين نيست و عوامل گوناگون از قبيل تاريخى ، جغرافيائى ، بيولوژيك و جز اينها هر فرد انسان را واجد مختصات اخلاقى معيّنى ببار مىآورد به عبارت ديگر همانطور كه خطوط كف دست و انگشتهاى هر انسانى با انسانهاى ديگر كاملا متفاوت است ، خصوصيات اخلاقى و روحى مردم نيز برحسب محيطى كه در آن زندگى و نشو و نما مىكنند مختلف و با ديگر افراد اجتماع يكسان و هم‌آهنگ نيست .\r\nالبته نميتوان انكار كرد كه در بين افراد جامعهء بشرى خطوط مشترك روحى و نفسانى وجود دارد ، همهء انسانها طالب همكارى اجتماعى هستند ، همه از عدالت اجتماعى لذت مىبرند ، همه طالب زيبائى و اعتدال هستند همه در آرزوى سعادت و نيكبختى بسر مىبرند و همين خصوصيّات است كه انسانها را از ديگر موجودات زنده متمايز مىسازد .\r\nمرتضى راوندى\r\nشميران ، 21 مرداد 1363\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nمكتب‌خانه در روزگار قاجار\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\nورزش باستانى در هواى آزاد ، مربوط به صد و بيست سال پيش\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nطرز غذا خوردن ، در بيش از صد و بيست سال پيش\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nفصل اول اخلاق و رسوم اجتماعى\r\n « قَدْ خَلَتْ مِنْ قَبْلِكُمْ سُنَنٌ فَسِيرُوا فِي الْأَرْضِ فَانْظُروا كَيْفَ كانَ عاقِبَةُ الْمُكَذِّبِينَ »  « 1 » آل عمران ( 3 ) آيهء 137\r\nبعقيده جامعه‌شناسان ، اخلاق و عادات و رسوم جوامع بشرى مانند ديگر پديده‌هاى آن با شرايط و اوضاع اقتصادى ، در ادوار مختلف تاريخى تغيير كرده است يعنى با دگرگون شدن زيربناى جامعه و استقرار طرز توليد جديد ، روبناى آن يعنى روابط توليدى اخلاق و عادات و قوانين و نظامات مدنى و اجتماعى نيز دستخوش تغيير و تحول مىشود . - بنابراين بر خلاف عقيدهء محققان و جامعه‌شناسان قديم كه اخلاق و رسوم اجتماعى را يك پديدهء مطلق ، ابدى و تغييرناپذير ، و كاملا مستقل از شرايط مادى زندگى بشر مىدانستند ، دانشمندان و محققان جديد عقيده دارند كه با تكامل تاريخى اجتماع بشرى ، تئوريهاى اخلاقى و عادات و رسوم نيز دگرگون مىشود - در دوران بردگى اخلاق و رسوم و قواعد اخلاقى عصر بردگى حكومت مىكرد و ارسطو بزرگترين متفكر دنياى قديم ، چون وابسته به طبقهء فرمانروا بود نظام بردگى و راه و رسم ظالمانهء آن را طبيعى و عادى مىشمرد .\r\nارسطو مىگفت : غلام ابزار جاندارى است كه براى به حركت انداختن ابزار بيجان لازم است . بعقيدهء او وجود بردگان ، براى رفع نيازمنديهاى مردم آزاد ضرورى است . غلام از روز\r\n\r\n\r\n","description":"","footnote":"\r\n( 1 ) . يعنى پيش از شما سنتها و عاداتى بين مردم بوده است ، پس در زمين و آثار آن سير و سياحت كنيد و ببينيد پايان كار كسانى كه حقايق را منكر شدند چگونه بوده است .\r\n","page_name":" 17 ","page_number":17},
  {"content":"\r\n\r\nاول غلام خلق شده و بايد عمر خود را در خدمتگزارى مردم آزاد سپرى سازد . پولس [ * 
  ] حوارى مسيح اين نظام جابرانه را تقديس مىكرد و مىگفت نظام بردگى با مشيّت الهى سازگار است ، در اين دوره ، ارباب ، نه تنها در بهره‌كشى بلكه در كشتن و فروختن غلام مختار بود ، غلام حق نداشت زنى اختيار كند بلكه ارباب هر وقت ميخواست زنى را در اختيار او ميگذاشت ، زن غلام ، كنيز ارباب هم بود و ميتوانست او را به همخوابگى خود يا ديگران درآورد . اين اعمال غيرانسانى را بشر دوران بردگى دور از مبانى اخلاقى نميدانست - پس از استقرار نظام فئودالى ، جامعهء بشرى از جهات مختلف از جمله از لحاظ اخلاقى قدمى چند بجلو آمد ، نظام بردگى جاى خود را باصول « سرواژ » داد ، در اين دوره اربابان حق كشتن سرفها را ( يعنى كشاورزانى كه براى اربابان كار ميكردند ) نداشتند ، بلكه فئودالها به خود حق ميدادند كه از رعايا « سرفها » بهر نحو ميخواهند بهره‌كشى كنند و آنانرا با زمين به ديگرى بفروشند . به اين ترتيب پس از روى كار آمدن نظام فئودالى ، تئورى اخلاق و رسوم و عادات جديدى پديد آمد كه با شرايط اقتصادى و توليدى آن دوران كاملا مطابقت و هم‌آهنگى داشت و همين كه از قرن هيجدهم بتدريج نظام سرمايه‌دارى يا اصول بورژوازى جانشين راه و رسم فئودالى گرديد ، يك رشته رسوم و عادات و موازين اخلاقى جديد  Moral  جايگزين رسوم و قواعد قرون وسطائى شد و ارزش و مقام انسانى بيش از پيش بالا رفت .\r\nبه اين ترتيب نتيجه ميگيريم كه اخلاق و رسوم و عادات بشرى يك پديدهء ثابت و تغيير ناپذير نيست ، بلكه با رشد اجتماعى و مناسبات اقتصادى و طرز توليد و مبادله ، رابطه‌اى ناگسستنى دارد . در دوران مورد بحث ما ( دورهء بعد از اسلام ) در سراسر جهان شرق و غرب اصول اقتصادى فئوداليسم حكومت و فرمانروائى داشت و تمام قدرت اقتصادى در دست فئودالها و عمّال آنها متمركز بود و اكثريت مردم از تأمين اقتصادى و سياسى و آزادى فردى و اجتماعى بىنصيب بودند ، زمين و ساير نيروهاى مولده بسلاطين ، امرا و ملوك طوايف تعلق داشت ، در چنين شرايطى نفع‌پرستى و تجاوز بحقوق اكثريت و ناچيز شمردن ارزش و مقام انسانى ، امرى عادى و معمولى بود به همين جهت آن دسته از متفكرين و صاحبنظران قرون وسطى كه وابسته بمردم بودند نه تنها زورمندان ، بلكه تودهء مردم را برعايت عدل و انصاف و احترام بحقوق ديگران فراخوانده‌اند . بعقيدهء ويل دورانت فيلسوف و مورخ آمريكائى « . . . نفع‌پرستى و خيانت و بيرحمى و غصب حق ديگران ، در طول دوران نسلهاى متوالى ، براى حيوان و انسان همچون امور نافعى بوده‌اند ، و با تمام قوانين و اصول تربيت و اخلاق و دين ، هنوز ريشه‌كن كردن آنها امكان ندارد .\r\nجنگ بخاطر دست يافتن به غذا و زمين ، هميشه زمين را آغشته به خون داشته است و پيوسته چون زمينهء\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nتاريكى از پشت فروغ لرزان و ناپايدار مدنيت مشاهده مىشود . يكى از كارهاى اساسى تمدن آن بوده است كه در انسان بجاى پرخورى ، صرفه‌جوئى و بجاى تعدى استدلال و بجاى كشتن مراجعه بمحكمه و بجاى خودكشى فلسفه را جانشين كرده است . آن روز كه شخص قوى حاضر شد كه ضعيف را به ميانجيگرى قانون بخورد پيشرفت عظيمى در مدنيت حاصل شده بود . » « 1 »\r\nقوانين اخلاقى بدان سبب تغيير ميكنند كه ناگزيرند با شرايط تاريخى و محيطى انطباق داشته باشند - اگر تاريخ اقتصادى را به سه مرحله شكار و كشاورزى و صنعت تقسيم كنيم ، ميتوانيم متوقع باشيم كه قانون اخلاقى هر مرحله ، در مرحله ديگر تغيير كرده باشد . در مرحلهء شكار ، انسان ناگزير بوده كه هر دم آماده تعاقب و جنگ و كشتن باشد ، همين كه شكارى ميگرفت تا آخرين ظرفيت معده‌اش مىخورد ، چون مطمئن نبود كه بتواند دوباره امكان خوردن پيدا كند ، اين عدم اطمينان ، « حرص و آز » را زائيده است . همچنانكه خوى ستمكارى ، يادگار زمانى است كه انسانها براى زنده ماندن ( مانند امروز ) به قدرت خود در كشتن و از ميان بردن متكى بودند . . . جنگاورى ، درنده‌خوئى ، آز و آمادگى جنسى در كشمكش حيات ، مزايايى بشمار ميرفت . شايد بتوان گفت كه هر صفت مذمومى وقتى فضيلتى بوده است ، يعنى خصلتى بوده است مفيد براى بقاى فرد يا خانواده يا گروه . . . تاريخ براى ما مشخص نميكند كه انسان چه وقت از مرحلهء شكار قدم به مرحلهء كشاورزى گذاشت شايد اين حادثه در عصر حجر جديد بوده است . . . اگر بپنداريم كه اوضاع و احوال زندگى تازه به فضايل تازه‌اى نيازمند بوده و ناگزير برخى از فضايل سابق را مردود شمرده است عقلا بخطا نرفته‌ايم .\r\nدر مرحله كشاورزى كوشايى ضرورتر از شجاعت ، نظم و صرفه‌جويى سودبخش‌تر از خشونت ، و صلح و آرامش پيروزىآورتر از جنگ شناخته شد . فرزند از لحاظ اقتصادى نوعى ثروت به حساب آمد ، ازاين‌رو جلوگيرى از آبستنى عملى خلاف اخلاق شمرده شد . . . سلطهء پدر ، اساس اقتصادى محكمى پيدا كرد فرزند ذكور از لحاظ عقلى و اتكاى شخصى زود بالغ ميشد . . . آنچه بدان نياز داشت تكه‌اى زمين بوده و خيشى و بازوى توانائى ، از همين‌رو زود ازدواج ميكرد . . . در مورد دختران پاكدامنى از واجبات بوده و فقدان آن به قيمت فرزند بىپدر آوردن و بىپناه ماندن تمام ميشد . تساوى تقريبى شمارهء مردان و زنان با تك‌همسرى ملازمه داشت . اين قانون اخلاقى كشاورزى ، يعنى پرهيزكارى ، ازدواج زودرس ، تك‌همسرى بدون طلاق و خانوادهء پرفرزند ، مدت 15 قرن در اروپاى مسيحى و مستعمرات سفيدپوست آن برقرار بود . . . انقلاب صنعتى نخست به تدريج و بعد به سرعت با گسترش هرچه بيشتر شكل اقتصادى و نماى اخلاقى زندگى را در اروپا و آمريكا تغيير داد . . . هر ده سالى كه ميگذشت ماشينها\r\n\r\n\r\n","description":"","footnote":"\r\n( 1 ) . مشرق‌زمين گاهوارهء تمدن ، اثر ويل دورانت ، ترجمهء آقاى احمد آرام ، صفحهء 80 ببعد .\r\n","page_name":" 19 ","page_number":19},
  {"content":"\r\n\r\nپيچيده‌تر و شمارهء آنها چند برابر ميشد . . . فرزند ارزش اقتصادى خود را در خانواده از دست داد ، سن ازدواج بالا رفت . . . زندگى شهر بر موجبات تحريك جنسى افزود و برقرارى رابطه‌هاى جنسى را آسان كرد . زنان « آزاد » شدند يعنى صنعتى شدند و وسايل پيشگيرى از آبستنى ، به آنها يارى كرد تا همخوابگى را از آبستنى جدا كنند ، با رشد استقلال فردى در تحول صنعتى سلطهء پدر و مادر ، اساس اقتصادى خود را از دست داد . جوان عاصى ديگر در حبس نظارت دهكده نبود به آسانى ميتوانست گناهانش را در گمنامى جمعيت شهر ، پنهان كند . پيشرفت علم « لولهء آزمايش » را از عصاى اسقفى معتبرتر كرد . ماشينى شدن توليد اقتصادى ، مكاتب فلسفى مادى را بوجود آورد ، تعليم و تربيت ترديدهاى دينى را اشاعه داد . . . و اخلاق كشاورزى قديم رو بزوال گذاشت . « 1 » »\r\nتوكويل  Tocqueville  سياستمدار و نويسندهء فرانسوى ضمن نامه‌اى به يكى از دوستانش آدم عصر بورژوازى را چنين توصيف مىكند « . . . معمولا يك انسان نه زياد بد است و نه زياد خوب ، بلكه حال اعتدال دارد . . . بشر با همهء معايب و ضعف‌ها ، فضايل و خصايصى دارد ، اين معجون اسرارآميز كه از خوبى و بدى ، امانت و تقوى ، رذالت و شرافت تركيب يافته روىهم‌رفته در روى كره ارض عالىترين و جالب‌ترين موضوعى است كه درخور هرگونه مطالعه و تحقيق و توجه و ترحم و تحسين و دلبستگى است ، حال كه ما دسترسى بفرشتگان نداريم ، براى ما هيچ دلبستگى ديگرى والاتر و ارجدارتر از دلبستگى ما نسبت به همنوعانمان نيست « 2 » . »\r\n\r\nنسبيّت ، اخلاق\r\nچنان كه گفتيم امور و مسائل اخلاقى نسبى است و برحسب زمان و مكان فرق مىكند :\r\n« . . . شرقيان بعلامت احترام كلاه به سر ميگذاشتند و غربيان آن را براى اداى احترام برميدارند ، زن ژاپنى به لختى تن كارگر اهميت نميدهد ولى در شرم و عفت ممكن است از مريم و آسيه برتر باشد . . . زن عرب نشان دادن سر و صورت و سينه را و زن چينى نشان دادن پا را دور از عفت ميداند . . . ساكنان ملانزى بيماران و پيران را زنده در خاك ميكنند و اين امر را وسيلهء خوبى براى رهايى از بقاى آنان ميدانند ، لوبك  Lubbock  ميگويد : اهداى تابوت به خويشان پير ، در چين ، امر شايسته‌اى محسوب مىشود و يا ميشد ، مخصوصا اگر خويشاوندان در بستر بيمارى باشند سمنر ،  Sumner  مينويسد : در جزيرهء بريتانياى جديد گوشت انسان را ، در دكانها ميفروشند همچنانكه قصابان گوشت خوك را ميفروشند . . . ميتوان به آسانى صدها مثال\r\n\r\n\r\n","description":"","footnote":"\r\n( 1 ) . درسهاى تاريخ ، از ويل دورانت ، ترجمهء زرياب‌خوئى ، صفحه 15 ببعد .\r\n( 2 ) . تحليل دموكراسى در آمريكا ، ترجمهء مهندس رحمت الله مقدم مراغه‌اى صفحه 56 .\r\n","page_name":" 20 ","page_number":20},
  {"content":"\r\n\r\nديگر براى نماياندن اينكه امور زشت و ناپسند در مكانى بد و در زمان و مكان ديگرى خوب و پسنديده هستند ، ذكر كرد ، يكى از صاحبنظران يونان باستان ميگويد اگر آداب و رسوم مقدس سرزمينى را جمع كنيد و بخواهيد آن مقدار از آداب و رسوم را كه در سرزمينى ديگر زشت و ناپسند شمرده مىشود از آن برداريد چيزى بر جاى نخواهد ماند « 1 » » [ * 
  ] .\r\nبه نظر اريش فروم متفكر آلمانى « . . . در واقع فشار تقليد و عادت ، عادتى كه منشأ درستى نداشته يا درستى خود را از دست داده ، بر بشر زياد است ، بيشتر ما بدون تفكّر و ارزيابى و سنجش ، تنها از روى عادت زندگى مىكنيم به زبان « يونسكو » ما كرگدن مىشويم چون ديگران كرگدن شده‌اند ، از سخن و انديشهء باب روز پيروى مىكنيم . . « 2 » » به نظر فروم اراده و اختيار و « خويشكامى » به ما حكم مىكند كه « . . . طبق اراده و استنباط خود زندگى كنيم ، افكار و اعمال « قالبى » را نپذيريم ، سعى كنيم بىتفكر ، تابع يا مقلد ديگران نباشيم ، و به اين دستاويز كه « همه » چنين مىكنند . . « 3 » » هيچ عملى را بدون مطالعه و سنجش انجام ندهيم .\r\nاگر منصفانه داورى كنيم ، اخلاق و رفتار و عملى پسنديده و عاقلانه است كه به نفع و مصلحت افراد جامعه يا اكثريت مردم باشد ، و دوام و بقاء آن عادت به پيشرفت و تكامل و ترقى و بهروزى مردم ، زيان و لطمه‌اى وارد نسازد .\r\nدر اقدامات و فعاليتهاى عملى سياست ، توجه به آداب و سنن و درجهء رشد و آمادگى اجتماعى مردم بسيار ضرورى است .\r\n\r\nفضايل اخلاقى در طول تاريخ تغيير نكرده است\r\nدر دوره‌اى كه انسان از طريق شكار حيوانات ، امرار معاش مىكرد ، بىرحمى و حرص و شدت عمل و حس جنگجويى در شمار فضايل اخلاقى بود .\r\nبقول « ويل دورانت » هر رذيلتى زمانى فضيلت بود و ممكن است باز روزى فضيلت شود . . . هنوز نمىدانيم كه انسان كى و چگونه از صيادى بكشاورزى منتقل شد ولى مىدانيم كه در نتيجه اين انتقال بزرگ ، بفضايل جديدى نياز افتاد و در زندگى آرام و پايدار كشاورزى ، بسيارى از فضايل كهن به نقايص بدل شد ، به كار و كوشش بيشتر از شجاعت نياز افتاد و ميانه‌روى ، مطلوب‌تر از شدت عمل گشت و صلح مفيدتر از جنگ شد . بالاتر از همه در وضع زن تغييراتى پديد آمد ، به وجود زن در مزرعه بيشتر از شكارگاه احتياج افتاد زيرا كار صدها زن در مزرعه و كدبانوئى و خانه‌دارى آنان ثمرهء كار را ، ده برابر افزون كرد . . . اخلاق موروثى ما ، در\r\n\r\n\r\n","description":"","footnote":"\r\n( 1 ) . لذات فلسفه ، ترجمهء دكتر زرياب‌خوئى ، ص 85 .\r\n( 2 و 3 ) . مصطفى رحيمى ديدگاهها - فروم و جامعه سالم ص 184 و 183 .\r\n","page_name":" 21 ","page_number":21},
  {"content":"\r\n\r\nاين محيط روستائى متشكّل گرديد ، زيرا مرد در مزرعه از حيث عقل و جسم زودتر پخته و بالغ مىگردد « وظايف حيات را در بيست سالگى مانند مردان چهل‌ساله به خوبى درك مىكند . . . « 1 » »\r\n\r\nرشد اخلاقيات\r\nويل دورانت معتقد است كه با بسط تمدن و پيشرفت صنعت و تكنولوژى توجه مردم به مسائل انسانى و اخلاقى بيشتر مىشود چنان كه : « صنعت امروز در مقايسه با روش وحشتناك كارخانه‌هاى صد سال قبل ، رحيم و مهربان است ، هر مؤسسهء جديد جزئى از برنامهء خود را تأمين آسايش قرار داده است و صنايع قسمت مهمى از عايدات خود را صرف بيمارستانها و مدارس و كتابخانه‌ها و تحقيقات علمى ميكنند . هنوز در ميان ما ، اولياء الله پيدا ميشوند و مردم نيكوكار همه جا به چشم مىخورد . اگر كسى بخواهد ، دختران محجوب همه جا هستند و پشت پردهء هزاران خانه ، مادران شكيبا زندگى مىكنند . در مطبوعات روزانه عمليات توأم با فداكارى پابپاى جنايات ديده ميشوند ، و اگر طوفانى برخيزد هزاران نفر بكمك مىشتابند و ميليونها نفر مشمول كمك مالى مىگردند ، اگر ملتى دچار قحطى شود دشمنانش به يارى برمىخيزند و اگر پيش‌آهنگان راه گم كنند ديگران براى نجات آنان جان خود را فدا مىكنند . كسى به عمق استعداد انسان در راه نيكوكارى پى نبرده است ، در پشت آشفتگىها و جنايات ، مهر و عاطفه انسانى پاى برجاست . . . « 2 » » .\r\nدانشمند ديگرى بنام « كار » برعكس معتقد است كه با تمام پيشرفت بشر در علوم فنى ، هنوز در جامعهء بشرى ، نظم واقعى حكومت نمىكند :\r\n« در حال حاضر ، خيال ميكنم كسان كمى يافت شوند كه منكر پيشرفت ما ، در گرد آورى منابع مادى ، معرفت علمى و نيز تسلط بر محيط از نظر علوم فنى باشند . و آنچه جاى گفتگو دارد اين است كه آيا در قرن بيستم پيشرفتى در نظم جامعه ، در تسلط ما بر محيط اجتماعى ، ملى ، يا بين المللى حاصل شده است . و آيا در واقع سير قهقرائى آشكار نكرده‌ايم ، آيا تكامل بشر به عنوان موجودى اجتماعى به طرز مهلكى از پيشرفت او در علوم فنى عقب نيفتاده است ؟ « 3 » » .\r\nويل دورانت ضمن توصيف اوضاع اجتماعى « عهد صفويه » به اختلاف سنن و عادات بشرى اشاره مىكند : « مسلمانان ما را كافر و مادى مىدانستند و از اينكه تحت تسلط زنان بوديم و بيش از يك زن نمىگرفتيم به ما مىخنديدند و گاهى سيل‌آسا براى خراب كردن دروازه‌هاى ما به حركت درمىآمدند ، در ايامى كه اختلاف بزرگ ميان مسلمان و عيسوى بود\r\n\r\n\r\n","description":"","footnote":"\r\n( 1 ) . لذات فلسفه ص 87 .\r\n( 2 ) . لذات فلسفه ص 111 .\r\n( 3 ) . تاريخ چيست ، نوشتهء كار ، ص 173 .\r\n","page_name":" 22 ","page_number":22},
  {"content":"\r\n\r\n( نه ميان داروين و مسيح ) نمىبايستى از ما انتظار داشته باشند كه تمدن اسلامى را درك يا از هنر آن تمجيد كنيم ، تمدنها هنوز با هم رقابت مىكنند اما بطور كلى باعث خونريزى نمىشوند و اكنون مىتوانند متقابلا يكديگر را تحت نفوذ قرار دهند ، شرق صنايع و اسلحهء ما را اقتباس مىكند و به صورت غرب درمىآورد ، غرب از ثروت و جنگ خسته مىشود و طالب آرامش درون است . شايد بتوانيم به شرق كمك كنيم تا بر فقر و خرافات فايق آيد و شرق بتواند ما را به فروتنى در فلسفه و به ظرافت در هنر برساند ، شرق ، غرب و غرب ، شرق است و اين دو با يكديگر تلاقى خواهند كرد . « 1 » » .\r\nدر ايران باستان مخصوصا در دورهء ساسانيان كه تمركز نسبى و استبداد مطلق در ايران حكومت داشت و نيز در ايران بعد از اسلام تا استقرار مشروطيّت و حكومت قانون ، خودخواهى و تفرعن و اختيارات مطلق و نامحدود سلاطين « كليهء افراد اجتماع را به تملّق و چاپلوسى واميداشت . پادشاه وقت از طرف نجيب‌زادگان در هراس بود كه مبادا در يك موقعيت غيرمنتظره ، وى را به قتل رسانند و نجبا نيز متقابلا در بيم آن روزى بسر مىبردند كه فرياد خشم و غضب پادشاه بر سر آنها فرود آيد . اين حكمرانان مانند تمام مستبدين مشرق‌زمين ، هر روز به رنگ تازه‌اى درمىآمدند ، گهگاه دست سخاوت از آستين بيرون مىكشيدند ، تا اعتماد اطرافيان را به خود جلب نمايند و گاه نيز چنان دستخوش غضب و حس انتقام‌جوئى مىشدند كه حتى كلّيهء افراد يكى از خانواده‌هاى متشخّص را يك جا نابود مىكردند . زيردستان به اين وضع عادت كرده بودند و كمال سعى خود را به كار مىبستند تا از راه مدح و تملّق نظر شهرياران را به خود جلب نمايند . « 2 » » پس از طلوع اسلام و گسترش آن در خاورميانه به حكم تعاليم قرآن حقوق بشر و رعايت مسائل اخلاقى بيش از پيش مورد توجه متفكران و ارباب قدرت قرار گرفت .\r\nقبل از آنكه به مسائل اخلاقى در ايران و جهان اسلامى توجه كنيم ، چند نمونه از تعليمات اخلاقى و اجتماعى قرآن را ذكر مىكنيم :\r\n\r\nنمونه‌اى چند از تعاليم اخلاقى و اجتماعى قرآن\r\nدر سورهء اسراء آيهء 22 در مورد احترام به پدر و مادر چنين آمده است :\r\n « . . . وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ وَ لا تَنْهَرْهُما وَ قُلْ لَهُما قَوْلًا كَرِيماً » . \r\nخداى تو حكم فرمود كه جز او هيچكس را نپرستيد و دربارهء پدر و مادر نيكوئى كنيد و اگر هر دو يا يكى از آنها پير و سالخورده شوند ، زنهار كلمه‌اى كه رنجيده‌خاطر شوند بر زبان نياوريد و با\r\n\r\n\r\n","description":"","footnote":"\r\n( 1 ) . ويل دورانت ، آغاز عصر خرد ، ص 571 .\r\n( 2 ) . اوتاكر كليما - تاريخ جنبش مزدكيان ، ترجمه جهانگير فكرى ارشاد ، ص 49 .\r\n","page_name":" 23 ","page_number":23},
  {"content":"\r\n\r\nصداى بلند و بىادبانه با آنها سخن نگوئيد ، بلكه با آنان با احترام سخن گوئيد . در آيه 25 همين سوره مىخوانيم :  « وَ آتِ ذَا الْقُرْبى حَقَّهُ وَ الْمِسْكِينَ وَ ابْنَ السَّبِيلِ وَ لا تُبَذِّرْ تَبْذِيراً » .  حقوق خويشاوندان خود را ادا كن و فقيران و رهگذران بينوا را به حق خودشان برسان و هرگز زياده‌روى مكن - در آيهء 28 مردم به ميانه‌روى و اعتدال دعوت شده‌اند :  « وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً » .  نه هرگز دست خود را محكم بسته دار و نه بسيار باز و گشاده دار ، كه اگر هر كدام از اين دو كار را بكنى ، به نكوهش و حسرت خواهى نشست . در سورهء نحل آيهء 90 مىفرمايد :  « وَ أَوْفُوا بِعَهْدِ اللَّهِ إِذا عاهَدْتُمْ وَ لا تَنْقُضُوا الْأَيْمانَ بَعْدَ تَوْكِيدِها وَ قَدْ جَعَلْتُمُ اللَّهَ عَلَيْكُمْ كَفِيلًا . . . »  چون عهدى بستيد به آن عهد وفا كنيد و هرگز سوگند و پيمان را كه مؤكد و استوار كرديد مشكنيد » . و نيز در سورهء كهف آيهء 45 آمده است :  « الْمالُ وَ الْبَنُونَ زِينَةُ الْحَياةِ الدُّنْيا وَ الْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَ خَيْرٌ أَمَلًا » .  مال و فرزندان زينت زندگى دنياست ولى اعمال صالح كه تا قيامت پايدار است نزد پروردگار بسى بهتر و نيكوفرجام‌تر است . در سورهء حجرات آيهء 11 مىخوانيم :  « يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ لا تَجَسَّسُوا . . . »  اى اهل ايمان از پندارهاى بىاساس در حق يكديگر دورى گزينيد كه بعضى بدگمانيها معصيت است و هرگز از حال درونى هم تجسس نكنيد . . . » و نيز در سورهء حديد آيهء 17 مىفرمايد :  « إِنَّ الْمُصَّدِّقِينَ وَ الْمُصَّدِّقاتِ وَ أَقْرَضُوا اللَّهَ قَرْضاً حَسَناً يُضاعَفُ لَهُمْ ، وَ لَهُمْ أَجْرٌ كَرِيمٌ . »  مردان و زنانى كه در راه خدا بفقيران صدقه و احسان كنند و به خدا قرض نيكو دهند ، خدا احسان را چندين برابر سازد و با لطف و كرامت خود پاداش دهد .\r\nدر قرآن كريم ( سورهء ماعون ) مؤمن و مسلمان واقعى كسى است كه در انديشهء زندگى و معاش هم‌نوعان خود باشد         « أَ رَأَيْتَ الَّذِي يُكَذِّبُ بِالدِّينِ ، فَذلِكَ الَّذِي يَدُعُّ الْيَتِيمَ وَ لا يَحُضُّ عَلى طَعامِ الْمِسْكِينِ فَوَيْلٌ لِلْمُصَلِّينَ ، الَّذِينَ هُمْ عَنْ صَلاتِهِمْ ساهُونَ ، الَّذِينَ هُمْ يُراؤُنَ ، وَ يَمْنَعُونَ الْماعُونَ » .         ميدانى چه كسى دين را دروغ مىداند ؟ آن كسى كه به فكر يتيم نيست و براى تهيه معاش بينوايان ، ديگران را تشويق و تحريك نمىكند .\r\nمرگ بر نمازگزارانى كه از حقيقت و جوهر نماز بىخبرند ، رياكار و خودنما هستند ضروريات زندگى را تنها در اختيار خويش مىگيرند ( و انفاق نمىكنند . ) همچنين در سورهء فصلت آمده است   « وَيْلٌ لِلْمُشْرِكِينَ الَّذِينَ لا يُؤْتُونَ الزَّكاةَ . »   مرگ بر مشركين ، آن كسانى كه زكات نمىدهند . بنا به مدلول اين آيه ، ندادن زكات با شرك برابر است ، مفاد و منطوق اين آيات به خوبى نشان مىدهد كه اسلام تا چه حد به قسط و عدل اجتماعى و حيات توأم با آسايش مادى مسلمانان توجه داشته است .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nمطالبى پيرامون اخلاق و عادات\r\nسعى كنيم مصداق اين سخن شاعر عرب قرار نگيريم :\r\n و غير تقى يأمر النّاس بالتّقى * طبيب يداوى النّاس و هو عليل « 1 » \r\nدر اخلاق پيغمبر در قرآن آمده است كه  « إِنَّكَ لَعَلى خُلُقٍ عَظِيمٍ »  ( القلم : 4 ) يعنى تو خلقى عظيم دارى . و پيغمبر خود مىفرمايد : « انّى بعثت لاتمم مكارم الاخلاق » من برانگيخته شدم تا مكارم اخلاقى را به نهايت برسانم .\r\nدر قرآن ايمان و اخلاق حسنه و كردار نيك از خصوصيات مؤمنين واقعى است :   « قَدْ أَفْلَحَ الْمُؤْمِنُونَ »   ( همانا مؤمنان رستگارند ) .  « الَّذِينَ هُمْ فِي صَلاتِهِمْ خاشِعُونَ »  ( آنها كه در نمازشان خاشعند ) .  « وَ الَّذِينَ هُمْ عَنِ اللَّغْوِ مُعْرِضُونَ »  ( و آنان كه از ياوه‌گويى روى گردانند ) .  « وَ الَّذِينَ هُمْ لِلزَّكاةِ فاعِلُونَ »  ( و آنان كه زكات دهنده‌اند ) .   « وَ الَّذِينَ هُمْ لِفُرُوجِهِمْ حافِظُونَ إِلَّا عَلى أَزْواجِهِمْ » *   ( و آنان كه در روابط جنسى خويشتن‌دارند مگر در رابطه با همسرانشان ) .  « وَ الَّذِينَ هُمْ لِأَماناتِهِمْ وَ عَهْدِهِمْ راعُونَ » *  ( و آنان كه امانتها و عهدهاى خويش را رعايت كنند ) .  « وَ الَّذِينَ هُمْ عَلى صَلَواتِهِمْ يُحافِظُونَ »  ( و آنان كه به حفظ نمازهايشان مىپردازند ) . « 2 » ( المؤمنون : 1 تا 9 )\r\n« پيامبر ( ص ) با تعارفات بىمعنى و بىمغز ( مثل : براى احترام از جاى برخاستن ، تعظيم و تكريم كردن ) مخالف بود ؛ چنان كه يك بار درحالىكه عصايى بر دست داشت بر جمعى وارد شد ، همگى از جاى برخاستند ، فرمود : مانند مردم غير عرب كه براى بزرگداشت يكديگر از جاى برمىخيزند ، در برابر من بلند نشويد .\r\nحضرت ، به كسانى كه در حق او مبالغه مىكردند گفت : مانند مسيحيان كه دربارهء عيسى بن مريم راه مبالغه مىروند عمل نكنيد ، بلكه مرا « عبد الله و رسوله » ، بندهء خدا و فرستادهء او بشمار آوريد .\r\nاو مردى بود كه حتى دعوت غلامان را مىپذيرفت ، بر زمين مىنشست و روى زمين با آنان غذا مىخورد و گوسفندان را به دست خود مىدوشيد . به كسى اجازه نمىداد دست او را ببوسد و اين را سنت و عادت پادشاهان مىشمرد . و حاضر نبود كسى بار او را حمل كند و مىگفت : مالك هر چيزى سزاوارتر است كه خودش آن را حمل كند . « 3 » »\r\n\r\n\r\n","description":"","footnote":"\r\n( 1 ) . شخص ناپرهيزگارى كه مردم را به پرهيز فرمان مىدهد - به پزشكى مىماند كه مردم را درمان مىكند و خود بيمار است .\r\n( 2 ) . مصطفى حسينى طباطبائى : خيانت در گزارش تاريخ ، ص 18 و 142 و 163 .\r\n( 3 ) . همان كتاب ، ص 236 و 237 .\r\n","page_name":" 25 ","page_number":25},
  {"content":"\r\n\r\n\r\nسياست و اخلاق حضرت امير\r\nحضرت على ( ع ) پس از قبول خلافت از روش ظالمانهء عثمان پيروى نكرد ، به شدت با ولخرجيها و حيف و ميلى كه او در بيت المال كرده بود بمبارزه و مقابله برخاست ، از جمله در يكى از خطابه‌ها فرمود : « به خدا سوگند اگر برخوردم به مالى كه به كابين زنان داده شده و كنيزها با آن مال به ملكيت درآمده بىدرنگ آن مال را به بيت المال و صاحبش رد خواهم كرد ، چه در عدالت گشايش است ، كسى كه عدالت او را به مضيقه و فشار گذارد ! بىدادگرى البته بيشتر دچار فشارش خواهد كرد . « 1 » » در جاى ديگر در مذمّت دين‌فروشان چنين مىفرمايد :\r\n« . . . به سوى خدا شكايت مىبرم از گروهى كه در تاريكيهاى جهالت زندگى مىكنند . . .\r\nمتاعى نزد اين قوم بىارج‌تر از كتاب خدا نيست ، آنگاه كه به حق تلاوت شود و متاعى رايج‌تر و پربهاتر از كتاب نيست ، آنگاه كه از موارد حقيقى خود تحريف شود ، نزد اين مردم چيزى منكرتر از معروف ، و معروف‌تر از منكر نيست . « 2 » » - زمانى كه آن حضرت گفتار خوارج را شنيد كه مىگفتند لا حكم الّا للّه ( حكومتى نيست مگر براى خدا ) - فرمود : كلمهء حقى است كه باطل به آن اراده شده است : « كلمة حق يراد بها الباطل » به نظر على حكومت بايد در دست كسى باشد كه مردم در سايهء حكومتش به كار خود بكوشند و مسلمانان به پشتيبانى او با دشمن كارزار كنند ، حق ضعيف از قوى باز گرفته شود و نيكوكار به راحتى زيست كند و از شر بدكاران در امان باشد . « 3 » » در جاى ديگر حضرت ، مردم را از پيروى هوسها و دنبال كردن آرزوهاى طولانى بر حذر مىدارد . « 4 » »\r\nپس از استقرار حكومت اسلامى در ايران و ديگر كشورهاى خاورميانه امويان در دوران صد سالهء فرمانروائى خود ضمن كشورگشائى ، بعضى از عادات و رسوم ديگران را با نوعى تغيير و تبديل اقتباس مىكردند ، ولى پس از روى كار آمدن عباسيان ، در اثر نفوذ رجال و شخصيتهاى سياسى ايران ، در سازمانهاى ادارى و حكومتى ، بسيارى از رسوم و عادات و سنن ايرانيان بين اعراب و خلفاى عباسى راه يافت ، به قول احمد امين محقق و پژوهندهء مصرى عباسيان ، رسوم و عادات مردم ديگر را بدون اندك تغييرى تقليد و اخذ كرده بودند . مثلا عيد نوروز را كه عيد باستانى ايران بود و در زمان بنى اميه نام و نشانى نداشت در عصر عباسيان يك عيد ملى رسمى شده بود . و به اندازهء عيد فطر به آن توجه داشتند و خلفا براى تبريك و تهنيت در آن ايام مىنشستند و از مردم پذيرائى مىكردند و شعرا قصايد نغز مىسرودند و هدايا و تحف پيشكش مىشد . همچنين لباس و وضع ايرانى در آن زمان ، مورد توجه و تقليد عباسيان قرار\r\n\r\n\r\n","description":"","footnote":"\r\n( 1 ) . سيد محمود طالقانى ، نهج البلاغه ، ص 83 .\r\n( 2 ) . همان كتاب ص 93 .\r\n( 3 ) . همان كتاب ص 149 .\r\n( 4 ) . همان كتاب ص 151 .\r\n","page_name":" 26 ","page_number":26},
  {"content":"\r\n\r\nگرفت ، كلاه و لباس پارسيان در بين خواص شايع شد حتى قضات كلاه‌هاى بزرگ ايرانى را بر سر مىنهادند . خلفا نيز مطابق رسم و آيين ايران كلاه بر سر مىنهادند ، و دور آن عمامه و منديل مىپيچيدند و در وضع و طرز پيچيدن و در سر نهادن عمامه تفنن مىكردند همانطور كه هر طبقه از ايرانيان يك نحو عمامه بر سر مىگذاشتند طبقات مختلف هريك ، يك نوع عمامه براى خود اختيار مىنمودند خلفا ، امرا ، فقها ، و ديگر گروههاى اجتماعى هريك به نحوى خاص عمامه‌اى بر سر مىگذاشتند ، هر دسته لباس مخصوص نظير لباس ايرانيان بر تن مىكردند ، قضات و ياران و متابعين آنها ، شحنه ، شهربان و ملازمان سلطان و درباريان و سپاهيان و طبقات ممتاز هر يكى برحسب مرتبه و درجه و شغلى كه داشتند يك طرز پوشاك اختيار مىكردند و بدان شناخته مىشدند بعضى مبطنه ( جبه آستردار ) و برخى درّاعه ( يعنى جامه دراز ) مىپوشيدند ، شعرا رداى سياه يا زركش و حله ديباى زردوز مىپوشيدند .\r\nيكى از شعراى آن عصر لباس قديم را بر تن كرد شعراى ديگر او را هجو و مذمت كردند .\r\nخلفاى بنى اميه اگر مىخواستند به كسى چيزى بدهند موافق رسم و عادات اعراب به وى شتر مىبخشيدند ، اما در زمان عباسيان جايزه عبارت از بارهاى سيم و زر و رخت و اسب يا غلام و كنيز بود . در زمان عباسيان شاعرى بدوى بنام ناهض بن ثومه از تغيير عادات عرب غرق در شگفتى شد و وقتى كه تشريفات جشن عروسى و انواع اطعمه و خوراكهاى رنگارنگ و اقسام لباسها و تجملات گوناگون و آلات موسيقى ايران را ديد از شدت حيرت بسى خنديد و حضار را بخنده درآورد ، به نظر احمد امين اگر او يكى از جشنهاى بغداد را مشاهده مىكرد حتما ديوانه مىشد .\r\nدر آن عصر ، گروهى در كسب لذات و تنعم و تمتع از زندگى افراط مىكردند ، همين كه از يك نوع لذت و طرب خسته مىشدند ، عيشى نوين و سماعى تازه ابداع مىنمودند و چون اندكى آرام مىگرفتند ، مبلغين طرب براى نشاطى جديد از آنان دعوت مىكردند ، هر خليفه كه بر اورنگ مىنشست از سلف خويش در عيش و نشاط پيشى مىگرفت .\r\nدر ميان خلفاى بنى عباس ، ابو العباس سفاح و منصور اهل سعى و عمل بودند ، ولى مهدى فرزند منصور بر خلاف پدر به بذل و بخشش و عيش و طرب پرداخت و ديگر خلفا از او پيروى كردند و در بسيارى از موارد در لهو و لعب از او پيشى گرفتند . . . « 1 » » .\r\nاكنون كه از بحث كلى فارغ شديم برمىگرديم به اصل موضوع يعنى مسائل اخلاقى و اجتماعى ايران را از نظر تاريخى مورد مطالعه قرار مىدهيم .\r\n\r\n\r\n","description":"","footnote":"\r\n( 1 ) . پرتو اسلام ج 2 صفحه 151 ببعد .\r\n","page_name":" 27 ","page_number":27},
  {"content":"\r\n\r\n\r\nكتب اخلاقى در قرون وسطى\r\nدر زمينهء تعليمات اخلاقى و آداب معاشرت از ديرباز ، دو قوم ايرانى و عرب به تدوين كتب و رسالاتى مبادرت كرده‌اند ، اعراب در دوران جاهليت اشعار و امثال و اقوالى به دانايان و عقلاى خود ، مانند لقمان ، حاتم يا به انبيا و ملوك نظير دانيال و سليمان اسناد داده‌اند و در دوران بعد از اسلام نيز در پيرامون مسائل اخلاقى ، روايات و احاديث بسيارى به پيشواى اسلام و صحابه و ساير بزرگان عالم اسلام منسوب است .\r\nدر ايران نيز در دوران باستانى و بعد از آن امور و مسائل اخلاقى مورد توجه بوده است كتابهائى نظير اندرز خسرو قبادان ، و اندرز مارسپندان و پندنامهء زردشت و اندرزهاى بزرگمهر و كتاب بزرگ و پرارزش خداىنامه ( خوذاى نامك ) كه بزرگترين مأخذ تاريخى ايران در اواخر ساسانيان است و به همت ابن المقفع ، به عربى ترجمه و سير الملوك ناميده شده است ، غير از مطالب تاريخى اين نوع كتب محتوى وصاياى سياسى و آداب و تعاليمى است كه از طرف وزراى دانشمند و موبدان و پيشوايان مذهبى به مردم زمان داده شده است .\r\nبطوريكه در ديباچهء كتاب تحفة الملوك در آداب نوشته شده است « . . . از قرن سوم اسلامى به اين طرف تأليفات زيادى بوجود آمده كه در وسعت دائره و فراوانى مايه ، جالب توجه بوده و تحت عنوان سياست ، آداب ، نصايح ، وصايا ، حكم ، سير ، نوادر ، ملح ، امثال خطب و حكايات در عالم اسلامى انتشار گرفت اين مجموعه‌ها ، نه تنها چنان كه گفته شد ، داستانها و قصه‌ها و افسانه‌ها ، پندهاى سلاطين و وزراء و عقلا و موبدان ايرانى يا اقوال پيغمبر و امامان و خلفا و علما و شعراى عرب و گاهى انبياى بنى اسرائيل را محتوى بود ، بلكه روايات معروف و مرغوب يهودى و سريانى و هم‌چنين فلسفه اخلاقى هندى و يونانى نيز در ايجاد اين نوشتجات اخلاقى و سياسى پرمايه و هنگفت بىتأثير نبوده‌اند . اسامى هرمس حكيم . . . ارسطو ، افلاطون ، فيثاغورث ، ديوجانس ، زنون ، سقراط و حتى بقراط در جنب اسامى فريدون ، گشتاسب ، زردشت ، دارا ، اردشير ، انوشيروان و جاماسب ديده مىشود . طرز نگارش مخصوصى در اين قسم كتب معمول شد كه عبارت از اينست كه مطالب را متواليا با آيات قرآنى و احاديث نبوى و اشعار ، مزين مىكردند ، اين نكته قابل توجه است كه يكى از خصايص غريب غالب اين قسم كتب آنست كه بجز در مورد اقوال منسوب به پيغمبر يا اشخاص خيلى معروف تاريخ عهد اسلامى ، به هويت اشخاصى كه اقوال يا افعال روايت شده منسوب به آنهاست و حتى به اينكه اشخاص مورد بحث كه مصدر فلان حكمت سياسى و اخلاقى قرار داده مىشوند اصلا تاريخى يا اساطيرى يا به كلى وهميست اهميتى داده نمىشد و حتى اغلب تناقضات تاريخى و خلط دو شخص تاريخى مختلف به همديگر ، مادامى كه اقوال منسوب به آنها خوب و مفيد شمرده\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمىشد ، مورد اعتناى زيادى نبوده است و به اين طريق انبوهى از حكايات اخلاقى كه از سلاطين داستانى ايران يا دانايان افسانه‌ها نقل و كلمات حكيمانه كه به جاماسب و بزرجمهر يا فلان موبد و برهمن نامعلوم اسناد داده مىشد پيدا شده و نمو گرفت ، از اين قبيل تأليفات كه بيشمار است در عربى ، بعضى از كتب جاحظ و ثعالبى و زمخشرى و در فارسى قابوسنامه عنصر المعالى و سياستنامه نظام الملك و جوامع الحكايات عوفى و مرزبان‌نامه معروف هستند . . . « 1 » » .\r\n\r\nتعليمات اجتماعى ، اخلاقى و سياسى\r\nبطورى كه گفته شد ، در ضمن تواريخ و كتب مدنى و اجتماعى ايران در دوران بعد از اسلام گاه به يك سلسله تعاليم و آموزشهاى اخلاقى و اجتماعى و سياسى برمىخوريم كه بعضى از مورخين آنها را منسوب به مغز و انديشه انوشيروان يا بزرگمهر و جز اينها مىدانند ، با اينكه در صحت انتساب اين تعاليم به اين اشخاص ، صاحبنظران ترديد كرده‌اند ، مطالعه اين پندنامه‌ها سودمند ، و نمودار تفكر سياسى ، اجتماعى و فلسفى آن دوران است .\r\n\r\nاندرزنامه يا پندنامه\r\nاز جمله رساله‌هائى كه به زبان پهلوى باقى مانده رساله‌اى چند است به عنوان اندرزنامه ، هريك مشتمل بر حكم و پند و اندرز و دستورهاى اخلاقى و دينى و متعلق به دورهء ساسانيان مىباشد . و مفاد بسيارى از آنها در دورهء قبل از ساسانيان و در اوستا نيز موجود است ، هريك از اندرزنامه‌هاى مذكور به يكى از بزرگان دين زردشت و يا يكى از سران و پادشاهان باستانى و يا داستانى نسبت داده شده و ترجمه‌هاى فارسى برخى از آنها در شاهنامه محفوظ مانده است ، متون پهلوى قسمتى از اين اندرزنامه‌ها امروز در دست است و بعضى از آنها به زبانهاى انگليسى و گجراتى و فارسى ترجمه گرديده و به طبع رسيده از آن جمله است :\r\nاندرز خسرو كواتان ، اندرز آذرپاد مارسپندان ، اندرز بزرگمهر ، اندرز زرتشت پسر آذرپاد ، اندرز آذرپاد زرتشتان ، اندرز اوشتر داناك ، اندرز بخت آفريد ، اندرز آذرپاد فرنبغ و غيره ، تاريخ تأليف اين رساله‌ها درست معلوم نيست و برخى از آنها به عربى ترجمه شده و در كتب اسلامى ضبط گرديده است و گاهى به يكى از فلاسفه يونان نسبت داده شده است و چه بسا كه كلمات ايرانيان و يونانيان درهم آميخته و به يكى از بزرگان اسلام منسوب گرديده است . « 2 » »\r\n\r\n\r\n","description":"","footnote":"\r\n( 1 ) . نقل و تلخيص از ديباچهء كتاب تحفة الملوك در آداب كه بين ربع اول قرن هفتم و ربع آخر قرن هشتم تأليف شده است .\r\n( 2 ) . دايرة المعارف فارسى ، صفحهء 265 .\r\n","page_name":" 29 ","page_number":29},
  {"content":"\r\n\r\n\r\nارزش سخن\r\nشخصيت و ارزش انسانى هنگام سخن گفتن آشكار مىشود و در حديث آمده است « المرء مخبوء ، تحت لسانه » و على ( ع ) فرمود : « تكلّموا تعرفوا فانّ المرء مخبوء تحت لسانه » سخن گوييد تا بشناسيد كه شخصيت آدمى هنگام سخن گفتن آشكار شود .\r\nمولوى گويد :\r\n گفت پيغمبر به تمييز كسان * مرء مخفى لدى طى اللّسان \r\nو در آداب سخن گفته‌اند : اول سلام آنگاه سخن - السلام قبل الكلام و در اداء سخن بايد دقت فراوان كرد كه گفته‌اند « كه قاضى پس از اقرار نشنود انكار . »\r\nراجع به ارزش و مقام سخن بزرگان علم و ادب سخنها گفتند از جمله فردوسى فرمايد :\r\n سخن تا نگويى توانيش گفت * ولى گفته را باز نتوان نهفت\r\nسخن تا نگويى بود زير پا * چو گفتى ورا بر سر توست جاى\r\nسخن همچو مرغى است كش دام كام * نشيند به هرجا چو بجهد به دام \r\nگرشاسب‌نامه اسدى\r\nو مولوى در قصهء بازرگان و طوطى به مقام و ارزش سخن اشاره مىكند :\r\n . . . من پشيمان گشتم اين گفتن چه بود * ليك چون گفتم پشيمانى چه سود\r\nنكته‌اى كآن جست ناگه از زبان * همچو تيرى دان كه آن جست از كمان\r\nوا نگردد ، از ره آن تير اى پسر * بند بايد كرد سيلى را ز سر\r\nچون گذشت از سر جهانى را گرفت * گر جهان ويران كند نبود شگفت\r\nاى زبان هم آتش و هم خرمنى * چند اين آتش در اين خرمن زنى\r\nدر نهان جان از تو افغان مىكند * گرچه هرچه گوييش آن مىكند\r\nاى زبان هم گنج بىپايان تويى * اى زبان هم رنج بىدرمان تويى\r\nهم صفير و خدعهء مرغان تويى * هم انيس وحشت هجران تويى\r\nچند امانم ميدهى اى بىامان * اى تو زه كرده به كين من كمان « 1 » » \r\n\r\n\r\n","description":"","footnote":"\r\n( 1 ) . مأخوذ از تتبعات استاد فروزانفر در شرح مثنوى شريف ، جزء دوم از دفتر اول .\r\n","page_name":" 30 ","page_number":30},
  {"content":"\r\n\r\n\r\nوقت‌شناسى\r\nدر ميان آثار كهن در بند 19 اندرزنامهء اردشير بابكان چنين مىخوانيم :\r\n19 - بدانيد آراستگى شهريارى در بسامان داشتن زمان كار و كوشش و آسايش و خوشگذرانى و برنشستن و بگردش پرداختن است ، آشفته شدن زمان اين كارها از سبكسرى است و شاه نبايد سبكسر باشد . « 1 » »\r\nدر بند 31 چنين مىخوانيم « . . . اگر شاه زمان كار و آسودن و خوردن و نوشيدن و شادخوارى را اندازه نهاد و بسامان كرد ، ديگر كسى بيهوده از او چشم ندارد زمان اين كارها را به هم زند و نابسامان كند « 2 » . . . »\r\nقرنها بعد حافظ نيز به ارزش وقت اشاره مىكند :\r\n قدر وقت ار نشناسد دل و كارى نكند * بس خجالت كه ازين حاصل اوقات بريم \r\n\r\nمسائل اخلاقى در نظر رازى\r\nرازى در كتاب طب روحانى به مسائل اخلاقى توجه كرده و همواره در كتاب خود « عقل » را در مقابل « هوى » و هوس قرار داده است .\r\nرازى فصل دوم از كتاب طب روحانى را اختصاص به سركوبى هواى نفس و جلوگيرى از اميال آن ، با خلاصه‌اى از راى افلاطون قرار داده و چنين گفته است . . . هوى و طبع همواره ما را وامىدارند كه لذات حال را بجوئيم ، بىآنكه درباره عاقبت كار انديشه و تأمل كنيم ، از آنها پيروى نمائيم . . . آنان كه مدام به شهوت‌هاى خود تمكين مىكنند و در شهوت منهمك مىشوند به مرحله‌اى مىرسند كه ديگر از آنها لذتى نمىبرند و با وصف اين ، از ترك آنها عاجزند مثلا با آنكه آميزش با زنان و باده‌گسارى و سماع از نيرومندترين و استوارترين شهوت‌هاست باز كسانى كه دچار آنها مىباشند كمتر از مردانى كه افراطكار نيستند لذت مىبرند . . . جالينوس مىگويد ، از آنجا كه ما خود را به حد افراط دوست داريم ممكن نيست كه به هواى نفس خود آگاه گرديم و خطاهاى آن را دريابيم از اين روى بايد آن را به عهده ديگرى محول سازيم ، او سپس درباره آن شخص ديگر و چگونگى برگزيدن آن چنين گويد ، اگر شما مردى را در شهر خود ديديد و يا آواز او را شنيديد كه مورد ستايش مردم است براى اينكه كسى را به تملق نمىستايد بايد نخست به او نزديك گرديد تا ببينيد كه او چنان كه مردم درباره او مىگويند و او را مىستايند هست يا نه ، اگر ديديد او مكررا به خانه توانگران و ارباب قدرت و حتى به خانه سلطان مىرود و به آنان بخاطر زر و زورشان احترام مىكند و با آنان بر سر يك\r\n\r\n\r\n","description":"","footnote":"\r\n( 1 ) . عهد اردشير ، پژوهنده استاد احسان عباس ، برگرداننده محمد على امام شوشترى ، صفحهء 86 .\r\n( 2 ) . همان كتاب ص 96 .\r\n","page_name":" 31 ","page_number":31},
  {"content":"\r\n\r\nسفره مىنشيند يقين كنيد كه به شما دروغ گفته‌اند كه اين مرد جز حقيقت را نمىگويد ، زيرا كسى كه چنين زندگى براى خود برگزيند نه تنها راست نمىگويد بلكه وجودش سراپا شر است زيرا او هواخواه آب و خاك و جاه و زر و زور است . اما اگر ديديد او مردى است كه زبان چاپلوسى به زورمندان و توانگران نمىگشايد و به ديدار آنان نمىرود و بر سفره آنان نمىنشيند بلكه برطبق اصول درست زندگى مىكند بدانيد كه اين مرد آن مرد است كه حقيقت را مىگويد ، به او تقرب جوئيد و در خلوت از او بخواهيد كه آنچه از هوى نفس در شما سراغ دارد در حال براى شما آشكارا باز نمايد و به او بگوئيد كه شما بسيار از اين خدمت او سپاسگزار خواهيد بود و مرتبت او را برتر از كسى خواهيد داشت كه شما را از بيمارى جسمانى رهائى بخشيده است ، اگر پس از مدتى چيزى درباره شما نگفت دوباره به او نزديك شويد و زبان الحاح بگشائيد اگر اين بار ، او گفت كه چيزى از شما نمىداند كه حاكى از هواى نفس باشد زود باور نكنيد و مپنداريد كه شما ناگهان از خطا آزاد شده‌ايد بلكه احتمال دهيد كه آن شخص توجه وافى به شما مبذول نداشته و در اين امر غفلت ورزيده و يا آنكه ترسيده است كه اگر حقيقت را به شما گويد مورد نفرت شما قرار گيرد و يا آنكه باور نمىدارد كه شما از دل و جان مىخواهيد كه بر خطاهاى خود واقف شويد .\r\nرازى چنان كه ديده شد در پايان اين فصل اشاره مىكند به اينكه آدمى بايد بوسيلهء همسايگان و همكاران و دوستان و حتى دشمنان بر عيوب خود واقف گردد و مىگويد كه جالينوس در اين‌باره كتابى نوشته و آن را بنام « فى انّ الاخيار ينتفعون باعدائم » كرده است و در آن سودهائى را كه از طرف يكى از دشمنانش به او عايد گشته ياد كرده است . . . همين انديشه در نظر شاعر شيرين‌زبان ما سعدى بود ، آنجا كه گفته است :\r\n كو دشمن شوخ‌چشم ناپاك * تا عيب مرا به من نمايد \r\nرازى در جاى ديگر دربارهء اينكه آدمى از عيوب نفس خود ناآگاه است چنين گفته :\r\n« آدمى از عيوب نفس خود كور است و اندك محاسن خود را بيش از آنچه كه هست مىپندارد . » اين تعبير نيز در سخنان افلاطون سابقه دارد . او مىگويد : « اين در طبيعت آدمى نهاده شده كه از خطاهاى محبوب خود چشم‌پوشى كند و هيچ محبوبى دوست‌داشته‌تر از نفس ، براى آدمى نيست . » و نيز از گفته اوست : عاشق دربارهء معشوق كور است . ( يعنى عيب معشوق را نمىبيند ) .\r\nجالينوس در كتاب درمان هواى نفس اين مطلب را با تفصيل بيشترى بدين‌گونه ياد مىكند : چنان كه « ايزوپ » مىگويد دو زنبيل يكى از پيش و ديگرى از پس به گردن ما آويخته است ، زنبيل پيشين مملو از عيوب ديگران است و زنبيل پسين از عيوب خودمان پر گشته است .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبه اين دليل است كه ما عيبهاى ديگران را مىبينيم ولى از عيبهاى خود غافل مىمانيم . اين مطلبى است كه همه آن را راست مىدارند ، افلاطون دليل آن را چنين بيان مىكند ، كه چشم عاشق به معشوق كور است بنابراين اگر هريك از ما خود را بيش از همه چيز دوست داشته باشد بايد كه در مورد خود كور باشد پس چگونه ميتواند بديهاى خود را ببيند ؟ و چگونه ميتواند خطاى خود را تشخيص دهد ؟\r\nو همين مضمون است كه در احاديث اسلامى به صورت حبّك الشّئ يعمى و يصم ديده مىشود و مراد از آن اين است كه عشق و محبت ، آدمى را كر و كور مىكند و در ادب فارسى هم به كار برده شده . مولوى مىگويد :\r\n در وجود تو شوم من منعدم * چون مُحبم حُب يُعمى و يَصم \r\n. . . در فصل ششم درباره عُجب بحث مىكند و علت اين عارضه را در اين مىداند كه آدمى خود را افزون از آنچه هست تصور مىكند . . . بهتر آنست كه انسان سنجش خوبيها و بديهاى خود را به ديگرى واگذارد ، بنابراين رازى در اين باب نيز همان طريقه جالينوس را برگزيده است . . . رازى مىگويد : نه تنها آدمى نبايد خود را افزون از آنچه هست بداند بلكه نبايد هم خود را كمتر از آنچه هست تصور كند ، بلكه بايد آشنا و عارف بنفس خود باشد و خود را همان پايه كه واقعا هست بداند . جالينوس نيز براى رفع عجب و اصلاح اخلاق پيشنهاد مىكند كه آدمى بايد خود را بشناسد و اين خودشناسى « حكمت عظيمى » است . نيز در جاى ديگر گويد : من در جوانى عبارت معروف « خود را بشناس » را بىاهميت تلقى مىكردم تا اينكه در سالهاى بعد پى بردم كه خردمندترين مردمان مىتوانند خود را چنان كه هستند بشناسند . . .\r\nرازى در فصل هفتم دربارهء « حسد » مىگويد كه آن نتيجهء بخل و شره است و مىنويسد فرق ميان شرير و خيّر آنست كه اولى از مضار ديگران لذت و از سود آنان رنج مىبرد و دومى بالعكس . و او معتقد است كه اين عارضه از آنجا بوجود مىآيد كه آدمى عقل را ناديده گيرد و هوى را دنبال كند و درمان آن به اين است كه با بصيرت نفس ناطقه و نيروى نفس غضبيه ( نفس بهيمى ) خود را كه منشأ اين رذيلت است سركوب سازد . . .\r\n بمير تا برهى اى حسود كاين رنجيست * كه از مشقت آن جر به مرگ نتوان رست \r\n« سعدى »\r\nرازى در فصل هشتم دربارهء غضب و خشم بحث مىكند و مىگويد : اين عارضه هرگاه از حد خود تجاوز كند زيان آن بر خشم‌گيرنده سخت‌تر و بيشتر است از آنكه مورد خشم واقع شده است . او سپس از جالينوس نقل مىكند كه گفته است مادرش هرگاه باز كردن قفلى بر او دشوار مىنمود از شدت خشم بر قفل مىجست و آن را به دندان مىگرفت . . . رازى نتيجه\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nمىگيرد كه ميان آنكه در حال خشم فكر و رويّت خود را از دست مىدهد و ميان ديوانه جدائى بسيارى نيست . در فصل نهم رازى درباره دروغ و عوارض آن سخن مىگويد و آن را نتيجه هوى مىداند و معتقد است جز پشيمانى و اندوه و درد ثمره‌اى ندارد . او فقط دروغى را تجويز مىكند كه جان كسى را از مرگ رهائى بخشد ، اين نظر سخن معروف سعدى را به ياد مىآورد كه « دروغى مصلحت‌آميز به كه راستى فتنه‌انگيز . » . . . رازى از فصل دهم تا شانزدهم درباره صفات و اعمال زير يعنى بخل ، فكر و نگرانى زائد و زيان‌آور ، اندوه ، حرص ، انهماك در مىخوارى ، مقاربت افراطآميز ، ولع و سخن عبث ، بحث مىكند و راه خوشبختى را در اعتدال و ميانه‌روى مىداند . . . رازى در فصل هفدهم در باب كسب مال و اندوختن و هزينه كردن آن سخن مىگويد و معتقد است : « توانگرى در صناعت است و صانع بايد به اندازه هزينه و ذخيره روز تنگدستى ، كسب كند . »\r\n. . . جالينوس مىگويد : « همچنانكه اعتدال اعضا ، در آدمى موجب جمال بدن مىگردد ، اعتدال نفس موجب جمال نفس مىشود . خير و شر براى نفس همچون صحت و بيمارى براى بدن است و همچنانكه قبح و زشتى براى بدن مكروه است ، براى نفس نيز ناخوش است . . . ميانه‌جوئى بهترين چيز است . « 1 » »\r\n\r\nاخلاق در نظر فارابى\r\nفارابى كتب متعددى در موضوع اخلاق نوشته است . به نظر او سعادت آخرين هدفى است كه آدمى براى وصول به آن مىكوشد و سعادت بالاترين چيزهاست . . . فارابى مىگويد :\r\nبرخى از اعمال آدمى درخور ستايش است و برخى شايستهء نكوهش و برخى نه درخور ستايش نه درخور نكوهش .\r\nفارابى تأكيد مىكند كه اخلاق پسنديده و اخلاق ناپسند ، هر دو در اثر ممارست و تمرين كسب مىشوند و اگر كسى را اخلاق پسنديده نباشد مىتواند در اثر ممارست و عادت آن را تحصيل نمايد ، و عادت عبارتست از قيام به يك عمل واحد پىدرپى و بسيار در زمانى طولانى و اوقاتى نزديك به هم . « 2 » »\r\nعمل صالح عملى است كه در حد اعتدال باشد ، زيرا افراط هم براى نفس مضر است و هم براى جسد . . . اما نخستين اعمال نيك شجاعت است ، و آن حد اعتدال است ، ميان تهور و جبن - و كرم حد اعتدال است ميان بخل و اسراف - اما لذات برخى جسمانيند كه از راه\r\n\r\n\r\n","description":"","footnote":"\r\n( 1 ) . فيلسوف رى ، تأليف آقاى مهدى محقق استاد دانشگاه ، از صفحه 169 ببعد ( به اختصار ) .\r\n( 2 ) . التنبيه على سبل السعاده ، ص 8 .\r\n","page_name":" 34 ","page_number":34},
  {"content":"\r\n\r\nحواس حاصل مىشوند و برخى فكرى . لذات جسمانى را زودتر مىتوان شناخت و سبكتر مىتوان به آنها رسيد ولى زود پايان مىيابند ، اما لذات فكرى دير حاصل شوند ولى ديرپايند .\r\nاما خصالى كه آدمى را به انجام كارهاى پسنديده يارى مىكند مهمترين آنها خوب فكر كردن و نيروى تصميم و تشخيص خوب داشتن است . « 1 » »\r\n\r\nاصلاح اخلاق\r\nشيخ الرئيس گويد : « هركس خواهد كه خود را اصلاح كند ، بايد كه در اخلاق مردم تفحّص كند و آنچه را نيكوست برگزيند و بدان اقتدا كند و آنچه را ناپسند است به دور افكند و از آن دورى گزيند . » و ابن مقفع گويد « بر عاقل واجب است كه نيكيهاى مردم را جستجو كند و در نفس خود ثبت كند ، و آنچنانكه در اصلاح بديها گفتيم ، نفس خود را به انجام آن نيكيها ملزم سازد . » نيز گويد : « بر عاقل واجب است كه دو آينه برگيرد ، در يكى معايب نفس خود را بنگرد و تا آنجا كه مىتواند به اصلاح آن پردازد ، و در ديگرى نيكيهاى مردم را بنگرد ، و تا آنجا كه مىتواند خود را به آنها متجلّى سازد . « 2 » » و براى آنكه آدمى در دام غرور نيفتد و گمراه نشود ، شيخ الرئيس از كسى كه قصد اصلاح نفس خود را دارد ، طلب مىكند كه دوستى خردمند و مهربان برگزيند ، تا او را به منزلهء آينه باشد ، و حسن و عيب او را به صراحت بازگو كند . ابن مقفع گويد : بر خردمند واجب است كه دوستى و صحبت نكند مگر با كسى كه در علم و دين و اخلاق او را فضيلتى باشد تا آن صفات نيك از او فراگيرد و يا آنكه در اصلاح معايب با او همداستانى كند ، اگرچه بر او برترى نداشته باشد . زيرا خصال پسنديده جز به كمك دوستان و ياران زنده و بارور نمىشوند . »\r\nشيخ الرئيس معتقد است كه نيازمندترين مردم به اصلاح رؤسا هستند ، زيرا ايشان به سبب غفلتشان از خود و تملق‌گويى مردم و اندرزناپذيرى ، و امتناع مردم از اظهار عيوبشان ، از صالحان فاصلهء بسيار دارند . ابن مقفع نيز در كتاب ادب الكبير در اين معنى به تفصيل سخن گفته است ، چنان كه گويى شيخ پاى در جاى پاى او نهاده و از زلال او سيراب شده است . « 3 » »\r\nغزالى در كيمياى سعادت مىنويسد : « . . . از آدمى ناقص‌تر و بيچاره‌تر ، امروز كيست كه اسير گرسنگى و تشنگى و گرما و سرما و بيمارى و درد و اندوه و رنج و خشم و آز است ؟ « 4 » »\r\n\r\n\r\n","description":"","footnote":"\r\n( 1 ) . حنا الفاحورى - خليل الهجر : تاريخ فلسفه در جهان اسلامى ، ترجمهء آيتى ، ص 432 و 433 به اختصار .\r\n( 2 ) . الادب الصغير ، ص 55 .\r\n( 3 ) . تاريخ فلسفه در جهان اسلامى ، پيشين ، ص 510 .\r\n( 4 ) . كيمياى سعادت ، ص 27 .\r\n","page_name":" 35 ","page_number":35},
  {"content":"\r\n\r\n\r\nنقش عادات به نظر غزالى\r\n« . . . اگر ما در مطالعه شؤون مختلف زندگى دقيق شويم ، مىبينيم اكثر جنبشها و فعاليتهاى ما مبتنى بر عادات است طرز خوردن و آشاميدن ، پوشيدن جامه و لباس و روش ما در برخورد و سلام به يكديگر ، و تفكر و عكس‌العملهائى كه در برابر موقعيّتهاى گوناگون از ما به چشم مىخورد ، غالبا عبارت از عاداتى است كه از رهگذر تكرار در ما ثبات و استقرار يافته‌اند .\r\nاهميت و ارزش عادت تا آن پايه است كه غزالى يك چهارم كتاب عظيم احياء را با عنوان « العادات » ويژگى بخشيده است . « 1 »\r\nابن سينا در تعريف عادت مىگويد : عبارت از تكرار زياد يك عمل در زمانهاى نزديك به هم مىباشد كه در درازمدّت ادامه مىيابد ( رسالة العهد ) .\r\nابن مسكويه ، عادت را چنين تعريف مىكند : حالتى است در روان انسان ، كه او را به انجام عمل ، بدون نياز به انديشه و تأمّل ، سوق مىدهد .\r\nمفهوم عادت از نظر غزالى را مىتوانيم از مجموعهء آراء او استخراج كرده و بگوئيم :\r\nعادات عبارت از حالت و يا خصوصيّت روانى است كه در آدمى پديد مىآيد و اثر خود را بر جوارح و اندام انسان افاضه مىكند و خواهان قيام به عمل است . . . اين اعمال در آغاز امر توأم با تكلّف و احساس رنج و زحمت صورت مىگيرد ولى سرانجام به صورت يك رفتار طبيعى و عارى از تكلّف درمىآيد ( احياء 3 / 58 ) .\r\nدر مقابل عادات مفيد و پسنديده عادات زشتى وجود دارد كه طبق تعبير جاحظ به صورت « طبيعت ثانويه » و به گفتهء غزالى به صورت « طبيعت پنجم » انسان درمىآيد و مآلا رهايى از حكومت عادت دشوار مىشود ، زيرا همين عامل عادت تمايلى در روان انسان براى تكرار عمل مىآفريند . . . خطر عادت آنگاه شدت مىيابد كه عادات زشت بر مردم و جامعه تسلط مىيابد . چنين عاداتى سرانجام از تقليد كوركورانه سر برمىآورد كه فرد و جامعه را به جاهايى مىكشاند كه حتى عقل و خرد نمىتواند آن را بپذيرد و تأييدش كند . به همين جهت غزالى به نبرد با تعصب و تقليد ناشى از عادت ناخواسته و نامطلوب برخاست . « 2 » »\r\n« . . . غزالى راجع به اخلاق نكوهيده چنين گفتگو مىكند : 1 - تعريف خويهاى نكوهيده و بيان حقيقت آن ، عواملى كه اخلاق مذموم را بارور مىسازد ، آفات و عواقب سوئى كه از اخلاق نكوهيده ناشى مىشود ، علامات و نشانه‌هاى اخلاق مذموم ، طرز درمان اين گونه عادات . . . « 3 » »\r\n\r\n\r\n","description":"","footnote":"\r\n( 1 ) . دكتر عبد الكريم عثمان : روانشناسى از ديدگاه غزالى ، ترجمهء دكتر حجتى ، ص 97 و 98 و 112 .\r\n( 2 ) . همان كتاب ، ص 113 .\r\n( 3 ) . همان كتاب ، ص 327 .\r\n","page_name":" 36 ","page_number":36},
  {"content":"\r\n\r\nغزالى در ميزان العمل اخلاق را عبارت از اصلاح و ويراستن قواى سه‌گانهء تفكر ، شهوت و غضب مىداند و مىگويد : « همانطور كه از پليديها دورى مىگزينيم بايد از عادات زشت پرهيز كنيم و خود را به « خلق نيكو » بياراييم و فضيلت را در اعتدال و ميانه‌روى جستجو كنيم  « وَ كَذلِكَ جَعَلْناكُمْ أُمَّةً وَسَطاً ،  شما را امتى ميانه‌رو قرار داديم . « 4 » » ( بقره : 143 )\r\n\r\nدوستان واقعى به‌نظر امام غزالى\r\nيكى از لذتها و سعادتهاى بشرى گذراندن ساعات فراغت زندگى ، با دوستان يكدل است . به نظر امام غزالى هر كسى شايستهء دوستى نيست و دوستان صديق بايد از نعمت عقل و حسن خلق برخوردار و به زيور صلاح و عفاف و پاكدامنى آراسته باشند . امام جعفر صادق رضى اللّه عنه گفته است كه : « از صحبت پنج تن حذر كنيد : يكى دروغ‌زن ، كه هميشه با وى در غرور باشى ؛ و ديگر احمق كه آنوقت كه سود تو خواهد زيان كند و نداند ؛ و بخيل كه بهترين وقت تو از تو ببرد ؛ و بددل كه در وقت حاجت ترا ضايع نمايد ؛ و فاسق كه ترا به يك لقمه بفروشد . . . بدانكه عقد برادرى و صحبت چون بسته شود همچون عقد نكاح است و وى را حقوق است . . . « 1 » »\r\nمولوى در اشعار زير خطر تقليد و تبعيّت كوركورانه از اطوار و حركات ديگران را به باد انتقاد مىگيرد و آثار و نتايج كارهاى نسنجيده را گوشزد مىكند :\r\n صوفيى در خانقاه از ره رسيد * مركب خر بُرد و در آخور كشيد\r\n. . . هم در آن دم آن خرك بفروختند * لوت آوردند و شمع افروختند\r\nو آن مسافر نيز از راه دراز * خسته بود و ديد آن اقبال و ناز\r\nصوفيانش يك‌بيك بنواختند * نرد خدمتهاش خوش مىباختند\r\nلوت خوردند و سماع آغاز كرد * خانقه تا سقف شد پردود و گرد \r\nپس از آنكه صوفيان بىبندوبار لوت و حلوا خوردند و رقص و سماع آغاز كردند ، مطرب با ساز و ضرب « خر برفت و خر برفت آغاز كرد » و جملهء حاضران با او هم‌آواز و هم‌صدا شدند ، صوفى غافل و بىنوا كه از راه تقليد با آنان هم‌قدمى مىكرد ، چون شور و حال صوفيان پايان گرفت به خادم خانقاه روى آورد و خر خود را مطالبه كرد . خادم صادقانه گفت : من در جمع صوفيان يكتن بيش نبودم و آنان به ظلم و زور خر را از دست من ربودند . صوفى نادم گفت چرا از اين ماجرا مرا آگاه نساختى ؟ خادم در جواب :\r\n\r\n\r\n","description":"","footnote":"\r\n( 4 ) . همان كتاب ، ص 330 و 335 .\r\n( 1 ) . امام محمد غزالى : كيمياى سعادت ، ص 314 .\r\n","page_name":" 37 ","page_number":37},
  {"content":"\r\n\r\n گفت واله آمدم من بارها * تا تو را واقف كنم زين كارها\r\nتو همى گفتى كه خر رفت اى پسر * از همه گويندگان باذوق‌تر\r\nبازمىگشتم كه او خود واقف است * زين قضا راضىست ، مردى عارف است\r\nخلق را تقليدشان بر باد داد * اى دو صد لعنت بر اين تقليد باد . . . \r\n\r\nجهاد اكبر و جهاد اصغر - خصم برون و خصم درون\r\nمراد از خصم برون دشمنان هركس و هر انسانى است و مقصود از خصم درون نفس و شهوت و آرزوهاى نامحدود آدمى است .\r\n اى شهان كشتيم ما خصم برون * ماند خصمى زو بتر در اندرون \r\nبا اين بيان مولوى نشان مىدهد كه جهاد و مبارزه با نفس و شهوت و تزكيه و تهذيب آن به مراتب دشوارتر است از جنگ با دشمن خارجى .\r\nحديث : « قدمتم من الجهاد الاصغر الى الجهاد الاكبر - و مجاهدة العبده هواء » ، مؤيد اين سخن است .\r\n چونك وا گشتم ز پيكار برون * روى آوردم به پيكار درون \r\nبه بطلميوس نسبت مىدهند كه گفته است : النّفس اغلب عدو ، و مولوى در تأييد اين معنى مىفرمايد :\r\n سهل شيرى دان كه صفها بشكند * شير آن است آنكه خود را بشكند\r\nكشتن اين كار عقل و هوش نيست * شير باطن سُخرهء خرگوش نيست \r\nمجاهده با نفس سخت و دشوار است براى آنكه در حقيقت كوششى است بر خلاف ميل و شهوت كه از زندگى بشر جدا نيست . « 1 »\r\n\r\nسعى و عمل توأم با توكل\r\nميان سعى و عمل با توكل منافاتى وجود ندارد بسيارى از صوفيان مىگويند : التّوكل حال رسول اللّه ( ص ) و الكسب سنت رسول اللّه ( ص ) يعنى توكل حال پيغمبر و سعى و عمل سنت اوست .\r\n گفت پيغمبر به آواز بلند * با توكّل زانوى اشتر ببند \r\nروايت است كه عربى به حضور پيغمبر آمد و شتر خويش را يله و رها كرده بود .\r\nحضرت پرسيد شترت را كجا گذاشتى ؟ گفت آن را رها بازگذاشتم و به خدا توكل كردم .\r\n\r\n\r\n","description":"","footnote":"\r\n( 1 ) . فروزانفر : شرح مثنوى شريف ، جزوهء دوم از دفتر اول ، ص 482 .\r\n","page_name":" 38 ","page_number":38},
  {"content":"\r\n\r\nفرمود : اعقلها و توّكّل يعنى « پايش را ببند و بر خدا توكل كن » .\r\n رمز الكاسب حبيب الله شنو * از توكل در سبب كاهل مشو \r\nمولوى با اشاره به احاديث و اخبار مردم را به سعى و عمل و تلاش و كوشش دعوت مىكند : الخلق كلّهم عيال الله فاحبّهم الى اللّه انفعهم لعياله .\r\n پايدارى چون كنى خود را تو لنگ * دست دارى چون كنى پنهان تو چنگ \r\nمولوى معتقد است كه بايد بر همهء مصائب و مشكلات زندگانى توجه كرد و بنام « توكل بر خدا » سعى و تلاش را ناديده نگرفت .\r\n جهد حق است و دوا حق است و درد * منكر اندر نفى جهدش جهد كرد \r\nدر اثر همين اختلاف نظر و اختلاف تشخيص است كه در ميان آدميان يكى به صورت محمّد ( ص ) و ديگرى چون بو جهل جلوه‌گرى مىكند .\r\n گر به صورت آدمى انسان بُدى * احمد و بو جهل خود يكسان بُدى \r\nدر جاى ديگر مثنوى مىخوانيم :\r\n هست تركيب محمد لحم و پوست * گرچه در تركيب هر تن جنس اوست\r\nظاهرش ماند به ظاهرها و ليك * قرص نان از قرص مه دورست نيك \r\nناگفته نماند كه در ميان شعرا و گويندگان عرب نيز مردانى چون ابو العلاى معرّى بوده‌اند كه در حدود هزار سال پيش با جرأت و جسارتى بىمانند مردم را به تقوى و پاكدامنى و بشردوستى فراخوانده و از عوامفريبى و رياكارى و پيروى از عقايد و افكار خرافى برحذر داشته‌اند .\r\nاينك جمله‌اى چند از آراء اجتماعى و اخلاقى اين گويندهء بزرگ را نقل مىكنيم :\r\n\r\nاخلاق در نظر ابو العلاى معرى\r\n« ابو العلاى معرى در درجهء اول اخلاق را از جنبهء اجتماعى بررسى مىكند و گاهى نيز از لحاظ عقلى يا روانى به اخلاق مىپردازد تا ارزش اجتماعى آن را اثبات كند . « عارف الكندى » پس از آنكه دريافت فلسفهء اخلاقى ابو العلا شامل تمام خصوصيات انسانى است حق داشت بگويد :\r\n« ابو العلا مردم را به انسانيت واقعى و معنويت حقيقى كه از لغزش و خودخواهى بدور است و بر ايثار و نيكوكارى استوار مىباشد دعوت مىكند . . . انسان بايد كار نيك را فقط به خاطر نيكى انجام دهد نه اينكه براى انجام كار نيك به پاداش اميدوار باشد و يا از مكافات\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nترك آن بهراسد . . . ابو العلا نسبت به گروهى كه به نيكوكارى تظاهر مىكنند و بر سر منابر مردم را به انجام كار نيك دعوت مىكنند و خود قدم خيرى برنمىدارند اظهار نفرت مىكند . . .\r\nهرگاه كار نيك به تو پيشنهاد شد انجام بده و من مىگويم اگر نيكى ترا فراخواند آرى بگو - من شما را به ترك ستمگرى نصيحت مىكنم اگر سفارش من پذيرفته شود ، ديگر كسى اسير نمىشود . - انسان خوب ، كار نيك را فقط به خاطر نيكى انجام مىدهد نه براى مزد و پاداش .\r\nنيكى را از پاداش منزه بدار ، زيرا اگر براى آن پاداشى آرزو كنى تجارت كرده‌اى آنچه بر خود مىپسندى براى مردم انجام بده و آنچه از شنيدنش خشنود مىشوى به ديگران بگو - در اينجا مىبينيم كه ابو العلا قانون طلائى كنفوسيوس فيلسوف چينى را پذيرفته است ، كنفوسيوس مىگويد :\r\n« با ديگران چنان كن كه خواهى با تو آن كنند . »\r\nابو العلا كه دشمن سرسخت عوامفريبى ، رياكارى و دروغگوئى است با صراحت تمام مىگويد :\r\n« پارساى واقعى آن نيست كه اگر خانه خدا را زيارت كرده باشد نيكوكارش بنامى . »\r\nسيد و نيكوكار كسى است كه به آزار كسى راضى نمىشود و اسرار مردم را فاش نمىكند . يا نسبت به سيه‌روزان و محتاجان و يتيمانى كه در اثر جنگ بىپدر شده‌اند بخشنده است .\r\nدر روز صدايش به دشنام بلند نمىشود و در شب به همسايگانش آزار نمىرساند .\r\n. . . تسبيح بگو و نماز بخوان و كعبه را بجاى هفت بار هفتاد بار طواف كن با تمام اينها تو عابد نيستى .\r\nپيشوايان مذهبى عالم تشيّع نيز مكرر به مسائل اخلاقى و لزوم خويشتن‌دارى و كف نفس توجه كرده‌اند .\r\nدر نهج البلاغه حضرت امير ( ع ) ضمن تعاليم گوناگون به اخلاقيات نيز عنايت شايان شده است .\r\nويل لامّتى من علماء السوء\r\nواى بر امتم از دانشمندان بدنهاد « حديث نبوى »\r\nآفة العلماء حبّ الرّياسه\r\nآفت دانشمندان جاه‌طلبى است از على ( ع )\r\nكن للظّالم خصما و للمظلوم عونا\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nدشمن ستمگران و يار ستمكشان باش\r\nايّاك و الغضب فاوّله جنون و آخره ندم\r\nاز خشم بپرهيز كه اول آن ديوانگى و پايانش پشيمانى است - از على ( ع )\r\nتنها توجه و حمايت انسانها از يكديگر مورد نظر متفكرين ايرانى قرار نگرفته بلكه حمايت و جانبدارى از چهارپايان نيز كمابيش مورد توجه صاحبنظران بوده است .\r\n\r\nعقيدهء متفكرين اسلامى در مورد رفتار با حيوانات و نباتات\r\nدر دوران بعد از اسلام نيز جمعى از خيرانديشان از حمايت حيوانات و نباتات سخن گفته‌اند :\r\nزكرياى رازى در سيرت فلسفى عقيدهء خود را دربارهء انواع حيوانات چنين بيان مىكند : « در مورد اقسام مار و عقرب و زنبور و مانند آنها چون هم به حيوانات ديگر آزار مىرسانند و هم لياقت آن را ندارند كه انسان از آنها نيز مانند چهارپايان فايده‌اى بردارد در كشتن و نابود كردن آنها جرمى نيست .\r\nكشتن حيوانات اهلى و جاندارانى كه از علف تغذيه مىكنند روا نيست مگر به مدارا ، و بهتر آنست كه حتى المقدور از غذا قرار دادن گوشت ، و تكثر مثل خود آنها خوددارى كنيم . از فلاسفه ، جمعى خوردن گوشت را اجازه داده و بعضى ديگر جايز ندانسته‌اند ، و سقراط از كسانى است كه به اين كار راى نداده است . چون حكم عقل و عدل آزار به غير را روا نمىدارد ، بطريق اولى رساندن آزار به خود نيز روا نيست . . . [ * 
  ] رهبانيت و صومعه‌گيرى عيسويان و اعتكاف مسلمين در مساجد و خوددارى از كسب و تقليل در طعام و خوردن اغذيه ناگوار و پوشيدن لباس درشت را نيز مىتوان از همين قبيل شمرد . . . اين امور همه ستمى است كه جماعتى به نفس خود روا مىدارند و تحمل رنجى است كه به وسيلهء آن رنجى بزرگتر زايل نمىشود . « 1 » »\r\nچنان كه گفتيم ، انديشهء حمايت از حيوانات در ايران سابقه‌اى كهن دارد در شرح حال ابو عثمان ميرى رازى فقيه و صوفى قرن سوم مىخوانيم كه وى از رى ، و مقام ( يعنى مسكن ) او به نيشابور در محله حيره بود . . . روزى به دبيرستان مىرفت با چهار غلام . . . دواتى زرين در دست و دستارى قصب بر سر و خزى پوشيده به كاروانسرائى كهنه رسيد ، درنگريست خرى ديد پشت ريش ، كلاغ از جراحت او مىكند و او را قوّت آن نه كه براند ، رحم آمدش . . در حال جبهء خز بيرون كرد و بر درازگوش پوشيد و دستار قصب به وى فروبست . »\r\n« از تذكرة الاولياء شيخ عطار » .\r\n\r\n\r\n","description":"","footnote":"\r\n( 1 ) . مهدى محقق : « فيلسوف رى » ، ص 221 .\r\n","page_name":" 41 ","page_number":41},
  {"content":"\r\n\r\nسعدى در بوستان مىنويسد كه شبلى عارف معروف گندم خريد در ميان گندم مورى را سرگردان يافت نگران شد و اين موجود خرد و ناچيز را بجاى نخستين بازگردانيد :\r\n نگه كرد مورى در آن غله ديد * كه سرگشته هر گوشه‌اى مىدويد\r\nز رحمت برو شب نيارست خفت * به مأواى خود بازش آورد و گفت\r\nمروت نباشد كه اين مور ريش * پراكنده گردانم از جاى خويش\r\nچه خوش گفت فردوسى پاكزاد * كه رحمت بر آن تربت پاك باد\r\nميازار مورى كه دانه‌كش است * كه جان دارد و جان شيرين خوش است \r\nصادق هدايت در نوشته‌هاى پراكندهء خود از حمايت چهارپايان سخن مىگويد و روش بيرحمانهء مردم كوى و برزن را نسبت به حيوانات باركش و پرندگان مورد انتقاد شديد قرار مىدهد : « بطورى كه شيخ محمد فانى در كتاب دبستان المذاهب مىنويسد انوشيروان نخستين شهريارى است كه به حمايت چهارپايان برخاسته و بنفع آنان مقرراتى وضع كرده است : « . . . حيواناتى مثل گاو ، خر ، اسب را كه در جوانى كار فرمودندى ، چون پير شدى صاحبان ايشان به آسودگى آنها را نگاهداشتندى ، و مقرر است كه هر حيوانى را چه مايه بار كنند هركه از آن حد گذرانيدى او را تأديب فرمودندى . . . »\r\nصاحبنظران و متفكران بعد از اسلام نيز جسته‌جسته زبان به حمايت حيوانات گشوده‌اند از جمله فردوسى طوسى مردم را از آزار مورى برحذر مىدارد .\r\n\r\nحمايت از حيوانات\r\nشيخ نجم الدين رازى يكى از بزرگان صوفيه در كتاب مرصاد العباد نوشته :\r\n« بر چارپايان ظلم نكنند و بار گران ننهند و كار بسيار نفرمايند و بسيار نزنند . هرچه بر ايشان رود كه زيادت از توسع ايشان باشد ، حق تعالى فردا بازخواست كند و انصاف ستاند و انتقام بكشد . »\r\nخواجه نصير الدين طوسى در اخلاق ناصرى مىنويسد :\r\n« بدترين خلق خدا كسى بود كه اول بر خود جور كند و بعد از آن بر باقى مردمان و اصناف حيوانات . »\r\nسيد جعفر كشفى از نويسندگان متأخرين صاحب تحفة الملوك اينطور نوشته :\r\n« . . . زياد بر طاقت ، حيوان بار نكنند . . . و در وقت رم كردن و نفرت نمودن ، آن را نزنند بلكه تشخيص نمايند كه سبب آن‌چه بوده است و آن را دشنام و فحش نگويند و در وقت رسيدن به منزل آب و علف و ساير امور و حوايج آن را متوجه شوند و مهيا كنند . . . »\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nجاى ديگر در بيان رعايت احوال غلام و كنيز و خادم و انواع حيوانات مىگويد :\r\n« . . . بايد با حيوانات بر وفق عدالت و انصاف و بدون جور و اعتساف رفتار نمايند و هر كدام از آنها را تا مدتى كه به حسب خلقت بايد كه تعيش بنمايند و نفع برسانند باقى بدارند و از روى اجحاف و زياده‌روى با آنها رفتار نكنند . . . و در غير مصرفى كه براى آن خلق شده‌اند مصروف ندارند . . . پس بايد كه رعايت احوال آنها به مقتضاى مروت و عدالت و تقوى و ديانت نموده شود . . . و از آنجا كه هر مخلوقى كه عاجز و اسير تو است ، وكالت و ولايت خداوند مر آن را بيشتر و استعمال رحم و مروت در حق آنها لازم‌تر است . لهذا رعايت نمودن احوال و حقوق حيوانات اقدم و الزم است از رعايت نمودن احوال و حقوق غلامان و كنيزان الخ . . . »\r\nجاى بسى تأسف است كه تاكنون در ايران قوانينى جهت منع از ظلم نسبت به حيوانات تدوين نكرده‌اند . . . چنان كه در انگليس و آمريكا مجمع حمايت حيوانات را بنام « انسانيت »  Human Association  مىنامند . و حقيقتا لايق اين اسم مىباشد ، زيرا كه آزاركننده حيوان ، آزاركننده انسان مىشود ، كشنده آنان دير يا زود جانى و قاتل انسان خواهد شد ، در اين خصوص مونتينى خوب گفته : « اين يك تفريحى براى مادران است كه بچه خود را ببينند ، گردن پرنده‌اى را مىكند و سگ يا گربه را در بازى مجروح مىكند ، اينها ، ريشه فساد و بنياد سنگدلى و ظلم و جنايت مىباشد . « بودا » نيز گفته است : « مكشيد و با محبت باشيد . . . »\r\n. . . پير لتى  Pierre Loti  مىنويسد « من از مشاهده تيره‌روزى حيوانات بيشتر اندوهگين مىشوم تا براى برادران خودم . زيرا كه آنان بىزبان و ناتوانند . » محبت نسبت به حيوانات در هر زمان از طرف حكما و عقلا و اشخاص بزرگ براى رفاهيت زندگى مادى و پيشرفت عقلى و ذهنى و تكميل اخلاق انسان تأكيد و تصريح شده . . . ايرانيان كه از پيشقدمان اين عقيده به شمار مىآيند بايد هرچه زودتر دست به كار بزنند . . . الاغ در ايران براى زجر كشيدن و جان كندن آفريده مىشود ، در كوچه‌ها به حال رقت‌آورى با زخمهاى زياد ، پاى چلاق ، شكم گرسنه ، دو برابر قوهء خود از طلوع آفتاب الى موقع خواب صاحبش بايد بار بكشد ، نوازش نديده بجز از شلاق ، و حرفى نشنيده ، به غير از فحش و دشنام . سگ خيابان را محض رضاى خدا مىزنند ، گربه را زنده در چاه مىاندازند ، موش را سر گذرها آتش مىزنند و غيره و غيره . . . اگر كشتن حيوانات براى انسان مفيد است چه لذتى زجر و شكنجه او براى ما خواهد داشت ؟ تا كى اين پرده‌هاى خونين بربريت را بايد كوركورانه نگاه كرد اين است تربيتى كه بر اطفال خود مىآموزند . . . همين شكنجه‌هاى گوناگون منجر به بيشرفى و فساد اخلاق مىشود . . . هومبلد  Humboldt  مىگويد : « درجه تمدن يك ملتى از رفتار آن ملت\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nنسبت به حيوانات معلوم مىشود . »\r\nتربيت پدر و مادر تأثيرات عميقى در اخلاق و رفتار بچه خواهد داشت و ظلمى كه نسبت به حيوانات شده و مىشود ، مادران اطفال بطور غير مستقيم در آن شركت كرده و مسئول مىباشند . مادر بىرحم و شفقتى كه پرنده را به دست بچه خود مىسپارد و يا پدر بىوجدانى كه بچه خود را به شكار برده و به خون‌ريزى تشويق و تحريص مىكند ، اينها اولين مدرسه قساوت و خونخوارى انسان است كه باعث بىرحمى و جنگ و جدال مىشود .\r\nبر هر مادر و معلمى واجب و لازم است ، در جزو درس و تربيت به بچه بياموزد كه حيوان را براى آزار كردن و كشتن نيافريده‌اند . اكنون در تمام بلاد اروپا و امريكا . . . تا اندازه‌اى دايرهء ظلم را تنگ‌تر نموده‌اند . قانون هلند براى آزاركننده حيوان يا بار نمودن زياده از معمول چهارپايان و دشنام عابرين ، مدت 6 ماه حبس و سيصد فلرن جريمه قرار داده و قانون انگلستان 6 ماه حبس و صد ليره جريمه معين كرده . . . ولى ايران در مقابل دنيا سكوت اختيار كرده مىگويند حيوانات حقوقى ندارند . اگر آنان تا به حال حقوقى ندارند براى آنست كه ما نمىخواهيم داشته باشند . چرا نبايد حقوق آنها را مراعات كرد ؟ آيا حيوان براى هوسرانى انسان خلق شده ؟ . . . بديهى است كه تمام وجدان و شرافت هر انسان او را مجبور مىكند كه در دادخواهى آنها شركت نموده هرچه زودتر جبران حقوق پايمال‌شده را نمايد . . . با اين بيت خواجه حافظ عليه الرحمه كه جامع تمام فلسفه اخلاق است به سخن خود خاتمه مىدهيم :\r\n مباش در پى آزار و هرچه خواهى كن * كه در طريقت ما غير از اين گناهى نيست « 1 » » \r\nدر تهران ، تنها انجمن حمايت از حيوانات كافى نيست ، بلكه بايد هرچه زودتر در هر كوى و برزن انجمن حمايت از درختان و نباتات نيز تشكيل داد و به حال زار درختانى كه هر سال در اثر بىآبى يا آزار كودكان و جوانان خشك مىشوند فكرى كرد .\r\nسالهاست كه شهردارى ، در تهران و ديگر شهرها هزاران درخت در اول بهار مىكارد و در آخر تابستان يا اول بهار سال بعد همان درختهاى خشك‌شده را درمىآورد و بار ديگر نهالهاى جديدى مىكارد . بدون اينكه از مردم تهران شرم كند و براى نگهدارى و تأمين آب آنها فكرى كرده باشد . البته در خشك شدن درختها تنها مأموران شهردارى مسئول نيستند بلكه اهالى هر محل و كسبه و دكاندارانى كه درختها براى زيبايى و طراوت كوى و برزن آنها كاشته شده و از مراقبت و دادن هفته‌اى چند سطل آب به آنها خوددارى مىكنند ، و نيز پدران و مادرانى كه حاضر نيستند فرزندان خود را از آزار درختان و نباتات و كندن گلهاى زيباى پاركها و باغهاى عمومى منع كنند ، شايان توبيخ و قابل سرزنش مىباشند . هر پدر و مادر عاقل و\r\n\r\n\r\n","description":"","footnote":"\r\n( 1 ) . نوشته‌هاى پراكنده صادق هدايت ( انسان و حيوان ) ص 285 ببعد .\r\n","page_name":" 44 ","page_number":44},
  {"content":"\r\n\r\nباوجدانى بايد به كودكان خود بفهماند كه حيوانات و نباتات مانند خود او بايد مورد محبت و حمايت قرار گيرند ، نه تنها گلهاى زيباى پاركها را نبايد كند ، بلكه حقا كوه‌نوردان نيز حق ندارند كه گلهاى زيبائى كه بر فراز كوهها و تپه‌ها رسته است براى لذت شخصى از بيخ و بن بركنند و ديگران را از نظارهء اين شاهكار زيباى طبيعت محروم سازند . همانطور كه صاحبنظران جهان گفته‌اند موقعى ملتى را ميتوان متمدن و پيشرفته دانست كه نه تنها در فكر برادران محروم و شوربخت خود باشد ، بلكه حيوانات و نباتات را نيز در پناه حمايت خود گيرد . « 1 »\r\nويكتور هوگو در كتاب ترانه‌هاى كوهها و بيشه‌ها خطاب به آدميان مىگويد :\r\n« به چه حق ، مرغان آزاد را در قفس زندانى مىكنيد ، به چه حق اين نغمه‌گران آسمان را از بيشه‌ها و چشمه‌ها و سپيده‌دم و ابر و باد دور مىسازيد و سرمايه زندگى را از اين زندگان مىربائيد . . . « 2 » »\r\nبه قول ويل دورانت : « در يك روز تابستان كه به جنگل مىرويم و به تنهائى پرسه مىزنيم ، جنبش صدها جاندار ، از پرنده و جهنده و خزنده و غير آن را مىبينيم و صدايشان را مىشنويم ، همه از نزديك شدن ما مىرمند و در هوا و آب و خشكى مىگريزند ، ناگهان به خود مىآئيم كه بر اين سيارهء بىطرف به چه اقليّت پرخطرى تعلق داريم و با مشاهده رفتار آشكار اين جانداران يك‌دم حس مىكنيم كه در زاد و بوم طبيعى آنها رهگذران مزاحمى بيش نيستيم ، آن‌گاه همه تاريخها و افتخارات انسان در نظرمان يكباره از عظمت مىافتد . . . » ( درسهاى تاريخ )\r\nخوب است كه از حيوانات درس « عاطفه » بياموزيم :\r\n« در حريقى كه چند سال قبل در فرانسه اتفاق افتاد لك‌لك ماده‌اى كه نتوانست بچه‌هاى خود را نجات دهد ، فرار نكرد و ماند تا در لهيب آتش با بچه‌هاى خود يك جا بسوزد . در جنگ 1870 آلمان و فرانسه در پاريس گلوله توپ آلمانها در انبارى تركيد انفجار گلوله توپ نتوانست مادر كبوترى را كه روى تخمها خوابيده بود از جا بلند كند ، در حيوانات پستاندار اين عاطفه شديدتر است . . . . « 3 » » .\r\n\r\nاندرزهاى لقمان\r\nبا اينكه شخصيت تاريخى و دوران حيات لقمان سخت افسانه‌آميز است جمله‌اى چند از تعاليم و اندرزهاى منسوب به او را در اينجا نقل مىكنيم « . . . اى پسر از يار بد بپرهيز كه\r\n\r\n\r\n","description":"","footnote":"\r\n( 1 ) . همان كتاب ، ص 285 ببعد .\r\n( 2 ) . بهترين اشعار هوگو ترجمه شجاع الدين شفا .\r\n( 3 ) . حقوق زن در اسلام از حسن صدر صفحه 58 .\r\n","page_name":" 45 ","page_number":45},
  {"content":"\r\n\r\nهمچون شمشير است منظرى زيبا و اثرى زشت دارد . اى پسر مباد كه مورى از تو زيرك‌تر باشد كه او در تابستان قوت زمستان را جمع آورد ( و تو غافل باشى ) . . . اى پسر به سلطان در هنگام خشم و به دريا در وقت مد ، نزديك مشو ، اى فرزند پرهيز را سرمايه ساز تا بىهيچ بازرگانى ترا سودها بازآورد ، اى فرزند با آنكه كارآزموده‌اى ، در كارها ، مشورت كن كه او ، راى و انديشه‌اى را كه خود گران خريده است رايگان به تو عرضه مىكند . اى فرزند آنكه مىگويد بدى را با بدى مىتوان فرونشاند دروغگوست ، اگر راست گويد دوباره آتش برافروزد و سپس بنگرد كه آيا يكى از آن دو مىتواند ديگرى را فرونشاند ، نيكى است كه بدى را دفع تواند كرد چنان كه جز آب آتش را فرونمىنشاند . « 1 » »\r\n« لقمان فرزند خويش را از در پند گفت . . . چون در نماز باشى نگاه دار دل خود را ، چون در ميان خورش باشى نگاه دار گلوى خود را ، چون در ميان مردم باشى نگاه دار زبان خود را ، چون در خانه بيگانه باشى نگاه دار چشم خود را ، دو چيز را نيز ياد دار ، خدا و مرگ را و دو چيز را فراموش كن ، نيكى كه درباره مردم كرده باشى و بدى كه درباره تو كرده باشند . « 2 » »\r\nدر باب بيستم قابوسنامه « در ياد كردن پندهاى نوشيروان » چنين آمده است :\r\nاول گفت : تا روز و شب آينده و رونده است از گردش حالها شگفت مدار .\r\nدوم گفت : چرا مردمان از كارى پشيمانى خورند كه از آن كار ديگرى پشيمانى خورده باشد ؟\r\nپند سيم : چرا ايمن خسبد كسى كه با پادشاه آشنائى دارد ؟\r\nپند چهارم : چرا زنده شمرد كسى خويشتن را كه زندگى او جز به كام بود ؟\r\nپند پنجم : چرا نخوانى كسى را دشمن كه جوانمردى خويش در آزار مردمان داند ؟\r\nپند ششم : چرا دوست خوانى كسى را كه دشمن دوستان تو باشد ؟\r\nپند هفتم : با مردم بىهنر ، دوستى مكن كه مردم بىهنر نه دوستى را شايد نه دشمنى را .\r\nپند هشتم : بپرهيز از نادانى كه خود را دانا شمرد .\r\nپند نهم : داد از خويشتن بده تا از داور مستغنى باشى .\r\nپند دهم : حق گوى اگرچه تلخ باشد .\r\nپند يازدهم : اگر خواهى راز تو ، دشمن نداند با دوست مگوى .\r\nپند دوازدهم : خرد نگرش بزرگ زيان مباش .\r\n\r\n\r\n","description":"","footnote":"\r\n( 1 ) . بحار القلوب صفحه 98 .\r\n( 2 ) . گردآورى آقايان زرين‌كوب و حبيب يغمائى ، از مجلهء يغما سال 29 .\r\n","page_name":" 46 ","page_number":46},
  {"content":"\r\n\r\nپند سيزدهم : بىقدر مردم را زنده مشمر .\r\nپند چهاردهم : اگر خواهى كه بىگنج توانگر باشى بسند « 1 » كار باش .\r\nپند پانزدهم : به گزاف مخر تا به گزاف نبايد فروخت .\r\nپند شانزدهم : مرگ به زانكه نياز بهم سران خويش .\r\nپند هفدهم : از گرسنگى به مردن به از آنكه به نان فرومايگان سير شدن .\r\nپند هژدهم : بهر تخايلى « 2 » كه ترا صورت بندد به نامعتمدان اعتماد مكن و از معتمدان اعتماد مبر .\r\nپند نوزدهم : به خويشاوندان كم از خويش ، محتاج بودن ، مصيبتى عظيم دان كه در آب مردن به كه از وزق زنهار خواستن .\r\nپند بيستم : فاسق متواضع اين جهان جوى ، بهتر از قراى متكبّر آن جهان جوى .\r\nپند بيست و يكم : نادان‌تر از آن مردم نبود كه كهترى را به مهترى رسيده بيند و همچنان به وى به چشم كهترى نگرد .\r\nپند بيست و دوم : شرمى نبود بزرگتر از آن‌كه به چيزى دعوى كند كه نداند وانگه دروغ‌زن باشد .\r\nپند بيست و سيم : فريفته‌تر زان كسى نبود كه يافته بنايافته بدهد .\r\nپند بيست و چهارم : به جهان در ، فرومايه‌تر از آن كسى نيست كه كسى را به دو حاجت بود و تواند اجابت كردن آن حاجت و او وفا نكند .\r\nپند بيست و پنجم : هركه ترا ، بىگناهى ، زشت گويد ، وى را تو معذورتر دار از آن كسى كه آن سخن به تو رساند .\r\nپند بيست و ششم : به خداوند مصيبت عزيز ، آن دردسر نرسد كه بر آن كس كه به سخن بىفايده گوش دارد .\r\nپند بيست و هفتم : از خداوند زيان بسيار ، آن زيان‌مندتر كه وى را ديدار چشم زيان‌مندى .\r\nپند بيست و هشتم : هر بنده‌اى كه او را بخرند و بفروشند آزادتر از آن كس بود كه گلوبنده بود . ( شكم‌پرست )\r\nپند بيست و نهم : هرچند دانا كسى بود كه با دانش وى را خرد نيست آن دانش بر وى و بال بود .\r\nپند سىام : هركسى را كه روزگار او را دانا نكند هيچ دانا را در آموزش او\r\n\r\n\r\n","description":"","footnote":"\r\n( 1 ) . لايق و كاردان .\r\n( 2 ) . انديشه .\r\n","page_name":" 47 ","page_number":47},
  {"content":"\r\n\r\nرنج نبايد بردن كه رنج او ضايع بود .\r\nپند سى و يكم : همه چيزى از نادان نگاهداشتن آسانتر كه ايشان را از تن خويش .\r\nپند سى و دوم : اگر خواهى كه مردمان نيكوگوى تو باشند مردمان را نيكوگوى باش ، گفت اگر خواهى كه رنج تو بجاى مردمان ضايع نشود رنج مردمان بجاى خويش ضايع مكن .\r\nپند سى و سوم : اگر خواهى كم‌دوست و كم‌يار نباشى كينه مدار .\r\nپند سى و چهارم : اگر خواهى كه بىاندازه اندوهگين نباشى حسود مباش .\r\nپند سى و پنجم : اگر خواهى كه زندگانى با آسانى گذارى روش خوش را بر روى كار دار .\r\nپند سى و ششم : اگر خواهى كه از رنج دور باشى آنچه نرود ، نران .\r\nپند سى و هفتم : اگر خواهى كه تو را ديوانه‌سار نشمارند ، آنچه نايافتنى بود ، مجوى .\r\nپند سى و هشتم : اگر خواهى به آب‌روى باشى ، آزرم را پيشه كن .\r\nپند سى و نهم : اگر خواهى كه فريفته نباشى كار ناكرده را به كرده مدار .\r\nپند چهلم : اگر خواهى كه پردهء تو دريده نشود ، پردهء كسان مدر .\r\nپند چهل و يكم : اگر خواهى كه در پس قفاى تو نخندند زيردستان را باك دار .\r\nپند چهل و دوم : اگر خواهى كه از پشيمانى دراز ايمن گردى به هواى دل كار مكن .\r\nپند چهل و سيم : اگر خواهى كه از زيركان باشى روى خويش در آئينهء كسان بين\r\nپند چهل و چهارم : اگر خواهى كه قدر تو بجاى باشد ، قدر مردم بشناس .\r\nپند چهل و پنجم : اگر خواهى كه بر قول تو كار كنند ، بر قول خويش كار كن .\r\nپند چهل و ششم : اگر خواهى كه ستودهء مردمان باشى بر آن كس كه خرد زو نهان باشد ، نهان خويش آشكارا مكن .\r\nپند چهل و هفتم : اگر خواهى كه برتر از مردمان باشى فراخ نان و نمك باش .\r\nپند چهل و هشتم : اگر خواهى كه از شمار آزادان باشى طمع را در دل خويش جاى مده .\r\nپند چهل و نهم : اگر خواهى كه از شمار دادگران باشى ، زيردستان خويش را به طاقت خويش نيكو دار .\r\nپند پنجاه‌ام : اگر خواهى كه از نكوهش تمام دور باشى ، اثرهاى ايشان را ستاينده باش\r\nپند پنجاه و يكم : اگر خواهى كه در هر دلى محبوب باشى و مردمان از تو نفور نباشند ، سخن بر مراد مردمان گوى .\r\nپند پنجاه و دوم : اگر خواهى كه كام مردم باشى آنچه كه بر خويشتن نپسندى بر هيچكس مپسند\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nپند پنجاه و سيم : اگر خواهى كه بر دلت جراحتى نيفتد كه به هيچ مرهم بهتر نشود ، با هيچ نادان مناظره مكن .\r\nپند پنجاه و چهارم : اگر خواهى كه بهترين خلق باشى چيز از خلق دريغ مدار .\r\nپند پنجاه و پنجم : اگر خواهى كه زبانت دراز شود ، كوتاه‌دست باش .\r\nاين است سخنها و پندهاى نوشروان عادل ! چون بخوانى اى پسر اين لفظها را خوار مدار كه از اين سخنها هم بوى حكمت آيد هم بوى ملك . زيرا كه سخنان ملكان است و هم سخن حكيمان . جمله معلوم خويش كن و اكنون آموز كه جوانى ، چوى پير گردى به انديشيدن حاجت نباشد كه پيران چيزها دانند . « 1 » »\r\nمتفكرين و صاحبنظران عالم اسلام نظير فارابى ، ابن سينا ، ابو على مسكويه و خواجه نصير الدين طوسى در زمينه مسائل اخلاقى كتب و رسالاتى نوشته‌اند .\r\n« چنان كه مىدانيم خواجه نصير الدين طوسى مؤلف كتاب « اخلاق ناصرى » و « اوصاف الاشراف » است . اخلاق ناصرى ترجمه و تهذيب كتاب « تهذيب الاخلاق و تطهير الاعراق » . يكى ديگر از صاحبنظران و تئوريسين‌هاى مهم اخلاق در فرهنگ ما ابو على مسكويه است . پس از خواجه ، فيلسوف ديگر بنام جلال الدين دوانى كتاب اخلاق جلالى را با توجه و در نظر داشتن « اخلاق ناصرى » نگاشت . لذا ابو على مسكويه ، خواجه نصير الدين ، جلال الدين دوانى ، در تنظيم تئوريهاى اخلاقى نه فقط جاى برجسته‌اى دارند بلكه بهم سخت پيوسته‌اند . البته حق تقدم در اين زمينه‌ها با فارابى و ابن سينا ، بويژه با فارابى است كه در يك سلسله از رسالات و آثار متنوع خود مانند رسالات « التنبيه » و « تحصيل السعادة » و « سياسات المدنيه » و « فضيلة العلوم » مسائل اخلاقى و جامعه‌شناسى را مطرح ساخته است .\r\nدر اينكه خواجه در ترجمه كتاب تهذيب الاخلاق . . . ابن مسكويه ، تا چه اندازه سهم خلّاق خود را وارد كرده است امرى است كه بايد مورد بررسى دقيق قرار گيرد ، آنچه مسلم است خواجه در اين كتاب كاست و فزونىهايى كرده و تجارب فكرى و عملى خويش را بدان افزوده است . با توجه به اينكه ابن مسكويه بنا به تصريح خود او ، آموزش اخلاقى خويش را از حكماء اولين يعنى فلاسفهء يونان بويژه ارسطو گرفته است و تاثير فارابى و ابن سينا نيز در وى محل ترديد نيست ربط آموزش « اخلاقى » خواجه و دوانى نيز به اين منابع روشن مىگردد ، منتها اقتباس و اخذ ابن مسكويه نيز اقتباس « ملّا نقطى » و مكتبى نيست ، بلكه ابن مسكويه به نوبت خود ، به مثابه يك متفكر گرانقدر برخورد اخلاقى با ارثيه فكرى يونان داشته است . تعيين حدود اين\r\n\r\n\r\n","description":"","footnote":"\r\n( 1 ) . فصلى از قابوسنامه باهتمام دكتر يوسفى صفحه 51 ببعد .\r\n","page_name":" 49 ","page_number":49},
  {"content":"\r\n\r\nخلاقيت ابن مسكويه نيز فقط مىتواند بر يك بررسى مقايسه‌اى دقيق احاله شود ، ولى در واقعيت اين مطلب ترديدى نيست .\r\nاين نكته را نيز ناگفته نگذاريم كه در تاريخ ايران اندرزنويسى از پارينه سوابق طولانى دارد ، و ما در بررسيهاى ديگر ، از اين اندرزنامه‌ها سخن گفته‌ايم .\r\nتعاليم و آموزشهاى اخلاقى ابن مسكويه ، خواجه نصير و دوانى از منبع ايرانى نيز فيض فراوانى يافته است و تنها منبع آن حكماى اولين نيستند .\r\nما در ميان تعاليم و آموزشهاى اخلاقى صاحبنظران ، در اينجا بعنوان نمونه نظريات خواجه نصير الدين طوسى را اجمالا مورد مطالعه قرار مىدهيم :\r\nآموزش اخلاقى نزد خواجه براساس بررسى كتاب معروف او اخلاق ناصرى از نظرگاه دانش اجتماعى امروز مجموعه‌اى است مختلط از نظريات مربوط به « جامعه‌شناسى » و « روانشناسى » و سرانجام مقررات و موازين حسن رفتار يا سوء رفتار .\r\nخواجه در سراسر كتاب خود مانند ديگر آثارش ، مردى است دقيق و استدلالى ، جملاتش فشرده و زبانش علمى است همه مفاهيم او داراى تعاريف جامع و مانع دقيقى است ، كاملا ديده مىشود كه با افكار سنجيده و حساب‌شده يك فيلسوف آگاه و ورزيده روبرو هستيم ، زيرا كاملا روشن است كه مباحث اخلاقى و جامعه‌شناسى سنت محكمى دارد ، و بحثهاى پخته و سايه‌روشنها از هم تميز داده شده است . به حدى كه گه‌گاه مايه اعجاب است . . . خواجه در سراسر كتاب از تمثيل با كمال خوبى استفاده كرده است و خوب توانسته است به اين وسيله انديشه خود را مجسم كند و آن را اثبات نمايد . ما زبدهء نظريات خواجه را ، بدون مراعات ترتيبى كه وى قائل شده است و به شكلى كه براى معاصران بيشتر درخور درك باشد مىآوريم .\r\nاخلاق ، در نظر خواجه ، مجموعه ملكات نفسانى است . وقتى خلقى ملكه شد ، صدور آن فعل به سهولت انجام مىگيرد ( فارابى مانند خواجه خلق را جزء فطريات انسانى نمىداند و در رساله التنبيه تصريح مىكند كه خلق نتيجه عادت است و خلق نيك و بد هر دو كسب‌كردنى است ) . « بىاحتياج به تفكر و رويتى » ، نفس كه پايه صدور ملكات اخلاقى است به عقيده حكماى كلاسيك ما ، جوهر مستقلى است كه « كينونت » يا چگونه بودن آن و نيز كيفيت تعلق و ارتباطش با بدن انسان ، موضوع بحثهاى طولانى است . خواجه مىگويد ، هر چيزى داراى كيفيت ويژه‌اى است كه بدان شناخته مىشود ، در اصطلاح ماهيت آن شىء بدان كيفيت ويژه تحقق مىپذيرد مانند ( سبكى در دويدن ) براى اسب ، و روانى در بريدن براى شمشير .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nانسان حيوان ناطقى است و قدرت ادراك و تعقل و تميز دارد كه بدان مىتواند جميل را از قبيح ، مذموم را از محمود بازشناسد و برحسب اراده در آن تصرف كند . به همين جهت انسان سعى دارد به « سعادت » برسد و از « شقاوت » برهد . انسان سعادتمند است وقتى ماهيت ويژهء خود را مراعات كند ، ولى اگر با سوء نيّت در جهت مخالف سرشت و ويژگى خود بكوشد ، يا در اين كار اهمال و غفلت كند ، آنوقت شقى مىشود .\r\nنفس آدمى كه صفت ويژه‌اش را بيان كرديم از اين جهت داراى كمال و نقصان مىگردد و مىتواند فراترين « افضل » يا فروترين « اخس » كائنات شود .\r\nدر نفس ، قواى مختلفى است مانند ناطقه ، شوقيه و عامله كه به ترتيب منشأ ادراك و تعقل ، منشأ شورهاى انسانى و يا منشأ عمل و حركت اوست .\r\nقوه شوقيه كه ( بابا افضل آن را نيروى خواستارى مىنامد ) خود به دو صورت « قوه غضبيه » و « قوه شهويه » بروز مىكند . اگر در قبال قواى شوقيه كه ويژه انسان نيست و در حيوان هم هست ، روش تسليم در پيش گيريم از اصل فضيلت دور مىشويم ، بايد با پس راندن فشار اين قواى غضبى يا سبعى و شهوى خود را در مقام فضيلت انسان نگاه داريم .\r\nممكن است افرادى باشند كه مفطور و سرشته به نيكى يا بدى باشند ولى همهء افراد چنين نيستند ( فارابى در رساله « سياسات المدنيه » و رساله التنبيه ، منكر فطرت است و فطرت را عبارت مىداند از استعداد جسمانى و لذا نقش تعليم و تربيت در نزد فارابى بسيار برجسته است بر خلاف كسانى مانند سعدى كه نقش فطرت را برجسته مىكنند . گرچه سعدى گاه نيز از نقش تربيت سخن گفته است و انديشه‌اش در اين باره متناقض است ) .\r\nبعضى افراد مىتوانند فضايل و خيرات اخلاقى را اكتساب كنند و اما خيرات مىتوانند نفسانى و جسمانى باشند ، ولى طبيعى است كه خيرات نفسانى بر خيرات جسمانى و حسّى برترى دارند .\r\nآدمى داراى اختيار است و اختيار مبدئى است براى « فعل » و « ترك » خلق ، ملكه و عادت كه از جهت نفسانى مفاهيم همانندند ، موجب صدور افعال « بىرويت » و بدون اراده مىشوند ولى كار از روى رويت و اختيار است كه در اثر تكرار به صورت عادت درمىآيد . عمل خواه به صورت فعل يا « ترك فعل » محك قضاوت است نه دعوى ( در آموزش اخلاقى فلسفهء ما مسئله انطباق عمل و دعوى ، كردار و گفتار ، سخت مطرح است ) .\r\nنفس ناطقه كه از آن « عقل عملى » ناشى است پايه اخلاق است . براى آنكه نفس بتواند تهذيب و تعليم‌پذير باشد و فضايل را كسب كند ، بايد داراى خصايص « تحفظ » و « تذكر » و ذكاء و سرعت فهم ، و سهولت تعليم و حسن هدى و صفاى ذهن باشد . خواجه همهء\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاين خصايص را بدقت تعريف مىكند و آنها را « حد وسط » بين دو افراط و تفريط مىداند كه هر دو بد است مثلا « ذكاء » حد وسط است بين خبث از سوئى و بلادت از سوى ديگر . يا صفاء ذهن حد وسط است بين التهاب نفس از سوئى و ظلمت نفس از سوى ديگر يا تحفظ حد وسط است بين « عنايت زائد بر حفظ و غفلت از سوى ديگر » و « سرعت فهم » حد وسط است بين سرعت تخيل كه جنبه برق‌آسا دارد و كندى در فهم از سوى ديگر .\r\n\r\nصفات مذموم\r\nدر حكم امراض نفسانى هستند ، خواجه در كتاب خود به بررسى صفات مذموم و محمود مىپردازد . صفات خوب همه حد وسط هستند ، از آن قبيلند : ايثار و تحمل و تواضع و حلم و حيا و رفق و سماحت و شجاعت و شفقت و صبر و صداقت و عدالت و كرم و مروت و وفا و غيره . اما صفات مذموم كه بيمارى روانيند از جمله عبارتند از : ظلم ، عجب ، خمود ، تهور و شره و عجز و حسد و كبر و جبن و غيره . خواجه براى همهء اين مصطلحات اخلاقى تعريف دقيق دارد .\r\n\r\nجامعه‌شناسى\r\nخواجه نيز مانند فارابى و ابن سينا انسان را مدنى الطّبع مىشمرد . و زندگى در مدينه ( جامعه ) را لازمه بقاى زندگى انسان مىداند . اجراى اصول عدالت بر مدينه نيز ضرورى است .\r\nعدالت از سه عنصر تشكيل شده است :\r\nعادل صامت يا پول كه موجب اجراى اصل تساوى و تكافو بين اعضاى مدينه است .\r\nعادل ناطق يا حاكم كه بايد موافق عنصر سوم عدالت يعنى نواميس الهى يا قوانين شرعى رفتار كند . اگر حاكمى نواميس الهى را مراعات نكند ، « جائر اكبر » است ، « جائر اوسط » كسى است كه از حاكم اطاعت نكند ، و « جائر اصغر » كسى است كه تابع قواى غضبيه و شهويه است .\r\nبا اين حال اجراء عدالت تنها موجب وحدت مصنوعى يا باصطلاح خواجه « اتحاد صناعى » در جامعه است . ( مانند اتحاد اثاث خانه با يكديگر ) نه « اتحاد طبيعى » ( مانند اجزاء بدن با هم ) . مقتضى ايجاد اتحاد طبيعى در جامعه يا مدينه محبت است . اگر سياستى كه با آن مدينه اداره مىشود سياست فاضله باشد كه هدف آن تكميل خلق براى نيل به سعادت است ، مىتواند اتحاد طبيعى را ايجاد كند . ولى اگر « سياست ناقصه » باشد كه هدف آن « استعباد خلق » و بنده كردن آنان از راه ستمگرى و تغلب است در آنصورت سعادت واقعى\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nبدست نمىآيند و مدينه به اتحاد طبيعى نمىرسد .\r\nخواجه درباره اشكال مختلف « مدينه » از جهت هدفى كه در برابر خود مىگذارد ، و نيز درباره طبقات و قشرهاى يك مدينه ، نيز سخن مىگويد و مانند فارابى تنها « مدينه فاضله » را كه در جستجوى سعادت واقعى است و بوسيله حكما و افاضل اداره مىشود ، مدينه واقعى مىداند و مدينه‌هاى ديگر مانند مدينه خسّت كه هدف آن كسب لهو و لعب است و « مدينه نذالت » كه هدف آن كسب ثروت بسيارى است و انواع ديگر مدينه‌هاى نازله و رذيله را رد مىكند .\r\nخواجه در بيان طبقات جامعه ( يا اركان مدينه ) به نظر مىرسد مانند افلاطون خواستار آنست كه اداره جامعه و ( تدبير اهل مدينه ) بدست « اهل فضائل » انجام گيرد .\r\nقشرهاى ديگر جامعه به عقيده خواجه عبارتست از « ذو الالسنه » كه اهل مدينه را به معتقدات اهل فضايل دعوت مىكند . « مقدران » كه اجراء قوانين عدالت با آنهاست و بر تساوى و تكافى تحريص مىدهند . و « مجاهدان » كه ارباب مدينه‌هاى غيرفاضله را دفع و از بيضهء اسلام دفاع مىنمايند و « ماليان » كه « ارزاق و اقوات » را تأمين مىكنند ، در زمينه ساخت جامعه فارابى و ابن مسكويه نيز نظريات جالب دارند :\r\nبه اين ترتيب خواجه مبانى اخلاقى را از فرد آغاز و به اخلاق اجتماعى ختم مىكند و در همه جا انسان‌دوستى ، عدالت‌پرستى وى به روشنى ديده مىشود . »\r\nاستاد همائى در مقدمه كتاب اخلاق ناصرى مىنويسد كه : « كتب اخلاقى كه علماى اسلام به فارسى يا عربى تأليف كرده‌اند دو قسم است يكى اخلاق عملى كه مؤلف كتاب صفات خوب و بد و اخلاق پسنديده و نكوهيده را طبقه‌بندى كرده و در هر موضوع مواعظ و نصايح و اندرزهاى سودمند نوشته كه مانند كتب مذهبى ، كلمات بزرگان و حكايات و روايات تاريخى و داستانى است ، بهترين نمونهء اين قبيل كتب در آثار فارسى كيمياى سعادت و در عربى احياء العلوم محمد غزالى است ( 450 - 505 ) در اين قبيل كتابها مطالب اخلاقى و مذهبى و عرفانى بهم آميخته و در هر باب آنچه مناسب بوده است نوشته‌اند . قسم دوم اخلاق از نظر فلسفه حكمت عملى كه مؤلف كتاب درباره عادات و آداب و فضايل و رذايل اخلاق بشرى از جنبه فلسفه و كنجكاوى در علت و معلول هر چيزى بحث كرده و علت وجود هر خلقى و طريقه ازاله هر صفتى را بيان كرده است . بهترين و بالاترين اثرى كه از اين قبيل كتب در زبان فارسى نوشته شده كتاب اخلاق ناصرى خواجه نصير الدين و برجسته‌ترين نمونه عربى آن كتاب الطّهاره استاد ابو على مسكويه است . در اين قبيل كتابها صفات و اخلاق ، عادات بشرى عينا مانند مباحث طبى مورد تحقيق قرار گرفته و همانطور كه در طب جسمانى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nطريق حفظ صحت و زوال مرض و تشخيص مرض و علت وجود ، علائم ظهور ، طرز معالجه آن مورد بحث قرار مىگيرد ، در قسمت عملى و اخلاقى فلسفى نيز مطالب اخلاقى مورد تحقيق قرار مىگيرد و از اين جهت است كه فن اخلاق را طب روحانى مىگويند . . . كتاب اخلاق ناصرى پرمايه‌ترين كتب فارسى است كه در علم اخلاق و حكمت عملى نوشته شده و رؤوس مسائل و مطالب اين علم را كه حكماى بزرگ درباره هر سه قسمت تهذيب اخلاق و تدبير منزل و سياست مدن در تأليفات خويش نوشته‌اند ، خواجه در اين كتاب جمع كرده است . « 1 » »\r\nهمانطور كه در كتب تاريخى ايران كمتر اشاره‌اى به وضع عمومى و طرز زندگى اكثريت مردم شده است در كتب اخلاقى نيز كمتر از جزئيات اخلاق و عادات و رسوم تودهء مردم و محاسن و معايب اخلاقى آنها سخنى در ميان است و براى وقوف و اطلاع نسبى به اين قبيل امور چاره‌اى جز مراجعه به كليه كتب و آثار منظوم و منثور زبان فارسى نيست و تنها از اين رهگذر مىتوان تا حدى به اخلاق و عادات عمومى و مناظرى از زندگى اجتماعى خلق پى برد .\r\n\r\nتعاليم و آموزشهاى اخلاقى در قرون وسطى\r\n\r\nتملق‌گويى و دروغ\r\nچنان كه اشاره شد ، در كليه جوامع عقب‌مانده كه با اصول فئوداليسم و رژيمهاى منحط استبدادى اداره مىشوند ، تملق و دروغگوئى و ديگر مفاسد اخلاقى امرى عادى و معمولى است . بقول ويل دورانت « . . . در همان زمان كه مالكيت ميان ملل ابتدائى پيش مىرفت ، دزدى و دروغ نيز پابپا همراه آن بود . . . . « 2 » »\r\nعنصر المعالى كيكاوس بن اسكندر مؤلف قابوسنامه در باب سى و پنجم كتاب خود ، شعرا و نويسندگان را از تملق برحذر مىدارد و به آنان اندرز مىدهد كه در مجامله و تعارف نيز رعايت اعتدال و انصاف را بكنند : « مدحى كه گوئى درخور ممدوح گوى ، و آن كس را كه هرگز كارد بر ميان نبسته باشد مگوى كه تو بشمشير شيرافگنى و به نيزه كوه بيستون بردارى و به تير موى بشكافى و آنكه هرگز بر خرى ننشسته باشد اسب او را بدلدل و براق و رخش و شبديز ماننده مكن و بدان كه هر كسى را چه بايد گفت . » « 10 » ناصر خسرو با تملق و مداهنه بشدت مخالفت مىكند و مىگويد :\r\n اگر شاعرى را تو پيشه گرفتى * يكى نيز بگرفت خنياگرى را \r\n\r\n\r\n","description":"","footnote":"\r\n( 1 ) . اخلاق ناصرى به كوشش استاد همائى ( مقدمه ) .\r\n( 2 ) . مشرق زمين گاهواره تمدن ص 81 .\r\n( 10 ) . قابوسنامه باهتمام دكتر يوسفى باب سى و پنجم .\r\n","page_name":" 54 ","page_number":54},
  {"content":"\r\n\r\n تو برپايى آنجا كه مطرب نشيند * سزد گر ببرّى زبان جرى را\r\nصفت چند گوئى به شمشاد و لاله * رخ چون مه و زلفك عنبرى را\r\nبه علم و بگو هر كنى مدحت آن را * كه مايه‌ست مر جهل و بدگوهرى را\r\nبنظم اندر آرى دروغى طمع را * دروغست سرمايه مر كافرى را\r\nبسند است با زهد عمّار و بو ذر * كند مدح محمود مر عنصرى را ؟\r\nمن آنم كه در پاى خوكان نريزم * مرين قيمتى دُرّ لفظ درى را \r\nولى شعراى متملق دربارى كه جز كسب مقام و موقعيت و گردآورى مال و منال هدفى نداشتند در تملق و چاپلوسى بر يكديگر سبقت مىگرفتند ، غضائرى رازى در وصف كرم محمود جاه‌طلب ، خودخواه و متجاوز چنين مىگويد :\r\n صواب كرد كه پيدا نكرد هر دو جهان * يگانه ايزد دادار بىنظير و همال\r\nو گرنه هر دو جهان را كف تو بخشيدى * اميد بنده نماندى بايزد متعال \r\nاستاد سخن سعدى نيز با چاپلوسيها و تملق‌گوئيهاى بىمورد سر جنگ و مخالفت دارد و خطاب به ظهير كه گفته بود :\r\n نه كرسى فلك نهد انديشه زير پا * تا بوسه بر ركاب قزل ارسلان زند \r\nمىفرمايد كه :\r\n چه حاجت كه نه كرسى آسمان * نهى زير پاى قزل ارسلان\r\nمگو پاى عزت بر افلاك نه * بگو روى اخلاص بر خاك نه \r\nو در جاى ديگر از سر طعن و تعريض به انورى كه گفته بود :\r\n گر دل و دست بحر و كان باشد * دل و دست خدايگان باشد \r\nچنين مىفرمايد :\r\n من اين غلط نپسندم ز راى روشن خويش * كه دست و طبع تو گويم ببحر و كان ماند \r\n\r\nانورى شاعرى و مفتخوارى را محكوم مىكند\r\nانورى كه خود از شاعران مديحه‌سراست گوئى از كار چاپلوسى و تملق و مداهنه به جان آمده ، در مدح مناعت و در مذمت شاعران گداطبع چنين مىگويد :\r\n آلودهء منت كسان كم شو * تا يكشبه در وثاق تو نان است\r\nراضى نشود به هيچ بىنفسى * هر نفس كه از نفوس انسان است\r\nاى نفس برستهء قناعت شو * كانجا همه چيز نيك ارزان است\r\nتا بتوانى حذر كن از منت * كين منتِ خلق كاهش جان است \r\n\r\n","description":"","footnote":"","page_name":" 55 ","page_number":55},
  {"content":"\r\n\r\n چندان‌كه مروتست در دادن * در ناستدن هزار چندان است \r\nدر جاى ديگر از شعرا مىخواهد كه به كارهاى مفيد و مثمر اجتماعى كه دردى از دردهاى اجتماعى را درمان مىكند دست يازند ، وى در حمله به گروه شعرا تا آنجا پيش مىرود كه « كناس » را از « شاعر متملق » برتر مىشمارد و از نياز طبع بشرى به شعر و ادب و امور ذوقى غفلت مىورزد .\r\n اى برادر بشنوى رمزى ز شعر و شاعرى * تا ز ما ، مشتى گدا كس را به مردى مشمرى\r\nدان كه از كناس ناكس در ممالك چاره نيست * حاش لله تا ندارى اين سخن را سرسرى\r\nباز اگر شاعر نباشد هيچ نقصانى فتد * در نظام عالم از روى خرد گر بنگرى\r\nآدمى را چون معونت شرط كار شركتست * نان ز كناسى خورد بهتر بود كز شاعرى\r\nآن شنيدستى كه نهصد كس ببايد پيشه‌ور * تا تو نادانسته و بىآگهى نانى خورى\r\nدر ازاء آن اگر از تو نباشد ياريى * آن نه نان خوردن بود دانى چه باشد مدبرى\r\nتو جهان را كيستى تا بىمعونت كار تو * راست مىدارند از نعلين تا انگشترى\r\nچون ندارى بر كسى حقى حقيقت دان كه هست * هر تقاضا ريش گاوى هر هجا . . . خرى\r\nمرد را حكمت همى بايد كه دامن گيردش * تا شفاى بو على بيند نه ژاژ بخترى \r\nامير اومانى و كمال الدين اسمعيل مانند انورى شاعرانى را كه براى اخاذى و گرفتن « صله » به مدح و ذم اشخاص مىپردازند ، نكوهش مىكنند .\r\n يا رب اين قاعده شعر به گيتى كه نهاد * كه چو جمع شعرا خير دو گيتيش مباد\r\nدل بدين شيوه چه بندى كه بجز خون سرشك * از دل و ديده در اين كار كسى را نگشاد\r\nخود از آنكس چه بكاهد كه تو گوئيش بخيل * يا بر آن كس چه فزايد كه تواش خوانى راد\r\nكاغذى پر كنى از حشو و فرستى به كسى * پس برنجى كه مرا كاغذ زر نفرستاد\r\nآن نه خود حجت شرعى نه خط ديوانيست * پس بدان خط به تو چيزيش چرا بايد داد \r\n« امير اومانى »\r\nو كمال اسمعيل نيز در تأييد اين معانى مىگويد :\r\n به چشم عقل نظر مىكنم يمين و يسار * ز شاعرى بتر اندر جهان نديدم كار\r\nهميشه بينى او را ز فكرهاى دقيق * دماغ تيز و دل خسته و جگر افكار\r\nجگر بسوزد تا معنيى بنظم آرد * كه بر محك افاضل برد تمام عيار\r\nبراى پاكى لفظى شبى بروز آرد * كه مرغ و ماهى باشند خفته او بيدار\r\nچو شد تمام برد نزد ناتمام خرى * كه خود نداند كو شاعر است يا بيطار \r\n\r\n","description":"","footnote":"","page_name":" 56 ","page_number":56},
  {"content":"\r\n\r\n پس آنگهى چو بر او خواند بوسه داد زمين * گر استماع كند بعد منت بسيار\r\n. . . يكيش خام طمع خواند و يكى بدنفس * يكى كلنگى گويد يكى چه خوزى خوار\r\n. . . هزار منت و خوارى تحمل افتد بيش * كمينه ناخوشى پرده‌دار و حاجب‌بار\r\n. . . خداى بر تو بانصاف گو نَه گه خوردن * نكوتر است زِ نان خوردن چنين صد بار \r\nدر اين معنى سخنان پرمغز سعدى و مولوى بيشتر جلب نظر مىكند :\r\n گويند سعديا بچه بطال « 1 » مانده‌اى * سختى مبر كه وجه كفافت معين است\r\nاين دست سلطنت كه تو دارى به ملك شعر * پاى رياضتت بچه در قيد دامن است\r\nيك چند اگر مديح كنى كامران شوى * صاحب هنر كه مال ندارد مغابن است\r\n. . . از من نيايد اينكه بدهقان و كدخداى * حاجت برم كه كار گدايان خرمن است\r\nصد گنج شايگان ببهاى جوى هنر * منت بر آنكه ميدهد و حيف بر من است \r\n« سعدى »\r\nاخلاق عالى به نظر مولوى :\r\n تا كاسهء دوغ خويش باشد پيشم * و الله كه ز انگبين كس ننديشم\r\nور بىبرگى بمرگ مالد گوشم * آزادى را به بندگى نفروشم \r\n« مولوى »\r\n\r\nظاهربينى و پول‌پرستى بعضى از مردم\r\n\r\nاحترام به ثروت و لباس اشخاص\r\nمتنبى كه معاصر سيف الدوله و عضد الدوله ديلمى است به جمع مال علاقه فراوان داشت چون علت اين معنى را پرسيدند ، گفت كه در سن جوانى با پنج درهم از كوفه به بغداد رفتم ، در بازار بغداد ميوه‌فروشى را ديدم ، كه 5 عدد خربوزه نورس داشت قيمت آن را پرسيدم گفت بدون سؤال و جواب راه خود گير ، كه اين خربوزه‌ها خوراك امثال تو نيست ، بالاخره گفتم قيمت اين خربوزه‌ها را بگوى گفت قيمت اينها 10 درم است 5 درهمى كه تمام دارائى من بود عرضه داشتم نپذيرفت ، در اينحال پيرمرد تاجرى از سرائى بيرون آمد ، ميوه‌فروش خود را به او رسانيد و پس از اداى احترام گفت خربوزه‌هاى پيش‌رس و نوبر است اگر اجازه دهى به منزل فرستم ، پرسيد به چند ، گفت به پنج درهم ، گفت به دو درهم خريدارم ميوه‌فروش بىدرنگ ميوه‌ها را به منزل او برد . متنبى چون علت اين كار را از ميوه‌فروش پرسيد گفت اين شخص مالك صد هزار دينار است ، متنبى مىگويد از اين واقعه دانستم هر كس صد هزار دينار\r\n\r\n\r\n","description":"","footnote":"\r\n( 1 ) . بيكار ، مهمل .\r\n","page_name":" 57 ","page_number":57},
  {"content":"\r\n\r\nداشته باشد محترم است پس در مقام جمع مال برآمدم « 1 » » .\r\nناصر خسرو نيز در سفرنامه خود از ابن الوقت بودن و ظاهربينى مردم شكايت مىكند و نشان مىدهد كه چگونه يك نفر حمامى به علت ژنده بودن لباس ، از پذيرفتن او و برادرش در حمام خوددارى كرد . و بچه‌هاى كوى و برزن به همين علت اين مردان مجاهد و آزاده را ديوانه انگاشته به سنگ زدن و آزار و اذيت آنان پرداختند و همين كه تغيير وضع دادند و با لباسها و قيافه‌هائى آراسته به حمام رفتند با احترام تمام ، آنها را پذيرفتند و هنگام خروج مردم عادى كه در مسلخ بودند به احترام آن دو برپا خاستند . اينك عبارت ناصر خسرو « . . . امير بصره ( با كاليجار ديلمى ) بود . . . . چون به آنجا رسيديم از برهنگى و عاجزى به ديوانگان ماننده بوديم و سه ماه بود كه موى سر باز نكرده بوديم و خواستيم كه در گرمابه رويم ، باشد كه گرم شويم كه هوا سرد و جامه نبود و من و برادرم هريك به لنگى كهنه پوشيده بوديم و پلاس پاره‌اى در پشت بسته از سرما . . . خرجينكى بود كه كتاب در آن مىنهادم بفروختم و از بهاى آن درمكى چند در كاغذى كردم كه به گرمابه‌بان دهم تا كه ما را درنگى زيادت‌تر در گرمابه بگذارد . . .\r\nچون آن درمكها پيش او نهادم در ما نگريست پنداشت كه ما ديوانه‌ايم . . . نگذاشت كه ما در گرمابه بدر رويم . از آنجا با خجالت بيرون آمديم و به شتاب برفتيم ، كودكان بر در گرمابه بازى مىكردند پنداشتند كه ما ديوانگانيم ، در پى ما افتادند و سنگ مىانداختند و بانك مىكردند ما به گوشه باز شديم و به تعجب در كار دنيا مىنگريستيم . . . » بعد ناصر خسرو مىنويسد به كمك يكى از دوستان به وزير دانشمندى معرفى شدم و به يارى او وضعم بهبود يافت ، بعدا روزى مجددا به آن گرمابه رفتيم « چندانكه ما در حمام شديم . . . خدمت كردند و به وقتى كه بيرون آمديم هركه در مسلخ گرمابه بود همه برپاى خاستند و نمىنشستند تا ما جامه پوشيديم و بيرون آمديم ، و در آن ميانه حمامى بياران . . . . مىگويد اين جوانانند كه فلان روز ايشان را در حمام نگذاشتيم و گمان بردند كه ما زبان ايشان ندانيم ، من به زبان تازى گفتم ، راست مىگوئى ، ما آنيم كه پلاس‌پاره‌ها را در پشت بسته بوديم آن مرد خجل شد و عذرها خواست و اين هر دو حال در مدت 20 روز بود . « 2 » » در مرزبان‌نامه نيز از ظاهربينى و مقام و پول ، و قدرت‌پرستى مردم سخن به ميان آمده است :\r\n« مرد مقل حال ( فقير ) را به وقت گفتار اگر خود درّ چكاند بسيارگوى شمرند ، اگر مراعاتى نمايد سپاس ندارند ، و اگر مواساتى ورزد مقبول نيفتد ، اگر حليم بود به بددلى منسوب شود و اگر تجاسر كند به ديوانگى منسوب گردد . و باز مرد توانگر را چون اندك هنرى بود آن را بزرگ دارند و اگر اندك دهشى از او بينند شكر و ثناى بسيار گويند و اگر سخنى نه بر وجه\r\n\r\n\r\n","description":"","footnote":"\r\n( 1 ) . « از مجله ارمغان » .\r\n( 2 ) . ديوان و سفرنامه ناصر خسرو چاپ سنگى سال 1314 ص 74 .\r\n","page_name":" 58 ","page_number":58},
  {"content":"\r\n\r\nگويد به صد تأويل و تعليل آن را نيكو و شايسته گردانند . ( از مرزبان‌نامه )\r\n\r\nواصفى مىگويد : عوام الناس را چشم بر ظاهر است\r\n« عوام الناس را چشم بر ظاهر است و ديده باطن ايشان بر كمال و فضيلت غير ناظر ، پس اگر عوام ، علما و اهل فضل را در لباس حقير بينند هر آينه به چشم حقارت در ايشان نظر كنند و بسا كه اهانت و استهانت بديشان رسانند . . . بيت :\r\n دلقت به چه كار آيد و تسبيح و مرقع * خود را ز عملهاى نكوهيده برى دار\r\nحاجت به كلاه بركى داشتنت نيست * درويش‌صفت باش و كلاه تترى دار \r\nمنقولست كه . . . حضرت مصلح الدين شيخ سعدى قدس الله روحه العزيز روزى به مجلسى تشريف ارزانى فرموده بودند و جامهاى ايشان به غايت كهنه و فرسوده شده بود اهل مجلس ايشان را نشناختند و به تعظيم ايشان نپرداختند ، حضرت شيخ قدس سره فى الحال از آن دايره قدم بيرون نهادند و زبان بدين ترانه گشادند كه :\r\n گر بىهنر به مال كند فخر اى حكيم * كون خرش شمار اگر گاو عنبر است \r\nچونين گويند كه آن حضرت را در آن ديار مريد منعمى بود كه طريق خدمتش بفرق ارادت مىپيمودى از وى جامه‌هاى نفيس عاريت خواستند و خود را بدان لباسهاى فاخر بياراستند و باز آهنگ آن مجلس نمودند چون درآمدند آن قوم يك بار از جا جستند و دستها را از كمال ادب بر سينه خود بستند و ايشان را بسيار تعظيم نمودند . . . حضرت شيخ از روى غضب برآشفتند و به آن جماعت گفتند كه اى قوم بىبصيرت جاهل و اى طايفه بىمعرفت غافل ، اى ظاهرپرستان بيفراست بيشعور و اى كورباطنان بىكياست از عقل دور من همان كسم كه در اول مجلس مرا از روى مذلت در صف نعال انداختند و به حقارت و اهانت پايمال ساختيد ، اكنون كه اين جامه‌هاى نفيس پوشيدم و در تكلف كوشيدم اين همه تعظيم شما از براى جامه‌هاى نو منست نه از براى « من » . . . اين بگفتند و برخاستند و اين رباعى در بديهه فرمودند :\r\n پانصد كُهِ قاف را به هاون سودن * سرتاسر آفاق بسر پيمودن\r\nاطراف جهان به خون دل اندودن * بهتر كه دمى همدم نادان بودن « 1 » \r\n\r\nغيبت و عيبجوئى ديگران\r\nيكى از عادات ناپسندى كه از ديرباز در ايران معمول بوده غيبت و عيبجوئى ديگران و قضاوت عجولانه در امور و مسائل اجتماعى و بىاحترامى به حقوق و آزاديهاى فردى است ، شيخ\r\n\r\n\r\n","description":"","footnote":"\r\n( 1 ) . از جلد دوم بدايع الوقايع تأليف زين الدين محمود واصفى ص 914 به بعد .\r\n","page_name":" 59 ","page_number":59},
  {"content":"\r\n\r\nعطار در باب سى و هفتم نمونه‌اى از كنجكاوى مردم را در امور ديگران نشان مىدهد : « نقل است كه در نيشابور بازرگانى كنيزك تركى داشت به هزار دينار خريده و غريمى داشت در شهرى ديگر خواست به تعجيل برود و مال خود از وى بستاند و در نيشابور بر كس اعتماد نداشت .\r\nپيش بو عثمان حيرى آمد و حال باز نمود ، بو عثمان قبول نمود . . . بازرگان رفت ، بو عثمان را بىاختيار نظر بر آن كنيزك افتاد و عاشق او شد چنان كه بىطاقت شد و ندانست كه چه كند برخاست پيش شيخ خود ابو حفض حداد رفت ، ابو حفض او را گفت ترا به رى مىبايد رفت پيش يوسف بن الحسين ، بو عثمان در حال عزم عراق كرد ، چون به رى رسيد مقام يوسف حسين پرسيد ، گفتند آن زنديق مباحى را چه كنى تو اهل صلاح مىنمائى ترا صحبت او زيان دارد ازين نوع چندى بگفتند ، بو عثمان از آمدن پشيمان شد بازگشت چون به نيشابور آمد بو حفض گفت يوسف حسين را ديدى ، گفت نه گفت چرا ، حال به آن گفت كه شنيدم كه او مردى چنين و چنين است نرفتم و باز آمدم بو حفض گفت ، بازگرد و او را ببين بو عثمان بازگشت و به رى آمد و خانه او پرسيد ، صدچندان دگر بگفتند او گفت مرا مهمى است پيش او ، تا نشان دادند چون به در خانه او رسيد پيرى ديد نشسته پسرى امرد در پيش او ، صاحب جمال و صراحى و پياله پيش او نهاده . . . سلام كرد و بنشست شيخ يوسف در سخن آمد و چندان كلمات عالى بگفت كه بو عثمان متحير شد ، پس گفت اى خواجه از براى خدا با چنين كلماتى و چنين مشاهدهء اين چه حالست كه تو دارى خمر ، و امرد ، يوسف گفت اين امرد پسر من است و كم كس داند . . . و در اين گلخن صراحى افتاده بود برداشتم و پاك بشستم و پر آب كردم . . . كه كوزه نداشتم بو عثمان گفت از براى خدا چرا چنين مىكنى تا مردمان مىگويند آنچه مىگويند يوسف گفت از براى آن مىكنم تا هيچكس كنيزك به معتمدى به خانه من نفرستد . . . ( تذكرة الاولياء )\r\nناصر خسرو مانند سنائى و شيخ عطار به تصوير اوضاع اجتماعى عصر خود پرداخته و نه تنها به سلاطين ستمگر حمله كرده است بلكه به روحانيون رياكار و قضات و فقهائى كه آلت دست طبقه حاكم شده‌اند و به بازاريان و حجاج دروغين به شدت حمله مىكند و معتقد است كه بدون گفتار و كردار و نيت نيك ، حج كردن و باديه‌پيمائى حاصلى ندارد .\r\n . . . رفته و مكه ديده ، آمده باز * محنت باديه خريده به سيم\r\nگر تو خواهى كه حج كنى پس از اين * اينچنين كن كه كردمت تعليم \r\nاعتراض به رياكاران زمان :\r\n گر ترا ياران زهاد و بزرگانند * چون تو بر سيرت و بر سنت ديوانى\r\nسيرت راه‌زنان دارى ليكن تو * جز كه بُستان و زر و ضيعت نستانى\r\nروز با روزه و با ناله و تسبيحى * شب با مطرب و با بادهء ريحانى \r\n\r\n","description":"","footnote":"","page_name":" 60 ","page_number":60},
  {"content":"\r\n\r\n كتب حيلت چون آب ز بر دانى * مفتى بلخ و نشابور و هرى زانى \r\n« ناصر خسرو »\r\n همه پارسائى نه روزه است و زهد * نه اندر فزونى نماز و دعاست\r\nنه جامه كبود و نه موى دراز * نه اندر سجاده نه اندر وطاست \r\n« ناصر خسرو »\r\nناصر خسرو مردم را به كار مثبت دعوت مىكند و از اعتقاد به تقدير و قضا و از تنبلى و كاهلى برحذر مىدارد .\r\n بهترين راه گزين كن كه دورَه پيش تو است * يكرهت سوى نعيم است و ديگر سوى بلاست\r\nاز پس آنكه رسول آمد با وعد و وعيد * چند گوئى كه به دو نيك بتقدير و قضاست\r\nگنه و كاهلى خود به قضا بر چه نهى * كه چنين گفتن بىمعنى كار سفهاست\r\nگر خداوند قضا كرد گنه بر سر تو * پس گناه تو بقول تو خداوند تراست\r\nخرد از هر خللى بست و ز هرغم فرج است * خرد از بيم امانست و ز هر درد شفاست\r\nحكمت آموز و كم آزار و نكو گوى و بدانك * روز حشر اينهمه را قيمت و بازار و بهاست \r\nناصر خسرو در جاى ديگر از كتاب خود به مردم منافق دروغگو و رياكار حمله مىكند :\r\n اى خوانده كتاب زند و پازند * زين خواندن زند تا كى و چند\r\nاز فعل منافقى و بىباك * وز قول حكيمى و خردمند\r\nپندم چه دهى نخست خود را * محكم كمرى ز پند دربند\r\nچون خود نكنى چنان كه گوئى * پند تو بود دروغ و ترفند\r\nكارى كه ز من پسندت نايد * با من مكن آنچنان و مپسند\r\nجز راست مگوى گاه و بيگاه * تا حاجت نايدت بسوگند\r\nگند است دروغ از آن حذر كن * تا پاك شود زبانت از گند\r\nاز نام بد از همى بترسى * با يار بد از بنه مپيوند \r\n* * *\r\n اى خواجه ريا ضد پارسائى است * آن را كه ريا هست پارسا نيست \r\n* * *\r\n اى شعرفروشان خراسان بشناسيد * اين ژرف سخنهاى مرا گر شعرائيد\r\nيكتا نشود حكمت مر طبع شما را * تا بر طمع مال شما پشت دوتائيد\r\nآب ار بشودتان بطمع باك نداريد * مانند ستوران سپس آب و كيائيد\r\nدلتان خوش كرده است دروغى كه بگوئيد * اين بيهده‌گويان كه شما از فضلائيد \r\n\r\n","description":"","footnote":"","page_name":" 61 ","page_number":61},
  {"content":"\r\n\r\n گر راست بخواهيد چو امروز فقهيان * بر خلق گرانيد شما اهل شنائيد « 1 »\r\nخواهم كه بدانم كه مر اين بيخردان را * طاعت ز چه معنى وز بهر چه سرائيد\r\nاين حيلت‌سازان جهلا نيك پديد است * كز حيله مر ابليس لعين را وزرائيد\r\nچون خصم سر كيسه رشوت بگشايد * در وقت شما بند شريعت بگشائيد\r\nهرگز نكنيد و ندهيد از حسد و مكر * نه آنچه بگوئيد نه هر آنچه نمائيد\r\nاندر طلب حكم و قضا بر در سلطان * مانند عصا مانده شب و روز بپائيد\r\nگر روى بتابم ز شما شايد ازيراك * بىروى و ستمكاره و باروى و ريائيد\r\nآن را كه ببايدش ستودن بنكوهيد * و آن را كه نكوهيدن شايد بستائيد \r\n\r\nاخلاق و رفتار خوب در نظر غزالى\r\nغزالى در كيمياى سعادت در وصف اخلاق و رفتار خوب چنين مىنويسد : « و گفته‌اند : نيكوخو آن بود كه شرمگين بود و كم‌گوى و كم‌رنج و راست‌گوى و صلاح‌جوى و بسيار طاعت و اندك زلت ( لغزش ) و اندك فضول و نيكوخواه بود همگنانرا ، و اندر حق همگنان نيكوكردار و مشفق و باوقار ، آهسته و صبور و قانع و شكور و بردبار و تنك‌دل ( نازك‌دل ) و رفيق و كوتاه‌دست و كوتاه‌طمع بود . نه دشنام دهد و نه لعنت كند ، و نه غيب كند و نه سخن‌چينى كند ، نه فحش گويد و نه شتاب‌زده بود ، نه كين دارد و نه حسود بود ، پيشانى گشاده و زبان خوش ، دوستى و دشمنى و خشنودى و خشم وى براى حق تعالى بود و بس . . . غزالى با استناد به روايات مذهبى دروغگو را از زناكار بدتر مىشمرد : به نظر وى . . .\r\nدروغ كسانى گويند كه ايمان ندارند . . . و در مورد غيبت فرمود كه غيبت از زنا بدتر است كه توبه از زنا پذيرند و از غيبت فرانپذيرند تا آنكس بحل كند . غزالى ضمن بيان انواع غيبت ، اخلاق بعضى از مردم عصر خود را توصيف مىكند و مىنويسد « بدانكه غيبت آن بود كه حديث كسى كنى اندر غيبت وى كه اگر بشنود وى را كراهيت آيد اگرچه راست گفته باشى . . . اندر نسب و جامه و اندر ستور و اندر سراى و اندر كردار وى گويى ، اما آنچه در تن گوئى ، چنان كه گوئى درازست و سياه است و در نسب چنان كه گوئى كه وى هنوز بچه است و حمامى بچه است و جولاهه بچه است و در خلق گوئى بدخوى و متكبر و دراززبان و بددل و عاجز و امثال اين و اندر فعل گوئى دزد است خائن و بىنماز . . . و حرام خورد و زبان نگاه ندارد و بسيار خورد و بسيار خسبد . . . » سعايت و نمامى نيز مورد انتقاد وى قرار گرفته و ضمن تعريف و تشريح اين عادت مذموم مىگويد « يكى فراحكيمى گفت كه فلان كس ترا چنين گفته است . گفت به زيارت\r\n\r\n\r\n","description":"","footnote":"\r\n( 1 ) . يعنى زشتى .\r\n","page_name":" 62 ","page_number":62},
  {"content":"\r\n\r\nآمدى و سه خيانت كردى : برادرى را اندر دل من ناخوش كردى و دل فارغ من مشغول كردى و خود را به نزديك من فاسق و متهم كردى . . . ! » « 1 » .\r\nپرگوئى و دروغگوئى و فضل‌فروشى از روزگار قديم مورد نفرت مردم صاحبنظر بوده است غزالى در كيمياى سعادت مىنويسد : « ابدال آن باشد كه گفتن و خوردن و خفتن ايشان به قدر ضرورت باشد . . . عمر مىگويد ابو بكر را ديدم كه زبان به انگشت بگرفته بود و مىكشيد و مىماليد گفتم يا خليفه رسول اين را چه مىكنى ؟ ! گفت : اين مرا اندر كارها افكنده است . . . كس بود كه عادت وى آن بود كه هركه سخنى بگويد بر وى رد كند و گويد نه چنين است و معنى اين آن بود كه : تو احمقى و نادانى و دروغ‌زنى و من زيرك و عاقل و راست‌گوى . . . استهزاء و خنديدن بر كسى و سخن و فعل وى حكايت كردن . . . چنان كه خنده آيد حرام است . . . سه چيز است كه هركه اندر وى از آن سه يكى بود منافق بود ، اگرچه نماز كند و روزه دارد : چون سخن گويد دروغ گويد و چون وعده دهد خلاف كند و چون امانت به وى دهند خيانت كند . و گفت : وعده وامى است ، خلاف نشايد كرد .\r\nغزالى در مورد صفتهاى خوب و بد مىنويسد : « دل آدمى را با هر يكى از اين دو لشكر كه در درون وى است علاقتى است و وى را از هر يكى صفتى و خلقى پديد آيد ، بعضى از آن اخلاق بد باشد كه وى را هلاك كند ، و بعضى نيكو باشد كه وى را به سعادت رساند و جمله آن اخلاق اگرچه بسيار است اما چهار جنس‌اند اخلاق بهايم و اخلاق سباع و اخلاق شياطين و اخلاق ملايكه چه به سبب آنكه در وى شهوت و آز نهاده‌اند كار بهايم كند : چون شره نمودن برخوردن و جماع كردن و به سبب آنكه در وى خشم نهاده‌اند كار سگ و گرگ و شير كند چون زدن و كشتن و در خلق افتادن به دست و زبان ، و به سبب آنكه در وى مكر و حيلت و تلبيس و تخليط و فتنه انگيختن ميان خلق نهاده‌اند ، كار ديوان كند و به سبب آنكه در وى عقل نهاده‌اند ، كار فرشتگان كند ، چون دوست داشتن علم و صلاح ، و پرهيز كردن از كارهاى زشت . . . » « 2 »\r\nحجة الاسلام غزالى چنان كه ديديم از پژوهندگان نامدار اواخر قرن پنجم هجرى است اين مرد بشردوست و بىآرام در كتاب احياء العلوم و كيمياى سعادت به تفصيل از امور و مسائل اخلاقى سخن مىگويد : وى در كتاب كيمياى سعادت كه تلخيصى است از احياء العلوم از صفحه 471 تا 643 به تفصيل از اخلاق و عادات ذميمه و نتايج و آثار انحرافات اخلاقى و فكرى بشر سخن مىگويد - مطالعه اين كتاب براى آشنائى با طرز تفكر دانشمندان قرون وسطا در زمينه اخلاقيات ضروريست .\r\n\r\n\r\n","description":"","footnote":"\r\n( 1 ) . كيمياى سعادت ص 442 .\r\n( 2 ) . كيمياى سعادت باهتمام احمد آرام صفحه 417 .\r\n","page_name":" 63 ","page_number":63},
  {"content":"\r\n\r\nغزالى براى تزكيه نفس و رهائى از اخلاق و عادات ناپسند چهار طريق پيشنهاد مىكند :\r\nاول آنكه از پيرى پخته و جهان‌ديده بخواهد تا معايب اخلاقى او را گوشزد كند .\r\nدوم آنكه دوستى مشفق را بر خويشتن گمارد تا بدون مداهنه و تعارف عيوب اخلاقى او را آشكار كند .\r\nسوم ، به سخن دشمنان توجه كند زيرا چشم دشمن همه بر عيب است و سخن وى از راست خالى نباشد .\r\nچهارم ، به مردم نگاه كند و هر عيب كه در ديگران ديد ، خود مرتكب نشود ، ابلهان نسبت به خود خوشبين و عاقلان به خود بدگمانند . . . غزالى مىنويسد : « نيكوخو آن بود كه شرمگين بود ، و كم‌گوى ، و كم‌رنج و راست‌گوى و صلاح‌جوى و بسيارطاعت و اندك‌زلت ( لغزش ) و اندك‌فضول . . . بود نه فحش گويد و نه شتاب‌زده بود ، نه كين دارد ، نه حسود بود . . « 1 » » .\r\nغزالى در مذمت فحش و ناسزا مىگويد « . . . اندر دوزخ كسان باشند كه از دهان ايشان پليدى همى رود چنان كه از گند آن همه دوزخيان به فرياد آيند و گويند اين كيست ؟\r\nگويند اين آنست كه هركجا سخن فحش و پليد بودى دوست داشتى و همى گفتى . . « 2 » » .\r\n\r\nاخلاق بعضى از بازاريان به نظر انورى\r\n روزى پسرى با پدر خويش چنين گفت * كان مردك بازارى از آن زرق چه جويد\r\nگفتا چه تفحص كنى احوال گروهى * كز گند طمعشان سگ صياد نبويد\r\nعاقل به چنان طايفه دون نگرايد * مردم به سوى مزبله و جيفه نپويد\r\nبازار يكى مزرعه تخم فسادست * زان تخم در آن خاك چه پاشى كه چه رويد\r\nاميد مكن راستى از پشت بنفشه * تا روى تو چون لاله بخونابه نشويد\r\nقولى نبود راست‌تر ، از قول شهادت * زان در همه بازار يكى راست نگويد \r\nانورى وضع تأثرانگيز مردان شريف و پاكدامن ، و زندگى توأم با موفقيت و كاميابى عناصر بىهنر و فاسد را در روزگار خود توصيف مىكند :\r\n هركس كه جگر خورد و بخردى هنر آموخت * در دور قمر گو بنشين خون جگر خور\r\nنزديك كسانى كه به صورت چو كسىاند * با صورت ايشان نفسى ميزن و برخور\r\nپيغام‌زنان مى بر و ديباى بزر پوش * يا مسخرگى مىكن و حلواى شكر خور \r\n\r\n\r\n","description":"","footnote":"\r\n( 1 ) . كيمياى سعادت صفحه 439 ببعد .\r\n( 2 ) . همين كتاب صفحه 478 .\r\n","page_name":" 64 ","page_number":64},
  {"content":"\r\n\r\nدر اشعار زير خاقانى شروانى از كردار و رفتار پدرش گله مىكند و از اينكه در دوران رشد و كمال ، پدرش او را از شاعرى منع و به بافندگى ترغيب كرده است شكايت دارد :\r\n زين خام قلتبان پدرى دارم * كز آتش آفريد جهاندارش\r\nهمزاد بود آذر نمرودش * استاد بود يوسف نجارش\r\nهم طبع او چو تيشه تراشنده * هم خوى او برنده چو منشارش « 1 »\r\nمنبر گرفته مادر مسكينم * از دست آن مناره خونخوارش\r\nبا آنكه بهترين خلف دهرم * آيد ز فضل و فطنت من عارش\r\nكاى كاش جولهستى « 2 » خاقانى * تا اين سخنورى نبدى كارش\r\nبا اينهمه كه سوخته و پخته است * جان و دلم ز خامى گفتارش\r\nاو نايب خداست برزق من * يا رب ز نائبات نگهدارش \r\n\r\nنامهء جانسوز خاقانى به نظامى ( از شروان به گنجه )\r\nخاقانى در نامهء مشروحى كه به زين الدين نوشته از گنجه به نيكى و از شروان ، به بدى ياد مىكند و از جمله چنين مىنويسد : « . . . اين تحيت صادر است از اين صوب ناصوابى و خطّه بىخطرى ، مكمن ظلم و مسكن نفاق و بال خانه افاضل و بيت الشرف سفها ، اعنى شروان شر البقاع و اوخشها ، بدان مهبط سعد اكبر . . . اعنى گنجه خير البلاد و اطيبها .\r\nسلام عليكم اى صاحب‌خطران دل صبحكم الله اى صاحب‌خبران دين ، حيّاكم الله اى دوستان نوح عصمت ، ايدكم الله اى برادران يوسف همت ، چونيد و چگونه‌ايد ؟ آنجا كه شماايد روز بازار مردمى چون است ؟ نرخ وفا چگونه است ؟ متاع دانش چون ميخرند ؟ اينجا كه منم بارى صعب كساد است ، دانيد كه جز شما كس ندارم ، سفينه سازيدم كه طوفان نفاق است ، ذخيره دهيدم كه قحط سال وحشت است در سردسير حادثات گرفتارم » انطر و نانقتبس و من نوركم » در خشكسال نايبات جگر تفته مانده‌ام « افيضوا علينا من الماء فيضا « 3 » » .\r\nنظامى گنجوى ، در ليلى و مجنون ، مردم را به بىآزارى دعوت مىكند و از صفاى باطن و خيرانديشى خود ياد مىكند :\r\n تا من منم از طريق زورى * نازرده ز من جناح « 4 » مورى\r\nدردى به خوشاب كس نشستم * شوريدن كار كس نجستم \r\n\r\n\r\n","description":"","footnote":"\r\n( 1 ) . اره .\r\n( 2 ) . بافنده .\r\n( 3 ) . منشأت خاقانى تصحيح و تحشيهء دكتر محمد روشن صفحه 192 .\r\n( 4 ) . بال .\r\n","page_name":" 65 ","page_number":65},
  {"content":"\r\n\r\n دانم كه غضب نهفته بهتر * وين گفته كه شد نگفته بهتر\r\nليكن به حساب كاردانى * بىغيرتى است بىزبانى\r\nآنكس كه ز شهر آشنائى است * داند كه متاع ما كجائى است \r\nدر ميان شعرا و صاحبنظران ايرانى در دوران بعد از اسلام ، بيشتر از همه ، شعرا و نويسندگان صوفى مسلك ، در پناه آزادى نسبى و احترامى كه بين عموم طبقات داشتند پرده از روى اوضاع اجتماعى عصر خود برمىداشتند ، و طرز عمل و رفتار طبقات مختلف را توصيف و در مواردى روش آنان را مورد انتقاد شديد قرار مىدادند .\r\nچنان كه سنائى غزنوى ، در بعضى از قصائد و آثار خود با شجاعت و صراحت تمام ، اعمال نارواى امرا و زورمندان و روحانيون رياكار و ديگر عناصر متجاوز زمان خود را مورد مطالعه و انتقاد قرار مىدهد : به پادشاهان مقتدرى كه درگاه خود را « بر دادخواهان ضعيف سدّ سكندر مىكنند . » و بر عالمان بىعلمى كه احكام دين را با منطق و استدلال خود ، براى تأمين منافع شخصى به زيان ديگران تعبير و تفسير مىنمايند و به خرقه‌پوشان دروغينى كه هنگام راز و نياز « ورد خود ذكر برنج و شير و شكر كرده‌اند . » و به مالداران و حاجيان حج‌فروشى كه به جاى نوعدوستى و كمك به بىنوايان بر خلاف تعليم شريعت « مال خود بر سايلان كبريت احمر كرده‌اند . » و به ديگر عناصر ستمگر زمان خود با قدرت و صراحت تمام حمله مىكند ، اينك نمونه‌اى چند از اشعار انتقادى سنائى را كه آئينهء سراپانماى وضع اخلاقى طبقات حاكم ديروز و امروز است نقل مىكنيم :\r\n اى مسلمانان خلايق ، حال ديگر كرده‌اند * از سر بيحرمتى ، معروف ، منكر كرده‌اند\r\nپادشاهان قوى بر دادخواهان ضعيف * مركز درگاه را سد سكندر كرده‌اند\r\nملك عمرو و زيد را جمله به تركان داده‌اند * خون چشم بيوگان را نقش منظر كرده‌اند\r\nعالمان بىعمل از غايت حرص و امل * خويشتن را سخرهء اصحاب لشكر كرده‌اند\r\nاز براى حرص سيم و طمع در مال يتيم * حاكمان حكم شريعت را مبتر كرده‌اند\r\nخرقه‌پوشان مزور سيرت سالوس و زرق * خويشتن را سخره قيماز و قيصر كرده‌اند\r\nگاه خلوت صوفيان وقت با موى چو شير * ورد خود ذكر برنج و شير شكر كرده‌اند\r\nدر منازل از گدائى حاجيان حج‌فروش * خيمه‌هاى ظالمان را ركن و مَشعَر كرده‌اند\r\nمالداران توانگر كيسهء ، درويش دل * در جفا درويش را از غم توانگر كرده‌اند\r\nسر ز كبر و بخل بر گردون اخضر برده‌اند * مال خود بر سايلان كبريت احمر كرده‌اند\r\nبر سرير سرورى از خوردن مال حرام * شخص خود فربى و دين خويش لاغر كرده‌اند\r\nخون چشم بيوگان آنكه در وقت صبوح * مهتران دولت ، اندر جام ساغر كرده‌اند \r\n\r\n","description":"","footnote":"","page_name":" 66 ","page_number":66},
  {"content":"\r\n\r\n تا كه دهقانان چو عوانان قباپوشان شدند * تخم كشت مردمان بىبار و بىبر كرده‌اند\r\nاز نفاق اصحاب دار الضرب در تقليب نقد * مؤمنان زفت را بىزور و بىزر كرده‌اند\r\nكار عمال سراى ضرب همچون زر شدست * زانكه زر بر مردمان يك سر مزور كرده‌اند\r\nمصحف يزدان در اين ايام كس مىننگرد * چنگ و بربط را بها اكنون فزونتر كرده‌اند\r\nكودكان خرد را در پيش مستان ميدهند * مر مخنث را امين خوان و اختر كرده‌اند\r\nاى مسلمانان دگر گشتست حال روزگار * زانكه اهل روزگار احوال ديگر كرده‌اند \r\nدر جاى ديگر در مقام انتقاد از اوضاع اجتماعى ، مظالم طبقات مرفه و فرمانروا و وضع اسف‌انگيز مظلومان و ستمكشان عصر خود را با صداقت و صراحت كم‌نظيرى توصيف و بر سالوس و رياى صوفيان خرقه‌پوش و بازاريان مال‌اندوز به سختى حمله مىكند :\r\n اى دل غافل مباش ، خفته درين مرحله * طبل قيامت زدند خيز كه شد غافله\r\nروز جوانى گذشت موى سيه شد سپيد * پيك اجل در رسيد ساخته كن راحله\r\nخانه خريدى و ملك ، باغ نهادى ، اساس * ملك به مال ربا خانه به سود غله\r\nفرش تو در زير پا ، اطلس و شعر و نسيج * بيوهء همسايه را دست شده آبله\r\nاو همه شب گرسنه تو ز خورشهاى خوب * كرده شكم چارسو چون شكم حامله\r\n. . . دزد به شمشير تيز گر بزند كاروان * بر در دكان زند خواجه به زخم پله « 1 »\r\nدر همه عمر ار شبى قصد به مسجد كنى * گرچه به روى و ريا بركنى از مشغله\r\nدر رمضان و رجب مال يتيمان خورى * روزه به مال يتيم مار بود در سله « 2 »\r\nمال يتيمان خورى پس چله دارى كنى * راه مزن بر يتيم دست بدار از چله\r\nصوفى صافى شوى بر در مير و وزير * صوف كنى جامه را تا ببرى زان زله \r\nدر يكى ديگر از قصايد خود بار ديگر آزمندى مردم رياكار و بىايمان عصر خود را برملا مىسازد :\r\n . . . تا مهيا نشوى حال تو نيكو نشود * تا پريشان نشوى كار بسامان نشود\r\nتا تو در دايرهء فقر فرو نارى سر * خانهء حرص تو و آز تو ويران نشود\r\nهركه در مصر شود يوسف چاهى نبود * وانكه بر طور شود موسى عمران نشود\r\nتو چنان والهء نانى ، ز حريصى كه اگر * جان شود خالى از جسم تو ، يك نان نشود\r\nصد نمازت بشود باك نادرى به جوى * چست مىباشى تا خدمت سلطان نشود\r\nراه مخلوقان گيرى و نينديشى هيچ * ديو بر تخت سليمان چو سليمان نشود\r\nخانه سودا ويران كن و آسان بنشين * حامل عاقل با زيره به كرمان نرود \r\n\r\n\r\n","description":"","footnote":"\r\n( 1 ) . كفه ترازو .\r\n( 2 ) . سبد مارگيران .\r\n","page_name":" 67 ","page_number":67},
  {"content":"\r\n\r\nسنائى در اشعار زير از حكومت پستى و فساد در عصر خود شكايت و ماهيت و سوابق اخلاقى رجال زمان را توصيف مىكند :\r\n . . . خاصه اكنون كه جهان بيخردان بگرفتند * بيخردوار بزى تا نبوى سرد و گران\r\nكار چون بيخردى دارد و بىاصلى و جهل * واى پس بر تو و آباد برين مختصران\r\nطالع فاجرى و ماجرى امروز قويست * هركه امروز بر آنست بر آنست بر آن\r\nهركه پستان ميان پاى نداد او را شير * نيست امروز ميان جُهَلا او ز سران\r\nهركه لوزينه به شهوت نچشيده‌ست ز پس * نيست در مجلس اين طايفه از بيشتران\r\nآنكه بودست چو گردون به گه خردى كوژ * لاجرم هست در اين وقت ز گردون پسران\r\nروزگاريست كه جز جهل و خيانت نخرند * دارى اين مايه و گرنه خر از اين كلبه بران\r\nسِپَرِ تير زمان ديدهء شوخست و فساد * جهد كن تات نبيند فلك از پى سپران\r\nدين‌فروشيم چو اين قوم جزين مىنخرند * مايه‌سازيم هم از همت و خوى دگران \r\nسنائى عليه متشرعين رياكار چنين گويد :\r\n گاه رزم آمد بيا تا عزم زى ميدان كنيم * مرد عشق آمد بيا تا گرد او جولان كنيم\r\nننگ اين مسجدپرستان را در ديگر زنيم * چونكه مسجد لافگه شد قبله را ويران كنيم\r\nخاك پاى مركب عشاق را از روى فخر * توتياى چشم شاهان همه كيهان كنيم \r\n* * *\r\n منسوخ شد مروت و معدوم شد وفا * زين هر دو نام ماند چو سيمرغ و كيميا\r\nشد راستى خيانت و شد زيركى سفه * شد دوستى عداوت و شد مردمى جفا\r\nگشته است باژگونه همه رسمهاى خلق * زين عالم نبهره « 1 » و گردون بىوفا\r\nهر عاقلى به زاويه‌اى مانده ممتحن * هر فاضلى به داهيه‌اى گشته مبتلا\r\nبا يكديگر كنند همى كبر هر گروه * آگاه نه كز آن نتوان يافت كبريا\r\nبا اين همه كه كبر نكوهيده عادتيست * آزاده را همى ز تواضع بود بلا\r\nبر دشمنان همى نتوان بود مؤتمن * بر دوستان همى نتوان كرد متكا\r\nاين فخر بس مرا كه نديدست هيچكس * در نثر من مذمت و در نظم من هجا\r\nدر پاى ناكسان نپراكنده‌ام گهر * از دست مهتران نپذيرفته‌ام عطا « 2 » \r\nاكثر اشعار سنائى نيشدار ، انتقادى ، و آموزنده است و بدون ريا و پرده‌پوشى وضع\r\n\r\n\r\n","description":"","footnote":"\r\n( 1 ) . قلب و ناسره .\r\n( 2 ) . كليه اشعارى كه در اين كتاب از سنائى نقل شده مأخوذ از ديوان حكيم سنائى است كه در دىماه 1336 بهمت و كوشش آقاى مظاهر صفا تصحيح و منتشر شده است .\r\n","page_name":" 68 ","page_number":68},
  {"content":"\r\n\r\nطبقات ستمگر و ستمكش را بيان كرده است :\r\n سخن كز روى دين گوئى چه عبرانى چه سريانى * مكان كز بهر حق جوئى چه جابلقا چه جابلسا\r\nچو علم آموختى از حرص ، آنگه ترس كاندر شب * چو دزدى با چراغ آيد گزيده‌تر برد كالا \r\nدر ميان شعرائى كه قبل از سنائى به شعر و شاعرى پرداخته‌اند نيز گاه مطالب انتقادى كه نشان‌دهندهء وضع عمومى مردم است به چشم مىخورد ، از جمله شهيد بلخى شاعر و متفكر قرن چهارم هجرى معتقد است كه « دانش » و « خواسته » يعنى مال و منال و علم و هنر در يكنفر جمع نمىشود ، ابو طيب مصعبى نيز با او همداستان است و در اشعار زير به نظام ظالمانه عصر خود كه در آن ابلهان و ناكسان در تنعم و آسايش زيست مىكنند و مردان فهيم و زيرك در تنگى و عسرت گذران مىنمايند ، حمله مىكند . اينك اشعار آنها :\r\n اگر غم را چو آتش دود بودى * جهان تاريك بودى جاودانه\r\nدرين گيتى سراسر گر بگردى * خردمندى نيابى شادمانه \r\n* * *\r\n دانش و خواسته است نرگس و گل * كه به يكجاى نشكفند بهم\r\nهركه را دانش است خواسته نيست * هركه را كه خواسته است دانش كم \r\n« شهيد بلخى »\r\nاشعار زير به قول ابو الفضل بيهقى ، منسوب به ابو طيب مصعبى است كه در دوران امارت نصر بن احمد صاحب ديوان رسالت بود . شاعر از بىعدالتىهاى اجتماعى شكايت مىكند :\r\n جهانا همانا فسوسى و بازى * كه بر كس نپائى و با كس نسازى\r\nيكى را نعيمى يكى را جحيمى * يكى را نشيبى يكى را فرازى\r\nيكى بوستانى پراكنده نعمت * برين سخت بسته بر آن نيك بازى\r\nچرا زيركانند بس تنگ‌روزى * چرا ابلهان راست بس بىنيازى\r\nچرا عمر طاوس و دراج كوته * چرا مار و كركس زيد در درازى\r\nصد و اند ساله يكى مرد غرچه * چرا شصت و سه زيست آنمرد تازى\r\nاگر نه همه كار تو باژگونه * چرا آنكه ناكس‌تر آن را نوازى \r\nبه نظر آقاى محمد تقى دانش‌پژوه « متكلمان اسلامى » براى شناخت معرفت سه منبع ياد كرده‌اند : حس و خبر و نظر .\r\nحس با آزمايش و تجربه و خبر با وحى و دين و نظر با استدلال پيوسته است .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nعلم اخلاق هم براساس اين سه منبع و به سه روش بيان مىشود :\r\n1 - اخلاق مذهبى براساس دين زرتشتى يا اسلام و جز آنها كه پيروان به آن به چشم ايمان مىنگرند و قدس و احترامى براى آن قائل‌اند .\r\n2 - اخلاق تجربى براساس ملاحظه و آزمايش فردى و اجتماعى كه بيشتر به ساخت سخنان بزرگان و خردمندان درمىآيد و به حس نزديك‌تر است و انسان زودتر درستى آن را درمىيابد .\r\n3 - اخلاق فلسفى براساس استدلال عقلى كه در كتابهاى دانشمندان يونانى مانند ارسطو و افلاطون و جالينوس و ديگران مىبينيم ، آنچه در نوشته‌هاى فيلسوفان اسلامى آمده بيشتر همين است . در اين روش بحث آزاد است و عقايد گوناگون ، به ويژه در مسائل كلى اخلاق .\r\nارسطو مىگويد كه هر اجتماعى را سه ركن است :\r\nنخست گروههاى اجتماعى كه زندگى اجتماعى با آنهاست .\r\nدوم ناموس يا آيين اجتماعى كه همه افراد آن را مىپذيرند و با آن زنده‌اند .\r\nسوم همزيستى و هم‌نشينى كه از آن به دوستى تعبير نموده است كه هر فردى بايد اين نكته را دريابد كه او در دستگاه اجتماعى افزارى است و به ديگران پيوسته است و ديگران هم به او پيوند دارند و به قانون تقسيم كار وظيفه‌اى هم به عهده اوست .\r\nدر اخلاق يونانى پيش از برشمردن فضايل و رذايل و نيكىها و بديها ناگزير از چند مسأله كلى بحث مىشود ، مانند حسن و قبح عقلى كه آيا نيك و بد و پسند و ناپسند داريم يا اينكه اخلاق نسبى است و در ميان مردم گوناگون مختلف است .\r\nمسأله ديگر جستجو درباره پايه و اساس اخلاق است . كه آيا بر سودجوئى مبتنى است يا اينكه آن لازمه اجتماع و هم‌زيستى است و يا اينكه به حكم فطرت ميان نيك و بد جدائى نهاده مىشود و همين انسان را به رعايت اصول اخلاقى وامىدارد و يا اينكه چون انسان شيفته نشاط زندگى است و دوستار گسترش در هستى ، ناگزير مىكوشد كه قواعد اخلاقى را رعايت كند و يا اينكه اخلاق وابسته به مقتضيات محيط است و هماره دگرگونى مىپذيرد و نسبى است .\r\nمسأله ديگر اينست كه آيا اخلاق فطرى است و مادرزادى يا اينكه مىتوان آنها را بدست آورد و كسب نمود .\r\nمسأله ديگر جبر و اختيار است كه آيا انسان در كردارهاى خود اختيارى دارد يا اينكه ناگزير بايد از سرنوشت آسمانى و يا از جبر اجتماعى پيروى كند .\r\nمسأله ديگر اين است كه سعادت چيست و در روشهاى اخلاقى چه هدفى را بايد دنبال\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nكرد ، پيداست كه خواسته‌ها گوناگون است ، و گروهها هريك چيزى را مىجويند و آن را سعادت مىپندارند .\r\nيكى ديگر اينكه چه نوع دولتى را بايد اطاعت نمود و كدام فرمانروايى به سعادت و رفاه نزديكتر است .\r\nدر اخلاق يك دسته قواعد است كه در همه گروههاى اجتماعى سودمند است ، و همگان به رعايت آنها نيازمندند همينهاست كه در كتابهاى رسمى علم اخلاق از آنها سخن به ميان مىآيد .\r\nدسته ديگر اخلاق خاص گروههاست مانند صوفيان و درويشان كه آداب و سلوك خاصى دارند و بايد رساله‌هاى سلوك عرفانى را از رساله‌هاى اخلاقى جدا كرد ، اگرچه با هم پيوستگى دارند .\r\nآداب تعليم و اخلاق مربوط به آموزش و پرورش هم جنبه خاصى را داراست و دقت بيشترى بايد در آن كرد .\r\nيكى از سودها كه دانشمندان اسلام از علم اخلاق برده‌اند آنست كه توانسته‌اند قوانين و شعاير دينى را براساس قواعد اخلاقى مدلل كنند و به عبارت ديگر به حكمت تشريع و اسرار عبادت پى برده‌اند . همين موجب شد كه شعاير و مناسك و احكام مذهبى به عقل نزديك شود و از جمود تعبد بيرون آيد و بهتر و آسانتر در برابر آنها گردن نهند و متشرعان هم بتوانند در برابر شبهات مخالفان ايستادگى كنند .\r\nدانشمندان اسلامى براساس نوشته‌هاى يونانى و ايرانى و عربى كتابها در اخلاق به عربى و فارسى نوشته‌اند و آثار آنان را مىتوان به چندگونه دسته‌بندى نمود :\r\nنوعى از كتابهاى اخلاقى اندرزنامه‌هاست كه پيشينه آن به روزگار ساسانى مىرسد و در فهرست‌ها هم به نامهاى پندنامه ، و وصيت‌نامه وصايا و نصيحت‌نامه و نصايح الملوك برمىخوريم ، از امير نظام گروسى و على اكبر نواب شيرازى هم پندنامه داريم ، پندهائى هم به افلاطون و ارسطو و انوشيروان و بزرگمهر نسبت داده‌اند .\r\nمعروفترين رساله در اين زمينه تحفة الملوك چهل بابى كوچك است كه تجارب الانسان هم خوانده شده و نياز السلاطين از فرج الله منشى ، ( خازن الاشعار طرفه نيازى ) كه به نام ناصر الدينشاه ساخته است هم مانند آن است .\r\nاز منابع اخلاق ايرانى داستان دخمه انوشيروان و دوازده تاج او ، و جاويدان خرد است كه مسكويه رازى آن را نقل نموده است . همچنين پندهاى اردشير و انوشيروان و ديگر خردمندان ايرانى كه متن عربى و فارسى آنها را در دست داريم .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nنوعى از منابع اخلاقى داستانهاست كه به زبان جانوران ساخته شده است مانند كليله و دمنه و مرزبان‌نامه و راوينى و روضة العقول ملطيوى و ترجمه سلوان المطاع بنام فريدة الاصقاع از جزايرى ، همچنين داستانهاى ديگر مانند هزار افسان يا الف ليلة و ليلة .\r\nنيز كتابهاى حكايات مانند جامع الحكايات عوفى و جامع الحكايات مانند آن ( نسخه‌هاى لنينگراد و ملك ) و بحيره فزونى استرآبادى و زينة المجالس و زبدة التصانيف حيدر خوانسارى و نوادر الحكايات عبد النبى فخر الزمانى عزتى كتابدار قزوينى .\r\nگذشته از كتابهاى فقهى كه منبعى است براى اخلاق ، قانون‌نامه‌ها و دستورنامه‌ها هم در ايجاد قواعد اخلاق مؤثرند ، مانند ياساى غازانى كه در جامع التواريخ رشيدى و مجموعه تواريخ حافظ ابرو و حبيب السير آمده است و تزوك تيمورى و فرمان شاه طهماسب و دستور الملوك رفيعا و تذكرة الملوك سميعا و بخشنامه‌ها يا فرمانهائى كه در سنگها ، در زمان صفويان كنده و در مساجد شهرها نصب كرده‌اند .\r\nنوعى از كتابهاى اخلاقى كتاب خطابت و وعظ و پند مذهبى است مانند رساله‌هاى محمد طاهر شيرازى قمى و ادهم عزلتى خلخالى و ادب اللسان ميرزا محمد باقر خوانسارى و اسرار المواعظ محمد حسن صدر و عده‌اى ديگر . . . اين كتابها بيشتر سخنرانيهاى واعظان و اندرزگران مذهبى شيعى است كه در ماه‌هاى رمضان و محرم و ديگر روزهاى مبارك يا اعياد ايراد مىكرده‌اند و سبك خاصى هم داشته‌اند .\r\nاز كتابهاى مذهبى جمال الصالحين حسن لاهيجى و حلية المتقين و عين الحياة مجلسى . . . را بايد شمرد يكى از منابع در اين زمينه رساله‌هاى اجتماعى و انتقادى و سياسى كه بويژه در روزگار قاجار ساخته و پرداخته و از اوضاع عصر در آن خرده گرفته‌اند ، همين‌هاست كه موجب رواج انديشه آزاديخواهى « مشروطه‌طلبى » شد ، همچنين « يك كلمه » مستشار الدوله يوسف تبريزى ، قانون ناصرى سعيد انصارى كه اين دو مىكوشند با رعايت اسلام انديشهء نو را به مردم نشان دهند . سه مكتوب آخوندف و صد خطابه ميرزا آقا خان كرمانى هم نمونه‌هاى ديگرى است در اين مورد . . . در اثر بسط اسلام و تمدن اسلامى محيط فكرى خاصى در سه گونه انديشه اسلامى و ايرانى و يونانى آميخته و در سراسر پهنه و سرزمين اسلامى پيدا شده بود دانشمندان ناگزير بودند كه براساس اين سه انديشه كتاب بنويسند . نويسندگان اخلاق هم خواه ناخواه چنين كردند .\r\n. . . از اين كتابها اين نكته را بدست مىآوريم كه مردم ايران هر چندگاه متوجه مىشدند كه با توجه به اصول اخلاقى است كه آشفتگيهاى اجتماعى از ميان مىرود . اين بود كه بسيارى از دانشمندان براى فرمانروايان كتاب اخلاق مىنوشتند تا آنها را وادارند كه با\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nتعديل وضع سياسى ، محيط آرام و سازگارى براى مردم ايجاد كنند و آنها با رفاه اجتماعى بتوانند بهتر به اصول اخلاقى خود را پابند نشان دهند ، چه با پريشانى و زندگى تباه از كسى نمىتوان نيكرفتارى و نيك‌منشى چشم داشت .\r\nبهرحال نشر اين كتابها اگر از رهگذر محتويات و زبان ارزشمند نباشد در اشاعه اصول اخلاقى بسيار مؤثر خواهد بود . چه بيشتر مردم در برابر پند و اندرز و سخنان بزرگان و گفته‌هاى آزمودگان و گرم و سردچشيدگان سر فرود مىآورند و به راه راست اجتماعى مىروند ، و بويژه اگر به آزمايش و استدلال توأم باشد و نمونه و شاهدى بدست دهد ، تودهء مردم بيشتر شيفته سخنان خطابى هستند .\r\nاز اين روست هنر پند و موعظت و اندرزگرى از ديرباز ميان ايرانيان رواج داشته و در زاويه‌ها و خانقاهها و تكيه‌ها و مسجدها دنبال سخن گوينده‌اى مىرفتند تا شايد گمشدهء خويش را در زندگى در آنجا بيابند و به راه راست و سعادت و بهروزى در آنجا آشنا گردند .\r\nدستگاههاى فرمانروائى هم در هر دوره‌اى از اين گونه ميل عمومى بهره مىبردند و از آغاز اسلام در جمعه‌ها ، جماعتها بدست خطيبان ، هدف سياسى خويش را رواج مىدادند تا به جائى رسيد كه خطابه‌هاى دينى مانند سكه‌ها ، نشان چيرگى يك فرمانروائى بوده است . پس واعظان و اندرزگران را هم مردم مىخواستند و هم ديوان و دربار ، از آنچه من در آغاز اين مقالت برشمرده‌ام ، برمىآيد كه در همين اواخر نزديك به پنجاه دانشمند دينى اخلاق مذهبى و موعظت نامه نوشته‌اند . رساله‌هاى انتقادى و اجتماعى را هم مردم دوست مىدارند و تدوين چنين رساله‌ها نشانه تحول اخلاقى و سياسى يك اجتماع است و خواه و ناخواه گروهى چنين چيزها خواهند نوشت .\r\nاين گونه انتقاد گويا از عبيد زاكانى آغاز شده و چندين كس آن را دنبال كرده‌اند . چنان كه ديده‌ايم گذشته از اينها نزديك به ( 25 ) كتاب انتقادى كه نماينده فكر پيشگامان مشروطيت و آزاديخواهان گذشته بوده است برشمرده‌ام و بايد بيشتر از اينها هم باشد .\r\nدر اينجا نزديك به ( 170 ) دانشمند مؤلف كتاب اخلاق ياد كرده‌ام كه كتابهاى همه آنها گويا به ( 200 ) برسد . پيداست كه بسيارى از آنها را نام نبرده‌ام و از بسيارى از كتابهاى گمنام ياد نكرده‌ام . همه اينها مىرساند كه مسأله اخلاق و سياست ميان ايرانيان ارزش بسيارى داشته است . « 1 »\r\nمسعودى ضمن بحث در پيرامون مسائل اخلاقى آداب سخن گفتن را به ما مىآموزد : « از جمله لوازم آداب صحبت اين است كه سخن را نبرّند و بر گوينده هجوم نبرند و رشته صحبت را\r\n\r\n\r\n","description":"","footnote":"\r\n( 1 ) . چند اثر فارسى در اخلاق از محمد تقى دانش‌پژوه فرهنگ ايران‌زمين جلد نوزدهم صفحه 261 ببعد ( به اختصار ) .\r\n","page_name":" 73 ","page_number":73},
  {"content":"\r\n\r\nبا سخنانى در همان باب پيوسته دارند و مطالبى مناسب آن پيش آرند تا صحبت هماهنگ باشد . . . كه همه لذت زندگى در همدم خوش‌صحبت است . يكى گفته بود : « من از گفتگو ( حديث ) ملول نمىشوم به دو گفتند كس از حديث تازه ملول نشود بلكه از كهنه ملول مىشوند » ابراهيم بن عباس در روزگار پيرى مىگويد : « از همه چيز خسته شده جز ديدار هم‌صحبتى خوش‌سخن كه مرا چيزى بياموزد « 1 » » .\r\n« ابن مقفع گويد كتابخانه‌هاى حكماى هند را بر صد شتر بار كردندى ملك از ايشان استدعاى اقتصار كرد ، به ده شتر بار آوردند ، به تكرار استدعا بر سه كلمه قرار گرفت :\r\n« كلمه اول در دلالت پادشاه « به عدالت » كلمه دوم در محافظت « صحت ابدان » كه تا گرسنه نشوند دست به طعام نياورند و چون بخورند پيش از آنكه سير شوند دست از طعام بدارند ، كلمه سوم در نصيحت زنان كه چشم از روى بيگانه دور دارند و روى از چشم نامحرمان مستور « 2 » » .\r\n\r\nاخلاق مردم به نظر جاحظ\r\nجاحظ در كتاب تاج به بعضى از عادات و اخلاق مردم عصر خود اشاره مىكند و از اينكه مردم به جاى تحقيق و پژوهش ، راه تعبّد و تقليد در پيش گرفته‌اند رنج مىبرد و در توصيف خلق مىنويسد :\r\n« توده مردم و نيز بسيارى از خواص ، تقليد كردن را « بر جستجوى » برترى مىدهند و در اين گونه موارد عقل خود را به كار نمىبرند و اين جمله بر نادانى ايشان دليلى است واضح ، زيرا جستن و پژوهش را صرف وقت مىبايد و بناچار سرمايه و اطلاع و پشت‌كار مىخواهد و جهل عامه را چه دليلى از اين برتر كه عادت كرده‌اند مگر كوركورانه ، فربهى را بر لاغرى ترجيح بدهند و بلندى را از كوتاهى برتر دانند و آنكس را كه بر ستورى سوار است از آنكه بر اشترى نشسته است فزونتر شمارند و آن را كه بر اشتر است از خربنده بزرگتر گيرند در صورتى كه فربهان جملگى ضعيف الراىاند و لاغران به تفضل و دانائى موصوف و معلوم نيست كه درازى را بر كوتهى چه فضيلت است « 3 » . »\r\nسعدى در اين باره فرمايد :\r\n اسب لاغر ميان به كار آيد * روز ميدان ، نه گاو پروارى \r\nكوتاه خردمند به از نادان بلند نه هركه به قامت مهتر به قيمت بهتر .\r\n\r\n\r\n","description":"","footnote":"\r\n( 1 ) . مروج الذهب ج 2 صفحه 274 .\r\n( 2 ) . از نامه استاد محمد قزوينى به نقل از مجله يادگار سال چهارم شماره چهارم صفحه 68 .\r\n( 3 ) . كتاب تاج اثر حاحظ ترجمه نوبخت صفحه 18 .\r\n","page_name":" 74 ","page_number":74},
  {"content":"\r\n\r\nابو على مسكويه در تجارب الامم در وصف عالىترين اخلاق مىنويسد :\r\n« ديدم بزرگترين و ارج‌دارترين چيزها خرد است و داشتن خوىهاى نيكو و بردبارى آراسته‌ترين رفتارهاست و دلسوزى به ديگران والاترين كارهاست و ميانه‌روى نيكوترين روش‌ها و فروتنى ستوده‌ترين روال‌ها « 1 » . . . »\r\nدر كتاب روضة الصفا پستى و نامردمى جمعى از معاصران عبد الملك چنين توصيف شده است :\r\nدر دورهء خلافت عبد الملك مروان عمرو بن سعيد ، با وى از در مخالفت درآمد ، چون سر او را از بدن جدا كردند مردم اعتراض كردند و به تظاهراتى دست زدند . عبد الملك پرسيد كه اين چه غوغا و فرياد است ؟ گفتند يحيى بن سعيد با جمعى از متابعان بر در قصر ايستاده عمرو را مىطلبند عبد الملك گفت از بام كوشك سر عمرو را در ميان اهل غوغا بينداز و ده هزار درهم بر سر ايشان بپاش به موجب فرموده عمل كردند مردم چون زر و سر ديدند بعد از برچيدن زر سر خود گرفتند « 2 » » . يعنى به خانهء خود برگشتند و از خونخواهى عمرو سخنى نگفتند و پستى و نامردمى خود را عيان كردند .\r\n\r\nپندنامه ماتريدى\r\nشيخ ابو منصور ماتريدى سمرقندى متوفى در سال 333 هجرى از شيوخ بزرگ پندنامه‌هايى نوشته كه ذكر پاره‌اى از اندرزهاى او خالى از فايده نيست :\r\n1 - عقل را بنياد شمر .\r\n2 - اعتقاد خوب را گنج بىزوال شمر .\r\n3 - به صبر بلندى جوى .\r\n4 - با نيكان برادرى گير .\r\n5 - هرچ نيابى مجوى .\r\n6 - اگر شادى خواهى رنج كش و اگر رنج خواهى كاهل باش .\r\n7 - اگر خوارى بايدت خيانت كن .\r\n8 - از مردم بىمعنى حذر كن .\r\n9 - نادان را زنده مشمر .\r\n10 - صبور باش تا به مراد برسى .\r\n\r\n\r\n","description":"","footnote":"\r\n( 1 ) . تجارب الامم ابو على مسكويه ترجمه امام شوشترى مجله هنر و مردم شماره 107 .\r\n( 2 ) . روضة الصفا ج 3 صفحه 251 .\r\n","page_name":" 75 ","page_number":75},
  {"content":"\r\n\r\n11 - خويشتن‌شناسى را بزرگ سرمايه‌اى دان .\r\n12 - تقوى را سپاهى بىهزيمت شمر .\r\n13 - از نادان دانانماى حذر كن .\r\n14 - خود را در علم از همه كس كمتر دان .\r\n15 - بياموز و بياموزان .\r\n16 - ناشنوده مگوى .\r\n17 - كس را به افراط منكوه و مستاى .\r\n18 - راست گوى و عيب مجوى .\r\n19 - نخست انديشه كن ، آنگاه گوى .\r\n20 - تا نپرسند مگوى ، و تا نخواهند مرو .\r\n21 - سخن به اندازه گوى .\r\n22 - بد مكن تا نكنند .\r\n23 - نيكى كن تا بدل يا بى .\r\n24 - در سخن گفتن از جواب انديش .\r\n25 - با آتش حسد دل را مسوزان .\r\n26 - پرده‌پوش باش .\r\n27 - از بلا عبرت گير .\r\n28 - جفا پيشه مساز .\r\n29 - نهان خويش بهتر از آشكارا دار .\r\n30 - طعام به اندازه خور .\r\n31 - مال را عاريت دان .\r\n32 - ثنا را بر خود تهمت پندار .\r\n33 - جان را امانت دان .\r\n34 - تن‌درستى را غنيمت شمار .\r\n35 - اجل را در هيچ‌حال فراموش مكن .\r\n36 - از آموختن مياساى .\r\n37 - نسيه را مال مشمر .\r\n38 - خود را اسير شهوت مساز .\r\n39 - جهان از عيب و هنر خالى نيست . عيب مجوى .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n40 - به اندازه خود دستگيرى دريغ مدار .\r\n41 - خصومت و تعصب را نجاست شمر .\r\n42 - در مهمات ضعيف‌راى و خسته‌دل مباش .\r\n43 - مال به ناحق و ناجايگاه صرف مكن .\r\n44 - در سختيها صبر كن .\r\n45 - وقت را هيچ بدل مشناس .\r\n46 - تن را در درياى آرزوها غرق مكن .\r\n47 - با متكبران تكبر ، فريضه دان .\r\n48 - با ميهمان تكلف مورز .\r\n49 - لذت عمر در صحبت نيكان است .\r\n50 - توشه از تجربت ساز .\r\n51 - دوزخ نقد ، نادانى را شمر .\r\n52 - مشورت همواره به كار دار .\r\n53 - بر گذشته و شكسته و ريخته افسوس مخور .\r\n54 - تمام زيركى را عاقبت‌شناسى نام نه .\r\n55 - راز خويش را از دشمن و دوست پنهان دار .\r\n56 - مردم را به معاملت بيازماى ، پس با او دوستى گير .\r\n57 - بيم را تلخ‌تر از مرگ دان .\r\n58 - ايمنى را خوشتر زندگانى شناس .\r\n59 - حقيقت زندگى تندرستى را شمر .\r\n60 - به ظاهر هيچكس فريفته مشو .\r\n61 - دوستان را از عيبشان آگاه كن .\r\n62 - بار خود تا توانى بر ديگران ميفكن ، و بار ديگران بكش .\r\n63 - از آسمان بزرگتر ، سخن را دان .\r\n64 - سنت بد منه كه تا روز قيامت در دعاى بد خلق نمانى .\r\n65 - امير غافل را امير خود مكن .\r\n66 - ناحق‌شناس را بدتر از ستورشناس .\r\n67 - پند دوست دانا قبول كن .\r\n68 - از زمانه عبرت گير .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n69 - اگر چراغ دل خواهى ، تن‌آسايى را بگذار .\r\n70 - اگر كم‌خصمى خواهى به خويشتن مشغول باش .\r\n71 - اگر خود را آسوده خواهى ، بد مكن .\r\n72 - آزار را به هديه از پيش گير .\r\n73 - در آن كوش كه به مرگ زنده شوى « 1 » .\r\n\r\nآداب زندگى كردن با مردم\r\nقطب الدين عبادى از علما و عرفاى قرن پنجم و ششم در آداب زندگى كردن چنين مىآموزد : « پس آداب زندگى كردن با مردم آنست كه اول از شر و فساد دست و زبان كوتاه كند ، تا به عار و عيب و دروغ و تقبيح احوال و تفحص در عيوب و مانند اين نيفتد . . . و در همه حال حق مردمان بر خويشتن زيادت از آن بيند كه حق خويش بر مردمان ، و به مال مسلمانان طمع نكند . . . پيوسته براستى و امانت و صدق و احترام و توقير مسلمانان زندگى كند . . . چون قناعت صفت خويش سازى در زندگى كردن از مردمان آسوده‌تر باشى و مردمان از تو آسوده كه بيشتر خلافها كه ميان مردمان مىافتد از زيادتى طمع و حرص مىافتد . . . چون آدمى بلا و رنج كسى نخواهد ، هيچكس رنج و بلاى او نخواهد . . . با همسايه همسايگى نيكو كن و در رنج و راحت با وى يكى باش . . . بسيار مخند كه خندهء بسيار دل را بميراند . . . « 2 » » .\r\n\r\nيك پزشك مقاوم ، سرسخت و وظيفه‌شناس\r\nحنين بن اسحق پس از آنكه در نتيجهء فراگرفتن زبان يونانى و سالها ممارست در علم طب استاد شد ، در دستگاه خليفه عباسى « متوكل » تقرب يافت . وقتى خليفه از او خواست كه يكى از دشمنان او را مسموم كند و انعام بزرگى از وى بگيرد با وجود تهديد و تطميع ، حنين بر اين دستور ناصواب گردن ننهاد و يكسال حبس شد . پس از آن بار ديگر خليفه او را فراخواند و او را در گرفتن پاداشى شايسته و انتخاب شمشير جلاد مخيّر كرد . اين‌بار نيز حنين پاى مقاومت فشرد و خطاب به خليفه عباسى گفت : من فقط علم و حذاقت خود را در راه منافع مردم به كار مىبرم . وقتى كه به قتل فورى تهديدش كردند شجاعانه گفت : اگر خليفه مىخواهد روح خود را عذاب كند مانعى نيست خليفه خنديد و او را بخشيد . از اين قبيل مردان شجاع و شرافتمند در دوران ظلم و استبداد قرون وسطائى به ندرت مىتوان يافت ( مقايسه كنيد با پزشك احمدى ) .\r\n\r\n\r\n","description":"","footnote":"\r\n( 1 ) . تلخيص از پندنامه ماتريدى ( شيخ ابو منصور ) به كوشش ايرج افشار فرهنگ ايران‌زمين ج 9 صفحه 64 ببعد .\r\n( 2 ) . از كتاب التصفيه فى احوال المتصوفه به تصحيح دكتر غلامحسين يوسفى صفحه 239 .\r\n","page_name":" 78 ","page_number":78},
  {"content":"\r\n\r\nشادروان « دهخدا » « 1 » در امثال و حكم خود روحيه و طرز فكر غلامان و چاكرانى را كه چشم و گوش بسته تسليم ارادهء ارباب قدرتند به خوبى نشان مىدهد :\r\n« من نوكر سلطانم . بادنجان باد دارد ، بلى . ندارد ، بلى . اين مثل به صورت مضبوط ، معروف است و در شاهد صادق آمده است كه وقتى سلطان محمود گرسنه بود بادنجان بورانى پيش او آوردند از آن بخورد و گفت بادنجان نيك چيزيست . نديمش در مدح بادنجان فصلى بليغ بگفت . سلطان چون سير شد گفت بادنجان را مضرتهاست ، نديم در مذمت آن مبالغت كرد سلطان گفت مردك همين زمان چه مىگفتى ؟ گفت من نديم سلطانم نه نديم بادنجان . »\r\nاين طرز تفكر غلام‌منشانه گفتار پرمغز و آموزندهء كارل سند برگ  Carl Sandberg  نويسندهء آمريكائى را به ياد مىآورد كه كاملا بر خلاف مداهنه‌كاران و متملقين مىگفت :\r\n« هزاران گونه مرگ پرشكنجه و دردناك هست كه پذيرفتن يك‌يك آنها بهتر از آنست كه در جائى كه بايد گفت ، نه ، نه ، نه بگوئيم آرى ، آرى ، آرى . . . « 2 » »\r\n( از ادبيات آمريكا )\r\nناصر خسرو قباديانى مردم نوكرباب و چاكرمنش را چنين توصيف مىكند :\r\n بر مذهب و بر راى ميزبانى * بر خويشتن از ناكسى وبالى\r\nبا باد جنوبى شوى جنوبى * با باد شمالى شوى شمالى \r\n\r\nخويشتن‌كاوى يا انتقاد از خود\r\nصاحبنظران و متفكران ايران در زمينه انتقاد از خود و براى درمان بيماريهاى اخلاقى نظريات جالبى ابراز كرده‌اند . ابو الفضل بيهقى گويد : « هر آن بخرد كه عيب خويش را نتواند دانست و در غلط است ، چنان كند كه دوستى را از جمله دوستان برگزيند خردمندتر و ناصح‌تر و راجح‌تر ، و تفحص احوال و عادات و اخلاق خويش را به دو مفوض كند كه نيكو و زشت وى بىمحابا با او بازمىنمايد و پادشاهان از همگان بدينچه مىگويم حاجتمندترند كه فرمانهاى ايشان چون شمشير براست . . . ( تاريخ بيهقى )\r\n بود آينه دوست را مردِ دوست * نمايد بد و هرچه زشت و نكوست \r\n( اسدى )\r\n چونكه مؤمن آينه مؤمن بود * روى او ز آلودگى ايمن بود \r\n( مولوى )\r\n\r\n\r\n","description":"","footnote":"\r\n( 1 ) . امثال و حكم دهخدا صفحه 1751 .\r\n( 2 ) . از كتاب آزادى و حيثيت انسانى تأليف جمال‌زاده صفحه 201 .\r\n","page_name":" 79 ","page_number":79},
  {"content":"\r\n\r\n از صحبت دوستى برنجم * كاخلاق بدم حسن نمايد\r\nكو دشمن شوخ‌چشم بىباك * تا عيب مرا به من نمايد \r\n( سعدى )\r\n ستايش‌سرايان نه يار تواند * ملامت‌كنان دوستار تواند \r\n( سعدى )\r\n آنكه عيب تو گفت يار تو است * وانكه پوشيده داشت مار تو است \r\n( اوحدى )\r\n اگر خويشتن را ملامت كنى * ملامت نبايد شنيدن ز كس \r\n( سعدى )\r\nحاسب نفسك قبل ان تحاسب . قبل از آنكه بازخواست شوى ، در اعمال خود بينديش .\r\nملاى رومى خودخواهى و خودپرستى بشر را چنين تصوير مىكند :\r\n« پيلى را آوردند بر سر چشمه‌اى كه آب خورد ، خود را در آب مىديد و مىرميد ، و مىپنداشت كه از ديگرى مىرمد ، نمىدانست كه از خود مىرمد ، همه اخلاق بد از ظلم و كين و حسد و حرص و بىرحمى و كبر چون در تست نمىرنجى ، چون آن را در ديگرى مىبينى مىرمى و مىرنجى . » فيه ما فيه صفحه 23\r\n« . . . اگر در برادر خود عيب مىبينى آن عيب در توست كه درو مىبينى ، عالم همچنين آيينه است نقش خود را درو مىبينى . المؤمن مرآة المؤمن آن عيب را از خود جدا كن زيرا آنچ ازو مىرنجى از خود مىرنجى » . فيه ما فيه صفحه 23\r\nدر جاى ديگر مىفرمايد : « . . . اكنون چون مىتوانى كه شب و روز گل و گلستان بينى . . . چرا در ميان خارستان و مارستان گردى همه را دوست دار تا هميشه در گل و گلستان باشى . . . » فيه ما فيه صفحهء 201\r\n همه حمال عيب خويشتنيم * طعنه بر عيب ديگران چه زنيم \r\nسعدى\r\nحافظ گويد : « كه هركه بىهنر افتد نظر به عيب كند » .\r\nبه حكايت آثار و اشعار گذشتگان غيبت كردن ، بدگوئى ، تهمت و افترا زدن در جوامع قرون وسطائى بين طبقات مرفّه و ميانه‌حال ، مخصوصا بين كسانى كه از فعاليتهاى مثمر و مفيد اجتماعى سر باز مىزدند ، بسيار معمول و متداول بود .\r\n هر بزرگى كه به فضل و به هنر گشت بزرگ * نشود خرد به بد گفتن به همان و فلان \r\n( فرخى )\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n و انكه بد گفت نيكوئى گويش * ور بجويد تو را تو مىجويش \r\n( سنائى )\r\n زبان‌آورى بيخرد سعى كرد * ز شوخى به بد گفتن نيكمرد \r\n( سعدى )\r\nابو الفضل بيهقى گويد : « . . . و هيچ بد گفتن به جايگاه نيفتاد .\r\n( چاپ اديب صفحه 60 )\r\n يكى چاره سازم كه بدگوى من * نراند به زشت آب در جوى من \r\n( فردوسى )\r\n مده نزد خود راه بدگوى را * نه مرد سخن‌چين دوروى را \r\n( گرشاب‌نامه )\r\nناصر خسرو علوى در بيتى صفات زيانبخش و نامطلوب را برمىشمرد :\r\n زنا و مسخره جور و محال و غيبت و دزدى * دروغ و مكر و عشوه ، كبر و طرّارى و غمازى \r\nذو النّون گويد : هركه عيب مردم بيند عيوب خويش نبيند و هركه در عيوب خود نگرد ديده از عيوب ديگران فروبندد .\r\nمن نظر الى عيوب الناس عمى عن عيوب نفسه و من نظر فى عيوبه عمى عن عيوب الناس ( ذو النون ) .\r\n بىآهو « 1 » كسى نيست اندر جهان * چه در آشكار و چه اندر نهان \r\n( فردوسى )\r\nچونست كه خس را در چشم برادر خود مىبينى و چوبى كه در چشم خوددارى نمىبينى . ( انجيل متى )\r\nعيب نه‌بينند بجز اهل عيب ( خواجو ) ( از امثال و حكم دهخدا )\r\nهركه بىگناهى از تو زشت گويد وى را معذورتر از آن كس دان كه آن سخن را به تو رساند . ( قابوسنامه )\r\n ديده ز عيب دگران كن فراز * صورت خود بين و درو عيب ساز \r\n( نظامى )\r\nمردم عيب خود نتوانند دانست ( ابو الفضل بيهقى )\r\n« هركه با هركسى تواند نشست و از هركسى سخن تواند شنيد و با هركسى خورد و خواب تواند ، به دو طمع نيكى مدار كه نفس او دست بشيطان باز داده است » ( از اسرار التوحيد )\r\n\r\n\r\n","description":"","footnote":"\r\n( 1 ) . آهو : نقص و عيب .\r\n","page_name":" 81 ","page_number":81},
  {"content":"\r\n\r\nاثيرى اخسيكتى از شعراى قرن ششم هجرى در مذمت تملق و چاپلوسى و در تبليغ نفس به قناعت و اقتصاد مىگويد :\r\n اى عقل نازنين چو توئى مقتداى نفس * تا كى سراى طغرل و تا كى در طغان\r\nخلقان حرص و آز بكش از سر اثير * وز ننگ مدح گفتن خلقانش وارهان \r\n* * *\r\n اگر جفت گردد زبان با دروغ * نگيرد ز بخت سپهرى فروغ \r\n( فردوسى )\r\n گر راست سخن گوئى و در بند بپائى * به زانكه دروغت دهد از بند رهائى \r\n( سعدى )\r\n دروغ از بنه آبرو بستُرَد * نگويد دروغ آنكه دارد خرد \r\n( اسدى )\r\n دروغ ايچ مسگال ازيرا دروغ * سوى عاقلان مر زبان را زناست \r\n( ناصر خسرو )\r\n\r\nشكايت از شماتت مردم\r\nبازرگانى را هزار دينار خسارت افتاد پسر را گفت نبايد اين سخن را با كسى در ميان آرى گفت اى پدر فرمان تراست ليكن خواهم كه مرا بر فايده آن مطلع گردانى كه در نهان داشتن آن مصلحت چيست ؟ گفت : تا مصيبت دو نشود يكى نقصان مايه يكى شماتت همسايه .\r\n مگو انده خويش با دشمنان * كه لا حول گويند شادىكنان \r\n( گلستان سعدى )\r\nدر ايران به علت ناهم‌آهنگى تربيت خانواده‌ها ، مردم عاقل و مآل‌انديش به همسايه و خلق‌وخوى و راه و روش او توجه بسيار كرده‌اند و در پيرامون اهميّت و ارزش همسايه سخنها گفته‌اند : « همسايه بد مباد كس را »\r\n« همسايه به حال همسايه آگاه است » ( جامع التمثيل )\r\nهمسايه برادر شود .\r\nهمسايه را بپرس خانه را بخر . ( الجار ثم الدار )\r\n تا ندانى كه كيست همسايه * به عمارت تلف مكن مايه\r\nمردمى آزموده بايد وراد * كه به نزديكشان نهى بنياد \r\n( اوحدى )\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n« همسايه نزديك به از برادر دور « 1 » »\r\nناصر خسرو سرچشمه و منشأ بسيارى از بدبختيها و محروميتهاى جامعهء بشرى را اخلاق بد و انحرافات فكرى خود مردم مىداند .\r\n چند بنالى كه بد شده است زمانه * عيب و بدت بر زمانه چون فكنى چون\r\nهرگز كى گفت اين زمانه كه بد كن * مفتون چونى بقول عامه مفتون\r\nتو شده‌اى ديگر ، اين زمانه همانست * كى شود اى بيخرد زمانه دگرگون \r\n* * *\r\n شاه را پيش بجز بختهء « 2 » پخته ننهى * مؤمنى را كه ضعيف است يكى نان ندهى\r\nآشكارا دهى از اندك و بىمايه زكات * رشوت حاكم جز بيش و به پنهان ندهى\r\nاز غم مزد سر ماه كه آن يكدر مست * كودك خويش باستاد و دبستان ندهى\r\nهرچه را آن بدل خوش ندهى از پى مزد * آن به كار بزه جز از بن دندان « 3 » ندهى \r\n* * *\r\n خشم و شهوت جمال حيوانست * علم و حكمت كمال انسان است \r\n( سنائى )\r\n خشم و شهوت مرد را احول كند * ز استقامت روح را مُبدَل كند \r\n( مولوى )\r\n خشم چون تيغ و حلم چون زره است * تو مِهى زان گزين ز بد كه به است \r\n( سنائى )\r\n تن گور توست خشم مگير از حديث من * زيرا كه خشمگير نباشد سخن‌پذير \r\n( ناصر خسرو )\r\n چون پشيمانى چنى از تخم خشم * خود مكار اين تخم و زو اين برمچين \r\n( ناصر خسرو )\r\n مرا سر نهان گر شود زير سنگ * از آن به كه نامم برآيد به ننگ\r\nبه نام نكو گر بميرم رواست * مرا نام بايد كه تن مرگ راست \r\n( فردوسى )\r\n چنين داد پاسخ كه من كام خويش * به خاك افكنم ، بركشم نام خويش \r\n( فردوسى )\r\nناصر خسرو علوى چنان كه ديديم مانند فردوسى به شخصيت فردى و اجتماعى خود\r\n\r\n\r\n","description":"","footnote":"\r\n( 1 ) . نقل از امثال و حكم .\r\n( 2 ) . گوساله نر سه ساله .\r\n( 3 ) . رضا و رغبت .\r\n","page_name":" 83 ","page_number":83},
  {"content":"\r\n\r\nاحترام مىگذارد و مانند مولوى معتقد است كه :\r\n مىبلرزد عرش از مدح شقى * بدگمان گردد ز مدحش متقى \r\n( مولوى )\r\nمعزى نيشابورى كه عمرى را در ستايش ملكشاه و سنجر و وزيران معاصر خود سپرى كرده كمتر پاى از دايرهء چاپلوسى بيرون گذاشته است و گوئى زندگى را براى غلامى و چاكرى سلاطين مىخواهد و براى اثبات نوكرمنشى خود مىگويد :\r\n مرا از پى خدمت شاه بايد * دل و ديده و عمر و جان و جوانى\r\nهر آن زندگانى كه بىشه گذارم * مرا مرگ باشد چنان زندگانى \r\n* * * مردان جاسوس و خبرچين گاه تيشه به ريشهء خود مىزنند :\r\nاوكداى قاآن فرمان داده بود كه هيچكس با كارد حلق گوسفندان و ديگر حيوانات را ذبح نكند بلكه به عادت مغولان سينهء حيوانات را بشكافند « روزى مسلمانى گوسفندى خريده به خانه برد در را محكم بسته كارد بر حلق كشيد قضا را قبچاقى كه در بام كمين كرده بود ، كيفيت آن حال ديد ، در ساعت پايان دويده و دست او را گرفته بدرگاه قاآن رسانيد و بوسيله بعضى نواب جريمه او را معروض داشت ، قاآن فرمود كه اين مسلمان رعايت حكم ما كرده كه نهان گوسفند را كشته و توترك ياساء ما جايز داشته ، به بام خانه او برآمده‌اى ، مسلمان را بگذاريد و قبچاقى را به ياسا رسانيد « 1 » » .\r\n\r\nسخن‌چينى و جاسوسى\r\nدر تاريخ زيادند نامردانى كه با سخن‌چينى و جاسوسى - فرد يا افرادى را به كشتن داده‌اند چنان كه ربيعى شاعر دربار ملك فخر الدين « شبى در حال مستى اظهار داشته بود كه اگر چند تن يار و ياور دلير و موافق پيدا كند ، مىتواند سلطنتى تشكيل دهد و البته ياران خود را فراموش نخواهد كرد . . . نسوزنى كه يكى از شاگردانش بود اين خبر را به ملك فخر الدين رسانيد . . . او را به زندان بردند و در همان زندان كشته شد » . درحاليكه هم ملك و هم نسوزنى جاسوس مىدانستند كه اين سخن از سرمستى گفته شده است « 2 » و قصد و غرض و نقشه‌اى در كار نبوده است .\r\nسعدى به سختى مردان سخن‌چين را مورد توبيخ قرار مىدهد :\r\n يكى تيرى افكند و در ره فتاد * وجودم نيازرد و رنجم نداد \r\n\r\n\r\n","description":"","footnote":"\r\n( 1 ) . حبيب السير ج 3 صفحه 53 .\r\n( 2 ) . مقدمه تاريخ هراة صفحه 9 .\r\n","page_name":" 84 ","page_number":84},
  {"content":"\r\n\r\n تو برداشتى آمدى سوى من * همى در سپردى به پهلوى من\r\nبدى در قفا عيب من كرد و رفت * بتر زان ، قرينى كه آورد و گفت \r\n( سعدى )\r\n كسى قول دشمن نيارد به دوست * جز آنكس كه در دشمنى يار اوست \r\n( سعدى )\r\n كسانى كه پيغام دشمن برند * ز دشمن همانا كه دشمنترند \r\n( سعدى )\r\n بر روى محيط ، پل توان بست * نتوان لب خلق را زبان بست \r\n( امير خسرو )\r\nيكى از بزرگان گفت پارسائى را كه چه گوئى در حق فلان عابد كه ديگران در حق او به طعنه سخنها گفتند . گفت : . . .\r\n هركه را جامه پارسا بينى * پارسا دان و نيك‌مرد انگار\r\nور ندانى كه در نهادش چيست * محتسب را درون خانه چكار\r\nبه عذر تو به توان رست از عذاب خداى * وليك مىنتوان از زبان مردم رست \r\n( سعدى )\r\n\r\nخطر خودخواهى\r\n هركه نقص خويش را ديد و شناخت * اندر استكمال خود دو اسبه تاخت\r\nعلتى بدتر ز پندار كمال * نيست اندر جان تو اى ذو دلال\r\nاز دل و از ديده‌ات بس خون رود * تا ز تو اين معجبى بيرون رود\r\n. . . باد خشم و باد شهوت باد آز * برد او را كه نبود اهل نياز\r\nخشم بر شاهان شه و ما را غلام * خشم را هم بسته‌ام زير لگام \r\n( مثنوى )\r\n دوزخست اين نفس و دوزخ اژدهاست * كو بدرياها نگردد كم‌وكاست\r\nهفت دريا را درآشامد هنوز * كم نگردد سوزش آن خلق سوز \r\n( مثنوى )\r\n كى نكو كردى و كى كردى تو بد * كه نديدى لايقش در پس اثر\r\nكى فرستادى دمى بر آسمان * نيكيى كز پى نيامد مثل آن\r\nگر مراقب باشى و بيدار تو * هر دمى بينى جزاى كار تو \r\n( مثنوى )\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nجاى ديگر مىفرمايد :\r\n اين جهان كوهست و فعل ما ندا * سوى ما آيد نداها را صدا \r\nحمد الله مستوفى در تاريخ گزيده سخنان زير را منسوب به خسرو نوشيروان مىداند :\r\n« عدل باروئيست كه به آب غرق نشود و به آتش سوخته نگردد و به منجنيق خراب نشود . عدل گنجيست چندانكه ازو بيشتر خرج كنى بيشتر باشد و سعادت افزايد و چندانكه كمتر خرج كنى ، كمتر گردد و دولت بربايد . . . مروت آنست كه در پنهانى كارى كنند كه در آشكار شدنش از آن خجالت نبايد برد . هركه استعداد نفس خود باطل كند ، بزرگى نسب او را فايده ندهد ، . . . در جنگ دشمن از كمى لشكر نبايد انديشيد كه هيزم بسيار را آتش اندك تواند سوخت . هركه اتباع خود را نيكو رعايت كند امارت را شايد و هركه املاك خود را آبادان دارد وزارت را پسنديده آيد .\r\n. . . كار به كاردان سپاريد خويشتن‌شناسان را از ما درود دهيد ، هزينه به اندازه خزينه كنيد تا از نياز بپوهيد . طعام تنها مخوريد . خير خود را از مردم دريغ نداريد . به خوارمايه چيز كس را ميازاريد . به جوانى غره مشويد . با دبير و شاعر كينه مگيريد . از بخيلان دور باشيد . جز مردى پيشه مكنيد . كار ناكرده كرده مشماريد . طاعت كرده ناكرده انگاريد . كار امروز به فردا ميفكنيد . بر پدر و مادر مخنديد . زندگانى را گرچه دراز بود يك روز بشماريد . خداوندان ادب را خدمت كنيد . با دانايان دوستى كنيد از نادانان دورى ورزيد . بهترين دوست دانايان را دانيد و بدترين مردم طعنه‌زنان دانيد .\r\nنيكوترين پيرايه خاموشى دانيد تا گفتنى نگوئيد . ناجستنى مجوئيد . بهيچگونه با بد همداستان نشويد . در كارها مشورت كنيد . سخن جهان‌ديدگان خوار مداريد . در زمين كسان درخت منشانيد . از مردم كينه‌ور بترسيد . مست و ديوانه را پند مدهيد . به جايگاه بدنام مرويد .\r\nقدر عافيت بدانيد . از خداوندان محنت عبرت گيريد . زن پير بيگانه را در خانه خود راه مدهيد .\r\nاز مكر زنان ايمن مباشيد . بر مرگ دختران غم مخوريد . دشمن اگرچه خرد بود خوار مداريد . از دوست نادان دورى كنيد . از دشمن دانا بترسيد . بىادب ، خدمت سلطان مكنيد . بجاى ناكسان رنج مبريد . همت خود را قدر بشناسيد . . . با مردم تنگ‌ديده صحبت مكنيد . با مردم دوروى صحبت مداريد . راز خود پيش سخن‌چين مگوئيد . راز مردم چون راز خود نگاه داريد . زن و فرزند را در تنگى مداريد . نان خود بر سر سفره ديگران مخوريد . از زنان چشم وفا مداريد . به همسايگى پادشاه خانه مگيريد . خدمت ناحق‌شناسان مكنيد . ميان زن و شوهر كينه منهيد . به همه كار نيكومحضرى كنيد . . . به عيب جستن مردم مشغول مشويد . با نادان گستاخ\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمباشيد . . . كاهلى پيشه مگيريد . به تن‌درستى ايمن مباشيد . عمر به نادانى مصرف مكنيد . . .\r\nهركه از مادر ابله زاد ، پندش مدهيد . از آموختن ننگ مداريد . . . با همه كس مياميزيد . فرزند را پيشه آموزيد . بهر كار استادى مكنيد . ناپرسيده سخن مگوئيد . پيش پادشاه خشم نگاه داريد اگرچه دشوار بود . علم طب طلب كنيد . بيمارپرسى برغبت كنيد . يكديگر را هديه دهيد . به راست و دروغ سوگند مخوريد . تا درخت نو نكاريد درخت كهن مبريد . كارها پيش و پس بنگريد . بيم از زهر بتر دانيد . ايمنى از همه چيز خوشتر دانيد ، آنجهان بدين جهان بدست آريد .\r\nبه زيارت نيكان بسيار رويد . . . بهرجا رويد به زير نشينيد . ناخوانده به مهمان كس مرويد . با بدنام همراهى مكنيد . از نوكيسه وام مخواهيد . راز خود با كودكان و زنان مگوئيد . دبير نادان را دبيرى مفرمائيد . . . با خداوند دولت كينه مداريد . آزموده را نيازمائيد . خرسندى را كار بنديد .\r\nشتاب‌زدگى مكنيد . عاقبت كارها را بنگريد . از سفلگان و ناكسان حاجت مخواهيد . پاى به اندازه گليم فراكشيد . پيوستگى با خداوندان خواسته كنيد . كار نيك بدست خود كنيد . حاجت از مهتران خواهيد . در شورستان تخم مكاريد . با ناكس رنج مبريد . بر خواسته اين جهان كبر منمائيد . از مردم رنج برداريد . دوستى و دشمنى از بهر خدا كنيد . بخواسته مردم رغبت مكنيد .\r\nبندگان را بيهوده مزنيد . به وقت فراخى سپاسدارى كنيد به وقت تنگى صبورى كنيد . سخن نيك از همه كس بشنويد . سخن به اندازه خود گوئيد . به گاه دولت مردم را يارى كنيد تا به روز نكبت وفا بينيد . هرچه به زبان گوئيد در دل همان داريد . حال خود به دوست و دشمن منمائيد . دوستان را از عيبشان آگاه كنيد . به راهى كه نرفته باشيد مرويد و بر هيچكس لعنت مكنيد . جنگ با كسان خود مكنيد . با هيچكس سخن تلخ مگوئيد . خسيس‌طبع و دون‌همت مباشيد . غريبان را خوار مداريد . از پادشاه برحذر باشيد . . . راز پادشاه آشكار مكنيد . فرزندان را نام نيكو نهيد . به مرگ دشمن خرم مباشيد بر گذشته تيمار مخوريد . از اين جهان بهره خود برداريد . تندرستى بهترين نعمتها دانيد . خويشتن به جوانى نيك‌نام كنيد . بهرجا و بهرحال نيكى كنيد . چهار چيز هميشه نگاهداريد : دير خفتن و زود خاستن و كم گفتن و كم خوردن .\r\nكم‌رنجى در تنهائيست . بينوائى در كدخدائيست « 1 » . . . » .\r\nدر كتاب تحفه كه نويسنده آن معلوم نيست در باب سوم ضمن بحث پيرامون « عدل و ظلم » براى انتباه و بيدارى سلاطين و امرا جملاتى حكمت‌آميز مىنويسد كه عينا نقل مىكنيم :\r\nتا شب و روز آيد از گردش احوال شگفت مدار .\r\nچرا بايد مردم از كارى ، دو بار پشيمانى خورند .\r\n\r\n\r\n","description":"","footnote":"\r\n( 1 ) . تاريخ گزيدهء حمد الله مستوفى به اهتمام عبد الحسين نوائى ، از صفحهء 117 تا 120 .\r\n","page_name":" 87 ","page_number":87},
  {"content":"\r\n\r\nچرا پادشاه ايمن خفتد .\r\nچرا زنده شمارد خود را آنكس كه زندگى به كام او نباشد .\r\nچرا دوست خوانى آنكس كه دوست دشمن تو باشد .\r\nبا مردم بىهنر دوستى مكن كه ايشان نه دوستى را شايند و نه دشمنى را .\r\nبپرهيز از نادانى كه خود را دانا داند .\r\nداد از خود بده تا از داد ده ايمن باشى .\r\nحق بگو اگرچه تلخ باشد .\r\nاگر خواهى كه راز تو دشمن نداند ، با دوست مگو .\r\nمردم بىقدر را زنده مدان .\r\nاگر خواهى كه توانگر باشى قانع باش .\r\nبه گزاف مخر تا به گزاف نبايد فروخت .\r\nمرگ بهتر از نياز به امثال خويش .\r\nدر گرسنگى مردن به كه لقمه سفله تناول كردن .\r\nفاسق متواضع به از متنسّك متكبر .\r\nنادان‌تر از آنكس مدان كه كهتر مهتر شده را به چشم كهترى بيند .\r\nفريفته‌تر از آن نباشد كه موجود به معدوم بدهد .\r\nفرومايه‌تر از آن نيست كه حاجتى به دو حوالت رود ، و با وجود قدرت در اتمام آن تقصير نمايد .\r\nهرچند كسى دانا باشد چون خرد نباشد دانش و بال گردد .\r\nاگر خواهى كه نيكوئى به تو رسيد نيكى به مردم رسان ، كه رنج تو ضايع نشود .\r\nرنج مردم ضايع مكن .\r\nكينه مگير تا بسيار دوست باشى .\r\nاگر خواهى بىسببى غمگين نباشى حسود مباش .\r\nاگر خواهى به سفه منسوب نشوى آنچه نيابى مجوى .\r\nاگر خواهى كه شرمسار نشوى ، نانهاده برمدار .\r\nپرده كس مدر تا پرده تو دريده نشود .\r\nاگر خواهى كه بزرگ باشى ، روى خويش در آينهء كسان مبين .\r\nاگر خواهى بىغم باشى آزار مرسان .\r\nاگر خواهى مقبول قول باشى بر قول خود كار كن .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاگر خواهى كه از مردم برتر باشى جوانمردى كن .\r\nطمع مكن تا آزاد باشى .\r\nرعيت نيكو دار تا از عادلان باشى .\r\nسخن به مراد مردم گو . تا از تو نرمند .\r\nآنچه بر خود نپسندى بر خلق مپسند .\r\nاگر خواهى كه دل‌خسته نشوى با جهّال مناظره مكن .\r\nاگر خواهى دراززبان باشى كوتاه‌دست باش .\r\nنويسنده اين كتاب در باب چهارم در نصيحت به ملوك مىگويد :\r\n« هرچند فوايد عفو نامحصور است ، اما ملوك را نشايد كه به كلى عنان عنايت سوى عفو معطوف گردانند و جانب سياست مهمل گذارند . . . بلكه در جميع امور رعايت جانب حزم . . .\r\nبايد كرد . . . و از فروق ظاهر ، ميان جهال و عقلا آنست كه عاقل چون خيال شر و امارات فساد توهم كند به تدارك مشغول گردد . . . و جاهل تا ورطه بلا و غمزهء عنا نيفتد او را انتباه حاصل نشود . و در باب پنجم در پايان حكايتى مىگويد : « . . . پادشاه كامل قدر چون به طرفى رسول فرستد بايد كه مرد كارديدهء داناى فصيح كافى دورانديش فرستد ، چه پادشاهان از ادب و فرهنگ رسول بر احوال و اقوال مرسل استدلال كنند . »\r\nدر حكايت ديگر ضمن نصيحت به اميرى مىگويد : « . . . جهد كن تا حكم تو در ميان رعيت مختلف نشود ، بلكه به نزد خاص و عام و وضيع و شريف يكسان باشد . . . ديگر حاجب را بفرماى تا عمال و گماشتگان را زمانى بر در بدارند پس به آهستگى با اجازت پيش آرد ، تا شكوه و هيبت تو در دلهاى خواص و عوام متمكّن شود . و بايد كه تحفه و هداياى هيچ آورنده‌اى محل قبول نيايد ، تا زبان ايشان بر تو دراز نگردد . . . »\r\nدر باب ششم از زبان عبد الملك مروان چنين اندرز مىدهد :\r\n1 - هيچكس را وعده مكنيد كه به وفا مقرون نگردد . . .\r\n2 - در كارهاى سهل المدخل و صعب المخارج خوض كنيد .\r\n3 - بر حرص و اكثار مال . . . اقبال ننمائيد .\r\n4 - آنكه پيوسته ساخته حوادث باشيد ، كه آن ناگاه واقع شود تا چون اسباب دفع از پيش انديشه رفته باشد ، بىحيرت و دهشت . . . به ساحل امن و امان رسند .\r\nديگر از اندرزهاى اين كتاب اين كه :\r\n« . . . مال عرضه زوال و بهرهء انتقال است و فضل و هنر وسيلت حصول اقبال . »\r\nچنان باش كه مردم از تو در آسايش باشند ، چنان مباش كه تو از مردم در آسايش\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nباشى .\r\nچنان باش كه چون بميرى برهى ، نه چنان كه چون بميرى خلق از تطاول تو بازرهند .\r\nشخص تا بر نفس خود قادر و غالب نشود ، بر هيچكس و هيچ مكنت تسلط نيابد .\r\nحمد الله مستوفى در تاريخ گزيده جملات زير را از بوذرجمهر ( بزرگمهر ) وزير انوشيروان مىداند .\r\n« پنج چيز به قضا و قدر است و سعى بنده در آن مفيد نيست : زن موافق خواستن و فرزند آوردن و مال يافتن و جاه بلند كردن و زندگى دراز يافتن . و پنج چيز به جد و جهد بنده حاصل گردد : علم و ادب و شجاعت و يافتن بهشت و رستن از دوزخ .\r\nو پنج چيز طبيعى است : وفا و مدارا و تواضع و سخاوت و راست‌گوئى .\r\nو پنج چيز عادى است : رفتن و خفتن و جماع كردن و بول و غايط كردن .\r\nو پنج چيز موروثى است : روى خوب و خوى خوش و همت بلند و متكبرى و سفلگى .\r\nبوذرجمهر گفت از خداى تعالى چه خواهم تا همه چيز خواسته باشم ؟\r\nگفت سه چيز : تندرستى و توانگرى و ايمنى .\r\nگفتم كارهاى خود را به كه سپارم ؟ گفت به آنكه خود را شايسته بود .\r\nگفتم ايمن بر كه باشم ؟ گفت بر دوستى كه حسود نبود .\r\nگفتم چه چيز است كه به همه وقتى سزاوار است ؟ گفت به كار خود مشغول بودن .\r\nگفتم در جوانى و پيرى چكار بهتر ؟ گفت در جوانى دانش آموختن و در پيرى به كار آوردن .\r\nگفتم كدام راستست كه در نزد مردم خوار نمايد ؟ گفت عرض هنر خود كردن . گفتم از دوست ناشايست چگونه بايد بريد ؟ گفت به سه چيز : به ديدنش نارفتن و حالش ناپرسيدن و ازو آرزوها خواستن . گفتم كه كارها به كوشش است يا به قضا ؟ گفت كوشش قضا را سبب است . گفتم از جوانان چه بهتر و از پيران چه نيكوتر ؟ گفت از جوانان شرم و دليرى و از پيران دانش و آهستگى . گفتم مهترى را كه شايد و مهتر كه باشد ؟ گفت مهترى آنكس را شايد كه نيك از بد بداند و مهتر آنكه كار به كاردان سپارد . گفتم حذر از كه بايد كرد تا رسته باشيم ؟\r\nگفت از ناكس چاپلوس ( خسيس ) كه توانگر شده باشد . گفتم درين جهان چه چيز نيكوتر ؟\r\nگفت تواضع بىمذلت و رنج بردن در كارها نه از بهر دنيا ، و سخاوت نه از بهر مكافات . گفتم درين جهان چه بدتر ؟ گفت تندى از پادشاهان و بخيلى از توانگران ، گفتم سخىترين كس كيست ؟ گفت آنكه چون ببخشد شاد شود . گفتم كدام چيز است كه همه آن را جويند و كسى به جملگى درنيايد ؟ گفت چهار چيز : تندرستى و راستى و شادى و دوستى مخلص . گفتم\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nنيكى كردن به يا از بدى دور بودن ؟ گفت از بدى دور بودن سر همه نيكوئيهاست .\r\nگفتم هيچ هنر بود كه وقتى به عيب بازگردد ؟ گفت سخاوت با منت . گفتم چونست كه مردم از حقير علم نياموزند ؟ گفت زيرا كه عالم حقير و حقير عالم نباشد . گفتم چه چيز است كه دانش را بيارايد ؟ گفت عفو كردن در قدرت . . . گفتم از كارها عقلا را چه بهتر ؟\r\nگفت آنكه بد را از بدى بازدارد . گفتم از عيبهاى مردم ، كدام زيانكارتر ؟ گفت آنكه برو پوشيده باشد . گفتم از زندگانى كدام ساعت ضايعتر ؟ گفت آنزمان كه به جاى كس نيكى تواند كرد ، و نكند . . . گفتم كدام تخم است كه بيكجا بكارند و دو جا بر دهد ؟ گفت نيكى كردن در حق مردم درين جهان ازيشان پاداش بينند و در آن جهان از خداى تعالى ثواب يابند .\r\nگفتم بهتر از زندگانى چيست ؟ گفت فراغت و امن . گفتم بدتر از مرگ چيست ؟ گفت درويشى و بيم . . . گفتم چه چيز است كه مروت را تباه كند ؟ گفت چهار چيز : بزرگان را بخيلى ، دانشمندان را عجب ، زنان را بيشرمى ، مردان را دروغ . گفتم چه چيز است كه كار مردم پارسا را تباه كند ؟ گفت ستودن ستمكاران . گفتم اين جهان را به چه در توان يافت ؟ گفت به فرهنگ و سپاس‌دارى . گفتم چكنم تا به طبيب حاجت نباشد ؟ گفت كم خور و كم گوى و خواب به اندازه كن و خود را به هر كس ميالاى . گفتم از مردم كه عاقلتر ؟ گفت كم‌گوى بسيار دان . گفتم ذل از چه خيزد ؟ گفت از نياز . گفتم نياز از چه خيزد ؟ گفت از كاهلى و فساد .\r\nگفتم رنج كه كمتر ؟ گفت آنكه تنهاتر . گفتم كه پرمشقت‌تر ؟ گفت آنكه پرعيال‌تر . . . گفتم پادشاهان را بلندى از چه خيزد ؟ گفت از عدل و راستى . گفتم شرم از چه خيزد ؟ گفت دين‌داران را از بيم دين و بىدينان را از نادانى . گفت چه چيز است كه حميت را ببرد ؟ گفت طمع . گفتم در جهان چه چيز نيكوتر ؟ گفت تواضع بىمذلت و رنج بردن در كارها نه از بهر دنيا و سخاوت نه از بهر مكافات . گفتم اصل تواضع چيست ؟ گفت تازه‌روئى با فروتر از خود ، و دست بازداشتن از زنا .\r\nگفتم تدبير از كه پرسم تا مصيبت‌زده نشوم ؟ گفت از آنكه سه خصلت دارد : دين پاك و صحبت نيكان و دانش تمام . گفتم پادشاه را به چه چيز بيشتر حاجت افتد ؟ گفت به مرد دانا .\r\nگفتم درين جهان كه بيگانه‌تر ؟ گفت نادانتر . گفتم درين جهان كه نيك‌بخت‌تر ؟ گفت آنكه كردار به سخاوت بيارايد و گفتار به راستى . گفتم هيچ عز هست كه در آن ذل باشد ؟\r\nگفت عز در پادشاه و عز با حرص و عز با عشق . گفتم از خوى خوش كدام گزينم تا در غربت غريب نباشم ؟ گفت از تهمت‌زده دور شو و كم‌آزار باش و ادب بجاى آور . گفتم حق مهتر بر كهتر چيست ؟ گفت آنكه رازش نگهدارد و نصيحت ازو بازنگيرد و به روى مهترى ديگر نگزيند . . . گفتم نشان دوست نيك چيست ؟ گفت آنكه خطاى تو بپوشد و تو را پند دهد و راز\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nتو آشكار نكند و بر گذشته نگويد چنين ميبايست . . . گفتم نيكوئى با كه بايد كرد ؟ گفت با عاقل و خداوند حسب ، گفتم با چند گروه نيكوئى نبايد كرد ؟ گفت با ابله و بدگوى و بدفعل .\r\nگفتم نيكوئى به چند چيز تمام شود ؟ گفت به تواضع بىتوقع و سخاوت بىمنت و خدمت بىطلب مكافات . گفتم چند چيز است كه زندگانى بدان آسان گذرد ؟ گفت پرهيزكارى و بردبارى و بىطمعى . گفتم سرمايه حرب كردن چيست ؟ گفت عزم درست و نيرو و نشاط .\r\nگفتم حاجت خواستن به چند چيز تمام شود ؟ گفت بدانچه از كسى خواهى كه خوش‌خوىتر باشد و آن چيز خواهى كه سزاوارتر .\r\nگفتم چند چيز است كه از بيشى مستغنى نيست ؟ گفت خردمند اگرچه عاقل بود از مشورت مستغنى نباشد و جنگى اگرچه زورمند بود از حيلت مستغنى نگردد و سالك اگرچه پرطاعت باشد از زيادتى آن مستغنى نباشد .\r\nگفتم چه كنم تا مردم مرا دوست دارند ؟ گفت در معامله ستم مكن و دروغ نگوى و به زبان كسى را مرنجان . گفتم از علم آموختن چه يابم ؟ گفت اگر بزرگى نامدار شوى و اگر درويشى توانگر شوى و اگر معروفى معروفتر شوى . گفتم خواسته از بهر چه به كار آيد ؟ گفت تا حق خويشان و درويشان و نزديكان بگزارى و به سوى پدر و مادر ذخيره فرستى و توشه آن جهان از بهر خود بردارى و دشمن را بدان دوست گردانى و دوست را بىنياز كنى . گفتم چه چيز است كه اگر بخواهند تن را سود دارد ؟ گفت شش چيز : جامه نرم و ديدار نيكو و صحبت بزرگان و نيكى ديدن از دوستان و گرمابهء معتدل و بوى خوش . « 1 » »\r\n\r\nده پند انوشيروان\r\nاندرزهاى انوشيروان به صورت نظم و نثر موجود است و قسمت منثور آن در ده « پهلوى » كه بر هر پهلوى پندى چند نگاشته‌اند باقى است و ما براى اطلاع از طرز فكر پيشينيان و وقوف بر زبدهء افكار و آراء اجتماعى و سياسى آنان ، به نقل قسمتهائى از آن مبادرت مىكنيم .\r\nخودشناسان را از ما درود دهيد . از راه آسيبهاى گزندآميز برخيزيد . كارها را به هنگام خود انجام دهيد و پيش و پس كارها بنگريد . به كارى كه درشويد راه برون شد پاس كنيد . بهرزه مردم را نرنجانيد . از همه كس خشنودى بجوئيد . به مردم آزردن فخر مكنيد . دل همه كس را نگاه داريد . در كارها مشورت و تدبير كنيد . آزموده را بنا آزموده مدهيد . خواسته را فداى تن كنيد ، خود را در جوانى نيكنام كنيد ، اگر توانگرى خواهيد قناعت كنيد ، بر شكسته و سوخته و دزديده غم مخوريد ، سخن زشت به كسى نگوئيد ، در خانه كسى فرمان ندهيد ، نان به\r\n\r\n\r\n","description":"","footnote":"\r\n( 1 ) . تاريخ گزيده حمد الله مستوفى باهتمام دكتر عبد الحسين نوائى از صفحه 67 تا 70 .\r\n","page_name":" 92 ","page_number":92},
  {"content":"\r\n\r\nخوان خويش خوريد ، با كودكان آميزش مكنيد ، در كارها تدبير كنيد ، زنان پير بيگانه را به خانه خود راه مدهيد و مگذاريد ، از مكر و حيلت زنان ايمن مباشيد ، خويشتن را اسير زنان مكنيد ، بر مرگ دختران غم مخوريد ، از دزدان عطا مپذيريد ، از همسايه بد بپرهيزيد ، از مردمان بد بگريزيد ، بىادبى خدمت پادشاهان مكنيد ، در زمين كسان تخم مكاريد ، و درخت ننشانيد ، با هر گروه نياميزيد ، از نوكيسه وام مستانيد ، از بىاصلان دختر مخواهيد ، با بىشرمان منشينيد ، از مردم غماز و بىديانت وفا گوش داريد ، با معيوبان و ناقصان دوستى مكنيد ، هركس از سرزنش و ملامت خلقان نترسد از وى دور باشيد ، با آنكه نيكى نشناسد پيوند و پيوستگى درگسلانيد ، پيران و بىدلان را با خود به جنگ مبريد ، به خواسته ( يعنى مال ) و تن‌درستى پشت گرم مباشيد ، پيران و آزموده مردم را خوار مداريد ، در همه كارى پيران را گرامى داريد ، از پادشاهان هميشه هراسان باشيد ، دشمن را هرچه خرد باشد بزرگ شماريد ، پايه و مايه خود را نيكو پاس كنيد ، از پادشاهان و سخن‌سنجان و زنان ترسناك باشيد ، بر هيچ‌كس رشك و افسوس مخوريد ، زشت ناپسند مردم را پيدا مسازيد ، از مرگ زنان اندوهگين مباشيد كار زمستان در تابستان راست داريد ، ناكرده كرده ، منگاريد ، زن به روزگار جوانى خواهيد ، كار امروز به فردا ميندازيد ، كارها به هوش و دانش كنيد ، بدخوئى را پيرايه و سرمايه مسازيد تا روزگار هستى شيرين گذرد ، چشم و زبان و شكم و پوشيدنيهاى خود را از ناشايست و ناروا پاس داريد ، زيان به هنگام را از سود به هنگام بهتر داريد ، جايى كه آهستگى و نرمى بايد ، تندى و درشتى مكنيد ، در جنگها راه آشتى باز نماييد ، خرج به اندازه دخل كنيد ، تا درخت نو درننشانيد ، درخت كهن برمكنيد ، پاى به اندازه گليم دراز كنيد ، نادان و مست و ديوانه را پند مگوئيد ، زن آزرم‌سوز زبان‌دراز را در خانه مگذاريد ، هرچه شما را ناپسند آيد بر ديگران روا مداريد ، سپاس مهترى را بر كهترى رحمت آريد ، تنها دست به خوان و خورش درمبريد ، زيردستان را هميشه خوش و خرم داريد ، ناخوانده به ميهمانى كسان درنشويد ، پرورش استاد و رنج پدر و مادر را بزرگ و گرامى شناسيد ، براست و دروغ سوگند مخوريد .\r\n\r\nاندرزهاى بزرگمهر\r\nگروهى از حكما از بوذرجمهر پرسيدند كه ما را از باب حكمت چيزى ياد ده . . . گفت آگاه باشيد ، چهار چيز بينايى چشم بيفزايد . . . يكى سبزه خرم ، ديگر آب روان و ديگر فرزند و ديگر ديدار دوستان . اما چهار چيزى كه بينائى را بكاهد طعام شور خوردن ، و آب سوزان بر سر ريختن و اندر چشمه آفتاب نگريستن و ديدار دشمن ديدن . اما آن چهار چيز كه تن را فربه كند جامه نرم پوشيدن و بىغم زيستن و بوى خوش به كار داشتن و خواب گرمگاهى ( يعنى خواب\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nنيمه روز يا قيلوله ) كردن . اما آن چهار كه تن را بيمار كند ، يكى گوشت قديد خوردن و ديگر جماع بسيار كردن ، و در گرمابه دير بودن و در شبانگاه زود خفتن و جامه درشت پوشيدن . اما آن چهار كه تن را درست كند اول طعام به وقت خوردن دوم اندازه هرچيز نگهداشتن ، سيم كار سخت ناكردن چهارم غم بيهوده ناخوردن . اما چهار چيز كه تن را شكسته دارد : اول ، برپاى افزار دشوار رفتن ، دوم راه ناهموار پيمودن سيم بر اسب سركش نشستن چهارم با پيرزن جماع كردن ، اما آن چهار چيز كه دل را زنده كند يكى خرد شايسته ديگر استاد دانا و همباز امين و عيال موافق و دوست سازگار و مساعد . اما آن چهار چيز كه دل را بميراند اول سرماى ز مهرير دوم گرماى سموم سيم دود تلخ و ناخوش چهارم بيم دشمن . « 1 » »\r\nدر كتاب مصنفات افضل الدين محمد مرقى كاشانى ( جلد اول ) به نشانهاى كمال انسانى اشاره و تأكيد شده است كه براى تهذيب اخلاق و تطهير و تزكيت نفس بايد آدمى همهء نيروهاى مادى و معنوى و اخلاقى خود را مهار كند و طريق اعتدال را برگزيند :\r\n« اكنون گوئيم نشان مردم تمام آن است كه همه قوتهاى او را رتبت اعتدال بود ، ميان شدت و ضعف ، از قوت سبعى و بهيمى و نباتى و همه مسخر و مطيع شده خرد را . . . قوتهاى غضبى در حد اعتدال ميان تكبر و دنائت و ميان بددلى و ناپاكى و ميان سركشى و مسخّرى و ميان كينه‌ورى و بىحميتى و همچنين قوتهاى شهوانى ميان رغبت حرص و نفرت ناخواست ، و ميان بستگى بخل و گشادگى اسراف آزاد از بيم و اميد نه در نابوده به اميد آويزنده نه از بوده به بيم گريزنده . نه به بىنياز را به اسراف‌دهنده ، و نه از نيازمند به بخل بازگيرنده ، نه محبوبات گذرنده را محب به افراط ، نه مكّاره ناپاينده را مبغض به غايت . . . كردارش به احكام خرد مضبوط ، رفتارش بر جاده صواب و استقامت مقصور . . . در بلا شكيبا ، در راحت سپاسدار ، به تن باركش ، به جان راد و آزاد . . . به گفتار برهان و بيان حقايق ، به كردار قانون و قاعده نسبت و شريعت ، امرش بىآزار ، نهيش بىانكار . . . و خنك آنكه امثال اين آثار و علامات در اخلاق و اعمالش پيدا شود و فروغ چنين مكارم و محاسن از فعال و اقوالش روى نمايد « 2 » . . . »\r\n\r\nخطر آزمندى\r\nنويسنده بحر الفوائد در بخش نصيحة الملوك خطاب به آزمندان و افزون‌خواهان جهان مىگويد : « . . . هركس كه زاد وى تقواست ، سزاوار است كه بساط تهنيت بيفكند و هر كس كه زاد وى هوا و دنياست سزاوار است كه اگر بساط تعزيت بيفكند ، همهء عالم ملك و ملك تو شده گير و بجاى بگذاشته گير آخر چه ؟ . . . اى به مكابره عقل برخاسته و بر سر پول خانه ساخته و\r\n\r\n\r\n","description":"","footnote":"\r\n( 1 ) . همان كتاب\r\n( 2 ) . از كتاب مصنفات به تصحيح و اهتمام آقايان مجتبى مينوى و يحيى مهدوى ج 1 .\r\n","page_name":" 94 ","page_number":94},
  {"content":"\r\n\r\nبر موج دريا افكنده چون ناصيهء ملك الموت بينى هشيار شوى . . . آدمى تماشاى بوستان مىكند ، يكساعت تا تماشاى گورستان كند . . . شاهان جهان در ظلمت گور اسير خاك شده بينى . . . جمجمه جباران پوسيده . . . سرهاى سروران در خاك ، خاك شده بينى . . . گيسوى عروسان در خاك پوسيده و پاره‌پاره شده بينى . پشت زمين پرغفلت است و شكم زمين پرحسرت و آدمى در وادى پنداشت و تمناى خود گم شده كه امروز چنين كنم و فردا چنان كنم مرگ بر وى مىخندد و اجل بر امل مىخندد و تقدير بر تدبير مىخندد و مرگ بر زندگى مىخندد « 1 » . . . »\r\nنويسنده در جاى ديگر از كتاب خود مىنويسد : « سر همه گناهان سه چيز است :\r\nحسد ، حرص و كبر ، ديگر گناهان ازين پديد آيد « 2 » . . . »\r\nيكى از دشمنان تملق و مداهنه در تاريخ ايران ابو اسحاق شيرازى است ( 393 - 476 ) كه از مشاهير فقها و متكلمين شافعى است ، خواجه نظام الملك او را به تدريس نظاميّه بغداد دعوت كرد وى پس از چند هفته با تأمل بسيار به اين كار تن داد و چون شنيده بود كه مواد ساختمانى نظاميه اكثر غصب است ، در آنجا هرگز نماز نكرد ، از كارهاى جالب او اينكه چون نظام الملك خواست از علما و مشايخ عصر شهادتى بر نيك اعتقادى خويش كسب كند ، هريك از شيوخ به اقتضاى زمان شهادت خويش درين باب بنوشت ولى او از ديگران پيروى نكرد و در آن ورقه نوشت « حسن خير الظلمه » يعنى نظام الملك از بهترين ستمكاران است ، چون نظام الملك آن خط بديد گفت : « هيچ‌كس از اين بزرگان چنان راست ننوشته است كه او نوشت » . و با اين بيان از صدق و صفاى او تمجيد كرد .\r\n\r\nاستغناء طبع\r\nشهر زورى گويد : « آنگاه كه بيرونى قانون مسعودى را تصنيف كرد ، سلطان او را پيلوارى سيم جايزه فرستاد و وى آن مال به خزانه بازگردانيد و گفت من از آن بىنيازم چه عمرى در قناعت گذرانده‌ام ديگر بار مرا ترك خوى و عادت سزاوار نيست و بازگويد : دست و چشم و فكر او هيچگاه از عمل بازنماند و دائم در كار بود مگر به روز نوروز و مهرگان يا براى تهيه احتياجات معاش . . . مصنفات او بار اشتريست فقيه ابو الحسن گويد : آنگاه كه نفس در سينه او به شماره افتاده بود بر بالين او حاضر بودم ، در آن حال از من پرسيد حساب جدات فاسده را كه وقتى مرا گفتى بازگوى كه چگونه بود گفتم اكنون چه جاى اين سؤال است ، گفت اى مرد كدام يك از اين دو امر بهتر است ؟ اين مسئله را بدانم و بميرم و يا نادانسته و جاهل درگذرم . و من آن مسئله را بازگفتم و فراگرفت و از نزد وى بازگشتم و هنوز قسمتى از راه نپيموده بودم كه\r\n\r\n\r\n","description":"","footnote":"\r\n( 1 ) . بحر الفوايد به كوشش دانش‌پژوه صفحه 68 ببعد . 2 ص كتاب ص 144 .\r\n( 2 ) . همين كتاب ، ص 144 .\r\n","page_name":" 95 ","page_number":95},
  {"content":"\r\n\r\nشيون از خانه او برخاست . . . شمس المعالى قابوس بن وشمگير خواست تمامت امور مملكت به وى محول كند . . . سرباز زد . . « 1 » »\r\nدر اشعار زير كه منسوب به بو نصر شاذى است آثار استغناء طبع و بلندنظرى به چشم مىخورد :\r\n بر خرد خويش بر ستم نتوان كرد * خويشتن و خويش را دژم نتوان كرد\r\nدانش و آزادى و دين و مروت * اين همه را خادم درم نتوان كرد\r\nقانع بنشين و آنچه يا بى بپسند * كايزدى و بندگى بهم نتوان كرد \r\nالبته نعمت قناعت و وارستگى نصيب هركسى نميشود بنا به گفته حسن صباح وزير نامدارى چون نظام الملك از اينكه بيت المال و درآمد خزانه را « خرج دختران و پسران و دامادان خود مىكرده و زياده‌رويهاى فرزندانش به اتكاء قدرت او ، با فجيع‌ترين جنايات پهلو مىزده است . . . » احساس نگرانى و مسؤوليت نمىكرده است ، فرزند ارشد همين وزير جمال الملك ( حاكم بلخ ) چون شنيد كه جعفرك دلقك ملكشاه نظام الملك را مسخره كرده است آن نگونبخت را از بارگاه بيرون كشيد و امر كرد تا گردنش را بشكافند و زبانش را از قفا بيرون كشند . مثلى است گيلكى مىگويند ، دريا خروش امواج خود را نمىشنود خواجه نيز مانند ديگر آدميزادگان عيب خود را نمىديد . »\r\nعبد الملك ابو نصر كندرى پس از آنكه در تلاش خود براى اينكه سليمان برادر آلب ارسلان را به سلطنت رساند توفيق نيافت با سعايت نظام الملك به زندان مرو گسيل شد و پس از يكسال بدست دژخيمان با نهايت سنگدلى به قتل رسيد ، پيام تاريخى و پرمغز ابو نصر كندرى را قبل از قتل از كتاب راحة الصدور نقل مىكنيم : چون از مأموريت دژخيمان آگاه شد سر تسليم فرود آورد . . پس از وداع با خانواده خود ضربت شمشير را بر حلقه طناب و اختناق ترجيح داد و اين پيغام معروف را به آلب‌ارسلان و وزير نظام الملك فرستاد : « سلطان را بگوى اينست خجسته خدمتى كه بر من خدمت شما بود . عمت اين جهان به من داد تا بر آن حكم كردم و تو آن جهان دادى و شهادتم روزى كردى . پس از خدمت شما دنيا و آخرت يافتم ، و وزير را بگوى كه بد بدعتى و زشت قاعدتى در جهان آوردى به « وزير كشتن » ارجو كه اين سنت در حق خويشتن و اعقاب بازبينى . « 2 » »\r\nهمين وزير به حكم خودخواهى و جاه‌طلبى « . . . خواجه‌اى چون ابو نصر كندرى را كه در هيچ عهدى در پيش هيچ پادشاه و در هيچ ملك ، چنان كدخدائى پاى در ميان كار ننهاده بود\r\n\r\n\r\n","description":"","footnote":"\r\n( 1 ) . ابو ريحان در لغت‌نامهء دهخدا ، ص 461 .\r\n( 2 ) . راحة الصدور و آية السرور راوندى چاپ ليدن سال 1921 ص 118 .\r\n","page_name":" 96 ","page_number":96},
  {"content":"\r\n\r\nبه تزوير آنكه در ملك و مال سلطان تصرف مىكند شهيد كرد و از ميان برداشت ص 160 » . « 1 »\r\nالبته مردان آزادانديش و با مسلكى چون ناصر خسرو نيز بودند كه در آغاز جوانى به شغل ديوانى اشتغال داشته و داراى نعمت و جاه و صاحب عزت و احترام بوده‌اند ولى به زودى از كار ديوانى دورى جسته‌اند چنان كه گويد :\r\n يك چند پيشگاه همى ديدى * در مجلس ملوك و سلاطينم\r\nآزرده اين و آن بحذر از من * گفتى مگر نژاده تنينم \r\n* * *\r\n همان ناصرم من كه خالى نبود * ز من مجلس مير و صدر وزير\r\nبنامم نخواندى كس از بس شرف * اديبم لقب بود و فاضل دبير \r\nولى همين ناصر خسرو چون از زشتكاريهاى اميران و از رشوه‌خوارى فقيهان و مديحه‌سرائى سخنگويان در مناطق فرمانروائى سلجوقيان ، پيمانه صبرش لبريز شد ، به كوهستان بدخشان پناه برد و عزلت و قناعت‌پيشه كرد و در گوشه انزوا با جهل و خرافات و فرمانروايان ستم‌پيشه به مبارزه برخاست .\r\nبقول دكتر مهدى محقق : « يگانه خوى نيك و صفت برجسته كه او را از ديگر شاعران ممتاز مىدارد اينست كه دانش و ادب خود را دستاويز لذت دنيوى قرار نداده و هرگز به مدح و ستايش خداوندان زر و زور نپرداخته و ديوان او مجموعه‌اى از پند و اندرز و حكم و امثال و در عين حال درسهايى از اصول انسانيت و قواعد بشريت مىباشد . . . از همه مهمتر آنكه او زشتكاريها و مفاسد اجتماع خود را به خوبى درك كرده بود و يك‌تنه زبان به اعتراض و خرده‌گيرى گشود و همين موجب شد كه نتواند در شهر و ديار خود بماند و در پايان عمر با دلى پر از اندوه ، درهء يمكان را براى خود ملجاء و ماوى بسازد تا از شر مردمان فرومايه و ديوسيرت در امان باشد . . . « 2 » » ناصر خسرو براى حفظ تقوا همواره با ديو نفس در ستيز بوده است :\r\n چشم و دل و گوش هريكى همه شب * پند دهد با تن نزار مرا\r\nچشم همى گويد از حرام و حَرَم * بسته همى دار زينهار مرا\r\nگوش همى گويد از محال و دروغ * راه بكن سخت و استوار مرا\r\nنيست ز بهر تو با سپاه هوى * كار مگر حرب و كارزار مرا\r\nسر ز كمند خرد چگونه كشم * فضل ، خرد داد بر حمار مرا\r\n. . غار جهان گرچه تنگ‌وتار شده است * عقل بسنده است يار غار مرا \r\n\r\n\r\n","description":"","footnote":"\r\n( 1 ) . تاريخ ادبى ايران ، براون ، ترجمهء على پاشا صالح ، ص 393 .\r\n( 2 ) . دكتر مهدى محقق ، 15 قصيده از حكيم ناصر خسرو ( از مقدمهء رساله ) .\r\n","page_name":" 97 ","page_number":97},
  {"content":"\r\n\r\nسعدى چون ناصر خسرو معتقد است كسانى كه با دشمن نفس پيكار مىكنند در مردى و مردانگى و شجاعت بر رستم و سام برترى دارند :\r\n سخن در صلاح است و تدبير و خوى * نه در اسب و ميدان و چوگان و گوى\r\nتو با دشمن نفس همخانه‌اى * چه در بند پيكار بيگانه‌اى\r\nعنان بازپيچان نفس از حرام * ز مردى ز رستم گذشتند و سام\r\nتو خود را چو كودك ادب كن به چوب * به گرز گران مغز مردم مكوب\r\n. . . نخواهم درين نوع گفتن بسى * كه حرفى بس ار كار بندد كسى \r\n\r\nاخلاق و عادات\r\nدر تفسير ابو الفتوح رازى از آثار قرن ششم هجرى از سنن و عادات وحشيانه اعراب در زنده به گور كردن دختران ياد شده است : « . . . عبد الله عباس گفت : عرب را در جاهليت عادت چنين بودى كه چون زنان ايشان آبستن شدندى و وقت وضع نزديك شدى ، چاله بكندى ، تا چون زن را درد آمد بر آن چاله نشستى و بزادى ، اگر پسر بودى برگرفتندى و اگر دختر بودى در آنجا فكندى و خاك بر او راست كردندى . . « 1 » » در جاى ديگر از اين كتاب از تنوع‌طلبى و مبادله زنان در بين اعراب دوران جاهليت مطالبى آمده است « . . . عبد الله بن زيد گفت عرب در جاهليت مبادله كردند به زنان ، اين شبى زن او ببردى و آن ديگر به بدل زن او ببردى . . . » در اين معنى ابو هريره نيز مىگويد : « . . . در جاهليت عادت بودندى كه يكديگر را گفتندى . . .\r\n« من نزول كنم براى تو از اهل خود و تو نيز نزول كن از اهلت براى من . » و اين معنى مبادله بود كه به موجب آيه‌اى نهى گرديد . « 2 » » [ * 
  ]\r\nيك روز عيينة بن حصين در پيش رسول شد و حضرت رسول ( ص ) در حجره عايشه بود بىدستورى درآمد . رسول ( ص ) فرمود يا عيينة چرا دستورى نخواستى . گفت من هرگز دستورى نخواستم بر هيچ مرد از قبيله مغر ، آنگه گفت اين كيست در پهلوى تو نشسته ؟ گفت اين عايشه است عيينة گفت . . خواهى كه من فرود آيم از براى تو از نيكوترين خلقان خداى . رسول ( ص ) گفت خداى تعالى اين معنى حرام كرد . چون بيرون شد ، عايشه گفت : يا رسول اللّه اين كيست ، رسول ( ص ) گفت . . . اين احمقى است مطاع و سيد قوم خود است ، با اين حماقت كه مىبينى . « 3 » . . . »\r\n\r\n\r\n","description":"","footnote":"\r\n( 1 و 2 ) . هزار سال نثر فارسى ، كتاب سوم ، ص 627 و 632 .\r\n( 3 ) . همان كتاب ، ص 632 .\r\n","page_name":" 98 ","page_number":98},
  {"content":"\r\n\r\n\r\nجبران يك گناه\r\nبه حكايت تجارب السلف خواجه نظام الملك در آغاز خدمت ديوانى براى تهيه وسايل زندگى دست به دزدى مصلحت‌آميزى مىزند و سبوى زرى را كه از آن گدائى كور بود از مسجدى مىربايد ، پس از گذشت سالها چون به وزارت مىرسد ، روزى گداى نابينا را در بازار مىبيند ، گناه گذشته را به خاطر مىآورد و در مقام جبران برمىآيد گداى كور را به كاخ خود مىخواند و زيركانه از او مىپرسد كه آن كوزه زر را بازيافتى يا نه كور به فراست سارق را مىشناسد ، اينك بقيه داستان از كتاب سابق الذكر : « . . . نابينا برجست و دامن خواجه محكم بگرفت و گفت زر من تو برده‌اى چه از آن وقت باز كه زر تلف شده من با هيچ آفريده‌اى نگفته‌ام ، خواجه بخنديد و بفرمود تا اضعاف آن زر به نابينا دادند و ديهى در ولايت مرو به اولاد او وقف كرد چنان كه آن ديه را ديه نابينا خوانند و آن بيچاره توانگر شد و از مذلت مسئلت برست . « 1 » »\r\n گر زانكه هزار كعبه آباد كنى * به زان نبود كه خاطرى شاد كنى\r\nگر بنده كنى ز لطف آزادى را * بهتر كه هزار بنده آزاد كنى \r\n( ابو سعيد ابو الخير )\r\n عيب است بزرگ بركشيدن خود را * وز جمله خلق برگزيدن خود را\r\nاز مردمك ديده ببايد آموخت * ديدن همه كس را نديدن خود را \r\n« عبد الله انصارى »\r\n\r\nاخلاق به نظر نسفى\r\nنسفى در كتاب انسان كامل در وصف روحيات و نفسانيات بشر چنين مىنويسد :\r\n« بدانكه در دماغ جمله آدميان انديشه پادشاهى ، يا تمناى حاكمى ، يا سوداى پيشوائى سر برمىزند و در دماغ آدميان يكى از اين سه بوده باشد البته ، و دانا اين را به رياضيات و مجاهدات بسيار از دماغ خود بيرون كند و آخرين چيزى كه از دماغ دانا بيرون مىرود دوستى جاه است و باقى جمله به اين بلا گرفتارند و در اين دوزخ مىسوزند و به آتش حسد مىگدازند و دليل به اين سخن آنست كه اعتقاد هركسى در حق خود چنانست كه البته در عالم او را مثل و مانند نيست ، هرگز خود را برابر ديگران نداند و نبيند ، هميشه خود را بهتر از ديگران بيند و داند ، پس هر مرتبه‌اى كه در عالم بزرگتر باشد ، خود را خواهد و مستحق آن خود را بيند و اگر آن مرتبه بجاى ديگر باشد ، به آتش حسد مىگدازد و اين طايفه همه روز در محفل و مجمع مدح خود گويند و\r\n\r\n\r\n","description":"","footnote":"\r\n( 1 ) . تجارب السلف هندوشاه ، باهتمام عباس اقبال ، چاپ دوم كتابفروشى طهورى ، ص 278 به بعد .\r\n","page_name":" 99 ","page_number":99},
  {"content":"\r\n\r\nدوست دارند كه ديگران مدح ايشان گويند و اگر مدح كسى ديگر گويند برنجند - اى درويش هر كجا عقل و علم كمتر باشد اين صفت آنجا عالىتر بود ، و هر كجا عقل و علم به كمال باشد ، اين انديشه در خاطر وى نگذرد ، و اگر بگذرد پناه به خداى برد . . . اى درويش بدانكه يك كس همه چيزها نتواند دانست يك كس همه كارها نتواند كرد ، پس هيچ چيز و هيچكس درين عالم بىكار نيست و هريك بجاى خود در كارند . . . نظام عالم به جمله است پس در هر مرتبه‌اى كه باشى ، در مرتبه‌اى از مراتب اين وجود خواهى بود . . . اى درويش . . . تو امروز وقت خود به قيمت دار و به جمعيت و فراغت بگذران و تا حد امكان ، آزار به هيچ‌كس و هيچ چيز مرسان كه معصيت نيست الا آزار رسانيدن و تا امكان است راحت به همه چيز و به همه كس ميرسان ، طاعت نيست الا راحت رسانيدن و به يقين بدان كه هركه هرچه مىكند با خود مىكند ، اگر آزار مىرساند به خود مىرساند ، و اگر راحت مىرساند به خود مىرساند . « 1 » . . » نسفى در رساله نوزدهم بار ديگر به اخلاقيات آدميان توجه مىكند و خطاب به درويش مصاحب خود مىگويد : علامت آدمى چهار چيز است : اقوال نيك و افعال نيك و اخلاق نيك و معارف ، هركه اين چهار چيز دارد آدمى است و هركه ندارد نه آدمى است ، هركه اين چهار به كمال رساند او انسان كامل است . . . آدمى هريك خاصيتى دارند . . . و آن استعداد او را با خود آورده‌اند . . . اى درويش صحبت با نيكان دار و صحبت با بدان مدار ، كه هركه هر چه يافت از بدى ، از صحبت بدان يافت و اگر خواهى كه آدمى نيك و آدمى بد را بشناسى بدان كه آدمى نيك آن است كه راست‌گفتار و راست‌كردار و نيكواخلاق و راحت‌سان بود و آدمى بد آنست كه راست‌گفتار و راست‌كردار نباشد و بداخلاق و آزاررسان باشد . اى درويش جهد كن . . . تا از خود ايمن گردى و ديگران از تو ايمن شوند ، هركجا امن هست بهشت است و هركجا امن نيست دوزخ است « 2 » . . . » نسقى در صفحات بعد با نگرانى و بدبينى بسيار به ياران خود اعلام خطر مىكند و مىنويسد به حكم « . . . احتياج با ناجنسان هم‌صحبت مىبايد بود و با بىخبران دست در كاسه مىبايد كرد ، چه بودى اگر نبودى . . . جهد مىبايد كرد تا به سلامت بگذريم و در فتنه‌اى از فتنه‌ها و آفتهاى اين عالم نيفتيم كه عالم پر از بلا و فتنه است . . . پر از گرگ و پلنگ است و پر از مار و كژدم است و با اينان صحبت مىبايد داشت و روز و شب همصحبت ايشان مىبايد بود ، بلكه شب و روز خدمت ايشان مىبايد بود . . . چه سود از اين فرياد و از اين ناله . . . » به نظر نسقى راه نجات در چهار چيز است : « . . . اول ترك دوم عزلت ، سوم قناعت و چهارم خمول ( يعنى گم‌نامى ) . . هركه اين چهار چيز دارد . . . بيقين\r\n\r\n\r\n","description":"","footnote":"\r\n( 1 ) . عزيز الدين نسفى ، الانسان الكامل ، به تصحيح ماريژان موله ، ص 186 به بعد .\r\n( 2 ) . همان كتاب ص 255 و 258 .\r\n","page_name":" 100 ","page_number":100},
  {"content":"\r\n\r\nميدان كه دانا و آزاد است . « 1 » . . » در صفحات بعد بار ديگر در بيان بهشت و دوزخ به خلقيات بشر توجه مىكند : « . . . بدان كه بهشت و دوزخ درهاى بسيار دارند ، جمله اقوال و افعال پسنديده و اخلاق حميده درهاى بهشت‌اند و جمله اقوال و افعال ناپسنديده و اخلاق ذميمه درهاى دوزخند . . . » نسفى به بهره‌گيرى از حيات معتقد است ، مىگويد : « اى درويش حيوة را به غنيمت دار ، و صحت را به غنيمت دار و جوانى به غنيمت دار و جمعيت و فراغت را به غنيمت دار و ياران موافق را و دوستان را به غنيمت دار كه هريك نعمتى عظيم‌اند و مردم از اين نعمتها غافل‌اند ، و هركه نعمت نشناسد از آن نعمت برخوردارى نيايد و اين نعمتها هيچ بقا و ثبات ندارند ، اگر درنيابى خواهند گذشت ، و چون بگذرد ، هرچند پشيمانى خورى سود ندارد امروز كه دارى به غنيمت دار و هر كار كه امروز مىتوانى كردن به فردا مينداز كه معلوم نيست كه فردا چون باشد اى درويش تو از اينها مباش كه چون نعمت فوت شود آنگاهش قدر بدانى ، كه بعد از فوت نعمت قدر دانستن هيچ فايده ندهد - با وجود نعمت ، اگر قدر نعمت را بدانى ، توانى كه آن را به غنيمت دارى ! . . » نسفى در صفحات بعد بار ديگر زبان به مذمّت دنيا مىگشايد : « . . . بدانكه دنيا تخم تفرقه و اندوه است و تخم بلا و عذاب است هركه را مال و جاه بيشتر مىشود تفرقه و اندوه وى و بلا و عذاب وى بيشتر مىگردد ، عاقلان هر چيز كه خواهند از براى راحت و آسايش خواهند و راحت و آسايش در ترك است . اگر ترك كلى نتواند كرد ، به قدر آنكه ترك مىكند راحت مىيابد . ! . . »\r\nديوان كبير مولوى از تعليمات اخلاقى و اجتماعى خالى نيست :\r\n نخوت و دعوى و كبر و ترهات * دور كن از دل كه تا يا بى نجات\r\nزَلّت آدم ز اشكم بود و باه * وان ابليس از تكبر بود و جاه\r\nلا جرم او زود استغفار كرد * وان لعين از توبه استكبار كرد \r\nبه نظر مولوى منشأ قسمتى از خوشىها و ناخوشيها زندگى زبان است :\r\n اى زبان تو بس زيانى مر مرا * چون توئى گويا چه گويم من ترا\r\nاى زبان هم آتش و هم خرمنى * چند اين آتش درين خرمن زنى\r\nدر نهان جان از تو افغان مىكند * گرچه هرچه گوييش آن مىكند\r\nاى زبان هم گنج بىپايان توئى * اى زبان هم رنج بىدرمان تويى\r\nهم صفير خدعهء مرغان تويى * هم انيس وحشت هجران تويى \r\nمولوى راستى و درستى را دواى آرامش قلب و آسايش فكر آدمى مىداند :\r\n\r\n\r\n","description":"","footnote":"\r\n( 1 ) . همان كتاب ص 272 .\r\n","page_name":" 101 ","page_number":101},
  {"content":"\r\n\r\n دل نيارامد ز گفتار دروغ * زاب و روغن هيچ نفروزد فروع\r\nدر حديث راست آرام دل است * راستيها ، دانهء دام دل است \r\n* * *\r\n دل بيارامد ز گفتار صواب * آنچنان‌كه تشنه آرامد ز آب \r\n* * *\r\n چونكه بد كردى بترس ايمن مباش * زانكه تخم است و بروياند خداش \r\nدر تاريخ طبرستان تاليف بهاء الدين محمد بن حسن بن اسفنديار كه در نيمه اول قرن هفتم هجرى قمرى به رشته تحرير درآمده است ضمن مطالعهء نامه تنسر ( كه ابن مقفع آن را از پهلوى به تازى برگردانده و از آثار مشهور عصر ساسانيان است ) به تعاليم اخلاقى و اجتماعى چندى برميخوريم ، از جمله از قول حكماى اوايل ، مردم را به كار و كوشش دعوت و تبليغ مىكند و با صراحت مىنويسد : « . . . دل فارغ خالى از كار ، پيوسته تفحص محالات و تتبع خبرهاى اراجيف كند و از آن فتنه زايد و دست بىصنعت در بزه‌ها آويزد . . . » در جاى ديگر از اين نامه از كيفرهاى شديد انتقاد شده و اخذ جريمه و غرامت را به نفع مظلوم ستم‌ديده ، به عدل و عقل نزديكتر مىشمارد : « . . . به روزگار سلف سنت آن بود كه زننده را باز زنند و خسته‌كننده را خسته كنند و غاصب و سارق را مثله كنند و زانى را همچنين . سنت فرمود نهادن و جراحت را غرامت معلوم ، چنان كه ظالم از آن برنج آيد و مظلوم را منفعت و آسايش رسد ، نه چنان كه دزد را چون دست ببرند ، هيچ كس را منفعت نباشد ، و نقصانى فاحش ، در ميان خلق ظاهر آيد ، [ * 
  ] و غاصب را غرامت چهار چندان كه دزد را . . . و اين احكام در كتاب و سنن نبشت . . . چون ما ديديم در احكام و سنت پيشينگان مظلوم فايده نبود و عامه را مضرتى و نقصانى در عدد و قوت ظاهر مىشد اين حكم و سنت وضع فرموديم تا به عهد ما و بعد ما بدين كار كنند . « 1 »\r\n\r\nمعرفى رياكاران\r\nدر كتاب پيغمبر دزدان در بخش مكتوبات و اشعار به سالوس و رياى برخى از افراد دنياپرست شديدا حمله شده و از جمله چنين آمده است : « . . . علماء آنها رشوه را حلال ، و كرشمه و عشوه را ، اقبال مىدانستند و درس خودسازى و شرعىبازى را خدمت عالم رزاق ميخواندند . . . در خواندن تجويد خدمت قاريان ريش‌سفيد ، تاكيد تمام داشتند ، خاصه در كشيدن مد تا عدد صد و نود ، كه قرائت هر حرفى را به اقتضاى حلق رسانيدند يعنى الف و عين و\r\n\r\n\r\n","description":"","footnote":"\r\n( 1 ) . هزار سال نثر فارسى ، كتاب سوم ، ص 799 .\r\n","page_name":" 102 ","page_number":102},
  {"content":"\r\n\r\nسين و صاد و غين و قاف و زا و ظاء و تا و طا و حا و ها را ، همه به يك‌جور زور به حلق مىكردند ، كه اعتماد مردم كاملتر ، و خود را از ديگران فاضلتر قلم دهند .\r\nزن‌ساز ، ترك روزه و نماز ، ريبت و غيبت ، خيانت در امانت ، ربا و زنا ، كينه و عنا ، دروغ و راست ، حسد و لئامت ، غمازى و عناد ، نمّامى و فساد ، تندخشمى و بدچشمى ، نمك خوردن و نمكدان بردن ، خلوت و جلوت دوتا بودن ، به پيله و حيله مردم را ربودن ، دام فريب در راه خلق نهادن ، حلال خود را به قصد حسن جمال زن مردم . . . دن ، پردهء مردم دريدن ، در نماز قاطر خريدن ( يعنى دل به جاى ديگر داشتن ) غيبت زندگان شنفتن ، بد مردگان گفتن ، امامت بىعدالت . . . نماز بىحضور . . « 1 » »\r\nخاقانى نيز كف نفس و استغناء را بر حرص و آزمندى ترجيح مىدهد :\r\n خاقانيا ز نان‌طلبى آب رخ مريز * كان حرص كاب رخ برد آهنگ جان كند\r\nبس مور كو ببردن نان پاره‌اى ز راه * پى سودهء كسان شود و جان زيان كند\r\nآن طفل بين كه ماهيكان چون كند شكار * بر سوزن خميده چو يك پاره نان كند\r\nاز آدمى چه طرفه كه ماهى در آب نيز * جان را ز حرص در سرِ كار دهان كند \r\nبهترين اخلاق و عادات به نظر نظامى گنجوى :\r\n كم گوى و گزيده گوى چون دُر * تا زندك تو جهان شود پر\r\nيكدسته گل دماغ‌پرور * از خرمن صد گياه بهتر\r\nگستاخ سخن مباش با كس * تا عذر خطا نخواهى از پس\r\nكس را به خود از رخ گشوده * گستاخ مكن نيازموده\r\nهرجا كه قدم نهى فراپيش * بازآمدن قدم بينديش \r\nسعدى در بوستان ضمن تعاليم اخلاقى گوناگون ، جهاد با نفس و سرپيچى از تمايلات و شهوات زودگذر را عاليترين مرحله تكامل اخلاقى مىخواند :\r\n سخن در صلاح است و تدبير و خوى * نه در اسب و ميدان و چوگان و گوى\r\nتو با دشمن نفس همخانه‌اى * چه در بند پيكار بيگانه‌اى\r\nعنان باز پيچان نفس از حرام * به مردى ز رستم گذشتند و سام\r\nتو خود را چو كودك ادب كن به چوب * به گرز گران مغز مردم مكوب\r\n. . . نخواهم درين نوع گفتن بسى * كه حرفى بس ار كار بندد كسى \r\nعبد الواسع جبلى از شعراى آغاز قرن ششم هجرى در قصيده زير وضع اخلاقى و اجتماعى عصر خود را نشان مىدهد :\r\n\r\n\r\n","description":"","footnote":"\r\n( 1 ) . باستانى پاريزى ، پيغمبر دزدان ، محيط اجتماعى و آثار او ، ص 205 .\r\n","page_name":" 103 ","page_number":103},
  {"content":"\r\n\r\n منسوخ شد مروت و معدوم شد وفا * وز هر دو نام ماند چون سيمرغ و كيميا\r\nشد راستى خيانت و شد زيركى سفه * شد دوستى عداوت و شد مردمى جفا\r\nگشته است باژگونه همه رسمهاى خلق * زين عالم نبهره و گردون بىوفا\r\nهر عاقلى به زاويه‌اى مانده ممتحن * هر فاضلى به داهيه‌اى گشته مبتلا\r\nگر من نكوشمى به تواضع نبينمى * از هر خسى مذلت و از هركسى عنا\r\nبا اينهمه كه كبر نكوهيده عادتيست * آزاده را همى ز تواضع رسد بلا\r\nآمد نصيب من ز همه مردمان دو چيز * از دشمنان خصومت و از دوستان ريا\r\nهرگز نديده و نشنيده است كس ز من * كردار ناستوده و گفتار ناروا\r\nدر پاى جاهلان نپراكنده‌ام گهر * وز دست ناكسان نپذيرفته‌ام عطا\r\nاين فخر بس مرا كه نديده است هيچكس * در نثر من مذمت و در نظم من هجا \r\nاين بود گزيده‌اى از قصيدهء معروف عبد الواسع جبلى .\r\nسعدى در ظرافت اخلاقى تا آنجا پيش مىرود كه اظهار عطوفت پدرى را در برابر اطفال يتيم عملى مكروه و غيرانسانى مىشمارد :\r\n پدرمرده را سايه بر سر فكن * غبارش بيفشان و خارش بكن\r\nندانى چه بودش فرومانده سخت * بود تازه بىبيخ هرگز درخت ؟\r\nچو بينى يتيمى سرافكنده پيش * مده بوسه بر روى فرزند خويش\r\nيتيم ار بگريد كه نازش خرد ؟ * وگر خشم گيرد كه بارش برد ؟\r\nالا تا نگريد كه عرش عظيم * بلرزد همى چون بگريد يتيم\r\nبرحمت بكن آبش از ديده پاك * بشفقت بيفشانش از چهره خاك\r\nاگر سايه‌اى خود برفت از سرش * تو در سايهء خويشتن پرورش\r\nمن آنگه سر تاجور داشتم * كه سر بر كنار پدر داشتم\r\nاگر بر وجودم نشستى مگس * پريشان شدى خاطر چند كس\r\nكنون دشمنان گر برندم اسير * نباشد كس از دوستانم نصير\r\nمرا باشد از درد طفلان خبر * كه در طفلى از سر برفتم پدر \r\n« بوستان سعدى »\r\nبيشتر آثار منظوم و منثور سعدى پندآموز است و عبرت‌انگيز ، از جمله در ابياتى از اين قصيده با اين مطلع : اى نفس اگر بديدهء تحقيق بنگرى خطاب به مردم بىهنر و پرمدعا مىگويد :\r\n . . . دعوى مكن كه برترم از ديگران به علم * چون كبر كردى از همه دونان فروترى\r\nاز من بگوى عالم تفسيرگوى را * گر در عمل نكوشى نادان مفسرى \r\n\r\n","description":"","footnote":"","page_name":" 104 ","page_number":104},
  {"content":"\r\n\r\n بار درخت علم ندانم مگر عمل * با علم اگر عمل نكنى شاخ بىبرى\r\nعلم آدميت است جوانمردى و ادب * ورنه ددى به صورت انسان مصورى\r\n. . . مردان به سعى و رنج به جائى رسيده‌اند * تو بىهنر كجا رسى از نفس‌پرورى\r\nترك هواست ، كشتى درياى معرفت * عارف بذات شو نه بدلق قلندرى\r\n. . . گه‌گه خيال در سرم آيد كه اين منم * ملك عجم گرفته به تيغ سخنورى\r\nشرم آيد از بضاعت بىقيمتم وليك * در شهر آبگينه‌فروش است و جوهرى \r\nسعدى بر خلاف شعراى متملق دربارى خطاب به ارباب قدرت مىگويد :\r\n نگويمت چو زبان‌آوران رنگ‌آميز * كه ابر مشك‌فشانى و بحر گوهرزاى\r\nنكاهد آنچه نوشتست و عمر نفزايد * پس اين چه فايده گفتن كه تا به حشر بپاى ؟\r\nمزيد رفعت دنيا و آخرت طلبى ؟ * بعدل و عفو و كرم كوش و در صلاح افزاى \r\n\r\nسخت‌ترين چيزى در جهان :\r\nنويسنده بحر الفوايد در باب سوم كتاب خود از سخت‌ترين و دشوارترين امور در جهان سخن مىگويد و اقوال و آراء گوناگون صاحبنظران را نقل مىكند :\r\n« برخى گفتند : از درويشى و بيمارى بتر هيچ نيست . برخى گفتند : پيرى و درويشى و بيمارى و صاحب‌عيالى از همه بتر است . گفتند : درويشى و غريبى و بيمارى . گفتند :\r\nوام‌دارى از همه بتر است زيرا كه به شب خواب نبود و به روز قرار نبود .\r\nگفتند : سختى جهان آنست كه با دشمنان زندگى بايد كردن و با ناجنس ، بودن .\r\nيكى گفت از فراق دوستان بتر هيچ نيست .\r\nيكى گفت از همسايه بد بتر نيست .\r\nيكى گفت زن سليطه از همه بدتر است .\r\nيكى گفت از بدخويى بتر نيست .\r\nپيامبر گفت : از آن بتر نيست كه توانگر ، درويش بشود يا عزيزى ذليل بشود . يا عالمى كه ميان ناسزا افتد .\r\nو امير المؤمنين على كرّم الله وجهه گفت : مصايب دنيا هفت است : عالمى كه ذليل شود يا مومنى كه وى بىراه شود . يا توانگرى كه درويش شود . يا تندرستى كه بيمار شود . يا دوستى كه دشمن شود . يا زاهدى كه از عبادت و طاعت سير شود . و يا وامدارى كه اجلش برسد .\r\nيكى گفت : مال مرد كه پيش وى به غارت برند .\r\nگفتند : سخت‌تر بلا آنست كه مردى در ميان دو زن گرفتار باشد ، و آن‌كس كه چهار زن\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nدارد همه شرها در خانه دارد .\r\nيكى گفت : . . . از دشمن يارى خواستن و اميد به دشمن داشتن و سخن وى شنيدن .\r\nيكى گفت : آنكه مكارى بگريزد و مرد را تنها بگذارد .\r\nيكى گفت : از فراق بتر هيچ نيست .\r\nيكى گفت : سخت‌ترين چيزى در جهان آنست كه كسى پيش همچون خودى شود و از همچون خودى سؤال كند و حاجتمند او شود .\r\nيكى گفت : غمهاى جهان چهار چيز است يكى غم دختران ، اگرچه يكى باشد ، و غم سفر و غم وام و غم سؤال .\r\nيكى گفت : در جهان هيچ از مرگ بتر نيست . « 1 » »\r\n\r\nخوشترين چيزى در جهان\r\nنويسنده در جاى ديگر مىگويد : « درين جهان بهشت به سه چيز بيابى : روى نيكو كه در خانه دارى و خوى خوش ، و آواز خوش با خوردنيهاى خوش . مردى كه زنى نيكو و پارسا در خانه دارد وى در بهشت است . و گفته‌اند از زندگى خوشتر چيزى نيست و از مرگ سختتر چيزى نيست .\r\n. . . هركه بامداد برخيزد و از سه چيز مستغنى باشد ، دولت دو جهان او را باشد : اول از در خانه طبيبان مستغنى باشد و از قرض خواستن و به كاسه و كيسه همسايگان طمع داشتن مستغنى باشد . و از سراى ظالمان مستغنى باشد و از رنج همسايه امن باشد ، نعمت دنيا و آخرت وى را باشد .\r\nگفتند : از عافيت بهتر هيچ نيست . زيرا كه هر چيز به چيزى محتاج است ، عافيت به هيچ چيز محتاج نيست .\r\nبرخى گفتند : نعمتها و راحتهاى اين جهان سه چيز است : تندرستى ، توانگرى و ايمنى و از بهر اين گفته‌اند :\r\n ثلثة ليس لها نهاية * الآمن و الصّحة و الكفاية \r\n. . . گفته‌اند پنج چيز زندگى را بيفزايد : آواز خوش شنيدن و روى نيكو ديدن ، و بىنيازى از خلق و كامرانى و علم دانستن . و پنج چيز زندگى را بكاهد : نيازمندى در پيرى و بيمارى در غريبى و نگريستن در روى مرده و ياد كردن گذشته . هيچ چيز بهتر از آن نيست كه مرد نيكونام باشد .\r\n\r\n\r\n","description":"","footnote":"\r\n( 1 ) . تلخيص از بحر الفوايد صفحه 453 ببعد .\r\n","page_name":" 106 ","page_number":106},
  {"content":"\r\n\r\nيكى گفت : العيش ثلثه : اكل اللحم و ركوب اللحم ، و ادخال اللحم .\r\nگفتند : هفتاد حكيم شبى تا روز محاكات كردندى مىگفتند كه خوشترين چيزى در جهان چيست ؟ بر آن اتفاق كردند كه نيكونامى و نيكى كردن از همه بهتر است ، زيرا كه همه چيز باطل شود ، نام نيكو بماند . « 1 » »\r\nشجاع نويسنده انيس الناس از نويسندگان نيمه اول قرن نهم مىنويسد : « حكما گفته‌اند چهار چيز از بلاهاى عظيم است :\r\nهمسايه بد . زن ناسازگار ، عيال بسيار و تنگدستى . سپس اطلاعات سودمندى در پيرامون « خانه خريدن و شرط آن » بدست مىدهد :\r\n« در خريد و فروخت حد بيع نگه دارد ، هرچه « اشترا » نمائى در وقت كساد نما و هرچه فروشى در زمان روايى فروش و از طلب سود عار مدار .\r\nپس اختيار خانه در محله و كويى كن كه جماعت آن كوى مردم به صلاح باشند . چه صلاح و فساد همسايه و هم‌كوى در همسايه مؤثر مىباشد . . . الجار ثم الدار . . . از همسايه بد احتراز لازم دار . . . و در همسايگى و پهلوى مسجد و شحنه و علوى و دانشمند و معرف و وكيل و قاضى و خواجه‌سرا وزير منارخانه مخر « 2 » . »\r\nقبل از شجاع عبيد زاكانى نيز گفته بود : « از همسايگى زاهدان دورى جوييد تا به كام دل توانيد زيست » . « در كوچه‌اى كه منار باشد وثاق مگيريد تا از دردسر موذنان بدآواز ايمن باشيد . « 3 » »\r\nديگر از اندرزهاى شجاع اينكه : « حق و حرمت همسايه نيكو دار و محافظت نما و با مردم كوى و محله صاحب وفاق و با مروت باش و در رعايت حال بيماران كوى و محله و پرسش ايشان تقصير منما . . . هم بر اين منوال صاحبان عزا و مصيبت را به جنازه ميتشان حاضر شو و به هر كار مهمى كه همسايه را واقع گردد همراهى و موافقت و مددكارى و مرافقت دريغ مدار . . . و از كودكان همسايه نوازش و تربيت ، و از پيران محله احترام و عزت دريغ مدار . . . پس ناكردنى مكن و ناگفتنى مگوى ، كه هركه چيزى كند كه نبايد كرد ، و چيزى گويد كه نبايد گفت ، چيزى بيند كه نبايد ديد و چيزى شنود كه نبايد شنيد .\r\n. . . بام خانه از بام خانه همسايگان بلندتر ساز تا بر حال تو مطلع نگردند ، ليكن بايد كه به خانه همسايه ننگرى . . . از همسايه بدنام و بىصلاح احتراز لازم دان . . . ضياع و عقار از براى روز پيرى و ضعف حال و ايام سختى و اختلال بدست آر . . . چون ضياع بدست آرى مقسوم\r\n\r\n\r\n","description":"","footnote":"\r\n( 1 ) . همان كتاب ، ص 489 .\r\n( 2 ) . انيس الناس از صفحه 213 ببعد .\r\n( 3 ) . كليات عبيد ، به اهتمام پرويز اتابكى ، ص 205 .\r\n","page_name":" 107 ","page_number":107},
  {"content":"\r\n\r\nو غير المشاع حاصل كنى و پيوسته در انديشه عمارت آن باش . . »\r\nدر كتاب تحفه از آثار قرن هشتم هجرى در اخلاق و سياست در باب هشتم « در نتايج خواطر وزرا و حكم ايشان » از قول بوذرجمهر وزير انوشيروان مىنويسد : كه از او سؤال كردند كه سعادتمندترين مردم كيانند ؟ جواب داد : آنان كه كمتر دامن خود را به گناه آلوده كنند .\r\n« گفتند دين خدا چيست ؟ و دين شيطان چيست ؟ گفت : دين خدا احسان است و حسن نيّت و دين شيطان سيئاتست و خسّت نيّت . گفتند حسن نيت چيست ؟ گفت : راه ميانه گرفتن و در احوال احتياط واجب داشتن و جوانمردى كردن . . . گفتند عاقلترين مردم كيست ؟ گفت آنكه در امور و عواقب آن نظر كند ، و پيش از شروع ، نيك و بد آن را بصدق فراست و رويت پيش خاطر مشخص گرداند ، و از دشمن به هيچ نوع غافل نشود و فرصت غنيمت شمارد . . . گفتند كدام خلق نيكوتر ؟ گفت : تواضع و سخن نرم . . . گفتند كدام سيرت زيباتر ؟ گفت : عدل . گفتند سلامت از آفات بچه حاصل شود ؟ گفت آنكه با عقل عجب نياميزد و با علم فجور نباشد . . .\r\nگفتند كدام بىغم است ؟ گفت آنكه به اندك راضى شود . . . گفتند چيست كه چشم و دل را روشن گرداند ؟ گفت فرزند نيكبخت و جفت موافق . ( يعنى زن خوب ) .\r\n. . . گفتند كيست كه دشمن بيشتر دارد ؟ گفت آنكه مردم را به زبان برنجاند . . . ديگر گفت پنج چيز از خصال علماست : تأسف بر مافات نخورند . و از آنچه بديشان رسد اندوه نبرند و به چيزى دور اميد ندارند و در سختى نترسند و در آسانى بطر ( مغرور ) نشوند .\r\n. . . هشت گروه از كردار خود خوار شوند : آنكه در فايدهء ناخوانده درآيد ، و آنكه در مجلس اغيار نشيند و آنكه توقع نيكى از دشمن دارد و آنكه در خانه شخصى نشيند و او را خوار كند ، و آنكه ناخوانده در حديث دو كس درآيد و آنكه توقع بر لئام دارد ، و آنكه بيش فضولى كند ، و آنكه سخن با كسى گويد كه به دو التفات ننمايد .\r\n. . . جفت موافق بمنزلت مادر و خواهر و كنيزك است و جفت ناموافق چون دشمن و دزد است . هركه سخن بسيار گويد ، واثق باش به جنون او ، چه تيغ زبان را بىضرورت از نيام كشيدن كار خردمندان نباشد . . . هركه در كارها مشورت كند ، هرآينه دست به گردن مطلوب درآرد . . . از كسى مشورت خواهيد كه . . . محبتى صادق و عقل كافى و خبرتى تمام . . .\r\nدارد . . . هركه سرّ دل خود نپوشد سر ، در سر سر كند « 1 » . »\r\nدر كتاب انيس الناس از شجاع كه در سال 830 هجرى نوشته شده است تحت عنوان « در نصايح حكما فرزندان را » به تعاليم و اندرزهاى اجتماعى گوناگونى برمىخوريم كه گزيده‌اى از آنها را در اينجا نقل مىكنيم :\r\n\r\n\r\n","description":"","footnote":"\r\n( 1 ) . تحفه باهتمام محمد تقى دانش‌پژوه صفحه 123 ببعد .\r\n","page_name":" 108 ","page_number":108},
  {"content":"\r\n\r\nتا تعاقب ليل و نهار باشد ، از تغيير حالات عجب مدار .\r\nاز كارى كه پشيمانى خورده باشى ، ديگر متعرّض آن مشو .\r\nچون با پادشاهان آشنائى داشته باشى ، ايمن مخسب .\r\nزنده مشمار خويش را ، چون عمر به ناكام گذرانى .\r\nبا مردم بىهنر ، دوستى مكن .\r\nبپرهيز از نادانى كه خود را دانا داند .\r\nانديشه را بر گفتار مقدم دار .\r\nخود را نادان دان ، تا مجهولات معلوم تو گردد .\r\nمرگ به دان از نياز به همسران خويش .\r\nهركه را آموزش روزگار دانا نسازد ، در تربيت و تعليم او سعى خويش ضايع مگردان .\r\nراز خود با دوست مگوى ، تا دشمن نداند .\r\nنيكخواه مردم باش ، تا مردم نيكخواه تو باشند .\r\nكينه‌دار مباش ، تا اندوهگين نباشى .\r\nدر امور اهمال مكن ، تا فريفته نباشى .\r\nپرده كس مدر ، تا پرده تو دريده نشود .\r\nقدر مردم بشناس ، تا باقدر باشى .\r\nبه هواى دل كار مكن ، تا از پشيمانى ايمن باشى .\r\nكوتاه‌دست باش ، تا زبان‌دراز باشى .\r\nاز فساد و كاهلى دور باش ، تا درويش نگردى .\r\nخرج خويش زيادت از دخل مگردان ، تا به بلاى احتياج مبتلى نگردى .\r\nقانع و ساعى باش ، تا توانگر باشى .\r\nدر كارها تعجيل نكن ، تا ، نادم نگردى .\r\nاز صحبت نااهل احتراز كن ، تا نيكبخت باشى .\r\nاز صحبت جاهل احتراز نما .\r\nمال خويش را به هوى صرف مكن ، تا به وحشت ندامت مبتلى نگردى .\r\nدر جوانى هنر آموز .\r\nدر پيرى از هوى دور باش .\r\nحق‌شناس باش .\r\nغم گذشته و آينده مخور .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nستايش خود مكن .\r\nآزار دلها منما « 1 » . »\r\n\r\nآداب معاشرت و نشست‌وبرخاست در نزد اصحاب فتوت\r\n هركه آيد پيش تو از خاص و عام * پيشتر بايد تو را دادن سلام\r\nلطف و اخلاق و تواضع پيشه كن * از سخا و مردمى انديشه كن\r\nاز دل و جانت نگه دار اى پسر * حرمت استاد و لالا و پدر\r\nخويشتن بشناس اول كيستى * بعد از آن انديشه كن بر چيستى\r\nدر دو گيتى موجب آسودنت * بر زبان خويش قادر بودنت\r\nجز زبان بر تو نيارد كس زيان * پس مكن مانند سوسن صد زبان\r\nورنه چون سوسن همى خاموش باش * چون صدف وقت شنودن گوش باش\r\nدشمنى آرد مزاج لاغ « 2 » تو * هم نمك افشاند اندر داغ تو\r\nعلم را بهتر شناس از گنج زر * زانكه باشد علتى بدرنج زر\r\nبدتر از بد نيست اى يار عزيز * نيست نيكوتر ز نيكو هيچ چيز\r\nتا توانى خاطر مردم بجوى * سينهء خود را ز كينه پاك شوى\r\nظاهر و باطن اگر يكسان كنى * كار خود را با خدا آسان كنى\r\nو اندر آنكس كو ز معنى واقفست * زَرق و سالوسى نه كار عارفست\r\nراز خود از خلق پوشيدن چه سود ؟ * چونكه داند خالق طاق كبود\r\nچون شكارى قصد بر جان مىكند * كبك سر در برف پنهان مىكند\r\nتا كه صيادش نبيند در زمين * كار صاحب زرق باشد همچنين « 3 » » \r\n\r\nانحطاط اخلاقى در عصر مغول\r\nبا ايلغار مغول بار ديگر حدود و قيود و نظامات اجتماعى و اقتصادى در ايران و ديگر ممالك آسيائى مورد حمله و تعرض شديد قرار گرفت و در اثر تجاوز و زورگوئى قوم مغول و عمال و ايادى آنها بيش از پيش نظام نيمه‌جان اقتصادى و اجتماعى در اين كشورها دستخوش تزلزل و انحطاط گرديد و به همين نسبت اخلاقيات كه رابطه‌اى ناگسستنى با شرايط و خصوصيات اقتصادى و اجتماعى هر قوم دارد بسرعت در سراشيبى فساد افتاد .\r\n\r\n\r\n","description":"","footnote":"\r\n( 1 ) . انيس الناس . . . صفحه 14 ببعد .\r\n( 2 ) . هزل .\r\n( 3 ) . فتوت‌نامه ناصرى باهتمام سعيد نفيسى . فرهنگ ايران‌زمين ج 10 صفحه 273 .\r\n","page_name":" 110 ","page_number":110},
  {"content":"\r\n\r\nمردم بلاديده و ستم‌كشيده ايران براى ادامه حيات و نجات از گرسنگى و ستمگرى دستگاه حاكم به امور و مسائل اخلاقى بىاعتنا شدند دروغگوئى ، تملق و خيانت و ديگر رذائل اخلاقى رواج يافت و بازار مردى و مردانگى رو به كسادى نهاد .\r\nدر دوران قبل از حمله مغول چنان كه ديديم در مقابل ستمگرىهاى طبقات حاكم و عوامفريبى و رياكارى بعضى از فقها و متشرعين و قضاة و غيره نيروهاى مقاوم و مبارزى خواه به صورت مثبت و خواه به صورت منفى در كار و فعاليت بودند و گاه با شمشير و زمانى با قلم مبارزه با عناصر ارتجاعى زمان ادامه داشت ولى با حمله خانمانسوز مغول بيش از پيش روح مقاومت و مبارزه با ستمگرى در طبقات مختلف ضعيف شد و انديشه تسليم و رضا جانشين آن گرديد . مردان مقاوم و پرخاشجوئى چون حسن صباح و ناصر خسرو علوى جاى خود را به عناصر اندرزگو و سازشكار سپردند .\r\nبطوريكه  Dohsson  در تاريخ مغول نوشته است :\r\n« حكومت مغول عبارت بود از غلبه فساد ، شرافت و نجابت انحطاطى عظيم حاصل كرد و فاسدترين اشخاص ، خدمت اين وحشىصفتان خونخوار را قبول مىكردند و در ازاء قساوت و خيانت و ظلم بابناء وطن خود ، عزت و دولت و اقتدار حاصل مىنمودند . »\r\nاز اين حكايت ( اگر راست باشد ) مىتوان بدرجهء زبونى و انحطاط اخلاقى مردم در عصر مغول پى برد .\r\nابن الاثير مىگويد : « چنين نقل كرده‌اند كه يك نفر مغول به قريه يا دربندى كه مردمى فراوان در آن بودند وارد مىشد و يكىيكى ايشان را مىكشت و احدى جسارت آنكه به سمت او دست دراز كند نداشت ، گويند يكى از آن قوم مردى را گرفت و چون براى كشتن او حربه‌اى نداشت به او گفت سر خود را به زمين بنه و از جاى خود نجنب ، مرد چنين كرد و مغول رفته شمشيرى به كف آورد و او را با آن كشت .\r\nمردى براى من نقل كرد كه من با هفده نفر در راهى مىرفتيم سوارى از مغولان به ما رسيد و امر داد كه كت‌هاى يكديگر را ببنديم همراهان من به اطاعت امر او قيام كردند به ايشان گفتم او يكنفر است و ما هفده تن علت توقف ما در كشتن او و گريختن چيست گفتند مىترسيم ، گفتم او الساعه شما را مىكشد اگر ما او را بكشيم شايد خداوند ما را خلاصى بخشند ، خدا مىداند كسى بر اين اقدام جرأت نكرد عاقبت من با كاردى او را كشتم و پا به فرار گذاشته نجات يافتيم . »\r\nاز جمله كتبى كه در اخلاقيات در دوران مغول به رشته تحرير درآمده است كتاب اخلاق ناصرى خواجه نصير الدين طوسى است . اكنون به شمّه‌اى از تعاليم او اشاره مىكنيم .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nآداب سخن گفتن\r\nاز جمله تعاليم خواجه نصير الدين در اخلاق ناصرى اندرزهاى سودمند اوست ، در آداب سخن گفتن خواجه مىنويسد « بايد كه بسيار نگويد و سخن ديگرى به سخن خود قطع نكند و هركه حكايت يا روايتى كند و او بر آن واقف باشد ، وقوف خود بر آن اظهار نكند تا آنكس آن سخن به اتمام رساند و چيزى را كه از غير او پرسند جواب نگويد و اگر سؤال از جماعتى كنند كه او داخل آن جماعت بود بر ايشان سبقت ننمايد و اگر كسى به جواب مشغول شود و او بر بهترين جوابى از آن قادر بود صبر كند تا آن سخن تمام شود ، پس جواب خود بگويد ، بر وجهى كه در متقدم طعن نكند و در محاوراتى كه به حضور او ميان دو كس رود خوض ننمايد و اگر از او پوشيده دارند استراق سمع ( دزديده گوش فرادادن ) نكند و تا او را با خود در آن مشاركت ندهند مداخلت نكند و با مهتران سخن به كنايت نگويد و آواز نه بلند دارد نه آهسته بلكه اعتدال نگاه ميدارد و اگر در سخن او معنى غامض ( دشوار ) افتد در بيان آن به مثالهاى واضح جهد كند و الا شرط ايجاز نگاهدارد و الفاظ غريب و كنايات نامستعمل به كار ندارد و سخنى كه با او تقرير ميكنند تا تمام نشود به جواب مشغول نگردد و آنچه خواهد گفت تا در خاطر مقرر نگرداند در نطق نيارد و سخن مكرر نكند مگر كه بدان محتاج شود و قلق ( اضطراب ) و ضجرت ننمايد و فحش و شتم ( دشنام ) به لفظ نگيرد و اگر به عبارت از چيزى مضطر گردد بر سبيل تعريض ( كنايه ) كنايت كند از آن و مزاح منكر نكند و در هر مجلسى سخن مناسب آن مجلس گويد و در اثناى سخن به دست و چشم و ابرو اشارت نكند مگر كه حديثى اقتضاى اشارت لطيف كند آنگاه آن را بر وجه پسنديده ادا نمايد و در راست و دروغ با اهل مجلس خلاف و لجاج نورزد خاصه به مهتران و سفيهان و كسى كه الحاح او مفيد نبود با او الحاح نكند و اگر در مناظره و محاورت ( گفتگو ) طرف خصم را رجحان يابد انصاف بدهد و از مخاطبه عوام و كودكان و ديوانگان و مستان تا تواند احتراز كند و سخن باريك با كسى كه فهم نكند نگويد و لطف در محاورت نگاه دارد و حركات و اقوال و افعال هيچكس را به قبح محاكات ( بازگوئى ) نكند و سخنهاى موحش نگويد و چون در پيش مهترى رود ابتدا به سخنى كند كه به فال ستوده دارند و از غيبت و نمامى و بهتان و دروغ گفتن تجنب ( دورى ) كند . و بايد كه شنيدن او از گفتن بيشتر بود از حكيمى پرسيدند كه چرا استماع تو از نطق زيادت است گفت زيرا كه مرا دو گوش داده‌اند و يك زبان يعنى دو چندان كه مىگوئى مىشنو . « 1 » »\r\n\r\nدروغگوئى\r\nدر كتاب طبقات ناصرى ( ص 374 ) به خصوصيات اخلاقى مغولان غالب و تازيكان\r\n\r\n\r\n","description":"","footnote":"\r\n( 1 ) . از منتخب اخلاق ناصرى باهتمام استاد جلال همائى . ص 123 ببعد .\r\n","page_name":" 112 ","page_number":112},
  {"content":"\r\n\r\n( مغلوب ) اشاره شده است .\r\n« چنگيز خان در عدل چنان بود كه در تمام لشكرگاه هيچكس را امكان نبودى كه تازيانه افتاده از راه برگرفتى جز مالك آن را و دروغ و دزدى در ميان لشكر او خود كس نشان ندادى و هر عورت ( زن ) كه در تمام خراسان و زمين عجم بگرفتندى اگر او را شوهر بودى هيچ آفريده به دو تعلق نكردى و اگر كافرى را بر عورتى نظر بودى كه شوهر داشتى شوهر آن عورت را بكشتى آنگاه به او تعلق كردى و دروغ امكان نبودى كه هيچكس بگويد . » سپس داستان دو سرباز مغولى را كه هنگام كشيك شبانه در خواب بودند ذكر مىكند و مىگويد يكى از بازرسان هنگام گردش آنها را در خواب مىبيند تازيانه بر سر آنها مىزند و مىگويد « شما گناهكاريد كه در خوابيد » روز بعد يكى از ماموران مغولى از آن دو سرباز گناهكار مىپرسد شما در خواب بوديد آنان بدون تامل اقرار مىكنند و بىدرنگ فرمان قتل آنان صادر مىشود « ملك تاج الدين » كه ناظر اين جريان بود از اين سخن راست مغولان در شگفت شد يكى از سران مغول به او گفت « چرا عجب مىآيد ترا ، شما تازيكانيد و دروغ مىگوئيد ، مغول اگر هزار جان در سر آن شود كشتن اختيار كنند و دروغ نگويند كه دروغ گفتن كارتان باشد . . . « 1 » »\r\nدر چنين محيطى شعرا و گويندگانى چون سعدى و ملاى رومى تا جايى كه محيط و شرايط اجتماعى اجازه مىداد مردم را به رعايت عدل و انصاف و حدود و قيود اخلاقى دعوت كرده‌اند .\r\nآقاى مهدى محقق در يك مقاله انتقادى كه بر كتاب دشتى : « قلمرو سعدى » نوشته بسيارى از خصوصيات اخلاقى و اجتماعى عصر مغول را بيان كرده است ، چون اين مقاله حاوى مطالب سودمند اجتماعى است به نقل آن مبادرت مىكنيم :\r\n\r\nمحيط اجتماعى سعدى\r\n« سعدى در محيطى پرورش يافته كه نظامى فاسد را به زور سنتهاى كهن مىخواسته‌اند نگه دارند و براى اين منظور بايد افكار عامه را تخدير كنند . كلام اشعرى كه متكى به جبر است يگانه ايدئولوژى بود كه اين منظور را تامين مىكرد ، لذا در مدارس نظاميه خواندن آن اجبارى بود ، هركس مبانى كلام اشعرى در انديشه‌اش رسوخ مىيافت ، ديگر وضع موجود را به مصداق « ليس فى الامكان احسن مما كان » بهترين وضع مىدانست او تن به قضا مىداد و هرگونه بدبختى و مذلت را به عنوان قضاى محتوم تحمل مىكرد ، اگر مورد ستم قرار مىگرفت معتقد بود كه چاره‌اى جز دعا ندارد زيرا در همان سنتها به او تحميل شده كه بر امير سفاك و\r\n\r\n\r\n","description":"","footnote":"\r\n( 1 ) . طبقات ناصرى ص 374 .\r\n","page_name":" 113 ","page_number":113},
  {"content":"\r\n\r\nستمگر نبايد شوريد و فقط بايد او را دعا كرد ، متملقان و چاپلوسان و مخنثان راه را به فرزانگان و خردمندان بسته بودند ، فلسفه و منطق كه روشنگر انديشه بود ، علم تعطيل و زندقه بشمار مىآمد ، كتب علمى و فلسفى دستخوش نهب و حرق مىگشت و كار بدانجا كشيده بود كه خردمندى همچون كمال اسمعيل آرزو مىكند كه خداوند كافر عادلى را مسلط كند تا آنان را از شر مسلمانان ظالم و فاسق برهاند .\r\n اى خداوند هفت‌سياره * كافرى را فرست خونباره \r\nدر چنين جوامعى روش ثابت و انديشه استوار يافت نمىشود ، بنابراين جاى تعجب نيست كه سعدى ، هم بر مستعصم ندبه كند و هم هلاكو را ستايش گويد آن روز او مظهر سنت‌هاى كهن بود ، امروز اين ، نه رفتن او به اختيار و قدرت ما و نه آمدن اين و خلاصه آنكه .\r\n رضا بداده بده وز جبين گره بگشاى * كه بر من و تو در اختيار نگشادست \r\nدر ص 253 نوشته شده كه سعدى كه بنى آدم را اعضاى يكديگر مىداند چرا ملاحده را « لعنهم الله على حده » مىگويد مقصود او از ملاحده الموتيان هستند گرچه به بعضى از آنان اعمالى نسبت مىدهند كه حاكى از كفر و الحاد مىباشد ولى سعدى در اين تشنيع متأثر از محيط مىباشد ، محيطى كه خلفاى بنى عباس با تسلط كامل بر مردم حكومت مىكردند و اين تسلط خود را متكى به حق معنوى و روحانى كرده بودند يعنى مىگفتند ما همان اولى الامرانى هستيم كه خداوند گفته است :  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  ( سوره نساء آيه 62 ) پس از آنكه فاطميان در مصر به خلافت رسيدند تشكيلات منظم تبليغاتى ترتيب دادند و داعيان و مبلغان به اطراف عالم فرستادند و جنايات و فجايع برخى از خلفاى عباسى را به مردم نماياندند و بنياد روحانيت و معنويت آنان را متزلزل كردند . خلفاى عباسى براى جبران اين شكست ناچار شدند كه نخست نسبت آنان را به پيغمبر انكار كنند و به مردى مجوسى اهوازى برسانند و ديگر آنكه اعمال زشت و نكوهيده به آنان نسبت دادند و پيروان آنان را به كفر و زندقه و الحاد متهم كردند ، تا آنكه مقام خليفة اللّهى آنان بدون رقيب و مزاحم باشد ، در چنين محيطى خواه ناخواه متعصب پيدا مىشود ، زيرا وقتى فكر انسانى مجال جولان پيدا نكرد ، بالطبع محدود مىشود و نتيجه محدوديت همان تعصب مىباشد .\r\nبه قول مولوى : تا جنينى كارت خون‌آشامى است .\r\nيك مقايسه ناصر خسرو و سعدى اين موضوع را آشكار مىسازد . سعدى در مدرسه نظاميه درس خوانده ، كلام اشعرى بر دانشجويان آن مدرسه تحميل مىشد و تحصيل فلسفه و منطق در آنجا ممنوع بود ، مطالعه مقالات اهل فرق و اهواء نيز زشت شمرده مىشد ، در چنين وضعى بايد سعدى گبر و ترسا را دشمن خدا بشمار آورد ، در آنجا كه مىگويد :\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n اى كريمى كه از خزانه غيب * گبر و ترسا وظيفه‌خور دارى\r\nدوستان را كجا كنى محروم * تو كه با دشمن اين نظر دارى \r\nو يا آنكه به جهودى كه او را راهنمائى براى خريد خانه‌اى كرده است بگويد : عيبى ندارد جز آنكه تو همسايه منى ( ص 285 كتاب ) ولى ناصر خسرو كه سير آفاق و انفس كرده و به قول خود او :\r\n وز فلسفى و مانوى و صابى و دهرى * درخواستم اين حاجت و پرسيدم بىمر \r\nبا فرق مختلف صحبت داشته و افكار خود را با فلسفه و حكمت آميخته و با نظر وسيع‌ترى به پيروان اديان ديگر مىنگرد و اشعار او در اين باره كاملا عكس اشعار سعدى است :\r\n فضل تو چيست بنگر بر ترسا * از سر هوس برون كن و سودا را\r\nتو مؤمنى گرفته محمد را * او كافر او گرفته مسيحا را\r\nايشان پيمبرند و رفيقانند * چون دشمنى تو بيهده ترسا را \r\n* * *\r\n از مذهب خصم خويش بررس * تا حق بشناسى از مزوّر\r\nحجت نبود تو را كه گوئى * من مؤمنم و جهود كافر \r\nبراى تأييد اين مطلب داستانى را كه سعدى در بوستان آورده بطور خلاصه ذكر مىكنيم ( ص 191 چاپ استاد قريب ) او در اين داستان از بتكده سومنات صحبت مىدارد .\r\n بتى ديدم از عاج در سومنات * مرصع چو در جاهليت منات \r\nمىگويند اين بت را بسيار زيبا ساخته بودند و از اطراف و نواحى مردم به زيارتش مىآمدند من به مغى كه يار من بود گفتم چگونه موجود جامدى را مىپرستيد او بر من خشم گرفت و مغان را بر من شورانيد .\r\n فتادند گبران پازند خوان * چو سگ در من از بهر آن استخوان \r\nمن وقتى اوضاع را چنين ديدم .\r\n مهين برهمن را ستودم بلند * كه اى پير تفسير استاد و زند\r\nمرا نيز با نقش اين بت خوش است * كه شكل خوش و قامتى دلكش است \r\nگفتم مىخواهم كه از اين صورت بديع معنى پديد آيد ، او گفت اين بت بامدادان دست خود را به سوى خدا بلند مىكند و من شب را در آنجا ماندم و بامداد براى ديدن بت جمع شدند .\r\n من از غصّه رنجور و از خواب مست * كه ناگاه تمثال برداشت دست \r\nمن اين منظره را كه ديدم\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n زمانى به سالوس گريان شدم * كه من زانچه گفتم پشيمان شدم\r\nبُتك را يكى بوسه دادم بدست * كه لعنت برو باد و بر بت‌پرست\r\nبه تقليد كافر شدم روز چند * برهمن شدم در مقالات زند \r\nبا اين وضع مورد اعتماد گشتم و در بتكده منزل كردم تا آنكه كشف كردم كه دست بت به وسيله ريسمانى حركت مىكند و آن در دست مردى است كه در پس پرده پنهان شده .\r\n پس پرده مطرانى آتش‌پرست * مجاور سر ريسمانى بدست \r\nمن با او درآويختم .\r\n تمامش بكُشتم به سنگ آن خبيث * كه از مرده ديگر نيايد حديث\r\nچو غوغاى ديدم كه انگيختم * رها كردم آن بوم و بگريختم \r\nدر اين داستان كه الفاظ آن نيز آشفته است مطلب آموزنده‌اى كه مربوط به تهذيب اخلاق يا تقويت نيروى دين و ايمان باشد يافت نمىشود .\r\nبرهمن را با مقالات زند و مطران را با آذرپرستى و كشيشان را با پازندخوانى ، ارتباطى نيست و معلوم نيست آنان كشيشان عيسوى بودند يا مغان زردشتى يا بت‌پرستان برهمائى .\r\nاخلاق و دين حكم مىكند كه اهل اديان ديگر مادام كه مزاحمتى براى مسلمانان ايجاد نكرده‌اند محترم هستند  « لَكُمْ دِينُكُمْ وَ لِيَ دِينِ »  و تجسس و جستجو در امورى كه مربوط به مسلمانان نيست زشت شمرده مىشود « من حسن اسلام المرء تركه ما لا يعنيه » و سالوس و ريا خود از صفات مذمومه است تا چه رسد كه آدمى با سالوس و ريا بوسه بدست بت زند و از جوانمردى بدور است كه شخص خود را مورد اعتماد قرار دهد و سپس به اين اعتماد احترام نگذارد و دست خود را به خون كسى كه قصد جان او را نكرده و گمان دوستى به او مىبرده آلوده سازد . ما تحليل در داستان مىكنيم و گرنه شخص بزرگوارى چون سعدى اين نكات را واقف بوده و اين‌گونه داستانها را هم از كتب ديگر اخذ كرده و حكايت فوق در كتاب آثار البلاد قزوينى آمده است . « 1 » ( نقل از متنبى و سعدى دكتر محفوظ ص 167 ) .\r\n\r\nوضع اجتماعى عهد سعدى\r\n« در ص 267 اشاره به داستان يكى از متعلمان كه كمال بهجتى داشته و معلم او را به او ميلى بوده است شده : مؤلف گويد : اگر گلستان هدفى داشت و براى تهذيب و تربيت اخلاق نگاشته شده بود ، نبايد چنين حكايتى در آن ديده شود . باز هم ناچاريم كه وضع اجتماعى و\r\n\r\n\r\n","description":"","footnote":"\r\n( 1 ) . نقل از مقاله انتقادى آقاى مهدى محقق بر كتاب قلمرو سعدى اثر على دشتى در مجله راهنماى كتاب شماره دوم سال سوم صفحه 222 .\r\n","page_name":" 116 ","page_number":116},
  {"content":"\r\n\r\nاخلاقى آن زمان را مجسم سازيم در آن دوره حكام و امرا در جنگها به خانواده‌هاى مغلوب شبيخون ميزدند و كودكان نرينه و مادينه آنان را مىربودند و براى آنكه از نتيجه عمل خود سودى برده باشند از پسر زيبا همان توقعى را داشتند كه از دختر زيبا دارند . طبقات پائين چون با زنان معاشرت نداشتند ناچار انحراف بسوى غلامان پيدا مىكردند ، و طبقات بالا براى آنكه در لذت جوانى تنوعى حاصل كرده باشند . اين انحراف در آنان پيدا مىشد و اين امر از طبقه‌اى به طبقه ديگر رسوخ پيدا مىكرد . صوفيان مىگفتند از آداب مريد يكى آنست كه تزويج نكند و گرنه كارشان به رسوائى مىكشد ( رساله قشريه ص 203 ) و اگر هم تزويج مىكنند پس از آنكه دست گيرنده‌اى براى پل صراط ايجاد كردند بايد زن را رها كنند ( سيره ابن حفيف ص 224 ) . در قابوس‌نامه اميرى به پسر خود پند مىدهد كه تابستان را ميل به غلامان كن و در زمستان ميل كن به زنان ( قابوسنامه ص 75 ) اميرى ديگر وقتى غلام زيبايش اسير مىشود مىگويد اين مصيبت براى من از مصيبت از دست رفتن مملكت بالاتر است ( ابن اثير 8 - 495 ) شاعرى همچون منوچهرى گويد :\r\n غلام و جام مى را دوست دارم * نه جاى طعنه و جاى ملام است\r\nهمى دانم كه اين هر دو حرامند * و ليكن اين خوشيها در حرام است \r\nصاحب كتاب النقص ص 641 گويد شاهد بازى حرام است و همه پيران و زاهدان كنند ، وقتى فقها به اين اوضاع روبرو مىشدند ناچار بودند فتوائى بدهند كه نه سيخ بسوزد نه كباب لذا برخى از فقها غلام غيرمملوك را منع و غلام مملوك را تجويز كرده‌اند [ * 
  ] ( طبقات الشافعيّه جلد 3 ص 18 ) چنين وضعى امر تعليم و تعلّم را دشوار ميساخت ، بسيارى از علما پسران بىريش را بدرس خود راه نمىدادند و بسيارى از طالبان علم ناچار بودند كه ريش مصنوعى بگذارند و بمجلس درس حاضر شوند و در بسيارى از موارد هم معلمان و مدرسان خود دل بگرو اين شاهدان رعنا مىدادند و براى نمونه دو مورد را ذكر مىكنيم :\r\nسعد ورّاق كه اهل ادب و شعر بوده شاگردى عيسوى بنام عيسى داشت سعد شيفته او شد و اين امر در شهر رها شهرت يافت ، عيسى ناچار شد به دير ديگر پناه برد تا از سرزنش مردم در امان باشد ، سعد او را رها نكرد و به دير رفت و آمد مىكرد تا آنكه رهبانان به تنگ آمدند و از اين امر جلوگيرى كردند سعد از اين امر عقل خود را از دست داد و پريشان‌وار گرد دير مىگشت تا آنكه روزى او را در اطراف دير مرده يافتند . از آن پس هرگاه عيسى براى ديدار خانواده‌اش به شهر رها مىآمد كودكان او را با سنگ مىزدند و مىگفتند : اى قاتل سعد وراق ( معجم الادبا 4 - 123 ) مدرك بن على شيبانى نيز كه اهل ادب و شعر بود شيفته غلامى عيسوى بنام عمرو شد روزى نامه‌اى كه حاكى از عشق و دوستى بود در مجلس درس بسوى او پرتاب\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nكرد . عمرو ديگر از شرم به درس حاضر نشد و مدرك بن على هم مجلس درس را ترك كرد و بدنبال عمرو مىگشت و قصيده غرا و سوزناكى هم درباره او گفت و او را سوگند به مقدسات مسيحى داد كه بسر لطف بيايد ( اين قصيده در زبان عربى و قصيده ترسائيه خاقانى در زبان فارسى از جهت اينكه حاوى مقدسات مسيحى است بسيار اهميت دارد ) بالاخره كارش بجنون كشيد و روزى بجمعى از يارانش كه بديدارش آمده بودند گفت آيا كسى نيست از شما كه باحترام دوستى قديم چشم مرا بديدار عمرو روشن سازد يارانش بسراغ عمر رفتند و گفتند مروتى كن و با ديدارت او را زنده گردان عمرو اجابت كرد وقتى بر استاد وارد شد دست او را گرفت و احوال‌پرسى كرد ، استاد چند شعر عاشقانه در برابر او خواند و سپس فريادى كشيد و جان بجان آفرين تسليم كرد ( معجم الادبا 19 - 146 )\r\nبحث درباره اين موضوع از جهة اجتماعى و روانى ما را از هدف اصلى دور مىكند همين‌قدر بايد در نظر داشته باشيم كه در آن محيط چشمها و گوشها از اين گونه مطالب پر بود و سعدى هم جسته گريخته داستانى كه اين امر را مىرساند در گلستان آورده است . » « 1 »\r\nسعدى در زمرهء شعرا و نويسندگانى است كه با استادى و قدرت تمام بسيارى از خصوصيات اخلاقى مردم عصر خود را تصوير كرده است ، بطوريكه در مقدمه اين گفتار يادآور شديم در دوران مورد بحث ما يعنى در دورهء فئوداليته ، طبقه وسيع كشاورزان ، پيشه‌وران و صنعتگران به حكم نظامات اجتماعى ، احتياجات عمومى را با وسايل ابتدائى آنروزى تأمين مىكردند و به علت كار سنگين و كمرشكنى كه داشتند مجالى براى پرداختن به امور ديگر پيدا نمىكردند ، ولى غير از اين طبقات كه اكثريت مردم را تشكيل مىدادند ، در داخل شهرها و مناطق فئودال‌نشين بسيارى از افراد طبقات متوسط و مرفه اجتماع بدون اينكه منشاء خدمت مؤثرى در جامعه باشند با استثمار ديگران از زندگى آسوده‌اى برخوردار بودند و غالبا عمر گرانمايه را در شكار و قمار و شرابخوارى و عشقبازى و غيبت و عيبجويى ديگران سپرى مىكردند ، در مجالس و محافل انس كمتر مسائل علمى و فلسفى مطرح مىشد ، كار مردم مفتخور و بيكاره غالبا موشكافى و مداخله در كار ديگران بود . سعدى كه شاعرى مردم‌شناس و جهان‌ديده بود ، زبان به انتقاد اين جماعت مىگشايد و در باب پنجم گلستان در مورد آنها مىگويد :\r\n« يكى از علما را پرسيدند كه كسى با ماهروئى نشسته و درها بسته و رفيقان خفته و نفس طالب و شهوت غالب ، . هيچ ماند كه به قوت پرهيزكارى از وى بسلامت ماند ، گفت اگر از ماهرويان بسلامت ماند ، از بدگويان بىملامت نماند .\r\n شايد پس كار خويشتن بنشستن * ليكن نتوان زبان مردم بستن \r\n\r\n\r\n","description":"","footnote":"\r\n( 1 ) . نقل از همان منبع .\r\n","page_name":" 118 ","page_number":118},
  {"content":"\r\n\r\nسعدى در اشعار زير با مهارت شناعت و زشتى عمل سخن‌چينان را آشكار مىكند و سخن‌چينى را از غيبت زشتر مىشمارد .\r\n بدى در قفا عيب من كرد و رفت * بتر زو ، قرينى كه آورد و گفت\r\nيكى تيرى افكند و در ره فتاد * وجودم نيازرد و رنجم نداد\r\nتو برداشتى و آمدى سوى من * همى در سپوزى به پهلوى من . . . \r\nدر جاى ديگر مىفرمايد :\r\n يكى گفت با صوفئى در صفا * ندانى فلانت چه گفت از قفا\r\nبگفتا خموش اى برادر بخفت * ندانسته بهتر كه دشمن چه گفت\r\nكسانى كه پيغام دشمن برند * ز دشمن همانا كه دشمن‌ترند . . .\r\nاز آن همنشين تا توانى گريز * كه مر فتنهء خفته را گفت خيز\r\nميان دو تن جنگ چون آتش است * سخن‌چين بدبخت هيزم‌كش است \r\nدر حدود 7 قرن پيش سعدى شيرازى مردم را به « انتقاد از خود » و جنگ با هوى و هوس و حرص و كين و حسد دعوت مىكند و « دشمن نفس » را بزرگترين دشمن مىشمرد .\r\n . . . كرا زشتخوئى بود در سرشت * نبيند ز طاوس جز پاى زشت\r\nمنه عيب خلق اى فرومايه پيش * كه چشمت فرو دوزد از عيب خويش\r\nچرا دامن آلوده را حد زنم * چو در خود شناسم كه تر دامنم\r\nتو خاموش اگر من بهم يا بدم * كه حمال سود و زيان خودم \r\nبا اين بيان سعدى مخالفت صريح خود را با كنجكاوى و تفتيش عقايد و افكار ديگران اعلام كرده است .\r\n*\r\n كسى خوشتر از خويشتن‌دار نيست * كه با خوب و زشت كسش كار نيست \r\n( سعدى )\r\n تو با دشمن نفس همخانه‌اى * چو در بند پيكار بيگانه‌اى\r\nتو خود را چو كودك ادب كن به چوب * بگرز گران مغز مردم مكوب\r\nوجود تو شهريست پرنيك و بد * تو سلطان و دستور دانا خرد\r\nرضا و ورع نيكنامان حُرْ * هوى و هوس ، رهزن و كيسه‌بُرْ\r\nچو سلطان عنايت كند با بدان * كجا ماند آسايش بخردان\r\nترا شهوت و حرص و كين و حسد * چو خون در رگانند و جان در جسد \r\n( سعدى )\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nسخن ملاى رومى با حجاج دروغين\r\nملاى رومى مانند سنائى و سعدى و بسيارى از شعراى تيزبين ما ، با رياكارانى كه دين را وسيله عوامفريبى و غارتگرى قرار داده و با قلوب تيره و اهريمنى خود مىخواهند با زيارت مكه و كسب عنوان « حاجى » بيخبران را فريب دهند و در عمل بيش از پيش به تجاوز به حقوق مردم قيام نمايند بشدت مبارزه مىكند و خطاب به اين عناصر رياكار چنين گويد :\r\n اى قوم به حج رفته كجائيد ، كجائيد * معشوق همين‌جاست بيائيد بيائيد\r\nمعشوق تو همسايه ديوار به ديوار * در باديه سرگشته شما در چه هوائيد\r\nگر صورت بىصورت معشوق ببينيد * هم حاجى و هم كعبه و هم خانه شمائيد\r\nگر قصد شما ديدن آن خانه جانست * اول رخ آئينه به صيقل بزدائيد\r\nاحرام چو بستيد از آن خانه برستيد * از خرقه ناموس به كلى بدر آئيد\r\nكو دسته‌اى از گل اگر آن باغ بديديد * كو گوهرى از جان اگر از بحر خدائيد\r\nبا اينهمه آن رنج شما گنج شما باد * افسوس كه بر گنجِ شما ، پرده شمائيد \r\nاشك تمساح :\r\n آنسگى ميمرد و گريان آن عرب * اشك مىباريد و ميگفت از كرب\r\nهين چه سازم مر مرا تدبير چيست * زين سپس من چون توانم بىتو زيست\r\n. . . روز صيادم به دو شب پاسبان * شير نر بود او نه سگ اى پهلوان\r\nتيزخشم و خصم گير و دزد ران * نيك‌خو و باوفا و مهربان\r\nگفت رنجش چيست زخمى خورده است ؟ * گفت جوع الكلب زارش كرده است\r\nبعد از آن گفتش كه اى سالار حُرْ * چيست اندر پشتت آن انبان پر ؟\r\nگفت نان و زاد و لوت دوش من * مىكشم از بهر قوت اين بدن\r\nگفت چون ندهى بدين سگ نان و زاد * گفت تا اين حد ندارم اتحاد\r\nدست نايدبى درم در راه نان * ليك هست آب دوديده رايگان\r\nگفت خاكت بر سر اى پرباد مشك * كه لب نان پيش او بهتر ز اشك \r\n( مولوى )\r\nمولوى راستى و دوستى را شرط سعادت و نيكنامى مىداند :\r\n راستى را پيشهء خود كن مدام * تا شوى در هر دو عالم نيكنام\r\nراستان را حاجت سوگند نيست * زانكه ايشان را دو چشم روشنى است\r\nنقض ميثاق و عهود از احمقى است * حفظ ايمان و وفاكار تقى است \r\n( مولوى )\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n بوى كبر و بوى حرص و بوى آز * در سخن گفتن بيايد چون پياز \r\n( مولوى )\r\nمولوى در آثار خود نشان داده كه هميشه مغز و « حقيقت » را بر آداب و رسوم ظاهرى مقدم شمرده است .\r\n« . . . سؤال كرد كه از نماز فاضلتر چه باشد ؟ جواب آنك گفتم « جان نماز » به از نماز مع تقريره ، جواب دوم كه ايمان به از نماز است زيرا كه نماز 5 وقت فريضه است و ايمان پيوسته . . . نماز بىايمان منفعت نكند ، همچون نماز منافقان . « 1 » »\r\nچنان كه قبلا گفتيم زيربناى اقتصادى هر جامعه رابطه‌اى ناگسستنى با روبناى آن دارد ، در جامعهء ايران قرون وسطى كه اصول ملوك الطوايفى بر آن حكومت مىكرد و اكثريت كشاورزان و پيشه‌وران به طرز بىرحمانه‌اى به وسيله مالكان بزرگ و فئودالها استثمار مىشدند ، بهيچوجه نظام و انضباط جامعهء سرمايه‌دارى و سوسياليستى وجود نداشت . در حالى كه اكثريت مردم با وسايل ابتدائى فعاليتهاى توليدى را انجام مىدادند . اقليت فرمانروا و وابستگان آنها ، غالبا عمر خود را به بطالت مىگذرانيدند . غير از تفريحات و وقت‌گذرانيهائى كه در اين كتاب نمونه‌هائى از آن را ياد مىكنيم ، غالبا طبقات غير مثمر و ممتاز ، وقت خود را در عياشى ، شكار ، جنگ و خونريزى ، پرحرفى ، غيبت كردن ، مداخله و كنجكاوى در كار ديگران ، سخن‌چينى ، تملق و دروغگوئى سپرى مىكردند . چنان كه به تفصيل ياد كرديم متفكرين و صاحبنظران قرون وسطا مختصات اخلاق اجتماعى مردم آن دوران را به خوبى بيان كرده و سعى كرده‌اند با اندرز و نصيحت مدينهء فاضله‌اى بنا كنند غافل از آنكه اين عادات و صفات معلول رژيم ظالمانه اقتصادى آن دوران بود چنان كه در غرب نيز مادام كه اصول فئوداليسم جاى خود را به اصول شهرىگرى ( بورژوازى ) نداده بود . حال بدين منوال بود .\r\n\r\nاخلاق اجتماعى در غرب\r\nبطوريكه از مندرجات كتب اجتماعى دوره قرون وسطاى اروپا استنباط مىشود اخلاق مردم در آن منطقه نيز با روش ملل شرق نزديك فرق زيادى نداشته است ، در فرانسه نيز عده‌اى از مردم به علت بيكارى و عدم توجه به مسئوليت فردى و اجتماعى ، عمر خود را به بطالت و پرحرفى و بدگوئى از اين و آن مىگذرانيدند . يك نويسنده فرانسوى در مقام شكايت از مردم عيبجوى عصر خود چنين مىنويسد : « اگر حرف زياد بزنم مىگويند چنين ديوانه‌اى نديده‌ام ، اگر نخندم مىگويند متكبر و بداخلاق است ، اگر به اشتها بخورم مىگويند پرخور است ، اگر\r\n\r\n\r\n","description":"","footnote":"\r\n( 1 ) . فيه ما فيه صفحه 32 .\r\n","page_name":" 121 ","page_number":121},
  {"content":"\r\n\r\nكم بخورم مىگويند اين بدبخت از گرسنگى خواهد مرد ، اگر كليسا بروم مىگويند پاپ است ، اگر نروم مىگويند اين سگ معتقد به خدا نيست ، اگر با سنگينى و وقار در كوچه راه بروم مىگويند خوب شد خدا او را پولدار نكرد ، خيلى بدمنصب است ، و اگر آدم چاقى باشم مىگويند خيك در روى مرداب است . اگر لاغر باشم مىگويند نان نخورده ، اگر بلندقد باشم مىگويند چون غول است ، و اگر كوتاه باشم لقب كوتوله به من مىدهند . اگر پير باشم و با زن پير ازدواج كنم مىگويند اين دو تابوت هم هستند و اگر جوان باشم و زن جوان بگيرم مىگويند اين دو عروسكند كه مىروند خانه‌دارى كنند . اگر مودبانه صحبت كنم مىگويند متملق است و اگر با خشونت حرف بزنم مرا بىتربيت خطاب مىكنند . اگر علمى داشته باشم مىگويند علم شيطانى دارد و اگر نادان باشم مىگويند آدم پستى است نخواست چيزى ياد بگيرد « 1 » . »\r\nاين بود شمه‌اى از مختصات اخلاقى و اجتماعى فرانسويان در عصر سن‌لوئى ، يعنى در قرن سيزدهم ميلادى ( قرن هفتم هجرى ) كه مقارن حكومت مغولان در ايران است .\r\nجالب توجه است كه در حدود 7 قرن پيش سعدى شيرازى همين اخلاق و عادات نكوهيده را براى بعضى از مردم ايران‌زمين برمىشمارد و به زبان شعر غيبت و عيبجوئى مردم را از يكديگر مورد انتقاد شديد قرار مىدهد :\r\n اگر در جهان از جهان رسته است * در از خلق بر خويشتن بسته است\r\nكس از دست جور زبانها نرست * اگر خودنمايست وگر خودپرست\r\nبه كوشش توان دجله را پيش بست * نشايد زبان بدانديش بست\r\nاگر در رياضت شوى همچو موم * وگر كاملى در فنون و علوم\r\nفراهم نشينند تر دامنان * كه آن زهد خشكست و آن دام نان\r\nتو روى از پرستيدن حق مپيچ * بهل تا نگيرند خلقت به هيچ\r\nمپندار اگر شير و گر روبهى * كز اينان به مردى و حيلت رهى\r\nاگر كنج خلوت گزيند كسى * كه پرواى صحبت ندارد بسى\r\nملامت كنندش كه زرقست و ريو * ز مردم چنان مىگريزد كه ديو\r\nاگر خنده‌روى است و آميزگار * عفيفش ندانند و پرهيزگار\r\nغنى را به غيبت بدرند پوست * كه فرعون اگر هست در عالم اوست\r\nاگر مرد درويش را سختى است * بگويند زاد بار و بدبختى است \r\n\r\n\r\n","description":"","footnote":"\r\n( 1 ) . زندگى روزمره در عصر سنلوئى اثر ادموند فارال ترجمه محسن غروى . ( قبل از انتشار ) .\r\n","page_name":" 122 ","page_number":122},
  {"content":"\r\n\r\n وگر بينوايى بگريد بسوز * نگون‌بخت خوانندش و تيره‌روز\r\nوگر كامرانى درآيد ز پاى * غنيمت شمارند و فضل خداى\r\nكه تا چند اين جاه و گردنكشى * خوشى را بود در عقب ناخوشى\r\nوگر تنگدستى ، تنك‌مايه‌اى * سعادت بلندش كند پايه‌اى\r\nبخايندش از كينه دندان به زهر * كه دون‌پرور است اين فرومايه دهر\r\nچو بينند كارى به دستت درست * حريصت شمارند و دنياپرست\r\nاگر دست همت بدارى ز كار * گداپيشه خوانندت و پخته‌خوار\r\nاگر ناطقى طبل پُرياوه‌اى * وگر خامشى ، نقش گرماوه‌اى\r\nتحمل‌كنان را نخوانند مرد * كه بيچاره از بيم سر برنكرد\r\nوگر در سرش هول و مردانگيست * گريزند ازو كاين چه ديوانگيست\r\nتعنت كنندش گر اندك خوريست * كه مالش مگر روزى ديگريست\r\nوگر نغز و پاكيزه باشد خورش * شكم بنده خوانند و تن‌پرورش\r\nوگر بىتكلف زيد مالدار * كه زينت بر اهل تميز است عار\r\nزبان در نهندش بايذا چو تيغ * كه بدبخت زر دارد از خود دريغ\r\nوگر كاخ و ايوان منقش كند * تن خويش را كسوت خوش كند\r\nبه جان آيد از دست طعنه‌زنان * كه خود را بياراست همچون زنان\r\nوگر پارسائى سياحت نكرد * سفر كردگانش نخوانند مرد\r\nكه نارفته بيرون ز آغوش زن * كدامش هنر باشد و راى و فن\r\nجهان‌ديده را هم نخواهند زيست * كه سرگشته و بخت برگشته‌ايست\r\nگرش حظ و اقبال بودى و بهر * زمانه نراندى ز شهرش به شهر\r\nعزب را نكوهش كند خورده‌بين * كه مىلرزد از خفت و خيزش زمين\r\nوگر زن كند گويد از دست دل * به گردن درافتاد چون خر به گل\r\nنه از جور مردم رهد زشتروى * نه شاهد ز نامردم زشتگوى\r\nوگر بردبارى كنى با كسى * بگويند غيرت ندارد بسى\r\nسخى را به اندرز گويند بس * كه فردا دو دستش بود پيش و پس\r\nوگر قانع و خويشتن‌دار گشت * به تشنيع خلقى گرفتار گشت\r\nكه همچون پدر خواهد اين سفله‌مرد * كه دينارها كرد و حسرت ببرد « 1 » » \r\nچنان كه مىدانيم سعدى و مولوى معاصر هم بودند ، و هر دو در تصوير اوضاع اجتماعى\r\n\r\n\r\n","description":"","footnote":"\r\n( 1 ) . كليات سعدى چاپ بمبئى صفحه 151 .\r\n","page_name":" 123 ","page_number":123},
  {"content":"\r\n\r\nدوران خود نهايت مهارت و استادى را به خرج داده‌اند ، اين دو نابغهء ادب و عرفان سخت طالب حقيقت بودند و تا آنجا كه شرايط و اوضاع اجتماعى اجازه مىداده است ، با قشريون و عوام‌فريبان جنگ و مبارزه كرده‌اند ، مولوى در مورد افراد كوردلى كه بيهوده و به قصد تظاهر ، باديه‌پيمائى كرده و رنج سفر را بر خود هموار كرده‌اند چنين مىگويد :\r\n آنها كه به سر در طلب كعبه دويدند * چون عاقبت الامر به مقصود رسيدند\r\nرفتند در آن خانه كه بينند خدا را * بسيار بجستند خدا را و نديدند\r\nچون معتكف خانه شدند از سر تكليف * ناگاه خطابى هم از آن خانه شنيدند\r\nكاى خانه‌پرستان چه پرستيد گل و سنگ * آن خانه پرستيد كه پاكان طلبيدند \r\nسعدى در تأييد اين معنى مىفرمايد :\r\n طواف كعبه دل كن اگر دلى دارى * دل است كعبه معنى ، تو گِلْ چه پندارى\r\nهزار بار پياده طواف كعبه كنى * قبول حق نشود گر دلى بيازارى\r\nز عرش و كرسى و لوح و قلم فزون باشد * دل خراب كه او را به هيچ نشمارى\r\nكنوز گنج الهى دلى خراب بود * كه در خرابه بود دفن گنج بسيارى \r\nدر ميان شعراى عهد مغول اوحدى مراغه‌اى از گويندگانى است كه در آثار خود به وضع اجتماعى و اخلاقى طبقات مختلف توجه كرده و گاه در مقام انتقاد از اوضاع اجتماعى و روشهاى ظالمانه قدرتمندان برآمده است .\r\nحمله اوحدى به قلندران و مفتخواران :\r\n چون قلندر مباش لوت‌پرست * كاسه از معده كرده كفچه ز دست\r\nسر و پا گر تهيست غم نخورد * شكم ار پر نشد ، شكم به درد\r\nخلق دريافت زرق سازيشان * حق نمائى و حقه‌بازيشان\r\nزين كچول كچل سرى چندند * كه به ريش جهان همى خندند\r\nعسلى خرقه و عسل‌خواره * همچو زنبورِ بيشه آواره\r\nموى خود را دراز كرده به زرق * كرده آونگشان چو مار از فرق\r\nرند و رقاص و مارگير همه * زرق ساز و زنخ‌پذير همه\r\nدرم اندر كلاه خود دوزند * خلق را ترك همت آموزند\r\nخاك ازيشان چگونه مشك شود * گر به دريا روند خشك شود\r\nاين بدان گفتمت كه قيد پراست * صاحب زرق و مكر و شيد پر است\r\nتا بدانى و زر تلف نكنى * بى خبر سر در اين علف نكنى \r\n( جام جم اوحدى )\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nاوحدى مراغه‌اى در جام جم از چهل خصلت مذموم نام مىبرد :\r\n از چهل خصلت ذميمه ببُر * تا تو در چله فرد باشى و حُر\r\nچيست آن ، كبر و نخوت و هستى * غضب و كيد و غفلت و مستى\r\nبطر و حرص و فريب و بخل و حيل * بغض و بدعهدى و دروغ و دغل\r\nشهوت و غمز و كندى و تيزى * فسق و بهتان و فتنه‌انگيزى\r\nطيش و كفران و مردم‌آزارى * هزل و غدر و نفاق و خونخوارى\r\nحسد و آز و كين و زرق و ريا * كسل و ظلم و جور و حقد و جفا\r\nآنچه گفتم به خويشتن مپسند * عكس اينها ببين و كارش بند \r\nنظر اوحدى در تربيت اولاد :\r\n شرم دار اى پدر ز فرزندان * ناپسنديده هيچ مپسندان\r\nبا پسر قول زشت و فحش مگوى * تا نگردد لئيم و فاحشه‌گوى\r\nتو بدارش به گفتها آزرم * تا بدارد ز كرده‌هاى تو شرم\r\nبچه خويش را بناز مدار * نظرش هم ز كار باز مدار\r\nچون بخوارى برآيد و سختى * نكشد محنت و زبون‌بختى\r\nكارش آموز تا شود بنده * جور كن تا شود سرافكنده \r\n( جام جم )\r\nحمله سلمان ساوجى به زهدفروشان :\r\n زحمت ما مىدهى زاهد ترا با ما چه كار * عقل و دين و زهد را با عاشق شيدا چه كار\r\nمىخورد صوفى غم فردا و ما مى مىخوريم * مرد امروزيم ما را با غم فردا چه كار\r\nراز لعل شاهدان بر زاهدان پوشيده است * متقى را در ميان مجلس صهبا چه كار\r\nدين و دنيا هر دو بايد باخت در بازار عشق * مردم كم‌مايه را خود با چنين سودا چه كار\r\nما شراب و شاهد و كوى مغان دانيم و بس * باصلاح و توبه و حج و حرم ما را چه كار \r\n*\r\n در مسجد چه زنى ميكده اينك در باز * خيز و مستانه قدم درنه و خود را در باز\r\nبر سر كوى يقين كعبه و بتخانه يكيست * راه كوته كن و بر راه مكن راه دراز\r\nهوى صوفى چه كنى كان همه زرقست و فريب * هاى مستان بشنو كز سر شوقست و نياز \r\n*\r\n از توبهء ريائى كارى نمىگشايد * وز زهد پارسائى خيرى نمىفزايد\r\nدلق كبود خرقه كردم بباده رنگين * كين رنگ ز رقم از دل زنگى نمىزدايد \r\n( سلمان ساوجى )\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدر ايران چنان كه قبلا نيز گفتيم مخصوصا پس از حمله مغول اصول و مبانى اخلاقى و راه و رسم مردى و مردانگى و راستى و درستى و وفاى به عهد و علاقه به گفتار و كردار نيك يعنى همان چيزى كه اروپائيان اصول اخلاقى  ( Code moral )  مىخوانند در ميان هموطنان ما مخصوصا در بين طبقه حاكم بطور محسوس سستى گرفت و كسانى كه بايد اخلاق و رفتار آنها سرمشق ديگران باشد حاضر شدند با دروغگوئى و نفاق‌افكنى و عوامفريبى افراد يا جماعات را فريب دهند بقول تقىزاده : « در صد سال اخير مهر كردن قرآن و فرستادن عهد و پيمان تأمينى با آن ، و وعده مساعدت به رؤساى عشاير و جلب آنها به شهر ، پس از دادن اطمينان و قول ، سپس كشتن آنها ، امثله متعددى دارد . . . سلطان محمد خوارزمشاه به طمع مالى كه ايلچيان چنگيز حامل آنها بودند ايشان را كشت و با آن كار سد يأجوع را شكست و باعث نكبت عظيم براى ايران و عالم اسلامى شد . خود خوارزمشاه از جلوى مغول فرار كرد و پياپى از تركستان تا كنار بحر خزر عقب نشست و امرا و سرداران ايران هم استقامت نورزيدند و به زودى مملوك سران مغول شدند . شاعر حكيم بزرگ ما سعدى هم در عزاى مستعصم « آسمان را حق بود گر خون ببارد بر زمين » سروده و هم در مدح انكيانو امير مغول « خسرو عادل امير نامور » گويد .\r\nراست است كه قشون مغول شجاع و جنگاور و اغلب غيرقابل مقاومت بود و تنها ايران و تركستان و عراق را مسخر نساخت ، بلكه از شمال بحر خزر تا مسكو و لهستان و بالتيك را مسخّر نمود و از طرف مشرق هم آسياى مركزى و مملكت تانغوت‌ها و چين را تسخير كرد ، لكن چينىها سر تسليم فرود نياوردند و همه جا جنگ كردند و عاقبت قلاع خود را خراب نموده امرا و سرداران آنها خود و عائله خود را به آتش انداخته و سوختند .\r\nمثالهاى فوق العاده نمايانى از اين استقامت در چين ميتوان ذكر كرد و خواندن تاريخ جنگهاى مغول با چينيان كه داستان كامل آنها را هورث در كتاب عظيم و جامع خود « تاريخ مغول » به زبان انگليسى شرح داده انسان را پر از اعجاب و حيرت مىسازد اينك يك مثال :\r\nدر جنگى بين اردوى مغول و اردوى چين در شمال شرقى آن مملكت عاقبت چينىها مغلوب شدند و اتفاقا سردار چينى زنده به دست مغول افتاد ، او را پيش خان مغول آوردند و از او خواستند كه كرنش كند قبول نكرد ، آنچه اصرار و زجرش نمودند تن درنداد پس يك بازوى او را بريدند و باز اصرار به تعظيم كردند زير بار نرفت بازوى ديگرش را بريدند ، باز تسليم نشد .\r\nپس نخست يك پا و بعد پاى ديگرش را بريدند . و هر دفعه به او زور آوردند كه كرنش كند ، نپذيرفت و در آخرين دم كه جان از تن آن سردار چينى بيرون مىشد پشت به خان مغول نمود و رو به جنوب كرده به چين تعظيم كرد و مرد .\r\nمغولها دور جسد مرده او دايره زده شمشيرهاى خود را كشيده و روى تن آن سردار چينى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nبه علامت احترام گرفته فرياد كردند كه « اى قهرمان دلاور اگر دفعه ديگر به دنيا برمىگردى خواهشمنديم از ميان قوم ما در مغولستان ظاهر شو . »\r\n\r\nوضع اخلاقى و اجتماعى مردم در اواخر عصر مغول\r\nاز جمله شعرا و منتقدين اجتماعى اواخر عصر مغول عبيد زاكانى است كه به زبان هزل و مزاح جنبه‌هاى ضعف اخلاقى مردم و بخصوص طبقهء حاكمهء زمان را آشكار ساخته است .\r\nاستاد فقيد عباس اقبال در مقدمه‌اى كه بر ديوان عبيد نوشته چنين مىگويد :\r\n« در جامعه‌اى كه اكثريت افراد آن تعليم نيافته و از نعمت رشد اخلاقى نصيبى نداشته باشند و بر اثر توالى فتن و ظلم و جور و غلبه فقر و فاقه در حال نكبت سركنند ، خواهى نخواهى زمام اداره و اختيار امور ايشان بدست چند تن مردم مقتدر و طرار و خودراى و خودكام كه جز جمع مال و استيفاى حظهاى نفسانى مقصد و منظورى ندارند مىافتد ، اين جماعت كه در راه وصول به آمال پست خويش مقيد به هيچ قيد اخلاقى و مراعى هيچگونه فضيلتى نيستند ، چون مقتدر و متنفذ شده و اختيار جان و مال و عرض و ناموس افراد زيردست را با استبداد و غصب به كف آورده‌اند ، هركه را ببينند دم از فضايل اخلاقى مىزند يا مردم را به آن راه مىخواند چون با مذهب مختار ايشان دشمنى و عناد مىورزد از ميان برمىدارند يا به توهين و تحقيرش مىپردازند ، نتيجه اين كيفيت آن مىشود كه به اندك زمانى اهل فضيلت و تقوى يا مهجور و بلا اثر مىمانند يا از بيم جان و به اميد نان مذهب مختار مقتدرين و متنفذين را اختيار مىنمايند ، به اين ترتيب بتدريج رقم نسخ بر اخلاقيات و فضايل كشيده مىشود و اين جمله حكم مذهب منسوخ پيدا مىكند . « 1 »\r\nعلما و قضاة و عدول و شحنه و حاكم و عسس كه بايد مردم را به راه راست و درست هدايت كنند و آمرين به معروف و ناهيان از منكر باشند به مذهب مختار امرا و سلاطين مىگروند و « الناس على دين ملوكهم » يا به گفته عبيد « صدق الامير » را به كار مىبندند و از آن باكى ندارند كه كسى زبان به طعن و لعن ايشان بگشايد و راه و روش آنان را خلاف سيرهء مرضيه گذشتگان بداند چه به عقيده اين گروه ، راه درست آنست كه انسان را بالفعل و به فوريت بسر منزل مقاصد آنى و به شاهد مطلوبهاى مادى و نفسانى برساند ، ظلم و بيعدالتى و غصب و شكستن عهد و پيمان و نقض قول و قسم در مذهب اين‌چنين مردم خود از وسائل كاميابى است ، اينكه صلحاى قديم در اين راه چه مذهبى داشته و نقادان آينده در اين خصوص چه خواهند گفت ، در پيش چشم ايشان وزن و اعتبارى ندارد ، بلكه پيروان اين مذهب در باطن به\r\n\r\n\r\n","description":"","footnote":"\r\n( 1 ) . مجله يادگار سال پنجم شماره دهم صفحه 9 .\r\n","page_name":" 127 ","page_number":127},
  {"content":"\r\n\r\nاين گونه احكام و آراء مىخندند و صاحبان آنها را به سخافت عقل و هم‌دوستى و كهنه‌پرستى متصف مىدانند .\r\nاين مذهب همانست كه اروپائيان آن را به نام « ماكياول » ايتاليائى تدوين‌كننده قواعد آن در اروپا « مذهب ماكياولى » مىخوانند . مطالعه تاريخ ايران در دوره فترت بين مرگ سلطان ابو سعيد آخرين پادشاه سلسله ايلخانى و استيلاى امير تيمور گوركان متضمن شرح هرج و مرج عجيبى است كه در اين ايام در ايران بر اثر قيام مدعيان عديده سلطنت و كشمكشهاى دائمى ايشان پيش آمده بود و صدماتى كه در آن دوره متعاقب آن وقايع به مردم و خرابيهائى كه به آباديها رسيده چنان اوضاع را آشفته و مردم را پريشان كرده بود كه در اواخر حتى صالحترين افراد آمدن خونريز بيباكى مانند تيمور را به دعا و به جان و دل از خدا مىخواستند ، شاعر بلندنظر شيراز حافظ پس از آنكه از مشاهده اين اوضاع و احوال به تنگ آمده با كمال بىصبرى مىگويد :\r\n سوختم در چاه صبر از بهر آن شمع چگل * شاه تركان فارغست از حال ما كو رستمى\r\nدر طريق عشقبازى امن و آسايش بلاست * ريش باد آن دل كه با درد تو خواهد مرهمى\r\nاهل كام و ناز را در كوى رندى راه نيست * رهروى بايد جهانسوزى نه خامى بيغمى\r\nآدمى در عالم خاكى نمىآيد بدست * عالمى ديگر ببايد ساخت وز نو آدمى\r\nخيز تا خاطر بدان ترك سمرقندى دهيم * كز نسيمش بوى جوى موليان آيد همى \r\nدر زمانى كه مادر يكى از پادشاهان ، علنا به فسق و فحشاء روزگار مىگذارد و زوجه ديگرى براى آنكه شوهرش فاسق او را به حبس افكنده شوهر خود را در بستر خواب به فجيع‌ترين طرزى مىكشد و زوجه اميرى ديگر به طمع ازدواج با برادرشوهر ، او را به دفع زوج خويش برمىانگيزد و پادشاهى به دست خود پدر را كور و با مادر زنا مىكند و پادشاه ديگرى علنا امراى خود را به طلاق گفتن زنان خويش وامىدارد و در عشق‌ورزى نسبت به آنان به غزل‌سرائى مىپردازد و هيچ وزيرى گرچه در كفايت و فضل به پايه رشيد الدين فضل الله و پسرش خواجه غياث الدين محمد باشد سر سلامت به گور نمىبرد و دسيسه و توطئه و برادركشى و دزدى به اعلى درجه مىرسد و اكثر شعرا و قضاة و علما نيز براى خوشامد طبقه فسقه فجره كه قدرتى يافته‌اند اعمال خويش را عين فضيلت و تقوى و بر منهج حق و صواب جلوه مىدهند حال طايفه قليلى كه به اين رذايل و فجايع آلوده نشده و عفّت ذاتى و مناعت طبع و پاكى فطرت ، آنان را بر كنار نگاه داشته معلوم است كه به چه منوال مىگذشته و مشاهده آن عالم عجيب چگونه ايشان را افسرده و برآشفته مىداشته است .\r\nعموما حال افسردگى و برآشفتگى چنين مردمى در چنان اوضاع و احوال به يكى از دو\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nصورت ظاهر و علنى مىشود ، يا بر وضع پسنديده گذشته تأسف مىخورند و بر تبدل آن به وضع ناگوار زمان خود گريه و ندبه سر مىكنند ، و يا آنكه بر بىخبرى و حماقت و كوتاه‌بينى معاصرين خود مىخندند و در همه حركات و سكنات و باد بروت و تفرعنات ايشان به چشم سخريّه و استهزاء مىنگرند ، مخصوصا وقتى كه اين طبقه مردم به عيان مىبينند كه حاصل چهل سال رنج و غصه ايشان در راه كسب فضايل و تمرين اخلاقيات در جنب ناپرهيزكارى و فساد ديگران هيچ قدر و عظمى ندارد و هيچكس هنر و كمال آنان را حتى به قيمت لقمه نانى كه به آن بتوان زنده بود نمىخرد به همه چيز دنيا و به همه شئون زندگانى انسانى از جمله به كمالات و معنويات آن ، نيز به ديدهء بىاعتبارى و كم‌ثباتى نظر مىكنند و همه را با خنده و سبكروحى تلقى مىنمايند ، اما نبايد پنداشت كه اين خنده نشانه رضا و از سر موافقت است ، بلكه خنده ترحم و استهزائى است كه از سراپاى آن حس انتقام‌خواهى و انتقام‌جوئى نمايان است . . . آنجا كه ديگران جرأت و جسارت آن را نداشته‌اند كه بجد مقتدرين زمان و اوضاع و احوال اخلاقى و اجتماعى عصر را انتقاد كنند « عبيد » با يك لطيفه و مطايبه به زيركى و خوشى به بيان عيب يا جنبه مضحك آنها پرداخته و انصافا در اين هنرنمائى داد بلاغت و استادى داده است .\r\nعبيد در رساله تعريفات خود با لحنى طيب‌آميز كه امارات جد از آن لايح است ماه رمضان را « هادم اللذات » و شب عيد آن را ليلة القدر و امام را « نمازفروش » و وعظ را به معنى آنچه بگويند و نكنند تعريف كرده است . از مولانا عضد الدين پرسيدند كه در زمان خلفا مردم دعوى خدائى و پيغمبرى مىكردند و اكنون نمىكنند ، گفت مردم اين روزگار را چندان ظلم و گرسنگى افتاده است كه نه از خدايشان ياد مىآيد نه از پيغمبر .\r\nروزى سلطان ابو سعيد در حال مستى علامه بزرگوارى مانند قاضى عضد الدين را در محفل جمع به رقص واداشت بيچاره قاضى امتثال كرد شخصى او را گفت مولانا تو رقص به اصول نمىكنى زحمت مكش مولانا گفت من رقص بيرليغ ( يعنى حسب الامر ) مىكنم نه به اصول .\r\nروزى ديگر همين سلطان سر بر زانوى مولانا گذاشته بود و به شوخى او را گفت مولانا تو ديوثان را چه باشى ؟ گفت متكا . و حكايات عديده ديگر كه همه در عين ملاحت و لطف نماينده حس استهزائى است كه رندان آن زمان در مشاهده وضع ناگوار روزگار از خود ظاهر ساخته‌اند .\r\nمطايبات عبيد زاكانى همه نماينده اين حس و تدوين آنها از جانب آن منشى زبردست لطيف‌طبع بيشتر براى رسانيدن احوال خراب آن ايام و خوش كردن وقت اندوه‌ديدگان بوده و\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nگوئى عبيد در اين عمل براى خود و امثال خود تشفى خاطر و تسلى دلى مىجسته است .\r\nجملهء معاصرين ارجمند او از جمله حافظ به زهد و ريا و سالوس و طامات و شطحيات و خاك ريختن او بر سر اسباب دنيوى و خلل‌پذير شمردن هر بنا بجز بناى محبت و فروختن دل خود به مى و در گرو دادن دفتر خود به صهبا و شستن اوراق درس به آب عشق همه از همين قبيل انتقادات است اما به زبانى ديگر كه چون بدبختانه در اينجا محل تنگ است از داخل شدن در تفصيل آن صرف‌نظر مىكنيم . « 1 » »\r\nعبيد در طى حكايات شيرين ، بسيارى از مفاسد اجتماعى دوران خود از جمله كسادى بازار علم را نشان داده است .\r\n« لولئى با پسر خود ماجرا مىكرد كه تو هيچ كارى نمىكنى و عمر در بطالت بسر مىبرى چند با تو گويم كه معلق زدن بياموز . . . و رسن‌بازى تعلم كن ، تا از عمر خود برخوردار شوى اگر از من نمىشنوى به خدا ترا در مدرسه اندازم تا آن علم مرده ريگ ايشان بياموزى و دانشمند شوى و تا زنده باشى در مذلت و فلاكت و ادبار بمانى و يك جو از هيچ‌جا حاصل نتوانى كرد . « 2 » »\r\nواعظى بر منبر سخن مىگفت شخصى از مجلسيان سخت گريه مىكرد واعظ گفت اى مجلسيان صدق از اين مرد بياموزيد كه اينهمه گريه بسوز مىكند . مرد برخاست ، گفت مولانا من نمىدانم كه تو چه مىگوئى اما من بزكى سرخ داشتم ريشش به ريش تو مىماند در اين دو روز سقط شد هرگاه كه تو ريش مىجنبانى مرا از آن بزك ياد مىآيد و گريه بر من غالب مىشود . « 3 » »\r\n« در اين روزها بزرگزاده‌اى خرقه‌اى به درويشى داد مگر طاعنان خبر اين واقعه به سمع پدرش رسانيدند . با پسر در اين باب عتاب كرد . پسر گفت : در كتابى خواندم كه هركه بزرگى خواهد بايد هرچه دارد ايثار كند . . . پدر گفت اى ابله غلط در لفظ ايثار كرده‌اى . . .\r\nبزرگان گفته‌اند كه هركه بزرگى خواهد بايد هرچه دارد انبار كند . . . نبينى كه امروز همه بزرگان انباردارى كنند .\r\nرساله صد پند و تعريفات عبيد مبيّن جلوه‌هائى از زندگانى اخلاقى و اجتماعى آن عصر است :\r\n« تا توانيد سخن حق مگوئيد ، تا بر دلها گران مشويد و مردم بىجهت از شما نرنجند . »\r\n« مسخرگى و قوادى و دفزنى و خمارى و گواهى به دروغ دادن و دين به دنيا فروختن و\r\n\r\n\r\n","description":"","footnote":"\r\n( 1 ) . نقل از مقدمه عباس اقبال بر كليات عبيد زاكانى .\r\n( 2 ) . همان كتاب صفحه 79 ( رساله دلگشا ) .\r\n( 3 ) . كليات عبيد باهتمام عباس اقبال ص 99 .\r\n","page_name":" 130 ","page_number":130},
  {"content":"\r\n\r\nكفران نعمت پيشه سازيد تا پيش بزرگان عزيز باشيد و از عمر برخوردار گرديد . »\r\n« از همسايگى زاهدان دورى جوئيد ، تا به كام دل توانيد زيست . »\r\n« در كوچه كه مناره باشد وثاق نگيريد تا از دردسر مؤذنان بدآواز ايمن باشيد . »\r\n« طعام و شراب تنها مخوريد كه اين شيوه كار قاضيان و جهودان باشد . » شراب از دست ساقى ريشدار مستانيد . »\r\n« حاكمى عادل و قاضى كه رشوت نستاند و زاهدى كه سخن به ريا نگويد و حاجبى كه باديانت باشد و كوندرست صاحب دولت در اين روزگار مىطلبد . »\r\n« حج مكنيد تا حرص بر مزاج شما غلبه نكند و بىايمان و بىمروت نگرديد . »\r\n« . . . مطربان ناخوش‌آواز . . . كه ترانه‌هاى مكرر گويند در مجلس مگذاريد . . . »\r\n« جمع كردن مال بىرنجاندن مردم و ظلم و بهتان و زبان در عرض ديگران دراز كردن محال دانيد . »\r\n« از مجلس عربده بگريزيد . »\r\n« شراب‌فروشان و بنگ‌فروشان را دل بدست آريد تا از عيش ايمن باشيد . »\r\n« راستى و انصاب و مسلمانى از بازاريان مطلبيد . »\r\n« در شرابخانه و قمارخانه و مجلس كنكان و مطربان خود را به جوانمردى مشهور نكنيد ، تا روى هر چيزى بشما نكنند . »\r\n« از منت خويشان و سفره خسيسان و گره پيشانى خدمتكاران و ناسازگارى اهل خانه و تقاضاى قرض‌خواهان گريزان باشيد . »\r\n بمزاحت نگفتم اين گفتار * هزل بگذار و جد از او بردار « 1 » \r\n( عبيد زاكانى )\r\n\r\nفرهنگ و دانش\r\nدر رسالهء تعريفات عبيد نيز معانى عميقى نهفته است و جامعه‌اى را نشان مىدهد كه در آن از تقوى و وظيفه‌شناسى و حق و عدالت اثرى نيست .\r\nاز رساله تعريفات : « الفكر » آنچه مردم را بيفايده بيمار كند .\r\n« الدانشمند » آنكه معاش ندارد . « الجاهل » دولتيار « العالم » بىدولت « النامراد » طالب علم « المدرّس » بزرگ ايشان . « المعيد » حسرتى ( المفلوك ) فقيه « ظرف الحرمان » دوات او « المكسور » قلم او « المرهون » كتاب او « دار التعطيل » مدرسه ، « الخراب و الباير »\r\n\r\n\r\n","description":"","footnote":"\r\n( 1 ) . همان كتاب ص 44 .\r\n","page_name":" 131 ","page_number":131},
  {"content":"\r\n\r\nاوقات او « المستهلك » مال اوقاف . « المتولّى » حمال او « النا انصاف » حاكم اوقاف « الادرار ، و المرسوم و المعيشه » آنچه به مردم نمىرسد .\r\n« الواعظ » آنكه بگويد و نكند . الطالب العلم گرسنه ابدى . الدانشمند خورجين مسائل .\r\nالكتاب راهنماى فلاكت . الفلاكت نتيجه علم .\r\nتركان و اصحاب ايشان - از رساله تعريفات عبيد زاكانى « الياجوج و المأجوج » قوم تركان كه به ولايتى متوجه شوند .\r\n« القحط » نتيجه ايشان « المصادرات و المقاسمات ، سوقات ايشان » « عمود الفتنه » سنجاق ايشان « التالان » ، صنعت ايشان « زلزلة الساعه » آن زمان كه فرود آيند .\r\n« النكير و المنكر » دو چاوش ايشان كه بر دو طرف در ايستاده و بر چماق تكيه زده « العامل » كاردار . الغنيمة عزل او .\r\n« كلب الاكبر » شحنه - كلب الاصغر ايلچى .\r\n« الزقوم » علوفه ايشان - الواجب القتل تمغاچى شهر .\r\n« المشرف » دزد « المستوفى » دزد افشار . « الگرگ » سپاهى « الشغال » پيتكچى « المحتسب » دوزخى « العسس » آنكه شب راه زند و روز از بازاريان اجرت خواهد .\r\nمتفرقه : الكوتوال ، نمونه ملك الموت . « المفتى » بىدين .\r\n« المتولى » خاص نويس دفتر مرگ ، « الوكيل » مجتهد دروغ . « الماهيانه‌دار » ، خواهان كوتاهى عمر . « المسجد » گذرگاه مسافران . « الگوشه‌نشين » مفتخور . « الموذن » دشمن خواب . « الاولاد » تسلى دل و آزار جان . « السيد » قباحت نامهم . « الشاعر » دزد سخن .\r\n« المعجزه » آنكه شطرنج ببيند و نگويد . « المردود » مهمان پس از سه روز . « المسلمان » قفاخوار همه كس . « الزمستان » آب بينى . « التابستان » خابه دراز . « السلام عليكم » يعنى برخيزيد و تواضع كنيد . « الريش » دست‌آويز متفكران . « المرد خوب » آنكه كارت به دو نيفتاد .\r\n« الدين » تقليد متقدّمين . « قابض الارواح » دوست سخن نافهم . « التماشاخانه » مجلس مستان « 1 » . »\r\nشعرا و صاحبنظران قرن هشتم ، نهم و دهم هجرى بيش از گذشتگان به امور اخلاقى و مسائل اجتماعى عصر خود توجه كرده‌اند در آن ميان حافظ ، اوحدى مراغه‌اى ، جامى ، ابن يمين و صائب بيش از ديگران به امور و مسائل دوران خود اشاره كرده‌اند .\r\nجامى در نكوهش تملق و مداهنه مىگويد :\r\n حيف كه اين قوم گهرناشناس * مهره‌كش سلك اميد و هراس \r\n\r\n\r\n","description":"","footnote":"\r\n( 1 ) . همان كتاب .\r\n","page_name":" 132 ","page_number":132},
  {"content":"\r\n\r\n هرچه بر آن نام گهر بسته‌اند * مهره‌صفت بر دم خر بسته‌اند\r\nچند ز تار طمع و پود لاف * بر قد هر سفله شوى حله‌باف\r\nچند نهى نام لئيمان كريم * چند كنى وصف سفيهان حكيم\r\nآن‌كه به سد نيش يكى قطره خون * نايد از امساك ز دستش برون\r\nنام كفش قلزم احسان كنى * وصف به بحر گهرافشان كنى\r\nو انكه به تعليم گه ماه و سال * شكل الف را نشناسد ز دال\r\nعارف آغاز ازل خوانيش * واقف انجام ابد دانيش\r\nو انكه چو از گربه برآيد خروش * رو نهد از بيم به سوراخ موش\r\nشير ژيان ببر بيان گوئيش * بلكه دلاورتر از آن گوئيش\r\nدر لقب طبع كژانديش خويش * چون شوى آسوده نهى پيش خويش\r\nكهنه دواتى چو دلت تار و تنگ * كاغذ چون تيره رخت ساده رنگ\r\n. . . خواجه چو رويى كه مبيناد كس * منتظر او منشيناد كس\r\nچون به درآيد پس سد انتظار * بر زبر بهترى از خود سوار\r\nپيش روى ، بوسه به پايش دهى * ندبه‌كنان داد نيايش دهى\r\nرقعه شعر آورى از سر برون * سد رقم از حرص و طمع در درون\r\nآريش آن رقعه كه صد پاره باد * نامه عصيان قيامت به باد . . . \r\n( تحفة الاحرار جامى )\r\nجامى در خردنامه اسكندرى خطاب به فرزند خود مىگويد :\r\n بيا اى جگرگوشه فرزند من * بنه گوش بر گوهر پند من\r\nصدف‌وار بنشين دمى لب خموش * چو گوهرفشانى به من دار گوش\r\nشنو پند و دانش به آن بار كن * چو دانستى آنگه برو كار كن\r\nز گوش ار نيفتد بدل نور هوش * چه سوراخ گوش و چه سوراخ موش\r\n. . . بطاعت چه حاصل كه پشتت دوتاست * چو روى دلت نيست با قبله راست \r\nابن يمين شاعر عصر سربداران ( نيمه اول قرن هشتم ) مانند اوحدى مراغه‌اى وابسته به مردم بوده و غالبا از مشكلات اجتماعى مردم سخن مىگفت . و علىرغم شعراى متملق و چاپلوس ، مردم را به كار و كوشش و فرار از محضر خداوندان زور ترغيب مىكرد .\r\n هنر ببايد و مردى و مردمى و خرد * بزرگ‌زاده نه آنست كو درم دارد\r\nز مال و جاه ندارد تمتعى هرگز * كسى كه بازوى ظلم و سر ستم دارد\r\nخوشا كسى كه ازو هيچ بد به كس نرسد * غلام همت آنم كه اين قدم دارد \r\n\r\n","description":"","footnote":"","page_name":" 133 ","page_number":133},
  {"content":"\r\n\r\n به گاه فقر ، توانگرنماى همت باش * كه گرچه هيچ ندارى بزرگ دارندت\r\nنه آنكه با همه هستى شوى خسيس‌مزاج * شوى اگرچه تو قارون گدا شمارندت \r\nابن يمين براى هر انسانى ارزش و احترام قائل است و خودپسندى را نوعى ابلهى مىشمارد :\r\n مرد بايد كه هر كجا باشد * عزت خويش را نگهدارد\r\nخودپسندى و ابلهى نكند * هرچه كبر و منيست بگذارد\r\nهمه كس را ز خويش به داند * هيچكس را حقير نشمارد \r\nابن يمين براى آنكه زير بار منت اين و آن نرود خود به كشاورزى و ديگر فعاليت‌هاى يدى مىپرداخت و مردم را به كار و كوشش تبليغ مىكرد :\r\n اگرچه رزق مقسومست ميجوى * كه خوش فرمود اين معنى معزى\r\nكه ايزد رزق اگر بىسعى دادى * به مريم كى ندا كردى كه هزّى « 1 » \r\nوحشى بافقى اوضاع اجتماعى قرن دهم را چنين تصوير مىكند :\r\n مضطرب آشفته‌خاطر تنگدل انديشناك * هم وضيع و هم شريف و هم صغير و هم كبار\r\nاز پريشانى فرامش كرده مادر طفل خويش * بلكه رفته شير هم از ياد طفل شيرخوار\r\nهر جماعت در خيالى هر گروهى در غمى * اين‌كه چون آرام گيرد وان‌كه چون گيرد قرار\r\nگرگهاى تيزدندان را كه دندان بشكند * وين لگدزن استران را چون توان كردن مهار \r\n\r\nبدآموزيهاى ابن خلدون\r\nمتفكر و جامعه‌شناس نامدار ابن خلدون كه در عصر تيمور مىزيسته ، تحت تأثير شرايط اجتماعى عصر خود مثل « ماكياول » بسيارى از فضايل اخلاقى را مردود و زيانبخش مىخواند ، وى در فصل ششم كتاب خود مىنويسد : كليد خوشبختى فروتنى و چاپلوسى است « بيشتر توانگران و سعادتمندان بدين خوى متصف‌اند . . . كسانى كه خوى بلندپروازى و تكبر دارند به هيچ يك از مقاصد « جاه » نايل نمىشوند و در راه بدست آوردن معاش ، تنها به نيروى كار خود اكتفا مىكنند و با فقر و بينوائى دست بگريبانند » ابن خلدون به جاى آنكه مردم كوشا ، باشخصيت و مقاوم را ، تاييد و تقويت و تشويق نمايد ، آنان را مورد نكوهش قرار مىدهد و در حق آنان مىنويسد : « . . . بلندپرواز و متكبرند و به‌هيچ‌رو ، نسبت به خداوندان جاه فروتنى نمىكنند و از كسانى كه از آنان برترند تملّق نمىگويند . . . زيرا معتقدند بر ديگران برترى دارند ، و همه آنان از فروتنى سر باز مىزنند هرچند در برابر پادشاه باشد و اين خوى را پستى و سفاهت\r\n\r\n\r\n","description":"","footnote":"\r\n( 1 ) . اشاره است به آيهء 25 از سورهء مريم :  « وَ هُزِّي إِلَيْكِ بِجِذْعِ النَّخْلَةِ . . . » . \r\n","page_name":" 134 ","page_number":134},
  {"content":"\r\n\r\nو خوارى مىشمارند « 1 » . »\r\nناصر خسرو بر خلاف ابن خلدون با نوكرمآبى و چاكرمنشى مخالف است و خطاب به اين گروه بىشخصيت مىگويد :\r\n بر مذهب و بر راى ميزبانى * بر خويشتن از ناكسى وبالى\r\nبا باد جنوبى شوى جنوبى * با باد شمالى شوى شمالى \r\nناصر خسرو در اشعار دلنشين خود ، مكرر مردم را به آزادگى ، استغناء و استقلال راى تبليغ و تحريص كرده است :\r\n اگر بر تن خويش سالار و ميرم * ملامت همى چون كنى خير خيرم\r\nاسيرم نكرد اين ستمكار گيتى * چو اين آرزوجوى « تن » گشت اسيرم\r\nچو من پادشاه تن خويش گشتم * اگر چند لشكر ندارم ، اميرم\r\n. . . چه كارست پيش اميرم چو دانم * كه گر مير پيشم نخواند نميرم\r\nحقير است اگر اردشير است زى من * اميرى كه من بر دل او حقيرم\r\nچو من دست خويش از طمع پاك شستم * فزونى از اين و از آن چون پذيرم\r\nبه جان خردمند خويش است فخرم * شناسند مردان صغير و كبيرم \r\nخاقانى نيز بر خلاف ابن خلدون با تملق و چاپلوسى به سختى مخالفت مىكند :\r\n . . گوئىام نان ز دَرِ سلطان جوى * آب رخ ريزد بر نان چكنم\r\nلب خويش از پى نان چون دونان * بوسه‌زن بر در سلطان چكنم\r\nتاج خرسنديم استغنا داد * با چنين مملكه طغيان چكنم\r\nنعمتى بهتر از آزادى نيست * بر چنين مائده كفران چكنم \r\nنظامى گنجوى نيز مكرر در آثار خود از مظالم شهرياران سخن گفته و مردم را از تملق و مداهنه برحذر داشته است :\r\n . . . بگذار معاش پادشاهى * كاوارگى آورد تباهى\r\nاز صحبت پادشه ، بپرهيز * چون پنبهء خشك از آتش تيز\r\nزان آتش اگرچه پر ز نور است * ايمن بود آن كسى كه دورست \r\n( مخزن الاسرار )\r\nانورى نيز خصلت واقعى پادشاهان را توصيف كرده است :\r\n آن شنيدستى كه روزى زيركى با ابلهى * گفت اين والى شهر ما گدائى بيحياست\r\nگفت : چون باشد گدا ، آن كز كلاهش تكمه‌اى * صد چو ما را روزها ، نى سالها برگ و نواست \r\n\r\n\r\n","description":"","footnote":"\r\n( 1 ) . مقدمه ابن خلدون ترجمه محمد پروين گنابادى ج 2 ص 788 .\r\n","page_name":" 135 ","page_number":135},
  {"content":"\r\n\r\n گفت اى مسكين ، غلط اينك از اينجا كرده‌اى * كانهمه برگ و نوا دانى كه آنجا از كجاست ؟\r\nدُرّ و مرواريد طوقش اشك طفلان من است * لعل و ياقوت ستامش « 1 » خون ايتام شماست\r\nآنكه تا آب سبو ، پيوسته از ما خواسته است * گر بدانى تا به مغز استخوانش زان ماست\r\nخواستن كديه است ، خواهى عشر خوان ، خواهى خراج * زانكه گرده‌نام باشد ، يك حقيقت را رواست\r\nچون گدائى ، چيز ديگر نيست جز خواهندگى * هركه خواهد ، گر سليمانست وگر قارون گداست \r\nپس از مرگ تيمور و حكومت صد ساله بازماندگانش ديگر حكومت مقتدر توانائى در ايران ظهور نكرد تا آغاز قرن دهم اسماعيل صفوى در 905 در تبريز به تخت سلطنت جلوس كرد اين سلسله 240 سال در ايران فرمان راندند ، در دوره حكومت شاه اسماعيل صفوى اميدى رازى در مقام مبارزه با تملق چنين گفت :\r\n بر آن سرم كه اگر همتم كند يارى * ز بار منت دونان كنم سبكبارى\r\nاگر كنى ز براى يهود كناسى * وگر كنى ز براى مجوسى گلكارى\r\nدرين دو كار كريه آنقدر كراهت نى * در اين دو شغل خسيس آن مثابه دشوارى\r\nكه در سلام فرومايگان صدرنشين * به روى سينه نهى دست و سر فرود آرى \r\nولى به رغم آرزوى شاعر در عهد صفويه بازار تملق و چاپلوسى رواج گرفت . از اين دوره بخصوص از عهد شاه عباس كبير ، پاى اروپائيان به ايران باز شد و آنان بدون مداهنه و پرده‌پوشى جهات مثبت و منفى زندگى اجتماعى و اخلاقى ايرانيان را در سفرنامه‌ها و آثار خود منعكس نمودند .\r\nلاكهارت از قول شاردن راجع به خصوصيات اخلاقى و طرز فكر ايرانيان چنين مىنويسد :\r\n« ايرانيان هم‌فكر و هم‌جسم زيبا دارند ، تخيل آنان زند و زود انتقال است ، حافظه آنان رام و برومند است استعداد بسيار براى علوم و فنون ذوقى و صنايع ماشينى و اسلحه دارند .\r\nخودپسندى را كه صورت كاذب عزت است ، دوست مىدارند .\r\nطبيعت آنان رام و ساده و ذهنشان تيز و دسيسه‌جو است نسبت به عشرت و تجمل و ولخرجى و اسراف ، تمايل آنان بسيار و طبيعى است و به اين جهت از اقتصاد و تجارت بىبهره‌اند ، خلاصه آنكه با خود هنر و مهارتى طبيعى به دنيا مىآورند كه مانند هنر و قريحه هر ملت ديگرى است ولى هيچ ملتى نيست كه به اندازه آنان اين هنر و قريحه را فاسد و منحرف كند .\r\nدر باب خير و شر كار جهان و اميد و بيم نسبت به آينده ايرانيان خردمند و حكيم هستند\r\n\r\n\r\n","description":"","footnote":"\r\n( 1 ) . ستام يعنى يراق زين اسب .\r\n","page_name":" 136 ","page_number":136},
  {"content":"\r\n\r\nو به خست كم آلوده شده‌اند و مايل نيستند چيزى به دست آورند ، مگر براى خرج كردن ، ايرانيان دوست دارند حالى خوش باشند و تا بتوانند از هيچ چيز براى خود مضايقه نمىكنند زيرا هيچ نگرانى نسبت به آينده ندارند و متكى به خدا و تقديرند و قويا معتقدند كه قسمت ازلى حتمى و تغييرناپذير است . . . وقتى دچار بدبختى و مصيبت مىشوند افسردگى شديد ندارند با آرامش خاطر مىگويند « مكتوب و مقدر است . « 1 » » [ * 
  ]\r\nشاردن در جلد سوم سياحتنامه خود در پيرامون اخلاق رجال ايرانى مىنويسد : « . . .\r\nبطور كلى بايد متذكر شوم كه بزرگان و رجال ايران براى جلب كمترين نفع مادى مدح و تملق خارق‌العاده‌اى روا مىدارند و به لطايف الحيلى متوسل مىشوند كه قلم از تعريف و توصيف آن عاجز است . . . لذا براى هميشه يادآور مىشوم كه نبايد هيچوقت به ظاهر فريفته شد و گول عبارات شيرين و جملات نمكين آنها را خورد و هميشه اين خصوصيات خارق العاده كشور و دربار را بايد در نظر داشت . . . « 2 » »\r\nمعاصر شاردن دكتر فراير  ( Fryer )  مىگويد : ايرانيان به مهمانى و ميگسارى بسيار علاقه دارند « باوركردنى نيست كه چه اندازه در جشن ميگسارى مىكنند و روز بعد چه اندازه خود را بدان بىتوجه نشان مىدهند . . . يك هفته تمام ، انسان را وادار به ميگسارى مىكنند و براى تقديم پياله به نوبت از هيچكس چشم نمىپوشند « 3 » . . . »\r\n\r\nكيفر دو نفر متملق و دروغگو\r\nتاورنيه مىنويسد : جعفر خان حكمران استرآباد در مأموريت اخير اسباب زحمت مردم شده بود . رعاياى استراباد از او شكايت كرده بودند شاه كه بر ستمگرى او وقوف داشت نخست از رئيس مطربها پرسيد كه راجع به جعفر خان چه شنيده‌اى ؟ مىگويند بر خلاف گذشته دست تعدى به سوى مردم دراز كرده است . او گفت تهمت زده‌اند و شرحى از بذل و بخششهاى جعفر خان بر زبان آورد . سپس از منوچهر خان سؤال كرد . او نيز مانند مطرب‌باشى از بيان حقيقت خوددارى كرد . شاه عباس ثانى كه كاملا از رفتار حكمران استرآباد باخبر بود دستور داد كه دندان از دهان مطرب‌باشى كندند و به مغز منوچهر خان كوبيدند . . . « 4 » »\r\n\r\nاخلاق ايرانيان به نظر كاررى\r\n« ايرانيها از لحاظ ادب و رفتار كاملا مغاير با تركها هستند . حتى در برخى از موارد\r\n\r\n\r\n","description":"","footnote":"\r\n( 1 ) . ميراث ايران صفحه 520 به بعد .\r\n( 2 ) . سياحتنامه شاردن ج 3 صفحه 9 .\r\n( 3 ) . ميراث ايران صفحه 520 به بعد .\r\n( 4 ) . سفرنامه تاورنيه صفحه 808 .\r\n","page_name":" 137 ","page_number":137},
  {"content":"\r\n\r\nرفتارشان متضاد با آنهاست . اغلب ايرانيها متمدن ، خليق ، خوش‌برخورد ، شريف ، درستكار ، سخاوتمند و دشمن تقلب و نادرستى هستند . با خارجيها برعكس تركها ، با محبت و دوستى رفتار مىكنند . از رسم و طرز لباس عيسويان بر خلاف تركها ، ابراز نفرت نمىكنند ، اروپائيان ساكن ايران به هرجا و به هر ترتيب بخواهند آزادانه تردد مىكنند و كسى متعرّض آنان نمىشود و بر خلاف عثمانيها كه نمىگذارند يك اروپائى در سرزمين آنها لباس سبز بپوشد ، اروپائيان در ايران حق پوشيدن لباس سبزرنگ را هم دارند .\r\nايرانيان در تعارفاتى كه بين خود ردوبدل مىكنند جملاتى از قبيل قربان شما ، قدم بالاى چشم ، چاكر جنابعالى ، اختيار مخلص دست سركار است و . . . به كار مىبرند . وقتى اشخاص بزرگ و هم‌مقام و همرديف با هم روبرو مىشوند اول سلام مىدهند و دست همديگر را مىفشارند و بعد همان دست را تا بالاى سر بلند مىكنند و اين علامت نهايت علاقه و احترام است . در برابر اشخاص بزرگ‌تر بعد از فشردن دست وى ، دست خود را تا بالاى سر بلند مىكنند و سپس روى سينه مىگذارند و سرى هم فرود مىآورند . . . ايرانيان در برابر بزرگان و صاحبان مقام بيش از اندازه متملق و چاپلوسند و اغلب مىكوشند بدين وسيله در تشكيلات وسيع سلطنتى شغلى و خدمتى به دست آورند . . . ايرانيان در برابر فحش و اهانت تا به دست آوردن فرصت انتقام ، به ظاهر خوددارى مىكنند . معمولا دوست‌نما ، جاه‌طلب و زودباور هستند . براى مذاهب ديگران احترام قائلند حتى رفيق بزرگ‌زادهء من هر وقت كه به كليساى كاتوليك‌ها مىآمد ، در مقابل محراب زانو مىزد و خيلى آرام و دقيق به گفتهء كشيش گوش مىداد . ولى از مسلمانى خود دست‌بردار نبود . ايرانيان براى اينكه از اوامر دينى سر باز نزده باشند كمتر قمار مىكنند . بهترين لذت و خوشى آنها در نشستن كنار جويبار و گوش دادن به صداى لطيف آب و تماشاى سبزه باغ و بوستان است و اين را سالمترين تفريحات مىپندارند و بر خلاف اروپائيان علاقه زيادى به گردش و قدم زدن ندارند . در ايران مردان هرگز رقص نمىكنند و در بعضى مهمانيها و جشنها از زنان رقاصهء حرفه‌اى يكى دو تن را اجير مىكنند . « 1 » »\r\nشاه عباس چون دور از محيط دربار و تلقينات خواجه‌سرايان تربيت شده بود ، مردى خودساخته و زيرك و موقع‌شناس به بار آمد و به تجملات و تشريفات دربارى چندان توجه نداشت .\r\nيك بار او براى تنبيه عناصر متملق و رياكار دستور داده بود در مجلس او قليانها را به جاى تنباكو پشكل خشك و نرم پر ساخته و آتش بر روى آن نهادند . . . شاه عباس گاه و بيگاه از حضرات رجال سؤال مىفرمود : اين تنباكو چگونه است ؟ وزير همدان آن را براى مصرف من هديه\r\n\r\n\r\n","description":"","footnote":"\r\n( 1 ) . سفرنامه كاررى صفحه 141 ببعد .\r\n","page_name":" 138 ","page_number":138},
  {"content":"\r\n\r\nفرستاده . هريك از اعيان و اشراف در پاسخ اظهار مىداشتند : قربان اين تنباكو فوق‌العاده عالى است . بهتر از آن در جهان پيدا نمىشود « 1 » . »\r\n\r\nمراسم عيد در عهد شاه عباس\r\nپل سيمون به يكى از سنن اجتماعى و ديوانى آن دوران اشاره مىكند : « روز عيد نوروز هريك از امرا و رجال هر قدر تهيدست باشند به نسبت دارائى و مقام خويش به پادشاه عيدى مىدهد . سال گذشته ( 1607 م ) وزير اعظم پنجاه هزار تومان به شاه پيشكش كرد . برخى از درباريان مبلغى در حدود چهل هزار تومان و جمعى ديگر مبلغى كمتر از اين به شاه عيدى دادند . . . اين شاه خيلى گشاددست نيست . . . زندگى بعضى از امرا به مراتب از شهريار مملكت مجللتر است « 2 » . »\r\n. . . بعضى از بيگانگان حشمت و جلال دربار امامقلى خان را فزونتر از دربار شاه عباس بزرگ توصيف كرده‌اند چه به قول تاورنيه شاه عباس زمانى بر سبيل مزاح به امامقلى خان گفت كه دلم مىخواهد تو روزى يك عباسى كمتر از من خرج كنى تا مردم بدانند كه ميان پادشاه ايران و خان شيراز مختصر تفاوتى وجود دارد « 3 » . »\r\nويل دورانت ضمن توصيف اوضاع اجتماعى ايران در عهد صفويه مىنويسد : كه ايرانيان « به پاكيزگى بدن بيش از پاكيزگى گفتار اهميت مىدادند . گرمابه‌هاى فراوانى ديده مىشد كه گاهى آن‌ها را هنرمندانه آراسته بودند . اما بىحرمتى به مقدسات و وقاحت بسيار نيز به چشم مىخورد تاورنيه مىنويسد كه ايرانيان « رياكاران و چاپلوسان بزرگى هستند . » و شاردن عقيده دارد كه اين قوم بيش از اندازه متقلبند ، امّا در عين حال مهربانترين مردم روى زمينند . » و غير متعصب و مهمان‌نوازند و جالب‌ترين آداب و مودّب‌ترين اخلاق و چرب‌ترين زبانها را دارند . . . و رويهم‌رفته متمدن‌ترين ملت شرقند . « 4 » »\r\nزكريا شماس مورخ ارمنى متوفى به سال ( 1699 ) ضمن بيان ، « شرح عياشيها و هرزگيهاى شاه عباس ، دربارهء ايرانيان بدينگونه اظهارنظر مىكند : « ايرانيان كه شهوت‌ران و نفس‌پرست و هرزه هستند با هركس كه توانند زنا مىكنند . اما اگر كسى به زنهايشان نگاه كند اين كار را گناه بزرگى تلقى مىكنند و اهانتى در حق خويش مىشمارند . « 5 » »\r\nتاورنيه مىنويسد : « ايرانيها در اداء الفاظ ركيك و فحشهاى قبيح مهارتى دارند . . .\r\n\r\n\r\n","description":"","footnote":"\r\n( 1 و 2 ) . سياست و اقتصاد صفوى از دكتر باستانى پاريزى صفحه 137 .\r\n( 3 ) . تاريخ اجتماعى طاهرى صفحه 334 ببعد .\r\n( 4 ) . ويل دورانت آغاز عصر خرد ص 567 .\r\n( 5 ) . سقوط صفويه در روايات ارمنى به قلم دكتر زرين‌كوب به نقل از كتاب يادداشتها ص 195 .\r\n","page_name":" 139 ","page_number":139},
  {"content":"\r\n\r\nوقتى دو نفر با هم نزاع مىكنند عوض اينكه با ضرب مشت بجنگند ، به يكديگر دشنام مىدهند و نفرين ردوبدل مىكنند « 1 » . » ناگفته نگذاريم كه ناسزا و فحش و دشنام « سقط گفتن » از ديرباز در ايران بين طبقات مختلف اجتماعى معمول بوده . بيهقى حدود هزار سال پيش مىگويد « . . . دانم كه سخت ناخوشش آيد و مرا متهم مىدارد . متهم‌تر گردم و سقط گويد اما روا دارم . « 2 » »\r\nناصر خسرو نيز مردم را از فحش و ناسزاگوئى برحذر مىدارد :\r\n مكن فحش و دروغ و هزل پيشه * مزن برپاى خود زنهار تيشه\r\nنخيزد دشمنى الا ز هذيان * تو هذيان بر زبان خود مگردان \r\nدر ميان شعراى ايران سوزنى سمرقندى در فحاشى و بدگوئى به اين و آن سرآمد شعرا است وى در هزليّات خود از آوردن كلمات و مطالب زشت و زننده خوددارى نمىكرد ، او در پاسخ اعتراض يكى از مخالفان خود مىگويد : . .\r\n گويد كه هيچ شعر تو بى ك . . . ك نيست * از صد هزار گفت وى اين است باورم\r\nبى ك . . . ك اگر نبود شعر من رواست * زيرا كه شعر من نر و من شاعر نرم \r\nدر جاى ديگر در وصف اخلاق خود مىگويد :\r\n من آنكسم كه چو بنهم بر اسب شوخى زين * زدن نيارد ابليس چنگ در فتراك « 3 »\r\nحرام‌زاده سر و شوخ‌چشم و قلّاشم * فسادپيشه و محراب‌كوبم و دلاك\r\nبكوى شوخى و بيشرمى و بدانديشى * اگر بدانى من نيك چستم و چالاك \r\nسوزنى سمرقندى كه در هجا و دشنام‌گوئى يكه‌تاز ميدان وقاحت است در پاسخ معترضى مىگويد :\r\n در هجا ، گوئى دشنام مده پس چه دهم * مرغ بريان دهم و برّه و حلوا و حرير \r\nسعدى شيرازى نيز به رواج نفرين و دشنام در دوران خود اشاره مىكند :\r\n همه شب بر اين غصه تا بامداد * سقط گفت و نفرين و دشنام داد \r\nدر گلستان ضمن حكايتى آمده است : « ملك را دشنام دادن گرفت و سقط گفتن آغاز كرد . » در مجلدات كتاب داستانى سمك عيّار فحشهائى از قبيل حرام‌زاده ، جادو ، بدفعل ، سگ بدكار و جز اينها به چشم مىخورد .\r\nدر ايران و اروپا ، تا قبل از انقلاب صنعتى و تغيير اوضاع اقتصادى و اجتماعى ، مردم براى ساعات و دقايق عمر ارزش چندانى قائل نبودند و مىتوان گفت ، بيشتر عمر مردم مخصوصا طبقات مرفه به بطالت و ولگردى سپرى مىشد .\r\n\r\n\r\n","description":"","footnote":"\r\n( 1 ) . سفرنامه تاورنيه ص 911 .\r\n( 2 ) . تاريخ بيهقى چاپ اديب صفحه 455 .\r\n( 3 ) . فتراك ، تسمه اسب .\r\n","page_name":" 140 ","page_number":140},
  {"content":"\r\n\r\n\r\nوقت‌شناسى\r\nدر دورهء قرون وسطى در آسيا و اروپا براى تعيين وقت و ساعات روز وسيله مشخصى وجود نداشت « در شهرها و دهات زندگى مردم روى حركت آفتاب و طلوع و غروب آن تنظيم مىشد . و به اين ترتيب در روزهائى كه هوا ابر بود نظم اجتماعى و فعاليتهاى اقتصادى درهم و آشفته مىشد ، در عصر شارلمانى موقعى كه هارون الرشيد خليفه عباسى يك ساعت ديوارى پاندولى به شارلمانى پادشاه فرانسه هديه نمود موجب اعجاب عمومى اروپائيان شد زيرا هنوز در آن دوره از وقت‌شناسى و استفاده از ساعت براى تنظيم امور زندگى سخنى در ميان نبود ، فيليپ اگوست فقط يك ساعت نقره داشت پدربزرگش سن لوئى ساعت نداشت و اوقات را بطور تقريب از روى مصرف شمعى كه روشن مىكرد تعيين مىنمود ، در صومعه‌ها و مساجد كشيشها ساعت را از روى حركت ستارگان تعيين مىنمودند و صبح را به وسيله زنگ اعلام مىكردند . در موقعى كه هوا ابر بود با در نظر گرفتن قسمتهائى از انجيل كه قرائت شده بود و يا با مشاهده مقدار روغنى كه جهت سوخت روشنائى به كار مىرفت بطور تقريب وقت را تعيين مىكردند ، سن لوئى براى تشخيص اوقات تقريبا از همين روش‌ها استفاده مىنمود او سه شمع پايه‌دار را يكى بعد از ديگرى روشن مىكرد وقتى كه سومى تمام مىشد صبح را اعلام مىكردند يعنى درازى شب با سوخت سه شمع پايان مىيافت .\r\nاعلام نصف شب ، صبح و شب غلط يا صحيح در دورهء سن لوئى به وسيله زنگ اعلام مىشد .\r\nدر پاريس صبحها بوق و كرنا به كار مىبردند . آواز خروس نيز ملاك روشن شدن هوا و صبح بود . بطور كلى مردم سه وعده غذا مىخوردند صبحانه را ساعت 9 ، ناهار را ظهر و شام را ساعت 6 تناول مىكردند « 1 » . »\r\nدر ايران و ديگر ممالك اسلامى نيز تا قبل از طلوع تمدن جديد ، وضعى مشابه غرب وجود داشت ، با اينكه در دوران شكفتگى تمدن اسلامى در نتيجه رشد نسبى صنعت و تجارت وضع عمومى ملل اسلامى بمراتب از ملل غرب بهتر بود و بعضى از سلاطين و امرا براى تشخيص اوقات از ساعتهاى شنى و آبى استفاده مىكردند ، با اينحال شك نيست كه اكثريت مردم براى ساعات و ايام عمر ارزش شايانى قائل نبودند . با گذشت زمان و طى قرون و ترقى و تكامل علوم و افكار و ظهور اكتشافات و اختراعات جديد در غرب ، عصر « ماشينيسم » آغاز شد و بتدريج وسايل و نيروهاى توليدى جديد جايگزين ابزار و آلات فرسودهء قديم گرديد و با اين انقلاب صنعتى شگرف و بىسابقه ، نظام اجتماعى ، اخلاقى و عادات و رسوم و راه و رسم\r\n\r\n\r\n","description":"","footnote":"\r\n( 1 ) . ادموند كارال ، پيشين . ( قبل از انتشار )\r\n","page_name":" 141 ","page_number":141},
  {"content":"\r\n\r\nزندگى نيز دگرگون گرديد . در سازمان اقتصادى جديد كه مبتنى بر كار مكانيكى و ماشينى است ، نه تنها ايام و ساعات عمر گرانبهاست ، بلكه نظم اقتصادى ، و اجتماعى ، در چنين محيطى ايجاب مىكند كه در هر ساعت و دقيقهء فعاليت مشخصى با دقت و انضباط كامل انجام گيرد . در كشورهاى صنعتى پيشرفته ، اگر كارگران يا ديگر افراد مؤثر و فعال جامعه به موقع سر كار خود حاضر نشوند و با وسايل موتورى كه در اختيار آنها گذاشته شده است با بىقيدى رفتار كنند نه تنها كارخانه و موسسه صنعتى از كار بازمىماند ، بلكه در امور مختلف اجتماعى و اقتصادى ، آشفتگى و اختلال ظاهر مىشود .\r\nتقسيم ساعات شبانه‌روز به 8 ساعت كار 8 ساعت تفريح و 8 ساعت خواب و شعار معروف « وقت طلاست » از اين دوره در جهان معنى و مفهوم پيدا كرده است . در حالى كه در كشورهاى عقب‌مانده و ممالكى كه با اقتصاد شبانى و فئودالى اداره مىشوند و فرهنگ و دانش جديد در بين آنان راه نيافته ، براى ايام و ساعات عمر ارزشى قائل نيستند . در اين قبيل جوامع منحط ، خلف وعده ، بدقولى ، عدم صراحت ، و تجاوز و بىعدالتى به مراتب بيش از جوامع مترقى در بين مردم عادى ديده مىشود .\r\nدر ايران با وجود نفوذ جبرى تمدن جديد و رشد تدريجى ماشينيسم هنوز بسيارى از عادات و رسوم مذموم قرون وسطائى در بين طبقات مختلف جامعه سارى و جارى است . و از ميان مردم كوى و برزن و كسبه و پيشه‌وران ، هنوز عدهء زيادى هستند كه دروغ گفتن ، مردم‌آزارى ، خلف وعده و بىتوجهى به حقوق ديگران را عيب و نقص اخلاقى و اجتماعى نمىشمارند . كمتر ديده شده است كه كسى به صاحب كارى و يا بنا و نجارى رجوع و تقاضائى كند ، و جواب صريح و قاطعى بشنود ، بدون احساس ناراحتى دروغ مىگويند ، يكنفر حلبىساز ، آهنگر يا نجار براى ساختن و تحويل اشياء مورد نياز مردم بارها دروغ مىگويد ، خلف وعده مىكند ، و وقت مراجعين را تلف مىكند . شايد در ايران همه روزه ميليونها ساعت از وقت مردم در اثر اين قبيل دروغگوئىهاى بىمورد و ابلهانه ، بدون حصول كوچكترين نتيجه‌اى از كف مىرود .\r\nپس از ظهور ماشينيسم و انقلاب صنعتى و پيدايش شهرىگرى و رشد حكومتهاى ملى قسمتى از آرزوهاى مور ، سن سيمون ، فوريه و ديگر سران سوسياليسم تخيلى صورت عمل گرفت . اصول فئوداليسم درهم ريخت و بشريت در راه تحصيل و تأمين حقوق فردى ، اجتماعى و اقتصادى خود گامهائى به جلو برداشت . مظالم عهد فئوداليته ، جنگهاى مذهبى و تعصبات دينى و بىنظميها و غارتگرىهاى دوران قرون وسطا رو به فراموشى رفت ولى در ايران در آغاز قرن بيستم و سالها بعد از آن تمام مظاهر فئوداليسم و مظالم و بيدادگرىهاى قرون وسطائى وجود\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nداشت ، ايرانيانى كه در آغاز قرن بيستم به اروپا مىرفتند از امنيت ، آرامش ، نظم و وقت‌شناسى ملل غرب غرق شگفتى مىشدند . لندور انگليسى كه در سه سال اول قرن بيستم به ايران آمده است مىنويسد : « در ايران به وقت اهميت نمىدهند . وقت ارزشى ندارد . در هيچ جاى جهان مثل ايران وقت بىارزش نيست . . . ايرانى بايد فرصت داشته باشد تا در كارى فكر كند . سه ماه ، يا شش ماه وقت براى او كافى نيست . 12 ماه يا 24 ماه شايد براى او مهلت مناسب باشد با اينحال بعد از دو سال هم حاضر نيست ، فى المثل قرض خود را ادا كند . مگر با زور و فشار آنوقت قرض خود را با تنزيل خواهد پرداخت . بعد خواهد گفت مردم چرا عجله دارند ؟ امروز نشد فردا .\r\nبعد مىنويسد : ايرانى بايد وقت داشته باشد براى وضو گرفتن ، نماز خواندن و عبادت كردن و با خدا راز و نياز كردن . بعد غذا خوردن و خوابيدن . سپس مىنويسد : « اين است ايرانى امروز . آيا سوانح مملكت او را چنين بار آورده ؟ يا جنگهاى وحشتناك ؟ يا آب و هواى ايران ؟ يا ظلم و تعدى حكومت « 1 » ؟ . . . »\r\nگوبينو نيز از بىتوجهى ايرانيان به وقت اظهار شگفتى مىكند و مىنويسد كه :\r\nايرانيان ساعت تعيين نمىكنند مىگويند عصر مىآيم . و گاه ميزبان را از ساعت 3 تا 8 منتظر مىگذارند « 2 » . »\r\nملكم در تاريخ خود مىنويسد : « دروغگوئى و دوروئى ايرانيان ضرب المثل است و خود اهالى مملكت نيز از اين معنى انكار ندارند . اما مىگويند اين علت در مردم به سبب طرز حكومت و نتيجه وضع رعيت است . شك نيست كه در كشورى كه ظلم و ستم و غارت پيشهء حكام است ، لا بد رعاياى مظلوم به هرطور توانند در حفظ خود مىكوشند و چون اتفاق ملى و اقتدار شخصى نيست بالطبع به خدعه و نيرنگ متوسل مىشوند و ادامه اين وضع سبب دنائت و پستى طبع مىشود . . . زنان و خدمتكاران ، كه شوهران و صاحبانشان خود را حاكم على الاطلاق مىدانند لا بد ، جميع معايبى كه مايه و منشاء دنائت طبع است ، دارا مىباشند .\r\nاول تعليمى كه اطفال از پدر و مادر مىيابند ورزش و مداومت در دروغ و فريبكارى است و اين معنى به مرور دهور در خاطرشان استحكام مىيابد . . . قسمهائى كه بر صدق مدعا مىخورند فقط دليل بر عدم صدق است . البته اقليتى در ايران هستند كه به صدق لهجه و راستگوئى از ديگران ممتازند . . . الحاصل كليه مردم ايران را مىتوان گفت كه مردمى خوش‌تركيب و كاركن و قوىبنيه و زيرك و سريع الادراك و خوش‌رو و خوش‌معاشرت‌اند و من حيث المجموع مىتوان گفت شجاع‌اند . . . قبايح و معايبشان از محسناتشان بيش است . »\r\n\r\n\r\n","description":"","footnote":"\r\n( 1 ) . تاريخ محمود محمود ، ج 7 ، صفحهء 125 و 177 .\r\n( 2 ) . سه سال در ايران گوبينو صفحه 38 .\r\n","page_name":" 143 ","page_number":143},
  {"content":"\r\n\r\nاز آغاز تمدن جديد ( عصر بورژوازى ) روابط و مناسبات اقتصادى و اجتماعى مردم اروپا با يكديگر تغيير كلى يافت ، اصول فئوداليسم و قدرت نامحدود فئودالها و سلاطين مستبد اروپا جاى خود را به حكومتهاى ملى سپرد و در مجالس ملى قوانين و مقررات گوناگونى به مصلحت مردم و به نفع اكثريت تدوين و اجرا گرديد . به اين ترتيب ملل غرب كه طى قرون متمادى از مظام فئوداليسم و استبداد مطلق سلاطين رنج مىبردند ، در نتيجه انقلاب صنعتى و رشد بورژوازى قدمى چند در راه حقوق و آرزوهاى اجتماعى و اقتصادى و ملى خود پيش رفتند و در نتيجه امنيت و آرامش نسبى و تغيير شرايط و اوضاع اقتصادى و اجتماعى ، تندى و خشونت و تعصبات بىمورد قرون وسطائى رو به فراموشى رفت و اخلاق و آداب و سنن جديدى كه با تمدن شهريگرى « بورژوازى » هم‌آهنگى داشت به وجود آمد . ديگر مردم براى كمترين سوء ظن يا سوء تفاهمى به جنگ تن‌به‌تن ( دوئل ) مبادرت نمىكردند و براى اختلاف در اصول و فروع مذهبى خون يكديگر را نمىريختند .\r\nايرانيانى كه در اوايل عهد فتحعلى شاه به بعد به جهات عديده به اروپا سفر كرده و با ملل غرب آشنا شده‌اند همواره آرزو كرده‌اند كه هموطنان آنها نيز مانند اكثريت اروپائيان راستگو و صريح باشند و از دروغ‌گوئى و تملق و مداهنه و رياكارى و غيبت و دوروئى و تنبلى و تن‌آسائى اجتناب ورزند . از ابتداى نهضت مشروطيت غالبا خيرخواهان و عناصر مترقى در جستجوى سرّ عقب‌ماندگى و فقر و جهالت و فساد امور مملكتى بحثها كرده و كتابها و مقالات عديده نوشته‌اند و هريك از صاحبنظران علل و عوامل معينى را موجب انحطاط و عقب‌ماندگى اجتماعى و اقتصادى و اخلاقى ايرانيان دانسته‌اند .\r\n\r\nداورى جمال‌زاده\r\nبه نظر آقاى جمال‌زاده اگر درست دقيق شويم و با صداقت و مصلحت‌بينى واقعى قضيه را در ترازوى سنجش بگذاريم و به قول مولوى با ديدهء علت شكاف و با نظر سبب سوراخ‌كنى در اسباب و علل عقب‌ماندگى خودمان بينديشيم قطعا به اين نتيجه منطقى و معقول خواهيم رسيد كه همين معايب و نقايص اخلاقى است ( حالا چه كار داريم كه اين معايب و نواقص چرا به وجود آمده و كى و از كجا به وجود آمده است ) كه مانند تخته‌سنگهاى زمخت و خارهاى مغيلان پرآزار و پرزيان . . . راه ترقى و سعادت و رستگارى را براى ما دشوار ساخته است . . . اگر بخواهيم . . . در طريق ترقى و رفاه و عافيت قدمهاى مؤثر برداريم قبل از همه چيز بايد به دفع و رفع اين موانع سهمناك بپردازيم ولى از طرف ديگر چگونه امكان‌پذير است كه با دشمن نشناخته بجنگيم و بر علت و مشكلى غالب آئيم كه بر ما مجهول مانده است و نخواسته‌ايم\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nزير بار قبول آن برويم . آيا ممكن است كه انسان براى مرضى كه حاضر نيست وجود آن را در بدن خود تصديق نمايد و حتى درصدد نيست كه در تشخيص علمى و فنى آن قدمى بردارد علاج و درمان بيابد . . . در اين صورت اگر به حق يا ناحق معايبى براى ما مىشمرند نبايد زياد آشفته و متألم باشيم . » بلكه بايد با سعدى هم‌عقيده و هم‌داستان باشيم كه مىفرمايد :\r\n بنزد من آنكس نكوخواه تست * كه گويد فلان چاه در راه توست\r\nهر آنكس كه عيبش نگويند پيش * هنر داند از جاهلى عيب خويش \r\n* * *\r\n چه خوش گفت آنمرد داروفروش * شفا بايدت داروى تلخ نوش \r\n* * *\r\n آيينه گر عيب تو بنمود راست * خود شكن ، آيينه شكستن خطاست \r\n( نظامى )\r\nبه نظر جمال‌زاده با تجاهل و تغافل و انكار ، هيچيك از مشكلات و هيچ دردى از دردهاى اجتماعى ما از بين نخواهد رفت « خرد به ما مىگويد ، كسى كه گوش شنوا و ذهن منصف براى شنيدن مرض و معايب خود نداشته باشد هرگز به درجه كمال نخواهد رسيد . . . كسى كه از تملق و دروغ لذت مىبرد مستحق است كه چون كودك خام ، و نادان يعنى بدبخت و سيه‌روزگار و بيچاره در جهل مركب ابد الدهر بماند . . كتاب « راه آب‌نامه » با اين جمله از قلم نويسنده بزرگ روسيه نيكولا گوگول آغاز گرديده است كه در مقدمه كتاب مشهور خود « ارواح مردگان » آورده است و در مورد ما ايرانيان نيز صادق است . » اين كتاب را بدان نظر نوشته‌ام كه معايب و نواقص ملت روس را نشان بدهم نه صفات حميده و خصال پسنديده او را . چون اگر كسى بخواهد تنها به نشان دادن چند نمونه از صفات بارز و فضايل و كمالات اخلاقى روسها در كتابى اكتفا كند ، تنها نتيجه كارش اين خواهد شد كه اسباب تزييد خودپسندى و خودستائى و نخوت و كبر آن ملت را بىجهت فراهم سازد و بس « 1 » . »\r\nخرد به ما مىگويد كه اگر ما تغيير رويه و اخلاق ندهيم و حاضر نشويم كه وضع و احوال خودمان را با نظر انصاف و واقع‌بينى بسنجيم و درصدد اصلاح خود برنيائيم ، ممكن است كم‌كم در ميان مردم دنيا و سازمان‌هاى بين‌المللى و مجامع و محافل بزرگ و كوچك و همچنين در بازار معاملات و دادوستد جهانى . . . بدنام شويم . . . و با ما رفتارى نمايند كه با تاجر ورشكسته و بىاعتبار و بدقول و قرار مىنمايند . . . عقل به ما مىگويد كه ناچار بايد درصدد رفع مفاسد خود برآئيم و خود را اصلاح نمائيم . . . قبل از همه چيز بايد تشخيص دهيم كه\r\n\r\n\r\n","description":"","footnote":"\r\n( 1 ) . خلقيات ما ايرانيان از جمال‌زاده از صفحه 11 ببعد .\r\n","page_name":" 145 ","page_number":145},
  {"content":"\r\n\r\nداراى كدام معايب و نواقص و در واقع كدام امراض هستيم يعنى بايد به پزشك مراجعه نمائيم .\r\nپزشك ما همين خودمانىها و بيگانگانى هستند كه به احوال ما آشنا بوده‌اند و در حق ما سخنانى گفته و نوشته‌اند و امراض ما را شمرده‌اند . بلا شك تمام آنچه نوشته‌اند با حقيقت مطابقت ندارد و چه بسا ممكن است به راه غلط رفته و قضاوت ناروا نموده باشند . اما در هر صورت اطلاع يافتن به تمام اين سخنان و اين داوريها و اين عقايد و آراء براى مقصودى كه در نظر است ، لازم و واجب است .\r\n1 - شاردن سياح فرانسوى كه در عهد صفويه مكرر به ايران مسافرت نموده و سالها در مملكت ما اقامت داشته و سياحت‌نامه او در ايران بسيار مشهور و به اغلب زبانها ترجمه شده است در باب اخلاق هموطنان ما چنين نوشته است :\r\n« ايرانيان بيش از همه چيز دلشان مىخواهد زندگى كنند و خوش باشند . آن سلحشورى سابق را از دست داده‌اند و تنها چيزى كه از دنيا مىفهمند عيش است و نوش و هيچ باور ندارند كه عيش و عشرت و نشاط را در حركات و تكاپو و كارهاى پرزحمت هم مىتوان بدست آورد . از اين گذشته ايرانيان بسيار مخفىكار و متقلب و بزرگترين متخلفين عالم هستند و در دنائت هم بىهمتا مىباشند . به غايت دروغگو هستند و كارشان همه پرگوئى و قسم و آيه است و براى اندك نفعى حاضرند به دروغ شهادت بدهند . و وقتى از كسى پولى يا چيزى قرض مىگيرند ، پس نمىدهند . و به محض اينكه دستشان برسد خودى و بيگانه را فريب مىدهند و با او به دغل معامله مىنمايند . در خدمتگزارى عارى از صداقت هستند و در معاملات درستى نمىفهمند و چنان در خدعه و فريب مهارت دارند كه محال است انسان به دامشان نيفتد .\r\n2 - جيمس موريه انگليسى در كتاب سياحت ايران و ارمنستان و آسياى صغير و استانبول كه ترجمه فرانسوى آن در سال 1813 ميلادى در پاريس در سه جلد به چاپ رسيده است در باب اخلاق ايرانيان يك قرن و نيم پيش ( زمان فتحعلى شاه قاجار ) چنين مىنويسد :\r\n« در تمام دنيا مردمى به لاف‌زنى ايرانيان وجود ندارد . لاف و گزاف اساس وجود ايرانيان است . هيچ ملتى همانند ايرانيان منافق نيست و چه بسا موقعى كه دارند با تو تعارف مىكنند بايد از شرشان در حذر باشى ايرانيان تا دلت بخواهد حاضرند به تو قول و وعده بدهند كه اگر احيانا اسبى ، مزرعه‌اى ، خانه‌اى و يا هر چيز ديگرى را در حضورشان تعريف و تمجيد نمائى فردا مىگويند تعلق به خودتان دارد و عيب ديگرى هم كه دارند دروغگوئى است كه از حد تصور خارج است . يكى از وزرا به يكى از اعضاى سفارت فرانسه مىگفت « ما در روز\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nپانصد بار دروغ مىگوئيم و با وجود اين كارمان هميشه خراب است « 1 » . »\r\nهمين مولف در جاى ديگر از همين كتاب چنين گفته است :\r\n« ايرانيان لبريز از خودپسندى هستند و شايد بتوان گفت كه در تمام دنيا مردمى پيدا نشود كه به اين حد به شخص خودشان اهميت بدهند و براى خودشان اهميت قائل باشند . »\r\nهمين موريه در مقدمه كتاب سرگذشت حاجى باباى اصفهانى مىگويد : « حالا ايرانيها خواهند گفت كه اين فرنگى تو كوك ما رفته است ما در اينجا دو قسمت از قضاوتهاى او را مىآوريم كه در يكى حقيقتا « تو كوك ما » رفته است و در ديگرى تمجيد از استعداد ما نموده است . اما آنچه در مذمت ما گفته است :\r\n« ياران ، به ايرانيان دل مبنديد كه وفا ندارند و آدم را به دام مىاندازند . هر قدر به عمارت ايشان بكوشى به خرابى تو مىكوشند . دروغ ناخوشى ملى و عيب فطرى ايشان است و « قسم » شاهد بزرگ اين معنى . قسم‌هاى ايشان را نبينيد . سخن راست را چه احتياج به قسم است . به جان تو به جان خودم ، به مرگ اولادم ، به روح پدر و مادرم ، به شاه ، به جقه شاه ، به مرگ تو ، به ريش تو ، به سبيل تو ، به سلام عليك ، به نان و نمك ، به پيغمبر ، به اجداد طاهرين پيغمبر ، به قبله ، به قرآن ، به حسن و حسين ، به چهارده معصوم ، به دوازده امام ، از اصطلاحات سوگند ايشان است . خلاصه آنكه در روح و جان مرده و زنده گرفته تا سر و چشم و ريش و سبيل مبارك و دندان شكسته و بازوى بريده تا به آتش و چراغ و آب حمام ، همه را مايه مىگذارند تا دروغ خود را به كرسى بنشانند . اين دروغها را باور نكنيد . همين موريه در مدح و ستايش ايرانيان در « سياحت‌نامه دوم » خود در ايران چنين نوشته است : « استعدادى كه ايرانيان در اخذ و قبول عادات و رسوم و طرز فكر و انديشهء ساير ملل دارند ، عقيده كسانى را تاييد مىنمايد كه مىگويند اگر ايرانيها مثل تركها به اروپا نزديكتر بودند و روابط و مناسباتى را كه تركها با فرنگىها دارند ، مىداشتند ، بلا شك به زودى در فنون جنگ و صلح با اروپائيان برابر و هم‌ترازو مىشدند و بالنتيجه در زمينه سياست اروپا داراى مقام و اهميت بيشتر مىگرديدند . همين شخص در كتاب دومين سياحت خود به ايران روزى كه در سال 1816 ميلادى دارد از خاك ايران بيرون مىرود ، چنين نوشته است : « در ايران هيچ چيز اسباب دلبستگى و علاقه نمىشود .\r\nچون‌كه مردم باستثناى عده معدودى دورو و مذبذب هستند و خاك ايران هم خشك است و از هر نوع مرض ، زمين‌وزمان را پر كرده است . براى چون ما اشخاصى كه در اينجا از هر ملت متمدنى هزاران كيلومتر دور افتاده‌ايم و بندرت از دوستانمان پيامى مىرسد و بهيچوجه اسباب تفريح ، تفنن و نشست و برخاستى نداريم ، واقعا زندگى در ايران حكم يكنوع طرد و تبعيدى را\r\n\r\n\r\n","description":"","footnote":"\r\n( 1 ) . خلقيات صفحه 79 ببعد .\r\n","page_name":" 147 ","page_number":147},
  {"content":"\r\n\r\nدارد و در اين لحظه كه من از خاك ايران بيرون مىروم فقط تاثر و غصه‌اى كه دارم به حال رفقا و همقطارهائى است كه پس از من باز بايد در اين مملكت بمانند و اين نيز خود بر غم و تاثر من مىافزايد .\r\n3 - شاهزاده روسى الكسى سولتيكوف كه در حدود صد سال پيش در عهد محمد شاه قاجار به ايران مسافرتى كرده در كتاب سياحت‌نامه خود در باب ما ايرانيان چنين نوشته است :\r\n« درستى صفتى است كه در ايران وجود ندارد و همين خود كافى است كه اين مملكت در نظر خارجيان نفرت‌انگيز بيايد . . . دروغ بطورى در عادات و رسوم اين طبقه ( طبقه نوكر و كاسب و دكاندار ) از مردم ايران ( و مىتوان گفت تمام طبقات ) ريشه دوانيده است كه اگر احيانا يك نفر از آنها رفتارى به درستى بنمايد و يا به قول و وعده خود وفا نمايد چنان است كه گوئى مشكلترين كار دنيا را انجام داده است . و رسما از شما جايزه و پاداش و انعام توقع دارد .\r\n4 - گوبينو ديپلمات و دانشمند معروف فرانسوى كه دو بار در ايران مأموريت سياسى داشته ( مرتبه اول سه سال از 1855 تا 1858 م و مرتبه دوم يكسال ) در كتاب خود موسوم به ( سه سال در ايران ) در باب ما ايرانيان چنين نوشته است :\r\n« ايرانيها تمام آنچه را عربها از فهم آن عاجزند ، مىفهمند و هوش آنها هر معنائى را در مىيابد چيزى كه هست فهم و شعور ايرانيها استوار نيست و قوه تعقلشان اندك است ولى آن چيزى كه ايرانيان بيشتر از همه چيز فاقد آن هستند ، وجدان است .\r\nدر جاى ديگر مىگويد : « زندگى مردم اين مملكت عبارتست سرتاپا از يك رشته توطئه و يك سلسله پشت هم‌اندازى . فكر و ذكر ايرانى فقط متوجه اين است كه كارى را كه وظيفه اوست انجام ندهد . ارباب ، مواجب گماشته خود را نمىدهد و نوكرها تا بتوانند ارباب خود را سروكيسه مىكنند . دولت يا اصلا حقوق به مستخدمين خود نمىدهد و يا وقتى هم مىدهد كاغذ و سند مىسپارد و مستخدمين هم ، تمام كوشش و سعى آن‌ها در راه دزديدن مال دولت و اختلاس است . از بالا گرفته تا پائين در تمام مدارج و طبقات اين ملت جز حقه‌بازى و كلاهبردارى بىحد و حصر . . . چيز ديگرى ديده نمىشود . . . محال است كه انسان يك ربع ساعت با يكنفر ايرانى صحبت بدارد ، بدون آنكه اصطلاحاتى از قبيل ما شاء الله ، انشاء الله ، استغفر الله ، سبحان الله ، الحمد لله به گوش نرسد . . . همه تقدس به خرج مىدهند و جا نماز آب مىكشند ولى يكنفرشان صادق نيست واقعا جاى تعجب است كه چگونه افراد ملتى بدين درجه گرفتار بلاى عام دوروئى و نفاق و تزوير باشند « 1 » . »\r\n\r\n\r\n","description":"","footnote":"\r\n( 1 ) . همين كتاب صفحه 83 ببعد .\r\n","page_name":" 148 ","page_number":148},
  {"content":"\r\n\r\n5 - سر جان ماكدونال انگليسى در باب اخلاق ايرانيان بدين قرار اظهار نظر نموده است : « ايرانيان چنان كه مشهور است نژادى خوش‌سيما و مردمانى مهمانواز مىباشند و در مقابل مصائب بردبار و نسبت به بيگانگان مهربان هستند . در رفتار و كردار بىنهايت مودب و ملايمند . . . ليكن در عوض فاقد بسيارى از صفات پسنديده‌اند چنان كه در تمام فنون مكر و حيله و دوروئى و رياكارى ماهرند و نسبت به زيردستان شقى و غدار و در مقابل زيردستان افتاده و فروتن مىباشند از اين گذشته مردمى هستند بيرحم و كينه‌خواه و حريص . فاقد ايمان و محروم از صفات قدرشناسى و شرافتمندى « 1 » . »\r\nتئودور نولد كه مستشرق نامدار آلمانى بىوفائى را از صفات بارز ايرانيان مىداند و مىگويد : با اينكه ايرانيان از ديرباز تاكنون آنهمه راستگوئى را ستوده‌اند و از دروغگوئى به بدى و زشتى ياد كرده‌اند ، در حقيقت چندان علاقه‌اى به راستى ندارند .\r\n6 - رابرت گرنت واتسن انگليسى كه در سال 1865 كتاب خود را موسوم به تاريخ ايران در دوره قاجار نوشته درباره ما چنين مىنويسد : . . . قسمت اعظم ايرانيان . . . نادان و معتقد به خرافات بار مىآيند و اكثرشان اعتقاد به محمد و على و حسين دارند و به پيشگوئى غيب‌گويان و ستاره‌شناسان و ساعت سعد نحس و چشم بد و علم غيب . . . پابند مىباشند .\r\nايرانيها بطور كلى باهوشند اما هوش آنها غالبا توام با نادرستى و فقدان استقامت اخلاقى است .\r\nسر پرسى سايكس در كتاب « 8 سال در ايران » درباره اخلاق ايرانيان مىنويسد :\r\n« من با هزاران دليل معتقدم كه ايرانيان از هر جهت به كليه سكنه مغرب آسيا امتياز دارند و بنا به گفته راوينسون كه راجع به ايران و ايرانيان تبليغات عميقى نموده است يك فرد ايرانى ، بر هر آسيايى ديگر خواه هندى خواه ترك و خواه روسى امتياز دارد و سطح فكرش بالاتر از آنهاست . »\r\nدر جاى ديگر مىنويسد « تباهى اخلاقى و بىصفتى ايرانى بدبختانه ضرب المثل است . از تمام صفاتى كه سيرت ايرانى را تشكيل مىدهد و بعد از خودخواهى بيحد و حساب كه در ميان آنها رواج بسيار حاصل كرده است حرص پايدار در كسب مال و جمع ثروت از راه غيرحلال است . »\r\nگوبينو كه سابقا نظريات انتقادى او را درباره اخلاق ايرانيان نوشتيم معتقد است كه :\r\n« اگر ايرانيان توانسته‌اند در مقابل آن همه حمله و هجوم و استيلا ، استقامت بورزند و زنده بمانند تنها از راه همين خم كردن گردن و سر فرود آوردن بوده است در صورتى كه اگر مىخواستند سربازان و سلحشوران شجاعى باشند و بجنگند و مبارزه كنند بلا شك به كلى از ميان رفته و قلع و\r\n\r\n\r\n","description":"","footnote":"\r\n( 1 ) . همين كتاب صفحه 87 و 94 .\r\n","page_name":" 149 ","page_number":149},
  {"content":"\r\n\r\nقمع و ريشه‌كن شده بودند و به همين وسيله توانستند اسرار خود را در سينه پنهان و محفوظ دارند و حقايق و معانى گرانبها را از خطر ، بر كنار داشته و مصون بدارند و خلاصه از بركت همين سلاح خويشتن‌دارى و كتمان كه بعدها در مقابل تعصبهاى مذهبى به كار بردند ، توانستند زنده بمانند « 1 » . »\r\nما بدون اينكه دچار غرب‌زدگى شده باشيم و گفتار اروپائيان را درباره اخلاق و عادات ايرانيان صدق محض و وحى منزل بشمار آوريم ، معتقديم كه هر ايرانى منصف ، اصيل و ترقيخواه بايد با صبر و شكيبائى انتقادات و اعتراضات غربيان را در پيرامون عادات و اخلاق نامطلوب و زيانبخش ايرانيان بخواند و بشنود و با چشم حقيقت‌بين و با محك عقل و انصاف در صحت و سقم اين گفتارها بينديشد و اگر تمام يا قسمتى از انتقادات و ايرادات آنان را وارد و صحيح ديد بدون هيچ تعصب و اعتراضى حرف حق را بپذيرد و درصدد اصلاح خويش و هموطنان خود برآيد .\r\nكسانىكه با تاريخ اروپا در چند قرن اخير آشنائى دارند به خوبى مىدانند كه اروپائيان سرآمد متجاوزين ، غارتگران و ستمگران جهانند ، آنان براى اجراى سياست استعمارى و توسعه‌طلبى خود بزرگترين مشوق فساد و انحطاط اخلاقى در بين سياستمداران ، در آسيا و آفريقا بودند به همين مناسبت اگر آنان را « ام الفساد » واقعى يا « مفسدين فى الارض » بخوانيم راه خطا نرفته‌ايم . هم‌اكنون در آسيا ، آفريقا و امريكاى جنوبى ، امپرياليسم امريكا ، براى اجراى نقشه‌هاى اقتصادى و سياسى خود از منفورترين و فاسدترين گروههاى اجتماعى بهره‌بردارى مىكند و به چيزى كه كمترين توجهى ندارد ، اصول و مبانى اخلاقى و رعايت « حقوق بشر » است .\r\nنويسنده كتاب حاجى بابا اصفهانى به پاره‌اى از اختلافاتى كه بين شرقيان و غربيان دربار يافتن به حضور شاه وجود داشت نيز اشاره مىكند : « . . . اما وقتى نوبت به رسوم و آداب حضور رسيد پاره‌اى مشكلات به ميان آمد . ايلچى فرنگى بناى لجاجت و يك‌دندگى را گذاشت . اولا در باب نشستن در حضور شهريارى حاضر نشد به زمين بنشيند و بر صندلى نشست و فاصله دورى از تخت پادشاه را هم خودش معين كرد . ثانيا ملعون غافل از  فَاخْلَعْ نَعْلَيْكَ  با كفش كثيف به تالار فردوس كردار درآمد . ثالثا در باب كلاه برداشتن هرچه به او گفتند سر برهنه علامت بىادبى است گوش نكرد و گفت « ما فرنگى هستيم » و كلاهش را از سر برداشت . رابعا در باب لباس ، دعوا به جاهاى باريك كشيد هرچه به ايلچى پيغام دادند كه برايت شال و كلاه مىفرستيم تا مثل آدم به دربار داخل شوى با مسخره و ريشخند رد كرد و\r\n\r\n\r\n","description":"","footnote":"\r\n( 1 ) . همان كتاب صفحه 106 و صفحه 119 .\r\n","page_name":" 150 ","page_number":150},
  {"content":"\r\n\r\nگفت من با همين لباس خودمان كه به حضور شاه خودم مىروم ، به حضور شاه شما هم با همين لباس خواهم آمد . . . كشمكش چنان به درازا كشيد كه پادشاه به ستوه آمد و گفت : « به جهنم با هر لباسى مىخواهند بيايند « 1 » . »\r\nدر كتاب حاجى باباى اصفهانى از اختلاف عظيمى كه بين اخلاق و عادات و رسوم ايرانيان با فرنگيها وجود دارد سخن رفته است : « فرنگيها بجاى اينكه موى سر را بتراشيد و ريش را ول كنند ، ريش را مىتراشند و موى سر را مىگذارند . چنان كه در چانه مو ندارند . فرنگيها روى چوب و تخته مىنشينند در صورتى كه ما روى زمين مىنشينيم . فرنگيها با كارد و چنگال غذا مىخورند ، ما با دست و پنجه مىخوريم . آنها هميشه متحركند ، ما هميشه ساكنيم . آنها لباس تنگ مىپوشند و ما لباس گشاد مىپوشيم . آنها نماز نمىكنند و ما روزى 5 وقت . در نزد آنها اختيار با زن است در نزد ما اختيار با مرد است . زنهاى آنها يك‌ورى بر اسب مىنشينند . زنهاى ما راست سوار مىشوند . آنها ايستاده قضاى حاجب مىكنند ، ما نشسته . آنها شراب را حلال مىدانند و كم مىخورند ، ما حرام مىدانيم و زياد مىخوريم . اينها پاره‌اى از تفاوتها بود . اما آنچه مسلم و محقق است و هيچ جاى انكار نيست اين است كه فرنگيها نجس‌ترين و كثيف‌ترين مخلوق روى زمينند چرا كه همه چيز را حلال مىدانند و همه جور جانور و حيوانى را مىخورند ، حتى خوك و سنگ‌پشت و قورباغه ، بىآنكه دلشان به هم بخورد و حال قى و تهوع به آنها دست بدهد . مرده را با دست تشريح مىكنند بدون آنكه دلشان به هم بخورد . . . بدون آنكه بعد از آن غسل ميت بجا آورند . نه غسل جنابت سرشان مىشود و نه تيمم بدل از غسل . لعنته الله عليهم اجمعين « 2 » . »\r\nسرهنگ دروويل كه در زمان فتحعلى شاه در ايران بود ، راجع به مختصات اخلاقى ايرانيان چنين مىنويسد : « ايرانيان تا جائى كه قوانين مذهبى اجازه دهد اصول تمدن را پذيرفته‌اند ، آنها مردمانى ملايم ، و مهربان و باادب‌اند . ايرانيان در مهمان‌نوازى بىنظير و در ياوه‌گوئى استاد و در روابط با ديگران خدعه‌گرند . آنها توجهى به امور جدى ندارند . ناگهان رشته جالبترين گفتگوها را قطع مىكنند تا دربارهء اوصاف اسبان و وضع شكار و ييلاق سخن گفته و يا توجه مصاحب خود را به پرواز مگس يا پرنده‌اى جلب كنند . عاشق بزرگ‌منشى و دوستدار طمطراق و خودنمائى هستند . تنبلى آن‌ها توصيف‌ناپذير است . اما اگر ضرورت ايجاب كند بسيار فرز و چابك‌اند . شجاعتشان تا حد تهور مىرسد . اما فاقد فكر درست و ثبات‌قدم در كار ، بخصوص در سختىها هستند . ايرانيان بسيار خرافاتىاند . . . براى بالا بردن مقام خانواده و ثروت خويش از توسل به هيچ شيوه ماكياولى ابا ندارند . در برابر پادشاه ، خود را مطيع و منقاد\r\n\r\n\r\n","description":"","footnote":"\r\n( 1 ) . از كتاب حاجىبابا اصفهانى صفحه 371 .\r\n( 2 ) . حاجى بابا صفحه 97 .\r\n","page_name":" 151 ","page_number":151},
  {"content":"\r\n\r\nنشان بدهند ولى در باطن دلداده خودرايى و استقلال‌اند « 1 » . »\r\nبه عقيده هزلتين از قرن 18 ميلادى به بعد تنها اخلاق و عادات ايرانيان نبود كه مورد توجه و انتقاد مردانى مثل موريه قرار مىگرفت بلكه كليه شئون مدنى و اقتصادى و سياسى ايران توجه غربىها را به خود جلب مىكرد . وى مىنويسد : « سربازان ، ديپلماتها و سياستمداران ، باستان‌شناسان و مبلغين مسيحى به ايران مىآمدند و در مراجعت با دقت تمام شرحهائى از گلها و گياهها و حيوانات و رسوم مذهبى و عمليات روزانه و زندگى خانوادگى و سيستم ماليات و فرهنگ گرفته تا طريقه بستن پاى اسبها در طويله‌ها با خود آورده‌اند « 2 » . »\r\nميرزا ابو القاسم قائم مقام فراهانى صدر اعظم محمد شاه قاجار در نكوهش بعضى از ايرانيان چنين مىگويد :\r\n آه از اين قوم بىحميت و بىدين * كُردِ رى و تركِ خمسه و لر قزوين\r\nعاجز و مسكين هرچه دشمن و بدخواه * دشمن و بدخواه هرچه عاجز و مسكين\r\nدشمن از ايشان به عيش و شادى و عشرت * دوست از ايشان به آه و ناله و نفرين \r\nاين مرد فاضل خدمتگزار را به گناه حق‌گوئى در صفر / 1251 قمرى به امر محمد شاه دستمالى در حلقش فروبرده و او را خفه كردند . تا هرگز زبان به انتقاد نگشايد و با نيش قلم دل نازك مستبدين و ستمگران را نيازارد .\r\nيكى ديگر از وجوه افتراق بين ايرانيان و اروپائيان در اين است كه فرنگيها صراحت لهجه دارند ، دروغ كمتر مىگويند و اهل مجامله و تعارف نيستند . نويسنده كتاب حاجى بابا اصفهانى مىنويسد :\r\n« . . . ايلچى خطابه‌اى مىخواند با عباراتى چنان عوامانه و راست و حسينى و با تعبيراتى چنان عارى از فصاحت و بلاغت و صنايع بديع كه گفتى اشتربانى به اشتربانى مشغول حرف زدن است . خدا پدر ترجمان ما را بيامرزد كه ماست‌مالى كرد و الا پادشاه را شاهنشاه شرق و غرب و قبله عالم و عالميان نمىخواندند . . . پاره‌اى از دانشمندان و بخردان ما ، به حكمت استدلال مىكردند كه اينهمه تفاوت بايد از تاثير آب و هواى اقليمشان باشد . »\r\n. . . برخى ديگر گويند « اين تفاوت و اختلاف از ديندارى ما و بىدينى آنهاست . [ * 
  ] آنها هرگز نور ايمان به وجودشان نتابيده است و در ظلمت الحاد و زندقه مستغرقند . در صورتى كه ما به تفضل پروردگار ، رويمان از نور ايمان منوّر و قلبمان از لوث كفر مطهّر است و هم مىگفتند كه اگر اين ايلچى و همراهانش با همه ملت انگليس مسلمان شوند و رنگ نجاست و پليدى از آنها زدوده شود و  يَهْدِي مَنْ يَشاءُ *  هم شامل حالشان گردد احتمال دارد كه از دركات جهنم رهائى\r\n\r\n\r\n","description":"","footnote":"\r\n( 1 ) . سفرنامه دروويل ترجمه محبى صفحه 41 .\r\n( 2 ) . ميراث ايران صفحه 571 .\r\n","page_name":" 152 ","page_number":152},
  {"content":"\r\n\r\nيابند و در درجات عليين بهشت برين سعادت هم‌نشينى با ما نصيبشان بشود « 1 » . »\r\nسولتيكف كه در عهد محمد شاه قاجار ، به ايران آمده است تلويحا يكى از عوامل فساد اخلاق را در ايران ، فقدان آسايش و امنيّت و آشفتگى وضع اقتصادى مىداند :\r\n« بيچاره ايرانيان ، چقدر در كشور بدبخت خود تنعم كمى دارند ، حسد و غبطه بر آنان راه يافته و تمام عمر خود را براى نگاهدارى تمتع كمى كه يافته‌اند به جنگ و جدال مىگذرانند ، دائما در عدم اعتماد زندگى مىكنند و چون حوايج آنها برآورده نمىشود ، آنها را به جانب تشدد و ريا و مكر برحسب قدرت يا ضعف آنان مىكشاند كيست كه مىتواند در ديدار اين مردمانى كه حالتى نجيب و گاهى قابل احترام و ستايش دارند و رفتار آنها آنقدر با لطف و حرفهاى آنان آنقدر تسخيركننده است تصور كنند كه نخستين عامل تربيت آنها دروغ و خدعه بوده است « 2 » . . . »\r\n\r\nتملق و تعارفهاى بى مورد\r\nسولتيكف در ايامى كه در قزوين مهمان شخصى بنام شريف خان بوده مىنويسد :\r\n« بچه‌هاى خانه ، به همراهى يكنفر مانند نوكر كه نزد آنها شعل « لله » را داشت به ديدار من آمدند و روى زمين نشستند . دومى به سن ده سال بود كه بنا به اصالت مادرش وارث القاب و اموال پدر خواهد شد . از سلامت حال من جويا گرديد و چون از سلامت او جويا شدم او با حالتى بسيار ساختگى جواب داد كه در حضور من همه بايد راضى باشند . سپس من به او نان قندى دادم و از او خواهش كردم كه به من بگويد آيا از آن خوشش مىآيد ؟ گفت « آنچه را كه شما لطف كنيد بسيار خوبست و آنچه را كه مىخوريد حتما عالى است . » من كلاهى بر سر داشتم و كلاه ديگرى روى ميز بود . از او درباره ارزشى كه بهر كدام مىدهد و اينكه كداميك را ترجيح مىدهد ، سوال كردم . جواب داد « هر دو بسيار عالى است . اما آنچه را كه شما ترجيح دهيد ، قطعا بهتر است . پس ازين نمونه بسيار زننده ادب مملكت ، خوب درك مىكنيد كه من چقدر خوشحال مىشدم كه به اين مصاحبه خاتمه دهم و از اين بچه بسيار مودب خود را نجات بخشم . »\r\nدر صفحات بعد سولتيكف از پاهاى حنابسته و فقدان تناسب اندام در زنان ايران سخن مىگويد و در پايان از گيسوان ، چهرهء زيبا و شيرينى بيان آنان تمجيد مىكند « 3 » .\r\n\r\n\r\n","description":"","footnote":"\r\n( 1 ) . حاج باباى اصفهانى ، ص 373 .\r\n( 2 ) . سفرنامه سولتيكف ترجمه دكتر محسن صبا ص 70 .\r\n( 3 ) . از سفرنامه سولتيكف به ايران ترجمه دكتر صبا صفحه 70 .\r\n","page_name":" 153 ","page_number":153},
  {"content":"\r\n\r\n\r\nاخلاق و عادات ايرانيان در حدود سال 1817 ميلادى\r\n« موريس دوكوتزبوئه » در كتاب خود بسيارى از مختصات و عادات اجتماعى ايرانيان را در عهد قاجاريه چنين توصيف مىكند : « . . . ايرانيان عموما كفش خود را دم در كنده وارد اطاق مىشوند و چهار زانو روى زمين مىنشينند ، براى صرف غذا روى زمين سفره مىاندازند .\r\nوقتى كه يك خان ايرانى بخواهد شب را در يكى از حرمهاى خود بسر برد نازبالش مخصوص خود را قبلا به آنجا مىفرستد . . . سپس مىگويد : « از خانه بيرون نروند مگر سواره . » ابهت و صلابت را در آن دانند كه نزديك پنجره نشسته با دست چپ قبضه خنجر را گيرند و دست راست را در موقع صحبت حركت دهند . پيشخدمتها دائم بيرون در اطاق ايستاده منتظر فرمانند و آقا هريك ربع ساعت يك غليان خبر مىكند . براى هر ميهمانى يك غليان مىآورند . بادگير و سر بعضى از آنها طلا و ممكنست جواهرنشان نيز باشد . بتدريج و با فاصله شيرينى و شربت و ميوه و مربا آورده صرف مىكنند . اغلب مطالبى كه گفته مىشود محتاج تعقل نيست هرچه بيشتر ، به تعارف و احوال‌پرسى صاحبخانه برگزار مىشود . . . سپس چند كلمه از خوبى هوا ، لطف باران صحبت كرده مىشود تا موقع نماز مغرب يا عزيمت مهمان شود . موقع خداحافظى دوباره تعارف شروع مىشود كه واقعا روزى به اين خوبى بسر نبرده‌ام . . . همين كه مهمان كفش خود را پوشيد مجددا يك ربع ساعت تعارف ، و خداحافظى مىشود تا از خانه بيرون روند .\r\nمتمولين درجه اول عموما سوار اسب شده 20 نفر از مستخدمين ، وى را مراقبت مىكنند و يكى از آنها افسار اسب را گرفته آهسته به راه مىافتد . شاهزادگان و اعيان درجه اول ممكنست يك روز هزار نفر را دعوت كنند ولى بين ميزبان و مهمان يك كلمه ردوبدل نمىشود تا روز بسر آيد « 1 » . . . »\r\n\r\nمبارزه اميركبير با فساد و رشوه‌خوارى\r\nامير براى مبارزه با فساد از دو راه اقدام كرد ، يكى اين بود كه امير مىدانست كه بهترين راه مبارزه با فساد بهبود بخشيدن و تعديل زندگى مادى مردم است . بنابراين سعى كلى و عمومى امير آن بود كه سطح زندگى مردم بالا بيايد و از بركت بىنيازى و تامين احتياجات اوليه كسى در مقام دزدى و سوء استفاده برنيايد و در مرحله دوم امير كه خود مردى پاكدامن و شريف بود كليه عناصر فاسد و رشوه‌گير را مورد بازخواست و تعقيب شديد قرار داد . واتسون در وصف او مىنويسد : « ميرزا تقى خان بر آن شد كه نيكبختى مادى مردم را فراهم كند و\r\n\r\n\r\n","description":"","footnote":"\r\n( 1 ) . مسافرت به ايران ترجمه محمود هدايت صفحه 70 ببعد .\r\n","page_name":" 154 ","page_number":154},
  {"content":"\r\n\r\nتمايلات نكوهيده آنان را مهار گرداند . اين وزير هدفى از آن هم عالىتر داشت . هرآينه تدابيرش استمرار مىيافت . در اخلاق و كردار ايرانيان تغييرى اساسى و ريشه‌دار ، تحقق مىپذيرفت . »\r\nرشوه‌خوارى به مفهوم كلى شامل پيشكش ، مداخل ، سيورسات و جعاله مىگرديد .\r\nوزيران و بزرگان قوم پيشكش مىدادند و مىگرفتند . ديوانيان مداخل داشتند . لشكريان سيورسات مىبردند و جماعتى كلاه شرعى بر سرش نهاده ، جعاله‌اش مىگفتند . مجموع آنها به يك نقطه مىرسيد كه دزدى طبقه حاكم باشد از جيب مردم و زيان آن بيش از همه گريبان طبقه رعيت و كسبه و افراد خرده‌پا را مىگرفت .\r\n. . . رشوه كه از شاه تا سردمدار محله به آن خو گرفته بودند - در اين باره واتسون حرفى دارد كه به خواندن مىارزد :\r\nاز مجموع خصيصه‌هائى كه در خوى ايرانيان نمو يافته بعد از غرور توخالى زيادى كه دارند ، شوق دائمى آنان است به سودجوئى نامشروع ، لفظ « مداخل » كه معادل آن را در فرهنگ انگليسى نمىتوان يافت به گوش ايرانيان بس دلپذير است . و لطف آن را كمتر اروپائى درمىيابد . مداخل اطلاق مىشود ، به هرچه كه مىتوان به رشوه و فريب و زورستانى و از هر راه نادرست ديگرى بدست آورد و آنچه مردم ايران به دنبالش مىروند ، همان مداخل است نه مواجب . مواجب سرراست ميدان تجلى استعدادهاى ايرانى نيست . آن استعدادهاى فراوان در رياكارى و تقلب و اجحاف و تملق‌گوئى و فروتنى چاپلوسانه ظهور دارند . ازاين‌رو ، شغلى كه فقط حقوق خوبى داشته باشد و مجال مداخل را ندهد حرفه‌اى است ، بىمقدار . »\r\nبه دنبال آن همت امير را در برانداختن رشوه‌خوارى مىستايد . امير نظام به كلى ، فوق آن بود كه كسى بتواند او را به رشوه بفريبد . مصمم گشت آن نظام رشوه‌خوارى را كه از 6 جهت احاطه‌اش كرده بود براندازد . باز مىنويسد : « در نظر ايرانيان فوق‌العاده‌ترين و شگفت‌انگيزترين خصوصيت اخلاقى امير همان فسادناپذيرى مطلق وى بود . » . . . وسواس او در درستى به حدى بود كه از هديه و ارمغان هم بدش مىآمد و رسم مژدگانى و انعام دادن را هم منسوخ ساخت . . . امير با دو حربهء كارى به پيكار برخاست ، يكى با درستى و پاكدامنى خود كه قانون اعدام رشوه‌خوارى را نهاد . و ديگر با سياست سختى كه به قانونش نيروى اجرائى بخشيد . اساسا نظم ميرزا تقى خانى آفريده همين دو عامل بود . يعنى وضع قانون و ضمانت اجراى آن ، به تعبير آن زمان پايه كار را بر « عدالت و سياست » گذارد . اما پيش از آن . . . اين قاعده را جارى ساخت كه مواجب ديوانى و سپاهى بىكم‌وكاست سر هر ماه برسد . به اين معنى پى برده بود كه فقر از عناصر فلسفه « مداخل » و يكى از انگيزه‌هاى نادرستى است . سرباز نيمه گرسنه و ديوانى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمواجب نرسيده قانون چرا بشناسد ؟ اما چون مواجبها به موقع پرداخت شد ، رشوه‌گيرى و به زورستانى ديگر موجه نمىتوانست بشمار آيد . پس به دنبال آن فرمان دولت به حكام ولايات و مباشران ماليه و سركردگان لشكر صادر گشت كه آئين رشوه و سيورسات در مملكت منسوخ است . . . حتى ملاى رشوه‌خوار را از كسوت روحانى بيرون كرده و كلاه بر سرش گذاشتند . . .\r\nپالمرستون به وزير مختار خود دستور داد : « مراتب تهنيت مرا در برانداختن آئين سيورسات به اطلاع امير نظام برسانيد . اين اصلاح خردمندانه و عادلانه خدمتى به تنظيمات دولتى ايران خواهد بود . امير براى بيدارى و آگاهى مردم از قوانين و مقررات دولتى مسائل و وقايع مهم را در روزنامه وقايع اتفاقيه منعكس مىنمود تا خلق بدانند كه نابكار به كيفر مىرسد و درستكار پاداش مىيابد .\r\n« اين نظم تازه ميرزا تقى خان در ابطال قانون مداخل و سيورسات پس از عزلش از صدارت مايه ايراد گشت در انتقاد از سياست امير در روزنامه نوشتند : « از حق نوكر دولت كم مىكرد و بر طريق بدعت بر رعيت مىافزود « 1 » . . . »\r\nامير كبير سعى مىكرد كه ديوانيان و كارمندان دولت را به پاكدامنى و وظيفه‌شناسى آشنا و مانوس سازد . او مانند هاسمن  ( Hausman )  دانشمند و شاعر انگليسى معتقد بود كه « صحت عمل » وظيفه است نه فضيلت . « 2 »\r\nامير كبير نه تنها با رشوه‌خوارى بلكه با انعام گرفتن و انعام دادن نيز مخالف بود .\r\nبطوريكه آقاى مهندس عبد الرزاقخان از قول مرحوم جعفر قليخان نير الملك پسر مرحوم رضا قليخان هدايت نقل مىكند ما بين امير كبير و مرحوم هدايت به علت ماموريتى كه امير كبير در اوان صدارت خود به هدايت داد و او از قبول آن استنكاف كرده بود صفائى وجود نداشت .\r\nبه همين علت مرحوم هدايت مدتها خانه‌نشين بود و به سختى و پريشانى روزگار مىگذاشت . . .\r\nروزى صبح نوكر او گفت كه براى تهيه خوراكى امروز پولى در دست ندارد و نمىتواند كه از چه محل مخارج روزانه را تامين كند .\r\nمرحوم هدايت به او مىگويد كه اين سر غليون نقره را به بازار ببر و به فروش و با آن ترتيب حوايج شام و نهار را بده . . . هدايت در همان حين كه در تحير و پريشانى غرقه بود مطلع مىشود كه مامورى از جانب امير كبير به احضار او آمده است . هدايت بشتاب و با اضطراب تمام خود را به حضور امير كبير مىرساند و امير را در اطاقى نشسته به غليون كشيدن مشغول مىبيند همين كه چشم امير به هدايت مىافتد او را به نشستن تكليف مىكند .\r\n\r\n\r\n","description":"","footnote":"\r\n( 1 ) . امير كبير و ايران . . . پيشين از صفحه 300 ببعد .\r\n( 2 ) . تاريخ چيست نوشته اى اج كار ترجمه آقاى بامشاد صفحه 13 .\r\n","page_name":" 156 ","page_number":156},
  {"content":"\r\n\r\nمرحوم هدايت نقل كرده بود كه از اين تكليف امير فهميدم كه او بر خلاف تصور با من بر سر رضاست . . . بعد از لحظه‌اى امير به من گفت كه آيا براى ماموريتى به خوارزم حاضر هستى يا نه ؟\r\nبا تامل گفتم آرى . گفت پس برو و تهيه سفر خود را ببين وقتى كه دستور سفر مىرسد به خارج شهر نقل مكان كن . . . آشفته و نگران به جانب خانه آمدم . همين كه به منزل رسيدم دو نفر مأمور را ديدم كه هريك دو كيسه سر به مهر زير دو بغل به خانه من رسيده‌اند و مىگويند اين مال را كه جمع آن دو هزار تومان اشرفى است امير براى تهيه اسباب سفر و مخارج راه شما فرستاده است و از من مطالبه رسيد كردند . رسيد را نوشتم و دادم ولى هرقدر خواستم كه از آن پول چيزى به ايشان انعام دهم ، قبول نكردند و گفتند كه اگر امير بفهمد پوست از سر ما خواهد كند . گفتم در اينجا كسى نيست كه به امير خبر دهد گفتند كه اين ديوارها به امير خبر خواهند برد . انعام را نگرفته و با رسيد رفتند . عين همين تقرير را با كمى اختلاف آقاى حاج مخبر السلطنه از قول مرحوم والد خود براى آقاى دكتر غنى نقل كرده‌اند . « 1 »\r\nدادن رشوه و پيشكش در ايران تا قبل از مشروطيت عملى عادى و معمولى بود و حتى مردان پاكدامن و صديقى چون امير نظام گروسى از دادن پيشكش و تعارف و گرفتن هديه و تعارف خوددارى نمىكردند چنان كه امير نظام ضمن نامه‌اى به وليعهد مىنويسد : « . . . با كمال شرمسارى يك راس اسب عربى و پانصد تومان وجه تصدق تقديم نموده ، استدعا مىنمايم كه به قبول اين پيشكش ناقابل چاكر خود را قرين مفاخرت فرماييد . زياده جسارتست . « 2 » »\r\n* كنت دوگوبينو كه در زمان ناصر الدين شاه به ايران آمده است ضمن نامه مورخه 20 / سپتامبر / 1858 كه خطاب به دوست خود توكويل نوشته به خوبى نشان مىدهد كه ايرانيان ( مخصوصا زمامداران آنها ) چگونه از حقايق و واقعيات با خودفريبى و دروغگويى فرار مىكنند . گوبينو مىنويسد كه در روز عيد نوروز در حالى كه تمام رجال و شخصيتهاى مملكتى به سلام آمده‌اند « . . . يك مذاكره خصوصى بين شاه و نخست‌وزير كه نماينده ملت است آغاز مىگردد . شاه سؤال مىكند كه اوضاع و احوال چطور است ؟ البته نخست‌وزير جواب مىگويد :\r\nهمه چيز به نحوى كه بهتر از آن ممكن نيست ، جريان دارد .\r\nشاه مىگويد معهذا ما شنيده‌ايم كه در سال اخير ، و با باعث مرگ بسيارى از مردم شده است . وزير جواب مىدهد : اغراق گفته‌اند . به بركت بخت و اقبال شاه بيمارى تلفات\r\n\r\n\r\n","description":"","footnote":"\r\n( 1 ) . تلخيص از مجله يادگار سال چهارم شماره چهارم از صفحه 9 ببعد .\r\n( 2 ) . امير نظام گروسى صفحه 55 .\r\n","page_name":" 157 ","page_number":157},
  {"content":"\r\n\r\nمختصرى داشته است . بالاخره شاه سؤال مىكند وضع آذوقه چطور است ؟ آيا نرخها ارزان و مناسب است ؟\r\nوزير در جواب مىگويد : به بركت اقبال شاه وضع بهتر از اين نمىشود . . . »\r\n\r\nاخلاق اجتماعى\r\nكنت دوگوبينو متفكر و نويسندهء نامدار فرانسوى در كتاب سه سال در ايران به اخلاق و عادات و رسوم ما ايرانيان با نظرى انتقادى مىنگرد و بيش از هر چيز از بىايمانى ، دوروئى و رياكارى ايرانيان سخن مىگويد . از جمله مىنويسد كسى كه به خاك ايران قدم مىگذارد قبل از هر چيز تصور مىكند كه ايرانيان مومن‌ترين ملل جهان مىباشند . زيرا براى هر موضوعى احاديث و اخبارى مذهبى نقل مىكنند . « اگر يك ربع ساعت با يك ايرانى صحبت كنيد ، خواهيد ديد كه چندين مرتبه مىگويد انشاء الله ، انشاء الله ، خدا بزرگ است ، سلام الله عليه ، صلوات الله عليه و غيره . . . ولى در ميان هر بيست نفر كه با اين خلوص نيت ظاهرى اظهار قدس و ورع مىنمايد مشكل بتوان يك نفر را يافت كه باطنا همچنين خلوص نيت و قدس و ورعى داشته باشد . و عجب در اين است تمام ايرانيان از تقدس صورى باخبرند . . . گوئى اين ملت بزرگ به موجب يك نوع پيمان معنوى يا مرموز موافقت كرده است كه متفقا اين رياكارى را بپذيرند . . . امروز وقتى كه شما با پنجاه نفر ايرانى صحبت مىكنيد ملاحظه مىنمائيد كه همگى مخلص و دوست و حتى بنده و چاكر شما هستند . ولى همين كه پشت كرديد و رفتيد اگر به شما ناسزا نگويند قطعا احساسات خوبى نسبت به شما ندارند . « 1 » »\r\nكنت دوگوبينو ضمن بحث از بازرگانى و بازرگانان ايران از مقروض بودن تمام طبقات از شاه تا گدا سخن مىگويد و مىنويسد شاه بوسيله دلالها جواهر خود را گرو مىگذارد . اعيان ملك و باغ خود را ، مردم عادى اثاثه منزل را گرو مىگذارند و در اين ميان دلالها با مهارت و چرب‌زبانى طرفين را راضى مىكنند سپس مىنويسد « تمام زندگى مردم شهرنشين ملت ايران از آغاز تا پايان عمر با اين گونه دادوستدها و قرضها و نسيه‌خورىها مىگذرد و اين موضوع لطمه بزرگى به اخلاق سكنه شهرنشين ايران مىزند . و سبب مىشود كه مردم در تمام عمر دروغ بگويند و دنبال فريب دادن و ظاهرسازى بروند . . . اعيان تا بتوانند به نوكرهاى خود حقوق نمىدهند و نوكرها تا بتوانند از آقايان و ارباب خود مىدزدند . دولت تا ممكن باشد به مستخدمين ادارات حقوق نمىدهد و مستخدمين ادارات مال دولت و ملت را مىدزدند و رشوه مىگيرند . يكى از عيوب بلكه يكى از بلاهائى كه در ايران ريشه دوانيده و\r\n\r\n\r\n","description":"","footnote":"\r\n( 1 ) . نامه‌هاى گوبينو صفحه 137 .\r\n( 1 ) . سه سال در ايران از كنت دوگوبينو ترجمهء ذبيح الله منصورى ص 7 ببعد .\r\n","page_name":" 158 ","page_number":158},
  {"content":"\r\n\r\nقطع ريشه آن هم كارى بسيار مشكل و بلكه محال مىباشد رشوه‌گيرى است . اين امر به قدرى رايج است كه از شاه تا آخرين مامور جزء دولت رشوه مىگيرد . . . محال است كه شما در ايران با يكى از مامورين دولت كارى داشته باشيد و موفق شويد كه بدون پرداخت رشوه كار خود را بگذرانيد « 1 » . . . »\r\n\r\nفساد اجتماعى\r\nاعتماد السلطنه ضمن وقايع روز شنبه 13 رمضان 1299 مىنويسد : « . . . پنجشنبه يازدهم كه در ركاب همايون به جاجرود رفته بودم روزنامه دانش مخبر الدوله را مچول خان در حضور مىخواندند . در اين روزنامه تعريف كرده بود كه در اين عصر همايون ترقيات به چه درجه و اندازه شده است . شاه فى الفور اين شعر هجو محمد تقى خان كلاه‌دوز را كه در زمان محمد شاه ساخته بودند ، خواندند :\r\n روز بازار كپك‌اقلى زن‌قحبه لر است * هركه زن‌قحبه گيش بيشتر او پيشتر است \r\nمن عرض كردم فرق ديگر هم دارد . . . مقصود اين بود كه اگر در اين عصر همايون هم زن‌قحبه‌ها پيشتر هستند خودت اين كار را كرده‌اى « 2 » . » در جاى ديگر كتاب خاطرات اعتماد السلطنه چنين مىخوانيم : « در دربار حاليه ايران آنچه من فهميدم دو چيز اسباب ترقى است : واسطه داشتن از خواجه‌ها و زنها ، يا قوم و خويش معتبر داشتن « 3 » . »\r\n\r\nدخل ، رشوه و تعارف\r\nاعتماد السلطنه مىنويسد : « خدا عالم است كه از دست ناظم خلوت برات گرفتن ، بايد چه تعارف به او داد . من بيچاره دهشاهى مداخل را با هزار احتياط مىكنم . اين‌ها صدهزار تومان را مىخورند و باك ندارند و هميشه به ما حسد دارند . خودشان سفره پدرنديده به مكنت رسيدند . ما كه پدرمان سالى صد هزار تومان خرج داشت بايد به اين روز باشيم . شكر خدا را كه اگر مكنت زياد ندارم اقلا علم دارم « 4 » . . . »\r\nهمين اعتماد السلطنه دانشمند ! از رشوه دادن و رشوه گرفتن ابا و امتناع ندارد . در خاطرات پنجشنبه 17 / رجب / 1292 مىنويسد : « بدون مقدمه علاء الدوله به من گفت چه عيب دارد به روى كرمانشاهان اسباب جمع‌آورى نمائى و خدمتى به دولت كنى ؟ گفتم اگر به حكومت است البته مىروم و يكصد هزار تومان هم خدمت مىكنم . اگر براى جمع‌آورى\r\n\r\n\r\n","description":"","footnote":"\r\n( 1 ) . همان كتاب صفحه 38 ببعد .\r\n( 2 ) . خاطرات اعتماد السلطنه به اهتمام ايرج افشار صفحه 186 .\r\n( 3 ) . همين كتاب صفحه 188 .\r\n( 4 ) . خاطرات اعتماد السلطنه ص 6\r\n","page_name":" 159 ","page_number":159},
  {"content":"\r\n\r\nاسباب مرحوم عماد الدوله است بهيچوجه حاضر نيستم « 1 » . . . » همو در 17 / رمضان / مىنويسد :\r\nشب خانه امين السلطان بودم « . . . ميرزا حسن منشى آنجا بود گفت ديشب نصير الدوله آصف الدوله شد و حكمران خراسان گرديد . اگر وزارت تجارت را طالبى تعارفى به صدر اعظم بده . من كه هيچ به اين صرافت نبودم به خيال افتادم عريضه‌اى به صدر اعظم نوشتم . مبلغى به شاه و مبلغى هم به خود صدر اعظم تعارف و پيشكش وعده كردم . . . بنا شد شب عريضه به شاه بنويسد « 2 » . . . »\r\nوى در صفحه 936 كتاب خود مىنويسد : « از قرار معلوم حكومت كرمان حراج است .\r\nحسام الملك هشتاد هزار تومان به شاه مىدهد . و بيست هزار تومان به صدر اعظم و غيره . ميل صدر اعظم اين است كه به ركن الدوله داده شود و آن ابله زياده از هشتاد هزار تومان نمىدهد . . . » چند صفحه بعد مىنويسد : « . . . گوشت در تهران كمياب است . نان گران .\r\nهيچكس در فكر مردم نيست . خداوند وجود پادشاه ما را از تير نفرين اين مردم محفوظ دارد صاحب ديوان با هشتاد سال عمر كه اين همه را غلط زندگى كرده است و قابل هيچ خدمتى و ماموريتى نيست هشتاد هزار تومان داد و حاكم كرمان شد . ركن الدوله را گفتند صد و پنجاه هزار تومان داد ، حاكم فارس شد ، حكومت گيلان هم در حراج و مزايده است . « 3 »\r\n\r\nاخلاق ايرانيان\r\nواتسن كه در زمان ناصر الدين شاه به ايران آمده است در مورد اخلاق مردم ايران چنين داورى مىكند : علاقه به وطن به آن مفهوم كه در جوامع اروپائى وجود دارد ، در ايران مطلقا وجود ندارد . « يك فرد ايرانى شايد كمتر از هر فرد ديگرى در روى زمين حاضر است كه در راه منافع كشور خود قدمى بردارد هنگامى او حاضر است در راه مصلحت ميهن خويش گامى بردارد كه به هيچ وجه به منافع شخصى او لطمه‌اى وارد نيايد . با اينهمه ايرانيان چنين مىپندارند كه در دنيا كشورى كه شايسته مقايسه با ايران باشد ، وجود ندارد . . . از طرز صحبت ايرانيان شنونده گمان مىكند كه ايران دلپذيرترين منطقه سراسر جهان است . هواى آن ، آب آن ، ميوه‌هاى آن ، خانه‌هاى آن ، باغهاى آن ، اسبهاى آن ، شكارگاههاى آن ، مناظر آن ، زنان آن ، همه موضوع مبالغه‌آميزترين تحسين از ناحيه ايرانيان مقيم هندوستان و اروپاست « 4 » . . . »\r\n\r\nتملق\r\nناصر الدين شاه كه در نقاشى استعداد متوسطى داشت روزى از راه تفنن گل سرخى را\r\n\r\n\r\n","description":"","footnote":"\r\n( 1 ) . همين كتاب ص 14 .\r\n( 2 ) . همين كتاب ص 308 .\r\n( 3 ) . همين كتاب صفحه 936 ببعد .\r\n( 4 ) . تاريخ ايران در دوره قاجاريه ترجمه وحيد مازندرانى صفحه 7 ببعد .\r\n","page_name":" 160 ","page_number":160},
  {"content":"\r\n\r\nبا سياه قلم كشيد ، در پايان هريك از اطرافيان به نحوى زبان به تحسين گشودند و آنچه از تملق و مزاج‌گوئى فراگرفته بودند ، تحويل دادند . يكى گفت از نقش مانى بهتر است . ديگرى طرح‌كننده آن را ثانى رافائل شمرد . يكى از درباريان كه ديرتر رسيده بود « بلاتامل صورت نقاشى شده را از دست شاه گرفت و بوئيد و گفت : اللّهم صل على محمد و آل محمد .\r\nناصر الدين شاه كه از هوش و زيركى خالى نبود به لفظ مبارك چيزى به او گفت كه آن دربارى آن را نشانه لطف خاص شاه نسبت به خود شمرد و از آن ببعد پيوسته بر همگنان افتخار مىورزيد « 1 » . »\r\nميرزا ملكم خان در رسالهء عدالت ، نشان مىدهد كه يكى از علل انحطاط و عقب‌ماندگى ما وجود درباريان متملق و چاپلوس است . مىگويد : « مانع ديگر ترقى ايران كه بايد با هزار شرمندگى اعتراف كرد ، آن گروه متملقين است . . . كه به جز هرج‌ومرج امور و پرورش حماقت ديگران هيچ وسيله زندگى ندارند . همين كه در دايره سلطنت اسم قانون مىشنوند ، فرياد مىكنند : اى شاه اين چه كفر است ؟ چه قانونى بهتر از امر مبارك شاهنشاهى ؟ تو خداوند جان و مال عالميان هستى . چرا از رسوائيهاى قانون كه فرنگيان را ذليل ظلمت ساخته عبرت نمىگيرى ؟ پادشاهى كه مثل سلاطين سياه‌بخت خارجه . . . بدون ميرغضب در كوچه‌ها سلندر بگردد چه مصرف دارد ؟ » كسى نيست از اين احمقهاى بىدين بپرسد : اى ننگ جنس ايرانى اينك ببينيد . . . هريك از آن سلاطين بىمصرف به قدر ماليات دولت جمشيد واردات شخصى دارد . چند نفر يهودى آنها كل تجّار ما را مىخرند . كدام امير ، كدام خديو ، كدام سلطان ، كدام مالك الرقاب آسياست كه با همه حشمت بىقانونى خود ، به پاىبوس اين سلاطين قانون‌پرست نرفته باشد « 2 » ؟ »\r\nملكم در نامه‌اى كه به وزارت خارجه در تاريخ 15 / جمادى الاول / 1293 نوشته است رجال عثمانى و ايران را به علت تملق‌گوئى و مداهنه‌كارى به باد انتقاد شديد مىگيرد و فساد و انحراف سلاطين را نتيجه مستقيم اين دروغها و تملقات مىداند . ملكم مىنويسد كه وقتى شما به پادشاه جوان و بىاطلاعى بگوئيد : نظر شما كيمياست . آنچه به خاطر شما مىرسد الهام الهى است . شما سايه خدا هستيد . شما عقل كل و داناى مطلق هستيد . . . بايد حقيقتا عقل كل و وجود خارق عادت باشد كه خود را به كلى گم نكند . هرگاه سلطان بيچاره يك نفر آدم مىداشت كه او را گاهى ملتفت بر حقايق اوضاع مىكرد ، قطعا كارش به اينجا نمىكشيد .\r\nملكم در يكى از مقالات انتقادى خود تحت عنوان « اصول مذهب ديوانيان » رفتار رجال و درباريان ايران را مورد انتقاد قرار مىدهد و مىگويد هنر « اولياى دولت عليه ايران » اين است\r\n\r\n\r\n","description":"","footnote":"\r\n( 1 ) . تلخيص از مجله يادگار سال اول صفحه 18 .\r\n( 2 ) . نداى عدالت جزوه ثانى لندن 1323 .\r\n","page_name":" 161 ","page_number":161},
  {"content":"\r\n\r\nكه « ايران را فقيرتر و ذليل‌تر و خرابتر از هر نقطه روى زمين ساخته‌اند . . . از هيچ نوع رسوائى ابدا خجالت نمىكشند . . . از روى صدق و ايمان دشمن معرفت و مروج منتهاى قرمساقى هستند . . . برادران و اقوام و جميع منسوبان خود را على الخصوص آنها كه نالايق‌تر هستند بر دور سلطنت طورى سواركار مىسازند . . . كه ذات همايون نتواند بدون اجازه . . . قدمى بردارد و نفسى بكشد . بايد جميع ولايات و مناصب و نشانها و القاب و كل حقوق ملت را به وضعى كه از آن فجيع‌تر نباشد حراج نمايد ، و در آن ضمن تمام ايران را به هر قسم شقاوت سراسر بچاپد و هر شب يك قسمت كثيف غارت خود را به دهن شاهنشاه ايران به زور بيندازد .\r\nحاج سياح از بىصفتى و نامردى بعضى از هموطنان خود گله مىكند و مىنويسد :\r\n« اين تغيير وضع و سلوك شاه با من چقدر اثر كرد . مردم دنيا چه اندازه بىوفا و بىصدق و صفا بوده‌اند . آنانى كه سابقا به آشنايى من فخر و اظهار صداقت مىكردند و توسط و وجودم را موثر مىدانستند ، تملقها مىگفتند . الآن چون وجودم را بىاثر مىبينند ، گويا بسيار جاها اظهار مىكنند ، كه از اول ما او را آدم بدى مىدانستيم . . . در ولايت خودم كه ملاحظه از من داشتند . . . بناى كج‌رفتارى را گذاشته و كسانم در فشار و اذيت بودند .\r\nمن كه به واسطه سياحت در عالم و ديدن آزادى و حق‌گوئى در امم عادت به تقيه و نفاق و تملق نداشته ، آزادانه حق‌گوئى كرده بودم رفتار مرا نقص و عيب بلكه افساد ناميده براى رضاى خاطر ظالمان مرا طعن مىكردند « 1 » . » حاج سياح پس از خلاص از زندان در مقام اعتراض به هيئت حاكمه مىنويسد : « . . . اينها از بدترين تقصيرات ، حرف حق و آزاديخواهى را مىدانند . اينان هميشه مىخواهند كه اين ملت را از نادانى كور كرده مثل گوسفند قربانى گوشتشان را بخورند . چنان كه اگر گاو قربانى مىدانست كه او را براى كشتن مىبرند . . . سر به صحرا مىگذاشت ، اينان هم خيال كرده‌اند كه هرگاه اين ملت بدبخت معنى حقوق بشرى را بدانند و لذت آزادى را بچشند ديگر تن به زنجير اسارت نمىدهند . و گمان مىكنند كه من از كسانيم كه مىتوانم به اين اسيران راه خلاصى بياموزم « 2 » . . . »\r\nملكم در رساله فرقه كج‌بينان از تملق‌گوئى و مديحه‌سرائى ايرانيان انتقاد مىكند و مىنويسد : « در سالى كه و با در ايران كشتار مىكرد ، نويسندگان مىنوشتند . . . رقيمه شريفه كريمه در احسن ازمنه و اصل شد . هيچكس نمىپرسد كه اى بىانصاف ياوه‌گو ، « احسن ازمنه » كه وقت وبايى باشد ، اكرهش كى خواهد بود « 3 » ؟ »\r\n\r\n\r\n","description":"","footnote":"\r\n( 1 ) . خاطرات حاج سياح صفحه 432 .\r\n( 2 ) . همين كتاب صفحه 442 .\r\n( 3 ) . ميرزا ملكم خان باهتمام اسماعيل رائين صفحه 131 .\r\n","page_name":" 162 ","page_number":162},
  {"content":"\r\n\r\nنه تنها از نظر اخلاقى بلكه از لحاظ مذهبى نيز تملق مداهنه زيان‌بار است پيغمبر به مادح و متملقى فرمود : « ويحك فصمت ظهره لو سمعك ما افلح الى يوم القيامه يعنى واى بر تو پشت اين ممدوح را شكستى اگر از تو بشنود و بپذيرد تا رستاخيز روى رستگارى نبيند عمر گفت المدح ذبح ستايش به منزله بريدن سر است . و پيغمبر فرمود : الشّهرة آفة و الراحة فى الخمول شهرت آفت است و آسايش در گم‌نامى است . »\r\nسعدى در اشعار زير تملق و مداهنه و شاعران مديحه‌سرا را مورد انتقاد قرار مىدهد :\r\n به نوبتند ملوك اندرين سپنج‌سراى * كنون كه نوبت تست اى ملك به عدل گراى\r\nديار مشرق و مغرب مگير و جنگ مجوى * دلى بدست كن و زنگ خاطر بزداى\r\nنگويمت چو زبان‌آوران رنگ‌آميز * كه ابر مشك‌فشانى و بحر گوهرزاى\r\nنكاهد آنچه نبشته است عمر و نفزايد * پس اين چه فايده گفتن كه تا بحشر بپاى\r\nمزيد رفعت دنيا و آخرت‌طلبى * به عدل و عفو و كرم كوش و در صلاح افزاى \r\nانورى در يكى از قصايد خود نه تنها مديحه‌سرايى و هجاگويى را به باد انتقاد گرفته بلكه ضمن ستايش فضل و حكمت شغل شاعرى را محكوم كرده است .\r\n اى برادر بشنوى رمزى ز شعر و شاعرى * تا ز ما مشتى گدا كس را به مردم نشمرى\r\nدشمن جان من آمد شعر ، چندش پرورم * اى مسلمانان فغان از دست دشمن‌پرورى\r\nشعر دانى چيست ؟ دور از روى تو ، حيض الرجال * قايلش گو خواه كيوان باش و خواهى مشترى\r\nمرد را حكمت همى بايد كه دامن گيردش * تا شفاى بو على بيند نه ژاژ بحترى\r\nانورى تا شاعرى ، از بندگى ايمن مباش * كز خطر درنگذرى تا زين خطا درنگذرى \r\n\r\nآزمندى آغا محمد خان قاجار\r\nسر جان مالكم مىنويسد : هر وقت حرص و طمع بر آغا محمد خان غلبه مىكرد وزراء را جريمه مىكرد و گاه يكى از متمولين را به ديگرى مىفروخت چنان كه يك بار شاه خواست مبلغى از ميرزا شفيع وصول كند ، بدين جهت او را به حاجى ابراهيم فروخت « . . . نوكر حاجى ابراهيم رفت و در مجلس عام شال از كمر ميرزا شفيع باز كرده به گردنش انداخت و به همين صورت او را به خانهء حاجى ابراهيم كشيد و به او فهماند كه اين عمل محض خشنودى آغا محمد خان بود و اگر اين گونه سلوك نمىكرد ، احتمال داشت ميرزا شفيع در دادن مبلغ تأملى مىكرد و كار به جايى بدتر از اين منجر مىشد ، چون ميرزا شفيع هرقدر سعى كرد نتوانست مبلغ مزبور را تمام و كمال ادا كند ، بقيه را حاجى ابراهيم از خود داد و ميرزا شفيع خلاص شد . . . « 1 » » از\r\n\r\n\r\n","description":"","footnote":"\r\n( 1 ) . سر جان مالكم : تاريخ ايران ، جلد دوم ، ص 111 .\r\n","page_name":" 163 ","page_number":163},
  {"content":"\r\n\r\nاين سرگذشت مىتوان به خوبى به فقدان آزادى فردى در محيط اجتماعى عهد قاجاريه پى برد و آثار ظلم و استبداد را حتى در مورد طبقهء ممتاز جامعه مشاهده كرد .\r\nدر جوامع منحط و عقب‌مانده يعنى در كشورهايى كه اكثريت مردم از تعليم و رشد اجتماعى و اخلاقى كافى بىبهره‌اند مجاهدان و خدمتگزاران و فرزندان و بازماندگان آنها مورد تأييد و احترام مردم قرار نمىگيرند . ميرزا محمد خان قزوينى دانشمند معاصر ما نمونه‌اى از اين انحطاط اخلاقى را تصوير مىكند :\r\n\r\nرفتار مردم جاهل با فرزند ميرزا رضاى كرمانى\r\nميرزا رضا كرمانى فرزند ملا حسين عقدانى از مريدان سيد جمال الدين افغانى معروف به اسدآبادى بود . تفصيل احوال او و علل و اسبابى كه او را به قتل ناصر الدين شاه وادار نمود در استنطاق مفصل مبسوطى كه از او و كسان و آشنايان او پس از واقعهء قتل ناصر الدين شاه در نظميهء تهران به عمل آمد شرح داده شده است . علاوه بر اين در تاريخ پيدايش تأليف ناظم الاسلام كرمانى و نيز در تاريخ « انقلاب ايران » تأليف براون شرح واقعه به تفصيل آمده است . استاد فقيد محمد قزوينى شرح قتل ميرزا رضا را چنين توصيف مىكند : « دو ماه و چيزى پس از جلوس مظفر الدين شاه در تهران ، ميرزا رضا را صبح روز پنج‌شنبه دوم ماه ربيع الاول 1314 قمرى در ميدان مشق تهران به دار آويخته و مردم از اطراف به تماشاى آن جثهء آويختهء دستها از پشت بسته كه انسان را بىاختيار منقلب مىكرد مىآمدند و اطراف دار را قراولان شب و روز نگاه داشته نمىگذاردند مردم از مسافتى معين نزديكتر روند . . . پس از اعدام ميرزا رضا پسرى 16 - 17 ساله از او كه گويا هموست كه در صورت استنطاق ميرزا رضا « تقى » ذكر شده مدتها در محله ما در بازارچهء معيّر الممالك در يك دكان نانوايى تافتونى ديده مىشد كه به شغل شاگردى آن دكان مستخدم بود و در غايت فقر و فلاكت به نظر مىآمد و من چون آن دكان در سر را هم بود و هر روز مكرر از آنجا عبور مىكردم غالبا مىديدم كه مردم راه‌گذار با تعجب او را مانند يك حيوان عجيب و غريبى به يكديگر نشان مىدادند و مىگفتند كه اين پسر ميرزا رضا قاتل شاه شهيد است و آن بيچاره كه مثل گاو پيشانى سفيد در تمام تهران معروف شده بود و حتى از محلات دور هم مردم به تماشاى او مىآمدند ، هر وقت مىديد كه مردم لحظه‌اى ايست كرده او را با انگشت نشان مىدهند از فرط شرم و خجالت سر را به زير مىانداخت و هيچ به طرف آنها نگاه نمىكرد . . . « 1 » »\r\n\r\n\r\n","description":"","footnote":"\r\n( 1 ) . يادگار ، سال سوم ، شمارهء دهم ، ص 14 .\r\n","page_name":" 164 ","page_number":164},
  {"content":"\r\n\r\nميرزا حسين خان در پايان كتاب جغرافياى اصفهان از عادات و اخلاق مردم اصفهان سخن مىگويد . از جمله مىنويسد : غير از مجتهدين و علماى واقعى كه شغلشان اجتهاد در دين و كشيدن زحمت عوام الناس است در بين مردم اصفهان سه گروه وجود دارند ، يك گروه رياكار متقدّس و عامى متلبّس به لباس علم و تدين كه تقريبا عشر مخلوق اين ولايت به اين بلا مبتلا هستند همه بىادب ، بىصفت ، جاه‌طلب و متكبر و با طمع ، عزيز بىجهت و مزور و مدمّق و موذى و محيل .\r\n2 - گروه مقلدين و مقدسين و محسنين از عامى و عالم كه محاسن اخلاقى واقعى دارند . تقريبا هفت عشر از مخلوق اين بلد مىشوند غالبا مروج آداب الشّريعه و مريد مجتهدين و مواظب نماز جماعت و اذكار ، پرهيزكار و ساده‌لوح ، ميانه‌رو و باعصمت و حليم و ظريف . . . »\r\n3 - گروه متنفذين و اوباش و اشرار و الواط و منافقين كه جنود جهليه آنها زياد است تقريبا دو عشر از مخلوق اين شهر مىشوند . اغلب قوى جثه و ضارب و ضراب و مسخره و تقليدچى و شارب الخمر و زانى و لاطى و قمارباز و كبوترپران و دزد و بىرحم ، شرور و حسود و مفتّن . . . بددهن و جسور و باجرأت و بىشرم و دست‌ودل‌باز و تفريطكار ، ميان اين گروه ديوث كم بهم مىرسد . بيشتر غيور و خونخوارند جان و مالشان را بر سر ننگ مىگذارند . . . اين جور مخلوق در همه طايفه و سلسله‌اى هست كه از بىتربيتى امرشان به جهالت مىكشد . « 1 »\r\n\r\nشهامت اخلاقى ميرزا رضا كرمانى\r\nموقعى كه ميرزا رضاى كرمانى موفق به كشتن ناصر الدين شاه شد ، او را توقيف و استنطاق نمودند ، در بازجوئى اين مرد شجاع بياناتى بدين قرار كرده بود :\r\n« من قبلا وسيله بهترى داشتم كه شاه را بكشم بدون آنكه گرفتار شوم ، بدين قرار كه اطلاع يافتم ، شاه به باغ يكى از اعيان براى گردش مىرود ، خود را به آن باغ رسانيده مخفى شدم شاه آمد و كشتن او هم بسيار آسان و راه فرار براى من باز بود ، اما او را نكشتم زيرا عده‌اى يهودى در آن روزها براى تفريح در آن باغ بودند و اگر شاه كشته مىشد و من فرار مىكردم خون را به گردن يهوديانى كه در آن باغ اقامت داشتند مىانداختند . . . » اين مردانگى و انسان‌دوستى ميرزا رضا بيش از عمل او شايان توجه و ستايش است .\r\nس . ه . پوتينگر دربارهء اخلاق ايرانيان مىنويسد :\r\n« ايرانيان با همرديف و همشأن خود مهربان و مودب‌اند در مقابل برترها خاضع و متواضع و نسبت به زيردستان زورگو و مغرورند ، تمام طبقات وقتى كه مورد مناسبى پيدا شود\r\n\r\n\r\n","description":"","footnote":"\r\n( 1 ) . جغرافياى اصفهان ، به قلم ميرزا حسين خان صفحه 129 ببعد\r\n","page_name":" 165 ","page_number":165},
  {"content":"\r\n\r\nعموما خسيس ، فرومايه و نادرست‌اند و نيز از تفتين و جاسوسى ابا ندارند ، دروغ را در صورتى كه موجب تسهيل انجام منظورشان باشد نه فقط مجاز بلكه خيلى هم بجا مىدانند از حسن نيت بلندنظرى و حق‌شناسى تماما بيگانه‌اند . . . سر جان مك دونالد مىگويد : « ايرانيان مردمى خوش‌سيما ، شجاع ، مهمان‌نواز و در مقام دشمنى صبور ، نسبت به بيگانه مهربان و در آداب خود بسيار بانزاكت‌اند ايشان نجيب و در معاشرت دلپذير و سرگرم‌كننده‌اند ولى ضمنا به كلى عارى از صفات نيك ديگرند و در تمام فنون خدعه و نيرنگ مهارت عميق دارند نسبت به زيردستان بدمنصب و در مقابل برتران زبون ، سنگدل ، كينه‌جو ، نادرست ، لئيم و فاقد ايمان و عواطف دوستى و قدرشناسى يا شرف‌اند . »\r\nبه نظر واتسن ايرانيان صبور و حكومت بر آنان آسان ، طبقات فقير خيلى قانع و باادب‌اند توانگران به هموطنان گرسنه نان مىرسانند و نسبت به سلطان قانونى خود وفادارند « 1 » . . . »\r\nبه قول آقاى محمود محمود انگليسىها در دوره قاجاريه براى پيش بردن مقاصد خود و مبارزه با دولت ايران هميشه از يك عده اشخاص معلوم استفاده مىكردند . اين عناصر كه « در ميان رجال پست و ناراضى دربار ، بين علما و اشخاص عالم‌نما ، و فاسد ، در ميان روساى غارتگر ايلات در ميان سكنه شهرهاى دور و نزديك « 2 » » وجود داشتند در مواقع مقتضى بوسيله عمال و ايادى خود موجبات سقوط دولتهاى مخالف ، و روى كار آمدن دولتهاى موافق انگلستان را فراهم مىكردند . آقاى جان اسكانلون  ( Scanlon )  در صفحه 137 كتاب خود موسوم به « اين است اساس سياست خارجى » مىگويد : . . . ما بزرگترين غارتگران و راهزنان عصر خود هستيم كه در كره زمين زندگى مىكنيم . ما از اين حيث برتر از ساير جهانيان هستيم . زيرا علاوه بر آن صفات رياكارى ، منافق هم مىباشيم . ما به غارت و يغما مىپردازيم و اين عمل را به خير و صلاح جهانيان وانمود مىكنيم « 3 » . »\r\nدكتر بلو  ( Belleve )  كه در سال 1872 ميلادى به ايران سفر كرده و ناظر بدبختيها ، قحطىها و فقر و مسكنت ملت ايران بوده و اثرات قحطى سال 1288 را به چشم خود ديده است ، پس از ذكر محروميتهاى مردم ايران مىنويسد : « حق اين بود كه ميرزا حسين خان سپهسالار همّ خود را صرف رفع ذلت و بدبختى سكنه اين شهرها بكند نه اينكه شاه را برداشته به اروپا ببرد و پولها را صرف عياشى شاه و درباريان بكند « 4 » . »\r\n*\r\n\r\n\r\n","description":"","footnote":"\r\n( 1 ) . تاريخ ايران تاليف واتسن ترجمه وحيد مازندرانى ص 13 .\r\n( 2 ) . تاريخ روابط سياسى . . . محمود محمود صفحه 1179 ج 4 .\r\n( 3 ) . همين كتاب صفحه 1181 .\r\n( 4 ) . همين كتاب صفحه 1182 .\r\n","page_name":" 166 ","page_number":166},
  {"content":"\r\n\r\n\r\nرشوه‌خوارى\r\nدر نامه‌اى كه نظام الملك پسر ميرزا آقا خان نورى به ناصر الدين شاه نوشته است از ميرزا عباسخان معاون الملك وساطت مىكند و از شاه اجازه مىخواهد كه بار ديگر به او خدمتى رجوع كند . شاه در جواب مىنويسد « ميرزا عباسخان قرار داده بود پيشكش بدهد و داخل خدمت شود . چون حقيقتا در پيش مستوفى الممالك در اين مدت خيلى گزاف دلگى و از اين و آن پول گرفته است ، در حقيقت تاخت و تاراج كرده است ، اين بود كه مىخواستم ديگر داخل خدمت نشود . به دو شرط مىتواند داخل كار شود و در پيش تو در دفتر ، محل رجوع خدمات شود : اول ترك اعمال سابقه را بكند . به يك قران دو قران بند نباشد و از طمع بالمره چشم بپوشد . ثانيا پيشكش بدهد از بابت آن پولهاى بىفايده كه از مردم به تعارف برده است « 1 » . »\r\nمادام ديولافوا در سفرنامه خود به وضع اجتماعى ، اقتصادى و اخلاقى قبايل چادرنشين نيز اشاره كرده است به نظر او « ثروت يك چادرنشين را از تعداد گله‌هايش مىسنجند و هر نوع اثاثه زندگى كه حمل و نقل آن مشكل باشد براى ايل مزاحم و دست‌وپاگير است ، لازم ، پسر بزرگ شيخ ما را به چادر پدرش داخل مىكند زمين ناهموار زير چادر ، فرش ندارد ، چه مردم فقيرى ! آنها نمىتوانند يك تكه حصير كه در منزل بدبخت‌ترين اشخاص پيدا مىشود براى خود فراهم سازند ، معهذا يك تكه فرش از نوع بسيار پست در گوشه‌اى از چادر كه از باد ، در پناه است ، گسترده شده و لحاف و بالشهاى بزرگى روى آن چيده‌اند ، پيرمردى ريش‌سفيد روى بالشها نشسته است او بينى عقابى دارد ، و مرتب سرفه مىكند ، اخلاط مىاندازد ، نفس مىزند ، و با نوك انگشتان ترشحات بينىاش را مىگيرد و پرتاب مىكند ، اگر هم ترشحات متبرّك بينى و دهانش روى اطرافيان بيفتد ، دغدغه‌اى به خود راه نمىدهد ، پيراهن او بسيار كثيف است و مثل لباس گداها ژنده و چاك‌چاك است ، آيا مىشود حدس زد كه صاحب اين لباس كهنه و پاره ثروتمندترين مردان سرزمين و قدرتمندترين رئيس قبايل بنى لام است ؟ او مردى مستبد و ستمگر است و اگر چين بر پيشانى پهنش بيفكند ، والى بغداد و تمام شيوخ قبايل از ترس به لرزه مىافتند از قلمرو شيخ مزعل تا تيسفون و از دجله تا كوههاى بختيارى تحت اختيار شيخ قرار دارد و او فرمانرواى اين سرزمين است « 2 » . . . »\r\nمادام ديولافوا در حدود صد سال قبل اخلاق طبقات محروم را در دزفول توصيف مىكند : « با وجود اينكه ما وازده‌هاى جمعيّت دزفول را استخدام كرده‌ايم ، باز اغلب آنها به علت شهرى بودن از هوش و مهارت بىبهره نيستند ولى اين صفات به عوض اينكه برحسب سن رشد و گسترش يابد ، رفته‌رفته ضعيف مىشود .\r\n\r\n\r\n","description":"","footnote":"\r\n( 1 ) . راهنماى كتاب آبانماه 40 صفحه 779 .\r\n( 2 ) . سفرنامه ژان ديولافوا ترجمه ايرج فره‌وشى ص 195 .\r\n","page_name":" 167 ","page_number":167},
  {"content":"\r\n\r\nشدت احساس مذهبىشان با بىرگى ، ضعف نفس بسيار و فساد اخلاق آنها ، تضاد زيادى دارد با ديدن نشان كمربند يك سرباز به لرزه مىافتند ، در مقابل قيافه محيل يك فراش حكومت خود را پست و حقير مىكنند و از چادرنشينها چنان مىترسند كه اگر دسته‌جمعى حركت نكنند جرات طى كردن فاصله سيصد مترى بين چادرهاى ما و مقبره را ندارند ، از ميان هر صد نفر فقط شش نفر سواد خواندن دارند ، و دو نفرشان فقط مىتوانند كوره خطى بنويسند . . .\r\nلباسهاى كهنه و رنگ‌رفته‌شان شاهد فقر و فلاكت بىحد آنهاست و اين فقر و فلاكت تا حدى علت ناتوانى جسمى و اخلاقى آنها را روشن مىكند « 1 » . . . »\r\nدكتر هاز آلمانى كه سالى چند در دانشگاه ايران استاد علم الاجتماع بود ، تحت عنوان « روانشناسى ايرانى » از روحيات و خلقيات ايرانيان سخن مىگويد و از اينكه مردم اين سرزمين در تعارفات لفظى و تشريفاتى راه افراط مىروند اظهار شگفتى مىنمايد و مىگويد اين تعارفات و مجامله‌كاريها به حدى هست كه از آن بوى دروغگوئى و دوروئى به مشام مىرسد سپس مىنويسد « اين نوع رفتار و تودارى و تصنّع دور از حقيقت ممكنست در مرحله بازرگانى و مذاكرات سياسى هم به كار رود و همين سبك است كه معمولا مغربيان را كه به واقعيت عادت دارند متنفر مىسازند و هرگز نمىخواهند در چنين بازى شركت كنند « 2 » » وى بدون اينكه از تاثير عوامل اقتصادى در اخلاقيات سخنى به ميان آورد معتقد است كه حكومت و تسلط اقوام بيگانه در ايران و دوام حكومتهاى استبدادى در انحطاط اخلاقى و دوروئى مردم اين سرزمين عامل موثرى بوده است .\r\nشادروان عباس اقبال آشتيانى طى مقاله‌اى در مجله يادگار از دوروئى ، بىصفتى و نامردمى اعضاى « فرهنگستان » شكايت مىكند و در ضمن مىنويسد : « مكرر با اعضاى فرهنگستان در خارج صحبت مىكرديم و خطا بودن راهى را كه ايشان در آنجا پيش گرفته‌اند به ايشان مىنموديم ، غالبا تصديق مىكردند بلكه گاهى اوقات از ما هم در راه اين عيبجوئى پيشتر مىرفتند اما وقتى كه به ايشان مىگفتم پس چرا صبح از همه زودتر به جلسات آن حاضر مىشويد و اعانت باثم « 3 » مىكنيد ، مىگفتند كه ممكن است كه اعليحضرت فقيد متغير شود و يا اينكه به خواهش وزير وقت در آنجا حاضر مىشديم ، « هرچه را حضرت اشرف بفرمايند » تصويب مىكنيم .\r\nوقتى كه ايمان اهل علم و ادب مملكتى به اين سستى باشد و در مقابل هر بيم و اميد وهمى كش بيايد و در راه دفاع حق مقاومت و مبارزه‌اى صورت نگيرد ، معلوم هست كه علم و\r\n\r\n\r\n","description":"","footnote":"\r\n( 1 ) . سفرنامه مادام ژان ديولافوا ترجمه ايرج فره‌وشى ص 106 .\r\n( 2 ) . ايران از نظر خاورشناسان ، ترجمه دكتر رضازاده شفق .\r\n( 3 ) . اثم يعنى گناه .\r\n","page_name":" 168 ","page_number":168},
  {"content":"\r\n\r\nادب به چه روز زارى مىافتد « 1 » .\r\nدر كتاب ايران بىنقاب نوشتهء ترولر نيز بسيارى از خصوصيات اخلاقى و اجتماعى ايرانيان بدون پرده‌پوشى و تعارف بيان شده ما قسمتى از نوشته‌هاى اين نويسنده آلمانى را براى بيدارى و انتباه هموطنان نقل مىكنيم : « . . . ايرانيهاى امروزى مىكوشند كه خود را مانند اروپائيان نشان بدهند ولى انسان در هر قدم با بىذوقى و كج‌سليقگى آنها در اقتباس و تقليد روبرو مىشود . . . ايرانيان تعصبى شديد دارند كه عيوب و نارسائيهاى خود را پنهان دارند ، مىكوشند چيزهائى را كه ابدا ربطى به فرهنگ و هنر اصيل آنها ندارد ، مانند پيشرفتهاى صنعتى و خيابانهاى قشنگ و هتل‌هاى سبك فرنگ و تأسيسات علمى و اقتصادى جديد را به رخ ما بكشند ، اگر كسى پرروئى كند و يكى از عيوب آنها را به يادشان بياورد فورا برافروخته مىشوند و تقصير را به گردن انگليس مىگذارند . . . يكى از خصال ايرانيان ، كتمان حقيقت است زندگى مردم تهران از صبح تا شام عبارت از دروغ گفتن و يكديگر را گول زدن و كلاه گذاشتن و تلاش بىملاحظه براى پول درآوردن و پيش رفتن و پامال كردن و عقب زدن ديگران است « 2 » . . .\r\nمجتبى مينوى نيز در كتاب داستانها و قصه‌ها ، از كجروى و انحرافات اخلاقى نسل جوان شكايت مىكند :\r\n« جوانهائى كه درس خوانده‌اند و عالم شده‌اند و دنيا را ديده‌اند بايد نوع‌دوست‌تر و درستكارتر از قديمىها باشند بالعكس مىبينيم كه علم و تحصيل آنها را در دزدى و كجروشى قهارتر و دليرتر كرده است چو دزدى با چراغ آيد گزيده‌تر برد كالا ، عجب اينست كه داد همه‌شان بلند است و به هركس برمىخورى ناله مىكند كه مردم دزد و بد شده‌اند ، اما همان كسانى هم كه از دزدى و بدى ديگران شاكى هستند در كارى كه بدست خودشان است كم از ديگران نيستند پس اين مملكت را كه بايد اصلاح بكند ؟ به وزيران و بزرگان قوم هم كه از دست زيردستانشان شكايت مىبرى اول چيزى كه مىگويند اينست كه چقدر حاضرى مايه بگذارى « 3 » . »\r\n رفتم از مدرسه پرسم سبب حرمت مى * دَرِ هركس كه زدم بى خود و لا يعقل بود \r\n\r\n\r\n","description":"","footnote":"\r\n( 1 ) . يادگار سال سوم شماره 6 و 7 ص 6 .\r\n( 2 ) . از كتاب ايران بىنقاب اثر ترولر  ( Ch . G . Troeller )  ترجمه حشمت مويد در مجله راهنماى كتاب ارديبهشت 39 ص 94 ببعد .\r\n( 3 ) . داستانها و قصه‌ها ص 159 .\r\n","page_name":" 169 ","page_number":169},
  {"content":"\r\n\r\n\r\nارزش آدمى به نظر انيشتين\r\nچند ماه قبل از مرگ انيشتين ضمن مصاحبه‌اى گفت : « سعى نكنيد مرد موفقى در زندگى باشيد ، بلكه بهتر آنست كه مرد ارزش و اعتبار باشيد ، در زمان ما آن كس را موفق مىنامند كه بيش از آنچه به عالم عرضه مىكند از آن نصيب مىبرد ، اما مرد باارزش آنست كه بيش از آنچه سهم مىبرد پيشكش كند « 1 » . »\r\nمارشال پتن در دوره جنگ گذشته به وطن خود خدمات گرانبهائى انجام داده بود و در نتيجه فداكاريهائى كه كرده بود قهرمان ملى فرانسه به شمار مىرفت با اينحال به سبب خيانت يا اشتباهى كه از اين سردار بزرگ سر زد او را محكوم به اعدام كردند ، گناه پتن اين بود كه قرارداد متاركه جنگ فرانسه و آلمان را امضاء كرد و به خيال خود خواست از اين راه از فجايع و كشتارهاى بيرحمانهء آلمانيها جلوگيرى كند ولى ملت بيدار فرانسه اين عمل مارشال پتن را خيانتى به استقلال و آزادى ملت بشمار آورد و به اراده ملت رئيس دولت ويشى را محاكمه و محكوم به اعدام كردند و به علت پيرى با يك درجه تخفيف ، كيفر او را به حبس ابد تخفيف دادند . ولى در ايران متجاوزين به حقوق فردى و اجتماعى هيچوقت بطور جدى مورد محاكمه قرار نگرفته‌اند .\r\n« مصطفى فاتح در شرح حال خود به فساد دستگاههاى دولتى اشاره مىكند و مىنويسد پس از آنكه با اميد بسيار به وطن بازگشتم « . . . انديشه‌هاى دور و دراز من به يك بار دود و به هوا شد زيرا ، وزير مىناليد و منشى مخصوص او و رئيس كارگزينى وزارتخانه و همه اشخاص مسؤول ، دانشنامه و پايان‌نامه و تحصيلات و معلومات من و نيازمندى كشور را به هيچ انگاشته صاف و پوست‌كنده گفتند كه مقام پيشكارى فارس و اصفهان و يزد براى تو در نظر گرفته شده ولى هريك از اين پيشكاريها به ترتيب 20 هزار ، 10 هزار و پنجهزار تومان پيشكشى مىخواهد ، بايد اين مبلغ را بپردازى و به مقر ماموريت به روى و اضعاف آن را وصول كنى و پيشكشهاى بيشترى تقديم دارى و پيشكارىهاى بهترى دريابى تا كم‌كم به مقام رفيع وزارت برسى و اگر استعداد بيشترى به خرج دهى شايد نخست‌وزير هم بشوى نيازى بده و فيض ببر و كيسه زر همراه بيار « 2 » . . . » بجاى توجه به واقعيات و كشف ريشه فساد و راه علاج دردها ، هميشه توجه ما معطوف به منافع آنى خودمان بوده است .\r\nآقاى انصارى در توصيف آداب و سنن اجتماعى در اواخر عهد قاجاريه چنين مىنويسد : « . . رفتن پيش مصادر امور از همان اوان كودكى براى من مكتب خوبى بود ، من\r\n\r\n\r\n","description":"","footnote":"\r\n( 1 ) . مجله سخن مرداد 35 ص 519 .\r\n( 2 ) . 50 سال نفت ايران ص 3 .\r\n","page_name":" 170 ","page_number":170},
  {"content":"\r\n\r\nخيلى زود ياد گرفتم كه وقتى پيش بزرگان مىروم چطور بايد رفتار كنم چطور بايد دستها را از دو آستين عبا بيرون بياورم و تعظيم كنم چطور بايد دست به سينه بايستم و چطور بايد دو زانو نشست و اگر روى صندلى نشسته باشم چطور پاهاى خود را به علامت احترام زير صندلى جمع كنم چطور بايد در محضر آنها ساكت باشم و حرف نزنم و اگر احيانا آنها تصديق قولشان را از من خواستند چطور بايد فورا جواب بدهم بله بله همينطور است چطور بايد جلوى خنده ، عطسه و سرفه خودم را بگيرم و چطور بايد از برداشتن چاى و تناول جلوى بزرگان خوددارى كنم و چطور بايد اجازه مرخصى خواست و در موقع رفتن پشت به بزرگتر نكرد و هكذا ، البته همه اينها براى نسل جديد ما جزو تاريخ است ولى در آن هنگام رعايت همه اين آداب لازمه تربيت و ادب بود « 1 » . . . »\r\n\r\nنرمخويى بى جا\r\nهمانطور كه افراط و زياده‌روى در خوراك ، در ميگسارى و شهوترانى خطرناك و زيانبخش است در مسائل اخلاقى نيز بايد معتدل و ميانه‌رو بود ، نيكى را با نيكى و بدى را با بدى پاسخ گفت . اينكه سعدى و ديگران حكايت كرده‌اند كه مستى شبانه مىگرديد و بربطى در بغل داشت و ناگهان به پارسايى برخورد ، بربط را بر سر او نواخت كه هم بربط بشكست و هم سر پارسا زخمى گرديد ، روز بعد مرد پارسا به جاى بازخواست و انتقام از اين عمل وحشيانه نزد او رفت و گفت :\r\n مرا به شد آن زخم و برخاست بيم * تو را به نخواهد شد الّا به سيم \r\nدر حادثهء ديشب هم بربط شكست و هم سر من زخمى گرديد ، اكنون زخم من بهبود يافته ولى بربط تو همچنان شكسته است ، با اين سيم بربط ديگرى براى خود بخر ، ( عملى دور از منطق و اخلاق است ) اين اندازه نرمى و بردبارى مايهء دليرى و جسارت بدكاران مىشود و كار جهان با اين قبيل نرم‌خوييها ، به زبونى و درندگى مىانجامد . پس در اخلاقيات نيز رعايت اعتدال و ميانه‌روى ضرورى است .\r\nسعدى به مقام و ارزش دوست در زندگى اشاره مىكند :\r\n ذوقى چنان ندارد بىدوست زندگانى * دودم بسر برآيد زين آتش نهانى \r\nحافظ با استفاده از مصراع اوّل اين بيت با سعدى همصدا شده مىگويد :\r\n بىدوست زندگانى ذوقى چنان ندارد * دودم بسر برآيد زين آتش نهانى \r\n\r\n\r\n","description":"","footnote":"\r\n( 1 ) . زندگى من ج 1 ص 66 ببعد .\r\n","page_name":" 171 ","page_number":171},
  {"content":"\r\n\r\nو مولوى در مقام دوست مىگويد :\r\n آدمى ديدست و باقى پوستست * ديد آنست آن كه ديد دوستست\r\nچونك ديدِ دوست نبود كور به * دوست كو باقى نباشد دور به \r\nملاى رومى از عواقب بدگمانى بيمناك است و در مثنوى بارها به خطرات سوء ظن اشاره مىكند :\r\n بدگمان باشد هميشه زشتكار * نامهء خود خواند اندر حق يار\r\nآن خسان كه در كژيها مانده‌اند * انبيا را ساحر و كژ خوانده‌اند \r\nو در تأييد اين معنى مىفرمايد :\r\n هر كرا بينى شكايت مىكند * كه فلان كس راست ، طبع و خوى بد\r\nاين شكايت‌گر ، بدان كه بدخوست * كه مر آن بدخوى ، او را بدگوست \r\n* * *\r\n آن يكى در چشم تو باشد چو مار * هم وى اندر چشم آن ديگر نگار\r\nزانك در چشمت خيال كفر اوست * و آن خيال مومنى در چشم دوست\r\nيوسف اندر چشم اخوان چون ستور * هم وى اندر چشم يعقوبى چو نور\r\nاز خيال بد مر او را زشت ديد * چشم فرع و چشم اصلى ناپديد\r\nچشم ظاهر سايهء آن چشم دان * هرچه آن بيند بگردد اين بدان \r\n* * *\r\n پيش چشمت داشتى شيشهء كبود * زان سبب عالم كبودت مىنمود \r\n* * *\r\n چون كه تو ينظر بنار الله بدى * در بدى از نيكوى غافل شدى \r\n\r\nشوخى و مطايبه\r\nاز ديرباز شوخى و مزاح و مطايبه در حدّ اعتدال مورد توجه و تأييد صاحب‌دلان و منتقدان اجتماعى بود . شيخ فريد الدّين عطّار ، پزشك و عارف عاليقدر ما مىگويد :\r\n چو عيسى باش خندان و شكفته * كه خر باشد ترشروى و گرفته \r\nغالبا مقصود و منظور مردان خوش‌قريحه و مستعدّى كه قلم به دست مىگرفتند و به نظم يا نثر مطالب و حكاياتى شيرين به يادگار مىگذاشتند بذله‌گويى و وقت‌گذرانى نبود بلكه با ديد و هدفى فلسفى و اجتماعى سعى مىكردند مردم را به تفكّر و تعقّل و تحقيق در صحّت و سقم معتقدات خود برانگيزند ، تا مردم هيچ فكر و انديشه‌اى را به تقليد و تعبّد نپذيرند ، بلكه آموخته‌ها\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nو باورهاى خود را با محك عقل بيازمايند . نويسندگانى كه هدفى سياسى داشتند سعى مىكردند امرا و زورمندان و زمامداران را ، از اعمال و رفتار ناصواب خود آگاه سازند ، چنان كه در كتاب كليله و دمنه در تلو حكايات به تعاليم سياسى و اجتماعى فراوانى برمىخوريم كه همه بر زبان حيوانات جارى شده است . همچنين عبيد زاكانى با قلم تواناى خود در لباس هزل و طنز بسيارى از اخلاق و عادات مذموم و نارواى دوران خود را به باد انتقاد گرفته است . بعد از او مولانا فخر الدين على صفى و عده‌اى ديگر از ارباب ذوق كمابيش در تنظيم لطايف و حكايات از روش عبيد پيروى كرده‌اند و ما به ذكر نمونه‌اى چند از هزليات آنها بسنده مىكنيم :\r\nمولانا فخر الدين على صفى در فصل سوم ، در لطايف سپاهيان به پادشاهان مىنويسد :\r\n« پادشاهى از حاضران مجلس خود لغزى پرسيد كه آن چيست كه پار نرسيد و امسال نمىرسد و سال آينده نخواهد رسيد ؟ » سپاهى حاضر بود و گفت « آن مرسوم من است » ( يعنى جيره و مواجب ) . پادشاه بخنديد و بفرمود تا مرسوم دو سالهء او را از خزينه نقد دادند . . . « 1 » »\r\nبايد توجه داشت كه غير از عبيد زاكانى و پيروان مكتب او بسيارى از شعراى ايران به مناسبت و گاه به قصد انتباه و بيدارى مردم سخنان هزل‌آميزى از خود به يادگار گذاشته‌اند از جمله :\r\nسعدى و مولوى هر دو با زندگى روزمرهء مردم سروكار داشتند و مناظر گوناگونى از حيات مادى ، معنوى ، اخلاقى و جنسى آدميان دوران خود را تصوير كرده‌اند و گاه به اقتضاى مقال به هزليات و بيان و توصيف امور دور از عقب پرداخته‌اند - ظاهربينانى كه تاب خواندن و شنيدن اين صحنه‌ها را كه پرده‌اى از زندگى واقعى انسانى است ندارند زبان به طعن و اعتراض مىگشايند و به اين دو جامعه‌شناس بزرگ و نامدار قرون وسطى خرده مىگيرند كه چرا از امور جنسى و شهوى سخن گفته‌اند ، غافل از آنكه اگر اين غريزه در نوع بشر نبود ، از آنان نام و نشان و اثرى بجاى نمىماند .\r\nسعدى و مولوى غالبا از هزليات نتيجهء اخلاقى گرفته‌اند ، مولوى گويد :\r\n هزل تعليم است آن را جد شنو * تو مشو بر ظاهر هزلش گرو\r\nهزلها گويند در افسانه‌ها * گنج ميجو در همه ويرانه‌ها \r\n* * *\r\n بيت من نيست بيت اقليم است * هزل من هزل نيست تعليم است \r\n\r\n\r\n","description":"","footnote":"\r\n( 1 ) . فخر الدين على صفى : لطايف الطوايف ، باهتمام احمد گلچين معانى ، ص 127 .\r\n","page_name":" 173 ","page_number":173},
  {"content":"\r\n\r\n\r\nانواع فحش و ناسزا\r\nجمال‌زاده در كتاب « قصهء ما بسر رسيد » ضمن توصيف « قيل‌وقال مدرسه » از فحشهاى شصت هفتاد سال پيش كه در بعضى از مكاتب و مدارس معمول بود شمه‌اى ذكر مىكند :\r\n« پسرك فضول ، پسرك بىچشم‌ورو ، بىشرم ، بىحيا ، جعلنق ، متعفّن ، خنزير ، نجس العين ، كلب بن كلب ، حمار بن حمار ، گوساله ، اخرّ بالتّشديد ، ولد الزنا ، چه گهى مىخورى ، مىدانى چه مىگويى ، حرفهاى گنده‌تر از دهنت مىزنى ، و الله و بالله و تاللّه مستحق حدّ شرعى شده‌اى ، خونت مباح گرديده اى خبيث ، اى ملعون ، من ترا همين الآن در صحن مدرسه مشلّق مىكنم . « 1 » »\r\n\r\nشخصيت يك زن\r\nدر آتن دختر جوانى ، چون ديد نامزدش « اريستو ژيتون » را به اتهام قتل « هيپارخوس » محاكمه مىكنند و اقوام و بستگان او را تحت شكنجه‌هاى سخت قرار مىدهند ، براى اينكه مبادا ، هنگام شكنجه ناچار شود اسرار محبوب خود را افشا كند ، در جريان محاكمه شخصا زبان خود را بريد و در پيش پاى قضات دادگاه افكند . « 2 » » بر خلاف اين زن قهرمان مردان و زنان بىارزش و بىمقدارى وجود دارند كه براى حفظ موقعيت خود به هر پستى تن مىدهند ، « . . . و بر راست سرير ، ولايتى است كه آن را « جندان » گويند ، و اين مردمان جندان سه دين دارند چون روز آدينه باشد با مسلمانان به مسجد آدينه آيند و نماز آدينه بكنند و بازگردند ، و چون شنبه باشد با يهود پرستش كنند ، و چون يكشنبه باشد ، اندر كليسا آيند و با ترسايان به رسم ايشان پرستش كنند و اگر كسى از ايشان پرسد كه چرا چنين كنيد ؟ گويند : اين هر سه فريق مخالف يكديگرند و هركس همى گويد كه حق به دست من است ، پس ما با هر سه فريق موافقت مىكنيم ، مگر آن‌كه حق را اندر آن يابيم . « 3 » »\r\nبراى آنكه خوانندگان بدانند حبّ مال و جاه و دلبستگى فراوان به مقام و منصب آدمى را با چه ماجراهاى دلخراش و نفرت‌انگيز روبرو مىسازد اجمالا به شرح حال و سرگذشت اسف‌بار « ابن مقله » نابغه و هنرمند نامدار قرن سوم و چهارم هجرى مىپردازيم .\r\n\r\n\r\n","description":"","footnote":"\r\n( 1 ) . جمال‌زاده : قصهء ما بسر رسيد « قيل‌وقال مدرسه » ص 169 .\r\n( 2 ) . ارسطو : اصول حكومت آتن ، ترجمهء دكتر باستانى پاريزى ، ص 67 .\r\n( 3 ) . زين الاخبار گرديزى ، چاپ عبد الحى حبيبى ، ص 278 .\r\n","page_name":" 174 ","page_number":174},
  {"content":"\r\n\r\nابن مقله بيضاوى متولد به سال 272 مقتول به سال 328 كاتب ، منشى ، شاعر و اديبى خوش‌نويس بود و خط كوفى را بسيار نكو مىنوشت ، و خطوط ريحانى ، ثلث ، محقق ، نسخ ، توقيع ، رقاع و تعليق را اختراع كرد . در سياست دست داشت سخت جاه‌طلب بود . در دوران وزارت مال فراوان اندوخت . دشمنان از او سعايت كردند و از كار بر كنار شد و چون بار ديگر درصدد برآمد بر مسند ابن رائق بنشيند الرّاضى بالله موضوع را به ابن رائق رقيب او گفت و در شوال 326 پس از اندك پرسش و پاسخ ابن رائق از خليفه خواست كه دست راست او را قطع كنند . الرّاضى موافقت كرد هرقدر درباريان وساطت كردند و هنرها و خدمات ديرين او را برشمردند و گفتند كه اين دست كه قرآن نوشته و هفت خط اختراع كرده سزاوار بريدن نيست سودى نكرد و دست راست او را حضورا بريدند و به زندانش بردند . پس از چندى خليفه پشيمان شده و به درمان او فرمان داد تا خوب شد پزشك او گفت : روزى كه براى معالجهء او مىرفتم به دست بريده و حال زار خود بگريست و گفت :\r\n« خدمت بها الخلفا و كتبت بها القرآن الكريم بخطين دفعتين تقطع بها كما تقطع ايدى اللصوص . » يعنى اين دستى را كه با آن به خلفا خدمت كردم و قرآن كريم را به دو خط و دو بار به رشتهء تحرير درآوردم مانند دست دزدان بريدند . پس از چندى كه زخمش بهبود يافت بار ديگر الرّاضى پيغام داد براى جبران مافات ميل دارم كه مجددا وزارت را به تو بدهم . ابن مقلهء جاه‌طلب باور كرد و آمادگى خود را اعلام نمود . بار ديگر به اغواى ابن رائق زبانش را بريدند .\r\nبا اين حال زار مدتى در زندان بود تا در 56 سالگى درگذشت .\r\nابيات زير را در زندان پس از قطع دستش گفته است :\r\n ما سمت الحياة لكن توثقت * بايمانهم فبانت يمينى\r\nبغت دينى لهم بدنياى حتى * حرّمونى دنياهم بعد دينى\r\nو لقد حطت ما استطعت بجهدى * حفظ ارواحهم فما حفظونى\r\nليس بعد اليمين لذّة عيشى * يا حيوتى بابت يمينى فبينى \r\nمن از زندگى ملول نشدم اما به سوگندهاى آنها مطمئن گشتم پس دستم قطع شد . دين خود را براى خاطر آنها به دنيا فروختم و همين كه دينم از كف رفت مرا از دنياى خودشان هم محروم كردند ، تا جايى كه در توانم بود در راه حفظ جان آنها كوشيدم ، معذلك مرا حفظ نكردند . بعد از قطع دست راست ، ديگر براى من عيشى نخواهد بود . اى زندگى حال كه دست از من دور شد تو هم دور شو . . . « 1 » »\r\n\r\n\r\n","description":"","footnote":"\r\n( 1 ) . محمد حسين ركن‌زاده آدميت : دانشمندان و سخن‌سرايان فارسى ، جلد اول ، ص 65 به بعد .\r\n","page_name":" 175 ","page_number":175},
  {"content":"\r\n\r\nبسم اللّه الرحمن الرحيم\r\n\r\nتوضيحات\r\n\r\nصفحهء 18 ، سطر 1 -\r\nپولس ، حوارى مسيح اين نظام جابرانه را تقديس مىكرد و . . .\r\nبايد دانست كه پولس از حواريون مسيح ( ع ) نبوده و نويسنده در اينباره راه خطا پيموده است ، زيرا نام « حواريون » در عرف مسيحيت به دوازده تن اطلاق مىشود كه زمان حضرت مسيح را درك كرده و از خواص آن حضرت شمرده مىشدند و پولس در روزگار مسيح عليه السلام از جملهء دشمنان آن حضرت و از يهوديان سرسخت و متعصب بود و حتى حواريون عيسى ( ع ) را به مرگ تهديد مىكرد ولى پس از دورهء مسيح ( ع ) ناگهان ادعا نمود كه در راه دمشق ، مسيح بر او آشكار شده ! و معجزه‌آسا به وى ايمان آورده است و از سوى عيسى ( ع ) مأمور تبليغ مسيحيت مىباشد ! ( كتاب اعمال رسولان ، باب 9 ) . سپس با برگزيده‌ترين حواريون مسيح يعنى پيطروس و برنابا مخالفت آغاز كرد و با ارسال نامه‌هايى به اين سو و آن سو ، پطرس و برنابا را « منافق » خواند ( رسالهء پولس به غلاطيان ، باب دوم ) . پطرسى كه مسيح ( ع ) دربارهء او گفته بود : « من نيز ترا مىگويم كه تويى پطرس ، و بر اين صخره كليساى خود را بنا مىكنم و ابواب جهنم بر آن استيلا نخواهد يافت و كليدهاى ملكوت آسمانها را به تو مىسپارم و آنچه در زمين ببندى در آسمان بسته گردد و آنچه در زمين گشايى در آسمان گشاده شود » ( انجيل متى ، باب شانزدهم ) .\r\nآنگاه پولس كوشيد تا آئين مسيح ( ع ) را به سويى كشاند كه پيوندش با شريعت موسى ( ع ) به كلى بگسلد ، مثلا با اينكه عيسى ( ع ) و حواريون همگى بنا به شريعت ابراهيم ( ع ) و موسى ( ع ) « ختنه » شده بودند ، پولس به مسيحيان چنين نوشت : « اينك من پولس به شما مىگويم كه اگر مختون شويد ، مسيح براى شما هيچ نفع ندارد » ! ! ( رسالهء پولس به غلاطيان ، باب پنجم ) .\r\nبنابراين پولس را تحقيقا بايد « بدعت‌گذارى » در آئين مسيح شمرد كه از راه رقابت و دشمنى با حواريون در نظر داشته افكار و منويات خود را در آئين تازه داخل كند . وى به قرنتيان\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمىنويسد : « مرا يقين است كه از بزرگترين رسولان هرگز كمتر نيستم ! ! » ( رسالهء دوم پولس به قرنتيان ، باب يازدهم ) . نتيجهء اين رقابت ، انتخاب تعليمات ويژه ! و انجيل مخصوص ! و نفى ساير اناجيل بود ! چنان كه مثلا « لوقا » انجيل خود را تحت نظارت پولس نگاشت و مستر هاكس ( نويسندهء قاموس كتاب مقدس ) دربارهء لوقا مىنويسد : « تاريخ شخصى او ، پيش از مصاحبت با پولس و بعد از آن نامعلوم است يا مبتنى بر روايات مجهولهء غيرمعينه است » ( قاموس ، صفحهء 772 ) .\r\nبدينترتيب پولس افراد نامعلومى را به انجيل‌نگارى وامىداشت و ديگر اناجيل را تخطئه مىكرد ! چنان كه در نامهء خود به غلاطيان مىنويسد : « تعجب مىكنم كه بدين زودى از آنكس كه شما را به فيض مسيح خوانده است برمىگرديد بسوى اناجيلى ديگر » ! ( غلاطيان ، باب اول ) . البته چنين بدعت‌گذارى ، نظام بردگى را به صورت ننگين خود تأييد مىنمود و در اينباره مىنويسد : « اى غلامان ! آقايان بشرى خود را چون مسيح با ترس و لرز ، با ساده‌دلى اطاعت كنيد » ! ( رسالهء پولس به افسسيان ، باب ششم ) . ولى پرواضح است كه اين قبيل آموزشها را به مسيح عليه السلام كه براى اصلاح بشر و عبوديت خدا ( نه بندگى ديگران ) قيام كرده نمىتوان نسبت داد چنان كه آموزشهاى پيامبر گرامى اسلام ( ص ) را با رفتار برخى از خلفا يا شيوخ عرب در رواج برده‌دارى و برده‌فروشى نتوان قياس كرد بويژه كه برده‌دارى قديم مبتنى بر آدم دزدى و فروش انسانها از اينراه بوده و پيامبر عظيم اسلام ( ص ) با اين كار به سختى مخالفت فرموده است و اگر سخن از « رقبات » در اسلام مىرود در واقع اكثر آنها ستمگرانى بوده‌اند كه به جنگ مسلمين آمده و اسير مىشدند و مدتى قليل در حكم بردگان بودند تا آزاد شوند . چنان كه قرآن كريم دربارهء آنها فرموده :  « فَإِمَّا مَنًّا بَعْدُ وَ إِمَّا فِداءً »  ( محمد / 4 ) . يعنى ، « آنانرا يا منت نهاده آزاد كنيد يا عوض بگيريد و آزاد سازيد » . و جز اين گروه اگر كسى از دوران قبل از اسلام يا به صورتى ديگر بنزد مسلمين بود به حكم آياتى مانند :  « فَكُّ رَقَبَةٍ »  ( البلد / 13 ) يا :  « فَتَحْرِيرُ رَقَبَةٍ »  ( مجادله / 3 ) يا :  « أَوْ تَحْرِيرُ رَقَبَةٍ »  ( المائده / 89 ) يا :  « فَتَحْرِيرُ رَقَبَةٍ مُؤْمِنَةٍ »  ( النساء / 92 ) . كه همگى توصيه به آزاد كردن « رقبات » است ، رهايى مىيافت بخصوص كه سهمى از زكات عمومى ، براى استخلاص « رقبات » رسما كنار گذاشته شده بود چنان كه در سورهء توبه مىخوانيم :  « إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ . . . »  ( التوبه / 60 ) .\r\nبدينترتيب ، اسلام براى آزادى بشر از رقيّت و بردگى ، گامى بلند در قانون‌گذارى خود برداشت و از اينرو فقهاى اسلام در ابواب فقه اسلامى ، كتابى تحت عنوان : « كتاب العتق » يعنى :\r\n« كتاب آزادى بردگان » عنوان كرده‌اند ولى از « كتاب الاسترقاق » يعنى : « كتاب برده‌گيرى » در ابواب فقهى نشانى ديده نمىشود ، و از پيامبر گرامى اسلام ( ص ) آورده‌اند كه فرمود : « شرّ النّاس من باع النّاس » ( كافى و وسائل ، كتاب التجارة ) . يعنى : « بدترين مردم كسى است كه انسانها را بفروشد » !\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nصفحهء 21 ، سطر 4 - :\r\n« آداب و رسوم را كه در سرزمينى ديگر زشت و ناپسند شمرده ميشد از آن برداريد چيزى برجاى نخواهد ماند » .\r\nكوشش نويسنده در اين چند صفحه معطوف به آنست كه اخلاق را « امرى نسبى » جلوه دهد و قداست و اطلاق آن را انكار كند ! معناى نسبى بودن اخلاق بطور واضح و بىپرده آنست كه مثلا اگر كسى امروز در ايران اسلامى زندگى مىكند البته اجازه ندارد به « امر شنيع » همجنس‌گرايى ، تن دردهد ولى اگر مثلا به كشورى كه اين كار در آنجا زشت شمرده نمىشود سفر كرد و شرائطى ديگر ملاحظه شد ! در اجراى اين « امر شريف » ! ! مجاز خواهد بود ، زيرا اخلاق ، امرى نسبى است و در شرائط گوناگون تفاوت مىكند ! به نظر ما اين سخن ، خود شعارى ضد اخلاقى است كه مايهء دامن زدن به فساد و تباهى در جامعه مىشود و اخلاق را در نظر افراد بىريشه نشان مىدهد و ادله‌اى كه براى اثبات آن اقامه شده مغلوط و سفسطه‌آميز است :\r\nاولا آنچه مورخ امريكايى « ويل دورانت » مىنويسد كه : « نفع‌پرستى و خيانت و بيرحمى و غصب حق ديگران در طول دوران نسلهاى متوالى براى حيوان و انسان همچون امور نافعى بوده‌اند » ! و نيز آنچه نويسنده اظهار داشته است كه : « جنگاورى و درنده‌خويى و آمادگى جنسى در كشمكش حيات مزايايى بشمار مىرفت » ! همه از نگرشى سطحى و قياس « انسان با حيوان » حكايت مىكند ! و گيرم كه اين امور براى گرگ و روباه سودمند بوده است ولى براى جامعهء مورچگان و زنبور عسل هرگز نمىتوانسته مفيد باشد ( تا چه رسد به جامعهء انسانى ! ) به همين جهت در لانه و كندوى آنها جز نظم و همكارى و صميميت چيزى ديده نمىشود و اگر احيانا فردى از روش عمومى تخلف كند كيفرش مىدهند . شگفتا ! مورخ امريكائى انسانها را كه به نعمت خرد و انديشه از ديگر جانوران برترى داشته و دارند با گرگ و روباه قياس مىكند و صفات درندگان را در طى نسلهاى متوالى درخور وى مىشمارد . اگر درنده‌خويى و ستمگرى امتيازى بوده چنان كه گذشت مربوط به دنياى حيوان است آن هم حيوان وحشى نه جانورانى كه از راه تعاون و همكارى زندگى مىكنند ، پس چگونه مىتوان انسان را مشمول ، « قانون جنگل » ! شمرد و وحشيگرى و خونريزى و غصب را از امتيازات تاريخى او دانست ؟ ! منشأ اشتباه حضرات از آنجا است كه پس از « چارلز داروين » كه قانون « تنازع بقاء » را در عالم حيوانات كشف كرد ، گمان مىكنند كه قانون مزبور با عالم انسانى نيز قابل تطبيق است و به ذهن پربركتشان خطور نكرده كه انسان بيش از تنازع ، به « تعاون بقاء » نياز داشته و دارد و اما اگر گروهى از افراد بشر خواسته‌اند مانند حيوانات وحشى ، درنده‌خويى كنند دليلى وجود ندارد كه اعمال آنها را مفيد و پسنديده بشماريم يا ضرورتى براى درندگى ايشان قائل شويم بويژه كه در ادوار تاريخ ، مصلحان و پاكان و پيامبران نيز پيروانى داشته‌اند و همواره به اصل  « تَعاوَنُوا عَلَى الْبِرِّ وَ التَّقْوى »  ( المائده / 2 ) دعوت كرده‌اند .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nثانيا : آنچه نويسنده پس از تقسيم تاريخ به 3 مرحلهء « كشاورزى و شكار و صنعتى » آورده است كه : « در مرحلهء شكار ، انسان ناگزير بوده كه هر دم آمادهء تعاقب و جنگ و كشتن باشد ، همين كه شكارى مىگرفت تا آخرين ظرفيت معده‌اش مىخورد چون مطمئن نبود كه بتواند دوباره امكان خوردن پيدا كند ، اين عدم اطمينان حرص و آز را زائيده است » ! اين تعليل هرگز حرص و آز را در آن مرحله از تاريخ تصويب نمىكند زيرا چنين حرصى نه مفيد بوده و نه صحيح ، و نه ضرورت داشته است ! ! اما مفيد نبوده ، بدليل آنكه پرخورى شديد به سلامت فرد لطمه مىزده است و نزديكانش را از نعمت غذا محروم مىكرده و در نتيجه از وى تنفر مىيافتند و در مشكلات زندگى كمتر به او خدمت مىكردند . صحيح نبوده ، زيرا قناعت و رعايت اعتدال ، موجب راحت جسم و آسايش جان مىشود و با حرص و آز هر دو از دست مىرود . ضرورت نداشته زيرا معمولا شكارها دسته‌جمعى انجام مىگرفت و غذا نيز به تناسب افراد ، تقسيم مىگشت و بر همه لازم بود تا نوبت شكار آينده ، غذاى خود را حفظ كنند و گرنه به رنج گرسنگى درمىافتادند ! بنابراين چه ضرورتى براى آزمندى وجود داشته كه ما اين رذيلت اخلاقى را براى دورانى ، پسنديده بشمريم ؟ !\r\nاما آنچه در دو مرحلهء ديگر از تاريخ ( مرحلهء كشاورزى و صنعتى ) آورده است كه : در مرحلهء اول ، نظام صرفه‌جويى و صلح ، برتر از جنگ بوده يا پاكدامنى دختران از واجبات شمرده مىشده و در مرحلهء دوم زنان در روابط جنسى آزاد شدند ! و جوان عاصى مىتوانست گناهش را در جمعيت شهر پنهان سازد ! بهيچوجه خونريزى و بىعفتى و گناه را موجه و مجاز نمىنمايد جز آنكه نشان مىدهد گاهى زمينه براى عصيان افراد ، فراوانتر و گاهى كمتر است نه آنكه رذائل اخلاقى به فضائل تبديل شود يا زيان تجاوز و ظلم و گناه ، به منفعت و سعادت مبدل گردد ! .\r\nاز اين به بعد نويسنده ، سخن « ويل دورانت » را در اثبات « نسبيّت اخلاق » بگواهى مىآورد ولى برهان آهنين ! ! ايشان نيز در حقيقت صورت برهان و سيرت مغالطه دارد ! مثل آنچه مىگويد : « شرقيان بعلامت احترام كلاه بر سر مىگذاشته و غربيان آن را براى احترام برمىداشتند » ! پرواضح است كه اين كار در شمار « قوانين اخلاقى » نيست بلكه از « رسوم اعتبارى » بشمار مىآيد كه بنا به قراردادهاى اقوام مختلف تفاوت مىكند . ولى نكته‌اى كه هر دو عمل ( كلاه بر سر گذاشتن و از سر برداشتن ) از آن حكايت مىكنند « احترامى » است كه از اين كار براى ديگران منظور مىشود و احترام به انسانها شايسته ، خود يك حكم اخلاقى است ( كه از نظر تيزبين جناب ويل دورانت مخفى مانده ! ) و منشأ هر دو عمل ، شده است . شگفت آنكه مورخ آمريكايى در آغاز سخن مىنويسد : « اكنون چند مثال براى نسبيّت اخلاقى بياوريم » و در پايان مىنگارد : « يكى از صاحب‌نظران يونان باستان مىگويد اگر آداب و رسوم مقدس سرزمينى را جمع كنيد و بخواهيد آن مقدار از آداب و رسوم را كه در سرزمينى ديگر زشت و ناپسند شمرده مىشود از آن برداريد چيزى برجاى نخواهد ماند » ! جناب مورخ ، به\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nتفاوت ميان « اخلاق » و « آداب و رسوم » ابدا توجه نكرده و براى اثبات نسبيت اولى ، دومى را به گواهى آورده است ! اخلاق ، امرى فطرى است يعنى عقل طبيعى در هركس لا اقل در مراحلى زشتى ظلم و نيكى احسان را درمىيابد و نياز به قرارداد و تلقين ندارد ولى بسيارى از آداب و رسوم ، به قراردادها و اعتبارات افراد يا جامعه‌ها بستگى دارند . و قياس ايندور به يكديگر ، قياس « مع الفارق » است .\r\nاما دربارهء آنچه كه مىنويسند : « ساكنان ملانزى بيماران و پيران را زنده در خاك مىكنند و اين امر را وسيلهء خوبى براى رهايى از بقاياى آنان مىدانند » بايد گفت اولا اگر مردم ملانزى به چنين كارى دست مىزنند چه بسا به خيال خود براى رعايت يك « امر اخلاقى » است ! كه مثلا بيماران صعب العلاج را از درد و رنج و پيران را از مصائب پيرى برهانند و ضمن آسودگى خود ! آنان را نيز راحت سازند ! ( هرچند اين فلسفه ، خطا و نادرست است ) . ثانيا لغزش فكرى و انحراف اقوام را نبايد ملاك « نسبيت اخلاق » بشمار آورد چه بسا مردمى كه بعللى از مسير عقلى و طبيعى خارج شده و به زشتكارى روى آورده‌اند و بتدريج قبح اعمالشان از نظر آنها محو گشته است ولى انحراف آنها را نتوان به حساب وجدانهاى سالم و فطرت‌هاى آلوده‌نشده ، گذاشت زيرا احكام فطرت با ظلم و قتل و خيانت موافقت ندارد !\r\nاما دربارهء اين سخن كه مىنويسند : « زن ژاپنى به لختى تن كارگر اهميت نمىدهد ولى در شرم و عفت ممكن است از مريم و آسيه برتر باشد » بايد گفت كه در اينجا ويل دورانت پرانتزى باز كرده و توضيحى آورده است كه نويسندهء « تاريخ اجتماعى ايران » آن را نياورده‌اند . ويل دورانت در پى سخن گذشته‌اش مىنويسد : ( گرچه اين حقيقت ممكن است مانند بسيارى از حقايق ديگر امروز وجود نداشته باشد ) ! تفسير سخن ايشان آنست كه در گذشته به زن ژاپنى تلقين شده بود كه عريان شدن كارگران زن در برابر مردان ، با عفت و شرم منافات ندارد ولى اين حقيقت ! ! امروز از ميان رفته يعنى عملا معلوم شد كه اين كار با عفت بانوان منافات پيدا مىكند ! زيرا غريزه چيزى نيست كه با تلقين نابود گردد ( مانند اينكه از راه تلقين ، كسى گرسنگى را براى هميشه فراموش نخواهد كرد ! ) و شك نيست كه عريان شدن زنان كارگر در برابر مردان بويژه كه جوان و خوش‌اندام نيز باشند سرانجام فساد ببار مىآورد .\r\nآرى امور ضد اخلاقى اگر چند صباحى هم در ميان قوم منحرفى رواج يابند ، بالاخره چهرهء زشت خود را به آنان نشان خواهند داد .\r\n\r\nصفحهء 41 ، سطر 17 -\r\n. . . رهبانيت و صومعه‌گرى عيسويان و اعتكاف مسلمين در مساجد . . .\r\nمحمد بن زكرياى رازى هرچند در طب مقامى بلند داشته ولى در فلسفه و دين‌شناسى\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاز مقام تحقيق دور بوده است و جا دارد كه پژوهشگران به شرح مناظرات او دربارهء ديانت با همشهرى دانشمندش ابو حاتم رازى بنگرند تا به درماندگى و ضعف اقوال وى در اين باب پى برند ( به كتاب : اعلام النبوّة مراجعه كنيد ) . در اينجا نيز رازى به قياس مع الفارق دست زده است و « اعتكاف مسلمين را در مساجد » با « رهبانيت مسيحيان » در يك رديف آورده و نشان ديگرى از اسلام‌ناشناسى ! خود را عرضه كرده است ! شك نيست كه ديانت اسلام با رهبانيت به مخالفت برخاسته و آن را بدعتى ميشمرد كه مسيح عليه السلام نيز بدان فرمان نداده است چنان كه در قرآن كريم مىخوانيم :  وَ رَهْبانِيَّةً ابْتَدَعُوها ما كَتَبْناها عَلَيْهِمْ  ( الحديد / 27 ) . يعنى : « رهبانيت را ايشان بدعت نهادند ، ما بر آنان رهبانيت را مقرر نداشتيم » ! رهبانيت ، اعتزال از مردم و گوشه‌نشينى و رياضت و ترك دنيا را شامل است و اسلام ، دينى اجتماعى و دور از رياضات شاقّه بوده و داراى شرايع معتدل و قوانين سهل است چنان كه در قرآن مجيد آمده :  ما جَعَلَ عَلَيْكُمْ فِي الدِّينِ مِنْ حَرَجٍ  ( الحج / 78 ) . يعنى : « خداوند در اين دين بر شما سختى ننهاده است » و نيز مىفرمايد :  يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ  ( البقره / 185 ) يعنى : « خداوند ارادهء آسانى دربارهء شما دارد و سختى را بر شما نخواسته است » و آيات كريمه‌اى كه مسلمين را برحذر داشته از اينكه مبادا روزيهاى پاكيزه را ترك كنند و از زينت‌هاى طبيعى روى گردانند ، نشانگر آنست كه اسلام با ترك دنيا و زهد خشك يعنى رهبانيت موافقت ندارد ؛ چنان كه مىفرمايد :  قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ ؟  ( الأعراف / 32 ) يعنى :\r\n« بگو چه كسى زينت خدا را كه براى بندگانش بيرون آورده حرام كرده است ؟ چه كسى روزيهاى پاكيزه را حرام داشته ؟ ! » و يا مىفرمايد :  « يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّهُ لَكُمْ »  ( المائده / 87 ) . يعنى : « اى اهل ايمان روزيهاى پاكيزه‌اى را كه خدا بر شما حلال كرده ، بر خود حرام مكنيد » .\r\nدر تاريخ اسلام معروفست كه عده‌اى از اصحاب پيامبر ( ص ) گرد هم آمدند و ذكر بقاى آخرت و فناى دنيا كردند و يكى از آنميان گفت : من از اين پس : همه روزه ، روزه مىگيرم ! و ديگرى گفت : من ترك همخوابى با همسر مىكنم ! سومى گفت : من ديگر بر بستر نمىخوابم ! چون اين خبر به پيامبر ( ص ) رسيد خطبه خواند و فرمود : ما بال اقوام قالوا كذا و كذا لكنّى اصلّى و انام و اصوم و افطر و اتزوّج النّساء فمن رغب عن سنّتى فليس منى ( صحيح بخارى و احكام القرآن قرطبى ) . يعنى : « چرا دسته‌اى چنين و چنان گفتند ؟ ! من ( كه پيامبر شما هستم ) هم نماز مىخوانم و هم مىخوابم ، و گاهى روزه مىگيرم و گاهى نمىگيرم ، و نيز با زنان ازدواج مىكنم و كسى كه از روش من رويگردان شود از من نيست » !\r\nو همچنين ماجراى « عاصم بن زياد » مشهور است كه لباس خشن پوشيده و از مردم و زن و فرزندش كناره‌گيرى كرده بود تا به ملاقات على عليه السلام نائل آمد و آنحضرت به او فرمود : « يا عدىّ نفسه لقد استهام بك الخبيث ! اما رحمت أهلك و ولدك ؟ أترى انّ اللّه احلّ\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nلك الطّيبات و هو يكره أن تأخذها ؟ ( نهج البلاغه / خطبة 200 ) . يعنى : « اى دشمنك خويشتن ! شيطان سرگردانت كرده ، چرا به همسر و فرزندت رحم ننموده‌اى ؟ آيا باورت اينست كه خدا نعمت‌هاى پاكيزه را بر تو حلال كرده و در عين حال راضى نيست كه از آنها بهره ببرى ؟ » .\r\nخلاصه آنكه مخالفت اسلام با رهبانيت و ترك دنيا واضحتر از آنست كه بخواهيم در تنگناى حاشيه‌نويسى ! به اثبات آن پردازيم . اما مسئلهء « اعتكاف » به رهبانيّت ربطى ندارد ! زيرا به اجماع علماى اسلام ، اعتكاف ( مثلا سه روز در مسجد ماندن و عبادت كردن و جز به هنگام حاجت بيرون نيامدن ) كارى مستحب است و شرع اسلام ، كسى را به اجراى اين عبادت ملزم نكرده است ، از اين گذشته سه روز در مسجد ماندن انسان را از نعمتهاى خدا محروم نمىكند و از مردم جدا نمىسازد ، زيرا مسجد محل آمدوشد مردم است و معتكف نيز از خوردن غذاهاى نيك ممنوع نيست جز اينكه چند روزى با عبادت خدا روحيهء ايمانى خود را نيرومند مىسازد و دل و جانش را آرامش مىدهد و به قواى درون خود تمركز مىبخشد و بر قدرت ضبط نفس خويش مىافزايد . پس اين كدام ستم است كه مسلمانان بر خود روا مىدارند و « رازى » بر آنان عيب نهاده و ايشان را سرزنش مىكند ؟ ! اى كاش پسر زكريا ! علاوه بر طب جسمانى اندكى از « طب روحانى » را نيز آموخته بود و بيش از اين با نسخهء :  نُنَزِّلُ مِنَ الْقُرْآنِ ما هُوَ شِفاءٌ »  « * » ( الإسراء / 82 ) آشنايى داشت !\r\n\r\nصفحهء 98 ، سطر 10 تا 18 -\r\nدر جاهليت عادت بودى كه . . . به موجب آيه‌اى نهى گرديد .\r\nآيه‌اى كه در اينباره برخى گمان كرده‌اند نازل شده ، آيهء 53 از سورهء شريفهء « احزاب » است كه به پيامبر خدا ( ص ) مىفرمايد :  « لا يَحِلُّ لَكَ النِّساءُ مِنْ بَعْدُ وَ لا أَنْ تَبَدَّلَ بِهِنَّ مِنْ أَزْواجٍ  يعنى : « از اين پس ، ازدواج با هيچ زنى بر تو حلال نيست و نه حق دارى زنانى را با همسرانت تبديل كنى ( يعنى همسرانت را طلاق داده بجاى آنها با زنان ديگرى ازدواج كنى ) » و اين آيهء كريمه چنان كه ملاحظه مىشود با عادت مشؤوم دوران جاهليت كه زنان خود را معاوضه مىكردند ربطى ندارد و عمل مزبور را اسلام « زناى محصنه » تلقى كرده و از روزهاى نخستين با آن مخالفت داشته است .\r\n\r\nصفحهء 102 ، سطر 15 -\r\nنه چنان كه دزد را چون دست ببرند هيچ كس را منفعت نباشد و نقصانى فاحش در ميان خلق ظاهر آيد . . .\r\nاز كجا دانسته شد كه هيچكس را از كيفر دزد منفعت نباشد ؟ ! اين شكل اظهار نظر ، از\r\n\r\n\r\n","description":"","footnote":"\r\n* - قرآنى را نازل ميكنيم كه مايه شفا است .\r\n","page_name":" 182 ","page_number":182},
  {"content":"\r\n\r\nبىتوجهى به آثار اجتماعى كيفر ناشى مىشود ، درحالىكه اسلام بر مبناى حفظ حيات مردم و حقوق جامعه ، احكام كيفرى خود را تشريع كرده است چنان كه در موضوع قصاص مىفرمايد :\r\n وَ لَكُمْ فِي الْقِصاصِ حَياةٌ يا أُولِي الْأَلْبابِ  ( البقره / 179 ) يعنى : « اى خردمندان ! قصاص موجب تأمين حيات شما مىگردد » پس اگر قرآن مجيد به قطع دست « سارق » فرمان داده است اولا بايد هويت « سارق » را از ديدگاه اسلامى شناخت ، و ثانيا بايد به حكمت كيفر سارق ، توجه كرد . سارق به اتفاق فقهاى اسلام كسى است كه اموالى را از « حرز » يعنى محل « حفاظ » دزدى كند نه آنچه در منظر عام و دسترس همه قرار دارد ، و شرط است كه آن اموال ، از ربع دينار شرعى ارزش بيشترى داشته باشد و بقول مشهور از فقهاء اين كار از شدت گرسنگى و در نتيجه ، مواد غذايى نباشد . دزدى كه از « مخفىگاه » سرقت مىكند بسيار مىشود كه با صاحب مال روبرو مىگردد و براى نجات خود بهنگام گلاويز شدن با او ، به قتل وى دست مىزند ، يا نيمه شب به خانهء كسى آمده و گاه با بيدار شدن كودكان به آنان صدمه‌اى مىرساند ، يا سهمگين‌ترين خاطرات را در ضمير زنان و كودكان باقى مىگذارد ، يا اگر خانه را خلوت و دورافتاده ديد چه بسا متعرض ناموس افراد مىشود . چنين سارقى را امروز مىتوان با گانگسترها و مافيا و دزدان بانكها و سارقين نيمه شب و امثال ايشان سنجيد نه با هركه دستش كج باشد ! و آيا براى جلوگيرى از اين خطرات عظيم نبايد قانون ، مهابت نشان دهد ؟ ! با اينهمه بسيارى از فقهاى شيعه و فقهاى سنّى ( شافعى « 1 » ) ، عقيده دارند كه اگر چنين سارقى پيش از رسيدن به محكمهء شرع توبه كند ، حد قطع دست از او برداشته مىشود .\r\nالبته دولت اسلامى نيز وظيفه دارد از راه تقويت فرهنگ عمومى و توسعهء كار و تأمين وضع معيشت مردم ، با دزدى بطور اساسى مبارزه نمايد . چنان كه حكم كيفر دزد نيز در اواخر عمر شريعت پيامبر ( ص ) ( در سورهء مائده ) آمده است و اين بهنگامى بود كه پيامبر اسلام ( ص ) در حدود 22 سال به كار آموزشى و فرهنگى پرداخته بودند و با فقر و تنگدستى از راه تقسيم ثروت ( زكات ، صدقات ، غنائم ، فيىء ، اراضى مفتوحه و غيرها ) مبارزه فرموده بودند .\r\nاز طرفى « حرمت جامعه » در اسلام ، مقدم بر « حرمت فرد بزهكار » شمرده مىشود و دزد ، حرمت جامعه را مىشكند آن هم جامعه‌اى كه همه گونه وسائل زندگى و تعليم و تربيت او را تأمين مىكند و اگر بفرض فقير باشد او را از زكات و غيره برخوردار مىسازد . فرد سارق ، چنين جامعه‌اى را به هراس و بيم مىافكند و احساس عدم امنيت براى آن پديد مىآورد و احترام قوانين را نقض مىكند از اينرو اسلام در برابر او چنان كه گفتيم « مهابت قانونى » نشان مىدهد و از جامعه حمايت مىكند . آرى خردمندان مىدانند كه قطع دست چند دزد خيانتگر در برابر امنيت\r\n\r\n\r\n","description":"","footnote":"\r\n( 1 ) . با استناد به اين آيهء كريمه كه پس از حكم كيفر سارق آمده است :  فَمَنْ تابَ مِنْ بَعْدِ ظُلْمِهِ وَ أَصْلَحَ فَإِنَّ اللَّهَ يَتُوبُ عَلَيْهِ إِنَّ اللَّهَ غَفُورٌ رَحِيمٌ  ( المائده / 29 ) پس كسى كه بعد از ستم ( سرقت ) خود توبه كند و كار خويش اصلاح ( جبران كند ) خداوند توبه او را مىپذيرد كه خداوند آمرزنده و مهربان است .\r\n","page_name":" 183 ","page_number":183},
  {"content":"\r\n\r\nو اطمينانى كه هزاران انسان درستكار و امين از اينراه پيدا مىكنند بهاى زيادى نيست ، هرچند نازكدلان نپسندند !\r\n\r\nصفحهء 117 ، سطر 17 -\r\n. . . لذا برخى از فقهاء غلام غيرمملوك را منع و غلام مملوك را تجويز كرده‌اند .\r\nحرمت اين كار از مسلّمات اسلام و مورد اجماع همهء فقهاى مذاهب اسلامى است و بقول آلوسى « 1 » در تفسيرش : للإجماع على عدم حلّ وطىء المملوك الذّكر ( ج 18 ص 6 ) پس اگر نادان فقيه‌نمايى ! براى ارضاى خاطر حكام ستمگر و شهوت‌پرست عصر خود ، چنين فتوايى داده باشد بىترديد از زمرهء فقهاء خارج بوده است .\r\n\r\nصفحهء 137 ، سطر 5 -\r\nمكتوب و مقدر است .\r\nبايد دانست كه تقدير الهى و قضاى حق ، منافات با ارادهء انسان ندارد زيرا اراده و اختيار انسان نيز در تقدير الهى بوده و خداوند ، مخلوق انتخابگرى را به قضاى خويش آفريده است و از اينرو آدمى ملزم به كوشش و تلاش است كه :   « لَيْسَ لِلْإِنْسانِ إِلَّا ما سَعى ، وَ أَنَّ سَعْيَهُ سَوْفَ يُرى »   « * » ( النجم / 39 و 40 ) البته پس از تلاش لازم ، اگر ارادهء انسان مقهور حوادث شد و يا نظام تكوين بر آدمى غالب آمد بايد « رضا » به « قضا » را فراموش نكند كه آرامش دنيا ( بجاى آه و افسوس و شكايت ) و آسودگى آخرت در پى آنست . در اينجا به همين مختصر اكتفا مىشود زيرا بحث مستوفى از « ارادهء انسان و قضاى الهى » مبحثى طويل الذيل و پردامنه است و در اين تنگنا حق آن را اداء نتوان كرد و همين اشاره تا حدى مىتواند راهنماى علاقه‌مندان به اين مبحث باشد .\r\n\r\nصفحهء 152 ، سطر 24 -\r\n. . . اين تفاوت و اختلاف از ديندارى ما و بىدينى آنها است !\r\nخوب بود كسى از نويسندهء كتاب حاجى بابا ! بپرسد كدام امتياز بزرگ اخلاقى غرب ، شما را به دهشت افكنده كه اينچنين احساس حقارت مىكنيد ؟ ! غرب كه بقول شما در « كفر و زندقه » فرورفته چه طرفى از اين فاجعه - جز استثمار ملل ضعيف و ايجاد جنگهاى بزرگ جهانى و رواج بىبندوبارى بسته است ؟ ! ( با اينكه به نظر ما ، غرب را بطور مطلق به كفر و زندقه متهم كردن ، درست نيست ، در غرب نيز ديندارى وجود دارد ) . از آنسو مگر ما ، در روزگار قاجاريه واقعا ديندار و خداترس و پرهيزگار بوده‌ايم كه انتظار داشتيد احوالمان بهتر از\r\n\r\n\r\n","description":"","footnote":"\r\n( 1 ) . آلوسى ، از علماى متأخر عراق كه مفتى اهل تسنن بود و صاحب تفسير مشهور « روح المعانى » است .\r\n* . نصيب انسان جز نتيجهء سعى و كوشش وى چيزى نيست و همانا نتيجهء تلاش وى را به او نشان خواهند داد .\r\n","page_name":" 184 ","page_number":184},
  {"content":"\r\n\r\nآن باشد ؟ اگر فساد دوران قاجاريه را تحليل كنيم بويژه در طبقه حاكم ، معلوم مىشود كه « ديندارى » چه محلى از اعراب داشته است ؟ ! آيا ماجراى قرارداد « رژى » و قتل « اميركبير » و مقاومت در برابر توده‌هاى « مشروطه‌خواه » و چاپلوسىهاى دربارى ، و فساد فلان الدوله‌ها و فلان السلطنه‌ها را مىتوان نشانهء تربيت دينى و وجدان مذهبى ايشان دانست ؟\r\nحقيقت مسلم آنست كه غرب چون به علوم تجربى توجه بسيار مبذول داشته ، موفق شده است به ترقيات شگرفى در زمينهء تمدن و تكنيك نائل آيد ولى از آنجا كه اخلاق و ديانت به نسبت تمدن صنعتى در غرب رشد و ترقى نكرده لذا مغرب زمينى به آرامش و سعادت مطلوب نرسيده است و بزرگان غرب خود به اين كمبود معنوى اعتراف دارند . و اما شرق ، متأسفانه بعللى كه ذكر آن به طول مىانجامد و در گنجايش اين نوشته نيست ارتباط خود را با تمدن عظيم و باشكوه اسلامى كه در گذشته داشته قطع كرده است و در ديندارى نيز بجاى « اصالت‌گرايى اسلامى » به « خرافه‌پردازى » روى آورده لذا دچار ضعف و فتور در كار دين و دنيا شده است .\r\nپس بر « اسلام راستين » ايرادى نيست « هر عيب كه هست در مسلمانى ما است » !\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nفصل دوّم تحوّل و انقلاب كلّى در وضع خانواده\r\n\r\n« از گهواره تا گور »\r\nپس از نفوذ تمدن جديد در ايران بسيارى از آداب و سنن ديرين مردم ، در زمينه‌هاى مختلف ، دستخوش تحول و دگرگونى شد . فى المثل راه و رسم ازدواج و زناشوئى و مراسم زايمان و تولد نوزاد ، آداب ختان و جشن ختنه‌سوران ، روش خواستگارى و مراسم نامزدى ، و طرز معاشرت و برخورد زنان با مردان به كلى تغيير يافت و مخصوصا در حقوق فردى و اجتماعى زنان در سالهاى اخير تحولات مهم و بىسابقه‌اى پديد آمد . و ما تاريخچهء اين تحولات را از دوران بعد از اسلام تا عصر حاضر مطالعه مىكنيم :\r\nاز ديرباز « تولّد نوزاد موجب شادمانى افراد خانواده بود . زن و شوهر براى تأمين سعادت فرزند آيندهء خود ناگزير از رعايت اصول و تعليماتى بودند . از چهار ماه و ده روز پس از آبستنى ، يعنى پس از آنكه طفل از نظر جسمانى اندكى در شكم مادر رشد و تكامل مىيافت ، پدر بايد از همخوابى با عيال خوددارى كند . چه بر اثر عدم رعايت اين اصل ، ممكن است موجب قتل فرزند خود شود و گناهى بزرگ مرتكب گردد . وقتى كه ساعت زايمان نزديك مىشد ، ده پانزده تن از زنان خانواده ، دوستان نزديك و همسايگان زن ، گرد او حلقه مىزدند ، و با او به اتاق مخصوصى كه براى وضع حمل آماده شده بود مىرفتند . طبق سنن و عادات جارى در آخرين فرصت به دنبال « ماما » مىرفتند . معمولا ماما ، جواهرات و لباس فاخر بر تن داشت . همين كه خبرش مىكردند بر ستور خود سوار مىشد و از كوچه‌هاى شهر براى رسيدن به خانهء زائو مىگذشت . اگر حركت ماما به شب مىافتاد ، خدمتكارى را با فانوس در جلو خود به راه\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمىانداخت ، و با استفاده از اسم شب كه مأمورين انتظامى در اختيار او مىگذاشتند به راحتى از كوچه‌ها و بازارها عبور مىكرد .\r\nماما ، پس از ورود ، زائو را مورد معاينه و آزمايش قرار مىداد و به كمك زنان حاضر ، كليهء وسائل كار خود را آماده و فراهم مىكرد . سپس با صبر و حوصلهء بسيار ، زائو را روى كرسى مخصوص يا « خشت » مىنشاند ، و همواره او را تشويق مىكرد و دلدارى مىداد . در اين هنگام چهار نفر از زنان ، نزديك زائو مىآمدند ، يكى شانهء راست و ديگرى شانهء چپ او را مىگرفت ، و نفر سوم و چهارم كف دست خود را به پشت زائو مىگذاشتند در اين موقع مادربزرگ با مشتى پر از نمك براى مبارزه با چشم‌زخم در اتاق گردش مىكرد . و آيهء  « وَ إِنْ يَكادُ الَّذِينَ كَفَرُوا لَيُزْلِقُونَكَ بِأَبْصارِهِمْ . . . »  را مىخواند و به اطراف فوت مىكرد . [ * 
  ] ( سورة القلم ، آيهء 51 و 52 ) .\r\nخانواده‌ها و شخصيّتهاى ممتاز به مناسبت تولّد نوزاد جشن و سرور برپا مىكردند . نه تنها در ايران بلكه در ديگر ممالك اسلامى اقامهء جشن و شادمانى به مناسبت تولد نوزاد معمول بود .\r\nناصر خسرو علوى شاعر ، متفكر و جهانگرد معروف كه در نيمهء اول قرن پنجم از مصر ديدن كرده است در وصف آن سرزمين مىنويسد : « در آن وقت كه در آنجا بودم ، سلطان را پسرى آمد ، فرمود كه مردم خرّمى كنند ، شهر و بازار بياراستند ، چنان كه اگر وصف آن كرده شود ، همانا كه بعضى مردم ، آن را باور نكنند ، كه دكانهاى بزّازان و صرّافان و غيرهم چنان از زر و جواهر و نقد و جنس و جامه‌هاى زربفت و قصب « 1 » پر بود كه جايى كه كسى بنشيند نبود و همه از سلطان ايمن‌اند . . « 2 » » .\r\nدر بين خانواده‌هاى ممتاز و متوسط ايرانى به موازات مراسم جشن و سرورى كه در محيط خارج يعنى در بيرونى صورت مىگرفت در اندرون خانه‌ها نيز مراسمى در موقع تولد نوزاد انجام مىشد .\r\nهزار سال پيش فردوسى طوسى از خصوصيات ظاهرى « رستم دستان » ، هنگام تولد چنين ياد مىكند :\r\n همه موى سر ، سرخ و رويش چو خون * چو خورشيد رخشنده آمد برون\r\nدو دستش پر از خون ز مادر بزاد * ندارد كسى اينچنين بچه ياد « 3 » \r\n\r\n\r\n","description":"","footnote":"\r\n( 1 ) . قصب : نوعى پارچهء ظريف .\r\n( 2 ) . ناصرخسرو ، سفرنامه ، ص 53 .\r\n( 3 ) . فردوسى ، شاهنامه ، ج 1 ص 224 ، چاپ بروخيم .\r\n","page_name":" 187 ","page_number":187},
  {"content":"\r\n\r\n\r\nوضع نوزاد پس از تولد\r\n« . . . به محض اين‌كه بچه از شكم مادر بيرون مىآمد ، ماما او را مىگرفت و بند نافش را مىزد . با تمام ميل و اصرارى كه اطرافيان براى تشخيص پسر يا دختر بودن نوزاد از خود نشان مىدادند ، وى مدتى از اعلام مطلب خوددارى مىكرد . چه او مىدانست كه اگر نوزاد پسر باشد با خوشوقتى و استقبال بيشترى روبرو خواهد شد .\r\nسپس نوزاد را چهار مرتبه مىشستند و در دفعهء آخر داخل آب چند نوع گل براى تطهير مىريختند و با جوشانده‌اى كه از اين گلها به دست مىآمد ، نخست نوزاد را مىشستند ، سپس كليهء كسانى كه نوزاد را لمس كرده بودند دست خود را با آن پاك مىكردند . بعد ماما ، در نزديكى گهواره ، آتشى در منقل روشن و اسفند دود مىكرد . . . اين آتش را براى دفع ارواح خبيثه و جن و ابليس و غيره مىافروختند .\r\nعلاوه بر اين ، سنن و آدابى كه پس از تولد رعايت مىكردند بسيار بود . مهمترين آنها اين بود كه بچه را از خطر اجنه كه همواره درصدد آزار و اذيت آثار الهى هستند ، دور نگه دارند .\r\nبعد يك دانه تخم پنبه را در آب تربت مىزدند و در دهان نوزاد مىگذاشتند ، سپس در اطراف طفل قند ، نان ، و طلا مىنهادند . منظور آنها از گذاشتن قند اين بود كه طفل ملايم و شيرين‌زبان باشد و مراد آنها از نهادن نان ، كمك به عمر نوزاد بود ، و هدف آنها از گذاشتن طلا آن بود كه سعادت و خوشبختى به نوزاد روى آورد .\r\nمدت چهل روز به مادر اجازه نمىدادند كه خود را از آلودگى پاك كند ، يا قدم در آستانهء در گذارد ، يا به كوه نظر افكند زيرا به گمان مردم آن روزگار ، زن نجس و ناپاك ، قنوات و آبها را خشك مىكرد . مدت 21 روز او را از تر كردن موى خود ، يا دست زدن به هر چيز ، باز مىداشتند ، زيرا آنان چنين زنى را عامل اشاعهء آلودگى مىشمردند . در دوران چهل روزهء ناپاكى ، زن حتى حق نزديكى به آتش ، و لمس كردن اشياء چوبى يا ظروف گلى را نداشت .\r\nبراى آنكه تماس بين نوزاد و مادر روى ندهد ، طفل را به دايه مىسپردند و فقط پس از پايان اين مدت ، مادر مىتوانست پستان خود را به دهان بچه بگذارد ، در اين مدت چهل روز ناپاكى ، وى ناگزير شير خود را مىدوشيد و به دور مىريخت .\r\nاگر دايه‌اى براى شير دادن به نوزاد پيدا نمىكردند ، و هيچ يك از بستگان و همسايگان نيز قادر به تأمين شير نوزاد نبود ، ناچار به طفل مخلوطى از كره و عسل خالص مىخوراندند . ( كه از نظر صحى بسيار زيانمند بود ) .\r\nمادر طفل نيز ناگزير بود به حلوايى نرم كه از آرد گندم ، روغن گوسفند و شيرهء انگور درست مىشد قناعت نمايد . والدين در كشورهاى شيعه و سنى براى اطفال خود نخست اسمى\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nبرمىگزيدند ، اگر پسر بود ، اسمى نظير محمد ، على و ابو بكر به آنها مىنهادند و اگر دختر بود آنها را فاطمه ، زينب ، ليلا و مانند اينها مىناميدند ، علاوه بر اين ، طبق سنن قرون وسطايى براى هركس كنيه‌اى انتخاب مىكردند ، كه در مورد پسران با كلمه « ابو » يعنى پدر و در مورد دختران با لفظ « ام » يعنى « مادر » آغاز مىشد . به اين ترتيب فرزندان كنيه‌گذارى مىشدند كه به منزلهء نام خصوصى بود كه با نام كوچكى كه ما امروز به كار مىبريم مطابقت داشت . در دوران قديم كنيه تنها نام مستعمل و نام خانوادگى واقعى بود ، بعضى اسم حقيقى فرزندان خود را افشا نمىكردند ، تا مبادا مردم شورچشم آنها را چشم‌زخم بزنند . كنيه چندان زياد نبود ، به همين مناسبت از بعضى اشياء و حيوانات اهلى نظير شمشير ، اسب ، سگ ، گربه ، ميمون ، كشتى و غيره براى تعيين كنيهء اشخاص استفاده مىكردند . ولى هرگز اين قبيل كلمات براى تعيين اسم شخص به كار نمىرفت .\r\n. . . پس از ظهور تمدن اسلامى ، يعنى از قرن دهم ميلادى به بعد ، استعمال نام خانوادگى معمول شد ، و در تمام دورهء قرون وسطى ، استفاده از اين نام ادامه داشت .\r\nگاه بعضى خانواده‌ها ، شغل آباء و اجدادى خود را به عنوان نام خانوادگى انتخاب مىكردند ، مانند « الزيّات » يعنى تاجر روغن‌فروش و « الحلّاج » يعنى پنبه‌زن « الخلّال » يعنى سركه‌فروش « الخشاب » يعنى نجار و نظاير اينها .\r\nبعضى ديگر نام شهر ، محله ، يا مملكت اصلى خود را چون نام خانوادگى به كار مىبردند ، مانند « البغدادى » و غيره . برخى ديگر نامهايى كه با « ابن » آغاز مىشود ، مانند « ابن جبير » برمىگزيدند .\r\nاين قبيل نامها نيز بسيار زياد و شبيه است به بعضى اسامى انگليسى كه به  son  ختم مىشود مانند « جانسن » و « جيكب‌سن » و « ديويدسن » و غيره .\r\nدر عراق عجم ، غالبا در پايان اسامى كلمهء « ويه » به معنى فرزند اضافه مىشد چون « بابويه » و « سيبويه » و « روزويه » . در خراسان لفظ « آن » به معنى « ابن » ممالك عربى استعمال مىشد ، مثلا احمدويه در عراق « احمدان » در خراسان و « ابن احمد » در كشورهاى عربى . همچنين « بكرويه » در عراق مانند « بكران » در خراسان و « ابن ابى بكر » در ممالك عربى بود . در صقليه و اندلس روش ديگرى معمول بود و ميل داشتند سين مهمله به آخر اسامى عربى اضافه كنند ، مثلا اسم عربى احمد را اسپانيائيها و سيسيليها « حمديس » و عبد السلام عربى را « عبديس » مىگفتند .\r\nبربرها و مردم شمال افريقا يك نون كلمن بر آخر اسامى اضافه مىكردند مثلا ابن خالد را « خلدون » و ابن زيد را « زيدون » تلفظ مىكردند . امروز نيز همين‌كه نام يكى از\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nشخصيت‌هاى مسلمان قرون وسطى را بر زبان مىآوردند ، مىتوان روزگار وى و كشورى را كه او در آن‌جا ، مىزيسته معلوم و مشخص نمود .\r\nغلامان نمىتوانستند از اسامى و مشخصات مردم آزاد استفاده كنند ، به آنها حق داشتن « كنيه » داده شده بود ، اگر اسم اول آنان را ذكر مىكردند ، جنبهء تفننى داشت . اين اسامى ريشهء فارسى يا تركى داشت و موقعيت اجتماعى آنان را معين مىكرد . در ماوراء النّهر ، به آخر اسامى آنها « تگين » مىافزودند چون « خمارتگين » و « سبك‌تگين » و نظاير اينها به اسامى غلامان نسبتى كه مأخوذ از اسم مولا يعنى خواجهء آنها بود اضافه مىكردند ، مانند « ساجى » از نام سپهسالار ابن ابى الساج يا « ناصرى » از نام ناصر الدين و نحو اينها .\r\nغلامى كه آزاد مىشد باز « مولى » و وابسته به صاحب سابق خود بود و با اجازهء او مىتوانست نسبت خود را به خواجه به جاى اسم به كار برد .\r\nجهودان ، عيسويان ، و پارسيان و ديگر نامسلمانان ، از آغاز قرن دهم ، به فرزندان خود ، دو نام مىدادند ، يكى نام مذهبى و ملى خودشان و يكى نام اسلامى ، مثلا پيروان موسى فرزندان خود را موسى ، هارون ، و عذراء و عيسويان از آن خود را يونس ، مرقس ، و يوحنا ، و زرتشتيان اولاد خود را ، رستم و زرتشت و غيره خطاب مىكردند . و در عين حال يك اسم اسلامى ، نظير محمد ، على و ابو بكر براى آنها انتخاب مىكردند ، و در بين مردم به نامهاى اخير يعنى به اسامى اسلامى شناخته مىشدند ، مسلمانان از اينكه جهودان و عيسويان و زردشتيان ، بدون اينكه تغيير مذهب داده باشند ، خود را عبد الله ، محمد و يا على معرفى مىكردند ، عموما ناراضى بودند .\r\nدر تمام دورهء قرون وسطى همهء عيسويانى كه در شبه‌جزيرهء عربستان و شام و مصر مىزيستند ، بدون استثناء علاوه بر اسم مخفى خود يك نام اسلامى نيز داشتند .\r\nاز اواخر قرن هشتم خلفاى عباسى به تقليد از شهرياران قديم ايران شرقى و اشكانيان و ساسانيان بر خود عنوانها و القاب مىنهادند ، مثلا به نام هارون « الرشيد » را كه به معنى كامل است ، مىافزودند و مىگفتند « هارون الرشيد » يا اينكه « المأمون » ، يعنى درستكار ، را به عبد الله اضافه مىكردند و مىگفتند « عبد الله المأمون » . ضمنا براى حضرت محمد و على و فاطمه و موسى و عيسى و آدم نيز القاب « المصطفى » « المرتضى » « الزهرا » « كليم الله » « روح الله » « ضحى الله » وضع كردند درحالىكه بنى اميه القاب نداشتند ، گو اينكه در قرن چهاردهم ميلادى صاحب تاريخ گزيده حتى براى خلفاى اموى نيز لقبها ساخته است .\r\nعلاوه بر اين ، ملوك در قرن دهم به دنبال چينيها و ايرانيان به اسامى خود القابى اضافه مىكردند ، مانند « ركن الدوله » يا « عماد الدوله » ، اين القاب معمولا از طرف خليفهء وقت به\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nامراى بزرگ داده مىشد ، ولى در قرن سيزدهم حتى جهودها القاب « دوله » بر خود نهادند ، همچنين القابى كه با « ملك » ختم مىشد ، به وزراء داده مىشد ، مانند « نظام الملك » .\r\nاز قرن يازدهم به بعد عناوين با كلمهء « دين » پايان مىيافت ، مانند « ركن الدين » . اين عناوين كه ابتدا مخصوص سلاطين بود ، بعدها به امرا نيز داده مىشد و در اواخر قرن دوازدهم ، اين القاب به شاهزادگان و حتى خواجگان و خواجه‌شماران نيز اعطا مىشد .\r\nدر قرن دوازدهم هنگامى كه ابن جبير به مشرق مسافرت كرد ، از اينكه هركس و ناكسى ، القابى نظير ضياء الدين و افتخار الدين بر خود نهاده است بسيار تعجب كرد و به آشفتگى و افتضاحى كه در بخشايش القاب پيدا شده بود اعتراض كرد .\r\nدر اواخر قرون وسطى ، استعمال اسم اول يا اسم شخصى كه در دوران جنگهاى صليبى رونق گرفته بود رو به فراموشى گذاشت ، و همانطور كه تمدن اسلامى رو به انحطاط مىرفت ، استعمال اسامى و القاب نيز تا حدى مبتذل شد ، تنها استعمال نام خانواده همچنان معمول بود .\r\nدر تركيه فقط خاندانهاى ممتاز القاب را براى خود حفظ كردند . در ساير كشورهاى اسلامى القاب فقط براى مردم باسواد بود ، بقيهء مردم از اسم شخصى استفاده مىكردند .\r\nمعمولا براى تربيت اطفال طبقات متوسط و ممتاز ، دقت و مراقبت بسيار مىشد ، در نظافت و پاكيزگى آنها مىكوشيدند ، حتى الامكان از كتك زدن آنها خوددارى مىكردند ، و از سالهاى اول عمر ، آنان را به اطاعت و نجابت تشويق مىكردند . تا پنج سالگى ، بچه‌ها اعم از پسر يا دختر تحت مراقبت مادران ، در ميان زنها زندگى مىكردند و حتى المقدور اتاق وسيعى در اختيار آنها بود ، ثروتمندان و متمولين از بردگان براى پرستارى و نگهدارى بچه‌ها استفاده مىكردند .\r\nدر بين اشخاص ميانه‌حال ، معمولا مادرها يا مادربزرگها به كار تربيت اطفال مىپرداختند و در هر حال مردم از مراقبت در احوال كودكان خود غفلت نمىكردند . درحاليكه اكثريت مردم ايران مخصوصا طبقهء كشاورزان از ابتدائىترين وسايل زندگى بىنصيب بودند .\r\nبراى اطفال ثروتمند يا ميانه‌حال اتاق مخصوصى در نظر مىگرفتند كه از قالى يا بوريا مفروش بود و آبنماى بزرگى داشت كه براى شستشوى آنها بود ، و با آفتابه و ابريق برحسب فصل و مقتضيات هوا ، اطفال را با آب گرم يا سرد تطهير مىكردند .\r\nاطفال را تا سه ، يا چهار سالگى در گاهوارهء چوبى مىخوابانيدند و در بالاى سر آنها ، پارچهء نازكى مىگستردند تا از آزار پشه و مگس در امان باشند . در تابستان غالبا بچه را در ننو مىخوابانيدند ، به اين ترتيب كه نخست ننو را به وسيلهء چهار طناب به ديوارهاى مجاور مىبستند و سپس آن را با ملايمت تكان مىدادند تا بتدريج بچه به خواب برود ، گاه براى ساكت كردن\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nو خواب كردن اطفال به آنها قندداغ مىدادند ، يا يك نيمه خرما را در پارچه نظيفى نهاده در دهان طفل مىگذاشتند تا بمكد و با خواندن لالايى يا آواز ملايمى او را به خواب مىكردند .\r\nمادران از نهادن نظر قربانى در بالاى سر كودك غفلت نمىكردند . چه در آن روزگار معتقد بودند كه بيماريهاى گوناگون اطفال ، ناشى از چشم‌زخم است و با خواندن دعا و آية الكرسى موجبات مصونيت طفل را فراهم مىكردند ، و گاه براى دفع خطرات ، چشم گوسفند را كاملا خشك مىكردند و با شيشه‌هاى مخصوص رنگارنگ بالاى سر طفل مىآويختند . علاوه بر اينها ، براى بيرون راندن اجنه و ارواح خبيثه و سالم كردن محيط ، بعضى مواد را دود مىدادند .\r\nخانواده‌هاى ممتاز به داشتن اطفال سالم و نظيف و خوش لباس افتخار مىكردند . در دورهء قرون وسطى پيوسته لباسى شبيه لباس پدر و مادر ، بر تن اطفال خود مىكردند ، مثلا فرزند سرداران ، سرهنگان و سپهسالاران از كودكى فينه و نيم‌تنهء نظامى ، شمسهء دوخته و گلدوزىشده در بر مىكردند و شمشير كوچك بيخطرى را به كمربند او مىآويختند . به دختران نيز لباسى چون لباس مادرانشان مىپوشانيدند . از 9 سالگى به بعد ، دختران طبقهء اعيان چادرى روى البسه ابريشمى و مخملى خويش در بر مىكردند و مانند خانمهاى بزرگ ناخنهاى خود را رنگ حنا كرده و انگشترى در دست مىكردند . و به چشمان آنها سورمه و كحل مىكشيدند .\r\nمعهذا لباسهاى زيبا و جواهرات گرانبها ، مانع بازيهاى كودكانهء آنان نمىشد ، بلكه آنها با آن البسهء فاخر ، با عروسكها ، اسباب‌بازيهاى خانگى ، بادكنك يا حيوانات گلى و مقوايى و چيزهاى ديگرى كه براى آنها خريدارى مىشد ، سرگرم بازى بودند .\r\nتقريبا تمام پدران با خوشحالى و مسرت بسيار ، شبها قبل از آمدن به خانه براى كودكان خود تنقّلاتى از نوع شيرينى و ميوه خريدارى مىكردند . از كودكى به اطفال مىآموختند كه در برابر بزرگسالان چهارزانو و گاه دوزانو بنشينند ، با اينكه طرز نشستن بسيار دشوار بود ، بچه‌ها ناگزير به تحمّل و فراگرفتن آن بودند .\r\nپسران ، پس از پنج سالگى بتدريج از حرم خارج مىشدند ، و از روش پدران تبعيت مىكردند . به دختران و پسران شعاير مذهبى ، و راه و رسم وضو گرفتن و نماز خواندن را مىآموختند .\r\nمادربزرگ و پدربزرگ هر خانواده با صبر و حوصلهء بسيار براى كودكان نقل و قصّه مىگفتند و با افسانه‌هاى كوچكى كه ياد گرفتن آنها دشوار نبود كودكان را دلخوش و سرگرم مىكردند . « 1 » »\r\n\r\n\r\n","description":"","footnote":"\r\n( 1 ) . على مظاهرى : زندگى مسلمانان در قرون وسطى ، ترجمهء مرتضى راوندى ، ص 52 - 46 .\r\n","page_name":" 192 ","page_number":192},
  {"content":"\r\n\r\nآنچه گفتيم مربوط به زندگى طبقات مرفه و ميانه‌حال جامعهء ايران بود . كشاورزان و پيشه‌وران تنگدست از امكانات اقتصادى و اجتماعى كمترى برخوردار بودند . و اطفال طبقات محروم و ستمكش كه اكثريت قاطع ملت ايران را تشكيل مىدهند نه تنها از امكانات تفريحى بىنصيبند بلكه از خوراك و پوشاك كافى و مسكن مناسب نيز بىبهره بوده و هستند .\r\n\r\nآئين ختان يا مراسم ختنه‌سوران\r\nختنه از ديرباز نزد سياهان و زنگيها و نژاد سام معمول و متداول بود ، و اين عمل را چون نوعى عبادت و قربانى در برابر خدايان بارورى مىشمردند .\r\nآنها نه تنها پوست اضافى پسرها را مىبريدند بلكه دربارهء دختران نيز مشابه همين عمل را انجام مىدادند ، « بريدن دو لبهء پائين شرم زن را ختان النّساء مىگويند . « 1 » » عيسويت با اجراى مراسم غسل تعميد كه ريشهء آن زرتشتى است به اين روش و سنت ساميها پايان داد ، ولى اسلام راه و رسم ابراهيم پيغمبر را تجديد كرد و چون ساميها ختنه را در مورد پسران و دختران عملى و اجرا نمود . [ * 
  ]\r\nدر دوران قرون وسطى تنها در بلاد شام ، مصر ، افريقا و عراق عرب ، با پيروى از روش بنى سام ختنه كردن معمول بود . ايرانيان و ديگر ملل شرق نزديك در برابر اين عمل مقاومت ورزيدند و سرانجام ، فقط به ختنه كردن پسران قناعت كردند و براى آنكه روش آنها با آيين يهوديها خلط نشود ، بر خلاف آنها كه در هفتمين روز تولد نوزاد را ختنه مىكنند ، ايرانيان در هفتمين يا هشتمين سال تولد به ختنه كردن پسران مبادرت مىكردند ، و اين عمل همواره با تشريفات و مهمانيهايى توأم بود ، ولى هيچ دعا و مراسم مذهبى خاص در اين كار راه نداشت .\r\nدر روز مقرر بچه با لباسهاى فاخر و زيبا در وسط اعضاى خانواده و دوستان قرار مىگرفت . عمل ختنه معمولا در ايوان منزل و در برابر چشم پدر و پدربزرگ و ساير افراد خانواده صورت مىگرفت ، به اين ترتيب كه پدر ، فرزند خود را روى چهارپايه‌اى مىنشانيد و دلاك با تيغ خود در مدت يك ثانيه ، عمل را انجام مىداد ، و سپس با خاكستر چوب كه به دقت الك شده بود محل زخم را التيام مىدادند . پس از پايان عمل ، حاضران به يكديگر تبريك و تهنيت مىگفتند و در مهمانى كمابيش مجلّل شركت مىجستند و به خوردن شيرينى مشغول مىشدند .\r\nاعيان و اشراف به مناسبت جشن ختنه و سرور فرزندان خود مهمانى مفصلى مىدادند و گاه تشريفات اين جشن روزها به طول مىانجاميد ، و در جريان آن نوازندگان و مطربها ، دارندگان ميمون و خرس ، بندبازها و ساير هنرمندان در برابر تماشاچيان هنرنمايى مىكردند . در\r\n\r\n\r\n","description":"","footnote":"\r\n( 1 ) . دهخدا لغت‌نامه ، حرف خ .\r\n","page_name":" 193 ","page_number":193},
  {"content":"\r\n\r\nاوقاتى كه مردان در حياط بيرونى مشغول تفريح و خوشگذرانى بودند ، بانوان نيز در قسمت اندرونى با انواع شيرينى و تنقلات به پذيرائى مهمانان خود مشغول بودند .\r\nعلاوه بر اين به مناسبت ختنهء شاهزادگان ، شعراى دربارى شعرها مىسرودند .\r\nگاه عده‌اى از شاهزادگان ، وزيرزادگان و فرزندان اعيان و اشراف را در محل معينى جمع كرده و جملگى را در يك جا و يك روز ختنه مىكردند ، در اين موارد جشن ختنه و سرور به يك جشن ملى تبديل مىشد .\r\nپس از پايان ختنه به بچه مىگفتند تا امروز تو كافر بودى ولى از امروز به بعد مسلمانى . بعد از پايان عمل براى جلوگيرى از زخم و ناراحتيهاى ديگر ، مدت دو ماه بچه‌ها چون سياهان افريقايى با لنگ حركت مىكردند ، زيرا التيام يافتن اين زخم كوچك بسيار طولانى بود « 1 » » ولى امروز اين سنت بىمعنى و آزاردهنده ( يعنى ختنه بچه‌ها در 8 يا ده سالگى ) معمول نيست و در نخستين ساعات يا روزهاى تولد كودك را ختنه مىكنند و از اين رنج روحى و جسمى رها مىسازند .\r\n\r\nمراسم جشن ختنه‌سوران پسر والى قندهار\r\nمؤلف تاريخ سيستان در سال 1004 هجرى در وصف جشن « ختنه‌سوران » پسر والى قندهار مىنويسد : « . . . و از هر قسم مكيّفات و مغيّرات كه در ميل هركس بود حاضر و مهيّا ساختند . . . از لوليان شكرلب شورانگيز ، حوالى و حواشى مزيّن بود ، دم به دم به ترنّم و رقاصى اشتغال داشتند ، و از جمله سازنده‌هاى ماوراء النهر ، حافظ يوسف قانونى كه در آن فن ( نواختن قانون ) اعجوبهء زمان است ، در آن مجلس حاضر بود . چند روز فقير را ( يعنى مؤلف تاريخ سيستان ) را مشغول تماشاى آن بزم داشتند . « 2 » »\r\nدر دايرة المعارف فارسى در پيرامون ختنه چنين آمده است :\r\n« ختان يا عمل بريدن قسمتى از پوست بالاى آلت رجوليت نخست بين مصريان قديم و بعد بين يهوديان و بعدها بين اعراب و مسلمين رواج يافت .\r\nيهوديان كودكان خود را در 8 روزگى ختنه مىكنند . عيسويان اين عمل را ضرورى نمىدانند ولى مسلمانان اين كار را لازم مىشمرند . در ايران رسم ختنه را با مراسمى كه ختنه‌سوران يا ختنه‌سورى مىخوانند اجرا مىكنند و در محافل اشرافى هدايا و پيشكشهايى\r\n\r\n\r\n","description":"","footnote":"\r\n( 1 ) . همان كتاب ، ص 55 - 54 .\r\n( 2 ) . احياء الملوك تصحيح دكتر منوچهر ستوده ص 366 به نقل از « ناى هفت‌بند » نوشتهء باستانى پاريزى ( حافظ چندين هنر ) ، ص 519 .\r\n","page_name":" 194 ","page_number":194},
  {"content":"\r\n\r\nتقديم مىكنند . در ايران ختنه تا اين اواخر به وسيلهء دلاكها صورت مىگرفت ، ختنه از نظر پزشكى ارزش بسيار دارد و از بسيارى از امراض احتمالى جلوگيرى مىكند به همين علت امروز بعضى از كشورهاى عيسوىمذهب نيز ختنه را تجويز و ترويج مىكنند . « 1 » »\r\nچنان كه اشاره شد به مناسبت ختنهء فرزندان از ديرباز در ايران ، طبقات مختلف بساط جشن و سرورى برپا مىكردند و اعيان و اشراف به مناسبت اين جشن مهمانيهاى مفصلى مىدادند و تودهء مردم نيز به تناسب وضع اقتصادى خود جشن ساده‌اى برپا مىكردند .\r\nابن خلدون مىنويسد : « حجاج در ختنه كردن يكى از پسرانش جشنى برپا كرد ، آنگاه برخى از دهگانان را حاضر آورد و دربارهء مهمانيها و جشنهاى ايرانيان از آنها پرسش كرد ، و به يكى از آنان گفت بزرگترين مهمانى را كه ديده‌اى براى من نقل كن . وى گفت : يكى از مرزبانان خسرو را ديدم كه براى مردم فارس سور و مهمانى به پا كرده بودند . درين مهمانى قدح‌هاى زرين را بر خوانهاى ( يعنى سفره‌هاى ) سيمين نهاده و بر هر خوان چهار قدح گذارده بودند و هريك از اين خوانها را چهار تن كنيز نزد مهمانان مىگذاشت و به چهار تن از آنان اختصاص داشت و پس از صرف طعام آن خوان با قدحها و كنيزان از آن مهمانان بود . . . آنگاه حجاج ، دانست كه او را فراهم ساختن چنين ابهّت و شكوهى ميسر نيست . « 2 » »\r\nدر طرز نگهدارى نوزادان از ديرباز تا حدود نيم قرن پيش هيچگونه تغييرى به مصلحت كودكان حاصل نشد . دروويل كه در عهد قاجاريه به ايران آمده ، و در پيرامون اوضاع اجتماعى مردم اين سرزمين مطالعاتى كرده است از روش غيرمعقول و ظالمانهء نگهدارى و تربيت نوزادان در ايران مطالبى مىنويسد كه نقل شمه‌اى از آن خالى از فايده نيست :\r\n\r\nطرز نگهدارى از نوزادان\r\n« . . . در سالهاى اول زندگى ، كودكان را در هيچ كشورى چون ايران آزار و شكنجه نمىكنند . به محض اينكه كودكى اعم از پسر يا دختر چشم به دنيا گشود او را چندين بار با آب سرد شسته و سپس در پارچه‌هاى محكم مىپيچند ( قنداق ) در اينحال كودك نزديك است خفه شود ، آنگاه نوزاد را در گهواره‌اى فاقد تشك و نازبالش كه ته آن چرمى و چون پوست طبل پهن شده است ، مىخوابانند . وسط چرم مزبور سوراخى تعبيه شده تا ادرار كودك از آن به پائين جارى شود . كودكان را با بندهاى كرباسى عريضى به طول 25 تا سى پا به گهواره طناب‌پيچ مىكنند . اين طناب‌پيچى به حدى محكم و بيرحمانه است كه من از ديدن اين‌كه كودكان جان\r\n\r\n\r\n","description":"","footnote":"\r\n( 1 ) . دكتر مصاحب - دايرة المعارف فارسى ، ص 884 .\r\n( 2 ) . ابن خلدون : مقدمه ابن خلدون ، ترجمه پروين گنابادى ، ج 1 ، ص 239 .\r\n","page_name":" 195 ","page_number":195},
  {"content":"\r\n\r\nسالم از آن بدر مىبرند درشگفتم .\r\nكودك بينوا قريب 12 ساعت بدين حال مىماند و چون فرياد و گريه‌اش بلند مىشود ، تكانش مىدهند . مادر هرچند بار پاى گهواره زانو زده او را به سمت خود كشيده و شيرش مىدهد . به اين ترتيب كودك دوباره به خواب مىرود و جز روزى دو بار صبح و عصر كه طناب گهواره را براى تعويض كهنه‌ها باز مىكنند ، نوزاد از بند آزاد نمىشود . « 1 » »\r\nآئين زايمان و راه و رسم نگهدارى از نوزادان در سراسر ايران كاملا يكسان نيست و برحسب شرايط اقتصادى و اجتماعى خانواده‌ها و خصوصيات اقليمى و آب و هوا فرق مىكند :\r\n\r\nآئين زايمان در خراسان\r\nوقتى تازه‌عروسى در خراسان حامله مىشود مادر عروس براى بچه رخت درست مىكند . اين لباس را « سيسمونى » مىگويند كه عبارت از لباس سفيدرو ، و پيراهن ململ سفيد و « ارخلق » و سينه‌بند و قنداق ، به ضميمهء اين لباسها مقدارى روغن ، آرد برنج ، نبات ، خاكشير ، بارهنگ ، بادام ، خاكشير با نبات و بعضى داروها چون پرسياوشان ، عناب ، سه‌پستان ، گل‌زوفا ، شيرخشت ، ترنجبين ، روغن كرچك و بادام و سورمه براى چشم نوزاد مىفرستند .\r\nظروف و لوازم كودك عبارت است از تخت و گهواره ، اسباب‌بازى ، چراغ خوراك‌پزى ، قابلمه ، قورى لعابى ، پياله دواصاف كردن ، شيشهء شير ، پستانك ، اسباب حمام كودك ، طاس ، طاسچه ، ليف و صابون و جز اينها . « 2 » »\r\n\r\nعوامل گوناگونى كه در رشد ذهنى و جسمى كودكان مؤثر است\r\nتوانائى ذهنى كودك در اوائل تولد بسيار مقدماتى ولى كاملا نقش‌پذير است تا چهار پنج سال ديگر كه هنگام ورود وى به كودكستان فرامىرسد مراحل مختلف رشد زبان و تغيير و تكامل جسمى و فهم علائم گوناگون را طى مىكند و تا اندازه‌اى به تفكر مجرّد و حل مسائل ساده توانائى مىيابد .\r\nرشد عواطف اجتماعى به صورت مركب و آميخته‌اى انجام مىپذيرد ، رفتار و سلوك كودك در اوان تولد خالى از هرگونه قيدوبند و بدون انديشه و تفكّر قبلى صورت مىگيرد و\r\n\r\n\r\n","description":"","footnote":"\r\n( 1 ) . سفرنامهء دروويل ، پيشين ، ص 68 .\r\n( 2 ) . تلخيص از رسالهء دوشيزه ايران ظفر محجوب ، مجلهء سخن ، دورهء 18 ، ص 877 .\r\n","page_name":" 196 ","page_number":196},
  {"content":"\r\n\r\nهمچون حيوانات پيرو غرائز خويش است طفل در اين سن تقريبا غيراجتماعى است . . . به هيچ چيز توجه ندارد ، ذهن او از بيم و اميد خالى است ، هر عملى كه انجام مىدهد براى ارضاى اميال و تسكين آلام جسمى خويش مىباشد ، كودك تا رسيدن به سن كودكستان به تدريج كليهء جنبه‌هاى مهم رشد اجتماعى و عاطفى وى ظاهر مىشود . عواملى كه چگونگى رشد را تحت تأثير قرار مىدهند بيشمار و با يكديگر ارتباط متقابل دارند ، كه از آن جمله : توارث ، شرايط دورهء جنينى ، چگونگى تولّد ، سن مادر در دورهء حاملگى ، فعاليت غدد ، تغذيه ، امراض ، عفونتها ، شرايط فصلى ، تبعيضات اجتماعى ، سطح اقتصاد اجتماعى ، وضع خانواده ، و دهها عامل ديگر در رشد و تكوين شخصيت كودك تأثير دارند ، معلومات طفل بيش از همه تحت تأثير مستقيم تجارب و اطلاعاتى كه در سالهاى نخستين رشد در محيط خانه و دامان والدين خود كسب مىكند حاصل مىشود ، رفتار والدين با هم و طرز برخوردشان با كودك جهت و مسير رفتار بعدى وى را توجيه و تعيين مىكند ، به همان اندازه كه احساس امنيّت خاطر در خانه و برخوردارى از عشق و محبت والدين اثرات نيكوئى در روحيات طفل باقى مىگذارد ، عدم مقبوليت ، فقدان محبت و انضباط خشن و غيرمنتظره ، عوامل تخريبى خطرناكى در تكوين بنياد آيندهء طفل محسوب مىشود ، محروميت كودك از وجود يكى يا هر دو والدين ( يتيم بودن ) ممكن است در رشد ذهنى ، عاطفى و جسمى كودك تأثير فراوانى باقى گذارد . . . طفلى كه خود را در نظر اطرافيان منفور و مطرود احساس كند و جز خشونت و سوءرفتار چيزى نبيند ، ممكن است كه فرد عاصى ، طاغى و نسبت به همه بدبين و بدانديش بار آيد . . . هر كودكى از همان روز اول زندگى نيازمند توجه و محبت والدين خويش است و ميل دارد اسرار حيات را از والدين و مربيان خود بياموزد . . . « 1 » » ناگفته نماند كه در كشورهاى سوسياليستى كه زن و مرد مشغول فعاليتهاى اجتماعى و اقتصادى هستند ، كار مراقبت و رسيدگى از نوزادان به يارى سازمانهاى وسيع و مجهزى كه به اين منظور آماده شده است صورت مىگيرد ، و نتايج مطلوبى از اين نوع آموزش و پرورش به دست آمده است . [ * 
  ]\r\n\r\nموقعيت اجتماعى زنان در يك قرن اخير\r\nپس از نفوذ تمدن غرب در ايران ، نه تنها بسيارى از آداب و سنن قديم اجتماعى ايرانيان تغيير كرد ، بلكه در مقام و موقعيت اجتماعى زنان كه نيمى از جمعيت كشور را تشكيل مىدهند ، نيز تحوّلاتى بىسابقه پديدار شد . زنان ، از حدود نيم قرن پيش ، به دستور رضا خان با\r\n\r\n\r\n","description":"","footnote":"\r\n( 1 ) . كلاريس د . ويلز ، ويليام ه . استجمن - زندگى در كودكستان ترجمه نصر الله ديهيمى و طهماسب دولتشاهى ، از ص 6 تا 8 به اختصار .\r\n","page_name":" 197 ","page_number":197},
  {"content":"\r\n\r\nروشى مستبدانه و دور از منطق از قيد حجاب رهائى يافتند و به تدريج از بركت قوانين و مقررات جديد از رنج احكام و نظامات ظالمانه خلاصى يافتند ، ولى اين تغييرات و تحولات عاقلانه ، آگاهانه ، دموكراتيك و براساس مطالبات و مبارزات اكثريت زنان صورت نگرفت [ * 
  ] ، خاندان پهلوى به جاى آنكه با اجراى قانون اساسى و احترام به آزادى و مشروطيت ، زبان و قلم و عقيده و مطبوعات را آزاد گذارد و به زنان امكان دهد كه با تشكيل مجامع و اتحاديه‌ها به بحث و گفتگوى آزاد بپردازند ، و در مقام درمان دردهاى فردى و اجتماعى خود برآيند ، با يك امريّه و دستور ، زنان را مجبور به كشف حجاب نمودند و متخلّفين را با زشتترين روشها مورد بازخواست و تعقيب قرار دادند . به همين علت آزادى زنان در ايران چنان كه بايد ريشه و بنيان اجتماعى پيدا نكرد . نخستين زنى كه شجاعانه در راه آزادى زنان به مبارزه برخاست قرة العين [ * 
  ] بود كه به دست دژخيمان ناصر الدينشاه كشته شد ، بعد از او اين مبارزه قطع نشد و به كندى ادامه يافت .\r\nبراى آنكه خوانندگان بيشتر به وضع اجتماعى زنان در ايران و ديگر ممالك اسلامى آشنا شوند ، به منابع تاريخى رجوع مىكنيم ، و وضع زناشوئى و موقعيّت اجتماعى زنان را از قرون پيش تاكنون مورد مطالعه قرار مىدهيم :\r\n\r\nتاريخچهء زناشويى\r\nزناشويى مانند ديگر پديده‌هاى اجتماعى در طول تاريخ بشر تغييرات و دگرگونيهاى فراوان يافته است : « . . . در برخى از جامعه‌هاى كهنسال ، اعضاى هر خانواده فقط با يكديگر ازدواج مىكردند ولى اين نوع زناشوئى كه « درون‌همسرى » نام دارد تدريجا دستخوش محدوديتهايى شده است چنان‌كه در اكثر جامعه‌هاى متمدن باستانى و جامعه‌هاى ابتدايى كنونى ، ازدواج پدر و دختر يا مادر و پسر و يا برادر و خواهر را زناى با محارم تلقى كرده و ( تابو  Taboo  ) يا حرام شمرده‌اند .\r\n. . . در بعضى جامعه‌ها ، حتى ازدواج اعضاى يك طايفه با يكديگر كارى ناپسند است . . . به اين ترتيب ، در جريان تكامل اجتماعى ، درون‌همسرى جاى خود را به برون‌همسرى مىدهد به اين معنى كه افكار عمومى با گذشت زمان مقرر مىدارد كه هر مرد و زنى بايد براى همسرگزينى پا از دايرهء محدود خانواده و بستگان نزديك خود بيرون گذارد . بديهى است كه مرزهاى اين دايره در همهء جامعه‌ها برابر نيستند . رسم همسرگزينى و خانواده‌سازى بسياربسيار كهن است . . . برخى از جامعه‌شناسان برآنند كه در سپيده‌دم تاريخ انسان ، زنان و مردان آزادانه اختلاط داشتند و بىبندوبار با يكديگر مىآميختند و سپس اين درآميختگى جنسى مختصر انتظامى پذيرفت و به شكل زناشوئى گروهى . . . درآمد . اقتضاى زناشويى گروهى اين است كه\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nهيچ زن يا مردى همسر مرد يا زنى معين نباشد با اينهمه زناشوئى گروهى تابع قيدهاى زمانى و مكانى چندى است و با پيدايش مالكيت خصوصى از ميان مىرود .\r\n. . . چندشوئى در دوره‌هاى گذشته دامنه‌اى وسيع داشت ، ولى هيچگاه مانند چندزنى رواج نيافت . . . در جامعهء ابتدايى هنگامى كه كشاورزى آغاز گرديد و كارگران فراوان لازم آمدند ، مردان به چند زن گزيدن و نيز به برده گرفتن پرداختند . كمى تعداد مردان نسبت به تعداد زنان نيز در چندزن‌گزينى مؤثر افتاد . . .\r\nدر عصر حاضر چندشوگزينى بسيار كمياب و چندزن‌گزينى منحصر به برخى از جامعه‌هاى كشاورزى شده است . . . چندزن‌گزينى هنوز در پاره‌اى از نواحى مانند استراليا و كشورهاى استراليا و كشورهاى اسلامى رايج است ، ولى دشوارى نگهدارى چند زن خودبه‌خود باعث محدوديت اين رسم شده است . . . برروىهم ، زناشوئى در دورهء تمدن جديد از چند همسرى به تك‌همسرى گراييده است . « 1 » »\r\nخواستارى و خواستگارى ، يعنى اظهار علاقه و مهر براى عروسى و زناشوئى در ادبيات فارسى سابقه دارد ، نظامى گويد :\r\n وز دگر سو عروس زيباروى * شادمان شد به خواستارى شوى \r\n*\r\n اندك سوى من نگر ، اگرچه * بسيار شدند خواستگاران \r\n« عطار »\r\n از آن پس نشستند در مرغزار * سخن گفته آمد ز هر خواستگار \r\n« فردوسى »\r\n بنماى دوستدارى بفزاى خواستارى * دانى كه خواستارى باشد ز دوستارى \r\n« منوچهرى »\r\n بر صحبت او ز نامداران * دلگرم شدند ، خواستگاران \r\n« نظامى »\r\nگاه « خواستارى » به معنى اظهار محبت و طرفدارى و شفاعت نيز به كار رفته است :\r\n ترا افتد كه با ما سر برآرى * كنى افتادگان را خواستارى « 2 » \r\n« خاقانى »\r\n نيست غم چون به خواستارى من * خسرو صاحب القران برخاست \r\n« خاقانى »\r\n\r\n\r\n","description":"","footnote":"\r\n( 1 ) . ا . ح . آريان‌پور : زمينهء جامعه‌شناسى ، ص 330 .\r\n( 2 ) . دهخدا « لغت‌نامه » مادهء خريبه ص 810 .\r\n","page_name":" 199 ","page_number":199},
  {"content":"\r\n\r\n\r\nخصوصيات عقد نكاح و زناشوئى در ممالك اسلامى\r\nدعوت به نامزدى ، جريان عروسى و تشريفات شب زفاف در هريك از مناطق به صورتى خاص انجام مىگرفت . پس از آنكه يك جوان يا ابوين او دخترى را براى همسرى فرزند خود برمىگزيدند معمولا پدر براى جلب موافقت ، نزد خانوادهء عروس مىرفت و در جريان اين مذاكرات ، پس از توافق دو خانواده ، خواستگار ، ميزان مهريّه را معيّن مىكرد . ميزان كابين برحسب زمان ، و موقعيت اجتماعى عروس و داماد از چند سكه تا صدها هزار سكه طلا تعيين مىشد .\r\nدر قرن دهم ميلادى بغداديها ، خليفه المتقى ( 940 - 944 م . ) را كه براى يك شاهزاده خانم مهريهء ناچيزى تعيين كرده بود ، ضمن تصنيفى به باد انتقاد و استهزاء گرفتند .\r\nگاه خانواده‌ها ، قبل از عروسى ، با رمل و اصطرلاب از طالع دختر و پسرى كه قصد ازدواج دارند ، اطلاعاتى به دست مىآورند . هرگاه علائم و آثار ، از سعادت آن دو خبر مىداد مراسم ازدواج عملى مىشد . بستگان دختر قبل از عروسى بيشتر از روش اخلاقى مادرشوهر جويا مىشدند . زيرا سعادت آيندهء عروس تا حد زيادى به طرز رفتار او بستگى داشت .\r\nپس از آنكه بستگان دو طرف با كسب اطلاعات لازم از هر جهت مطمئن و آماده مىشدند ، روز نامزدى با مراجعه به تقويم تعيين مىشد .\r\nاصفهانيها از روش عهد ساسانيان پيروى مىكردند ، يعنى ، هرگاه جوانى مىخواست با دخترى ازدواج كند ، دسته گلى نزد بستگان دختر مىفرستاد . در صورتى كه دختر و بستگان او با چنين ازدواجى موافق بودند ، متقابلا دسته گل سرخى براى خانوادهء پسر جوان مىفرستادند .\r\nخانوادهء نوجوان ، چند روز بعد ، شيرينى و حلقهء انگشترى طلا يا نقره براى عروس مىفرستادند و از طرف خانوادهء دختر مقدارى شيرينى براى داماد آينده فرستاده مىشد و به اين ترتيب مراسم نامزدى برگزار مىشد ، پس از يك سال و دو ماه پدر دختر 7 تن از دوستان با حسن نيت خانواده را نزد جوان مىفرستاد تا از او بپرسند آيا حاضر است براى هميشه با اين دخترى كه انتخاب كرده است زندگى كند . پس از آنكه وى به هريك از سؤال‌كنندگان جواب مثبت مىداد ( يعنى 7 بار بلى مىگفت ) ، هفت وكيل و نمايندهء مذكور همين سؤال را از دختر جوان مىكردند .\r\nدر ايران شرقى يعنى در حدود خراسان ، وقتى كه فرزندى به سن ازدواج مىرسيد و پدرش دخترى را در آن حوالى ، براى عروسى با فرزند خود مناسب مىديد ، براى فتح باب مذاكرات با سه تن از بستگان ، به پدر دختر رجوع مىكرد ، در اين جلسهء معارفه ، فقط بستگان\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nپدر زبان به سخن مىگشودند و در زمينه‌هاى مختلف گفتگو مىكردند و پدر سكوت اختيار مىكرد ، و طبق سنن محلى از موضوع مورد علاقه مطلبى گفته نمىشد ، تا پدر دختر به فراست و از روى قرائن از موضوع مطلع شود ، و پس از چند روز مطالعه و تحقيق نظر نهايى خود را داير بر موافقت يا مخالفت با اين ازدواج اعلام نمايد .\r\nدر ممالك عربى بر خلاف ايران ، زنان به عنوان واسطهء عروسى پادرميان مىگذاشتند و مسائل مربوط به عروسى ، در حرم مطرح و مورد بحث قرار مىگرفت ، و غالبا زنان ساعتهاى متوالى در پيرامون آن سخن مىگفتند .\r\nدر كردستان كه از جهت زبان و عادات محلى يك منطقهء ايرانى است ، ده تن از معمّرين محل به خانهء دختر مىرفتند ، و چند سكه نقره در دست او مىگذاشتند و اين عمل چون خواستگارى دختر تلقى مىشد . بعد مدتى سپرى مىشد تا پدر دختر اطلاع كافى از اوضاع و احوال خواستگار كسب كند و از موافقت يا مخالفت دختر خويش آگاهى يابد . اگر دختر كرد قبلا جوان را ديده بود ، و او را مىشناخت و به او عشق مىورزيد ، بيدرنگ جواب مثبت به خانوادهء داماد اعلام مىشد . در فاصلهء بين نامزدى و تشريفات عروسى ، جوان مرتبا به ملاقات دختر مىرفت ، در جريان اين ملاقاتها دختر نيمه‌مستوره بود ، زيرا طبق نظريهء بعضى از علما ، مرد قبل از تشريفات عروسى حق ندارد از نامزد خود بىحجاب ديدن كند . در فاصلهء بين نامزدى و ازدواج ، از طرف خانوادهء دختر و پسر تداركات و مقدمات عروسى فراهم مىشد ، خانوادهء عروس ، جهيزيهء دختر خود را آماده مىكردند و خانوادهء داماد نيز اثاث منزل و ديگر ضروريات زندگى را فراهم مىآوردند . با اينكه نامزدى در هر موقع و در هر فصل سال امكان‌پذير بود ، معمولا مراسم برگزارى جشن عروسى در روزهاى معينى از سال صورت مىگرفت . در ايران اين مراسم معمولا موقعى انجام مىگرفت كه در مناطق ييلاقى انبارها پر ، و غلات فراوان ، و وضع اغنام و احشام رضايتبخش بود . به مناسبت جشن عروسى در شهر يا در ده ، از تمام سكنه محله يا ده دعوت مىكردند . فقرا مانند اغنيا ناچار عدهء كثيرى را دعوت مىكردند . در جشن عروسى اعيان و طبقات مرفه دويست ، سيصد تن شركت مىكردند . يك نفر كارگر يا پيشه‌ور نيز ناگزير بود عدهء زيادى را دعوت كند ، مثلا يك نانوا ، يا قصاب يا كفشدوز به حكم سنن اجتماعى ناچار بود در چنين جشنى تمام افراد همكار خود را گرد آورد ، به همين علت در جريان جشن عروسى ، كارگران و پيشه‌وران مقروض مىشدند و مدت زمانى مديون اين و آن بودند .\r\nشاهزادگان جشنهاى شاهانه برقرار مىكردند ، و در جريان آن شكوه و جلال و قدرت مالى فراوان خود را به رخ مردم مىكشيدند . در شبهاى قبل از عروسى فعاليت و رفت‌وآمد\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nزيادى در منزل نامزدها ديده مىشد خانه را تميز مىكردند وسائل آشپزخانه را از هر جهت فراهم مىساختند . عده‌اى نان ، و نان شيرينى و مرباهايى كه بايد در جشن عروسى باشد ، آماده مىكردند پس از فراهم شدن مقدمات ، در روز و ساعت مقرر مهمانان بتدريج مىآمدند .\r\nدر اين موقع عده‌اى به آراستن عروس مىپرداختند ، او را به حمام مىبردند و پس از آنكه او را از هر جهت پاك و پاكيزه مىكردند ، به بدن او روغنهاى معطر مىماليدند . مشاطه به آراستن موها مىپرداخت و با عنبر و مشك او را معطر مىكرد . گونه‌هايش را بزك مىكردند ، مژه و ابروانش را با مهارت مىآراستند چشمهايش را با كحل ، درشت جلوه مىدادند ، و ناخنهايش را حنا مىماليدند . همين كه شب عروسى فرامىرسيد ، پس از غروب آفتاب ، داماد همراه بستگان و دوستان كليهء مدعوين با ساز و دهل به خانهء عروس رهسپار مىشدند . در آنجا تشريفات رسمى عروسى ، يعنى قبالهء ازدواج زن و شوهر آينده تنظيم مىشد . در سالنى كه براى انجام اين مراسم در نظر گرفته بودند همه چيز آماده شده بود و عروس درحالىكه كاملا آراسته بود در مقابل آينه قرار مىگرفت ، قرآنى باز بر سرش قرار مىدادند .\r\nدر يك تالار يا ايوان بزرگى كه در مجاورت اين اطاق قرار داشت ، مدعوين همه با هم آرام‌آرام صحبت مىكردند و منتظر آمدن قاضى يا ملّا و يا به اصطلاح امروز سردفتر بودند ، تا واقعهء ازدواج را به ثبت برسانند . در شرق بر خلاف مغرب‌زمين ، مرد مكلّف بود كه مهريه‌اى به زن خود بدهد ، چه بدون مهر ، عقد ازدواج قانونى نبود ، ميزان مهر ، با رضايت طرفين تعيين مىشد و ممكن بود كه همه يا قسمتى از آن قبلا به عروس پرداخت شود . ميزان مهر ، برحسب موقعيت اجتماعى و مالى اشخاص فرق مىكرد . معمولا قاضى ( يا سردفتر ) به همراه دو شاهد سوگند خورده ، در مجلس حضور مىيافت . سردفتر پس از حضور در سالن در محل خود مىنشست و بيدرنگ قلمدان و دفتر را در مقابل خود مىگذاشت و در برابر چشم شهود به ثبت واقعهء ازدواج مبادرت مىكرد در اين موقع سردفتر از عروس كه در اطاق مجاور بود سؤال مىكرد كه آيا حاضريد با داماد عروسى كنيد ؟\r\nدر اين هنگام دو تن از شهود نزد عروس مىرفتند و از او مىپرسيدند كه آيا مايل است كه با اين مهر تعيين‌شده كه فى المثل مقدارى از آن نقد و بقيهء آن بعدا پرداخت خواهد شد با رضا و رغبت ازدواج كند . طبق معمول اين سؤال سه بار بدون عجله و شتاب تكرار مىشد ، و سرانجام عروس با ناز و كرشمهء بسيار به آهستگى رضايت خود را اعلام مىكرد و شهود بيدرنگ رضايت عروس را به قاضى اعلام مىكردند . در اين هنگام قاضى از داماد مىپرسيد كه آيا او نيز به اين ازدواج راضى است و حاضر است مهريه معين را بپردازد ؟ پس از موافقت طرفين و امضاى دفتر ، سوره‌اى از قرآن خوانده مىشد و تشريفات رسمى عروسى پايان مىيافت .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nدر اين هنگام برحسب خصوصيات هر محل بر سر عروس ، نمك ، آرد ، برنج ، لوبيا يا سكه‌هاى نقره و طلا يا نقل مىريختند . سپس رقاصه‌ها با چنگ و دف و ساز و طنبور به رقص و نوازندگى مىپرداختند و خواننده‌اى طبق سنن محلى با آوازى خوش به عروس و داماد تهنيت مىگفت و براى آنان سعادت و موفقيت مىطلبيد .\r\nدر اين موقع كه تمام مدعوين براى ديدن عروس چشم خود را به در حرم دوخته بودند ، عروس با لباسى مجلل و زيبا و سرى آراسته به گل و ياسمن كه با پارچه آغابانوى سفيد پوشيده شده بود وارد مىشد و در وسط سالن مىنشست و به آوازهايى كه طبق سنن معمولى به مناسبت عروسى مىخواندند گوش مىداد . پس از پايان اين جريان ، موقع تعارفات و تبريكات فرا مىرسيد و بعد تمام مدعوين به ميزهاى بزرگى كه از برگ و گل و نبات تزيين شده بود ، نزديك مىشدند و از نقلها و انواع شيرينى و شربتهاى متنوع و معطرى كه روى ميز چيده بودند مىخوردند .\r\nبه اين ترتيب نخستين قسمت تشريفات عروسى پايان مىيافت و كمى بعد مدعوين جمع مىشدند ، و با جلال و احترام تمام عروس را به منزل داماد رهبرى مىكردند . در اين هنگام داماد درحالىكه بر اسبى سوار بود ، با دوستان خود به پيشواز عروس مىآمد ، و عروس در حالى كه در روى تخت روان سربازى نشسته بود به وسيلهء چهار قاطر كه به انواع منگوله و پارچه‌هاى زيبا و گلهاى رنگارنگ تزيين شده بود به سوى خانهء داماد مىرفت . دوستان و بستگان نيز ، عده‌اى سوار و جمعى پياده به دنبال عروس با هلهله و شادى روان مىشدند . در ضمن اين جريان جهيز عروس را از قبيل قالى ، رختخواب و تختخواب ، انواع اسباب و كليهء اثاثهء شخصى و هديه‌هايى كه داده بودند بر پشت قاطر مىنهادند و به منزل داماد مىبردند . همراهان عروس در پناه نور مشعلها ، فانوسها و فشفشه‌ها ، ضمن گوش كردن انواع ساز و آواز و فرياد شادى و كف‌زدنهاى مشايعان به حركت خود ادامه مىدادند . پس از گذشتن يك يا چند ساعت و عبور از كوچه و خيابانهاى بسيار ، به خانهء داماد مىرسيدند ، در آنجا مهمانى مفصلى برپا بود ، انواع غذاها ، از قبيل آش ، كباب ، خورش ، پلو و انواع شيرينى و قطاب و حلوا و زولبيا و فالوده و نانهاى كليچه و نقل و آچار و ميوه‌هاى گوناگون در برابر مهمانان مىگذاشتند .\r\nدر قرن دهم و پانزدهم ، در نتيجهء سنگينى مخارج زندگى ، مردم ميانه‌حال و فقير ناچار شدند كه از تشريفات اين مهمانيها بكاهند و عدهء كمترى را در عروسيها دعوت كنند .\r\nدر شهرها نيز اعيان و اشراف تنى چند از غلامان خود را براى مراقبت و جلوگيرى از ورود عناصر ولگرد و انگل در جلو درها مستقر مىكردند ، ولى عناصر طفيلى يعنى سورچرانان ، گدايان و انگلهاى حرفه‌اى نيز غافل نبودند و گاه نيز با كرايه كردن لباسهاى فاخر خود را به\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nصورت شخصيّتهاى مهم محلى جلوه‌گر مىساختند و با استعمال لغز و معما و خواندن اشعار و شطرنج‌بازى جاى خود را در بين مردم باز مىكردند و هر وقت در شهر مهمانى مجلل برپا بود آنها با تغيير لباس در آن شركت مىكردند و با فريفتن دربانها به شكلى در حياط و ايوان پذيرائى راه مىيافتند .\r\nمىگويند طفيليهاى بغداد ، تدبيرها و نيرنگهاى زيادى به كار مىبردند ، يعنى درست در موقعى كه خواجه‌هاى بدگمان براى جلوگيرى از ورود آنها به فكر بستن در بزرگ ورودى مىافتادند ، آنها با مهارت چند ريگ در پاشنهء در مىافكندند تا از بسته شدن در جلوگيرى شود ، همين كه دربان در مقام كشف مطلب برمىآمد و مىكوشيد كه ريگها را خارج كند آنها از موقع استفاده مىكردند و با گستاخى و بيشرمى وارد منزل مىشدند . ناگفته نماند كه در آن روزگار نيز بستن در ، بر خلاف نزاكت و سنن معمولى بود و معمولا در جشنها و ضيافتهاى مجلّل ، در بزرگ كاخ را مىگشودند تا هركس بخواهد داخل كاخ شود . « 1 » » نظامى در وصف عروسى و شب زفاف خسرو و شيرين چنين مىگويد :\r\n سحرگه چون به عادت گشت بيدار * فتادش ديده بر گلهاى بىخار\r\nعروسى ديد زيبا ، جان درو بست * تنورى گرم ، حالى نان درو بست\r\nچو ابر از پيش روى ماه برخاست * شكيب شاه نيز از راه برخاست\r\nخرد با روى زيبا ناشكيب است * شراب چينيان « مانى » فريب است\r\nبه حورستان درآمد شاه سرمست * طبرزد مىربود و قند مىخست \r\nاكنون كه تا حدى از سنن و معتقدات مردم در مورد ازدواج آگاهى يافتيم نخست از حقوق اجتماعى زنان مىگوئيم و نمونه‌اى چند از عروسيهاى قرون وسطائى را نقل مىكنيم :\r\n\r\nحقوق اجتماعى زنان در ايران\r\nچنان كه سوابق تاريخى نشان مىدهد در عهد ساسانيان حقوق اجتماعى زنان رو به ترقى و تكامل مىرفت ، حجاب به صورتى غيرجدى و آميخته با تساهل فقط در بين طبقات ممتاز وجود داشت . معاشرت دختران و پسران قبل از ازدواج معمول بود ، مذهب زرتشت به پسران تأكيد مىكرد كه اگر در جريان معاشرت مقاربتى دست داد از ازدواج خوددارى نكنند .\r\nزنان مخصوصا آنان كه وابسته به طبقات متوسط و پائين اجتماعى بودند در فعاليّتهاى گوناگون اقتصادى و اجتماعى شركت مىجستند . ولى چنان كه قبلا به تفصيل ( در جلد سوم صفحه 616 به بعد ) يادآور شديم پس از ظهور اسلام ، مغاكى ژرف بين زنان و مردان پديد آمد . حجاب و\r\n\r\n\r\n","description":"","footnote":"\r\n( 1 ) . زندگى مسلمانان در قرون وسطى پيشين ، ص 61 - 56 .\r\n","page_name":" 204 ","page_number":204},
  {"content":"\r\n\r\nخانه‌نشينى ، تعدّد زوجات و عدم رعايت تناسب سنى در ازدواجها و امردبازى نيمى از جمعيت خاورميانه و شمال آفريقا را مدت 13 قرن با مشكلات گوناگونى مواجه ساخت . [ * 
  ] و اين حال تا قرن بيستم ، و نفوذ فرهنگ و تمدن جديد به ممالك اسلامى دوام يافت .\r\n\r\nفقط زنان طبقات ممتاز در حجاب بودند\r\nبنا به تحقيق محمد على جمال‌زاده ، در شاهنامه ، هر وقت سخن از زنان اشراف به ميان آمده است ، فردوسى آنان را « پردگيان » يا « پوشيده‌رويان » خوانده است : و از حجاب طبقات محروم و متوسط اجتماعى سخنى به ميان نيامده است :\r\n به نزديك پوشيده‌رويان شاه * بيامد يكى مرد با دستگاه \r\n*\r\n ز پوشيده‌رويان ارجاسب پنج * برفتند با مويه و درد و رنج \r\n*\r\n بشد هوش پوشيده‌رويان اوى * پر از خون دل جعد مويان اوى » « 1 » \r\nدر ايران به حكايت منابع تاريخى ، زنان طبقات محروم و متوسط اجتماع براى ادامهء حيات و تأمين ضروريات زندگى مجبور بودند دامن همّت به كمر زده و در مزرعه ، جاليز و باغ يا كارگاههاى بافندگى به فعاليتهاى يدى اشتغال ورزند ، و شك نيست كه اين قبيل فعاليتها با پرده‌پوشى و حجاب ممكن نيست . تنها زنان شهرنشين و وابسته به طبقات مرفه به رعايت حجاب توجه داشتند . [ * 
  ]\r\n\r\nخواستگارى\r\nدر شاهنامهء فردوسى ، وصف خواستگارى فريدون از پادشاه يمن با لطف و ظرافت فراوان چنين آمده است :\r\n سه پور گرانمايه دارم چو ماه * سزاوار ديهيم و تخت و كلاه\r\nز كار آگهان آگهى يافتم * بدين آگهى نيز بشتافتم\r\nكجا از پس پرده پوشيده‌روى * سه پاكيزه دارى تو اى نامجو\r\nكنون اين گرامى دو گونه گهر * برآميخت بايد ابا يكدگر \r\n*\r\n سه خورشيد رخ را چو باغ بهشت * كه دهقان صنوبر چو ايشان نكشت \r\n\r\n\r\n","description":"","footnote":"\r\n( 1 ) . سيد محمد على جمال‌زاده ، فرهنگ ايران‌زمين ، ج 21 ، ص 40 .\r\n","page_name":" 205 ","page_number":205},
  {"content":"\r\n\r\n ابا تاج و با گنج ، ناديده رنج * مگر زلفشان ديده رنج شكنج\r\nبياورد و هر سه بديشان سپرد * كه سه ماه نو بود و سه شاه گُرد \r\nعنصر المعالى در قابوسنامه در باب بيست و ششم در مورد « زن خواستن » چنين اندرز مىدهد : « اى پسر ، اگر زن خواهى حرمت وى را نيكو دار ، و اگرچه چيز عزيز است ، از زن و فرزند عزيزتر نيست ، و چيز از زن و فرزند خويش دريغ مدار . . . اما چون زن خواهى ، طلب مال زن مكن و در كار زن بنگر ، در بند نيكىروى مباش . . . زن بايد كه پاكيزه و پاك‌دين و كدبانو و دوست‌دار شوى و شرمناك و پارسا باشد و كوتاه‌زبان و كوتاه‌دست و چيزى نگاه‌دارنده باشد تا نيك بود ، كه گفته‌اند كه زن نيك آن بود كه عاقبت‌انديش بود . و اگرچه زن مهربان و خوب‌روى بود و پسنديده ، به يك بار خود را بدست او مده و زير فرمان او مباش . . . زن محتشم‌تر از خود مخواه و بايد كه دوشيزه خواهى تا در دل او جز مهر تو مهر كسى ديگر نباشد . . . از دست زن دراززبان بگريز . . . و زن را براى كدبانويى خواهند نه از براى تمتع . . . از دشمن بيگانه حذر توان كرد و از وى ( يعنى زن زبان‌دراز ) نتوان كرد و چون زن خواستى . . . هر شب با وى صحبت مكن ( يعنى نزديكى مكن ) و گاه‌گاه كن . . . تا اگر وقتى تو را عذرى بود يا سفرى افتد ، اين زن ، از براى تو صبر كند . « 1 » »\r\nدر قابوسنامه در باب بيست و هفتم « در پروردن فرزند » در مورد شوهر دادن دختران چنين اندرز مىدهد : « و اگر تو را دختر باشد به دايگان مشفق بسپار و نيكويش پرور ، و چون بزرگ شود به معلمش ده و جهد كن تا زود به شوهر دهى كه دختر نابوده به ، و چون بوده باشد به شوهر يا در گور ، چنان كه صاحب شريعت محمد مصطفى ( ص ) فرموده است : « دفن البنات من المكرمات » [ * 
  ] اما تا در خانهء تست با وى به رحمت باش كه دختران اسيران مادران و پدرانند . . . دختر بيچاره بود و هيچ كارى نتوان كردن ، آنچه توانى برگ دختر بساز و شغل او راست كن و او را در گردن كسى بند تا از غم وى برهى ، اما اگر دختر بكر باشد داماد بكر نيز طلب كن تا چنان كه زن دل در شوى بندد ، شوى نيز دل در زن بندد و جز وى كسى ديگر را نخواهد ، از بهر آنكه كسى ديگر را نشناخته باشد . . . داماد بايد پاك‌روى و پاك‌دين بود . . . و چون چنين باشد كه گفتم از وى هيچ طلب مكن و دخترفروش مباش . . . تو آنچه دارى بذل كن و جهد كن تا دختر در خانهء تو نماند و زود به شوهر ده و خود را هرچه زودتر از محنت ، بازرهان و جمله دوستان را همين پند ده كه درين بسيار فايده هست . » البته در بعضى از تعاليم ارتجاعى عنصر المعالى در مورد دختران ، آثار بىذوقى و تسلط نامحدود مردان بر زنان هويداست ، و به خوبى محروميتها و مشكلات اجتماعى زنان و دوشيزگان را در قرون وسطى آشكار مىكند .\r\n\r\n\r\n","description":"","footnote":"\r\n( 1 ) . قابوسنامه ، پيشين ، ص 129 به بعد .\r\n","page_name":" 206 ","page_number":206},
  {"content":"\r\n\r\nحجة الاسلام غزالى در كيمياى سعادت با توجه به مبانى اسلامى موقعيت اجتماعى و حدود اختيارات مردان و وظايف زنان را بيان مىكند :\r\n\r\nنكاح به نظر غزالى\r\nغزالى در كيمياى سعادت ، نكاح كردن را همچون طعام خوردن شرط دوام و بقاى نوع بشر مىشمارد و مىنويسد : « گروهى گفته‌اند كه نكاح كردن فاضلتر از آنكه به نوافل عبادت مشغول شدن » . به نظر او هرگاه زن و مردى ازدواج نكنند چنانست كه صاحب زمينى با داشتن تخم و گاو و آلات زراعتى به كشت و زرع نپردازد و چنين كارى چون عزب بودن مكروه است و از قول پيشواى اسلام مىگويد « زن زشتى كه زاينده باشد بهتر از نيكويى عقيم » است . و بدين ترتيب معلوم مىشود كه نكاح از بهر شهوت نيست بلكه براى تكثير نفوس است . . . هركس نكاح نكند بيم آنست كه چشم از نظر و دل از وسوسه نگاه نتواند داشت . . . و بايد نكاح بر نيت فرزند باشد نه براى شهوت مجالست . و مزاح با زنان موجب آسايش آدمى است . حضرت رسول در هنگام خستگى « دست بر عايشه زدى و گفتى كلّمنى يا عايشه ، با من سخن گوى ، خواستى تا قوتى دهد خود را . » . . . و گفتى « سه چيز را درين دنيا دوست من ساخته‌اند بوى خوش و زنان و نماز » .\r\nديگر از فوايد نكاح اينكه « زن كار رفتن و پختن و شستن كفايت كند [ * 
  ] كه اگر مرد بدين مشغول شود ، از علم و عمل و عبادت بازماند » . به نظر غزالى « صبر كردن بر اخلاق زنان و تأمين نفقه و مراقبت احوال زن و فرزند خود عبادتى بزرگ است و فرار از زن و فرزند عملى مكروه . « 1 » »\r\nابو العلاى معرّى كه عمر خود را با تجرّد و تقوى سپرى كرده است هزار سال پيش ، يعنى در عصرى كه حجاب بر جهان اسلامى حكومت مىكرد از نيرنگ واسطه‌ها و دلاله‌ها ياد مىكند : و به خواستگاران مىگويد : « فريب دلاله‌هايى كه زيبايى دختران را مىستايند مخور كه بسيارى از جوانان را اسير عفريته‌ها كرده‌اند . « 2 » »\r\n\r\nشرايط و آداب نكاح و زناشويى\r\nغزالى با توجه به آموزشهاى شرعى مىنويسد كه براى زناشوئى بايد نخست موافقت\r\n\r\n\r\n","description":"","footnote":"\r\n( 1 ) . محمد غزالى : كيمياى سعادت ، پيشين ص 238 .\r\n( 2 ) . عمر فروخ : عقايد ابو العلاى معرى ، ترجمهء حسين خديو جم ، ص 85 .\r\n","page_name":" 207 ","page_number":207},
  {"content":"\r\n\r\n« ولى » را جلب كرد . اگر عروس زن باشد موافقت او نيز شرط است ولى در صورتى كه دوشيزه باشد اگر پدر ، وى را بدهد به رضاى دختر حاجت نباشد ولى اولىتر اينكه بر وى عرضه كنند ، اگر خاموش باشد كافى است و بايد حمل بر رضايت شود . « 1 » » [ * 
  ] ديگر از شرايط نكاح حضور دو گواه عادل و لفظ ايجاب و قبول است كه بايد از طرف ولى و شوهر يا وكيل ايشان صريحا ابراز شود ، علاوه بر اين زن بايد واجد صفات و شرايطى باشد تا نكاح او از لحاظ شرعى بدون اشكال باشد چه زنى كه در نكاح يا عدهء ديگرى است يا زن زنديق يا زنى كه خويشاوند يا محرم مرد است و امثال اينها نكاحش امكان‌پذير نيست . سپس غزالى از خصوصيات اخلاقى زنان سخن مىگويد و به نظر او ، زن بايد پارسا و پاكدامن باشد در مال مرد خيانت نكند و از لحاظ جنسى نيز به شوهر خود وفادار باشد . سپس مىنويسد كه « يكى گله كرد از ناپارسايى زن خويش ، حضرت رسول ( ص ) گفت : طلاق ده وى را ، گفت وى را دوست دارم . گفت نگاهدار ، چه اگر طلاق دهى ، وى نيز در فساد افتد از پس وى . »\r\nديگر آنكه زن بايد خوش‌خوى باشد چه زن بدخوى و ناسپاس ، عيش مرد را منغّض كند . همچنين زن بايد صاحب جمال و متدين باشد و قبل از نكاح بايد زن را ديد و گفته‌اند « هر نكاحى كه پيش از ديدار بود آخر آن اندوه و پشيمانى بود . »\r\nديگر آنكه زن عقيم نباشد و كابين او سبك باشد چه مهر گران مكروه است . اگر مرد ، دوشيزه‌اى را به زنى برگزيند از آنكه شوى ديده ، اولى است ، بهتر آنست كه زن از خويشاوندان نزديك نباشد .\r\nبر ولى دختر نيز فرض است كه مصلحت فرزند را در نظر گيرد و او را بر مردى شايسته ، خوش‌خوى ، هم‌كفو و صاحب‌پيشه سپارد كه از عهدهء نفقهء او برآيد . سپس از قول حضرت رسول مىنويسد كه « اين نكاح بندگى است ، بنگريد تا فرزند خود را بندهء كه مىگردانيد . » [ * 
  ] اين جملات مبيّن ارزش و مقامى است كه تازيان در حدود 14 قرن پيش براى دختران و زنان خود قائل بودند . ناگفته نگذاريم كه پيشواى اسلام با اينكه عثمان مردى پير ، عنود و كج‌خلق بود بنا به مصلحت ، دختر خود « رقيه » را به عثمان داد ولى زندگى زناشوئى اين دو مقرون به صفا و صميميت نبود و ظاهرا رقيه در اثر ضربه تازيانه عثمان جان سپرد . « 2 » » حضرت با سعهء صدرى كه داشت اين گناه را ناديده گرفت و دومين دختر خود « ام كلثوم » را به نكاح وى درآورد ، [ * 
  ] در احاديث آمده است كه حضرت رسول گفت : « اگر دختر سوّمى داشتم ، او را هم به همسرى عثمان درمىآوردم . « 3 » »\r\n\r\n\r\n","description":"","footnote":"\r\n( 1 ) . كيمياى سعادت ، پيشين ، ص 243 .\r\n( 2 ) . حاج محمد هاشم خراسانى ، منتخب التواريخ ، از ص 24 به بعد .\r\n( 3 ) . مقدسى ، آفرينش و تاريخ ، ج 5 ص 20 .\r\n","page_name":" 208 ","page_number":208},
  {"content":"\r\n\r\nدر رسالهء توضيح المسائل امام خمينى در مورد احكام عقد چنين مىخوانيم :\r\nمسأله 2412 : زنى كه عقد دائمى شد ، نبايد بدون اجازهء شوهر از خانه بيرون رود و بايد خود را براى هر لذتى كه او ميخواهد تسليم نمايد ، و بدون عذر شرعى از نزديكى كردن او جلوگيرى نكند و اگر در اينها از شوهر اطاعت كند ، تهيهء غذا و لباس و منزل او و لوازم ديگرى كه در كتب ذكر شده بر شوهر واجب است و اگر تهيّه نكند چه توانائى داشته باشد يا نداشته باشد مديون زن است .\r\nمسأله ديگر : اگر زن در كارهائى كه در مسأله پيش گفته شد اطاعت شوهر را نكند گناهكار است و حق غذا و لباس و منزل و همخوابى ندارد ولى مهر او از بين نمىرود .\r\nمسأله : مرد حق ندارد زن خود را به خدمت خانه مجبور كند .\r\nمسأله : زنى كه از شوهر اطاعت مىكند اگر مطالبهء خرجى كند و شوهر ندهد مىتواند در هر روز به اندازهء خرجى آن روز بدون اجازه از مال او بردارد ، و اگر ممكن نيست ، چنانچه ناچار باشد كه معاش خود را تهيه كند ، در موقعى كه مشغول تهيه معاش است ، اطاعت شوهر بر او واجب نيست .\r\nمسأله : مرد نمىتواند زن دائمى خود را بطورى ترك كند كه نه مثل زن شوهردار باشد نه مثل زن بىشوهر ، لكن واجب نيست هر چهار شب ، يك شب نزد او بماند .\r\nمسأله : شوهر نمىتواند بيش از چهار ماه نزديكى با عيال دائمى خود را ترك كند .\r\nچنان كه در جلد سوم تاريخ اجتماعى ايران ديديم ، حقوق فردى و اجتماعى زنان ، پس از گسترش اسلام در ايران طبق موازين اسلامى معلوم و مشخّص گرديد و قرنهاست كه اين اصول و مقررات بدون كمترين تغييرى در جهان اسلامى اجرا مىشود . در غرب و در جهان مسيحيت زنان طبق مقررات و سنن اجتماعى از پاره‌اى مظالم و بىعدالتىها رنج مىبردند ، ولى سرانجام در نتيجهء رشد فرهنگ و تمدن و مبارزات سياسى و اجتماعى دامنه‌دار ، زنان كمابيش به حقوق اجتماعى خود دست يافتند . [ * 
  ] در ايران با وجود موانع و مشكلات گوناگون ، در طول تاريخ ، زنان آزاده و مبارز كم نبودند ولى به علل گوناگون از مبارزات و تلاشهاى آنان در تواريخ كمتر سخنى به ميان آمده است .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nعوفى در باب 21 از قسمت دوم جوامع الحكايات از شهامت و شجاعت دختر بزرگمهر ، و اعتراض وى به مردان بىحميّت آن دوران ( عهد انوشيروان ) پرده برمىدارد و در شرح حال او هنگام بر دار كردن پدرش مىنويسد : « بزرجمهر دخترى داشت عظيم عاقل و زيرك و خردمند . . . چون بزرگمهر را بر دار كردند ، پس دخترش را بياوردند و برهنه كردند و او همچنان مىدويد از ميان مردم و خود را هيچ نمىپوشيد ، چنان كه به زير دار رسيد خود را بپوشيد و چشم برهم نهاد ، نوشيروان گفت كه شايد حكمتى بود ، او را پيش خواند و موجب بپرسيد . . . گفت زيرا كه اينهمه ، مردم نبودند ، و پدر من مردم بود ، اگر اينها مردم بودند نگذاشتند تا او را بر دار كردى . » ( عوفى ، باب بيست و يكم از قسمت دوم جوامع الحكايات ) .\r\nبه اين ترتيب به حكايت عوفى در حدود 14 قرن پيش دختر شجاع و باشهامت بزرگمهر ، هموطنان خود را ، از اين جهت كه به مسائل سياسى و اجتماعى عصر خود بىاعتنا و بىتفاوت بودند ، مورد نكوهش شديد قرار مىدهد و آشكارا مىگويد كه « اگر اينها « مردم » بودند نگذاشتندى تا ( وزير باكفايت و كاردانى چون ) او را بر دار كردى . »\r\nچند قرن بعد خواهر حسين منصور حلاج كه ناظر بر دار كردن برادر خود بود ، در مقام اعتراض به اين جنايت فقط نيمى از چهرهء خود را پوشانيد ، بزرگى گفت چرا روى نپوشى ، خواهر حلاج ، با بيانى معترضانه و نكوهش‌آميز ، به مردمى كه گرد جسد برادرش حلقه زده بودند گفت : « مردى بنماى تا من روى بپوشم كه در همهء بغداد يك نيم مرد است و آن حسين است ، اگر از بهر او نبودى اين نيمه‌روى هم نپوشيدمى ! « 1 » »\r\nدر حقيقت در بيان خواهر حلاج مانند گفتار دختر بزرگمهر ، بانگ اعتراض و نكوهش يك زن مبارز به مردمى كه با خونسردى و بيطرفى ناظر قتل فجيع و وحشيانهء حلاج بودند به گوش مىرسد .\r\n\r\nتشريفات عروسى\r\nغزالى با توجه به سنن اسلامى معتقد است كه پس از عقد نكاح احترام به عادات و رسوم اجتماعى نظير وليمه دادن ، شادى كردن ، دف زدن و سماع ، سخت مطلوب و پسنديده است . سپس مىگويد : « بر مردان فرض است كه با زنان با رفق و مدارا رفتار كنند و بر « محال گفتن و ناسپاسى كردن ايشان صبر كنند كه در خبرست كه : « زنان را از ضعف و عورت\r\n\r\n\r\n","description":"","footnote":"\r\n( 1 ) . نجم رازى ، مرصاد العباد ، پيشين ، ص 119 و ص 597 .\r\n","page_name":" 210 ","page_number":210},
  {"content":"\r\n\r\nآفريده‌اند ، داروى ضعف ايشان خاموش بودن است و داروى عورت ايشان خانه برايشان زندان كردنست . « 1 » » [ * 
  ]\r\n\r\nحقوق زنان\r\nدر جاى ديگر غزالى مىنويسد : « زنان اسيرانند در دست شما . با ايشان زندگانى نيكو كنيد . » مزاح و شوخى و بازى كردن با زنان نيز توصيه شده است . غزالى مىنويسد حضرت رسول با عايشه به قصد تفريح مىدويدند گاه اين بر آن و گاه آن بر اين پيشى مىگرفت . مزاح و بازى با زنان نبايد بدان حد رسد كه هيبت مرد برود بلكه بر مرد است كه اگر كارى خلاف مروت و شريعت از زن خود بيند وى را سياست و تنبيه كند كه  الرِّجالُ قَوَّامُونَ عَلَى النِّساءِ ،  بايد كه مرد بر زن مستولى باشد . رسول گفت عليه السلام « تعس عبد الزّوجه » ( نگونسار است كسى كه بندهء زن باشد ) . چه زن بايد كه بنده مرد بود ، و گفته‌اند كه با زنان مشاورت بايد كرد و بر خلاف نظراتشان عمل بايد نمود . [ * 
  ] حقيقت نفس زن همچون نفس تست اگر اندكى فرابگذارى از دست بشود و از حد درگذرد و تدارك دشوار بود . »\r\nبراى جلوگيرى از مفاسد احتمالى ، توصيه مىكند كه حتى الامكان از بيرون رفتن زنان جلوگيرى كنند و نگذارند كه آنان از پشت‌بام يا از روزن در ، به نظارهء مردان مشغول شوند چه بزعم غزالى « اصل غيرت آنست كه راه چشم ايشان از نامحرم بسته دارد . » با اينحال غزالى و پيشوايان اسلام معتقدند كه در غيرت و تعصب و تجسس باطن كارها نبايد مبالغه و افراط كرد و از سوء ظن بايد پرهيز نمود كه گفته‌اند « مثل زن همچون استخوان پهلوست . اگر خواهى كه راست كنى بشكند . »\r\nبطور كلى اسلام از ملاقات زن با مرد نامحرم سخت بيمناك است . [ * 
  ] تا جائى كه غزالى مىنويسد : « نابينائى در خانه رسول عليه السلام آمد . عايشه و زنى ديگر نشسته بودند برنخاستند و گفتند نابيناست . رسول گفت : اگر وى نابيناست شما نيز نابيناييد ؟ »\r\n\r\nرفتار مرد با زن نافرمان\r\nغزالى در كيمياى سعادت مىنويسد چون زنى نافرمانى كند بايد نخست مرد وى را به رفق و مدارا به حسن سلوك دعوت كند . اگر مؤثر نشد « در جامهء خواب ، پشت سوى وى كند ، اگر اطاعت نكرد سه شب جامهء خواب جدا كند . اگر سود نداشت وى را بزند [ * 
  ] ولى بر روى نزند و سخت نزند كه جايى بشكند و اگر در نماز يا كار دين تقصير كرده رواست كه مدت يك ماه\r\n\r\n\r\n","description":"","footnote":"\r\n( 1 ) . كيمياى سعادت ، پيشين ، ص 244 به بعد .\r\n","page_name":" 211 ","page_number":211},
  {"content":"\r\n\r\nبر وى خشم گيرد چنان كه حضرت رسول يك ماه بر جملهء زنان خود خشم گرفت . « 1 » »\r\nدر كتاب اخبار الطوال ابو حنيفه دينورى ضمن شرح وقايع شهرياران باستانى از بيدادگريهاى « عمليق » چنين ياد مىكند : « . . . سركشى او به جائى رسيد كه فرمان داد عروسان را پيش از بردن به خانهء شوهر به حضور او آورند اين وضع ديرزمانى پائيد تا اينكه فردى از طايفه « جديس » با « عفيره » دختر سرور طايفه « جديس » ازدواج كرد چون آن دوشيزه را به حضور پادشاه بردند ، با او درآميخت و پس از آميزش او را رها كرد ، آن زن در حالى كه پيراهن را از روى عورت خود بركشيده بود و خون از وى فرومىريخت بسوى قوم خويش برفت و با بيانى هيجان‌انگيز و شاعرانه گفت :\r\nآيا سزاوار است با دوشيزگان شما چنين رفتار شود\r\nبا آنكه تعداد مردان شما از مورچگان بيشتر است\r\nاگر ما مرد و شما زن . . . مىشديد\r\nهرگز به اين خوارى تن درنمىداديم\r\nطايفهء جديس از اين حادثه و از اين سخنان شورانگيز به هيجان آمد و به قتل « عمليق » كمر بسته و او را به غيله بكشتند . « 2 » » .\r\n\r\nآداب همخوابگى\r\nيكى از نكات جالبى كه اسلام به آن توجه كرده طرز معاشرت و نزديكى مردان با زنان است : كار هم‌بسترى بايد با ظرافت و نزاكت و عشق و علاقهء دو طرف آغاز و انجام يابد و تأكيد كرده‌اند كه « مرد نبايد بر زن افتد چون ستور » بلكه بر مرد است كه چون انزال كرد صبر كند تا زن را نيز انزال افتد . به نظر حضرت رسول اگر مردى قبل از بوسه و معاشقه و جلب علاقهء زن بر وى درافتد عاجز و ناتوان است . مرد سالم و كامل مردى است كه قبل از آغاز عمل جنسى ، زن را از راه بوس و كنار بر سر شور آورد ، آنگاه با وى درآميزد و كارى كند كه زن نيز از همخوابگى با او لذت برد و براى هر دو در يك زمان انزال روى دهد .\r\nغزالى در پايان اين بحث بار ديگر به حقوق و وظايف زن و شوهر اشاره مىكند و مىنويسد : « . . . حق مردم عظيم‌تر است بر زن كه وى به حقيقت بندهء مرد است . و در خبر است كه « اگر سجود جز خداى را روا بودى زنان را سجود فرمودى براى مردان . »\r\nحق مرد بر زن آنست كه : در خانه بنشيند و بىدستور وى بيرون نشود ، و به در و بام\r\n\r\n\r\n","description":"","footnote":"\r\n( 1 ) . همان كتاب ، ص 248 .\r\n( 2 ) . ابو حنيفه دينورى اخبار الطوال ترجمهء صادق نشأت بنياد فرهنگ ايران ص 5 .\r\n","page_name":" 212 ","page_number":212},
  {"content":"\r\n\r\nنشود ، و با همسايگان مخالطت و حديث بسيار نكند . و بىضرورتى در نزديك ايشان نشود و از شوى خويش جز نيكويى نگويد ، و گستاخى كه ميان ايشان باشد در معاشرت و صحبت حكايت نكند و بر همه كار بر مراد و شادى وى حريص باشد و در مال وى خيانت نكند ، و شفقت نگاه دارد و چون دوست شوى وى در كوبد ، چنان جواب گويد كه وى را نشناسد . و روى از جمله آشنايان شوى خويش پوشيده دارد تا وى را باز ندانند ، و با شوى بدانچه بود قناعت كند و زيادتى طلب نكند و حق وى از خويشاوندان مقدم دارد و هميشه خويشتن پاكيزه دارد .\r\nچنان كه صحبت و معاشرت را بشايد و هر خدمتى كه بدست خويش بتواند كرد ، بكند و با شوى به جمال خويش فخر نكند ، و بر نيكويى كه از وى ديده باشد ناسپاسى نكند و نگويد كه من از تو چه ديده‌ام و هر زمانى بىسببى طلب خريد و فروخت نكند و طلاق نخواهد . . . « 1 » » [ * 
  ]\r\nدر فرهنگ عاميانه در پيرامون « عروس » و عروسى سخن بسيار گفته‌اند :\r\n چه خوش گفت آن نهاوندى به طوسى * كه مرگ خر ، بُوَد سگ را عروسى \r\n« نظامى »\r\n خران را كسى در عروسى نخواند * مگر وقت آن كاب و هيزم نماند \r\n« نظامى »\r\n خركى را به عروسى خواندند * خر بخنديد و شد از قهقهه سست\r\nگفت من رقص ندانم بسزا * مطربى نيز ندانم به درست\r\nبهر حمالى خوانند مرا * كاب نيكو كشم و هيزم چست \r\n« خاقانى »\r\nمرغ را در عروسى و عزا هر دو سر مىبرند - هرجا عروسى است پاچه ور مىمالد ، هرجا عزاست يخه مىدرد . ( امثال و حكم ) .\r\nخر را كه به عروسى مىبرند ، براى خوشى نيست ، براى آبكشى است ( دهخدا امثال و حكم ) .\r\nامثال : عروسى نكرده بچه در گهواره خواباندن ، همانند : گاو يا خر نخريده آخور بستن يا چاه نكنده منار دزديدن ( فرهنگ عوام ) .\r\nعروسى به چشم تماشائى آسان است ( امثال و حكم ) .\r\nعروسك خيمه‌شب‌بازى : كنايه از شخص بىاراده‌اى كه آلت دست ديگران شود . « 2 » »\r\n\r\n\r\n","description":"","footnote":"\r\n( 1 ) . همان كتاب ، ص 253 ، 255 .\r\n( 2 ) . نگاه كنيد به فرهنگ دهخدا ، شمارهء مسلسل 76 - ع عتك ص 202 .\r\n","page_name":" 213 ","page_number":213},
  {"content":"\r\n\r\n\r\nتشريفات عروسى\r\nاز ديرباز عروسى توأم با مراسم و تشريفات فراوان بود ، مخصوصا طبقات ممتاز و ميانه‌حال جامعه به انجام سنن و تشريفات عروسى سخت مقيّد و پاىبند بودند .\r\nنظامى عروضى مىنويسد پس از آنكه مأمون دختر « فضل » را خواستگارى كرد و مقدمات كار فراهم شد قرار شد مأمون به خانهء عروس رود و يك ماه آنجا مقام كند و پس از يك ماه با عروس به خانهء خويش بازآيد ، در روز حركت مأمون ، فضل با تكلّف بسيار سراى خود را بياراست « مأمون چون به در سراى رسيد ، پرده‌اى ديد آويخته ، خرم‌تر از بهار چين ، و نفيس‌تر از شعار دين . . . و از جمله تكلف كه فضل آن روز كرده بود يكى آن بود كه چون مأمون به ميان سراى رسيد طبقى پر كرده بود از موم به هيأت مرواريد گرد ، هريكى چون فندقى و در هريكى پاره‌اى كاغذ ، نام ديهى برو بنبشته ، در پاى مأمون ريخت و از مردم مأمون هركه آن موم بيافت قبالهء آن ديه به دو فرستاد و چون مأمون به بيت العروس بيامد خانه‌اى ديد منقش . . . به درّ و لعل و پيروزه ترصيع كرده و هم بر آن مثال شش بالشى نهاده . و نگارى در صدر او نشسته ، از عمر و زندگانى شيرين‌تر و از صحت و جوانى خوشتر . . . همچو سروى برپاى خاست و بخراميد و پيش مأمون بازآمد و خدمتى نيكو بكرد و عذرى گرم بخواست و دست مأمون بگرفت و بياورد و در صدر بنشاند و پيش او به خدمت بايستاد ، مأمون او را نشستن فرمود ، به دو زانو درآمد . . .\r\nمأمون واله گشت دل در باخته بود ، جان بر سر دل نهاد ، دست دراز كرد و از خلال قبا هژده دانه مرواريد بركشيد ، هريكى چند بيضهء عصفورى ، از كواكب آسمان روشنتر و از دندان خوبرويان آبدارتر و از كيوان و مشترى مدورتر بلكه منوّرتر نثار كرد ، بر روى آن بساط به حركت آمدند . . .\r\nدختر ، بدان جواهر التفات نكرد و سر از پيش برنياورد ، مأمون مشعوف‌تر گشت دست بيازيد و در انبساط باز كرد تا مگر معانقه كند ، عارضه شرم استيلا يافت و آن نازنين چنان منفعل شد كه حالتى كه به زنان مخصوص است واقع شد و اثر شرم و خجالت بر صفحات وجنات او ظاهر گشت . . . مأمون دست بازكشيد . . . هژده روز از آن خانه بيرون نيامد و به هيچ كار مشغول نشد ، و كار فضل بالا گرفت و رسيد بدانجا كه رسيد . « 1 » »\r\n\r\nمراسم عروسى مأمون با دختر حسن بن سهل ، به حكايت ديگر منابع\r\nدر صفحهء پيش با استناد به چهار مقالهء نظامى عروضى از اين عروسى تاريخى به اجمال سخن گفتيم در منابع ديگر از اين عروسى پرتكلّف كه نماينده تجاوز خلفا به بيت المال و حقوق عمومى است با تفصيل بيشترى سخن رفته است .\r\n\r\n\r\n","description":"","footnote":"\r\n( 1 ) . نظامى عروضى : چهار مقاله ، به اهتمام محمد قزوينى ، ص 19 .\r\n","page_name":" 214 ","page_number":214},
  {"content":"\r\n\r\nبه حكايت روضة الصفا « در شعبان سنهء تسع و مأتين مأمون به موضع فم الصّلح كه نشيمن حسن بن سهل بود آمد و دختر او را كه پوران مىگفتند در حبالهء نكاح خويش آورد و حسن جشنى كه در زمان جاهليت و اسلام مانند آن نشان نمىدادند مرتب داشت ، و از جمله تكلفات يكى آن بود ، كه حسن فرمود تا بنادق تنگ كه مشتمل بود بر كاغذپاره‌هايى كه در آنها اسامى ضياع و نامهاى جوارى و كنيزكان و صفت دواب نوشته بودند بر امرا و اعيان و معاريف بپاشيدند و هر بندقى كه به حسب طالع نصيب شخصى مىشد ، آن مرد رجوع به وكيل حسن مىنمود و هرچه در آن رقعه بود از وى مىگرفت و همچنين بر ساير مردم نافهاى مشك و بيضا و عنبر نثار كردند و در شب زفاف هزار دانه در هريكى مانند بيضهء عصفورى ( تخم گنجشكى ) در باركشى زرين نهاده آوردند و بر سر پوران ريختند و در آن زمان در زير پاى مأمون و پوران فرشى بود زربفت و چون در زير آن فرش افتاد . مأمون گفت قاتله الله ابا نواس كه پندارى در اينجا حاضر است و وصف اين مجلس مىكند كه حصباء در على الارض من الذّهب و تا مأمون در فمّ الصلح بود ، حسن مجموع ما يحتاج لشكر او را از طعام و عليق چهارپايان مرتب مىداشت حتى مكاريان و ملاحان در آن ايام از خوردنى خريدن و فكر كاه و جو كردن فارغ بودند و مأمون فرمود تا خراج يك سالهء ولايت فارس و مملكت اهواز نقد كرده به خزينه‌دار حسن سپردند .\r\nگويند كه در شب عروسى شمعى معنبر به وزن چهل من در شمعدان زرين نهاده به مجلس مأمون آوردند و مأمون بر آن حركت انكار كرده گفت اين اسرافست و شعرا در باب اين تزويج شعرها گفتند و جوايز و صلات يافتند . ابو حازم بابلى نيز شعرى به عربى سرود ، پرمغز و زيركانه ، چون به سمع مأمون رسيد گفت ندانم كه ابو حازم از اين سخنان « محمدت » اراده كرده است يا « مذمّت » . « 1 » »\r\nدر پايان توصيف اين عروسى پرتكلف كه در عهد عباسيان يعنى در دوران قدرت و سرمستى اعراب صورت گرفته است بىمناسبت نيست سطرى چند از عروسى ساده و بىپيرايهء پيشواى اسلام با امّ السلمه بنويسيم :\r\nامّ السلمه يكى از زنان محمد بن عبد اللّه ( ص ) شب عروسى خود را چنين توصيف مىكند : « آنشب در خانهء محمد ( ص ) ديگچه‌اى بود ، و ظرفى گلين و دستاسى با اندكى شير و مقدارى جو ، آن جو را آرد كردم و در ديگچه ريختم و اندكى شير بر آن افزودم . طعام حضرت و خاندانش در شب عروسى اين بود . « 2 » »\r\n\r\n\r\n","description":"","footnote":"\r\n( 1 ) . روضة الصفا ، ج 3 ، ص 463 نيز ، حبيب السير ، ج 2 ، ص 242 و همچنين در مروج الذهب ، ج 2 ، ص 443 از اين عروسى تاريخى سخن رفته است .\r\n( 2 ) . عباس عقّاد : راه محمد ، ترجمهء دكتر اسد الله مبشرى ، ص 138 .\r\n","page_name":" 215 ","page_number":215},
  {"content":"\r\n\r\n\r\nازدواج پسر مسعود با دختر بكتعذى\r\nمسعود غزنوى به جهات سياسى و براى رام كردن تركمانان تصميم گرفت دختر بكتعذى را به ازدواج پسر خويش درآورد ، بو نصر مشكان مأمور مذاكره در اين موضوع شد ، بيهقى در وصف اين عروسى چنين مىنويسد : « . . . سالار بكتعذى دانست چه مىبايد كرد و غرض چيست . به يك سال عقد نكاحى بستند كه درين حضرت ، من ماننده آن نديده بودم چنان كه هيچ مذكور و شاگرد و پيشه‌ور و وضيع و شريف و سپاهدار و پرده‌دار و بوقى و دبدبه‌زن نماند كه نه صلت سالار بكتعذى به دو برسيد از دوازده هزار درم تا پنج و سه و دو و يك هزار و پانصد و سيصد و دويست و صد ، كمتر از اين نبود .\r\nو امير مردانشاه را به كوشك سالار بكتعذى آوردند و عقد نكاح آنجا كردند و دينار و درم روانه شد سوى هركسى و امير مردانشاه را قباى ديباى پوشانيد و موشح به مرواريد و كلاهى چهار پر زر بر سرش نهاد ، مرصع به جواهر و كمر برميان او بست همه مكلّل به جواهر ، و اسبى بود سخت قيمتى نعل زر زده و زين در زر گرفته و استام به جواهر و ده غلام ترك با اسب و ساز خادمى و ده هزار دينار و صد پاره جامهء قيمتى از هر رنگى ، چون از عقد نكاح فارغ شدند ، امير مردانشاه را نزد امير آوردند تا او را بديد و آنچه رفته بود و كرده بودند بازگفتند و بازگشت سوى والده و سخت كودك بود . امير مردانشاه سيزده ساله بود . . . در اوايل سنهء ثلاثين و اربعمائه دختر سالار بكتعذى را به پردهء اين پادشاه‌زاده آوردند و سخت كودك بود بهم نشاندند و عروسى كردند كه كس مانند آن ياد نداشت . . . از بو منصور مستوفى شنودم گفت چندين روز با چندين شاگرد مشغول بودم تا جهاز را نسخت كردند ده بار هزارهزار درم بود و من كه بو الفضلم پس از مرگ سلطان مسعود و امير مردانشاه رضى الله عنهما آن نسخت ديدم به تعجب بماندم كه كسى خود آن تواند ساخت ، يك دو چيز بگويم : چهار تاج زرين مرصع به جواهر و بيست طبق زرين ، ميوهء آن انواع جواهر و بيست دوكدان زرين جواهر درو نشانده و جوراب زرين ريشهاى مرواريد بسته ، از اين چيزى چند بازگفتم و از هزار يكى گفتم . . . « 1 » »\r\n\r\nجهيز دختران امرا و شهرياران\r\nبيهقى ضمن گفتگو از زفاف مسعود با دختر باكاليجار در 424 هجرى مىنويسد « . . .\r\nو با دختر باكاليجار چندان چيز آورده بودند از جهيز معين كه آن را حد و اندازه نبود و تفصيل آن دشوار تواند بود . »\r\nسپس مىنويسد بنام جهيز ، اين دختر « . . . تختى داشت گفتى بوستانى بود . . . زمين\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 525 .\r\n","page_name":" 216 ","page_number":216},
  {"content":"\r\n\r\nآن تختهاى سيمين درهم بافته و ساخته و بر آن سى درخت زرين مرتب كرده و برگهاى درختان پيروزه بود يا زمرد و بار آن انواع يواقيت چنان كه امير اندر آن بديد آن را سخت بپسنديد و گرد بر گرد آن درختان ، بيست نرگسدان نهاده و همه سپر غمهاى ( يعنى گلها ) آن از زر و سيم ساخته و بسيار انواع جواهر و گرد بر گرد اين نرگسدانهاى سيم طبق زرين نهاد ، همه بر عنبر و شمّامهاى كافور ، اين يك صفت جهيز بوده و ديگر چيزها برين قياس مىبايد كرد . « 1 » »\r\nچنان كه گفتيم بعضى عروسيهاى بزرگ كه بين سلاطين و امرا روى مىداد جنبهء سياسى داشت ، چنان كه منوچهر بن قابوس براى حفظ دوستى خود با سلطان محمود درصدد ازدواج با دختر او برآمد و يكى از فضلاى عصر را با تحف و هدايا نزد محمود فرستاد و دختر او را خواستگارى كرد و محمود استدعاى او را پذيرفت و به قول مترجم تاريخ يمينى « . . . كريمه‌اى كه جگرگوشه او بود و فرزندى كه زهرهء آسمان سلطت بود به فلك المعالى داد . . . »\r\nهمچنين ايلك ، خان تركستان براى تثبيت موقعيت سياسى خود تقاضاى خويشاوندى با سلطان محمود كرد و محمود درخواست او را پذيرفت و دختر وى را به حبالهء نكاح خويش درآورد به طورى كه صاحب روضة الصفا به تفصيل ياد كرده است : در اين عروسى مجلل « . . . بيش از حد و حصر از يواقيت و عقائد درّ و مرجان و تخته‌هاى جامه و بيضاى عنبر و اوانى سيم و زر مشحون به مشمومات كافور . . . و تيغهاى آبدار و پيلان جنگى آراسته به ملابس و اطواق مرصع كه چشم بيننده از لمعان او خيره مىشد . . . »\r\nهمچنين سلطان محمود براى ادامهء دوستى خود با ايلك خان يكى از دختران ايلك را به مزاوجت پسر خود « مسعود » درآورد .\r\nمترجم تاريخ يمينى در اين باره مىنويسد : « در عهد ايلك خان عقيله‌اى از مخدرات اولاد او از بهر امير جليل ابو سعيد مسعود نامزد كرده بود . در اين ايام سفيران به اتمام وصلت وساطت كردند و عقد آن مناكحت به استحكام رسانيدند و از ثقات حضرت سلطان جمعى از جهت نقل آن درّ يتيمه برفتند تا آن وديعت به منصهء استحكام رسانيدندى و جمهورى از مشاهير علماى مشرق و ائمهء منطق در خدمت مهد او به بلخ آمدند و آن امانت بسپردند و محمولاتى كه داشتند از مال و منال رسانيدند و زفاف آن كريمه تمام شد و سلطان بفرمود تا پيش از وصول ايشان در بلخ آذين بستند و شهر بياراستند و از انواع تزئين هيچ باقى نگذاشتند . »\r\nبه طورى كه ديديم در اين عروسيهاى پرطمطراق و مجلل سياسى مطلقا به تمايلات زن و شوهر و مصالح شخصى آنان و عشق و علاقهء طرفين توجهى نمىشده است ، به همين جهت بعضى از اين عروسيها چنان كه تاريخ نشان مىدهد ثبات و دوامى نمىيافت .\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 395 به بعد .\r\n","page_name":" 217 ","page_number":217},
  {"content":"\r\n\r\n\r\nمَهر يا كابين زنان\r\nاز ديرباز مهر زنان و كميت و كيفيت آن يكى از مشكلات و عوارض زناشوئى بود شادروان دهخدا مىنويسد :\r\n« كابين ، مهر ، صداق ، دست‌پيمان ، شيربها و اجر نكاح مبلغى است كه در هنگام عقد بستن و نكاح كردن زنان ، به ذمهء مردان مقرر مىدارند ( مهر مؤجل ) . « 1 » »\r\nمهر و كابين نه تنها در روزگار ما بلكه از ديرباز يكى از مسائل و مشكلات زناشوئى بود . سعدى در گلستان به اين مشكل اجتماعى اشاره مىكند :\r\n« به ده دينارم از قيد خلاص كرد و با خويشتن به حلب برد و دخترى كه داشت به نكاح من درآورد به كابين صد دينار . . . » ( گلستان ) .\r\n« يكى را زنى بود صاحب جمال ، جوان درگذشت و مادر زن فرتوت به علت كابين در خانه متمكن بماند . . . ( گلستان ) .\r\n\r\nعروسى در ديلم\r\nمقدسى ضمن برشمردن رسوم و عادات نيك و بد ديلميان مىنويسد كه : « روزى من در سرايى بودم مشاهده كردم دخترى مىگريزد و مردى با شمشير آخته به دنبال او مىدود علت را جويا شدم آن مرد گفت چون به ازدواج كسى غير از خاندان ديلم درآمده قتلش واجب است . . . در هر جمعه در يك ده ، بازار ترتيب مىدهند . پس از انقضاى بازار ، زن و مرد در ميدانى جمع مىشوند و جوانان با يكديگر كشتى مىگيرند . ( چون در گيلان و مازندران از ديرباز زن و مرد در فعاليتهاى اقتصادى شركت مىجستند حجاب و پوشانيدن روى معمول نبود پسران و دختران مىتوانستند با آزادى بيشترى از اخلاق و رفتار و امكانات اقتصادى يكديگر باخبر گردند ) . مقدّسى مىنويسد : « در مراسم زناشوئى ، مردم بعد از مغرب گرد مىآيند هركسى يك شيشه گلاب با خود همراه دارد . در جلو خانهء داماد و عروس آتش مىافروزند . يكى از ريش‌سفيدان از طرف داماد خطابه‌اى بليغ مىخواند ، يكى ديگر از طرف عروس با خطابه‌اى بليغ‌تر جواب مىدهد ( بيشتر ديلميان اديب و سخنورند ) سپس صيغهء نكاح خوانده مىشود . در اين موقع شيشه‌هاى گلاب را به ديوار مىزنند . به هركس كه شيشه گلاب در دست داشته باشد طبقى پر از آفروشه ( يك نوع شيرينى كه از آرد و روغن و شيره انگور تهيه مىكردند ) مىدهند . . . زنى كه شوهرش مرده است ديگر شوهر اختيار نمىكند و اگر شوهر كرد كودكان در خانه او را با خزف « 2 » مىكوبند . « 3 » »\r\n\r\n\r\n","description":"","footnote":"\r\n( 1 ) . تلخيص از لغت‌نامهء دهخدا صفحه 22 .\r\n( 2 ) . ظرف سفالين ، آجر .\r\n( 3 ) . احسن التقاسيم مقدسى ، ص 353 .\r\n","page_name":" 218 ","page_number":218},
  {"content":"\r\n\r\n\r\nازدواج عباسه خواهر هارون با جعفر برمكى\r\nيكى از ازدواجهاى پرماجراى تاريخى عقد ازدواج عباسه خواهر هارون با جعفر برمكى است ، با اينكه اين ازدواج طبق مبانى و مقررات شرعى صورت گرفته بود و نزديكى و معاشرت آن دو از نظر شرعى و قانونى اشكالى نداشت ، هارون خليفهء فاسد عباسى ، با استبدادرأيى كه داشت آنان را از همخوابى با هم منع كرده بود ، ولى سرانجام شور و عشق جوانى و تمايلات جنسى سبب گرديد كه فرمان نارواى خليفه را ناديده گيرند ، پس از آنكه هارون از ماجراى آبستنى خواهر خود آگاه شد ، به سختى برآشفت و بر خاندان برمكى و خواهر بىگناه خود ستمها كرد كه شرح مفصّل آن در جلد دوم كتاب تاريخ حبيب السير ص 237 به بعد مندرج است .\r\n\r\nيك عروسى باشكوه و بدفرجام\r\nمقتدى خليفهء عباسى چند سال پس از احراز مقام خلافت دختر ملكشاه سلجوقى را به عقد خود درآورد و در سال 416 دختر به فرمان پدر با تجملى تمام ، راه بغداد پيش گرفت .\r\nملكشاه دختر خود را با 130 قطار شتر كه همه به ديباى رومى پوشيده بودند و بار آنها زر و نقره و اجناس قيمتى و امتعهء نفيسه بود ، و سه عمارى و 174 استر با جرسها و قلايد زرين به درگاه خليفه فرستاد . بر شش استر 12 صندوق نقره كه هر صندوقى مملو از جواهر گرانبها بود حمل مىكردند « و سى و سه اسب با زينهاى زرين كه مرصع از درّ و يواقيت و امثال آن بود محفّه دختر مىبردند و تكلفات را از اينجا قياس توان كرد و چون مهد عليا و امراء عظام به ظاهر بغداد رسيدند غنى و فقير و صغير و كبير از شهر به استقبال او بيرون آمدند و خليفه وزير خويش را با سيصد خيمه و سيصد مشعله پيش زوجهء سلطان ، تركان خاتون كه همراه دختر خود آمده بود فرستاد تا معروض خاتون گرداند كه سيّدنا و مولانا امير مىگويد كه  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها . \r\nخاتون گفت بالسّمع و الطاعه و در آن شب كه دختر را به بغداد آوردند ، نظام الملك و اعيان دولت ملكشاه چندان شمع و مشعله با خود داشتند كه شهر در چشم‌روشنان فلك ، از روز روشن‌تر مىنمود و بعد از آنكه دو هزار سوار آراسته از بازار و كوچه بگذشتند محفّه دختر سلطان مرصع به جواهر با سيصد كنيزك حورسرشت كه مثل ايشان در بهشت توان يافت ، رسيد و خواجه‌سرايانى كه در پيش محفه و عقب آن بودند به شمار نمىآمدند و در بغداد مثل آن شب هيچكس شبى نشان نداد و روز ديگر مقتدى ، طويى ترتيب كرد كه در آن طوى ( يعنى مهمانى و جشن ) چهل هزار من شكر صرف شد و باقى حوايج را بر اين قياس بايد كرد و در آن جشن\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nخليفه هريك از اعيان دولت ملكشاه را به انعامى كه لايق او بود سرافراز ساخت . ولى اين عروسى مجلل كه بدون دقت و مطالعهء كافى صورت گرفته بود پايانى اسف‌انگيز داشت به حكايت روضة الصفا « آخر الامر ميان مقتدى و دختر ملكشاه نقارى پديد آمد و دختر پيش پدر رفته در اصفهان وفات يافت . « 1 » »\r\n\r\nوضع زنان و كيفيت عروسى بين غُزها\r\nابن فضلان در طى مسافرت خود به طرف روسيه كشور ( اسلاوها ) از سرزمين غزها نيز عبور مىكند و دربارهء اين قوم مىنويسد « . . . آنها طهارت نمىگيرند ، غسل جنابت نمىكنند و خود را شستشو نمىدهند با آب بخصوص در زمستان سروكار ندارند . زنهايشان خود را از مردان خويش يا از ديگران نمىپوشانند و هيچ عضوى از بدن خود را از هيچكس پنهان نمىسازند .\r\nيك روز نزد يكى از مردان آنها رفته نشستيم همسر او نزد ما بود و در حالى كه با ما صحبت مىكرد ناگاه فرج خود را باز كرد و آن را پيش روى ما خارش داد و ما روى خود را پوشانديم و گفتيم استغفر الله ، آنگاه شوهرش خنديد و به ترجمان گفت : به ايشان بگوييد همسرم عورت خود را پيش روى شما باز مىكند و آن را مىبينيد ولى او آن را حفظ مىكند و دست كسى به آن نمىرسد . البته اين بهتر از آن است كه آن را بپوشاند و به آن دسترسى يابند . » آنها با زنا سروكارى ندارند . هركس از ايشان چنين كارى از او سر بزند او را به دو نيم مىكنند به اين قسم كه او را ميان شاخه دو درخت محكم مىبندند آنگاه شاخه را رها مىكنند ، آن وقت شخصى كه بين دو شاخهء بسته شده قرار دارد دو نيم مىشود .\r\nسپس ابن فضلان از طرز ازدواج آنها سخن مىگويد و مىنويسد رسم آنها اين است كه شخصى كه دختر يا خواهر خود را در اختيار دارد دختر يا خواهر خود را در مقابل چند لباس خوارزمى به ازدواج مرد ديگرى پيشنهاد مىكند ، اگر مرد قبول كرد زن را نزد خود مىبرد ، گاهى مهر عبارتست از چند شتر يا چارپاى ديگر ، هيچكس مادام كه مهر مورد قبول ولىّ زن را نداده حق نزديكى به آن زن ندارد ، ولى چون مهر را به ولىّ زن داد بدون ترس و خجالت به خانه‌اى كه زن در آنجاست مىرود ، و در حضور پدر يا مادر و برادران و خواهرانش دست او را گرفته با خود مىبرد و آنها مانع اين كار نمىشوند ، هرگاه مردى بميرد و همسر و اولاد داشته باشد پسر بزرگش با همسرش در صورتى كه مادر وى نباشد ازدواج مىكند . « 2 » »\r\n\r\n\r\n","description":"","footnote":"\r\n( 1 ) . روضة الصفا ، پيشين ، ج 3 ، ص 527 - 526 ، نيز نگاه كنيد به حبيب السير ، ج 2 ، ص 496 .\r\n( 2 ) . احمد بن فضلان : سفرنامهء ابن فضلان ، ترجمهء ابو الفضل طباطبائى ، ص 71 - 69 .\r\n","page_name":" 220 ","page_number":220},
  {"content":"\r\n\r\n\r\nشرايط ازدواج ، و زن كمال مطلوب به نظر خواجه نصير الدين\r\nخواجه در فصل سوم كتاب « اخلاق ناصرى » در معرفت سياست و تدابير « اهل » مىگويد بايد باعث بر تأهل دو چيز بود : حفظ مال و طلب نسل نه داعيهء شهوت يا غرضى ديگر از اغراض ، و زن صالح شريك مرد بود در مال و قسيم او در كدخدايى و تدبير منزل و نايب او در وقت غيبت .\r\nو بهترين زنان زنى بود كه در عقل و ديانت و عفت و فطنت « 1 » و حيا و رقّت و كوتاه‌زبانى و طاعت شوهر و بذل نفس در خدمت او . . . متحلى « 2 » بود و عقيم نبود و در ترتيب منزل و تقدير نگاهداشتن در انفاق واقف و قادر باشد و به مجامله و مدارات و خوشخويى سبب مؤانست و تسلّى همدم و جلاى احزان شوهر گردد . و زن آزاد از بنده بهتر . . . و زن بكر از غيربكر بهتر . . . و اگر با وجود اين اوصاف به حليهء « 3 » جمال و نسب و ثروت متحلّى باشد ، مستجمع انواع محاسن بوده و بر آن مزيدى صورت نبندد . و اما اگر بعضى از اين خصال مفقود باشد بايد كه عقل و عفت و حيا البته موجود بود . . . چه جمال با عفت كمتر مقارن افتد . به سبب آنكه زن جميله را راغب و طالب بسيار باشد . . . پس بايد كه از جمال بر اعتدال بنيه اقتصار كند ، و در آن باب نيز دقيقهء اقتصاد مرعى دارد .\r\nو همچنين بايد كه مال زن ، مقتضى رغبت نمودن به دو نگردد چه مال زنان مستدعى استيلا و تسلّط و استخدام و تفوّق ايشان باشد و چون شوهر در مال زن تصرف كند ، زن او را بمنزلهء خدمتكار و معاونى شمرد و او را وقعى و وزنى ننهد . . . تا به فساد امور منزل و تعيّش بازگردد .\r\nو چون عقد مواصلت ميان شوهر و زن حاصل شود ، سبيل « 4 » شوهر در سياست زن سه چيز بود :\r\nاول هيبت ، دوم كرامت ، سوم شغل خاطر .\r\nو اما هيبت آن بود كه خويشتن را در چشم زن مهيب دارد تا در امتثال اوامر و نواهى او اهمال جايز نشمرد . . . چه اگر اختلالى بدين شرط راه يابد زن را در متابعت هوى و مراد خويش طريقى گشاده شود . . . آمر مأمور شود و مطيع ، مطاع . . . و چندان فضايح و شنايع حادث شود كه آن را تلافى و تدارك صورت نبندد .\r\nو اما كرامت آن بود كه زن را مكرّم دارد به چيزهايى كه مستدعى محبت و شفقت بود . . . و اصناف كرامات در اين باب شش چيز باشد :\r\nاول ، آنكه او را در هيئتى جميل دارد .\r\n\r\n\r\n","description":"","footnote":"\r\n( 1 ) . زيركى .\r\n( 2 ) . آراسته .\r\n( 3 ) . زيور .\r\n( 4 ) . راه .\r\n","page_name":" 221 ","page_number":221},
  {"content":"\r\n\r\nدوم ، آنكه در ستر و حجاب او از غيرمحارم مبالغه‌اى عظيم نمايد . و چنان سازد كه بر آثار و شمايل و آواز او هيچ بيگانه را وقوف نيفتد .\r\nسوم ، آنكه در اوايل اسباب كدخدايى با او مشورت كند - به شرط آنكه او را در مطاوعت خود به طمع نيفگند .\r\nچهارم ، آنكه دست او را در تصرف اقوات بر وجه مصلحت منزل و استعمال خدم در مهمات مطلق دارد .\r\nپنجم ، آنكه با خويشان و اهل بيت او ، صله رحم كند . و دقايق تعاون و تظاهر را رعايت واجب داند .\r\nششم ، آنكه چون اثر صلاحيّت و شايستگى او احساس كند ، زنى ديگر را بر او ايثار نكند ، اگرچه به جمال و مال و نسب و اهليت از او شريف‌تر باشد ، چه غيرتى كه در طبايع زنان مركوز بود ، با نقصان عقل ، ايشان را بر فضايح و قبايح . . . باعث گردد . . . چه مرد در منزل مانند دل باشد در بدن و چنان كه يك دل منبع حيات دو بدن نتواند بود . يك مرد را تنظيم دو منزل ميسر نشود . ( با اين بيان منطقى خواجه تعدد زوجات را به مصلحت مردان نمىداند ) .\r\nو اما . . . خاطر زن پيوسته به تكفّل مهمّات منزل و نظر در مصالح آن . . . مشغول دارد . . .\r\nپس اگر زن از ترتيب منزل و تربيت اولاد و تفقّد مصالح خدم فارغ باشد ، همت بر چيزهائى كه مقتضى خلل منزل بود مقصور گرداند و به خروج و زينت به كار داشتن از جهت خروج و رفتن به نظاره‌ها و نظر كردن به مردان بيگانه مشغول شود ، تا هم امور منزل مختل گردد و هم شوهر را در چشم او وقعى و هيبتى نماند . . . و هم در اقدام بر قبايح دليرى يابد و هم راغبان را در طلب خود تحريض كند ، تا عاقبت آن بعد از اختلال معيشت و ذهاب مروت و حصول فضيحت ، هلاكت و شقاوت دو جهانى بود . »\r\nبه نظر خواجه نصير الدين شوهر بايد از سه كار اجتناب كند :\r\nاول ، آنكه اسير عشق زن نشود و اگر اسير محبت او گرديد در اين كار تظاهر نكند .\r\nدوم ، آنكه در مصالح كلى زندگى با زن خود مشورت نكند و او را بر اسرار خود واقف نگرداند و مقدار مال و مايهء خود از او پوشيده دارد .\r\nسوم ، آنكه زن را از نظر به اجانب و استماع حكايات ناصواب و مجالست با پيرزنانى كه به محافل مردان مىروند بازدارد حتى در احاديث آمده كه زنان را از خواندن سورهء يوسف بازداريد تا موجب انحراف آنان نشود . [ * 
  ] « 1 »\r\nسپس خواجه مىنويسد كه زن نيز براى جلب رضايت مرد بايد اولا عفيف و پاكدامن\r\n\r\n\r\n","description":"","footnote":"\r\n( 1 ) . خواجه نصير الدين طوسى : اخلاق ناصرى ، به اهتمام اديب تهرانى ، ص 188 به بعد ( به اختصار ) .\r\n","page_name":" 222 ","page_number":222},
  {"content":"\r\n\r\nباشد و همواره آرزوى مصاحبت و همنشينى با شوهر را داشته باشد و به آنچه شوهر به او بدهد قانع باشد و اگر از شوهر تندخويى ديد تحمل نمايد و مال خويش از او دريغ ندارد و عيوب و اسرار او را مكتوم دارد .\r\nاز آنچه گذشت تا حدى به طرز تفكّر صاحبنظران قرون وسطى و چگونگى رفتار و معاشرت زنان با مردان و مشكلات و تضييقاتى كه در زندگى زنان وجود داشت آگاهى و اطلاع يافتيم .\r\n\r\nكلاه شرعى براى عشقبازى يك شهريار\r\nهمه مىدانند كه شاه سلطان حسين آخرين شهريار خاندان صفوى تا چه حد زن‌باره و ميگسار و مهمل و بىمقدار بود . درحاليكه سلطان جلال الدين منكبرنى در عين رشادت و مردانگى در بحرانىترين دوران حيات سياسى خود از مى و معشوق روىگردان نبود : و از خويشتن‌دارى و كفّ نفس نصيبى نداشت ، و با اين ضعف و زبونى از حيثيت و اعتبار تاريخى خود كاست . جلال الدين خوارزمشاه در همان روزها كه از برابر مغول گريخته و به هند رفته و زنان و فرزندان خود را به آب سند انداخته بود ، در نخستين روزهاى ورود به هند ( 618 ه / 1221 م ) دخترى از « راى » هند به زنى گرفت و دو سال بعد كه به ايران بازگشت « دختر براق حاجب را در حباله نكاح كشيد » از آنجا به فارس رفت و در دربار سعد زنگى ، يكى از مخدّرات را در سلك ازدواج خود انتظام داد . » و بعد به آذربايجان رفت و با زن اتابك همراز شد و « از ظاهر تبريز به حجلهء ملكه خراميد » و پس از محاصرهء خلاط « سلطان عالى جناب با زوجهء حاجب على خلوت گزيد . » در سال ( 628 ه / 1240 م ) بود كه سپاه مغول . . . در رسيدند . « و پايان كار روشن است : ظرف ده سال شش هفت زن گرفتن و به شرب مدام و مشاهدهء گل‌رخان سيم‌اندام مشغول گشتن . » معلوم است چه محصول و نتيجه‌اى ببار مىآورد .\r\nبه قول منشى خودش :\r\n شاهان ز مى گران چه برخواهد خاست * وز مستى بىكران چه برخواهد خاست\r\nشه مست و جهان خراب و دشمن پس و پيش * پيداست كزين ميان چه برخواهد خاست \r\nمقصودم بيان اين حرفها نبود ، مقصود كلاه شرعى گذاشتن بر سر قضايا بود : داستان بر سر يكى از اين ازدواجهاست يعنى ازدواج با همسر اتابك ازبك كه در سال 622 هجرى اتفاق افتاده است . اتابك ازبك از تبريز به النجق فرار كرده بود ، همسرش در تبريز مانده بود ، چون سلطان جلال الدين به تبريز وارد شد ، به قول مير خواند : « روزى ملكه ( زن اتابك دختر آخرين طغرل سلجوقى ) بر باروى بلده رفته بود و چشمش بر شهريار عالى مقدار افتاد ، سلطان عشق بر\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nشهرستان جان او استيلا يافت ، داعيهء ازدواج از باطنش سر برزده ، دعوى كرد كه شوهر ، او را طلاق داده است . . . البته زنان هم وانمود كردند كه وى به شهود عدل از اتابك ازبك مطلقه است . . . قاضى قوام الدين بغدادى قبول نكرد ، قاضى كمال الدين يا شخص ديگر ، گواهى دادند كه اتابك طلاق او را بر « غدر به فلانى » تعليق كرده است و گفته با وى غدر « 1 » نكنم و اگر بكنم مطلقه باشد » . بعد از آن غدر كرده است و عز الدين قزوينى . . . در آنوقت در تبريز حاضر بود ، به وقوع طلاق حكم كرد و عقد نكاح بستند ، و سلطان جهت زفاف از تبريز به خوى رفت . »\r\nگويند وقتى خبر نكاح به اتابك رسيد پرسيد كه « به رضاى مذكوره بده يا اكراه كردند ؟ مخبر اعلام كرد كه رغبت صادق از طرف مذكوره بوده و سلطان رغبتى نداشت ، مضطر شد ، بل‌كه شهود طلاق را ، ملكه خلعت داد و نوازش كرد ! اتابك در حال سر بر بالين نهاد و مغموم شد ! و بعد از چند روز درگذشت . « 2 » »\r\nناگفته نماند كه قاضى عز الدين قزوينى به پاس اين خيانت بزرگ و ناديده گرفتن شرع و عرف و اخلاق به مقام « قاضى القضات » ارتقا يافت . از اين نوع « كلاههاى شرعى » جمعى از افراد دنياپرست مكرر ساخته و پرداخته‌اند . حدود يك قرن پيش دكتر فوريه در يادداشتهاى خود مىنويسد : عايشه خانم زن ناصر الدين شاه ضمن درددل كردن گفت ناخوشى من از روزى شروع شده كه ناصر الدين شاه با خواهرم ليلى عشق مىورزيد ، شاه بر خلاف شرع هر دو خواهر را در اندرون نگاه داشت ، يكى از روحانيون بزرگ تهران براى حل مشكل به كلاه شرعى توسل جست و گفت شاه 6 ماه ليلى خانم را نگاه دارد و سپس او را طلاق دهد و شش ماه ديگر عايشه خانم را در حبالهء نكاح داشته باشد هم شرع راضى است ، هم قاضى و هم شاه ديگر چه مىخواهند ؟ . « 3 » »\r\n\r\nعروسى و اولاد\r\nبه نظر ويل دورانت در اجتماع بدوى كشاورزى كه مبتنى براساس پدرشاهى بود « پسر » از لحاظ اقتصادى فوايد بسيار داشت . احترام پدر با عدهء فرزندانش متناسب بود . محمد بن عبد الله گفته بود « حصيرى در خانه از زنى كه فرزند نيارد بهتر است . معذلك سقط جنين و وسايل جلوگيرى از آبستنى در حرمسرا معمول بود ، قابلگان روش‌هاى قديمى و طبيبان روشهاى تازه را به كار مىبردند .\r\nزكرياى رازى ( متوفى به سال 312 ه ) در يكى از كتابهاى خود فصلى را به ذكر موانع آبستنى اختصاص داده و 24 طريقه دارويى و مكانيكى را ياد كرده است . ابن سينا\r\n\r\n\r\n","description":"","footnote":"\r\n( 1 ) . غدر نكردن يعنى مكر و حيله روا نداشتن .\r\n( 2 ) . سيرت جلال الدين منكبرنى ص 149 .\r\n( 3 ) . باستانى پاريزى ، سنگ هفت قلم ، از ص 145 تا ص 147 ( به اختصار ) .\r\n","page_name":" 224 ","page_number":224},
  {"content":"\r\n\r\n( 370 - 429 ه ) در كتاب معروف قانون بيست طريقهء جلوگيرى از آبستنى را شرح داده است . « 1 » »\r\nدر جريان ازدواج ، مخصوصا پس از پيشرفت اعراب در خاورميانه به عشق و علائق و دلبستگىهاى زنان كمتر توجهى شده حتى بعضى از پدران براى زن آنقدر ارزش و احترام قائل نبودند كه قبل از عقد ازدواج كه يكى از مهمترين رويدادهاى زندگى هر بشرى است موافقت يا مخالفت زن را با داماد به نحوى شايسته و جدى بپرسند . گويى شخصيت انسانى زنان و عشق و تمايلات آنان را به چيزى نمىگرفتند . ويل دورانت مىگويد : « در سرتاسر زندگى انسان . .\r\nعشق از همه چيز جالب‌توجه‌تر است ، و تعجب اينجاست كه فقط عدهء كمى دربارهء ريشه و گسترش آن بحث كرده‌اند در هر زبانى دريايى از كتب و مقالات ، تقريبا از قلم هر نويسنده‌اى ، دربارهء عشق پيدا شده است و چه حماسه‌ها و درامها و چه اشعار شورانگيز كه دربارهء آن بوجود آمده است . . . چرا جوان از ديدن موهاى مجعد دخترى كه بر طاق ابروانش مىريزد به خود مىلرزد و يا از برخورد انگشتان او بر بازوان خويش ، به خود مىپيچد ؟ براى زيبايى دختر است ؟ و يا عشق در ايجاد زيبايى به همان اندازه دخيل است كه زيبايى در ايجاد عشق ؟ در ميان اعمال انسانى عجيب‌تر از اين نيست كه مردان پيرانه‌سر ، به دنبال زنان بيفتند و زنان تا دم گور آماده معشوق شدن و محبوب بودن باشند . . . همچنانكه در وجود فرد ، عشق و گرسنگى به دنبال هم مىآيند مجموع زندگى نيز بر مدارى مىچرخد كه كانون بزرگ آن تغذيه و تناسل است . تغذيه وسيله‌اى است براى توليد نسل ، و توليد نسل وسيله‌اى است براى تغذيه . ما مىخوريم تا زنده بمانيم و به بلوغ برسيم و با ازدواج هستى خود را تكميل كنيم و با توالد و تناسل از تن رو به زوال خود حيات نوى بيرون دهيم كه نيروى خود را براى تغذيه و رشد و نمو از سرگيرد و شايد هم پيكر و اندامى نغزتر از پيش بيابد . . . « 2 » »\r\nصاحبنظران ايران در پيرامون محاسن و معايب ازدواج سخن بسيار گفته‌اند :\r\nروحى انارجانى در نيمهء دوم قرن دهم در رسالهء خود فصل دهم با نظر انتقادى و با بدبينى شديد زناشويى و كدخدايى را مورد مطالعه قرار مىدهد و به بسيارى از سنن و عقايد و رسوم عصر خود اشاره مىكند و از جمله مىنويسد :\r\n« بدانكه كدخدايى بلائيست مبرم و باعث صدگونه درد و الم :\r\n گر كار نه برقرار خواهى زن خواه * ور محنت بىشمار خواهى زن خواه\r\nآوارگى از ديار خواهى زن خواه * نه روز نه روزگار خواهى زن خواه \r\n\r\n\r\n","description":"","footnote":"\r\n( 1 ) . ويل دورانت : تاريخ تمدن ، « تمدن اسلامى » ترجمهء ابو القاسم پاينده ، ج 11 ، ص 116 به بعد .\r\n( 2 ) . ويل دورانت : لذات فلسفه ، ترجمهء عباس زرياب خويى ، ص 117 .\r\n","page_name":" 225 ","page_number":225},
  {"content":"\r\n\r\nو از قول جامى مىنويسد :\r\n چو عيسى تا توانى خفت بىجفت * مده نقد تجرّد را ز كف مفت\r\nبه گلخن پشت بر خاكستر گرم * به از پهلوى زن بر بستر نرم\r\nز ديده خواب راحت دور كردن * به از همسايگى با حور كردن \r\nسپس مىپرسد از كدخدايى حظ و بهره‌اى كه هست كدامست ؟\r\nاولا نطقه‌اى است كه به وجود مىآيد ، اگر قابل باشد ، دولتى است روزافزون و سعادتى است به راحت مقرون و آن كم واقع مىشود ، تا حضرت حق تعالى كرا نصيب كند . و اگر ناقابل و ناهموار باشد غضبى است من عند الله ، مر پدر و مادر را كه هيچ علاج ندارد .\r\nچنان كه حضرت شيخ سعدى عليه الرحمه فرمود :\r\n زنان باردار ، اى مرد هشيار * اگر وقت ولادت مار زايند\r\nاز آن بهتر به نزديك خردمند * كه فرزندان ناهموار زايند \r\nاما از آنجا كه عالم مهر و محبت پدر و مادريست چنان كه گفته‌اند :\r\n زاده اگر تودهء خاكسترست * سرمه چشم پدر و مادرست \r\n. . . سپس در مورد زناشويى مىگويد « اگر زن مقبوله باشد معلوم نيست كه مستوره باشد .\r\nزيرا كه مقبولهء مستوره كمياب و نادر است .\r\nچنان كه مولانا جامى فرمود :\r\n نكورو تاب مستورى ندارد * ببندى در ، ز روزن سر برآرد\r\nنگيرد خوب‌رو ، در خانه آرام * اگر صد كشته بيند بر در و بام \r\n* * *\r\n حُسن ، پس پرده نماند نهان * گرچه بود پرده جهان در جهان \r\nبا اين بيان جامى نشان مىدهد كه انسانها ، بطور طبيعى و غريزى جنبه‌هاى مثبت و مفيد و جالب زندگى خود را خواه حسن و جمال باشد ، خواه علم و كمال و هنر به هم‌نوعان خود عرضه مىكنند و هيچ پرده و مانعى قادر نيست در برابر اين شور و شوق بشرى سد و عايقى پديد آورد .\r\nدر جاى ديگر سعدى از خطر قرين بد سخن مىگويد :\r\n زينهار از قرين بد زنهار * و قنا ربّنا عذاب النار\r\nآب را بين كه چون همى نالد * هر دم از همنشين ناهموار \r\nبه نظر روحى انارجانى آنان كه كدخدايى اختيار كنند يقين كه تيره‌بخت و سياه‌روز خواهند بود .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n چو تيره شود مرد را روزگار * رود كدخدايى كند اختيار\r\nكشد سر به زير لحاف كهن * همه آن كند كش نيايد به كار \r\nزيرا كه حاصل از اين كار بجز بىحاصلى نيست . كه اگر العياذ بالله دخترى به وجود آيد كه به سرحد عروس كردن رسد و در حين عروسى نشان بكارت به مردم بايد نمود و آن قسم روسياهى را روسفيدى نام كرده‌اند ، و اگر داماد را حيا مانع شده خدمت به تقديم نتواند رسانيد ، پدر و مادر دختر را ماتم گرفتن و دلگير شدن كه آيا چه واقعست كه دختر ما را نجماعيد ؟\r\nزنهار كه اگر اين مصيبت واقع شود بايد كه به طمطراق آن دختر خود عروس نكنيد و لته خون‌آلود دختر به مرد و زن ننمائيد كه ننگى . . . بدتر از آن نيست .\r\n به خونى كايد از زن وقت صحبت * بدان كى تهمت بكرى توان بست\r\nنشان بكريت خون فقط نيست * كه بكرى را نشانهاى دگر هست « 1 » . . . \r\nنوشته‌هاى روحى انارجانى در عين حال كه مظهر ارتجاعىترين افكار قرون وسطائى است بسيارى از سنن بىمعنى و تعصب‌آميز آن دوران را نيز نشان مىدهد . به طورى كه از ويس و رامين فخر الدين اسعد گرگانى و تذكرة الاولياء شيخ عطار برمىآيد از ديرباز گل بردن و گل فرستادن براى نوعروسان ، معشوقان ، ياران و بيماران يك سنت شرقى و ايرانى است .\r\n به رامين داد يك دسته بنفشه * « بيادم دار » گفتا اين هميشه \r\nدر كتب تاريخى و داستانى مكرر به مطالبى برمىخوريم كه نماينده طرز زناشوئى در ايران در دوران قرون وسطاست . در كتاب داستانى سمك عيار با بيانى شيرين كليهء آداب و رسومى كه در جريان عروسيها معمول بوده است بطرزى دلنشين بيان شده است ، در اين كتاب مىخوانيم :\r\nپس از آنكه هامان ، وزير مرزبانشاه ، دخترى شايسته را به نام « گلنار » به پادشاه معرفى مىكند وى به وزير خود دستور مىدهد : « مالى فراوان ترتيب كن از بهر شيربها و خواستارى دختر كردن - در حال بفرمود در خزانه بگشادند و صد بدره زر هريكى هزار دينار و ده عقد مرواريد هريكى هزار دانه ، هر دانه يك مثقال . . . و تاجى مرصع و صد تخت جامهء الوان و پنجاه خادم . . . » پس از آنكه نمايندهء مرزبانشاه به خاك عراق مىرود و هدايا را تقديم مىكند پادشاه عراق نيز متقابلا خلعتى فراوان براى مرزبانشاه مىفرستد و دختر خود را با وزير به ديار او مىفرستد ، چون خبر حركت عروس به مرزبانشاه رسيد « بفرمود تا وزير وى هامان و جمله سپاه خاص و عام استقبال كنند و منادى فرمود تا سراسر شهر آذين بستند و بر هر جاى مغنيان آواز\r\n\r\n\r\n","description":"","footnote":"\r\n( 1 ) . سعيد نفيسى : رسالهء روحى انارجانى ، فصل دهم « در مذمت كدخدايى از قول اكابر » ، فرهنگ ايران‌زمين ، ج 2 ، ص 357 - 353 .\r\n","page_name":" 227 ","page_number":227},
  {"content":"\r\n\r\nسماع برآوردند و شهر از خوشى چون بهشت بود - چون هامان وزير با سپاه برفتند از پس هامان وزير چهل مهد گوهرنگار با دويست خادم سفيدپوست و صد كنيزك روانه شدند تا به گلنار رسيدند و او را در مهد نشاندند و او را با سازى نيكو به شهر درآوردند » پس از يك هفته شادى و خرمى مقدمات عروسى را فراهم مىكنند ، در شب عروسى « مرزبانشاه با هامان وزير و شروان وزير به حجله آمدند و گلنار دست به رخسار گرفت .\r\nمشاطان دست از رخسار او بازگرفتند ديدار به شاه نمود بر چشم شاه زيبا و پسنديده آمد . پس شروان وزير به حكم ادب بيامد و دست گلنار بگرفت و در دست شاه نهاد هر دو را بهم سپرد شروان و هامان بدرآمدند ، مرزبانشاه به ساعتى مبارك به وى پيوست ، حق تعالى تقدير كرد كه هم در آن شب بار گرفت و هر دو از آن بىخبر . »\r\nبكارت دختران ، در روزگار قديم سخت مورد توجه بود در داستان سمك عيار در اين باره مىنويسد « . . . زن جوان جواهر بود ، تا دختر بود ، درّى نابسوده بود و جوهرى نفيس ، هوا ، گرد بر وى نه افشانده ، به دست هيچ غواصى نرسيده . . . خلق جهان او را طلبكار مىباشند . . . چون به دست غواص رسيد و مرد كام خويش برداشت مهره سفالينه شد . اگرچه حور عين است . . . « 1 » »\r\nاين افكار و انديشه‌هاى بىمعنى و دور از منطق ، قرنها در اذهان و افكار عمومى طرفدارانى داشت . و مردم متعصب سخت به اين عقايد و سنن جاهلانه پاىبند بودند ، درحاليكه اساس در زندگى زناشوئى بعد از عفت و پاكدامنى ، همكارى و صميميت آنان با يكديگر در راه تأمين سعادت خانواده است .\r\nدر جزء دوم كتاب سمك عيار جشن عروسى مه‌پرى با خورشيد شاه چنين توصيف شده است :\r\n« شاه بفرمود تا جلاب « 2 » آوردند و ميوه‌ها و آنچه به كار بود ، تا بخوردند پس خوان بنهادند ، چنان كه عادت بود پادشاهان را ، چون از نان خوردن فارغ شدند ، مجلس بزم بياراستند و مطربان خوش‌نوا آواز سماع جان‌افزاى برآوردند ، و ساقيان سيمين‌عذار ، شراب خوش‌گوار ، در دادند . خورشيد شاه اشارت كرد به هامان وزير تا پهلوانان را خلعت دهند هامان وزير از خزينه آنچه به كار بود بخواست ، خاص و عام را خلعت داد تا مست گشتند و پراكنده شدند . خورشيد شاه در هوس وصال مه‌پرى ، تا اسب وصال را جولان دهد و گل وصال از بوستان نشاط بچيند و ببويد ، تقدير يزدان و حكم الهى كار ديگرگونه بساخت باغ مهر مه‌پرى را سرچشمه بگشاد و در جويبار وصال خونابه روان شد ، ( عادت ماهانه ) در چمن مراد مه‌پرى رياحين پژمرده گشت ،\r\n\r\n\r\n","description":"","footnote":"\r\n( 1 ) . باهتمام دكتر خانلرى سمك عيّار از فرامرز بن خداداد جلد اول از ص 2 به بعد ( به اختصار ) .\r\n( 2 ) . گلاب ( جلاب معرّب گلاب ) .\r\n","page_name":" 228 ","page_number":228},
  {"content":"\r\n\r\nدست آرزو از راه شهوت هر دو را تشنه گردانيد . از قضا مه‌پرى را عذر زنان پيدا گشت آن احوال با شاه بگفتند ، خورشيد شاه گفت يك هفته خرمى كنيد تا وقت برآيد ، پس در همه لشكرگاه مطربان به سماع مشغول شدند . . . در هر گوشه مجمعى ساخته شراب مىخوردند و بازى مىكردند . « 1 » »\r\n( در صفحهء 60 همين كتاب بار ديگر به مراسم عروسى اشاره شده است ) . . . گفتند اى شاهزاده وقت خلوت آمد . . . مشاطگان نشسته بودند و مه‌پرى را مىآراستند و نقاب به رخسار او فروگذاشتند تا ملك دارا بيامد و دست مه‌پرى بگرفت و در دست خورشيد شاه نهاد بدان آيين كه ايشان را بود بهم رسانيد .\r\nشاهزاده قبول كرد ، سپس خواست مه‌پرى را نقاب براندازد و ملك دارا گفت : اى شاه ، مه‌پرى شيربها مىخواهد تا ديدار بنمايد ، خورشيد شاه گفت اى ملك دارا ، سيصد هزار دينار هامان وزير از پيش پدر من آورده است به شيربها به وى داده‌ايم . . . ملك دارا گفت اى شاه دختر مال نمىخواهد . . . دختر مىخواهد كه عهد ببندى كه تا مه‌پرى زن تو باشد با هيچ آفريدهء ديگر مباشرت نكنى و او را رشك نفرمايى كه نتواند ديدن ، خورشيد شاه عهد كرد و سوگند خورد تا مه‌پرى زن من باشد هيچ زن ديگر نكنم . . . « 2 » »\r\nدر كتاب سمك عيار ضمن توصيف مراسم عروسى از روش تعليم و تربيت و هنرهايى كه به اطفال و جوانان طبقات ممتاز مىآموختند مطالبى بيان شده است ، پس از تبادل هدايا بين دو امير و انجام عروسى ، آثار باردارى ظاهر مىشود و پس از 9 ماه پسرى به دنيا مىآيد كه دايه او را در « قماط » مىپيچد و به خدمت شاه مىآورد .\r\nاز چهار سالگى به اين طفل ادب مىآموختند و در ده سالگى « . . . مرزبانشاه بفرمود تا استادان با علم آوردند تا فرزند او را ادب ميدان‌دارى آموزند ، ادب سوارى و گوى و حلقه و نيزه و تير و كمان و عود و كمند و تك معلق و اشناه و كشتى و ملاعبى و شطرنج ، چنان‌كه در جمله سرآمد بود . چون سال عمر خورشيد شاه به چهارده رسيد در جمال فتنه جهان شد . . . چون شاهزاده در همه علم استاد شد . او را هوس سازهاى مطربى افتاد كه بياموزد چون چنگ و دف و رباب و ناى و بربط و آنچه بدين ماند . . . »\r\n\r\nآداب زن خواستن و شرط آن\r\nشجاع نويسندهء انيس الناس در نيمهء اول قرن نهم هجرى مىنويسد :\r\n\r\n\r\n","description":"","footnote":"\r\n( 1 ) . فرامرز بن خداداد : سمك عيار ، به اهتمام پرويز ناتل خانلرى ، ج 2 ، ص 38 .\r\n( 2 ) . همان كتاب ، ص 60 - 59 .\r\n","page_name":" 229 ","page_number":229},
  {"content":"\r\n\r\n« تا توانى مجرد زى و منفرد باش . چه مجردى علت استغنا و آزادى است » مثل : هركه مجرد نشيند نياز نبيند . اما اگر به سبب غلبهء شهوت . . . شيطان بر تو مسلط شود زن خواه . چون زن خواستى حرمت خود و او نگاه دار ، چه حرمت زن به شوى متعلق و عزت فرزند به پدر و دانش شاگرد ، به استاد . . . و نظام پادشاهى به وقوع عقل و ثبوت عدل ، اگرچه مال عزيز است از زن و فرزند دريغ مدار . . . چون زن طلبى بايد كه پاك‌دامن ، پاك‌دين و شوىدوست و كوتاه‌زبان و كوتاه‌دست ، و شرمناك باشد . . . چون بر اين صفات موصوف باشد ، خويش را به دست او مده و زير فرمان او مباش . . . تا توانى از پى زن محتشم‌تر از خويش مپوى و تا دوشيزه يا بى ، شوى كرده مجوى تا در او جز مهر تو مهر ديگرى نباشد .\r\nاز زن باددست ناكدبانو دور باش ، چه گفته‌اند كه بايد مرد ، « رود » باشد و زن بند آن رود و از جمله اوصاف حسنهء زنان بخل است . . . مقصود از تزويج و زن خواستن تولد و خانه‌دارى دان ، نه تمتع و شهوت چه از بازار براى وقوع اين معنى كنيزك توان خريد و اينهمه مشقت و اخراجات نبايد كشيد .\r\nحكما گفته‌اند كه باعث بر تأهل و تزويج سه چيز بود : طلب نسل و حفظ مال و رعايت مهماندارى . نه مجرد داعيهء شهوت .\r\nو زن صالحهء پارسا ، شريك مرد بود در مال ، و قسيم او در كدخدايى و تدبير خانه . . . و به مدارا و سازگارى و خوشخويى سبب مؤانست و تسلى هموم و دفع احزان و غموم شوهر گردد .\r\n. . . چون شوهر در مال زن تصرف كند ، زن او را به منزلهء خدمتكارى و معاونى شمرد و او را وقعى و وزنى ننهد . . . طريق انتعاش شوهر در سياست زن سه چيز بود : اول هيبت . دوم كرامت . سيم شغل خاطر .\r\nاما هيبت آنكه خود را در نظر زن باوقار و صاحب وجود دارد تا در اوامر و نواهى او اهمال جايز ندارد .\r\n. . . و اما كرامت آنك زن را مكرّم دارد ، به چيزهائى كه سبب محبت و موجب شفقت گردد . . . و زنى ديگر بر او نگزيند . وقوع اين معنى موجب فساد و كدورت تعيش و عدم نظام احوال باشد .\r\nشغل خاطر ، آنكه از فرط محبت خويش نسبت به او محترز باشد ، و اگر به محنت محبت گرفتار بود از او پوشيده دارد . حكما گفته‌اند از تزويج چند نوع از نسا ( يعنى زن ) ، حذر بايد كرد . اول زنى كه او را اولاد بسيار باشد ، چه البته بىاختيار شفقت نموده مال شوهر را به رايگان بذل كند .\r\nدوم زنى كه متموله بود . چه به سبب وجود مال ممنون منت و محكوم حكم او بايد بود .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nسيم زنى كه پيش ازين او را شوهرى محتشم‌تر از اين كس بوده باشد . چه پيوسته تكبر كند و افتخار بر شوهر اول و استنكاف از شوهر ثانى نمايد . چهارم زنى جميله كه بداصل و بىنسب بود . . . چون در خانه‌دارى و ضبط حال و رعايت مهمان تقصير كنند ادب زبانى و تخويفشان بايد كرد . ليكن به مرتبهء بىعزتى نبايد رسانيد . و عِرضِ خويش و زن را در ميان پرستاران و كنيزكان نگاه بايد داشت و او را بىحرمت و بىوقع نبايد ساخت . . . چه زنان مردم بازارى باشند كه نهايت تأديب ايشان به دشنام و ضرب رسد و از آن اواسط الناس به سفاهت . . . مقصود كلى از تزويج و تزوّج بعد از ملاحظهء نسل و تناسل ، خانه‌دارى است .\r\nچون زن بكر خواستى ، اگرچه بر او مشعوف باشى و دوست دارى پيوسته با او معاشرت و مباشرت مكن ، چه اگر بر اين منوال اشتغال نمايى و پيوسته با او مشغول گردى پنداشته باشد كه عادت خلق چنين است و اگر روزى تو را عذرى باشد يا سفرى پيش آيد ، چون عادت كرده باشد ، در زمان دورى صبورى نتواند كرد . . . برحسب حكمت نيز شهوت دايمى مستحسن نيست .\r\nديگر آنكه زنان را به ديدار و گفتار ، بر هيچ مرد معتمد و استوار مدار اگرچه پير ، و زشت بود و شرط غيرت نگاهدار و مساهله را بگذار ، و بىغيرت را مرد مشمار .\r\n مرد زيرك بود آن كو نكند ميل دو كار * تا وجودش همه وقتى به سلامت باشد\r\nزن نخواهد اگرش دختر قيصر باشد * وام نستاند اگر تا به قيامت باشد « 1 » » \r\n\r\nآداب زندگى كردن با اهل و عيال\r\nقطب الدين عبادى از علما و عرفاى قرن پنجم و ششم هجرى در پيرامون راه و رسم زندگى با عيال و اطفال چنين مىآموزد : « . . . پيوسته بر ايشان شفقت بَرَد و مال از ايشان دريغ ندارد و با ايشان طمع نكند و به قصد ، عيب ايشان نجويد و چندانكه تواند فراپوشد و سياست با شفقت بهم از ايشان منقطع نكند . . . و چنان داند كه اهل و عيال او جوانه و اعضاى اواند .\r\nهركس را به محل خويش بدارد و يكى را كار ديگرى نفرمايد و بتودد « 2 » ، زندگى كند و فرزندان را در مراعات برابر دارد . . . و عيال را به نفقه و تعهد رعايت كند و پيوسته خشم را غالب ندارد و بر سر اهل تكبر نكند و هميشه وفا حليت « 3 » خويش دارد . . . « 4 » »\r\n\r\n\r\n","description":"","footnote":"\r\n( 1 ) . شجاع : انيس الناس ، به اهتمام ايرج افشار ، ص 218 به بعد .\r\n( 2 ) . و داد و دوستى .\r\n( 3 ) . زينت .\r\n( 4 ) . التصفيه فى حوال المتصوفه ، به اهتمام دكتر غلامحسين يوسفى ، ص 240 .\r\n","page_name":" 231 ","page_number":231},
  {"content":"\r\n\r\n\r\nازدواج در نظر بعضى از صوفيان\r\nبعضى از خداوندان تصوّف معتقدند براى كسانى كه در عنفوان شباب قدرت تمسّك و خويشتن‌دارى ندارند نكاح و تأهل فضيلت و ضرورى است كه نبايد از آن غفلت ورزند ولى آنان كه در سير و سلوك مراحلى پيموده و قدرت كف نفس دارند تجرد و تفرد اولى است « درويشى را گفتند چرا زن نخواهى ؟ گفت زن مردان را شايسته بود و من هنوز به مقام مردى نرسيده‌ام زن چگونه خواهم . ديگرى را همين گفتند ، جواب داد كه احتياج من اكنون به طلاق نفس بيش از آنست كه به نكاح و تزويج . وقتى كه نفس را طلاق دهم روا بود كه زنى بخواهم « 1 » . . . »\r\nابن حسام خوسفى از شعراى قرن نهم مانند بعضى ديگر از شعرا و نويسندگان ، با زنان و دختران نظر مساعدى ندارد ، به نظر او :\r\n كسى را پس پرده دختر مباد * وگر باشدش خود بداختر مباد \r\nدر جاى ديگر زن را « فتنه » مىداند و عقيده دارد در هر آشوب و فتنه‌اى « جاى پاى زن » مشهود است و سفارش و تأكيد مىكند كه حتى الامكان زن از ديدهء بيگانگان بايد دور نگاه داشت زيرا : « ديده راهزن دل مرد است » و بايد خود را از اين راهزن نگهداشت . شاعر مىگويد : زن بايد تنها ديده به ديدار شوى داشته باشد و روى خود را از انظار بيگانه بپوشاند و در اين باره گويد :\r\n پرى پيكران سرو آزاده‌اند * ز مادر همه فتنه را زاده‌اند\r\nهر آشوب كاندر زمانه بود * يقين پاى زن در ميانه بود\r\nنخواهى كه در دهر رسوا شوى * گرفتار آشوب و غوغا شوى\r\nبپوشان ز بيگانگان روى زن * مده راه بيگانه را سوى زن\r\nنگهدار پوشندگان را ز كوى * كه پوشيده به ، روى پوشيده‌روى \r\nبا تمام اين سختگيريها ، خوسفى به حقوق جنسى زنان معتقد است و در اين باره چنين راهنمايى مىكند :\r\n زن آن روز باشد تو را يار و دوست * كه يابد به شب آنچه دلخواه اوست\r\nچو با زن به شب كار نرمى بُوَد * به روزش مدارا و گرمى بود\r\nبه شب صلح كن با زنِ دلفروز * برستى به صلح شب از جنگ روز\r\nنگويم ز گفتن زبانش ببند * ببوسيدن لب ، دهانش ببند \r\n\r\n\r\n","description":"","footnote":"\r\n( 1 ) . به نقل از مصباح الهدايه كاشانى ، به اهتمام استاد جلال همايى ، ص 255 .\r\n","page_name":" 232 ","page_number":232},
  {"content":"\r\n\r\nشاعر بدون هيچ منطق و دليلى به كيد و مكر زنان معتقد است و مىگويد :\r\n وفادارى از زن طمع داشتن * بود تخم بىدانشى كاشتن\r\nمكن تكيه بر عهد و پيمان زن * كه بدعهد باشند و پيمان‌شكن « 1 » » \r\n\r\nنفرت شديد زنان ، از « هوو »\r\nيكى از نكات جالب تاريخ اجتماعى ايران ، اينكه زنان از ديرباز از « هوو » و رقيب سخت نفرت داشتند و با وجود مجوز شرعى ، حاضر بودند از شوهر خود ، انواع محروميتها از قبيل حبس و ضرب‌وشتم و كمى نفقه را تحمل كنند و قيافهء ناساز و نامطبوع « هوو » را نبينند .\r\nحكايت زير اين حقيقت را به خوبى نشان مىدهد :\r\n« زنى به نزديك يحيى بن اكثم رفت به شكايت شوهر خويش . قاضى شوهر را بخواند .\r\nگفت اى زن از چه شكايت مىكنى ، شوهر نانت نمىدهد يا برگ خانه‌ات نمىكند . يا آنچه شرط صحبت است به جاى نمىآورد ؟ زن جواب داد كه از اين هيچ‌گونه تقصيرى نيست . ولى بر سر من زنى ديگر بخواست ، قاضى با وى گفت : اى زن بدين معنى با وى مضايقه مكن كه او را با تو سه زن ديگر روا بود . زن گفت و مع هذا الجمال ايضا يجوز . يا قاضى اگر از نفقه كم دهد روا دارم و اگر برگ خانه نكند روا دارم و كذا فى الضّرب و الشّتم و الحبس . و ليكن نگر تا بر سر من يدك ( ؟ ) نگيرد . و اگر روا بودى كه نامحرمى را چشم بر من افتد من اكنون نقاب برداشتمى تا تو بدانستى كه آن را كه چنين جمال مهيا و مهنا باشد او را طلب ديگرى كردن خطا بود . » ( از كتاب خطى تفسير سوره يوسف ( ع ) - كتابخانهء ملى رشت ) « 2 » .\r\nمولوى صوفى و شاعر نامدار نيز از مردانى بود كه مردم را به كار و كوشش و زن خواستن و مهر ورزيدن تبليغ و تحريص مىكرد . پس از آنكه دختر صلاح الدين زركوب را به عقد سلطان ولد فرزند خود درآورد در مطلع غزلى چنين گفت :\r\n باد مبارك در جهان سور و عروسيهاى ما * سور عروسى را خدا ببريده بر بالاى ما \r\nو در شب زفاف اين غزل را فرمود :\r\n مباركى كه بود در همه عروسيها * درين عروسى ما باد اى خدا تنها \r\nاز فرط علاقه‌اى كه مولانا به خاندان صلاح الدين داشت « پيوسته فاطمه خاتون را كتابت و قرآن تعليم مىداد « 3 » » . و به فرزند خود سفارش و تأكيد مىكرد كه نهايت مهر و محبت را در حق او مرعى دارد ، دو نامهء تاريخى مولوى به « فاطمه خاتون » و « سلطان ولد » از دل پاك\r\n\r\n\r\n","description":"","footnote":"\r\n( 1 ) . احمدى بيرجندى ، ابن حشام خوسفى ، مجلهء دانشكده ادبيات ، مشهد ، شمارهء مسلسل 34 .\r\n( 2 ) . مجلهء يغما شهريورماه 27 ص 264 .\r\n( 3 ) . بديع الزمان فروزانفر : شرح حال مولوى ، ص 100 .\r\n","page_name":" 233 ","page_number":233},
  {"content":"\r\n\r\nو قلب رئوف اين مرد آزادانديش حكايت مىكند .\r\nپس از عروسى سلطان ولد فرزند مولوى با فاطمه خاتون دختر صلاح الدين زركوب ميانهء آن دو رنجش خاطرى پديد آمد مولانا به دست خود نامه‌اى در عذرخواهى به فاطمه خاتون و نامهء ديگرى مشتمل بر اندرز به فرزند نوشت اينك جمله‌اى چند از آن دو نامهء گرانقدر تاريخى :\r\nاز مولانا به فاطمه خاتون : « روحى و روحك ممزوج و متّصل . . . خداى را جلّ جلاله به گواهى مىآورم و سوگند مىخورم . . . كه هرچه خاطر آن فرزند مخلص از آن خسته شود ده چندان غم شما غم ماست و انديشهء شما انديشهء ماست و حقوق احسان و خداونديهاى سلطان المشايخ . . . قدس الله روحه ، بر گردن اين داعى وامى است كه به هيچ شكرى و خدمتى نتوان گزاردن . . . توقع من از آن فرزند آنست كه ازين پدر هيچ پوشيده ندارد از هركه رنجد منّت دارم و به قدر امكان بكوشم . . . اگر فرزند عزيز بهاء الدين در آزار شما كوشد حقا و ثم حقا كه دل ازو بركنم و سلام او را جواب نگويم و به جنازهء من نيايد . . . همچنين غير او هركه باشد امّا خواهم كه هيچ غم نخورى و غمگين نباشى . . . هركه در حق شما نقصان گويد ، دريا به دهان سگ نيالايد و تنگ شكر به زحمت مگس بىقيمت نشود . . . اللّه اللّه ازين پدر هيچ پنهان مداريد و احوال را يك‌به‌يك به من بگويند تا به قدر امكان به يارى خدا معاونت كنم . . . « 1 » »\r\nنامهء دوم به سلطان ولد : « وصيّت مىكنم جهت شاهزادهء ما و روشنائى دل و ديدهء ما و همهء عالم كه امروز در حبالهء و حوالهء آن فرزند است . . . توقع است . . . نه سهو نه قصد حركتى نكند وظيفهء مراقبتى را نگرداند كه در خاطر ايشان يك ذرّه تشويش بيوفائى و ملامت درآيد خود ايشان هيچ نگويند از پاكى گوهر خود و عنصر شاهزادگى و صبر و مروت . . . از بهر سپيدرويى ابدى اين پدر ، و از آن خود ، كه همه قبيله ايشان را عزيز دارد و هر روز و هر شب را چون روز اول و شب گرودك ( حجله ) داند در صيد كردن بدام دل و جان و نپندارد كه صيد شده است و محتاج صيد نيست . . .\r\n برخاستن از جان و جهان مشكل نيست * مشكل ز سر كوى تو برخاستنست\r\nمن خود دانم كز تو خطائى نايد * ليكن دل عاشقان بدانديش بود \r\nو اين وصيّت را مكتوم دارد و محفوظ و با هيچكس نگويد و الله اعلم بالصّواب . . « 2 » »\r\n مهر و رقت وصف انسانى بود * خشم و شهوت وصف حيوانى بود \r\n( مثنوى )\r\nمورخين عصر تيمورى بيش از ديگر مورخان به شرح و بسط عروسيهاى دوران خود\r\n\r\n\r\n","description":"","footnote":"\r\n( 1 ) . مكتوبات مولانا جلال الدين رومى ، به اهتمام يوسف جمشيدىپور و غلامحسين امين ، بنگاه مطبوعاتى پاينده . ص 127 .\r\n( 2 ) . همان كتاب ، ص 270 .\r\n","page_name":" 234 ","page_number":234},
  {"content":"\r\n\r\nپرداخته‌اند در مورد جشن خواستارى بيكيسى سلطان براى اميرزاده اسكندر مؤلف روضة الصفا مىنويسد :\r\nپس از آنكه در مرغزارى فرح‌افزا ، به اندازهء كافى خيمه و خرگاه و سايبان برافراشتند و بساط عيش و نوش برقرار شد . شاهزادگان كامكار و سلاطين نامدار و بزرگان عالىمقدار از اكابر و اشراف كه از اطراف و اكناف به درگاه اقبال مطاف آمده بودند هركس به حسب رتبت و منزلت خويش در ساوريها نشسته و چاوشان بهرام هيبت و يساولان ضرغام صولت بر باد پايان كوه‌پيكر با زين زر ، گرزها در دست تغماقها ، در شست گرفته . . . حضرات عاليات و خواتين ابّهت سمات كه هريك بلقيس عهد و قيدافهء عصر بودند به فتاقهاى مرصع بر سر و زر و زيورهاى ملمّع در بر ، پشت تمكن به مسند كامرانى بازداده و دختران ماه‌روى و پرىپيكران مشكين‌موى در مقام خدمت سروآسا ايستاده و دست ادب برهم نهاده .\r\n نازك‌بدنان سروقامت * در شوخى و دلبرى قيامت\r\nاز چشمهء فتنه آب خورده * با بابليان شراب خورده \r\n. . . رامشگران خوش‌الحان او تار عشرت . . . نواخته ، و نغمه‌سرايان شيرين‌زبان از جملهء ايشان خواجه عبد القادر ماهر كه از نوادر زمان و يگانه دوران است به آهنگ عود و چنگ زمزمهء عاشقانهء اين ترانه در عالم انداخته . . . » ( روضة الصفا ) .\r\nتيمور در ربيع الاول سنهء سبع و ثمانماه براى ترتيب جشن عروسى شاهزادگان تمام رجال را براى رأىزنى فرامىخواند . در روضة الصفا خصوصيات اين جشن چنين توصيف شده است :\r\n« . . . براى نزول همايون چهار پرده‌سرا . پيرامون صحرا و هامون كشيدند و سر خرگاه به اوج قمر برافروختند و دوازده پايهء گيتىآراى كه ظاهرش از سقرلاط هفت رنگ و اندرونش از مخملهاى فرنگ بود به طنابهاى ابريشمين و ستونهاى منقّش و قبّهاى زرين ، جمعى از پرىپيكران ، فراش ، به يك هفته برپاى كردند و آن دوازده پايه چنان وسيع بود كه هماىآسا بر سر بيست هزار كس از روى تخمين و قياس سايه مىانداخت و از براى خوانين و شاهزادگان و امرا و نوبنيان خيمه و خرگاه و سايبان و بارگاه برافراشتند و در آن مكان از آنجا و اقطار چندان خلايق جمع آمدند كه از كثرت ايشان ديده خيره ماند . . . » پس از آنكه هدايا و پيشكشها ردو بدل شد در ساعتى ميمون ، سادات و قضات و علما و ارباب درس و فتوى به محضر همايون حاضر مىشوند و ميرزا الغ بيك و اميرزاده ابراهيم سلطان و ميرزا ميرانشاه . . . به آيين شرع مطهر عقد بسته . . . و شيخ شمس الدين جزرى بعد از رعايت شرايط عقد به قرائت خطبهء نكاح اشتغال فرمود و كلمهء ايجاب و قبول به قاضى قضات سمرقندى مولانا صلاح الدين متعلق بود و نياز\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nبيشمار و گوهر بسيار نثار كردند .\r\n ز بس گوهر و زر كه افشانده شد * ز برچيدنش دستها مانده شد \r\nحضرت صاحبقران به مسند جهانبانى برآمد و ماهرويان زهره‌جبين باطراوت گل و لطافت نسرين آن بزم بهشت‌آيين را به فرّ حضور خويش مزين دادند و امراء بزرگ و سادات و اكابر و قورچيان در سايهء دوازده پايه آرام گرفتند و ساير خلايق از امراء هزاره و اشراف مقدار يك تير پرتاب از دوازده پايه دور تر مجلس جلوس اختيار نمودند ، يساولان بهرام صولت با خلعتهاى طلا و زبرزينهاى مرصع سوار شده وظايف خدمت به تقديم رسانيدند و فيلان كوه‌پيكر را به انواع تكليفات ، تختها بر پشت بسته به جاى خود بازداشتند و كثرت مأكولات و مشروبات به مرتبه‌اى رسيد كه رسم جوع و عطش از ميان برخاست و چند شبانه‌روز شاه و گدا ، صغير و كبير به ناى و نوش بسر بردند در آخر جشن و سور ، ايلچيان مصر و شام و ديار افرنج و بلاد هندوستان و دشت قبچاق و ساير اكابر و حكام اطراف و مجموع امرا و سران سپاه را به خلعتهاى فاخر و انعامات وافر مسرور گردانيد و چون ايام عشرت منتهى شد حضرت صاحبقران سايهء التفات بر امور ملك و ملت انداخت . . »\r\nدر ظفرنامهء شرف على يزدى ، شرح تصميم تيمور لنگ را به نامزدى دختر يوسف صوفى براى اميرزاده جهانگير به تفصيل بيان مىكند و مىنويسد كه : پس از ورود نمايندگان تيمور به خوارزم يوسف صوفى مقدم آنان را گرامى مىدارد و آنها هدايا و تحفى كه همراه آورده بودند به وى تسليم مىكنند .\r\n ز دينار و ياقوت و مشك و عبير * ز ديباى زربقت و خزّ و حرير\r\nزر و زيور و گوهر شاهوار * وز آن‌گونه چيزى كه آيد به كار\r\nبسى جامهاى گرانمايه نيز * پرستنده و اسب و هرگونه چيز \r\nيوسف صوفى نيز به نوبهء خود جشنى خسروانه ترتيب مىدهد و « خانزاد ، را به نحوى شايسته و با تجمل و تحفى فراوان به درگاه تيمورى روان مىكند .\r\n چه از تاج پرمايه و تخت و زر * چه از ياره و طوق و زرين كمر\r\nبسى دُرج و صندوق با قفل زر * پر از دُرّ و ياقوت و لعل و گهر\r\nز پوشيدنىّ و ز گستردنى * ز هر چيز كان بود آوردنى\r\nكت و خيمه و خرگه و كندلان * ز هرگونه چندانكه صد كاروان \r\nپس از فراهم شدن اين مقدمات يك نفر به عجله روانهء سمرقند مىشود تا خبر حركت آنان را به اطلاع دربار تيمور برساند ، پس از وصول اين خبر سادات و قضات و علما و مشايخ و ساير اكابر و اشراف و اعيان مملكت آماده استقبال شدند .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n بهر منزلى مجلسى ساختند * بهشتى نو آيين بپرداختند \r\n« دار السلطنهء سمرقند را به انواع تكلفات غريب و تجملات لطيف عجيب آذين بستند .\r\n پذيره شدن را چو برخاستند * همه كوى و برزن بياراستند\r\nاز بس پرند چينى و ديباى زرنگار * از كثرت جواهر و دينار بيشمار \r\nكه به رسم پاىانداز و نثار بگستردند و برافشاندند ، زمين و آسمان از ديدهء جهان‌بين نظارگيان پوشيده و پنهان ماند . . . چندان سراپرده و خيمه و خرگاه و سايه‌بان ، طناب در طناب كشيده شد و فرشهاى گوناگون گسترده گشت . . . كرشمهء ساقيان شيرين‌كار با نشوهء شراب تلخ مذاق خوشگوار يار شده ، دست به غارتگرى عقل و هوش برآوردند . « 1 » »\r\nپس از تمهيد مقدمات و مشورت با موبدان ، جادوگران و ستاره‌شناسان در روزى ميمون مراسم عقد و نكاح به عمل آمد . ناگفته نماند كه در عهد مغول و تيموريان طبقهء فرمانروا در اجراى مراسم عروسى بيشتر از سنن ايلى و عشيرتى خود پيروى مىكردند و در اقامهء مراسم مذهبى چنان كه بايد علاقه و تعصّبى نشان نمىدادند .\r\n\r\nازدواج سلطان بيگم با بديع الزمان\r\nدر جلد هفتم روضة الصفا جريان عقد ازدواج سلطان بيگم با بديع الزمان ميرزا بدين نحو بيان شده است :\r\n. . . در ساعتى كه اخترشناسان . . . اخبار نمودند . سادات و قضات و علما در مجلس اشرف مجتمع گشته قمر را با ستاره عقد بستند ، آنگاه شاه و سرداران سپاه در غايت نشاط و كامرانى در بزم عيش و شادمانى نشستند ، ساقيان حور عذار ساغرهاى مى خوشگوار به گردش درآوردند و مغنيّان خوش‌نوا از جشن و ساز و آواز نشاط مىپرستان را زياده گردانيدند ، و خوان سالاران از انواع اطعمه لذيذه و اشربهء لطيفه آن مقدار معدّ و مهيا ساختند كه رسم جوع از ميان فرقهء انام برافتاد ، و ايام جشن و سور و لهو و سرور يك ماه امتداد يافت . . »\r\n\r\nجريان عروسى دختر الغ بيك با شاهزاده محمد معصوم\r\n« . . . چون خبر قرب وصول آن دختر قمرپيكر به دار السلطهء هرات رسيد خاقان والاگهر به آيين بستن شهر و كوچه فرمان فرمود ، امرا ، اركان دولت به سرانجام اسباب جشن و ضروريات ايام نشاط مشغول بودند و در باغ جهان‌آراى . . . ابواب فرح و شادمانى به روزگار صغار و كبار طبقات انسانى گشودند ، ارباب صنايع بدايع به ظهور آورده از پل مالان تا باغ جهان‌آراى\r\n\r\n\r\n","description":"","footnote":"\r\n( 1 ) . نقل از ظفرنامه شرف الدين يزدى .\r\n","page_name":" 237 ","page_number":237},
  {"content":"\r\n\r\nكوچه‌ها و بازارها را آيين بستند و چهارطاقها برافراخته تمامى جدار آن و دكاكين را به ديباى چين و مخمل و اطلس ختاى و پارچه زربفت رنگ بياراستند و انواع نفيسها به صورتى پيوستند كه تقرير چگونگى آن از بيان عاجز است . . . اكثر حجله‌نشينان . . . نثارها مرتب كرده و در محفلهاى گوهرنگار نشسته به استقبال شتافتند . . . در سر پل مالان با آن مهر سپهر شهريارى ملاقات نموده از جانبين شرايط كشيدن پيشكش و نثار به تقديم رسانيدند . . . و در تمامى آن راه كه زياده از يك فرسخ بود از دو طرف مغنيان خوش‌آواز و سازندگان نغمه‌پرداز به نواى رود و سرود و صداى چنگ و عود اداى تهنيت مىنمودند و در هرچند قدم امرا و اركان دولت . . نقود موفور و اجناس نامحصور نثار عمارى زهره اوج نامدارى مىفرمودند و به اين ترتيب و آيين ، او را به باغ جهان‌آراى رسانيدند ، قضات و علما و اشراف و فضلا در مجلس همايون نشستند و به مقتضاى شريعت ، آن دو شاهزادهء حشمت قرين را با يكديگر عقد بستند چون . . . مقارنهء سعدين صورت پذيرفت شاهزادهء معصوم به خلوت خانهء خاص خراميد و آن قمرپيكر زهره‌جبين را در بر كشيد كام ازو حاصل گردانيد روز ديگر . . . آفتاب عارض ساقيان سيمين‌ساق آن محفل را نور و صفا بخشيد و نغمات دلفريب مطربان خوش‌آواز حضور و سرور باده‌پرستان را زياده گردانيد و برين نهج چند روز بساط عيش مبسوط بود . . . »\r\n\r\nمراسم عقد\r\nبارتولد مىنويسد : « در ميان شاهزادگانى كه با حضور كلاويخو ، ازدواج كرده‌اند الغ بيك ده ساله نيز پيدا مىشد » دخترى كه به عقد ازدواج وى درآمد ، « آق بيگم » دخترعموى خودش بود ( دختر محمد سلطان ) دربارهء سن عروس هيچگونه اطلاعاتى در دست نداريم . مراسم عقد در تاريخ شرف الدين ، به تفصيل نقل شده است . خطبهء عقد را يكى از دانشمندان سوريه ( سوريه در آن موقع جزو متصرفات عثمانى بود ) به نام شمس الدين محمد بن جزايرى كه در سال 1402 به عنوان اسير به سمرقند آورده شده بود قرائت كرد ، و سؤالات مربوط به تراضى طرفين توسط صلاح الدين قاضى سمرقند به عمل آمد . بعد از پايان مراسم دينى به عادت مغولان مجلس جشن و سرور برگزار گرديد و به مهمانان شراب تعارف كردند .\r\nرسم بود كه بعد از انجام مراسم عروسى ، خود تيمور به حجله‌گاه مىرفت و عروس و داماد را مورد تفقد قرار مىداد « 1 » » مورخين نيز اين موضوع را تأييد كرده‌اند . متأسفانه در كتب تاريخى از وصف عروسى تودهء مردم و راه و رسم آن در آن روزگار سخنى در ميان نيست .\r\n\r\n\r\n","description":"","footnote":"\r\n( 1 ) . الغ بيك و دوران او ، پيشين ، ص 80 .\r\n","page_name":" 238 ","page_number":238},
  {"content":"\r\n\r\n\r\nعروسى الغ بيك\r\nتيمور براى عروسى الغ بيك پسر شاهرخ تشريفات فراوان قائل شد ابن عربشاه در كتاب عجائب المقدور مىنويسد : تيمور مردم شهر را فرمود كه به تزيين آن پردازند و به عمال خود گفت كه بيداد و ستم بركس روا ندارند و باج و خراج بخشوده گردد . در حوالى سمرقند محلى براى برگزارى جشن برگزيدند ، به فرمان تيمور پادشاهان و سلاطين و بزرگان و اعيان و سركردگان و فرماندهان اقوام و قبائل با تحف و هدايا به سوى او آمدند و براى هريك خيمه و خرگاه مخصوص ترتيب دادند و سراپردهء تيمور در مركز آن جايگاه بود . خيمه‌ها را به انواع تزئينات آراستند « يكى سراپاى زراندود و درون و برونش از پروبال پرندگان آراسته و ديگرى از پرنيان و به رنگها و نقشهاى بديع مزيّن گشته بود ، يكى از سرتاپاى لؤلؤى رخشنده بود كه جز خداى هيچكس قيمت يك دانهء آن ندانستى . . . از جمله روپوش چوخايى كه از خزانهء سلطان بايزيد ربوده بود به پهناى ده زرع ، با نقشهاى بديع از رستنيها و اماكن و اشكال پرندگان و درندگان و صورت پيران و جوانان و زنان و كودكان و خطهاى زيبا و اعجوبه‌هاى شهرها و كوهها با بهترين رنگ‌آميزى و نقاشى چنان كه پنداشتى پيكرهاى جنبندهء آنان با تو سخن مىرانند و ميوه‌هاى رسيدهء آن تو را به چيدن مىخوانند اين روپوش يكى از نادره‌هاى زمان بود كه به توصيف در نيايد . . . هر دسته از پيشه‌وران و ارباب صنايع در صنعت و پيشهء خاص خود نهايت كوشش و هنر به كار بردند ، حريربافان ، سوارى جنگى از حرير بپرداختند و اسباب نبرد وى را از تير و كمان و شمشير و تمام پيكرش را حتى ناخن و مژگان از پرنيان بساختند و در جايگاه خويش قرار دادند - كتان‌بافان مناره‌اى بلند و استوار با پيكرى به لطايف خور و قامتى به ارتفاع قصور بساختند و در آن بزم بهشت آيين برافراشتند . . . همچنين ساير صاحبان صنايع از رنگرزان و آهنگران و كفشدوزان و كمانگران و حقه‌بازان و شعبده‌سازان هنر خويش بنمودند . . . تيمور در اين عروسى از پسران و دختران پادشاهان ، بندگان و كنيزكان داشت همه در جايگاه بندگى ايستاده و قاصدان الملك الناصر پادشاه مصر و شام در برابر تخت او با پيشكش‌ها و ارمغانهايى از آن ديار از جمله شتر و زرافه بر سر پاى بودند و فرستادگان ختا و هند و عراق و دشت و سند و فرستادگان فرنگ و ديگر اقاليم دور و نزديك برجاى خود ايستاده و او خود ، پس از همگان ، به بزم درآمد .\r\n\r\nرقص تيمور لنگ\r\nتيمور ، پادشاهان ممالك و فرمانروايان نواحى را فراخواند و به دست خود جام شراب نوشاند و خلعت فاخر بخشيد . . . طرف شمال خاص زنان و كنيزكان بود و آنان روى از مردان\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nنمىپوشيدند در مجالس سور و شادمانى ، چنگ و قانون و عود و ارغنون و ناى طرب‌فزا و نواى دلرباى ساقىفتان و خواننده سرخوش در كار بود ، تيمور بدان شكستگى و فرتوتى لنگ‌لنگان به رقص برخاست . . . پس پادشاهان و بزرگان و زنان ايشان سيم و زر و گوهر و ديگر تحفه‌هاى گرانبها برپاى وى بيفشاندند و او همچنان در كار پايكوبى و دست‌افشانى بود . . . داماد و عروس بر جايگاه خويش درآمدند و آن جمع ، پراكنده گشتند . . . « 1 » »\r\n\r\nعروسى ميرزا هندل\r\nدر كتاب همايون‌نامه اثر گلبدن بانو ، ضمن توصيف عروسى ميرزا هندل از آرايش سه اتاق سخن مىگويد : « سه بالاخانه بود كه يكى را خانهء دولت مىگفتند و در آن خانه ، اسباب سپاه‌گرى بود ، مثل شمشير مرصع ، و قور مرصع و كمر و خنجر مرصع و جمد هروكبپوه مرصع و تركش همه مرصع و قور پوس زردوزى انداخته .\r\nو خانهء دوم كه آن خانه را سعادت مىگفتند در آن خانه جاى نماز و كتابها و قلمدانهاى مرصع و جزودانهاى خوش و مرقّهاى لطيف مع تصويرها و خطهاى خوش نهاده بودند .\r\nو خانهء سوم كه آن را خانهء مراد مىگفتند در آن خانه خهپركت از مرصع و ظرفى از صندل انداخته و توشكهاى خيال انداخته . . . و همهء اسباب عيش و طرب مهيا ساخته بودند « 2 » ( همايون‌نامه ب 26 و آ 27 ) .\r\n\r\nمراسم عقد و عروسى\r\nدر كتاب مجموعه داستانهاى ايرانى كه ظاهرا در عهد صفويه به رشته تحرير درآمده است ، در وصف مراسم عقد مىگويد : « . . . روز جمعه پادشاه و شاهزاده با اركان دولت در مسجد جمعه درآمدند ، چون نماز جمعه را ادا كردند ، قاضيان و ملايان را طلب نمود و عقد بديع الجمال را با شاهزاده بستند و مردم به عيش و عشرت مشغول شدند ، بعد از چهل روز ، آنچه شرط دامادى و عروسى بود به جاى آوردند و حجله بياراستند و كرسى را ، يك دانه ياقوت از براى شاهزاده نهادند بديع الجمال را همچو بهشتى بياراستند كه وصف آن به قلم راست نيايد . . .\r\nبديع الجمال را آورده بر سر تخت قرار دادند . . . در اوصاف شاهزاده سيف الملوك هم بشنو كه در لباس پادشاهى خود را آراسته بود و كمر زرّين بر ميان بسته بود و تاج شاهى بر سر گذاشته بود كه ديدهء عقل از ديدن آن يوسف مصرى خيره مىشد .\r\n\r\n\r\n","description":"","footnote":"\r\n( 1 ) . ابن عربشاه : عجايب المقدور ، ص 224 - 215 ( نقل به اختصار ) .\r\n( 2 ) . مهدى غروى : گلبدن بانو و كتابش همايون‌نامه ، مجله هنر و مردم ، ارديبهشت ، 49 ، ص 37 .\r\n","page_name":" 240 ","page_number":240},
  {"content":"\r\n\r\n. . . الغرض شاهزاده را داخل حجلهء زرنگار كردند و دست آن نازنين را به دست شاهزاده دادند شاهزاده خانه را خالى ديد و گفت :\r\n آن شب قدرى كه گويند اهل خلوت امشب است * يا رب اين تأثير دولت از كدامين كوكب است \r\nالغرض زهره و مشترى به هم آويختند و كام دل از يكديگر حاصل كردند .\r\n چه خوش باشد كه بعد از انتظارى * به اميدى رسد اميدوارى . . « 1 » » \r\n\r\nزن و شوهرى جنّت‌مكان\r\n« يكى از بزرگان عرب كه مشهور به قباحت وجه و كراهت منظر بود ، زنى داشت به غايت صاحب جمال و حميده خصال ، روزى زن او را گفت يقين مىدانم كه من و تو ، هر دو اهل بهشتيم ، گفت : از كجا مىدانى ؟ گفت از آنجا كه تو ، دائم شكل جميل مرا مىبينى و شكر مىگويى و من وجه قبيح تو را مىبينم و صبر مىكنم و صابران و شاكران اهل بهشتند . . . « 2 » »\r\nدر دورهء صفويه مخصوصا از عهد شاه عباس به بعد در نتيجه آمد و رفت اروپائيان و تنظيم و تأليف سفرنامه‌ها مىتوان بيش از پيش از خصوصيات زندگى مردم اطلاعاتى بدست آورد .\r\n\r\nازدواج در عهد صفويّه\r\n« هرگاه يك ايرانى از طبقات ممتاز و برگزيده بخواهد ازدواج كند ، روز و تاريخ وقوع آن را معين مىكند ، در ساعت مقرر همهء بستگان و دوستان وى در خانهء داماد گرد مىآيند ، تقريبا همه جامه‌هاى فاخر كه با لباس داماد همانند است مىپوشند . . . عروس در ساعت معيّن از خانهء خود سوار بر اسب به رسم ايرانيان حركت مىكند ، همراهان وى در صورت امكان لباسهاى فاخرى مشابه عروس بر تن مىكنند عروس بر چهرهء خود قطعه‌اى از پارچهء تافته مىاندازد كه بر روى آن صورت خورشيد يا ماه را نقش كرده‌اند در پيشاپيش ، عدهء زيادى از نوازندگان با آلات گوناگون موسيقى حركت مىكنند .\r\nدو دسته چون به هم رسيدند ، داماد به سراغ عروس مىرود و همه جمعا به قصد خانهء عروس برمىگردند ، در آنجا يك اتاق براى مردان اختصاص داده شده كه با تكلّف بسيارى مزيّن گرديده است و در آن رقص و پايكوبى اندكى به شيوهء ايتاليائيها و فرانسويها شروع\r\n\r\n\r\n","description":"","footnote":"\r\n( 1 ) . ابو الفضل قاضى : مجموعهء داستانهاى ايرانى ، ص 231 به بعد .\r\n( 2 ) . فخر الدين على صفى : لطايف الطوايف ، به اهتمام احمد گلچين معانى ، ص 436 .\r\n","page_name":" 241 ","page_number":241},
  {"content":"\r\n\r\nمىشود . . . رقصهاى مختلفى مىكنند و بر روى سر هر جوانى كه براى رقصيدن گام پيش مىگذارد دوستانش مشت‌مشت مسكوكات كوچك مىريزند ، هيچكس جز دستهء نوازندگان حق برداشتن آن مسكوكات را ندارد . . . خانمها نيز در اتاق ديگرى مىرقصند ايشان بر پيشانى خويش مسكوكاتى درشت را با مادهء چسبانى نصب مىكنند كه در حال رقص مىافتد و اينها نيز عايد نوازندگان مىگردد . . . بعد همه در خانهء عروس بر سر سفره شام مىنشينند و ناهار روز بعد را در منزل داماد صرف مىكنند ، هنگام خواب دو پيرزن ، داماد و عروس را به زور به اتاق عروس مىبرند . . » مردم درحالىكه به رقص مشغولند منتظر دستمال خونين هستند ، اگر نتيجه جز اين باشد عروس مورد ملامت قرار مىگيرد و به خانهء والدينش روانه مىكنند . . . « 1 » »\r\nتاورنيه ضمن بحث پيرامون نحوهء عروسى در ايران مىنويسد : « . . . براى زن عقدى يك مهرى معيّن مىكنند كه غالبا از ملك مزروع و غيره است ، همچنين داماد مبلغى نقد و مقدارى پارچه براى لباس زن بايد بفرستد ، دختر هم براى شوهر بعضى چيزها مىفرستد ، اما كمتر مبادلهء اين اشياء به وسيلهء زنها صورت مىگيرد ، روز عروسى كه رسيد جهازيّهء عروس را به روى چهارپايان يا با دوش حمال با ساز و نقاره به خانهء داماد مىبرند اغلب با سروصداى بسيار عروس را پياده به خانهء شوهر مىبرند ، در حالى كه جماعتى از زنها با شمعهاى مومى او را همراهى مىكنند و جمعى ساززن و نقاره‌چى هم در جلو عروس مىزنند و مىروند تا مىرسند به در خانهء داماد ، اگر اتفاقا داماد در وقت عقد ، مهريهء گزافى براى ترضيهء خاطر اقوام عروس قبول كرده باشد كه نتواند از عهده برآيد در را به روى عروس مىبندد و مىگويد به اين قيمت و با اين مهريه من زن نمىخواهم ، بعد اقوام طرفين در پشت در ميانجيگرى مىكنند و بالاخره در مبلغ مهريه موافقت حاصل مىكنند و در را مىگشايند و عروس و زنهاى همراهش جملگى داخل مىشوند و در آنجا ملّايى حاضر است كه شرايط مزاوجت را ذكر مىكند ، پس از آن عروس و همراهانش داخل حياط اندرون مىشوند و زنها جدا و مردها نيز به طور جداگانه به جشن و سرور برمىخيزند . . . « 2 » »\r\nبه اين ترتيب مىبينيم كه آزادى نسبى زنان كه از عهد مغول آغاز شده بود از آغاز حكومت صفويه رو به فراموشى رفت و حجاب و جدائى زنان از مردان در جشنها و عروسيها كاملا رعايت مىشد .\r\n\r\nمراسم يك عروسى ساده و بىتكلف\r\nكاررى مراسم يك عروسى معمولى را چنين توصيف مىكند : « عصر روز سه‌شنبه در\r\n\r\n\r\n","description":"","footnote":"\r\n( 1 ) . دون ژوئن ايرانى ، پيشين ، ص 78 به بعد .\r\n( 2 ) . سفرنامهء تاورنيه ، پيشين ، ص 948 .\r\n","page_name":" 242 ","page_number":242},
  {"content":"\r\n\r\nمراسم عروسى و جشن ازدواج يك غلام با يك كنيز . . . حضور يافتم ، عده‌اى زن و مرد در منزل پس از پركردن شكم خود با پلو ، هريك لاله‌اى روشن به دست گرفته و به آوردن عروس رفتند پس از نيم‌ساعت زن را در توى پارچهء سفيدى كه سرتاپايش را پوشانيده بود آوردند ، عروس شباهت به شبحى داشت كه عده‌اى زن همراهيش مىكردند و دنبال آنان نيز عده‌اى مرد حركت مىكردند كه يكى از آنها شمع بزرگى به پشت خود بسته بود كه دست‌كم ده اكو سكّه طلا ارزش داشت ، داماد زياد مودّب نبود و براى استقبال عروس فقط چهار قدم جلوتر رفت اين تشريفات در خانواده‌هاى فقير خيلى ساده ولى بين ثروتمندان بسيار باشكوه و با شركت عده‌اى سوار و چراغانى كوچه‌هاى سر راه برگزار مىشود . « 1 »\r\n\r\nعصر انحطاط\r\nدر تاريكترين ادوار تاريخى ايران يعنى در اواخر عهد صفويه و مقارن حمله افغانها ، زنان نيز در شرايط اجتماعى ناگوارى زيست مىكردند ، علامه مجلسى در آداب زن گرفتن مىنويسد : « . . . بدانكه زن به منزلهء قلّاده‌اى است كه در گردن مىافكنى پس ببين كه چگونه قلاده‌اى براى خود مىگيرى و زنى پيدا كن كه از كفو مانند تو باشد ، و شايستهء آن باشد كه فرزند از او به هم رسانى و براى مال و جمال ، زن مگير كه از هر دو محروم شوى ، بلكه براى دين‌دارى و صلاحيت خود بخواه و زنى طلب كن كه باكره و كم‌مهر و خوشبو ، و گندم‌گون و فراخ‌چشم و ميانه‌بالا و سياه‌چشم باشد و گردنش خوشبو و غوزك پايش پرگوشت باشد و بهترين زنان زنى است كه فرزند بسيار آورد ، و شوهردوست و صاحب عفّت باشد و ميان خويشان خود عزيز و نزد شوهر ذليل باشد و براى شوهر خود زينت و بشاشت كند و مطيع شوهر باشد ، و چون شوهر با او ارادهء خلوت كند از او مضايقه نكند . . . » « 2 » و در صفحات بعد راجع به حقوق و وظايف زن و شوهر نسبت به يكديگر مىنويسد : « لازم است بر زن اطاعت شوهر كند و نافرمانى از او نكند . . . بىرخصت او از خانه بيرون نرود . . . هيچ شب نخوابد كه شوهرش از او خشمناك باشد . . . خود را براى شوهر خوشبو و زينت كند و هر بامداد و شام خود را بر او عرضه كند . . . و امّا حق زن بر مرد آنست كه او را سير كنى و بدنش را بپوشانى و اگر بدى كند بر او ببخشى و عفو كنى و هر سه روز يك مرتبه گوشت براى او بياورى و رنگ و حنا و وسمه هر ششماه يك بار براى او بياورى . و خانه‌اش را خالى مگذار . . . با او احسان كن زيرا كه زن اسير مرد است و در كار با آنها مشورت مكن كه رأى ايشان ضعيف است و ايشان را پيوسته در پرده بدار و بيرون مفرست و تا توانى چنان كن كه به غير از تو مردى را نشناسد و نبيند و ايشان را از استماع ساز\r\n\r\n\r\n","description":"","footnote":"\r\n( 1 ) . سفرنامهء كاررى ، پيشين ، ص 86 .\r\n( 2 ) . عباس قمى : خلاصه حلية المتقين ، ص 56 به بعد .\r\n","page_name":" 243 ","page_number":243},
  {"content":"\r\n\r\nو نوا و شنيدن خوانندگى و غنا و بيرون رفتن از خانه و آمد و شد با بيگانه و رفتن به حمامها و مساجد و عروسيها . . . منع كن . . . چرخ رشتن را تعليم او كن و او را بيكار مگذار كه شيطان او را به فكرهاى باطل مىاندازد ، و ميل به سير و تفرّج و خودآرائى و خودنمائى مىكند . . . هرچه گويد او را اطاعت نكن ، و از براى سير به حمامها و عروسيها و عيدها و عزاها او را اذن مده كه هركه اطاعت زن خود بكند در اين موارد خدا او را سرنگون در جهنم سازد ، سعدى عليه الرحمه فرمايد :\r\n چو زن راه بازار گيرد ، بزن * و گرنه تو در خانه بنشين چو زن\r\nز بيگانگان چشم زن دور باد * چو بيرون شد از خانه در گور باد \r\n. . . بدانكه از جمله حقوق واجبهء زن بر مرد آنست كه هر چهار شب يكشب پيش او بخوابد ، و هر چهار ماه يك مرتبه با او جماع كند ، اگر حاضر باشد و عذرى نداشته باشد و باقى حقوق و احكام آنها در كتب مطوّله مذكور است . « 1 » »\r\n\r\nمراسم ازدواج گبرها\r\nكاررى در سفرنامهء خود از مراسم ازدواج گبرها در اواخر عهد صفويه سخن مىگويد : « . . . پسر و دختر هر دو ، همراه شهود خود پيش موبد مىروند و هر كدام جداگانه ، آمادگى خود را براى وصلت اعلام مىدارند ، موبد با استحضار از موافقت طرفين پيشانى آنها را با آب مخصوص مىشويد و در اثناى اين كار اورادى مىخواند ، وصلت صورت مىپذيرد و از آن به بعد طرفين نمىتوانند بدون دليل شرعى از همديگر جدا شوند . گبرها نوزاد را نيز با آب مخصوص كه مقدار زيادى گل در آن جوشانده باشند شستشو مىدهند در اين مراسم موبد براى خواندن دعا حاضر مىشود . . . « 2 » »\r\n\r\nقبالهء نكاح نواب رضا قلى ميرزا\r\nدر كتاب مخزن الانشاء پس از ذكر سواد چند سند تاريخى مربوط به عهد نادر شاه ، در 8 صفحه سواد قبالهء نكاح رضا قلى ميرزا را نقل مىكند كه سراپا عبارت‌پردازى است براى اطلاع خوانندگان از نحوهء تنظيم اين قبيل اسناد سطرى چند از آن را نقل مىكنيم : « گلگونه حمدى كه عذار عذراى ورق را به زيباترين وجهى گلگون نمايد و نماز و شكرى كه رخسار عروس دلاراى صفحه را به نيكوترين صورتى آرايد سزاوار جمال جميل حضرت ذو الجلالى است كه هفت آسمان در حريم حرم صنعتش شاهدى است بر هفت كرده ( كنايه از آرايش كامل\r\n\r\n\r\n","description":"","footnote":"\r\n( 1 ) . همان كتاب ، ص 63 به بعد .\r\n( 2 ) . سفرنامه كاررى ص 86 .\r\n","page_name":" 244 ","page_number":244},
  {"content":"\r\n\r\nاست ) . . . غرض از صورت‌نگارى اين لوحهء دلگشا و چهره‌آرائى اين صفحهء فرح‌بخش . . .\r\nآن است كه چون وحدانيّت مختص ذات خداوند صمد است . . . و انعقاد سلك بقا به مزاوجت مربوط ، چنان كه آبا و امّهات افراد و ازواج را ايجاب و قبول علت و معلول موجب حصول عقد ازدواج است . . . بناء على هذا المعانى در آنى كه شاهدسرايان نهار زلف از زلف ليل زنگى به رسم بتان نوش لب به پس پشت انداخته . . . آن هنگام . . . خون در رگ تاك در جوش بود و پياله با دختر رز ، هم‌آغوش .\r\n . . . ز جوش خرّمى كاندر جهان بود * زمين را نازها بر آسمان بود \r\nدر سلك نكاح مرتبط و در سمط عقد دوام منخرط ( يعنى آراسته ) ساخت فلان را . . . « 1 » » اين بود مقدمهء قبالهء نكاح رضا قلى ميرزا .\r\n\r\nمراسم عروسى در عهد قاجاريه\r\nاحمد ميرزا در تاريخ عضدى مىنويسد : « عروسى كه به خانهء سلطنت براى يكى از شاهزادگان مىآمد اگر از سلسله نبود در تخت روان مىنشست و آنچه از ايل جليل بود بايد به كجاوه شتر بنشينند مهار شتر را وقت سوار شدن عروس يكى از اقوام معتبر داماد مىبايست بگيرد تا عروس سوار شود ، وقتى كه دختر فتحعلى خان دولّو را كه والد مرحم وليعهد مىباشد براى خاقان مغفور مىآوردند مىگويند خود شاه شهيد براى تأليف قلوب و دلربائى از طايفهء يوخارىباش تشريف بردند و مهار شتر را گرفتند كه عروس سوار شود . » احمد ميرزا در وصف عروسى عصمة الدوله مىنويسد : « . . . هيچيك از دختران خاقان به اين وضع و اثاث تجمل عروس نشده مبلغى شالهاى كشميرى به جاى پنبه و كهنه ميان مشعلها سوخته شد ! و چقدر كيسه‌هاى اشرفى كه مرحوم صدر به جاى شاهى ، شاباش و نثار سر كرده است و چه جواهر نفيسه كه بر سر عروس ريخته شد . » در همين كتاب مىنويسد : « تاج الدوله درحالىكه سرتا پا غرق جواهر بود آمده با نهايت مهربانى اظهار التفات به من كرد و در خدمت شاه و تاج الدوله وارد اتاق مرصع‌خانه تاج الدوله شديم كه پشتى و مخدّه مرصع و مسند مرصع و متكاهاى مرصع و توشكهاى مرصع و كشته‌سوزها و مجمرهاى مرصع در آن اتاق بود و پرده‌هاى مرواريددوز آويخته بود . . . « 2 » »\r\nاحمد ميرزا در جاى ديگر مىنويسد : « عروسى معتبر ديگر كه ازين سمت رود كرج تا آن سمت رود ارس صداى مباركبادش بلند بود ، عروسى شيرين جهان خانم همشيرهء سيف الدوله بود كه در سن چهار سالگى او را حسين خان سردار قاجار قزوين براى مهدى قليخان\r\n\r\n\r\n","description":"","footnote":"\r\n( 1 ) . مخزن الانشاء كلهر ، ص 60 به بعد .\r\n( 2 ) . تاريخ عضدى ، پيشين ، ص 25 .\r\n","page_name":" 245 ","page_number":245},
  {"content":"\r\n\r\nپسرش كه در آن وقت هفت ساله بود عقد كرده است . اين شاهزاده خانم را از تهران تا ايروان به يك تجمل و احترامى بردند كه نمىشود بيان كرد . 20 جفت كجاوه كنيزان و خدمه او بودند كه روپوش كجاوه همگى ده يك دوزى گلابتون بود روپوش تخت روان مرواريددوز و سه عدد قبهء مرصع بر آن منصوب بود و قاطرها ، تخت روان طلا داشتند ، سردار مزبور سواى كنيزان و غلامان و طلا و نقره‌آلات و زر مسكوك معادل سى هزار تومان املاك ايروان را جزو صداق عروس خود قرار داد . . « 1 » » در همين كتاب ضمن توصيف جريان عروسى ملكزاده با سليمان خان مىنويسد « امير فرمودند كه ترازو بياورند و ملكزاده را در كفه ترازو گذارده برابر او اشرفى سنجيده پيشكش شده تا اين پسرزاده‌ام را به آن دخترزاده‌ام كه پسر تو باشد بدهم . . . « 2 » »\r\nجامع‌ترين و شيرين‌ترين توصيف از كيفيت ازدواج و طلاق و راه و رسم خواستگارى و تشريفات عروسى در ايران به قلم شيواى كاشانى در تاريخ كاشان به تفصيل آمده است و ما براى اطلاع خوانندگان از سنن و عادات مردم مخصوصا در شهرستانها در حدود صد و سى چهل سال پيش به نقل قسمتهاى مهم آن مبادرت مىكنيم :\r\n\r\nآداب عقد و عروسى در كاشان\r\nدر تاريخ كاشان سهيل كه در عهد ناصر الدينشاه نوشته شده است دربارهء عقد و عروسى چنين آمده است : « چون پسران به سن 16 و 17 رسند اگر از عمو و دائى و عمه و خاله يا همسايگان دخترى است كه هم‌سنگ و موافق ميل آن پسر است فبها و الّا دلاله‌زنان خانه‌گرد ، را كه به جهت فروش رخوت و اقمشه به همهء خانه‌ها مراوده كنند اعلام نمايند كه در اين شهر از ابناى جنس و نوع ما دخترانى كه خلقا و خلقا مطبوع و مقبول و صاحب كمالند كيانند ، سه روز مهلت طلبند و بعد از سه روز آيند و چند دختر را صورة سيرة وصف نمايند ، آن وقت يكى دو زن از كسان پسر چادر بر سر كرده بىگمان يك‌يك خانه‌هاى دختران موصوفه را به پاى خود رفته هريك را . . . ملاقات كرده . . . در منزل مادر و كسان آن دختر بنشينند و قبل از آنكه فتح باب سخن كند ، اظهار عطش نموده و آب سرد طلبند و بخورند كسان دختر قليان آورند ، واردين از كشيدن امتناع نمايند يعنى قليان تلخ است ، فاتحهء كار به شيرينى ميمون است ، شيرينى آورند و دهن شيرين نموده قليان كشيده معرفى خود نموده بروند ، دلاله بيايد و اعلام كند ، كه از خانه داماد فلان روز براى خواستگارى و شيرينىخوران حاضر شوند مستعد باشيد ، روز موعد به قدر وسعت و شأن خود خوانچهء شيرينى و پارچهء قيمتى و انگشترى پيش به خانه عروس فرستاده زنان خانه و خويشان داماد ، زينت و زيور نموده از عقب بروند ، زنانه عروس تا در خانه استقبال\r\n\r\n\r\n","description":"","footnote":"\r\n( 1 ) . همان كتاب ، ص 30 .\r\n( 2 ) . همان كتاب ، ص 36 .\r\n","page_name":" 246 ","page_number":246},
  {"content":"\r\n\r\nنمايند ، چون بنشينند و صحبت آغاز كنند يكى از زنانه داماد كه از سايرين مقدم باشد بر رئيس زنانه عروس گويد به زبانهاى چرب شيرين كنايه‌آميز كه غرض از تصديع و اظهار يك جهتى همانست كه پسر ما را به غلامى خود قبول كنند ، در جواب گويد دختر ما كنيز شماست ، آنوقت شيرينى و تنقّلات و مشروبات و ميوه‌جات و تره‌بار حاضر كنند ، مادر داماد گويد از همه شيرين‌تر ملاقات عروس است ، خواهر عروس برود و او را با صد قلم بزك و آرايش و ناز و اظهار حيا و حجاب و تجافى و استيحاش حاضر نمايد . . . چون مجلس عصرانه به آخر رسد برخيزند . . .\r\nآنوقت زنانهء داماد بگويند عصر فردا مردان به رسم خواستگارى و شيرينىخوران مردان شما را زحمت خواهند فزود ، عصرانه فردا را مردان به وعده وفا كرده ، به اتفاق تنى از علما كه اين وصلت را خطبه كند از ائمه دين كه مفاد آن استجباب و استحسان تأهل و زناشوئى است . . .\r\nبعد از خواندن خطبه و خوردن شيرينى ساعت عقد و انجام عهد را مشخص و مقرر داشته برخيزند و به تهيّهء ملزومات عقد و عروسى پردازند - هركس به قدر شأن و وسعت خود منسوبان خود و منسوبان عروس را سرشمار كرده به عدد همه قند و نقل و نبات بخرند و زنانهء عروس و زنانهء داماد را تعداد كرده كفشى قيمتى براى عروس و سايرين به شماره كفش بخرند و كذلك حنا و وسمه و دو آينهء بزرگ و يك شمع و گل و لاله . . . و پارچهء ندوخته و دوخته زنانه به قدرى كه شأن عروس و داماد است از شال ترمه و پارچه نفيس فرنگى و غيره ، همهء آن اشياء را اگر كلى است قند و نقل و نبات و كفش و رنگ و حنا را در يخدانها گذارند و اقمشه و ملبوس را در خوانچه‌ها بچينند . . . و يك خوانچه نخود بريزى از انواع نخودچى و فندق و بادام و پسته و تخمه كدو و كشمش منقّا و خرماى خرك طرح‌ريزى كرده . . . يك خوانچه از دكان بقالى سيب سرخ ، به اصفهانى ، گلابى نطنزى ، انگور ، انار و غيره هر فصلى هرچه باشد در قابها چيده در آن گذارند ، يك خوانچه هم از دكان سبزىفروش از نعناع و ترخان و ريحان و گشنيز و ترب و تره و شبيد و غيره هرچه باشد كه هركدام از آنها را به رأى علماى اربعه ، حكمت و خاصيتى است . . . در بشقابى بلور ، روى هم بچينند . . . چند قرص نان خشك يك بشقاب سبزى . . .\r\nتخم مرغ يك كاسه عسل . . . يك زوج كفش كه محض عروس خريده‌اند و دو شاخه نبات كه در توى آن كفش گذارند و دو قند كوچك يك چاركى كه در هنگام عقد روى سر عروس بسايند . . . روزى كه موعد عقدكنان است رقعه‌ها نويسند خوانچه‌ها را پارچه‌هاى نازك ابريشمى پولك‌دوز بر روى كشند و هر خوانچه بر سر گذارد و فانوسها و مشعلها زياد برافروزند و سازنده‌ها و مطربها با غوغا و شادباش و قيه و هلهله و ساز و نواز . . . به طرف خانه عروس بروند . . . مردم در كوچه‌ها و زنها بر بامها به تماشا آيند ، خوانچه‌ها در خانه عروس بر زمين گذارند . . . آن وقت بر پدر و مادر و عروس فرض است به اشخاصى كه خوانچه و غيره آورده‌اند\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nيا فانوس و مشعل كشيده‌اند ، هريك را خلعتى از قبيل قبا و آرخالق دوخته و ندوخته داده و مرخص كنند . . . چون فردا شود در ساعت عقد در خانه عروس ، دو مجلس يكى مردانه و يكى در اندرون براى زنانه مهيّا و مشخص كنند ، در مجلس زنانه سواى صندوقها يا خوانچه‌هاى قند و نقل و نبات كه بايد تقسيم مجلس مردانه شود . . . ساير خوانچه‌ها را پيش روى عروس نهند و شمع را روشن نمايند و طشتى بزرگ ميان بزم نزديك به آن شمع نگون گذارند . . . عروس را با لباسهاى فاخر سبز بنشانند و كفشها را پايش كنند و منتظر آمدن مجتهد به پشت در اتاق براى شنيدن اقرار مىنشينند كه ناگاه دلاله در رسد كه زنانهء خانهء داماد آمدند فى الفور زنهاى خانهء عروس براى ديدن مادر داماد گلاب‌پاشى بر دست ، تا در خانه استقبال مىكنند و چون وارد خانه شوند گلاب بدهند جوانان خانه و بستگان عروس جملگى با قيه و شاباش اظهار طرب و فرح نموده بيايند در مجلس ، گرد عروس بنشينند . . . مقدّم علماى حاضر ، به وكالت عروس و ديگرى از علما به وكالت داماد ، طرف قبول گردند پس عاقدين مزبور كه طرف ايجاب و قبول شده‌اند ، مهر و صداق عروس را در حضور جمع مشخص كنند ، چنان كه معهود است بزرگان از هشتصد الى هزار و پانصد تومان و متوسطين از هفتاد الى يكصد و ده تومان و فقرا و ضعفا از ده الى پنجاه تومان خلاصه صفحه برداشته بنويسند : بسم الله تعالى شأنه . . . به تاريخ يوم دوشنبه . . . سنهء فلان ، زوج فلان ابن فلان . . . زوجه فلان بنت فلان وكيلهء جناب شريعتمدار و فلان وكيله جناب شريعتمدار فلان ، الصداق مبلغ يكهزار و پانصد تومان ، به هذه التفصيل از ششدانگ خانهء فلان محدود به حدود اربعه فلان و فلان دو دانگ مقررا پانصد تومان از مدار قنات مزرعهء فلان . . . قيمت دو نفر كنيز و غلام يكصد تومان ، قيمت طلاآلات يكصد تومان فرش و رختخواب يكصد تومان . . . بعد نام عروس و كسانى را كه در مجلس عقد حضور دارند و اسامى چند نفر از معتبرين مجلس را مىنويسند آن وقت جناب آقاى بزرگوار با چند نفر از منسوبين عروس كه صداى او را مىشناسند براى حصول اذن و رخصت عقد با عصا و ردا و صد هزار طمأنينه و وقار وارد اندرون مىشوند . در اين موقع عروس در محل خود نشسته و اطرافيانش نيز جمعى ايستاده و بعضى نشسته‌اند ، در اين موقع از يكى از قندساوها مىپرسند ، چه چيز مىسائى ؟ جواب مىدهد مهر و محبت و به هاون‌كوب مىگويد چه چيز مىكوبى جواب مىدهد مهر و محبت ، اين جواب و سؤال اسباب شگوم است آقا مجتهد مىپرسد كه همدم سلطان عروس حاضر است همه مىگويند بلى حاضر است . آن وقت مىگويد ساكت شوند آنگاه مجتهد از عروس مىخواهد كه به او وكالت دهد تا وى را به عقد دائمى داماد به صداق مبلغ . . . و دو دانگ از شش دانگ . . . يك طاق آب و يكصد تومان نقد و ما فى الذمه فلان مبلغ ، قيمت فرش و مسينه فلان مبلغ . . . درآورد و از عروس سؤال مىكند وكيل هستم يا نه ؟ البته عروس براى اثبات\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمراتب حيا و حجب خود سخنى نمىگويد بعد از آنكه سه چهار دفعه آقا سؤال كرد و پاسخى نشنيد ، اظهار تغيّر مىفرمايد و مىگويد : « قريب دو ساعت بنده در اين پشت در ايستاده‌ام حيا هم خوب چيزى است » در اين موقع حاضرين نيز به اين وضع اعتراض مىكنند . آقا بار ديگر در حالى كه سخت خسته و عرق بر جبين مباركشان نشسته سؤال مىكند كه وكيل هستم كه شما را به عقد دائم فلان درآورم چون اين بار نيز پاسخى مطلوب شنيده نمىشود آقا با تغيّر و ناراحتى بسيار مىفرمايند « عجب مردم بىشرم بىقباحتى ! خانتان بر فرقتان بخوابد و روى به در خانه به سرعت و عصاكوبان درحالىكه يك طرف رداى مباركشان بر زمين كشان‌كشان است روان مىشوند . . . » در آن وقت شهود به دنبال آقا راه مىافتند و عذرها مىخواهند و مىگويند « آقا غلط كرد ، نادان است ، نمىفهمد ، زنها به يك بار همه صدا بلند كنند كه حق به جانب سركار آقا است ، هر كارى حسابى دارد ، نه به آن شورى شور و نه به اين بىنمكى ، خلاصه به هزار الحاح و التماس جلو آقا را مىگيرند و از تشريف بردن منع مىكنند . . . ولى از غايت تغيّرى كه عارض وجود مبارك شده ، كل اعضا و جوارح ايشان مرتعش است . . . ايشان را در پله‌ها مىنشانند ، قليان مىآرند ، با دستمال عرق از پيشانى ايشان پاك مىكنند ، گلاب بر روى آقا مىزنند . . .\r\nتا كم‌كم تغيّر و حرارت آقا فروكش كرده پشت در تشريف مىآورند اول شش هفت سرفه مىكند و سينه را صاف كرده نفس‌زنان به عروس خطاب مىفرمايند ، همدم سلطان آخرينده وكيل هستم شما را به نكاح و عقد ابدى دائمى سرمدى فلان درآورم به مهر و صداق فلان و فلان ؟ اين دفعه عروس با هزار من ناز با صداى نازك آهسته مىگويد بلى . . . آقا مىپرسد خود عروس بود ، عرض مىكنند بلى ما شناختيم » آقا مكرر از عروس مىخواهد كه با صداى بلند وكالت دهد پس از حصول مقصود و اعلام وكالت جوانان از زن و مرد قهقهه و شادى سر مىدهند و آقا مقضى المرام به مجلس مردانه برمىگردند و قليانى ميل مىفرمايند ؛ و در مقابل مجتهد طرف قبول قرار مىگيرد و اين آيه را مىخواند  « وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ إِنْ يَكُونُوا فُقَراءَ يُغْنِهِمُ اللَّهُ مِنْ فَضْلِهِ وَ اللَّهُ واسِعٌ عَلِيمٌ . »  بعد به صيغه عقد مزاوجت مىپردازند .\r\nصيغهء عقد : اول به زبان فارسى مجتهد مقدم كه طرف ايجاب است به عاقد طرف قبول مىگويد : همدم سلطان دختر فلان ، موكلهء خود را به عقد دائمى فلان فرزند فلان موكل شما درآوردم به مهر و صداق مبلغ فلان و ( به تفصيلى كه گفته شد ) جواب : قبول نمودم به عقد مزاوجه دائمى موكلهء شما را براى موكل خودم به مهر و صداق معين ، بعد صيغهء عربى خوانده مىشود :\r\n« بسم اللّه و باللّه على سنّته رسول الله ( ص ) انكحت و زوّجت موكلتى بموكلك على\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nالصداق المعين . در جواب گويد : قبلت النّكاح و التزويج لموكلى على الصّداق المبرهن » مجدد گويد : انكحت موكلتى من موكلك على المهر المشخص . جواب : قبلت النكاح و التزويج لموكلى على الصداق المبرهن . باز گويد : انكحت و زوّجت موكلتى بموكلك على الصّداق المعلوم . جواب گويد : قبلت النّكاح و التزويج لموكلى على الصّداق المفهوم . پس عقد تمام مىشود و گلاب و نقل و نبات را بين حاضران بگردانند هركس نقل خود را برمىدارد و پى كار خود مىرود . در اندرون نيز زنها پس از فراغت از خوردن تنقلات و ناهار به تجديد بزك و آرايش خود و عروس مىپردازند و عروس را بر صندلى مخصوص مىنشانند .\r\nگاه عقد با عروسى مقترن و هم‌زمان است و گاه ماهها بين عقد و عروسى فاصله مىافتد ، چون پاسى از شب گذشت نامزدبازى شروع مىشود به اين ترتيب كه عروس با همكارى زنى كه محرم اسرار است به اتاقى كه نزديك در خانه است منتقل مىشود همين كه داماد وارد خانه شد عروس را مىطلبد ولى او بارها از آمدن امتناع مىورزد تا سرانجام در نتيجه اصرار داماد و تقديم رونما و كليد زبان عروس بر سر رحم مىآيد ، در شبهاى اول مواصلت جمعى از جوانان در حوالى حجله مشغول تماشا مىشوند ، به همين منوال همه شب چند ساعتى شب با دستمالى از تنقّلات داماد بيايد و عروس را با لباس و آرايش و حالتى ديگرگون ملاقات نمايد و با بوس و كنار به سحرگاه رساند چون هوا روشن شود به حمام شتافته و خواب رود و در روز يك ساعتى پى كار خود باشد و گاه نامه‌هاى عاشقانه به معشوق نويسد و اين نامزدبازى تا زمان عروسى ، استمرار مىيابد تا روزى كه از خانهء داماد به مادر عروس پيغام كنند كه قريب 6 ماه عقد بسته و عروس را در خانه شما نشانده‌ايم ، اينك عزم داريم كه در فلان روز از اين هفته كه ساعت مقارنت مسعود است عروس را به خانهء خود آوريم . پس مادر عروس كليهء جهاز دختر را به قدرى كه موافق شأن خود داند در يخدانها و صندوقها گذارده مقفّل سازد و آنچه از ظروف و اسباب بلور است در خوانچه‌ها چيده و فرش و رختخواب را در مفرشها ، همه را حمل قاطرهاى مطرّز به جل و جهاز با ناقوس و كوس سازنده و نوازنده به خانهء داماد فرستد و در شب مقرّر ، طى تشريفات گوناگونى عروس را به خانهء داماد آورند و داماد پس از خودآرايى كامل با ادب كامل عروس را به خانهء خود مىخواند بعد خانوادهء داماد برحسب موقعيت اجتماعى خود رونماهايى به عروس مىدهند ، عروس و داماد روبوسى كنند ، مشاطه و قابله چادر و چاقچور عروس را بگيرند ، جوراب عروس را داماد و از آن داماد را عروس درآورد عسل و روغن دهن همديگر گذارند و قابله لگن گذارد و آفتابه گيرد تا دست و پاى عروس و داماد را بشويد چون از اين كار فارغ شدند به منزلى خلوت رفته هم‌بستر شوند و قابله‌اى كه على الرسم در پس خلوت آنها نشسته\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاست خبر آورد كه قضى الامر يعنى كار پايان پذيرفت . . « 1 » » اين بود مجملى از مراسم عقد و عروسى ، تا قبل از استقرار مشروطيت - پس از آشنايى مردم با تمدن جديد و كشف حجاب اندك‌اندك مقررات و سنن قديم رو به فراموشى رفت تا جايى كه امروز بعضى از دختران و پسران همين كه از جهات مادى و اقتصادى و از نظر فكرى و عقيدتى با هم توافق حاصل كردند به دفتر اسناد رسمى مىروند و آمادگى خود را براى عروسى اعلام مىكنند .\r\n\r\nطلاق\r\nسهيل كاشانى نه تنها راه و رسم عروسى را در كاشان ، به تفصيل در تاريخ خود آورده است بلكه به علل و عوامل طلاق در آن خطه نيز توجه كرده و مىنويسد : « ممكن است زنى به جهت آنكه شوهر ، زنى ديگر گرفته و يا عملى مرتكب شده كه مخالف شأن طرفين بوده يك دل و يك جهت سخت بايستد و به اسباب شرعى و عرفى و كوشش و كشش عاقبت مهر خود را ببخشد و شايد مبلغى علاوه از مهريهء خود بدهد تا شوهرش را راضى نموده اسباب طلاق فراهم شود - يا آنكه زن عملى كند كه اسباب تنفر مرد گردد و يا مهرش را دهد و طلاقش گويد ، يا به حدّى بىاعتنايى و سختگيرى كند كه زن مأيوس شده ، مهر خود را ببخشد و طلاق و خلاصى جويد ، در هر صورت طلاق به اختيار مرد است ، چون مردى خواهد زنى را طلاق گويد ، شخص ملايى را از جانب خود وكيل نمايد ، پس وكيل در مجلسى كه اقلا دو نفر عادل حاضر باشد بنشيند به آواز بلند بگويد : من كان عليه ذنب و ليستغفر الله ، پس عدلين بگويند استغفر الله ربى و اتوب اليه ، آنگاه بگويد معصومه خاتون زوجّه موكلى طالق طلقه مرة ، و اگر بعد از اين طلاق رجوع كنند و بعد پشيمان شود ، و يكى را وكيل نمايد از براى طلاق مجدد بعد از حضور در محضر عدلين و رعايت مقدمات و اجراى صيغهء طلاق مرة بعد مرة گويند و اگر خواهند سه طلاقه كنند مرة بعد مرّتين گويند و در شرع ما مقرر است كه طلاق اول و دويم به اينكه شوهر زن خود را ملاقات كند و بگويد رجوع نمودم يا دست به دست زن گذارد يا از دور او را ديده سنگى به سوى او انداخته بگويد رجوع كردم فورا حلال شود به شرط اينكه زمان عده كه چهارماه و پانزده روز « 2 » است سپرى نشده باشد به اين ترتيب مادام كه زمان عده منقضى نشده و زنى به سه طلاق نرسيده است هرگاه مرد رجوع كند زن به مرد حلال مىشود ولى چون زمان عده گذشت محتاج است به صيغهء مجدد عقد و چون سه طلاقه شود حرام ابدى خواهد شد مگر آنكه محلل در ميان آيد ، يعنى زن ، شوهر ديگر اختيار كند و طلاق بگيرد يا شوهر دوم بميرد و عده‌اش\r\n\r\n\r\n","description":"","footnote":"\r\n( 1 ) . سهيل كاشانى : تاريخ كاشان ، به اهتمام ايرج افشار ، ص 253 ( نقل به اختصار ) .\r\n( 2 ) . سه ماه و دو روز صحيح است .\r\n","page_name":" 251 ","page_number":251},
  {"content":"\r\n\r\nدر هر دو حال منقضى شود ، آن وقت ممكن است كه به صيغهء نكاح يا متعه به شوهر اول حلال شود . « 1 » » [ * 
  ]\r\n\r\nسرگذشت يك عروس و داماد\r\nدكتر ملكزاده به نقل از كتاب من الخلق الى الحق اثر شادروان ملك المتكلمين براى توصيف اوضاع اجتماعى ايران قبل از مشروطيت ، خصوصيات و تشريفات و آداب يك عروسى را در عصر ناصر الدينشاه چنين بيان مىكند : در محلهء درب كوشك اصفهان مرد نجيب‌زاده‌اى به نام چراغ عليخان در يك خانهء قديمى از ساختمانهاى دورهء صفويّه سكنى داشت چون فرزندش به 18 سالگى رسيد براى او همسرى برگزيد . پس از اجراى عقد ، جشن عروسى برپا گرديد مردم و اهالى محل شاديها كردند ، تحفه‌ها فرستادند جوانان هم‌سن داماد با دسته‌هاى گل و چراغهاى الوان در دو طرف راه عبور عروس ايستادند ، و با هلهله شادى مقدم عروس را تبريك گفتند و چند نفر از جوانان دو طرف داماد را گرفتند به استقبال عروس رفتند و با مباركى و ميمنت عروس را وارد خانهء داماد كردند ، چراغ عليخان كليچهء ترمه مليله‌دوزى كه از پدرش به يادگار مانده بود پوشيده در خانه ، ورود عروس را شادباش گفت - زنهائى كه در كوچه و روى بامها براى تماشا آمده بودند بناى كف زدن و هلهله را گذاردند و با اين مراسم عروس نازنين را وارد در حجله‌خانه كردند ، تالار بزرگ براى پذيرايى به وضع دلپسندى با فرشهاى گرانبها و چهلچراغ آراسته شده بود ، مدعوين از علماى شهر ، تجار ريش‌سفيدان يكى بعد از ديگرى مىآمدند و در محل مناسبى علىقدر مراتبهم جاى مىگرفتند . انواع شيرينى ، چاى و قليان به مدعوين تعارف مىشد روضه‌خوان بىذوقى بدون توجه به خصوصيّات اين مجلس به ذكر مصيبت عاشورا پرداخت و عروسى را به عزا مبدّل كرد ، درحالىكه در اين روزها بايد روضهء مناسبى از قبيل عروسى حضرت قاسم خوانده شود .\r\nسپس سفرهء بزرگى از چرم گستردند كه در حدود 12 ذرع طول داشت ، پيشخدمتها يكى بعد از ديگرى با مجموعه‌هاى بزرگ مسى كه مملو از انواع خوراكيها بود وارد تالار شدند و سطح سفره را با ظرافت خاصى و قرينه‌سازى مملو از انواع اطعمهء گوارا مىكردند ، چون اين كار پايان يافت چراغ عليخان پس از عذرخواهى مدعوين را به تناول دعوت كرد ، پس از خوردن شام چنان كه رسم بود دلاك حمام با آفتابه لگن و حولهء سفيد و جاروبى كه براى مسواك به كمر بسته بود از صدر مجلس در مقابل هريك از مدعوين زانو به زمين زده و به شستن دست آنها پرداخت و پيشخدمتها سفره را برچيدند و بساط چاى و قليان از نو شروع شد و تا پاسى از شب\r\n\r\n\r\n","description":"","footnote":"\r\n( 1 ) . همان كتاب ، ص 267 به بعد .\r\n","page_name":" 252 ","page_number":252},
  {"content":"\r\n\r\nمجلس به شوخى گذشت سپس مهمانها يكى بعد از ديگرى خداحافظى كردند و رفتند .\r\nدختران جوان و مشّاطه‌ها كه همراه عروس آمده بودند حجلهء عروس را كه در طبقهء فوقانى بود كاملا آراستند طاقچه‌ها را از طاقچه‌پوشها آراستند و در وسط هر طاقچه يك گلاب‌پاش بلور با يك لاله با رعايت قرينه گذاردند در صدر اتاق يك مخدّه و دو متكاى زرى شرّابه‌دار ( يعنى با رشته‌ها و منگوله‌هايى در اطرافش ) براى نشستن عروس و داماد نهاده شده بود و در جلو يك آينه نقره ، كه عروس و داماد براى اولين بار چهرهء زيباى يكديگر را ببينند گذارده بودند و در دو طرف آينه دو جام بلور و دو شمعدان نقره و در هر گوشهء اتاق يك شمع كافورى بزرگ در سوز و گداز بود و در وسط اتاق يك مجمر كه در آن عود و كندر مىسوخت و بوى عطر از آن متصاعد بود مشاهده مىشد .\r\nميزهاى متعدد براى شربت و شيرينى و اسباب چاى و تنقلات در محلهاى مناسب جاى داده بودند و در و ديوار را با پارچه‌هاى حرير و گلهاى رنگارنگ زينت كرده بودند ، عروس بچه‌سال از ساعت ورود به خانه داماد در اتاق مخصوص زير دست مشاطه‌ها و دخترهاى جوان كه به آرايش او مشغول بودند عرق مىريخت و التماس مىكرد ، ديگر بس است و آثار خستگى از چشمهايش نمايان بود سرانجام ، وى را با هلهله و شادى به حجله‌گاه آوردند ؛ و پس از آنكه مقدارى نقل و نبات نثار قدمش كردند در روى مخدّه جاى دادند و چون همهء كارها مرتب شده بود ، جناب خان را براى دست به دست دادن عروس و داماد خبر كردند .\r\nچراغ عليخان با همان كليچهء ترمه كذايى درحالىكه دست فرزندش را به يك دست گرفته و در دست ديگر جعبهء جواهرى كه براى روگشائى عروس تهيه كرده بود ، داشت وارد حجله‌خانهء عروس شد و پس از آنكه تبسم شيرينى به روى عروس زيبايش نمود دست عروس را گرفته در دست داماد نهاد .\r\nمادر داماد چند چنگ اشرفى طلا نثار دو فرزند دلبند خود كرد و خانمها هريك مشتى نقل و شاهى سفيد به سر و روى داماد و عروس پاشيدند ، در اين موقع چراغ عليخان به كنار استخر مراجعت كرد و رفقاى جوان داماد مجلس بزمى براى خود برپا كردند و ايوب كليمى تارزن را محرمانه به آن محفل آوردند ، در اين موقع ملا محمد رفيع پيشنماز محل به وسيلهء عمال خود از مجلس جشن كه جوانان برپا داشته بودند باخبر مىشود عده‌اى را فرامىخواند و مىگويد چراغ عليخان مجلس فسق و فجورى برپا كرده بياييد براى امر به معروف و نهى از منكر اين آشيانه فساد را ويران كنيم ، هنوز جوانان به حال و سرور نپرداخته بودند كه طلاب با نردبام خود را به خانهء خان مىرسانند و با چوب و چماق به جوانان حمله‌ور مىشوند از صداى شكستن در و پنجره و ظروف و اثاثه غوغائى برپا مىشود عروس از شدت وحشت غش كرد و\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمادر داماد به حملهء قلبى مبتلا شد و عاقبت جان به سلامت نبرد داماد جوان سر و پا برهنه از حجلهء عروس بيرون دويد از پله به پايين پرت شد و پايش شكست بسيارى از مهمانها مجروح شدند . پس از انجام وظيفه حضرات چون قشون فاتحى وارد مدرسه شدند و اسراى خود را در يكى از اتاقها زندانى كردند سحرگاهان مژدهء اين فتح را به مجتهد رساندند . عده‌اى از طلاب و علما و جمع انبوهى از مردم گرد آمدند در اين موقع محبوسين سيه‌روزگار را ، كت‌بسته وارد كردند آخوند خطابه‌اى در امر به معروف ايراد كرده ، سپس مجرمين را يكى بعد از ديگرى تازيانه زدند و حكم را بدين ترتيب اجرا كردند . . . « 1 » »\r\n\r\nعروسى ناصر الدين شاه\r\nدر ناسخ التواريخ در وصف عروسى وليعهد چنين مىخوانيم : « . . . لاجرم ميرزا نبى خان امير ديوان دامن برزد و آستين برچيد ، بر يكسوى باغ نگارستان ، به دست نجاران صنعت‌گر . . . ايوانهاى شاهانه و رواقهاى بلند آسمانه بنيان كرد و تمامت اين ابنيه را به ديباى زربفت و زر تار و بافتهاى كشمير و قندهار ، محفوف و ملحوف داشت و سراپرده‌هاى خسروانى ، چند لشكرگاهى افراخته كرد و از ادوات عيش و طرب و آلات لهو و لعب و قبايل سرودگويان و طوايف پاىكوبان انجمنى بزرگ ساخت . . . به ساعتى كه ستاره‌شناسان اختيار كردند ، به فرمان شاهنشاه غازى ( محمد شاه ) . . دختر شاهزاده احمد على ميرزا را از براى وليعهد دولت ايران عقد بستند . . . يك هفته بزم مهمانى و انفاق درهم و دينار و افضال جواهر شاهوار . . . شب جمعه پنجم رجب . . . به سراى عروسى رفته به امواج زرين و محمل گوهرآگينش به حضرت وليعهد گردون مهد آوردند . « 2 » »\r\n\r\nعروسى امير كبير با خواهر ناصر الدين شاه\r\n« زن دوم امير » ملكزاده خانم . « مقلب به عزت الدوله يگانه خواهر تنى ناصر الدين شاه بود ، به گفتهء دكتر پلاك ميرزا تقيخان در زمان صدارت از زن اول خود جدا شد ، عقد ازدواج با عزت الدوله روز جمعه 22 ربيع الاول 1265 انجام گرفت ، ترتيب جشن عقد و عروسى را ميرزا نبى خان امير تومان ( پدر ميرزا حسينخان سپهسالار ) به عهده داشت ، عزت الدوله ظاهرا 15 ساله بود ، چنان كه قبالهء عقد زناشوئى مىنمايد مهر عزت الدوله هشتهزار تومان نقد اشرفى ناصر الدين شاهى هجده نخودى و يك جلد قرآن بود ، چهارشنبه چهارم ربيع الثانى به سراى امير\r\n\r\n\r\n","description":"","footnote":"\r\n( 1 ) . مهدى ملكزاده : انقلاب مشروطيت ايران ، ج اول ، ص 69 به بعد ( نقل به اختصار ) .\r\n( 2 ) . ناسخ التواريخ ج 2 ص 164 .\r\n","page_name":" 254 ","page_number":254},
  {"content":"\r\n\r\nرفت مدتها امير با شاهزاده خانم عنايتى نكرد ، همين كه عزت الدوله ناز و نعمت گذشته را فراموش كرد و به كار خانه‌دارى و رفت و روب منزل همت گماشت مورد محبت و عنايت امير قرار گرفت . فداكاريهاى اين شاهزاده خانم در دورهء تبعيد و آخرين روزهاى زندگى شوهرش در خور ستايش است ، امير از عزت الدوله دو دختر داشت ، آن دو خواهر بعدها به امر شاه نامزد دو پسرش مظفر الدين وليعهد و مسعود ميرزاى ظل السلطان گرديدند ، عزت الدوله در 23 ربيع الاول 1323 در هفتاد و چند سالگى درگذشت . . . « 1 » »\r\nحاج ميرزا حسينخان انصارى در شرح عروسى امير و عزت الدوله چنين مىنويسد :\r\n« عزت الدوله گويد : شبى مرا با شكوه سلطنتى به خانهء امير بردند و در سيزده سالگى نور از ماه چهارده مىربودم ، تا نيمه شب امير به اندرون نيامد و شاهزاده خانمهاى حرم شاهى چون ستارگان به هم ريخته و به جذب و دفع يكديگر آميخته و شورى از ساز و آواز درانداختند ، كه خواجه ، آواز ورود امير را درداد ، چنان خاموش شدند كه گويى همه مردند و هريك سر به گوشه‌اى فروبردند ، من ماندم و دايه ، امير به ورود به حجله شام و غليان خواست و نشست به حكم نوشتن . شام آوردند و خورد و سخنى به من نگفته تنها در بستر خفت و سپيده‌دم بيرون رفت من هم به بستر ديگر خفته تا هفده شب بدين منوال گذشت ، محفليها رفتند من ماندم و دايه و خانه ، برخاستم جامه‌دان امير را گشودم ، آنچه لباس چركين بود دادم شستند ، و دوختنيها را دوختم ، شب هجدهم كه امير آمد و مرا به كدبانويى ديد پسنديد و آن شب هم‌بستر من شد . . . « 2 » »\r\n\r\nعروسى دختر مستوفى الممالك با پسر ظل السلطان\r\nحاجى پيرزاده در سفرنامه خود مىنويسد كه : « چون دختر مستوفى الممالك معقودهء سركار جلال الدوله بود ، چهل روز بعد از فوت مستوفى الممالك حضرت و الا ، ظل السلطان سركار صارم الدّوله را گماشتند و دختر را از تهران حركت داده به اصفهان آورد . . . با تجمل و دستگاه زياد روانهء شيراز نمودند . . . سركار عز الملك نيز با سوار و تفنگچى و سازنده و سرنا و نقاره‌چى به استقبال عروس تا به اول خاك فارس روانه و با كمال عزت و احترام عروس را وارد شيراز كردند و در باغ دلگشا منزل دادند . . . از هر نوع و هر طبقه مهمانى و ضيافت نمودند . . . شيرينى و شربتها مىدادند . . . همهء راه را اسباب آتش‌بازى و چراغ و مشعل زده بودند . . . عروس را به كالسكه نشانيده در جلو كالسكهء عروس ، دسته‌به‌دسته ارباب طرب ساززنان و رقص‌كنان مىزدند و مىرقصيدند و سوارها اسبها را مىدوانيدند و آتش‌بازيها مىنمودند و بسيار زن و مرد\r\n\r\n\r\n","description":"","footnote":"\r\n( 1 ) . فريدون آدميت : امير كبير و ايران ، ص 23 .\r\n( 2 ) . ميرزا حسنخان انصارى : آگهى شهان از كار جهان ، ص 59 .\r\n","page_name":" 255 ","page_number":255},
  {"content":"\r\n\r\nاز شهر شيراز براى تماشا و استقبال عروس بيرون رفته بودند . . . اطراف كالسكهء عروس را لاله و چراغها بسته و زينت داده بودند و نيز كوچه و بازار و محل عبور عروس را بسيار آيين بسته و چراغها و چهل‌چراغها و جارها روشن نموده بودند و عروس را با كمال تجمّل وارد دروازهء شهر نموده داخل اندرونى ارك نمودند . . . زنهاى محترمين به همراه عروس داخل اتاق داماد شدند جناب صاحب ديوان عروس و داماد را دست به دست دادند . . . « 1 » »\r\n\r\nوضع عروسى و نكاح در پاريس\r\nحاجى پيرزاده كه در عهد ناصر الدينشاه از پاريس ديدن كرده است از حقوق و آزاديهاى زنان پاريسى با شگفتى ياد مىكند و از جمله مىنويسد : « اوّلا دختر و پسر تا به سن بيست ، و بيست و پنج سال نرسند شوهر نمىكنند و دختر نيز بايد صاحب جهاز و دولت باشد و خط و سواد نيز داشته باشد ، و صاحب صنعت و حرفه‌اى موافق شأن خودش باشد و دختر و پسر كه طالب همديگر شدند بايد مدتى با هم بنشينند و آميزش كنند و با هم گردش و صحبت نمايند كه از حال و اخلاق همديگر مستحضر شوند و با هم عشق‌بازيها و مغازله‌ها مىكنند و نيز اختيار دختر كه به حد تكليف رسيد ، با خود اوست پدر و مادر به او تحكم ندارند و به هركه ميل كرد شوهر مىكند ، بعد از آنكه هنگام عروسى مىرسد كسان داماد و عروس دختر و پسر را برداشته به خانهء كدخدا مىبرند . . . و در دفتر ديوانخانه ثبت مىنمايند و دختر و پسر را از آنجا به كليسا مىبرند . . .\r\nكشيش آنها را عقد مىبندد . . . بعد از آن پسر انگشترى به دست دختر مىكند ، و دختر نيز انگشترى به دست پسر مىنمايد ، و تعارفى به كشيش داده از كليسا بيرون مىآيند و هركس به قدر قوه و مكنت خود ، كالسكه‌هاى مخصوصى گرفته عروس را سر تا پا لباس سفيد پوشانده با داماد در كالسكه مىنشانند و دو نفر از اقوام آنها روبروى آنها در همان كالسكه مىنشينند و چهار پنج كالسكهء ديگر از كسان و اقوام عروس و داماد نشسته به گردش باغات و جنگل بادبلن مىروند و تا وقت غروب گردش و تفريح مىكنند بعد از آن به خانه آمده شام صرف مىكنند و ساز و نواز و عيش و عشرت نموده از نيمه‌شب گذشته عروس و داماد را دست به دست مىدهند . . . « 2 » »\r\nاز دورهء قاجاريّه مخصوصا از عهد ناصر الدين شاه به بعد در اثر نفوذ تمدن غرب ، آمد و رفت اروپاييان به ايران و مسافرت بعضى از ايرانيان به كشورهاى غربى ، به تدريج جوانان و عناصر ترقيخواه به غلط بودن بسيارى از آداب و سنن اجتماعى كشور خود پى بردند و سعى مىكردند در محافل خصوصى تا جائى كه محيط آن عصر اجازه مىداد مردم را بيدار و آگاه\r\n\r\n\r\n","description":"","footnote":"\r\n( 1 ) . سفرنامه حاجى پيرزاده ، پيشين ، ص 65 .\r\n( 2 ) . همان كتاب ، ص 263 .\r\n","page_name":" 256 ","page_number":256},
  {"content":"\r\n\r\nسازند .\r\nفرد ريچاردز ، در اواخر عهد قاجاريه در وصف عروسى در ايران مىنويسد : « فقط در شب عروسى است كه پدر و مادر به شوهر اجازه مىدهند تا همسر خود را براى اولين بار ببيند و سليقهء پدر و مادر خود را بستايد ، در بعضى موارد داماد از حيرت شاخ درمىآورد . اين روزها بين پيرمردهاى ريش‌حنايى بازار افسانه‌هاى عجيبى شايع است و مىگويند كه پسرهائى كه به مدرسه مىروند و در كلاسهاى بالا تحصيل مىكنند مانند سابق مطيع و حرف‌شنو نيستند ، در مدرسه‌ها باشگاههائى تشكيل داده‌اند و اعضاى اين جمعيتهاى مخفى سوگند ياد كرده‌اند كه قبل از ديدن زن خود ، او را به همسرى قبول نكنند ، پيرمردان درحالىكه انگشتان خود را در ميان ريشهاى مسىرنگ خود فرومىبرند سر را تكان مىدهند و متحيرند كه كار دنيا به كجا خواهد كشيد . . . « 1 » »\r\n\r\nتعدد زوجات\r\nيكى از عوامل ناراحتيهاى روانى و انحطاط فكرى و اخلاقى زنان ايران در طى قرون گذشته ، تعدد زوجات بوده است . استاد مجتبى مينوى سالها پيش در مقاله‌اى چند ، خطرات و عوارضى كه از اين رهگذر نصيب نيمى از جمعيت اين مملكت شده است تشريح و بيان كرده است و ما قسمتى از مقاله ممتّع و سودمند ايشان را در اين كتاب مىآوريم : « . . . سى چهل سال پيش را به خاطر بياوريد ، در ايران حال زنان مسلمان از حال زنان زردشتى و يهودى و ارمنى بدتر و مقام زنان شهرى از زنان ايل و ده پست‌تر بود ، يهوديان و زردشتيان و ارمنيان و ساير عيسويان هيچيك به تعدد زوجات معتقد نيستند ، در ميان ايلات و عشاير تعدد زوجات وجود ندارد ، اهل ده ، و مردان فقير شهرها ، به ندرت بيش از يك زن مىگيرند در ميان ايلات ما پوشيدن روى زنان هرگز مرسوم نبوده است و زنان با مردان همكارى مىكنند . در امور قبيله شركت دارند و به اين جهت هم مردان خوشوقت‌ترند و هم زنان محترمتر ، اما طبقهء حاكم و بعضى از افراد و صاحبان ثروت كه بيشترشان از اجراى غالب دستورها و اطاعت اكثر اوامر قرآن سر باز مىزنند از اين يك بار رخصت اسلام كه چند زن گرفتن باشد ، حتى الامكان استفاده كرده‌اند ، از اين گذشته هر مرد شيعه‌اى مىتوانست هر زنى را به مدت يك ساعت يا يك روز يا يك ماه يا يك سال يا نود و نه سال صيغه كند ، و هر ساعت كه بخواهد صيغه او را پس بخواند ، بىآنكه مجبور باشد ، يك شاهى به عنوان مهر - يا نفقه و كسوه به او بپردازد ، زن را در اندرون حبس مىكردند و براى او گردش كردن و ورزش كردن را عيب مىدانستند و ارزشى به\r\n\r\n\r\n","description":"","footnote":"\r\n( 1 ) . سفرنامه فرد ريچاردز ، پيشين ، ص 64 .\r\n","page_name":" 257 ","page_number":257},
  {"content":"\r\n\r\nجهت او قائل نبودند جز اينكه به مردان لذت بدهد و خيال مىكردند كه زن هرگاه در چادر و در خانه محبوس باشد لذت بردن از او منحصر به شوهر او خواهد ماند و به اصطلاح « بيوفايى » نخواهد كرد ، اسم اين عادت و اين رفتار را حفظ عفت زنان مىگذاشتند و حال آنكه چادر اگر ممدّ بىعفتى نباشد مانع از آن هم نيست و زنى كه بخواهد « بيوفايى » كند و فاسق بگيرد از در قفل كرده نمىترسد . . . مردها دل خود را به اين خوش مىكردند كه با چادر و با خانهء دربسته زن خود را از سوء نيّت مردان ديگر مصون مىدارند ، ولى هرگز به فكر اين نمىافتادند كه با تربيت زنان و ايجاد علاقه فيما بين و انداختن عشق و محبّت در دل ايشان خصلت زن را چنان متين و محكم كنند كه هرگز به مرد ديگرى اعتنا نكند و به راه كج نرود اين شيوهء ناپسند دو تأثير بد داشت يكى آنكه تخم عدم اعتماد و بدگمانى بين زن و مرد كاشته مىشد . . . ديگر آنكه زنان ما چون از بچگى تحت قيد اسارت و يوغ بندگى بار آمده بودند و از حيات چيزى غير از اين نمىدانستند حتى به اندازهء يك دختر هفت سالهء انگليسى و فرانسوى هم به آنچه بيرون از خانه‌شان مىگذشت وقوف يا علاقه نداشتند .\r\nمرد خداى زن بود ، كليهء زنان بايست مطيع مردان باشند ، هر مردى به مجردى كه ظن بىعفتى به زوجهء خود مىبرد مىتوانست او را بكشد ، ازدواج به يك « صيغهء طلقت » باطل مىشد . . . مرد علاوه بر عدهء معين زنان عقدى و عدهء نامحدود زنان صيغه‌اش با هر زنى هم كه به عنوان كنيزى خريده بود يا به او بخشيده بودند ، هر معامله‌اى كه مىخواست مىتوانست بكند و بنابراين زن در نظر مردان حرمتى نداشت .\r\nما مىخواهيم كه كليهء اين عيوب مرتفع شود ، و علاوه بر رفع حجاب ، تعدد زوجات بالمرّه ممنوع شود ، تعليم عمومى اجبارى براى پسران و دختران مقرر شود ، دختران و پسران در مدرسه باهم بار بيايند ، تا ذوقهاى كج و طبايع منحرف در ايران به اين زيادى نباشد ، وسايل تعليم و تربيت و كارآموزى براى زنان سالخورده فراهم شود مزد و مواجب زنان و مردان براى شغل واحد و متشابه متساوى باشد پليس‌هاى زن در مملكت وجود داشته باشد به نسوان حق رأى دادن ، انتخاب شدن به وكالت مجلس و عضويت انجمن بلدى و وزارت و سفارت داده شود .\r\n. . . مثل اين است كه حتى در اين زمان هم عقيدهء جمعى بر آنست كه نسوان جز برانگيختن شهوت مردان خاصيتى و موجب خلقتى ندارند ، به ايشان بايد گفت : « چرا مردان خاطر خود را پاك و مصفى نمىكنند تا در وجود زن يك آدميزاد و يك شريك زندگى و يك همكار و همقدم ببينند و بس . . . و واجب‌ترين تكليف ما اين است كه برسيم و ببينيم ايران را چه چيزى اين همه عقب نگاه داشته ؟ چه شد كه مملكت ما از آن مقام بلند خود تنزل كرد ؟ . . . به چه نحو مىتوانيم هزار سال عقب‌ماندگى را در عرض چند سال جبران كنيم ؟ . . . اگر علماى شرع\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nما مساعدت به باز كردن چشم مردم و پيدا كردن راه‌حلى براى اين مسائل مشكل بكنند ، خواهيم گفت « طبيبان روحانىاند اين گروه » و اگر خلاف اين عمل كردند ، سدّ راه ترقى شوند ايمان مردم از دين و اهل دين سلب خواهد شد و خواهند گفت :\r\n قول چون خرما و همچون خار فعل * اين نه دينست اين نفاقست اى كرام « 1 » » [ * 
  ] \r\n\r\nسنن زناشوئى بين تركمنها\r\nسن ازدواج در ميان تركمنها معمولا 15 يا 16 سالگى براى پسران ، نه و يا 10 سال براى دختران است ، ميزان ارزشى كه قبيلهء جعفرباى به دختر مىدهد در حدود سيصد تومان است كه نيمى از آن نقد و نصف ديگر حيوانات از قبيل اسب و شتر و گاو مىباشد ، گاهى نيز به اندازهء وزن دختر نقره داده شده است ، پس از انجام تشريفات عروسى ، عروس دو سه روز با شوهر خود بسر مىبرد به چادر پدرش برمىگردد تا تمام چيزهائى را كه يك زن تركمن بايد بداند از قبيل پارچه‌بافى ، دوختن لباس و پختن غذا و جز اينها را ياد بگيرد ، پس از چند سال باز به خانهء شوهر مىرود ، هرگاه شوهر وفات كند باز به خانهء پدر خود بازمىگردد ، و اگر در اين حال و وضع ، خواستگار جديدى پيدا شود ديگر ارزش او سيصد تومان نيست بلكه ششصد تومان است كه بايد به پدر پرداخته شود زنى كه دو بار شوهرش را از دست داده باشد شايد حتى تا 1500 تومان عايد پدر خود سازد ولى بدا به حال مردى كه زنش فوت كند و نتواند دوباره خرج عروسى بدهد چون ، در نزد تركمن‌ها رسم بر اين است كه مرد عزب بايد دوشيزهء خانه‌مانده را بگيرد و مرد بيوه ، زن بيوه را ، چنين مردى را سلاخ نامند . او فقط مىتواند تفنگ خود را برداشته و بر اسبش ( اگر داشته باشد ) سوار شده به دسته‌هاى غارتگران ملحق گردد تا درآمد غارتگرى ، او را بر زناشويى جديد قادر سازد . « 2 » »\r\n\r\nازدواج بين روستاييان\r\nدر جامعه‌هايى كه اقتصادى مبتنى بر كشاورزى دارند عموميت ازدواج قريب به حد اعلاست ، همهء مردان و همهء زنان دير يا زود حلقهء همسرى را بر گردن مىگيرند . . . در محيط روستايى غالبا زن يا مرد در توليد اقتصادى سهيم است . . . مطالعات مبنى بر نمونه‌گيرى كه چند سال پيش انجام گرفته است معلوم مىدارد كه در ايران نود درصد زنان تا 20 سالگى ازدواج مىكرده‌اند . . . و در ميان مردان تا 45 سالگى فقط پنج درصد ازدواج ناكرده مانده‌اند .\r\n\r\n\r\n","description":"","footnote":"\r\n( 1 ) . مجتبى مينوى : پوشيدن روى يا نپوشيدن روى ، مجله يغما ، ص 205 به بعد ( نقل به اختصار ) .\r\n( 2 ) . ه . ل . رابينو : مازندران و استرآباد ، ترجمهء وحيد مازندرانى .\r\n","page_name":" 259 ","page_number":259},
  {"content":"\r\n\r\n. . . چون عقد نكاح منقطع همواره در محاضر جارى نمىشود . . . به دست آوردن رقم كل زناشويىها ، غير مقدور است . . . از آمارى كه دايرهء آمار ادارهء ثبت اسناد تهران براى سراسر مملكت عرضه كرده است . . . دو نكته به دست مىآيد . . . يكى آنكه نسبت طلاق در مملكت بالا است و در برابر هر چهار يا پنج ازدواج يك طلاق رخ مىدهد . « 1 » »\r\n\r\nتعداد ازدواج و طلاق ثبت‌شده در ايران از 1340 تا 1343\r\nديگر آنكه اگر رقم 9 / 10 ميليون نفوس 15 ساله و بيشتر را كه در سرشمارى سال 1335 به دست آمده است ملاك قرار دهيم در مقابل هر هزار نفر واقع در سن زناشوئى 12 ازدواج در سال صورت مىگيرد . . . شهر بيش از ده با تجرد سازگار است و خود اين امر كه جمعى از مردان مجرد روستايى به طلب كار به شهر روى مىآورند جمعيت بىهمسران را در شهر انبوه‌تر مىكند . . . عموميّت ازدواج از سرشمارى سال 1345 نيز به روشنى دستگير مىشود در سال 1345 در گروه سنى 25 - 29 سالهء جديد 94 درصد زنان و نزديك 72 درصد مردان متأهل بوده‌اند .\r\nدر گذشته نيازها محدودتر بود و حيات خانوادگى در سايهء عنايت پدرى و به اتكاء مسئوليت جمعى به سادگى و دور از هرگونه پيرايه‌اى مىگذشت ولى امروز توقعات تازه‌اى چون ميل به داشتن خانهء شخصى و تمول و تجمل ، كار ازدواج را دشوار و بنيان خانوادهء پدرشاهى را متزلزل كرده است .\r\n\r\nمختصات عروسيها در ايران\r\n1 - عدم رعايت تناسب سنى ، شوهر دادن دختران در سن پايين .\r\n\r\n\r\n","description":"","footnote":"\r\n( 1 ) . مقدمه بر جامعه‌شناسى ، پيشين ، ص 138 به بعد .\r\n","page_name":" 260 ","page_number":260},
  {"content":"\r\n\r\n2 - وصلت با خويشان هم‌خون مانند عقد پسرعمو و دخترعمو كه مىگويند در آسمان بسته شده است .\r\n3 - در بين عشاير گاهى همسران را اسير مىكردند و به يغما مىبردند . در بعضى ايلات داماد با اسب ، عروس گريزپا را به چنگ مىآورد ، به طور كلى اكثريت ازدواجها تا 50 سال پيش برحسب ميل و صلاحديد پدر و مادر صورت مىگرفت و تمايلات طرفين در عقد و ازدواج تأثير به سزايى نداشت .\r\n« گرچه در ايل قشقائى ازدواج دختر كوچك نابالغ پسنديده شمرده نمىشود اما در ايلات بويراحمدى و ممسنى و نزد ده‌نشينانى كه در مسير اين ايلات قرار گرفته‌اند غالبا دختران هشت و نه ساله و گاه كوچكتر را به عقد زناشوئى مردان پير يا جوان درمىآورند و حتى در همان كودكى به خانهء شوى مىفرستند ، در ايران ، عرف همواره براى ازدواج با دختران كوچك‌سال محاسن و نيكوييهايى قايل بوده و آن را مايهء تجديد شادابى مردان سالخورده دانسته است . سياحان خارجى از قديم به رواج پيوندهاى پيش‌رس در ايران برخورده و از آن با تعجّب ياد كرده‌اند .\r\nبه موجب آمارى كه در روزنامهء اطلاعات 30 / 1 / 1345 منعكس است در سال 1344 ، حدود 2850 دختر كم‌سن به اجازه دادستان و برطبق مادهء 1041 قانون مدنى عروس شده‌اند . « 1 » »\r\n\r\nزنهاى عشاير و ارزش اقتصادى آنها\r\nبراون كه از سال 1887 تا 1888 در ايران مسافرت كرده ، در مورد زنان عشاير مىگويد : « زنهاى عشاير رو نمىگرفتند و من آنها را زنانى كارى و جدى يافتم و من ديدم كه چگونه الاغهائى را كه بارشان اثاثهء ايل بود مىراندند و گوسفندها و بزها كه بايد در اراضى مرتفع كوهستانى به چرا مشغول گردند جلو مىاندازند . . « 2 » »\r\n\r\nروابط زناشوئى\r\nمناسبات زن و شوهر در بسيارى از خانواده‌هاى متوسط و پايين اجتماع به علت تعدد زوجات و علل و جهات ديگر مقرون به مهر و محبت و صفا و صميميّت نبود زنان به حكم سنن موجود خانه‌نشين و اسير اقتصادى مردان بودند غالبا جوانان به علت فقر مالى نمىتوانستند پس از\r\n\r\n\r\n","description":"","footnote":"\r\n( 1 ) . همان كتاب ، ص 150 .\r\n( 2 ) . ادوارد براون : يكسال در ميان ايرانيان ، ترجمهء ذبيح الله منصورى ص 220 .\r\n","page_name":" 261 ","page_number":261},
  {"content":"\r\n\r\nازدواج به خانهء مستقلى منتقل شوند و زندگى عروس و مادر شوهر ، در يك منزل از ديرباز منشأ اختلافات و گفتگوهاى دلخراشى بوده كه صحنه‌اى از آن را صادق هدايت تحت عنوان حكايت با نتيجه ، به صورتى طنزآميز مجسم ساخته است . يك مرد معمولى بود ، اسمش مشدى ذو الفقار ، يك زن معمولى داشت اسمش ستاره خانم - همين كه ذو الفقار از در وارد شد گوهر سلطان مادرش دويد جلو ، براى ستاره خانم مايه مىگرفت و مىگفت :\r\nبىغيرت زنت فاسق جفت و تاق دارد ، پس كلاهت را بالاتر بگذار ! دورهء ما اگر مرد غريبه در مىزد زن جوان كه توى خانه بود ريگ زير زبانش مىگذاشت تا مثل پيرزنها حرف بزند .\r\nحالا هم بالاى منبر مىگويند ولى كى گوش ميده ؟ امروز ستاره براى صد دينار يخ تا كمركش كوچه يكتا شليته دويد صبح بالاى پشت‌بام رختخواب جمع مىكرد ، من سر رسيدم ديدم با على چينى بندزن ، توى كوچه ادا اصول درمىآورد ، خدا رحم كرده كه ريختش از دنيا برگشته مثل مردهء از گور گريخته شده ، خاك بسر بىقابليت خودم ، كه دختر استاد ما شاء الله را نگرفتم ، كه مثل يك دسته گل بود ، از هر انگشتش هزار تا هنر مىريخت .\r\nنمىدانم به مالش مىنازد و يا به جهازش ، من خودم را كشتم تا نان خمير كردن را به او ياد بدهم مگر شد ؟ يك من آرد را خراب كرد ، ترش شد دور ريختم دوباره از سر نو آرد خمير كردم ، چونه گرفتم هرچه بهش مىگويم جواب مىدهد : « آمدم وسمه كنم نيامدم وصله كنم » تا اينجا كه رسيد ذو الفقار ديگ خشمش به جوش آمد ، ديوانه‌وار پريد توى اتاق به عادت هر روزه شلاق را از گل ميخ برداشت افتاد به جان ستاره خانم بيچاره ، حالا نزن كى بزن ، تازيانه با چرم سياهش ، مانند مار دور تن او مىپيچيد ، بازوى او را الف داغ الف داغ سياه كرده بود ، ستاره خودش را در چادر نماز پيچيده ناله مىكرد ولى فريادرس نداشت ، بعد از نيمساعت در باز شد گوهر سلطان با صورت مكار لبش را گاز گرفته بود براى ميانجيگرى جلو آمد دست ذو الفقار را گرفت و گفت :\r\n« خدا را خوش نمىآيد مگر جهود گير آوردى ؟ چرا اينطور مىزنى ؟ پاشو ستاره خانم ، پاشو خانم من تنور را آتش كرده‌ام لوك خمير را بردار بيار با هم نان بپزيم . . . »\r\nستاره خانم رفت از زير سبد لوك خمير را برداشت وقتى كه دم تنور رسيد ديد مادر شوهرش دولا شده توى تنور را فوت مىكند ، دست بر قضا پايش رفت توى باديه آب با لوك خمير دمرو ، افتاد روى گوهر سلطان و مادرشوهرش تا كمر توى تنور فرورفت بعد از نيمساعت كه ستاره خانم از غش دروغى به هوش آمد گوهر سلطان تا نصف تنه‌اش جزغاله شده بود . « 1 » »\r\n\r\n\r\n","description":"","footnote":"\r\n( 1 ) . صادق هدايت : نوشته‌هاى پراكنده ، ص 56 به بعد ( نقل به اختصار ) .\r\n","page_name":" 262 ","page_number":262},
  {"content":"\r\n\r\nنتيجهء اين حكايت به ما تعليم مىدهد كه هيچوقت عروس و مادر شوهر را نبايد تنها دم تنور گذاشت . مردادماه 1310 .\r\nجالب توجه است كه بسيارى از مشكلات خانواده‌ها حتّى در ترانه‌هاى عاميانه نيز منعكس شده است .\r\nمادر شوور ماره - بچش مارمولك ، خواهر شوور خاره ، بچش خارخسك .\r\n مادر شوورم غريد و لنديد من حوصله كردم * يك چارقت مشمش بسرم تيكه پاره كردم\r\nمادر شوور غرغرى * تا كى مىكنى چغلى\r\nاى دلم اى كمرم * از دست مادر شوورم\r\nبسكه غرغر ميكنه * دل و جگرم و پر ميكنه\r\nشوهرم ترياكيه ، مثل كرم خاكيه * شب كه مياد به خونه ، از من مىگيره بونه \r\n\r\nباد تو هونگ نكوفتى ، زير سيبيلم و نرفتى\r\n مردى كه نون نداره * آن قدر زبون نداره\r\nدل من يراق مىخواد * يراق نمىدى طلاق مىخواد\r\nطلاق نمىديدى ددر مىرم * از كوچهء دو در ، مىرم\r\nبا كل ممد جعفر مىرم * با لاله و فنر مىرم\r\nددرم سر پولكه * پول دارم تو قلكه \r\n* * *\r\n تنباكو رو پرنم كن * آتيش سرو كم كن\r\nمهمون بگيره دودى * آواره بشه به زودى\r\nيه سير گوشت دادم * زنيكه تو بار كن\r\nمهمونم دارم * آبشو زياد كن\r\nقوّت ندارم * يه سيخ كباب كن\r\nچراغ ندارم * دنبه شو آب كن \r\n* * *\r\n هركه عروس عمه شد * سرخ و سفيد و پمه شد\r\nهركه عروس خاله شد * سوسك و سياه و جزغاله شد \r\n* * *\r\n بادا بادا ايشالا مباركبادا * آمدم وسمه كنم نيامدم وصله كنم\r\nايشالا مباركبادا ! عروسى شاهونه * عيش بزرگونه \r\n\r\n","description":"","footnote":"","page_name":" 263 ","page_number":263},
  {"content":"\r\n\r\n ايشالا مباركبادا خونه بابا نون و انجير * خونه شوهر چوب و زنجير\r\nايشالا مباركبادا « 1 » \r\n\r\nعروسى در دهات\r\nاوژن فلاندن در موقعى كه در تخت جمشيد مشغول نقشه‌كشى و طرّاحى بود در آن حوالى در يك جشن عروسى شركت مىكند و خصوصيات آن را چنين بيان مىنمايد : « . . .\r\nسرور و شادى از خيمه‌هاى سياه به اطراف پراكنده مىگشت و مرد و زن و بچه همه خوشحال و بشّاش بودند چون ما عيسوى بوديم ، خوش نداشتند ما را دعوت كنند ، ما هم به خوشى آنان خوش بوديم و از صداى نىلبك و تمبور و ساير سازهايشان استفاده برديم . اين شادى دو شبانه‌روز ادامه داشت بدون اينكه سر سوزنى از سروصدا كاسته شود ، يا دقيقه‌اى صداى سازشان قطع شود . ساعت عروسى فرارسيد در جلو ، مطربان و سپس عروس و داماد به حمام دهستان مجاور مىرفتند ، و مطربان پيوسته با سازهاى خود مشغول بودند ، پشت سر داماد پدرش فلوت مىزد سپس عروس كه بر سرش چارقدى انداخته و بر الاغى سوارش كرده بودند ، به همراهى زن و مردى ، رقص‌كنان حركت مىكردند . . « 2 » »\r\nدر صفحات پيش از وضع عمومى و انواع محروميتهاى زنان و حدود توقعات و اختيارات آنان در ايران قرون وسطى و قرون جديد به تفصيل سخن گفتيم اكنون نگاهى به غرب مىافكنيم . در اروپا از نيمه دوم قرن نوزدهم به بعد در اثر رشد روزافزون نهضت سرمايه‌دارى و شركت تدريجى زنان در فعاليتهاى اقتصادى ، مقدمات مداخله زنان در فعاليتهاى سياسى نيز فراهم گرديد ، در اروپا و امريكا سالها بين زنان و مردان تساوى اقتصادى وجود نداشت يعنى اگر زن و مردى در كارخانه كارى مساوى انجام مىدادند مزد مرد بيش از مزد زن بود . در امريكا در نيمهء دوم قرن 19 پس از سالها مبارزه به موجب مادهء 19 متمم قانون اساسى به همهء زنان حق رأى داده شد .\r\nدر انگلستان نيز زنان از 30 سال به بالا ، پس از مبارزه‌اى طولانى ، در سال 1918 موفق گرديدند كه در انتخابات شركت كنند . بالاخره در سال 1928 اين حق تعميم يافت و تمام زنان بالغ و واجد شرايط توانستند كه در انتخابات عمومى شركت جويند ، پس از سالى چند در فنلاند و نروژ و ديگر كشورهاى اروپايى حق انتخاب كردن و انتخاب شدن براى زنان تأمين گرديد ، در جلد سوم تاريخ اجتماعى ايران از تلاشهايى كه در راه آزادى زنان كشور ما پس\r\n\r\n\r\n","description":"","footnote":"\r\n( 1 ) . همان كتاب ، ص 320 ، 319 .\r\n( 2 ) . سفرنامهء اوژن فلاندن ، ترجمه فارسى ، ص 264 .\r\n","page_name":" 264 ","page_number":264},
  {"content":"\r\n\r\nاز انقلاب مشروطيت به عمل آمده است تا حدّى سخن گفته‌ايم ( نگاه كنيد به جلد سوم از ص 729 تا 738 ) .\r\n« مهمترين دگرگونى در زندگى اجتماعى ايران در دههء اخير ، تأمين حقوق اجتماعى زنان بود ، پيشترها ، زنان بطور كامل از زندگى اجتماعى كشور بر كنار بودند ، در پايان 1956 ، جمعيت فعال زنان ده برابر كمتر از مردان بود ، شمارهء زنان باسواد بزرگتر از ده سال فقط 3 / 7 % و در روستاها 1 % بود . در سال تحصيلى 1958 / 59 در دبستانهاى روستايى فقط 634 دختر درس مىخواندند كه شمارهء آنها 35 بار كمتر از پسرها بود . در ميان دانشجويان دانشكده‌ها در سال 1960 شمارهء دختران ده بار كمتر از پسران دانشجو بود . زنان از لحاظ انتخاب شدن ، رأى دادن و كليهء حقوق سياسى برابر گدايان ، ولگردان ، كلاه‌برداران ، قاتلان و دزدان بودند . از لحاظ زندگى خانوادگى هم زنان ، با مردان حقوق برابر نداشتند . مرد ، مىتوانست هر وقت بخواهد خودسرانه زنش را طلاق دهد و از خانه بيرون راند ، زنان حق طلاق دادن به شوهرانشان را نداشتند . پس از طلاق نيز زن نمىتوانست كودكانش را نزد خود نگه دارد . مرد مىتوانست زن را از كار كردن بازدارد ، زنان كارگر در تأسيسات بافندگى و غيره بارها كمتر از مردان همكارشان مزد مىگرفتند .\r\n. . . اين عادات كه ويژهء مردم قرون وسطى بود عملا نيمى از مردم كشور را از فعاليّتهاى اقتصادى و زندگى اجتماعى و سياسى بازمىداشت . و از پيشرفت عادى كشور جلوگيرى مىكرد ، گروههاى دست راستى حاكم ايران به اين نتيجه رسيدند كه براى رهايى از پس‌ماندگى اقتصادى و اجتماعى كشور ضرورت دارد كه نابرابرى وضع زنان نسبت به مردان از ميان برود . در رابطه با اين ناهماهنگى مدنى در ماه مارس 1963 فرمانى صادر شد كه به موجب آن به زنان حق داد در انتخابات شركت كنند و از لحاظ حقوق سياسى با مردان برابر باشند .\r\nاين فرمان براى برابرى حقوق زنان و مردان با توجه به قوانين مدوّن در زمينهء روابط زن و مرد ، كافى نبود ، در قوانين جنائى و مدنى كشور ، مواردى وجود داشت كه آشكارا ميان زن و مرد تبعيض قائل مىشد .\r\nدر ماه مه 1967 مجلس قانونى را وضع كرد كه به موجب آن حقوق زنان در زمينهء روابط خانوادگى افزايش يافت . در اين قانون قيد شد كه شوهر حق ندارد زنش را خودسرانه طلاق دهد و فقط با حكميّت دادگاه مىتواند به چنين كارى اقدام كند . درباره نگاهدارى كودك هم بايستى دادگاه تصميم بگيرد . اين قانون ، ازدواج موقّت يعنى گرفتن صيغه را ممنوع اعلام داشت و شرايط گرفتن زن دوم را كاملا محدود كرد . در اين مورد شوهر فقط در صورتى مىتوانست زن دوم بگيرد كه يا موافقت زن اولش را جلب كند يا در مورد نازائى و بيمارى زن اول مىتوانست\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبه چنين كارى دست زند . در سال 1968 نيز قانونى از مجلس گذشت كه به موجب آن دخترانى كه داراى تحصيلات متوسطه و عالى بودند مىتوانستند تا دو سال براى مبارزه با بيسوادى به روستاها بروند . در سال 1974 در قانون خانواده دگرگونيهايى روى داد كه طبق آن حقوق زنان در خانواده افزايش يافت .\r\nبا وجود وضع اين قوانين ، نابرابرى حقوق زنان و مردان تا به امروز هم در ايران از بين نرفته . براى دستگاه قانونگذارى كشور ، غيرممكن است در مدت كوتاه قوانينى را به منظور از بين بردن كامل نابرابرى زن و مرد وضع كند . اما تصويب اين قوانين گام مهمى در پيشرفت اين نيت خير به شمار مىرود .\r\n. . . در سال 1968 تا 1974 ( در عهد طاغوت زنى رشوه‌خوار و فاسد ) بعنوان وزير آموزش و پرورش در كابينهء دولت برگزيده شد و در سال 1974 سه زن بعنوان معاون وزير و 4 زن به عنوان سناتور و 17 زن به عنوان نمايندهء مجلس انتخاب شدند . تعدادى از زنان بعنوان كارمندان جزء ادارات و وزارتخانه‌ها در دستگاههاى دولتى و شركتهاى تعاونى روستايى و غيره سرگرم كار شدند . . . « 1 » »\r\nبا كمال تأسف اين قدمهاى به ظاهر مترقى كه به نفع زنان برداشته شده ، محصول و نتيجهء مبارزات پيگير و مداوم خود زنان نبود ، در دوران پنجاه سالهء حكومت خاندان پهلوى نه تنها زنان بلكه مردان نيز قادر به بحث و انتقاد و تشكيل احزاب و اجتماعات نبودند . نمايندگان مجلس شوراى ملى منتخب و برگزيدهء مردم نبودند و نمىتوانستند و اجازه نداشتند كه از مظالم و مفاسد خاندان پهلوى و حكومتهاى دست‌نشاندهء او سخنى به ميان آورند . طبيعى است در چنين شرايطى زنان قادر نبودند از مزاياى دموكراسى برخوردار شوند و عموم زنان شهرى و روستايى را به حقوق فردى و اجتماعى خود آشنا كنند ، دموكراسى « اعطائى » پس گرفتنى هم هست بنابراين ارزشى ندارد زيرا محصول مبارزات زنان و رشد اجتماعى آنان نيست .\r\n* * * با ظهور تمدن جديد تنها در حقوق و ارزش اجتماعى زنان و راه و رسم عروسى و مناسبات زن و شوهر ، و حقوق و اختيارات هريك از آنها تغييراتى پديدار نشده ، بلكه در معنى و مفهوم « زيبايى » و طرز لباس پوشيدن و زينت و آرايش زنان و مردان نيز تغييرات بىسابقه‌اى پديد آمده است .\r\n\r\n\r\n","description":"","footnote":"\r\n( 1 ) . تاريخ ايران از زمان باستان تا امروز ، از ا . اكرانتوسكى و 5 تن ديگر از محققان شوروى ترجمهء كيخسرو كشاورز ص 609 به بعد .\r\n","page_name":" 266 ","page_number":266},
  {"content":"\r\n\r\n\r\nانواع و اقسام آرايش و تغيير معنى و مفهوم زيبايى در طول تاريخ\r\nبه طورى كه در صفحات پيش ديديم ، معمولا پس از خواستگارى و تعيين شيربها و تهيهء جهيزيه ، طى مراسم و تشريفاتى ، كار عروسى سامان مىگرفت ، بستن آذين ، آرايش زنان ، به كار بردن عطر و پوشيدن جامه‌هاى رنگين ، دعوت از خوانندگان و نوازندگان و رقاصان و جز اينها ، رسومى بود كه طبقات ممتاز و مردم ميانه‌حال كم‌وبيش رعايت مىكردند .\r\nنكته‌اى كه ذكر آن در اينجا بىمورد نيست ، اينكه مفهوم و معنى خوشگلى و زيبايى در طى قرون يكسان نبوده و در هر دوره و عصرى مشخصات يك صورت و اندام زيبا و وسائل زينت و خودآرايى زنان و مردان تغيير كرده است .\r\nبه حكايت تورات باب سوم كتاب اشعيا وسايل زينت در عصر دختران « صهيون » با وسايل خودآرايى در قرن ششم هجرى يكسان نيست و نيز دخترى كه در 7 قرن پيش با داشتن « زلف چون كمند و ابروان چون كمان و بينى چون تيغ و دهانى چون نيمهء دينار » در كمال حسن و جمال بوده در روزگار ما مورد توجه زيباپسندان نيست .\r\n\r\nوسايل خودآرايى\r\nدر باب سوم كتاب اشعيا آمده است كه : خداوند دختران صهيون را به مناسبت خودآرايى و خودنمايى و باليدن به بانگ خلخالهاشان ، عقاب خواهد كرد . « و خداوند مىگويد از اين جهت كه دختران صهيون متكبرند و با گردن افراشته و غمزات چشم راه مىروند و به ناز مىخرامند و به پايهاى خويش خلخالها را به صدا درمىآورند بنابراين خداوند فرق سر دختران صهيون را كل خواهد ساخت و خداوند عورت ايشان را برهنه خواهد نمود و در آن روز خداوند زينت و خلخالها و پيشانىبندها و هلالها را دور خواهد كرد و گوشواره‌ها و دستبندها و روبندها را و دستارها و زنجيرها و كمربندها و عطردانها و تعويذها ، و انگشترها و حلقه‌هاى بينى را و رخوت نفيسه و رداها و شالها و كيسه‌ها و آينه‌ها و كتان نازك و عمامه‌ها و برقع‌ها را . . . « 1 » » به اين ترتيب بايد گفت : زيبايى امرى اعتبارى است و مفهوم آن برحسب زمان و مكان و بين اقوام و ملل گوناگون تغيير مىكند . « آناتول فرانس » مىگويد : « به عقيدهء من ما هرگز به درستى نخواهيم دانست كه چرا يك شىء زيباست . . . » ويل دورانت مىنويسد : « همه دلها به نداى زيبايى گوش فرامىدهند ولى كمتر مغزى از علت آن مىپرسد . وحشيان زيبايى را در لب كلفت و\r\n\r\n\r\n","description":"","footnote":"\r\n( 1 ) . عهد عقيق ، كتاب اشعياء نبى ، ص 1011 .\r\n","page_name":" 267 ","page_number":267},
  {"content":"\r\n\r\nخالكوبى سبز مىدانند ، يونانيان آن را در جوانان در تقارن و آرامش پيكرهاى تراشيده و روميان آن را در نظم و شكوه و قدرت مىجستند . رنسانس آن را در رنگ مىجست و روح عصر ما آن را در موسيقى و رقص مىجويد . انسان در زمانها و مكانهاى مختلف از نوعى زيبايى برانگيخته مىشد و عمر خود را در جستن آن به كار مىبرد ، تنها فلاسفه جوياى حقيقت زيبايى و راز قدرت آن هستند . . « 1 » »\r\n. . . به قول داروين بوميان تاهيتى دماغ پهن را مىپسنديدند و دماغ و پيشانى كودكان خود را براى زيبايى زير منگنه مىگذاشتند . مردم مايا گوش و بينى را با زينت‌آلات سوراخ مىكردند و دندانها را شكسته منبّت‌كارى مىنمودند و سر كودكان را با تخته‌بندى به شكل كله‌قند درمىآوردند و چشمشان را چپ مىساختند زيرا گمان مىبردند كه اين كار آنان را زيبا مىسازد . مونگوپارك ، تعجب كرد وقتى كه ديد رنگين‌بدنان افريقا پوست سفيد او را مسخره مىكنند . اگر ولتر بود مىگفت شايد هر دو راست مىگويند . . . « 2 » »\r\n\r\nوصف زيبارويان در شاهنامه\r\nفردوسى در شاهنامه ضمن داستان رستم و سهراب و آمدن دختر پادشاه سمنگان به بالين رستم يك صورت زيبا را چنين ترسيم مىكند :\r\n دو رخ چون عقيق يمانى به رنگ * دهان چون دل عاشقان گشته تنگ\r\nبناگوش تابنده خورشيدوار * فروهشته دو حلقهء گوشوار \r\nدر جاى ديگر فردوسى در وصف معاشقهء زال و رودابه ، صورت زيباى دخترى را نقاشى مىكند :\r\n همى مىچكد گويى از روى او * عبير است يك سر مگر موى او\r\nز سر تا به پايش گل است و سمن * به سرو سهى بر سهيل يمن\r\nبت‌آراى چون او نبيند به چين * بر او ماه و پروين كند آفرين \r\n* * *\r\n همه دختران شاد و خندان شدند * گشاده رخ و سيم دندان شدند \r\nهمچنين در شاهنامه فردوسى ضمن بيان عشق‌ورزى رودابه و زال مناظرى از خودآرايى زنان و دلبستگى آنان به زيبائىهاى طبيعت توصيف شده است :\r\n به ديباى رومى بياراستند * سر زلف بر گل بپيراستند\r\nبرفتند هر پنج تا رودبار * بهر بوى و رنگى چو خرم بهار \r\n\r\n\r\n","description":"","footnote":"\r\n( 1 ) . ويل دورانت : لذات فلسفه ، ترجمهء دكتر عباس زرياب خويى ، ص 231 .\r\n( 2 ) . همان كتاب ، ص 246 .\r\n","page_name":" 268 ","page_number":268},
  {"content":"\r\n\r\n مه فرودين و سر سال بود * لب رود لشكرگه زال بود\r\nبسى گل چدند از لب رودبار * رخان چون گلستان و گل در كنار\r\nبگشتند هر سو همى گل چدند * سراپرده را چون برابر شدند\r\nنگه كرد دستان ز بخت بلند * بپرسيد كاين گل‌پرستان كه‌اند \r\nوصف جمالى زيبا در شاهنامه فردوسى :\r\n پس پردهء او يكى دختر است * كه رويش ز خورشيد روشنتر است\r\nز سر تا به پايش به كردار عاج * به رخ چون بهشت و به بالا چو ساج\r\nبر آن سفت سيمين دو مشكين كمند * سرش گشته چون حلقهء پاىبند\r\nرخانش چو گلنار و لب ناردان * ز سيمين برش رسته دوناردان\r\nدو چشمش بسان دو نرگس به باغ * مژه تيرگى برده از پرّ زاغ\r\nدو ابرو بسان كمان طراز * بر او توز پوشيده از مشك ناز\r\nاگر ماه جوئى همه روى اوست * وگر مشك بويى همه موى اوست\r\nسر زلف جعدش چو مشكين زره * فكنده است گوئى گره بر گره\r\nبهشتى است سرتاسر آراسته * پر آرايش و رامش و خواسته \r\n* * *\r\n دستى از پرده برون آمد چون عاج سفيد * گفتى از ميغ « 1 » همى تيغ زند زهره و ماه\r\nپشت دستى به مثل چون شكر قاقم نرم * چون دم قاقم كرده سرانگشت سياه \r\n« كسائى مروزى »\r\nحال عاشق - فردوسى حال درونى عاشق را در سيماى رودابه نشان مىدهد :\r\n كه من عاشقيم هچو بحر دَمان * از او بر شده موج بر آسمان\r\nدل و جان و هوشم پر از مهر اوست * شب و روزم انديشهء چهر اوست \r\nعنصرى ، ملك الشعراى دربار سلطان محمود ، چون به ناراحتى سلطان ، از بريدن زلف اياز پى برد ، چنين گفت :\r\n كى عيب سر زلف بت از كاستنست * چه جاى به غم نشستن و خاستنست\r\nجاى طرب و نشاط و مىخواستنست * كاراستن سرو ز پيراستنست « 2 » » \r\nاسفنديار كاتب در وصف دخترى زيبا چنين مىنويسد :\r\n« دخترى سيمين‌پيكر ، ياسمين‌بر ، دلاويز ، نشاطانگيز ، شمشاد زلف ، بنياد لطف ، ماه‌ديدار ، خوش‌گفتار ، هر وقت چشمش تير مژه در كمان ابرو نهاد ، سرين و سينه‌دل برهم\r\n\r\n\r\n","description":"","footnote":"\r\n( 1 ) . ميغ يعنى ابر .\r\n( 2 ) . چهار مقالهء نظامى عروضى ، پيشين ص 56 به بعد .\r\n","page_name":" 269 ","page_number":269},
  {"content":"\r\n\r\nمىدوخت . » همچنين در تاريخ طبرستان از زيبايى و درد عشق سخن به ميان آمده است :\r\n« . . . تصنيف طرّه‌ها كرده و زلفهايش پشت افكنده از بيقرارى قرار جانها ربوده . . . هر دو آستين باز ماليده و ساقين بركشيده خلخال به پاى و خال بر روى . . . داء سوداء عشق بر من مستولى شد ، هرچه مىخواهم دل از جوال آن خيال بيرون كنم به قدرت بشرى سرسرى ميسّر نمىشود . . . « 1 » »\r\nدر كتاب هزار و يكشب ضمن داستان قمر الزمان يك صورت زيبا چنين توصيف شده است :\r\n« . . . چون شب يكصد و هفتاد و شش برآمد . . . نرم‌نرم بسوى تخت فرود آمد و روىانداز از روى قمر الزمان بركشيد و نظر كرد ، در حسن و جمال او خيره ماند ، ساعتى مبهوت و متحير او را نظر كرده ديد كه پرتو روى او به نور شمع غالبست و بدان سانست كه شاعر گفته :\r\n روزى كه روز روشن اگر بركشد نقاب * پرتو دهد چنان كه شب تيره اخترى \r\nپس « جنيه » را هوش از سر و عقل از تن برفت بگونهء سرخ و چشمان سياه و ابروان پيوستهء او نظر مىكرد و اين ابيات همى خواند :\r\n نگارا ماهِ گردونى سوارا سرو بستانى * دل از دست خردمندان به ماه و سرو بستانى\r\nبدان زلفين شورانگيز مشك اندوده زنجيرى * بدان مژگان رنگ‌آميز زهرآلوده پيكانى \r\nبطور كلى وصف زيبائى و زيبارويان ممكن نيست و هركس حسن و جمال را در چيزى مىداند ، حافظ مىگويد : بندهء طلعت آن باش كه « آنى » دارد به نظر او روى زيبا نيازى به آرايش ندارد :\r\n ز عشق ناتمام ما ، جمال يار مستغنىست * به آب و رنگ و خال و خط چه حاجت روى زيبا را \r\nراز دلبستگى محمود را به « اياز » بايد از زبان شيرين سعدى در بوستان شنيد :\r\n يكى خرده بر شاه غزنين گرفت * كه حسنى ندارد « اياز » اى شگفت\r\nبه محمود گفت اين حكايت كسى * بپيچيد از انديشه بر خود بسى\r\nكه عشق من اى خواجه ، بر خوى اوست * نه بر قد و بالاى نيكوى اوست\r\nشنيدم كه در تنگنايى شتر * بيفتاد و بشكست صندوق در\r\nسواران چوبى درّ و مرجان شدند * ز سلطان به يغما پريشان شدند\r\nنماند از وشاقان گردنفراز * كسى در قفاى ملك جز « اياز »\r\nنگه كرد كاى دلبر پيچ‌پيچ * ز يغما چه آورده‌اى ؟ گفت هيچ\r\nمن اندر قفاى تو مىتاختم * ز خدمت به نعمت نپرداختم \r\n\r\n\r\n","description":"","footnote":"\r\n( 1 ) . تاريخ طبرستان ، پيشين ، ص 65 .\r\n","page_name":" 270 ","page_number":270},
  {"content":"\r\n\r\n گر از دوست چشمت بر احسان اوست * تو در بند خويشى نه در بند دوست « 1 » \r\nسعدى شيرازى در گلستان و وحشى بافقى در فرهاد و شيرين به تنوّع ديدها و نظرهاى آدميان اشاره كرده‌اند :\r\n« يكى از ملوك عرب را حديث مجنون و ليلى و سوزش حال او بگفتند . . . بفرمودش تا حاضر آوردند ، و ملامت كردن گرفت . . . ملك را در دل آمد جمال ليلى مطالعه كردن . . . در هيأت او نظر كرد شخصى ديد سيه‌فام . . . در نظرش حقير آمد . . . مجنون ، فراست به جاى آورد و گفت از دريچهء چشم مجنون بايستى نظاره كردن . . . »\r\n به مجنون گفت روزى عيبجويى * كه پيدا كن به از ليلى نكويى\r\nكه ليلى گرچه در چشم تو حوريست * بهر جزوى ز حسن وى قصوريست\r\nز حرف عيبجو مجنون برآشفت * در آن آشفتگى خندان شد و گفت\r\nاگر در ديدهء مجنون نشينى * به غير از خوبى ليلى نبينى \r\n« وحشى »\r\nدر كتاب سمك عيار كه مربوط به قرن ششم هجرى است ويژگيهاى يك صورت زيبا و دلنشين و انواع خودآرايى زنان بيان شده است .\r\n« . . . روح‌افزا ، پاره‌اى حنا بر دست و پاش نهاد و مويش را شانه كرد و ببافت و وسمه و سرمه و نيله و سفيد و سرخى و خال و الف و آنچه خاتونان را به كار آيد او را بدان نوع برآراسته و مقنعه و قباچه و قصبچه و سربند طلا بر وى مهيا كرد . . . » در جاى ديگر از همين كتاب ويژگيها و مختصّات يك دختر زيبا چنين توصيف شده است :\r\n« دخترى ديد چون صد هزار نگار با سرى گرد و پيشانى پهن ، زلف چون كمند و ابروان چون كمان‌چاچى دو چشم چون دو نرگس ، مژه‌ها چون تير آرش و بينى چون تيغ و دهانى چون نيمهء دينار و عارضى چون سيم ، رخى چون گل ، زنخدانى چون گوئى گرد چاهى ، و گردنى كوتاه و صد غبغب بر غبغب زير زنخ افتاده ، و سينه چون تختهء سيم ، و دو پستان چون دو نار و ساعدى كوتاه و پنجه‌اى خرد و پشت دست هزار چال درافتاده و انگشتان دست سياه كرده ، و در هر انگشتى جفتى انگشترى ، و نافى چون غاليه‌دانى و دو ران چون دو هيون ، دو ساق چون ستون عاج و پيراهنى حرير اسفيد اسفيد و ابزار پائى سقلاطونى ساده در پاى و مقنعهء قصب درافكنده و گلوبند بر گرد عارض و گردن بسته و حمايل در گردن افكنده ، همه تعويذهاى به عنبر اشهب كرده ، چنان كه بوى او به جهان مىرفت . . . « 2 » »\r\n\r\n\r\n","description":"","footnote":"\r\n( 1 ) . بوستان سعدى باهتمام محمد على فروغى ص 111 به بعد .\r\n( 2 ) . سمك عيار ، پيشين ، ج 1 ، ص 13 به بعد .\r\n","page_name":" 271 ","page_number":271},
  {"content":"\r\n\r\nدر جاى ديگر از كتاب سمك عيار يك سيماى زيبا و دلفريب چنين توصيف شده است :\r\n« . . . در وى نگاه كرد و آن روى و موى و حلاوت و بالاى و پهناى ماهانه بديد ، سروى ديد روان ، رويى ديد چون ماه شب چهارده ، بالايى چون سرو و گيسويى چون كمند سياه ، خنديدنى چون صبح ، خراميدنى چون كبك ، جلوه كردنى چون طاوس ، اشكمى چون آرد كه ده بار به حرير ببيزى و به روغن بسرشى ، و زنخدانى سيمين ، دهانى چنان كه چون سخن گفتى وهم نتوانستى كردن كه سخن مىگويد ، بينى چون تيغ درم ، چشمى چون چشم گور ، گردنى چون گردن غزالان ، دندانى چون در . . . جبهه‌اى چون تختهء سيم ، عارضى چون گل ، در حسن چنان تمام بود كه اگر زاهدى او را بديدى زهد در باقى كردى و اگر صوفى او را بديدى طاعت صوفى خود در باقى كردى و اگر باد در زلف او وزيدى بوى عطر جهان بگرفتى « 1 » » .\r\nدر كتاب مجموعه داستانهاى ايرانى در حكايت خواجه بهاء الدين در وصف جمال زنى چنين مىخوانيم : « . . . آن خواجه را زنى بود به جمال و كمال آراسته . . . سروقدى ، آفتاب‌طلعتى ، ماهرويى ، مشكين‌مويى\r\n يكى شاخ گل ، قدّ جان‌پرورش * رخى ماه سيما گلى بر سرش\r\nدو چشمش دو آهوى مردم شكار * دو ابرو در او ، فتنهء روزگار\r\nزمين‌ساى گيسوى عنبرلقب * درآويخته ز آفتابى دو شب « 2 » . . » \r\n\r\nسيماى زشت\r\nدر همين كتاب در وصف صورتى زشت و ناموزون چنين مىخوانيم : « . . . قدى چون منار گيتىنما ، سرش همچون گنبد دوار ، دهان چون غار ، چشمانش مانند طاس پرخون ، بينى چون دودكش حمام ، دندان چون دندان گراز لب او چون لب شتر ، شاهزاده گفت بار خدايا ، مرا از شرّ اين بدبخت بقدرت خود نگاهدار . . « 3 » »\r\nشعرا ، صاحبدلان و ارباب قلم و خداوندان ذوق در پيرامون عشق و صبورى سخن بسيار گفته‌اند . بعضى از صاحبنظران ، عشق و صبورى را غيرممكن و ناسازگار خوانده‌اند .\r\n دلى كه عاشق صابر بود مگر سنگ است * ز عشق تا به صبورى هزار فرسنگ است\r\nبرادران طريقت ملامتم مكنيد * كه توبه در ره عشق آبگينه با سنگ است « 4 » \r\n\r\n\r\n","description":"","footnote":"\r\n( 1 ) . همان كتاب ، ج 2 ، ص 316 .\r\n( 2 ) . مجموعه داستانهاى ايرانى ، پيشين ، ص 1 .\r\n( 3 ) . همان كتاب ، ص 202 .\r\n( 4 ) . همان كتاب ، ص 194 .\r\n","page_name":" 272 ","page_number":272},
  {"content":"\r\n\r\n\r\nشرايط حسن و جمال در نظر شيخ اطعمه\r\nشيخ ابو اسحاق اطعمه در مقدمهء رسالهء كنز الاشتهاء محبوب سيمين‌بر و مطلوب ماه‌پيكر را چنين وصف مىكند « بادام‌چشم ، شكرلب ، ترنج‌غبغب ، نارپستان ، پسته‌دهان ، چرب‌زبان ، شيرين‌بيان ، ماهىاندام ، حلواكلام ، فندق‌چال ، مشكين‌خال . چنان كه شاعر گويد :\r\n از خندهء شيرينِ نمكدانِ دهانش * خوش مىرود از دل چو نمك سوده كبابى \r\n\r\nوصفى از زيبايى در قرن هشتم هجرى\r\nشرف الدين رامى اشعار عاشقانهء فراوانى در كتاب انيس العشاق گرد آورده . اين كتاب داراى 19 فصل است كه در هر فصل يكى از اندامها و اعضاى بدن مورد مطالعه قرار گرفته است بدين نحو « فصل اول دربارهء گيسو ، فصل دوم دربارهء جبين ، فصل سوم دربارهء ابرو ، فصل چهارم دربارهء چشم ، فصل پنجم دربارهء مژگان ، فصل ششم دربارهء چهره ، فصل هفتم دربارهء گونه ، فصل هشتم دربارهء خال ، فصل نهم دربارهء لب ، فصل دهم دربارهء دندان ، فصل يازدهم دربارهء دهان ، فصل دوازدهم دربارهء زنخدان ، فصل سيزدهم دربارهء گردن ، فصل چهاردهم دربارهء سينه ، فصل پانزدهم دربارهء بازو ، فصل شانزدهم دربارهء انگشتان ، فصل هفدهم دربارهء قد ، فصل هيجدهم دربارهء كمر ، فصل نوزدهم دربارهء ساق . در آغاز هر فصل نخست از نامهايى كه فارسىزبانان و تازيان به آن اندام مىدهند گفتگو مىشود و اگر در معانى اختلافى موجود باشد معين مىگردد ، آنگاه پس از ذكر تشبيهات و استعاراتى كه شاعران در آن مورد به كار مىبرند ، صفات مربوط به آن اندام ذكر مىشود و در هرجا شواهد شعرى گوناگون به ميان مىآيد چنان كه ابرو كه تازى آن « حاجب » است گاه به هم پيوسته است ( متصل ) و اين نشان حسن و جمال است و گاه از هم جدا ( منفصل ) و شاعران پارسىزبان براى توصيف آن سيزده‌گونه تشبيه و استعاره به كار مىبرند يعنى گاه آن را به هلال تشبيه مىكنند ، گاه به كمان ، گاه به رنگين‌كمان ، گاه به طاق ، گاه به محراب ، گاه به حرف « ن » گاه به كاف ، گام خم‌چوگان ، گاه به داغ كه نشان تملك است و بر اسب و چهارپايان ديگر مىنهند و گاه به طغرا كه مهر شاهى است بر منشور جمال معشوق . تشبيهات و استعاراتى كه در وصف گيسو به كار مىرود از اينهم بيشتر است . . . « 1 » »\r\nوصف جمال زيبا به نظر سلمان ساوجى :\r\n آنكه ز ابروى و مژه تير و كمانى دارد * چشمها كرده سيه قصد جهانى دارد\r\nشاهد آن نيست كه دارد خط سبز و لب لعل * شاهد آن است كه اين دارد و « آنى » دارد \r\n\r\n\r\n","description":"","footnote":"\r\n( 1 ) . ادوارد براون : تاريخ ادبيات .\r\n","page_name":" 273 ","page_number":273},
  {"content":"\r\n\r\n هوس گوشه آبى اگرت مىباشد * گوشهء ديدهء ما آب روانى دارد \r\nولى حافظ چنان كه اشارت رفت حدود و قيودى براى زيبارويان ذكر نمىكند . به نظر او :\r\n شاهد آن نيست كه مويى و ميانى دارد * بندهء طلعت آن باش كه « آنى » دارد \r\n\r\nآرايش زنان\r\nراجع به آرايش زنان و طرز خودآرايى و وسايل و موادى كه به كمك آن زنان و مردان در راه آرايش و پيرايش خود تلاش مىكردند در آثار منظوم و منثور فارسى مكرر سخن به ميان آمده است :\r\n معشوق خوبروى چه محتاج زيور است * « گيسوت عنبرينه و گردن تمام عود » \r\nسعدى\r\n چشمى كه دلى برد به تاراج * دانى كه به سرمه نيست محتاج\r\nور وسمه كنى بر ابروى زشت * چون سبزه بود به روى انگشت \r\nامير خسرو\r\n\r\nهرهفت كردن ( به نقل از برهان قاطع )\r\nبر وزن زربفت به آرايش زنان اطلاق مىشود و آن حنا و وسمه و سرخى و سفيداب و سرمه و زرك باشد كه از زرورق است و بعضى هفتم را غاليه گفته‌اند كه خوشبوى باشد و بعضى خال عارضى را كه از سرمه كنار لب يا رخسار گذارند . در همين كتاب هفت‌درهفت به معنى هفت آرايش زنان آمده كه عبارتست از « حنا و سرمه و وسمه و سرخى و سفيدآب و زرك و غاليه باشد در هفت جا كه دست و پا و چشم و ابرو و هر دو جانب‌رو كه به عربى « خدين » گويند و تمام رخسار كه آن را سفيداب مالند و هم زرك پاشند . « 1 » »\r\n برون آمد ز طرف هفت پرده * به نام ايزد رخى هر هفت كرده \r\nنظامى\r\n دوش از درم درآمد سرمست و بيقرار * همچون مه دو هفته و هر هفت كرده بار \r\nانورى\r\n\r\nنُه كردن\r\nنُه زينت عبارتست از : سرآويز ، گوشواره ، سلسله ، حلقهء بينى ، گلوبند ، بازوبند و دست برنجن و انگشترى و خلخال . برهان قاطع\r\n\r\n\r\n","description":"","footnote":"\r\n( 1 ) . برهان قاطع باهتمام محدلوى عباسى ص 1206 .\r\n","page_name":" 274 ","page_number":274},
  {"content":"\r\n\r\nتنها زنان در بند خودآرايى خود نبودند بلكه مردان نيز كمابيش به كمك « خضاب » به جنگ پيرى مىرفتند . رودكى گويد :\r\n ريش و سبلت همى خضاب كنى * خويشتن را همى عذاب كنى \r\nابو طاهر خسروانى در تأييد نظر او مىگويد :\r\n عجب آيد مرا ، ز مردم پير * كه همى ريش را خضاب كند\r\nبه خضاب از اجل همى نرهد * خويشتن را همى عذاب كند \r\nبعضى گويند اين شعر را ابو طاهر در مقام تعريض به رودكى گفته و او در جواب رباعى مشهور ذيل را ساخته است :\r\n من موى خويش را نه از آن مىكنم سياه * تا باز نوجوان شوم و نو كنم گناه\r\nچون جامه‌ها به وقت مصيبت سيه كنند * من موى ، از مصيبت پيرى كنم سياه \r\n* * *\r\n پياميست از مرگ موى سفيد * ببودن چه دارى تو چندين اميد\r\nهر آنگه كه موى سيه شد سپيد * ببودن نماند فراوان اميد \r\nفردوسى\r\n اگر شاهِ هر هفت كشور بود * چو آميزه مو شد ، مكدّر بود \r\nاسدى\r\n چون مشك گيسوى تو به كافور شد بدل * زين پس بگير ، دامن خوبان مشك خط \r\nظهير فارابى\r\n اگر به سوك عزيزان كنند جامه سياه * سياه كردم من موى خود به سوك شباب \r\nرشيد وطواط\r\nرسم حنا بستن سر و ريش و سبيل و دست و پا و ناخنها از ديرباز تا حدود نيم قرن پيش سخت متداول و معمول بود مخصوصا مردم ميانه‌حال و بازاريان به اين سنت دلبستگى فراوان داشتند ، با نفوذ تمدن جديد اين قبيل سنن و عادات رو به فراموشى رفت .\r\n\r\nحنابندان\r\nپيتروكه در عهد صفويه به ايران آمده است مىنويسد : « رنگ كردن دست‌ها را با حنا به اصطلاح حنابندان مىگويند و با اين ماده كه برگ خشك و گرد شده گياهى است تمام كف دست و پشت آن را تا مچ رنگ مىكنند و احيانا نقشهاى مختلفى به روى آن مىاندازند و معتقدند كه رنگ اين ماده دست را زيبا مىكند و از اثر صدمات وارد بر آن مىكاهد . با حنا مو\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nو ساير نقاط بدن را نيز رنگ مىكنند و در مشرق‌زمين اين عمل نشان زيبايى و در عين حال علامت خوشحالى و نشاط است . « 1 » » ناگفته نماند كه از يك قرن پيش به اينطرف رغبت و تمايل زنان و مردان به بستن حنا به سر و ريش رو به كاهش نهاده و مخصوصا در روزگار ما زنان از رنگهاى گوناگون فرنگى براى خودآرايى استفاده مىكنند .\r\nدر عصر مولوى و شمس تبريزى نيز خودآرايان كم نبودند ، در ميان طنزهاى شمس تبريزى اين طنز خواندنى است « يكى مزيّنى ( آرايشگرى ) را گفت كه : تارهاى موى سفيد از محاسنم برچين ، مزيّن نظرى كرد موى سپيد بسيار ديد ، ريشش ببريد به يك بار . . . و به دست او داد و گفت كه تو بگزين كه من كار دارم . « 2 » »\r\nكاستن يا تراشيدن موى سر و صورت نيز از روزگار قديم با تيغ و قيچى متداول بود ولى كيفيت آرايش و راه و رسم آن در طول زمان تغيير كرده است .\r\nدر دورهء صفويه ، پيترو دلاواله جهانگرد ايتاليايى مىنويسد : در دهمين روز مسافرت خود به ايران به ينگى امام رسيدم « در اينجا لباس خود را از آسورى به ايرانى تبديل كردم ، نخست توسط سلمانى ده ، ريش و سبيل خود را كه در مدت 16 ماه يعنى از قسطنطنيه به بعد نتراشيده بودم بطريق ايرانيها آرايش دادم ، ايرانيها روى گونه‌ها و چانهء خود را به كلى مىتراشند و سبيل قطورى در پشت لب مىگذارند كه تقريبا تا بناگوش مىرسد . معمولا مردم سرسبيل را رو به پايين تاب مىدهند ولى من دستور دادم انتهاى سبيلم را مستقيم و رو به بالا تاب دهند زيرا شنيده‌ام كه شاه هم‌چنين مىكند . . « 3 » »\r\n\r\nنادر با خضاب كردن مخالف بود\r\nنادر شاه در نهم ربيع الاول 1160 كه مقارن با عيد نوروز و مرگ عمر بن الخطاب بود ، مراسم جشن نوروزى را موقوف كرد « ملبس به البسهء كدر گشته مكدر نشسته بود ، آقا فتحعلى نام كلانتر شهر به حضور اقدس آمد . بايستاد ، آن بيچاره به حمام رفته و حنا به دست ماليده بود . تا چشم شاه به كف خضيب كلانتر افتاد فرمود يقين به جهت اين عيد خضاب كردى ؟ و فحش زيادى به سلاطين صفويه رضوان الله عليهم بداد كه چرا روز نهم ربيع الاول را كه ( روز انتقال فاروق اعظم است ) عيد قرار داده‌اند و حكم به قتل آقا فتحعلى نموده او را به طناب خفه كردند و جيفهء او را در خندق لواشير انداختند . ورثه و اقرباى او جرأت دفن او را نكردند . « 4 » »\r\nرفتار سفيهانه و مستبدانهء نادر در تغيير روش و سنن و عادات مردم مؤثر نيفتاد ، در دورهء\r\n\r\n\r\n","description":"","footnote":"\r\n( 1 ) . سفرنامه پيترو دلاواله ، ص 165 .\r\n( 2 ) . ناصر الدين صاحب الزمانى : خط سوم ، ص 210 .\r\n( 3 ) . همان كتاب ، ص 10 .\r\n( 4 ) . تاريخ كرمان ، پيشين ، ص 313 .\r\n","page_name":" 276 ","page_number":276},
  {"content":"\r\n\r\nزنديه و قاجاريه نيز با پيروى از سنن ديرين ، زنان و مردان به آرايش خود علاقه و دلبستگى نشان مىدادند حتى تا آغاز حكومت پهلوى بسيارى از مردان موى سفيد سر و ريش خود را با رنگ و حنا مىآراستند و به رنگ مشكى يا زرد يا قرمز درمىآوردند و به ناخنها و كف دست و پاى خود حنا مىبستند و معتقد بودند كه با اين كار نه تنها بر حسن و جمال خويش افزوده‌اند بلكه به سلامتى خود نيز كمك كرده‌اند .\r\nاز آغاز عصر جديد در اثر پيشرفت تدريجى فرهنگ و معارف عمومى و آمد و رفت اروپاييان به ايران و رفتن ايرانيان به ممالك اروپايى به سرعت سنن و عادات قديم رو به فراموشى رفت ، كاستن موى سر هفته‌اى يك بار و تراشيدن موى ريش و سبيل و استفادهء فراوان از صابون براى مبارزه با ميكروبهاى گوناگون و مراقبت و نظافت لباسها از مختصات مردم اين دوران است .\r\nاكثر مردم كه تا نيم قرن پيش سر خود را مىتراشيدند و ريش مىگذاشتند در نتيجهء فرنگىمآبى به تدريج از بلندى ريش كاستند و بر موى سر خود افزودند ، گذاشتن زلف و اصلاح موى سر با ماشين مخصوص ، و توجه به نظافت و پاكيزگى از مختصات اين دوره است ، اگر هنگام تراشيدن يا اصلاح سر و صورت زخمى يا جراحت كوچكى پيدا شود به جاى پنبهء معمولى از پنبهء هيدروفيل و الكل و « اودوكلنى » براى ضد عفونى كردن موضع استفاده مىكنند ، با گذشت زمان روزبه‌روز بر ظرافت و نظافت سلمانيها و دستياران آنها افزوده شد و امروز مىتوان گفت آرايشگران ايران از جهات مختلف با آرايشگران فرنگ برابرند .\r\nبراى آنكه خوانندگان بدانند تا حدود نيم قرن پيش اكثريت مردم در زير پنجهء بىرحم دلاكهاى كوى و برزن چه رنج و عذابى تحمل مىكردند عين « دلاكيهء عارف » را نقل مىكنيم :\r\n رفت يك مردى كه بتراشد سرش * در بَرِ دلاك از خود خَرتَرَش\r\nلُنگ در زير زنخ ، انداختش * تيغ اندر سنگ روئين آختش\r\nبر سرش پاشيد آب قمقمه * او نشسته همچو سلطان جمجمه\r\nپشت به پشت خويش ماليد آينه * گفت خوشبين باش به زين جاى نه\r\nتيغ را ماليد بر قيشى ، كه بود * پيش تخمش ، در ركوع و در سجود\r\nتيغ خود را كرد تيز آن دل دو نيم * گفت بسم الله الرحمن الرحيم\r\nآن سر بىصاحب بدبخت را * يا سر چون سنگ خارا سخت را\r\nكرد زير دست و ماليدن گرفت * بعد از يك سو تراشيدن گرفت\r\nاولين بارش چنان ضربى به سر * زد كز آن ضربت دلش را شد خبر \r\n\r\n","description":"","footnote":"","page_name":" 277 ","page_number":277},
  {"content":"\r\n\r\n گفت آخ استاد ، ببريدى سرم * گفت « راحت باش تا من سرورم »\r\nپنبه مىچسبانمش تا خون ريش * از سر خونين نريزد روى ريش\r\nپنبه مىچسباند يك لختى دگر * بر سر لختش زدى ضرب دگر\r\nباز فرياد از دل پرخون كشيد * تا بجنبد چند جا را هم بريد\r\nهى بريدى آن سر ، هى از جيب خويش * پنبه مىچسباند بر آن زخم ريش\r\nپوست از آن سر ، همه تاراج كرد * صفحه سر دكهء حلاج كرد « 1 » \r\n\r\nعقايد در پيرامون ريش و سبيل\r\nمتشرعين و كسانى كه از آداب و سنن مذهبى اسلام پيروى مىكنند مىگويند شارب ( يعنى سبيل ) را بزنيد و ريش را بگذاريد و به نظر آنها مجوس ريش را مىتراشند و سبيل را زياد مىكنند در حالى كه ملت ابراهيم بر خلاف آنان عمل مىكند ، بعضى كوتاه كردن سبيل را تا روى گوشت لب بالا عملى مستحب و پسنديده مىدانند و برخى ، چيدن شارب را تأكيد كرده‌اند . « 2 » » در هر حال متشرعين با استناد به اخبار و احاديث مىگويند : « زدن شارب امر وجوبى نيست ، فرضا از مستحبات مؤكدّه هم باشد ، از نزدن آن ترك اولى شده است و الا عقابى ندارد « 3 » » . بطور كلى « ناخن چيدن ، سر تراشيدن و نوره كشيدن از نظر شرعى سنت است . « 3 » » مخصوصا ناخن گرفتن هفته‌اى يكى دو بار و نوره كشيدن هفته‌اى يك بار براى تأمين نظافت و حفظ سلامتى بسيار سودمند است .\r\n\r\n\r\n","description":"","footnote":"\r\n( 1 ) . عارف قزوينى ، كليات ديوان ، ص 302 به بعد .\r\n( 2 ) . نگاه كنيد به برهان الحق از نور على الهى ص 164 و 165 .\r\n( 3 ) . همان كتاب ص 166 .\r\n","page_name":" 278 ","page_number":278},
  {"content":"\r\n\r\n\r\nتوضيحات\r\n\r\nص 187 ، س 9 :\r\n وَ إِنْ يَكادُ . . .  مىخواند و به اطراف فوت مىكرد .\r\nيكى از آيات شريفه‌اى كه به غلط تفسير شده و بناروا مورد بهره‌گيرى قرار مىگيرد آيهء :  « وَ إِنْ يَكادُ . . . »  ( القلم / 51 ) ، است كه در آن مىخوانيم كفار متعصب چون آيات قرآن كريم را از پيامبر ( ص ) شنيدند با نگاههاى خشم‌آلود به آنحضرت نگريسته بانگ برآوردند كه او ديوانه است ! برخى از مترجمان قرآن گمان كرده‌اند كه اين آيهء كريمه براى دفع چشم‌زخم آمده ! چرا كه بزعم ايشان ، كفار قريش تصميم داشتند پيامبر اسلام ( ص ) را با چشم زدن هلاك كنند ! با اينكه :\r\nاولا ، در همين آيه مىخوانيم كه كافران چون قرآن را شنيدند پيامبر اسلام ( ص ) را مجنون خواندند ! :  ( يَقُولُونَ إِنَّهُ لَمَجْنُونٌ )  و مثلا نگفتند : ما أحسن كلامه ! ( چه نيكو سخن مىگويد ! ) تا با إعجاب خود بقول معروف آنحضرت را چشم بزنند ! .\r\nثانيا ، در پى سخن كافران در همين آيه ، از ساحت قرآن كريم دفاع شده است كه : قرآن جز مايهء بيدارى براى جهانيان چيزى نيست :  ( وَ ما هُوَ إِلَّا ذِكْرٌ لِلْعالَمِينَ )  و اگر مقصود ، دفع چشم زخم از رسول خدا ( ص ) بود مناسبت داشت تا در اين آيهء كريمه ، وعدهء حفظ آنحضرت از سوى خدا بيايد نه آنكه از قرآن مجيد دفاع شود . از اينرو بزرگان مفسرين گفته‌اند كه اين آيه هيچ ربطى به چشم‌زخم ندارد و معناى :  « لَيُزْلِقُونَكَ بِأَبْصارِهِمْ »  در آغاز آيه همانست كه اشاره كرديم ، يعنى : « با چشمان خشمگين خود به تو مىنگريستند » . چنان كه در لغت‌نامهء « المنجد » آمده است : « أزلقه ببصره : احدّ النّظر اليه بسخط » . يعنى : « با نگاه تند و خشمناك به كسى نظر افكند » . پس خواندن اين آيهء كريمه ، يا نوشتن آن بر سر در خانه‌ها و\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمغازه‌ها به منظور حفظ از گزند چشم‌زخم ! فاقد ريشهء قرآنى و اسلامى است . و همچنين « آية الكرسى » كه از يكتايى و حيات و قيوميّت و احاطهء خداوند بر آسمان‌ها و زمين سخن مىگويد و ذكرى از دفع چشم‌زخم ! در آن نرفته است . البته شخص مسلمان در همهء احوال بويژه در حوادث سهمناك زندگى بايد به خداى تعالى اتكال داشته و از آيات قرآن كريم رهنمود بخواهد و بصيرت طلبد .\r\n\r\nص 193 ، ص 12 :\r\n. . . ختنه را در مورد پسران و دختران عملى و اجرا نمود .\r\nبايد توجه داشت كه ختنه در « بهداشت جنسى » تأثير فراوان دارد ، زيرا هنگام آميزش غالبا مقدارى از ترشحات نطفه يا ترشحات رحم در زير پوست آلت نرينه باقى ميماند و منشأ پيدايش ميكروب مىشود و بهنگام مقاربت مجدد ، ميكربها به رحم منتقل مىگردد ، از اينرو بريدن « غلفه » امرى معقول و موافق با مصلحت است و در حكم چيدن ناخن و ستردن موى و غيره مىباشد بلكه اهميتش از آن دو بيشتر است و شرع مقدس اسلام كه به نظافت بدن مانند نزاهت روح عنايت دارد اين سنت پاكيزه را كه در أديان پيشين نيز سابقه داشته امضاء كرده است و پيامبر بزرگ اسلام بنابر آنچه در « صحيح بخارى » و « مسلم » آمده فرمود : « الفطرة خمس : الختان و الاستحداد و قصّ الشّارب و تقليم الأظفار و نتف الإبط » كه در اينجا « ختان » را از احكام فطرت شمرده و آنانرا مقدم بر : « ستردن موى زير شكم و كوتاه كردن شارب و چيدن ناخن و ستردن موى زير بغل » ذكر فرموده است . و امروز نيز در كشورهاى غيراسلامى و در عين حال متمدن ، عمل ختنه به لحاظ منافع بهداشتى آن توصيه مىشود و در برخى از بيمارستانها كودكان را ختنه مىكنند .\r\nاما در مورد آنچه نويسنده آورده كه « عيسويت به اين روش سامىها پايان داد » ! ، بايد خاطرنشان ساخت كه حضرت عيسى عليه السلام و حواريون او ، همگى برطبق سنت يهود ، ختنه شده بودند و كلمه‌اى به مخالفت با اين سنت پاكيزه نيز از ايشان نرسيده است . آنچه موجب شده كه غالب مسيحيان ختنه را ترك كنند وساوس « پولس » بدعت‌گذار مشهور آئين كليسا است ! كه در توضيحات فصل اول ذكر جميل او ! رفت و نياز به تجديد مطلع نمىبينيم . دربارهء گزارش نويسنده كه : « ايرانيان و ديگر ملل شرق در برابر اين عمل مقاومت نمودند و سرانجام فقط به ختنه كردن پسران قناعت كردند » بايد بگويم كه ما هيچ مسلمان عاقلى را در گذشته و حال سراغ نداريم كه از ختنهء پسران خود اباء كرده باشد ، اما در مورد دختران ، ختنه به اجماع علماى اسلام برايشان واجب نيست ، لذا ايرانيان يا برخى از ملل شرق ، با ترك ختنهء دختران ، امر واجبى را ترك نكرده‌اند . براى آگاهى بيشتر در اين باره به كتاب : « تحفة الودود بأحكام\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nالمولود » اثر : ابن قيّم جوزيّه و ديگر كتب معتبر فقهى نگاه كنيد .\r\n\r\nص 197 ، س 22 :\r\nدر كشورهاى سوسياليستى . . . نتيجهء مطلوبى از اين نوع آموزش و پرورش به دست آمده است .\r\nامروز هيچيك از روانشناسان و روانپزشكان ترديد ندارند كه آغوش پرمهر مادر و پرستارى دلسوزانهء او از كودكش با مراقبت افراد بيگانه از كودكان ، زمين تا آسمان تفاوت دارد ( همچنانكه شير زنده و طبيعى مادر با شير خشك مصنوعى در تغذيه و تقويت كودك تفاوت مىكند ) . از طرفى اشتغال زنان در كارخانه‌ها در كشورهاى سوسياليستى آنان را از فرزندانشان جدا ساخته و در نتيجه ، كودكان از عواطف لازم بهره‌مند نمىشوند و لذا در كشورهاى مزبور عقدهء كمبود « محبت » در نونهالان پديد آمده است . علاوه بر اين ، استقلال مادى زن ، زمينهء جدايى او را بهنگام اختلاف با مرد تقويت كرده و بنيان خانواده را به خطر افكنده است . چيز عجيبى است كه نويسندهء كتاب ، اين فاجعه را از امتيازات كشورهاى سوسياليستى بشمار آورده و موجب بدست آمدن « نتايج مطلوب » ! ! ميشمرد . البته دولتهاى سوسياليستى به لحاظ آنكه از آغاز تولد ، كودكان را از خانواده‌ها جدا مىسازند و هرگونه كه رأى مباركشان ! اقتضاء كند انديشه‌هاى آنان را در مسير سياست خود رهبرى مىكنند ! به « نتايج مطلوب » مىرسند و صد البته ، در اين راه از قربانى كردن نعمت آزادى نيز دريغ نمىورزند ! .\r\n\r\nص 198 ، س 3 :\r\nاين تغييرات . . . دموكراتيك و براساس مطالبات اكثريت زنان صورت نگرفت .\r\nنويسنده قصد دارد در اينجا چنين وانمود كند كه : رضا خان و پسر ستمگرش به زن ايرانى خدمت كردند ! و او را از بند قوانين ظالمانه رهايى بخشيدند جز آنكه اين كار ، به روش دموكراتيك ! انجام نپذيرفت . اما كسانى كه بر احوال زن ايرانى در دوران پهلوى وقوف كامل دارند مىدانند كه در اين دورهء تاريك از تاريخ ايران ، اكثريت زنان ايرانى در دهات با مشقت و محروميت فراوان بسر مىبردند و يا در شاليزارها و كارخانه‌ها در خدمت سرمايه‌داران بزرگ بودند و از نعمت سواد و فرهنگ و بهداشت و غيره نصيبى نداشتند و براى رفع اين محروميت‌ها و احقاق حق مشروع زنان ، اقدامى نشد . در عوض ، رضا خان و پسرش كوشيدند اقليت زنان را كه در شهرهاى بزرگ زندگى مىكردند نيمه‌عريان به صحنهء جامعه بياورند و از طريق برنامه‌هاى رسواى راديويى و فيلمهاى مفتضح سينمايى و روزنامه‌ها و مجلات سكسى و نمايشهاى وقيح تلويزيونى تا آنجا كه ممكن بود شرم و عفت را در زن ايرانى نابود كنند ، و آنانرا به خودآرايى و\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nغربزدگى و رقابت در مد و آرايش و امثال اين امور تشويق نمايند . در نتيجه فساد و فحشاء را در ايران رونق دادند . و اگر پاى گروهى از زنان شهرنشين به مدرسه و دانشگاه باز شد ، اين كار مولود خدمت دودمان پهلوى به زن ايرانى نبود بلكه توسعه و پيشرفتى كه در كار دانش و تكنيك در جهان غرب ، حاصل آمده بود امواج خود را به ايران هم رسانيد و گروهى از زنان شهرنشين ايران را نيز دربر گرفت چنان كه در بسيارى از كشورهاى آسيايى و افريقايى راه يافت و البته اين دليل بر خدمتگزارى و شايستگى همهء زمامداران اين كشورها محسوب نمىشود بويژه كه خيانت برخى از زمامداران مزبور به مردم كشورشان ، جاى ترديد باقى نگذاشته است . خلاصه آنكه زن ايرانى در دورهء پهلوى هرگز به مقامى كه شايستهء او بود نائل نگرديد بلكه ساحت گرامى و قابل احترام وى ، مورد توهين نيز قرار گرفت .\r\n\r\nص 198 ، س 9 :\r\nنخستين زنى كه شجاعانه در راه آزادى زنان به مبارزه برخاست قرة العين بود .\r\nخوانندگان محترم توجه دارند كه اين زن شجاع و مبارز ! ! يعنى « قرّة العين » كه نويسنده از او با تجليل ياد مىكند همان زنى است كه چون « على محمد باب شيرازى » به ادعاى بابيّت و سپس مهدويّت و نبوّت و بالأخره ، الوهيّت ! ، برخاست به او اظهار ايمان كرد و خود را عاشق بيقرار وى شمرد و چون با عده‌اى از ياران على محمد به « بدشت » رهسپار گشت در آنجا حجاب را كنار گذاشت و تكليف را ( به عذر آنكه آئين اسلام منسوخ شده و پيامبر تازه هم در زندان است و احكام او به ما نرسيده ) از همه ساقط دانست ! و چنان رسوايى ببار آورد كه بقول مازندرانى مورخ بهائى در كتاب « ظهور الحق » : « گروهى از بابيه بيزار از هنجار و رفتارش شده مضادت نمودند » ( صفحهء 324 ظهور الحق ) و عجب آنكه چون اين رسوايى را به گوش على محمد باب رساندند در جواب شكايت‌كنندگان گفت : « چه گويم در حق نفسى كه خدا او را طاهره ناميده » ؟ ! ( صفحهء 111 كتاب ظهور الحق ) . براى آنكه خوانندگان به وقاحت اعمال اين زن تا اندازه‌اى پى ببرند بىمناسبت نمىدانم عين عبارات او را كه اعتضاد السلطنه آورده نقل كنم ، مىنويسد : « قرّة العين منبرى نصب كرده و بر منبر رفته نقاب از صورت برداشته گفت : اى اصحاب ما ، اين روزگار از ايام فترت شمرده مىشود ، امروز تكاليف شرعيه يكباره ساقط است و اين صوم و صلاة و ثنا و صلوات كارى بيهوده است . آنگاه كه ميرزا على محمد باب اقاليم سبعه را فروگيرد و اين اديان مختلفه را يكى كند بتازه شريعتى خواهد آورد و قرآن خويش را در ميان امت وديعتى خواهد نهاد و هر تكليف كه از نو بياورد بر خلق روى زمين واجب خواهد گشت . پس امروز زحمت بيهوده بر خويش روا مداريد و زنان خويش را در مضاجعت طريق\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nمشاركت بسپاريد و در اموال يكديگر شريك و سهيم باشيد كه در آن امور شما را عقابى و عذابى نخواهد بود » ! ! ( رجوع شود به كتاب فتنهء باب صفحهء 20 و مقايسه شود با تاريخ نبيل زرندى و ظهور الحق از كتب خود بهائيان ) . با اين حال ، شجاعت و آزادگى « قرّة العين » چه مفهومى دارد ؟\r\n\r\nص 205 ، س 2 :\r\nپس از ظهور اسلام مغاكى ژرف بين زنان و مردان پديد آمد و . . . نيمى از خاورميانه و شمال افريقا را با مشكلات مواجه ساخت .\r\nدر اينجا نويسنده ، خدمات اسلام را نسبت به زن به كلى ناديده گرفته و توجه نداشته است كه اسلام : « مغاك ژرف بين مردان و زنان پديد نياورد » بلكه زنان را از « زنده به گور شدن در كودكى » و « نكاح استبدال » ! و « نكاح شغار » ! و « به ميراث رفتن » و ده‌ها قانون ضد انسانى ديگر كه در عربستان رواج داشت نجات بخشيد و براى زن ، حق مالكيت ، حق نفقه ، سهم الارث ، كابين و جز اينها قرار داد . تعدّد زوجات را كه پيش از اسلام در ميان عرب و برخى از اقوام ديگر بطور نامحدود ، رايج بود به 4 زن تقليل داد و آنانرا نيز به حكم آيهء شريفه :  « فَإِنْ خِفْتُمْ أَلَّا تَعْدِلُوا فَواحِدَةً »  ( النساء / 3 ) ، مقيد به شرط « عدالت » كرد كه چون عدالت ميسر نبود « بايد به يك زن بسنده كنند » و عدالت را چنان تفسير كرد كه « معاذ بن جبل » يكى از ياران پيامبر ( ص ) چون دو زنش به بيمارى طاعون درگذشتند ، خلاف عدالت شمرد كه يكى را پيش از ديگرى دفن كند ! عاقبت به حكم قرعه ، دفن يكى از آن دو را مقدم داشت ( تفسير مجمع البيان ذيل آيهء 131 سورهء نساء ) . و « على عليه السلام » چون نوبت به يكى از دو همسرش فرامىرسيد ، حتى وضوء نماز را در منزل همسر ديگر نمىساخت ! ( تفسير ابو الفتوح رازى ، ذيل آيهء 131 سورهء نساء ) .\r\nبا اينهمه اسلام ، تعدد زوجات را امرى « واجب » نشمرد بلكه آن را در هنگام نياز « جايز » شمرد مانند زمان جنگ كه معمولا مردان بيشتر از زنان كشته مىشوند و زنان بيوه ، در معرض فساد قرار مىگيرند ( چنان كه آمار نشان داده پس از جنگهاى بزرگ ، رقم فحشاء رو به افزايش رفته است ) و يا بىسرپرست ميمانند و به هر حال نياز به شوهر دارند و مردانى كه هنوز ازدواج نكرده‌اند كمتر به زناشويى با ايشان ( بخصوص با داشتن چند فرزند ) رغبت مىكنند و همچنين موارد ديگر از قبيل عقيم بودن زنان و غيره پيش مىآيد كه در اين صورت زمينهء ازدواج با همسر ديگرى ( به شرط عدالت كامل كه براى اغلب مردان ميسر نيست ) فراهم مىگردد .\r\nجالب اينجاست هنگامى كه اسلام ظهور كرد زنان در ايران ، دچار گرفتاريهاى گوناگون بودند ، بزرگان ايرانى ! غالبا ازدواج با محارم را روا ميشمردند ، « كمبوجيه » دو خواهر\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nخويش را به عقد خود درآورد ، « اردشير دوم » دو دخترش « آتسا » و « آمسترس » را به زنى گرفت . در كتاب « ارداى و يراف‌نامه » آمده است كه يكى از بزرگان زرتشتى هفت خواهر خود را در حبالهء نكاح داشت ! اسلام به ايران آمد و ازدواج با محارم را منسوخ كرد و حتى اجازه نداد مرد مسلمان با خواهر همسر خود نيز ازدواج كند ( مبادا دوستى دو خواهر به كدورت انجامد ) . برطبق مندرجات كتاب « ونديداد » زن زرتشتى همين كه عادت ماهيانه‌اش فرامىرسيد لازم بود يك گذرگاه كه از گياه خالى باشد انتخاب كنند و بر زمين آن سنگريزه بپاشند تا زن حائض از آنجا بگذرد و به گوشه‌اى رفته در تنهايى بسر برد و مردى كه براى اين زن غذا مىآورد وظيفه داشت سه گام از وى فاصله بگيرد و غذاى او را در ظرف آهنين يا سربى بريزد ! و اگر مرد بكنار همسر خود ( در اين ايام ) دراز مىكشيد يا مىنشست 30 ضربه با « سيخ اسب‌رانى » و 30 ضربه با تازيانه ، شلاق مىخورد ! اما پس از تمام شدن خونريزى زن ، لازم بود سه سوراخ در زمين حفر كنند و زن را در دو سوراخ از آنها با شاش گاو ! و در سوراخ سوم با آب ، غسل دهند ! و اگر چنين زنى پس از 9 شب باز هم در خون حيض باقى ميماند ، معلوم بود كه ديوان در جشن خود ، آفت خويش را به اين زن نازل ساخته‌اند ! ! ( به كتاب ونديداد فصل شانزدهم نگاه كنيد ) .\r\nاسلام تمام اين قوانين ظالمانه را از بيخ و بن برانداخت .\r\nوضع زن هندى از زن ايرانى بدتر بود زيرا اگر شوهران ايشان زودتر از آنها مىمردند ، زنان بدبخت را بهمراه جسد شوهر ، آتش مىزدند ! اما زنان چينى ، بردهء شوى خود بودند و شوهر اجازه داشت همسرش را بفروشد و رسم بود كه پس از مرگ شوهر ، زنان خودكشى مىكردند ( به تاريخ تمدن ويل دورانت ، كتاب اول ، بخش سوم نگاه كنيد ) . در ژاپن نيز سهم زن بيش از چين نبود ! زنان از ارث محروم بودند و مردان حق زن گرفتن بطور نامحدود داشتند ، پدر خانواده حق داشت دخترش را به بردگى يا روسپىگرى بفروشد ( ويل دورانت ، كتاب اول ، بخش اول ) .\r\nدر اينجا فرصت نيست كه بتفصيل از محروميت زنان دنيا و بويژه مشرق‌زمين سخن بميان آورم ، بهرحال جاى تعجب است كه نويسنده ، خدمات اسلام را نسبت به زنان ناديده گرفته و به جرم اينكه اسلام مثلا عدم تناسب سنى را در ازدواج حرام نشمرده ! آن را تخطئه كرده است با اينكه چه بسيار زن و شوهر همسالى كه كارشان به طلاق و جدايى انجاميده است و چه بسا زن و شوهرى با تفاوت سن كه زندگانى را با محبت در كنار هم بسر برده‌اند ، عمده توافق طرفين و رضايت آنهاست . اسلام هيچكس را محكوم نفرموده كه بايد با شخصى مسن‌تر از خود زناشويى كند و هيچكس را نيز از اين كار منع ننموده است ، بسيار روى داده كه شاگردانى به استادان خود كه در سن و سال با آنها تفاوت داشتند عشق ورزيده و با رغبت به همسرى آنان\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nدرآمده‌اند . در هيچ آئينى نيز حدودى براى تفاوت سنين زن و شوهر مقرر نشده است . ما نمىدانيم اين ايرادات بنى اسرائيلى ! را آقايان چرا به اسلام كه مىرسند عرضه مىدارند ؟ ! عجب‌تر آنكه رواج « امردبازى » را كه از محرّمات قطعى اسلام است نتيجهء ظهور اين دين متين ميشمارند ! خوشا به انصافشان ! ! ! .\r\n\r\nص 205 ، ص 15 :\r\nتنها زنان شهرنشين و وابسته به طبقات مرفه به رعايت حجاب توجه داشتند .\r\nمقصود از حجاب ، پوشيدگى و عفت‌گزينى زن است نه لباس مخصوص به تن كردن ! و زنان پوشيدهء دهاتى كه بهنگام كار ، تنها چهره و دستهاى آنها نمايان است گاهى از زنان شهرى به حجاب اسلامى نزديكترند . ظاهرا مقصود نويسنده آنست كه حجاب را قانونى غيرقابل اجراء براى كارگران زن بشمار آورد ! درحالىكه اغلب زنان زحمتكش و كارگر عملا پوشيده‌تر از ديگرانند و حجاب زنان اگر صورت اسلامى داشته باشد بهيچوجه مانع كار ايشان نخواهد شد .\r\nآرى ! نيمه عريان شدن زن در وقت كار ، و كارگران مرد را به خود جلب كردن ، مىتواند مانعى براى پيشرفت كار و ازدياد محصول بشمار آيد و سرعت عمل را با نظربازى ! و سرگرم شدن به يكديگر ! بكاهد چنان كه خانواده‌ها را به مخاطره افكنده آمار طلاق را افزايش مىدهد . پس اين چه اصرارى است كه روشنفكران ما ! در مخالفت با پوشش معقول و عفيفانهء اسلامى نشان مىدهند ؟ ! . البته نبايد از نظر دور داشت كه زنان را از خانواده جدا ساختن و بنفع دولت يا سرمايه‌داران بزرگ ، ايشانرا در كارخانه‌ها و ديگر امكنه به كارهاى سنگين گماشتن ، شيوه‌اى بس نارواست . كار زنان بايد متناسب با روحيات ايشان و در محيط شايسته صورت پذيرد و آنها را از رسيدگى به فرزندان و خانوادهء خود به كلى دور نسازد و اعصاب و روانشان را فرسوده و بيمار نكند .\r\n\r\nص 206 ، س 19 :\r\nدفن البنات من المكرمات .\r\nاين حديث به اصطلاح اهل فن ، از « موضوعات » است ، يعنى از جمله احاديثى است كه پس از پيامبر اكرم اسلام ( ص ) وضع و جعل شده و به آنحضرت نسبت داده‌اند ! خطيب بغدادى آن را در تاريخ خود آورده ولى در هيچيك از كتب صحاح ديده نمىشود . راوى حديث مزبور ، « ضعيف » و متّهم به « كذب » و « تدليس » است . به همين جهت ابن جوزى اين حديث را در كتاب « الموضوعات » كه به احاديث نادرست اختصاص يافته ، آورده است و جلال الدين سيوطى نيز در كتاب : « اللآلى المصنوعة فى الأحاديث الموضوعة » از آن ياد كرده است و ديگر\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nعلماى اسلامى مانند « ذهبى » و « مناوى » و جز ايشان ، حديث مذكور را افتراء بر رسول خدا صلى الله عليه و آله و سلم شمرده‌اند . ابن جوزى گويد : « سمعت شيخنا عبد الوهّاب ابن الأنماطىّ الحافظ ، يحلف باللّه عزّ و جلّ أنّه ما قال رسول اللّه صلّى اللّه عليه و آله و سلّم من هذا شيئا قطّ » . يعنى : از شيخ و استاد خود « حافظ عبد الوهّاب أنماطى » شنيدم كه به خداى بزرگ سوگند ياد مىكرد و مىگفت كه هيچگاه چنين سخنى را رسول خدا ( ص ) نگفته است . شيخ ناصر الدين بانى ، محدث شهير معاصر نيز اين حديث را در كتاب « سلسلة الأحاديث الضّعيفة و الموضوعة » آورده و آن را « دروغ » و « مجعول » شمرده است . اما كتاب « قابوسنامه » كه نويسنده ، آن را مأخذ نقل اين حديث قرار داده كتابيست كه امير قابوس بن وشمگير آن را پرداخته ! و آغاز كتاب را با نام خدا و نعت رسول ( ص ) همراه كرده است ولى در ميان كتاب به پسرش سفارش مىكند كه : « تابستانها به غلامان و زمستان‌ها ميل به زنان كن ! » ( صفحهء 86 و 87 ) . البته در چنين سند معتبرى ! بايد به رسول خدا صلى الله عليه و آله و سلم نسبت دهند كه گفته باشد : « دفن دختران ، از كارهاى پسنديده است » ! ! . أما آنچه از رسول اكرم صلى الله عليه و آله و سلم در كتب معتبر شيعه و سنى دربارهء دختران رسيده از اين قبيل مىباشد كه : « قال رسول اللّه ( ص ) : خير أولادكم البنات » ( مكارم الاخلاق طبرى ، از كتب شيعه ، صفحهء 251 ) . يعنى : رسول خدا ( ص ) فرمود : « بهترين فرزندان شما دختران‌اند . » « قال رسول اللّه ( ص ) : من كانت له بنت فأدّبها فأحسن أدبها و علّمها فأحسن تعليمها و أسبغ عليها من نعم اللّه الّتى أسبغ عليه ، كانت له سترا أو حجابا من النّار » . ( تفسير قرطبى ، از كتب اهل سنت ، الجزء العاشر ، صفحهء 118 ) . يعنى : رسول خدا ( ص ) فرمود : « كسى كه دخترى داشته باشد و او را به نيكويى تربيت كند و به نيكويى آموزش دهد و از نعمت‌هاى كامل خدا كه به او بخشيده به دخترش كاملا عطا كند ، اين دختر پوشش و مانعى از دوزخ براى آن پدر خواهد بود » . تو خود حديث مفصل بخوان از اين مجمل ! .\r\n\r\nص 207 ، س 15 :\r\nديگر از فوائد نكاح اينكه « زن كار رفتن و پختن و شستن كفايت كند » .\r\nهرچند بسيارى از زنان به كار منزل مىپردازند ( تا شوهران با فراغت بال كارهاى خارج از منزل را انجام داده تأمين معاش كنند ) ولى پرداختن به كارهايى چون : شستن لباس مرد و طبخ غذا و رفتن خانه در شرع اسلام بر زن واجب نيست .\r\n\r\nص 208 ، س 1 :\r\nرضاى دختر حاجت نباشد . . . اگر خاموش باشد . . . حمل بر رضايت شود .\r\nرضايت زن در ازدواج - چه بيوه باشد يا باكره - شرعا واجب است ، جز آنكه گاهى\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nدوشيزه‌اى از اظهار موافقت ، شرم دارد اما اولياء او مىدانند كه به ازدواج با فلان مرد ، راضى است ، در اين صورت است كه سكوت وى ، حمل بر رضاى او مىشود . ولى اگر ناخشنودى خود را اعلام كند يا خاموشى او دلالت بر رضايتش نداشته باشد ازدواج وى صحيح نيست . به همين جهت در آثار نبوى ( ص ) آمده است كه : « جاءت جارية بكر إلى النّبىّ صلى اللّه عليه و آله و سلّم فذكرت أنّ ابّاها زوّجها و هى كارهة ! ، فخيّرها النّبىّ صلّى اللّه عليه و آله و سلّم » . يعنى : « دختر باكره‌اى نزد پيامبر ( ص ) آمد و گفت كه پدرش او را به همسرى كسى درآورده است با اينكه وى از اين كار راضى نبوده ! پيامبر به او اختيار داد كه ازدواجش را فسخ كند يا آن را بپذيرد » . و نيز آمده است : « عن خنساء بنت خدام الأنصاريّة أنّ أباها زوّجها و هى ثيّب فكرهت ذلك فأتت رسول اللّه صلّى الّه عليه و آله و سلّم فردّ نكاحها » . يعنى : « خنساء دختر خدام كه از انصار بود گفت : پدرش او را به همسرى مردى درآورد و او بيوه بود ولى از كار پدر رضايت نداشت ، سپس بنزد رسول خدا ( ص ) آمد و ماجرا را بازگفت ، رسول اكرم ( ص ) نكاح او را باطل شمرد » .\r\nاين آثار در صحيحترين كتب اهل سنت مانند « صحيح بخارى » و « ابو داود » آمده است ، و با آثارى كه علماى شيعه در كتب خود آورده‌اند ، موافقت دارد . ( به : وسائل الشيعه ، اثر شيخ حرّ عاملى ، كتاب النكاح ، نگاه كنيد ) .\r\n\r\nص 208 ، س 18 :\r\nاز قول رسول مىنويسد كه « اين نكاح بندگى است ، بنگريد تا فرزند خود را بندهء كه مىگردانيد » .\r\nشگفت از نويسنده‌اى كه ملاك صحت اخبار را نمىداند و از « علم الحديث » و فنون آن بىخبر است و چنان مىپندارد كه هرچه در « كيمياى سعادت » آمده ، به قطع و يقين از رسول خدا صلى الله عليه و آله و سلم صادر شده است !\r\nحديثى كه وى از « كيمياى سعادت » نقل كرده : اولا در هيچيك از كتب صحاح اهل سنت و كتب اربعهء شيعه نيامده است بلكه اين حديث را « ابو عمرو توقانى » در كتاب « معاشرة الأهلين » ذكر كرده و كتاب او مرجع احكام ، و مبيّن سنّت نبوى ( ص ) شمرده نمىشود .\r\nثانيا ، حديث مزبور به اصطلاح اهل فن ، موقوف بر « عائشه » است يعنى از قول او رسيده نه از قول رسول خدا صلى الله عليه و آله و سلم چنان كه « زين الدين عراقى » در تخريج أحاديث احياء العلوم اين معنا را ياد نموده است .\r\nثالثا ، قرآن كريم كه مرجع موثّق و معتمد مسلمانانست زن را چون جامهء مرد و مرد را چون جامهء زن شمرده چنان كه مىفرمايد :  « هُنَّ لِباسٌ لَكُمْ وَ أَنْتُمْ لِباسٌ لَهُنَّ »  ( البقره / 187 ) . و\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nاز زناشويى به « ميثاق غليظ » يعنى : « پيمانى بس مهم و گران » تعبير كرده كه زنان از مردان گرفته‌اند چنان كه مىفرمايد :  « وَ أَخَذْنَ مِنْكُمْ مِيثاقاً غَلِيظاً »  ( النساء / 021 ) .\r\nپس قرآن مجيد نه سخن از اين معنا بميان آورده كه زن ، « بردهء » مرد است و نه زناشويى را « بردگى » وانمود كرده است و ما را نشايد كه تعبير قرآن را رها كنيم و قول عائشه را برگيريم .\r\nرابعا ، بفرض آنكه حديث مزبور درست باشد همه مىدانند كه در اين حديث تعبيرى برحسب « مجاز » به كار رفته است زيرا همسر آزاد به لحاظ احكام فقهى اسلام ، با برده تفاوت بسيار دارد و از حيث مالكيت اموال و حق ارث و حق مبيت و ديگر حقوق با برده قابل مقايسه نيست ، پس اين تعبير شبيه آنست كه يكى از ما پارسىزبانان به ديگرى بگوييم : « ازدواج ، پاىبند شدن است پس هركسى بايد دقت كند كه دختر نازنين خود را پاىبند چه كسى مىسازد » . و اين معنا براى عبارت : « النكاح رق فلينظر أحدكم أين يضع كريمته » كه در حديث عائشه آمده با توجه به معناى مجازى كلمهء « رق » ، از ترجمه‌اى كه غزالى آورده به واقع ، نزديكتر است .\r\n\r\nص 208 ، س 23 :\r\nحضرت با سعّهء صدرى كه داشت اين گناه را ناديده گرفت و دومين دختر خود را به نكاح عثمان درآورد .\r\nآيا هيچ عاقلى حاضر مىشود به كسى كه يك دختر او را با تازيانه كشته است ، دختر ديگرش را به همسرى دهد ؟ ! آيا زشت نيست كه به استناد نوشتهء بىاعتبار حاج محمد هاشم خراسانى ، اين نسبت دروغ را به پيامبر ارجمند اسلام بدهيم ؟ با اينكه در هيچيك از كتب تاريخ مانند : « تاريخ طبرى » و « مسعودى » و « يعقوبى » و « ابن اثير » و غيرهم كمترين اثرى از اين افسانه نيست ؟ ! . بلكه بالعكس ، همه نوشته‌اند كه عثمان نسبت به نزديكان و خويشاوندانش بسيار مهربان بود و بنا به نوشتهء « ابن هشام » در « السيرة النبوية » ، پيامبر اكرم ( ص ) به عثمان اجازه داد كه در جنگ بدر حضور نيابد تا از همسرش كه بيمار بود پرستارى كند ( سيرهء ابن هشام ، القسم الأول ، صفحهء 678 ) . و حضرت على بن ابى طالب عليه السلام دربارهء عثمان فرمود : « كان عثمان أوصلنا للرّحم » ( الاستيعاب اثر ابن عبد البّر ، جزء سوم ، صفحه 1039 ) . يعنى ، « عثمان از همهء ما با خويشاوندانش بهتر پيوند داشت » . اما آنچه در كتاب « منتخب التواريخ » آمده بقدرى دور از عقل سليم و فهم مستقيم و رويّهء رسول اكرم ( ص ) است كه هركس مختصر آشنايى با روش پيامبر و قوانين اسلامى داشته باشد به كذب آن پى مىبرد . شيخ خراسانى مىنويسد : « الحاصل چهار مرتبه عثمان آن مخدره را صدمه زد ، در\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nمرتبهء چهارم پيغمبر ( ص ) حضرت امير ( ع ) را فرستادند و فرمودند شمشير بردار و برو به خانهء عثمان و دختر عم خود را گرفته بياور و اگر عثمان مانع شود او را بقتل برسان . حضرت امير المؤمنين ( ع ) به خانهء عثمان تشريف آورد و جناب رقيه را آورد خدمت پيغمبر ( ص ) . آن مخدرهء مظلومه پشت خود را برهنه كرد ، چشم پيغمبر به جراحتهاى پشت آن مخدره افتاد فرمود :\r\nقتلك قتله اللّه ( تو را كشت خدا او را بكشد ) و روز چهارم جناب رقيه از دار دنيا رحلت فرمود ! » ( منتخب التواريخ ، صفحهء 29 ) . آيا هيچ عاقلى مىپذيرد كه بفرض صحت اين اراجيف پيامبر خدا ( ص ) بلافاصله دختر ديگرش را به عثمان دهد ؟ ! و كسى را كه شايستهء قتل شمرده و حكم اعدامش را به على عليه السلام ابلاغ فرموده و او را نفرين كرده است ، فورا به دامادى برگزيند ؟ ! ! . آيا وجود مداركى مانند « منتخب التواريخ » در كتاب حاضر ، اعتبار آن را ضايع نمىسازد ؟ . اساسا تواريخ معتبر قيد كرده‌اند كه رقيه هنگامى كه رسول خدا ( ص ) سرگرم جنگ بدر بود به علت بيمارى در مدينه وفات يافت ، و هنگامى كه آنحضرت از بدر بازمىگشت رقيه را دفن مىكردند ، و كمترين سخنى از اينكه رقيه را قبلا على عليه السلام به خانهء پيامبر ( ص ) آورد و در آنجا وفات يافت در ميان نيست ( به « سيرهء ابن هاشم » و « تاريخ طبرى » و « طبقات ابن سعد » نگاه كنيد ) .\r\n\r\nص 209 ، س 28 :\r\n. . . ولى سرانجام در نتيجهء رشد فرهنگ . . . زنان كمابيش به حقوق خود دست يافتند .\r\nبايد توجه داشت پاره‌اى از حقوقى كه زنان اروپايى قرنها از آنها محروم بودند اسلام براى زنان مقرر داشته و در حد استيفاء به ايشان تفويض كرده است . مثلا برطبق قانون مدنى فرانسه كه در سال 1804 تدوين شد ، زن شوهردار نمىتواند به تنهايى و بدون امضاء و اجازهء شوهرش هيچ عمل حقوقى انجام دهد و هرگونه معامله‌اى محتاج به اجازهء شوهر است ( مادهء 1428 ) . ولى اسلام زن را در اموال خود صاحب اختيار شمرده و در معاملات وى بهيچوجه رضايت و اذن شوهر را لازم ندانسته است . در اتازونى زن شوهردار ، حق ندارد نسبت به اموال خود وصيت كند مگر شوهرش اجازه دهد ! در پنسيلوانيا و نيوجرزى و مارىلند ، زن نسبت به سهم الارث منقول شوهر خود ، فاقد حق است با اينكه در اسلام علاوه بر حق كابين ، زن از شوهرش ارث نيز مىبرد .\r\nاز سوى ديگر در مواردى اسلام امتيازاتى به زنان بخشيده كه در حقوق برخى از كشورهاى غربى از آنها خبرى نيست . مثلا برطبق مادهء 213 قانون مدنى فرانسه زن و شوهر\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nهردو ، مسئول تأمين معاش خانواده هستند ولى در اسلام زنان از غم تحصيل معيشت براى خود و فرزندانشان آسوده‌اند و اين وظيفه بعهدهء شوهران نهاده شده است . و از اينرو زنان با آسايش خاطر ( كه يكى از نعمتهاى مهم زندگيست ) به امور خانوادگى يا شخصى مىپردازند . از موارد ديگر كه زنان در غرب دچار گرفتارى و سختى بودند موضوع « طلاق » است :\r\nاولا برطبق قوانين مذهبى و بخصوص تصريح انجيل و تأييد كليساى كاتوليك ، ازدواج بعنوان « عقد غيرقابل انحلال » تلقى شده است ، و بفرض آنكه مردى همسر خود را طلاق دهد هيچكس اجازه ندارد با آن زن مطلّقه ، ازدواج كند چنان كه در انجيل آمده : « هركس زن مطلّقه را نكاح كند زنا كرده باشد » ! ( انجيل متى باب پنجم ) . پس از چندى غربىها از آنجا كه ملاحظه كردند بعضى از زناشويىها حقا غيرقابل تحمل است ! بناچار تدبيرى انديشيده و راهى پيدا كردند بنام « جدايى جسمانى » ! بدينصورت كه زن و شوهر ناسازگار ، در خانه‌هاى جداگانه بسر مىبردند بدون اينكه همهء روابط حقوقى و تكاليف آنها نسبت به يكديگر از ميان برود ، در عين حال نه آن مرد اجازه داشت همسرى اختيار كند و نه زن حق داشت شوهر ديگرى داشته باشد و ارتباط نامشروع آنها هم قابل تعقيب بود . مدت اين جدايى بيش از سه سال طول نمىكشيد و بعد از انقضاى مدت ، ناچار لازم بود دوباره با يكديگر زندگى كنند ! بعدها كوشش بسيار انجام پذيرفت تا بالأخره برخى از كشورهاى اروپايى طلاق را پذيرفتند ولى در كشورهايى چون ايتاليا و پرتغال طلاق هنوز مجاز نيست با اينكه اسلام اين مشكل را از روزهاى نخست به خوبى حل كرده است .\r\nدر اينجا مقصود آن نيست كه از تمام محروميت‌ها يا مشكلات زنان در غرب سخن به ميان آورده شود و با حقوقى كه اسلام به زن بخشيده مقايسه گردد كه اين كار خود نياز به كتابى جداگانه و مستقل دارد ، بلكه مقصود آنست كه همينقدر بدانيم زنان در كشورهاى غربى پس از سالها مبارزات به حقوقى دست يافته‌اند كه اسلام در 14 قرن پيش بسيارى از آنها را براى زنان آورده است و البته تمدن غربى اگر در استيفاى حقوق زنان كوشيده ، ضمنا بىبندوبارى و فساد اخلاقى عظيمى را نيز براى ايشان به ارمغان آورده است ! كه بىشك بالاترين ضربه‌ها را به شخصيت زن از اينطريق وارد كرده است كه در مقايسهء با حفظ عفاف و اخلاق زن در « شريعت اسلامى » اهميت و امتياز قوانين حقوقى اسلام آشكارتر مىشود . در عين حال لازمست توجه كنيم كه اگر در فقه و حقوق اسلامى بىطرفانه و بدون تعصب امعان نظر شود و آراء خشك و قشرى برخى از افراد را بكنار نهيم حقوق زن را در اسلام خيلى مترقىتر از آنچه\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nدر جامعهء ما معرفى شده خواهيم يافت و به نادرستى اعتراضات روشنفكرنماهاى ناآگاه ، بهتر پى مىبريم .\r\n\r\nص 211 ، س 2 :\r\nداروى عورت ايشان خانه برايشان زندان كردن است .\r\nزندانى شدن زن در خانه ، قانونى است كه در اوائل اسلام براى زنانى كه مرتكب فحشاء مىشدند وضع گشته است ، در قرآن كريم به تصريح آمده كه :  « وَ اللَّاتِي يَأْتِينَ الْفاحِشَةَ مِنْ نِسائِكُمْ فَاسْتَشْهِدُوا عَلَيْهِنَّ أَرْبَعَةً مِنْكُمْ فَإِنْ شَهِدُوا فَأَمْسِكُوهُنَّ فِي الْبُيُوتِ حَتَّى يَتَوَفَّاهُنَّ الْمَوْتُ أَوْ يَجْعَلَ اللَّهُ لَهُنَّ سَبِيلًا »  ( النساء / 15 ) . يعنى ، « زنانى از شما مسلمانان كه به فحشاء روى مىآورند چهار گواه از ميان خودتان بر كار آنان بخواهيد كه اگر آن چهار تن ، گواهى دادند زنان مزبور را در خانه‌ها نگاه داريد تا مرگشان فرارسد يا خداوند راهى براى آنان پيش آورد » .\r\nسپس همين كه شرايط اجتماعى مسلمين آماده‌تر شد ، راهى كه در مقطع آيهء شريفه ذكر آن رفته است ، از سوى خدا مقرر گشت و هريك از زن و مرد زناكار را صد ضربه شلاق مىزدند و آزاد مىكردند چنان كه در سورهء شريفهء نور فرمود :  « الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ »  ( النور / 2 ) . يعنى : « هريك از زن و مرد زناكار را صد ضربه تازيانه بزنيد » .\r\nبنابراين ، زندانى كردن زنان مسلمان در خانه با اينكه مرتكب جرمى هم نشده‌اند ، قانونى اسلامى و قرآنى نيست و زنان مسلمان در آغاز اسلام در مساجد براى عبادت و در بازارها براى خريد لازم و در پى كسب دانش ( از پيامبر و پيشوايان دين ) و در ديگر مواضع بهنگام لزوم آمدوشد مىكردند\r\n\r\nص 211 ، س 11 :\r\nو گفته‌اند كه با زنان مشاورت بايد كرد و بر خلاف نظراتشان عمل بايد نمود .\r\nالبته اينكه « زن بايد بندهء مرد باشد » ! سخن رسول اكرم صلى الله عليه و آله و سلم نيست ، پيامبر اسلام بنابر حديثى كه آمده فرموده است : « تعس عبد الزّوجة » و با اين بيان نخواسته مردى بندگى همسر خود را بكند اما بندگى شوهر به اين معنى كه زن هرچه مرد مىگويد -\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nهرچند مخالف عقل و شرع باشد - بپذيرد نيز بر خلاف تعاليم اسلامى و آيات قرآن است . زن شريك زندگى مرد شمرده مىشود . اما اينكه به بردگى و بندگى او مكلف باشد چنين آموزشى در اسلام نيست و در سخن پيامبر اكرم ( ص ) هم نيامده ، غزالى بنا به مشرب خود آن را اظهار داشته است و ظاهرا خواسته تا كمال اطاعت زن را در وظايفى كه در برابر شوهر به عهده دارد بازگو كند . اما اين سخنى كه « با زنان مشورت كنيد و سپس بر خلاف نظرشان عمل نماييد » صحت انتسابش به پيامبر اكرم ( ص ) از سوى ناقدان حديث تكذيب شده است زيرا اين روايت بر خلاف عمل خود پيامبر است كه در ماجراى « حديبيه » بگزارش تواريخ معتبر اسلامى مانند :\r\nطبرى و ابن اثير و تأييد كتب سيره مانند : سيرهء ابن هشام و سيرهء الحلبيه با همسرش « امّ سلمة » مشورت كرد و سپس دستور او را به كار بست .\r\nبنابراين حديثى كه اولا سند درستى ندارد و ثانيا با عمل خود پيامبر اكرم ( ص ) مخالف است چگونه مىتواند از تعاليم آن حضرت بشمار آيد ؟ از همين‌رو علماى اسلامى اين حديث را در كتبى كه براى بحث از احاديث موضوعه و نادرست ترتيب داده‌اند مىآورند چنان كه در كتاب « سلسلة الأحاديث الضّعيفة و الموضوعة » دربارهء حديث مىنويسد : « شاوروهنّ و خالفوهنّ ، لا أصل له مرفوعا كما أفاده السّخاوى ثمّ المناوى . . . ثمّ إنّ معنى الحديث ليس صحيحا على إطلاقه لثبوت عدم مخالفته صلّى اللّه عليه و سلّم لزوجته أمّ سلمة » ( ص 429 ) .\r\nيعنى ، « اين حديث كه مىگويد : با زنان مشورت كنيد سپس بر خلاف نظرشان عمل نماييد ! اصل ندارد و مرفوع نيست ( يعنى سندش به پيامبر نمىرسد ) و سخاوى و مناوى نيز چنين افاده كرده‌اند . . . بعلاوه ، معناى حديث هم بطور اطلاق صحيح نمىباشد زيرا كه پيامبر ( ص ) پس از رايزنى با همسرش ام سلمه مخالفت با وى نكرده است » .\r\nو در كتاب « الأسرار المرفوعة فى الأخبار الموضوعة » اثر نور الدين على بن محمد قالى دربارهء حديث مذكور آمده است : « قال السّيوطى باطل لا أصل له » ( صفحهء 223 ) . يعنى :\r\n« جلال الدين سيوطى گويد : اين حديث باطل است و هيچ اصلى ندارد » ! .\r\n\r\nص 211 ، ص 19 :\r\nبطور كلى اسلام از ملاقات زن با مرد نامحرم سخت بيمناك است .\r\nملاقات زن و مرد هنگامى كه زمينهء فساد در ميان باشد نارواست و در غير اين صورت هرگاه لازم شود شرعا و عقلا ممنوع نيست ، چنان كه از صدر اسلام زنان براى خريد و فروش يا فراگرفتن احكام دين و جز اينها با مردان ملاقات مىكردند و در قرآن كريم آمده است كه : زنان براى بيعت بنزد رسول اكرم ( ص ) آمدند چنان كه مىخوانيم :  « يا أَيُّهَا النَّبِيُّ إِذا جاءَكَ الْمُؤْمِناتُ يُبايِعْنَكَ . . . » ،  ( الممتحنه - 12 ) . و اين مسئله از بديهيات اسلام ، بشمار مىآيد .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nص 211 ، س 25 :\r\n. . . اگر سود نداشت وى را بزند .\r\nچنان كه خوانندگان محترم توجه دارند نويسنده مىكوشد تا با تمسك به اخبار بىاصل يا ضعيف نشان دهد كه اسلام زن را بىاعتبار شمرده و او را « بندهء مرد » دانسته و كتك زدن وى را جائز شمرده است ! در اينجا ناگزير دوباره بايد تأكيد كنم كه آئين اسلام مقام زن را چنان و الا شمرده كه گاه او را مستعدّ وحى و مخاطبهء الهى و رؤيت فرشتگان دانسته است چنان كه قرآن مجيد دربارهء مادر موسى ( ع ) مىفرمايد :  « وَ أَوْحَيْنا إِلى أُمِّ مُوسى . . . »  ( القصص / 7 ) . يعنى : « به مادر موسى وحى كرديم » ، و دربارهء مادر عيسى ( ع ) مىخوانيم :  « وَ إِذْ قالَتِ الْمَلائِكَةُ يا مَرْيَمُ إِنَّ اللَّهَ اصْطَفاكِ . . . »  ( آل عمران / 42 ) . يعنى : « چون فرشتگان به مريم گفتند كه خداوند تو را برگزيد . . . » ، اما در مورد رفتار با زنان در قرآن مىخوانيم :  « عاشِرُوهُنَّ بِالْمَعْرُوفِ »  ( النساء / 19 ) . يعنى : « با زنان به نيكى رفتار كنيد » . و از پيامبر گرامى اسلام مأثور است : « خيركم خيركم لنسائهم » . يعنى : « بهترين افراد شما كسانى هستند كه با زنانشان خوش‌رفتارترند » . و در خطبهء معروف « حجّة الوداع » به مسلمانان فرمود : « فاتّقوا اللّه فى النّساء و استوصوا بهنّ خيرا » ، يعنى : « دربارهء زنان از نافرمانى خدا بپرهيزيد و نسبت به آنان به نيكى سفارش كنيد » . در مورد « زدن زنها » كه در متن كتاب آمده ، اين حكم مربوط به زنانى است كه به مقدمات فحشاء نزديك شده‌اند نه هر زنى ! و آن هم زدنى است خفيف پس از آنكه اندرز مؤثر نشود و نصيحت و نرمى سود نبخشد چنان كه در خطبهء حجّة الوداع كه عموم مورخان از « ابن هشام » و « طبرى » و « ابن اثير » و ديگران گزارش كرده‌اند پيامبر گرامى اسلام ( ص ) در حضور هزاران مسلمان فرمود : « أيّها النّاس إنّ لكم على نسائكم حقّا و لنسائكم عليكم حقّا أن لا يوطئن فرشكم غيركم و لا يدخلن احدا تكرهونه بيوتكم إلّا باذنكم و لا يأتين بفاحشة فإن فعلن فانّ اللّه قد أذن لكم أن تعظوهنّ و تهجروهنّ فى المضاجع و تضربوهنّ ضربا غير مبّرح . . . » . يعنى : « اى مردم شما را بر زنانتان حقى است و آنان را نيز بر شما حقى است ، حق شما بر زنانتان اينست كه كسى را بر بستر ننشانند و كسى را كه ناپسند ميشمريد بدون اجازهء شما به خانه‌هاتان نياورند و مرتكب كارهاى زشت نشوند كه اگر چنين كردند خدا به شما اجازه داده كه آنها را اندرز دهيد ، سپس از ايشان در خوابگاهها دورى كنيد ( و اگر مؤثر نشد ) آنان را به صورتى كه در پيكرشان اثر نگذارد بزنيد . . . » چنان كه ملاحظه مىشود اين حكم مربوط به زنانى است كه در آستانهء سقوط در فحشاء قرار گرفته‌اند و جز افراد بىغيرت و فاسد هيچكس در برابر سقوط همسر و زوال خانواده‌اش ساكت و بىتفاوت نمىنشيند و هر عاقلى مىكوشد چنان كه پيامبر اكرم اسلام ( ص ) فرموده ابتداء با اندرز و نصيحت و سپس با سختگيرى ، از مصيبت بزرگى كه در انتظار او و همسر و خانواده‌اش هست جلوگيرى كند . آرى اينست آئين\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nغيرتمندان و بخردان . اميد است نويسندگان اين روزگار ، حدّ خود را بشناسند و از اظهار نظر نسبت به امورى كه در تخصص آنها نيست خوددارى ورزند و مسلمانان را به آئين پاك خويش بدون دليل بدبين نسازند .\r\n\r\nص 213 ، س 9 :\r\n. . . با شوى به جمال خويش فخر نكند . . . بىسببى خريد و فروخت نكند و طلاق نخواهد .\r\nشك نيست كه شوهران بر زنان حقوقى دارند ولى پرواضح است كه زنان نيز در برابر شوهران خود داراى حقوقى هستند و لذا در قرآن مجيد آمده است :  « لَهُنَّ مِثْلُ الَّذِي عَلَيْهِنَّ بِالْمَعْرُوفِ »  ( بقره / 288 ) يعنى : زنان را نيز مانند وظايفشان ، حقوقى شايسته است . و از رسول خدا صلى الله عليه و آله و سلم رسيده كه : « إنّ لكم على نسائكم حقّا و لنسائكم عليكم حقّا » . يعنى : شما را بر زنانتان حقى است چنان كه آنها نيز بر شما حق دارند . متأسفانه هنگامى كه حقوق مرد و زن يكطرفه بازگو شود و از حق زن سخنى پيش نيايد چنان گمان مىرود كه اسلام تنها زن را مطيع مرد شمرده و حقوق زن را يكسره مورد بىاعتنايى قرار داده است با اينكه در كتاب خدا و كلام رسول ( ص ) چنان كه ملاحظه شد از حقوق دو طرف سخن رفته است .\r\nاسلام مقرر داشته كه مدت يك عمر ، تمام مخارج غذا و لباس زن برعهدهء شوهر باشد و رسول اكرم ( ص ) در حجّة الوداع فرمود : « فعليكم رزقهنّ و كسوتهنّ بالمعروف » . و اين حق كوچكى نيست ، زيرا مردم دنيا شب و روز در انديشهء تحصيل معاش‌اند و اسلام خاطر زنان را از اين حيث آسوده ساخته و اين بار سنگين را از دوش آنها برداشته است . بعلاوه در امور مالى ، حق كابين و ارث و غيره براى زنان نيز قرار داده است .\r\nاما از نظر معنوى ، اسلام مرد را موظف نموده تا در رشد و تربيت روحى همسر خويش كوشا باشد و او را از آنچه موجب دورى از خدا مىشود بازدارد چنان كه در قرآن مجيد آمده است :  « قُوا أَنْفُسَكُمْ وَ أَهْلِيكُمْ ناراً »  ( التحريم / 6 ) و از على عليه السلام مأثور است كه فرمود :\r\n« علّموا أنفسكم و أهليكم الخير و أدّبوهم » ( تفسير المنار ، ج 2 ص 378 ) . يعنى : « خير را به خود و خانواده‌تان بياموزيد و ايشان را به آداب عاليه رهنمون شويد » و رسول اكرم صلى الله عليه و آله و سلم در حديث مشهور فرموده است : و الرّجل راع فى أهله و هو مسؤول عن رعيّته » . يعنى : « مرد ، در رعايت همسر و خانواده‌اش مسؤول است » . به همين جهت از اظهار محبت و ملاطفت به او نبايد خوددارى ورزد ، و در دفع هرگونه ستم از همسرش نبايد كوتاهى كند تا آنجا كه از رسول اكرم ( ص ) آمده است كه فرمود : من قتل دون اهله فهو شهيد »\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n( مسند امام احمد بن حنبل ) . يعنى : « كسى كه براى دفاع از همسر و خانواده‌اش كشته شود شهيد محسوب مىشود » ، حتى اسلام مقرر داشته كه مردان براى زنان خود ، از پاكيزه كردن و تزيين خويش خوددارى نكنند ، و لذا ابن عباس ( پسر عموى پيامبر ( ص ) ) گفته است :\r\n« إنّى لأحبّ أن أتزيّن للمرأة كما أحبّ أن تزيّن لى المراة لأنّ اللّه يقول : و لهنّ مثل الّذى عليهنّ بالمعروف » . ( تفسير طبرى و ابن كثير سورهء بقره ) . يعنى : « من دوست دارم كه خود را براى همسرم بيارايم چنان كه دوست دارم همسرم خودش را براى من آرايش كند زيرا كه خداوند فرموده : زنان را نيز همانند وظايفشان ، حقوقى است به شايستگى » . در اينجا قصد ما اين نيست كه حق عظيم مردان را بر همسرانشان انكار كنيم ولى در برابر نويسندهء كتاب كه به سخنانى متوسل مىگردد تا از ارزش زن در اسلام بكاهد مىخواهيم گوشه‌اى از عنايت اسلام را نسبت به حقوق زن بازگو كنيم تا موجب سوء تفاهم فراهم نيايد . و البته بحث مستوفى و مفصل از حقوق زن از حوصلهء حاشيه‌نويسى بيرون است و نياز به كتابى جداگانه دارد .\r\n\r\nص 222 ، س 27 :\r\nزنان را از خواندن سورهء يوسف بازداريد . . .\r\nپيش از اين نشان داديم كه يكى از قرائن كذب حديث ، عدم تطبيق آن با حوادث قطعى تاريخ اسلام است چنان كه در ردّ حديث « شاوروهنّ و خالفوهنّ » گفتيم كه رسول اكرم ( ص ) در « حديبيّه » با امّ سلمه مشورت كرد و به آنچه او گفت جامهء عمل پوشانيد ! . در اينجا نيز خاطرنشان مىسازيم حديثى كه مىگويد : « زنان را از خواندن سورهء يوسف بازداريد ! » اصلى ندارد زيرا عائشه همسر رسول اكرم ( ص ) سورهء يوسف را فراگرفته بود و در حضور پيامبر خدا ( ص ) و پدر و مادرش بخشى از آن را قرائت كرد ! چنان كه در حادثهء معروف « افك » مورخان آورده‌اند كه گفت : « سأقول كما قال أبو يوسف : فصبر جميل و اللّه المستعان على ما تصفون » ( سيرهء ابن هشام ، ج 2 ، ص 302 ) . اساسا كسى كه اين حديث را ساخته به قرآن كريم توهين كرده است زيرا سورهء يوسف را سوره‌اى شمرده كه مانند افسانه‌هاى عاشقانه موجب فساد اخلاق زنان مىگردد ! و ممكن نيست گويندهء اين سخن ، رسول اكرم ( ص ) باشد بويژه كه مىدانيم سورهء يوسف در كمال ادب و متانت نشان مىدهد : نتيجهء عفت و پاكدامنى ، سرفرازى و رفعت است و دور شدن از عفت و نجابت موجب رسوايى و خفت مىگردد چنان كه در مورد زن عزيز مصر ، اين حقيقت به وقوع پيوست ، پس چنين سوره‌اى چگونه زنان را به فساد برمىانگيزد تا پيامبر خدا ( ص ) ايشان را از خواندنش برحذر دارد ؟ ! .\r\nمشكل بزرگ ما اينست كه بسيارى از كتابخوان‌هاى اين روزگار گمان مىكنند هرچه در كتب حديث از قول پيامبر و امام آمده حقا از خود ايشان صادر شده است و بدون اينكه\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nنصوص قرآن و دلائل تاريخى و عقلى را در نظر بگيرند هر رطب و يابسى را به اسلام نسبت مىدهند و به نتيجه‌گيريهاى غلط روى مىآورند ! .\r\n\r\nص 252 ، س 1 :\r\n. . . به صيغهء نكاح يا متعه به شوهر اول حلال شود .\r\nآنچه در اينجا از سهيل كاشانى دربارهء طلاق آمده از جهاتى نادرست و مغلوط است ! و از جهاتى ديگر ناتمام و ناقص مىباشد و معرف طلاق اسلامى نيست :\r\nاولا ، طلاق از نظر اسلام امرى پسنديده شمرده نمىشود و حتى المقدور از اجراى آن بايد خوددارى ورزيد مگر آنكه زندگى زناشويى غيرقابل تحمل باشد ، لذا در قرآن كريم در رابطه با اختلاف زن و شوهر آمده است كه :  « الصُّلْحُ خَيْرٌ »  ( النساء / 128 ) . يعنى : « آشتى طرفين بهتر از جدايى آن دو است » . و در حديث نبوى نيز مىخوانيم : « إنّ من أبغض الحلال إلى اللّه تعالى الطّلاق ( الجامع لأحكام القرآن ، قرطبى ، ج 18 ، ص 149 ) » . يعنى : « يكى از چيزهايى كه حلال شده ولى نزد خداى تعالى ناپسند شمرده مىشود طلاق است » به همين جهت اسلام براى بهم نخوردن روابط زن و شوهر و كانون خانواده ، راههاى مفيدى پيش آورده است ، مثل آنكه دستور داده اگر زن و شوهر اختلاف پيدا كردند فردى را از خانوادهء مرد و فرد ديگرى را از خانوادهء زن بعنوان « حكمين » مقرر دارند تا آن دو تن ، ميان ايشان قضاوت و رفع اختلاف كنند نه آنكه فورا كار را به طلاق بكشند ! چنان كه در قرآن كريم مىفرمايد :  « وَ إِنْ خِفْتُمْ شِقاقَ بَيْنِهِما فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها إِنْ يُرِيدا إِصْلاحاً يُوَفِّقِ اللَّهُ بَيْنَهُما  ( النساء / 35 ) .\r\nيعنى : « اگر از ناسازگارى ميان زن و شوهر بيم پيدا كرديد در آنصورت ، داورى از خانوادهء مرد و داورى ، از خانوادهء زن بفرستيد كه اگر بخواهند اصلاح كنند خدا ميان آن دو موافقت پيش مىآورد » . پس از اين مرحله چنانچه باز هم سازش ميسر نشد و تصميم به جدايى گرفتند و شوهر صيغهء طلاق را جارى كرد ، همسر وى بايد مدتى را كه بعنوان « عدّة » اجازه ندارد شوهر كند ، در خانهء همان مرد بسر برد و مرد نيز حق ندارد او را از خانه بيرون راند چنان كه در قرآن كريم مىخوانيم :   « إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ وَ أَحْصُوا الْعِدَّةَ وَ اتَّقُوا اللَّهَ رَبَّكُمْ لا تُخْرِجُوهُنَّ مِنْ بُيُوتِهِنَّ وَ لا يَخْرُجْنَ »   ( الطلاق / 1 ) . يعنى ، « چون زنان را طلاق داديد ، آنانرا بهنگام آماده شدن براى عده طلاق دهيد ( هنگامى كه از حيض پاك شدند ) و حساب عده را نگاهداريد و از نافرمانى خداوندتان بپرهيزيد و زنان را از خانه‌هايى كه در آنها سكونت داشتند بيرون نرانيد و خود ايشان نيز در اين مدت خانه‌ها را ترك نكنند » . سپس به حكمت اين موضوع اشاره مىفرمايد كه :   « لَعَلَّ اللَّهَ يُحْدِثُ بَعْدَ ذلِكَ أَمْراً » .   يعنى ، « شايد خداوند پس از طلاق ، پيوندى دوباره پديد آورد » ، چرا كه اگر سه ماه زنى در خانهء مردى بماند و با او در كار منزل\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nهمكارى كند چه بسا كينه‌هاى گذشته بر طرف شده تصميم به زندگى دوباره بگيرند .\r\nاينجاست كه مىبينيم اسلام كار را آسان گرفته و عقد مجدد و تشريفات زائد را لازم ندانسته است بطوريكه با لفظ كوتاهى مىتوان به همسرى كه از او جدا شده‌ايم و در حال « عدّه » بسر مىبرد ، بازگشت . و اين كار نياز به سنگ پرتاب كردن ! كه جناب سهيل كاشانى نوشته ندارد ! .\r\nضمنا عدّهء زن مطلّقه نيز چنان كه سهيل آورده « چهار ماه و پانزده روز » نيست بلكه بنص قرآن باندازهء 3 مرتبه حائض شدن ( يا پاك شدن از حيض ) مىباشد كه حدود 3 ماه مىشود چنان كه مىفرمايد :  « وَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ »  ( البقره / 228 ) . آرى عدهء زنى كه همسرش وفات يافته بيشتر است اما نه چهار ماه و 15 روز بلكه چهار ماه و ده روز است همانطور كه در قرآن كريم مىخوانيم :  « وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً »  ( البقرة / 234 ) .\r\nاز سوى ديگر آنچه سهيل آورده كه « در هر صورت طلاق به اختيار مرد است » ! اين نيز مطلقا و به شكل كلى صحيح نيست و در مواردى زن مىتواند به حاكم شرع رجوع نموده و بخواهد كه از همسرش جدا شود و حاكم شرع نيز چه مرد بخواهد يا نخواهد به اين كار اقدام مىكند مانند زمانى كه شوهر در ايجاد روابط جنسى كاملا ناتوان است يا حاضر نيست حقوق همسرش را اداء كند يا بدون دليل به همسر خود تهمت زناكارى بزند كه به « لعان » و جدايى آن دو منجر مىشود . يا شوهر مفقود الأثر شود يا همسرش از او متنفر شده و حاضر باشد از مهريهء خود صرف نظر كند و طلاق بگيرد كه در صورت اخير بعقيدهء عده‌اى از فقهاء مانند شيخ طوسى و ابن زهره و ابى الصباح و ابن البراج اگر بيم آن مىرود كه زن ، حقوق شوهر را ناديده گيرد ، شوهر مكلف به طلاق زن خواهد بود ( به كتاب « جواهر » باب خلع رجوع شود ) . و اين نوع طلاق را « طلاق خلع » گويند . پس چنين نيست كه راه طلاق مطلقا بر زن بسته باشد و مرد به هر صورت كه مىخواهد بتواند با او رفتار كند ! ، اين نسبت‌ها ، اثر بىاطلاعى ما از فقه عظيم و پرقيمت اسلامى است و حقا كه :\r\n اسلام بذات خود ندارد عيبى * هر عيب كه هست در مسلمانى ماست ! \r\nاما داستان « محلّل » هم‌چنان نيست كه جناب سهيل كاشانى نوشته‌اند ! زيرا باتفاق فقهاى شيعه و سنى نمىتوان زنى را كه سه طلاقه شده « متعه » كرد ! تا براى ازدواج مجدد با شوهر پيشين آماده شود ! . بلكه زن بطور طبيعى بايد با كسى ازدواج كند ( نكاح دائم ) و اگر اتفاقا با شوهر تازه نيز سازگارى نداشته و كارش به طلاق انجاميد با توجه به تجربه‌اى كه آموخته است مىتواند به شوهر نخستين بازگردد و بقول قرآن مجيد : « اگر گمان دارند كه اين بار ، مىتوانند حدود إلهى را برپا دارند » ،  « إِنْ ظَنَّا أَنْ يُقِيما حُدُودَ اللَّهِ »  ( البقره / 230 ) . اما موضوع\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n« محلّل » به اين معنى كه كسى در انتظار باشد تا مردى همسر خود را طلاق دهد و سپس او پادرميانى كند ! و مثلا پولى بگيرد ( يا نگيرد ) و شبى را با همسر آن بيچاره ، بخوشى بگذراند ! و سپس از وى جدا شود تا كار بر آنمرد آسان گردد ! اين عمل ، حرام و غيرقانونى است و بنص كلام پيامبر اكرم ( ص ) محلّل و كسى كه محلّل براى او كارى انجام مىدهد هر دو ملعون‌اند ! چنان كه فرمود : « لعن اللّه المحلّل و المحلّل له » ( به تفاسير شيعه و سنى ذيل آيهء 230 سورهء بقره و به جامع الصغير سيوطى جزء دوم صفحهء 124 رجوع شود ) .\r\n\r\nص 259 ، س 4 :\r\n. . .\r\n اين نه دين است اين نفاق است اى كرام . \r\nآنچه استاد مجتبى مينوى در باب محروميت زنان نوشته‌اند از جهاتى قابل توجه است جز آنكه ايشان نيز هماهنگ با جوّ دوران پهلوى و بنفع جريان موجود در كشور كه جريانى فاسد بود در اين مقاله سخن گفته‌اند از اينرو دچار برخى از اشتباهات شده‌اند كه از آنها نمىتوان صرف‌نظر كرد . مثلا اينكه مرقوم داشته‌اند : « يهوديان و زردشتيان و ارمنيان و ساير عيسويان هيچيك به تعدد زوجات معتقد نيستند » ! نمىدانم مأخذ و مدرك ايشان در اين باب چه بوده است ؟ آنچه كه مسلّم است تورات تعدد زوجات را پذيرفته و بويژه نشان مىدهد انبياء خدا ، همسران متعدد داشتند . ابراهيم عليه السلام دو همسر بنام « سارا » و « هاجر » داشت چنان كه تورات در باب شانزدهم از « سفر پيدايش » مىگويد : « چون ده سال از اقامت ابرام ( ابراهيم ) در زمين كنعان سپرى شد ساراى ، زوجهء ابراهيم كنيز خود هاجر مصرى را برداشته او را به شوهر خود ابرام به زنى داد . » همچنين يعقوب ( ع ) كه يهوديان و مسيحيان و مسلمين همگى به نبوت او عقيده دارند بنابر آنچه در باب 29 و 30 از سفر پيدايش آمده است در يك زمان داراى چهار همسر بود كه « ليه » و « راحيل » و « زلفه » و « بلهه » نام داشتند . همسران متعدد سليمان ( ع ) و داود ( ع ) نيز معروفند و نياز به معرفى آنها نيست و تورات هم بهيچوجه تعدد زوجات را نهى نكرده است بلكه در سفر تثنيه باب 21 مىخوانيم : « اگر مردى را دو زن باشد يكى محبوبه يكى مكروهه و هر دو برايش پسران بزايند و پسر مكروهه ، نخست زاده باشد . . . حصهء مضاعف از جميع اموال خود را به پسر مكروهه داده او را نخست‌زاده خويش اقرار نمايد » . در انجيل نيز از تعدد زوجات منع نشده است بلكه حضرت مسيح ( ع ) بنابر آنچه در باب 5 از انجيل متى آمده فرموده است : « گمان مبريد آمده‌ام تورات يا صحف انبياء را باطل سازم . . . » و از اينرو تعدد زوجات مدتها در ميان مسيحيان رواج داشت چنان كه از نوشتهء « دكتر هاكس » در « قاموس كتاب مقدس » فهميده مىشود .\r\nپس اگر برخى از پيروان حضرت مسيح ( ع ) امروز با تعدد زوجات مخالف باشند ربطى\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nبه آنحضرت ندارد مانند آنكه استاد مينوى هم با وجود مسلمانى ، تعدد زوجات را جايز نمىشمردند و البته سليقهء ايشان ربطى به سنت پيامبر اسلام ( ص ) ندارد ! . در مورد زرتشتيان نيز بايد بگويم تا آنجا كه تاريخ گواهى مىدهد آنها نه تنها به تعدد زوجات عقيده داشتند بلكه گاهى خواهران متعدد خود را به زنى مىگرفتند ! كتاب « ارداى و يراف‌نامه » يكى از بزرگان ايران را نام مىبرد كه هفت خواهرش در حبالهء نكاح او بودند ! كمبوجيه دو خواهر خود را به زنى گرفت ! اردشير با دو دخترش به نام‌هاى « آتسا » و « آمسترس » ازدواج كرد ! و ظاهرا حضرات به آموزشهاى كتب دينى خود عمل مىكردند زيرا در كتاب نهم از « دينكرد » آمده كه ازدواج خواهر و برادر ، ديوان را دور مىكند و گناهان كبيره را محو مىسازد !\r\nخلاصه آنكه تعدد زوجات ، اختراع اسلام نبوده بلكه پيش از پيغمبر ما ( ص ) گاهى مردان ، به خود حق مىدادند به تعداد غيرمحدود همسر داشته باشند . اسلام آن را به چهار همسر محدود كرد و سپس قيد فرمود كه با كمترين ترسى از آنكه نتوانيد ميان چهار همسر عدالت كنيد بايد به يكى اكتفاء نماييد چنان كه نص قرآنست :  « فَإِنْ خِفْتُمْ أَلَّا تَعْدِلُوا فَواحِدَةً »  ( النساء / 3 ) . و عدالت اسلامى هم‌چنان دقيق و حساس تعريف شده كه كمتر مردى مىتواند آن را ميان چند زن موبمو اجراء كند . بنابراين قانون تعدد زوجات ، يك قانون عمومى نيست و شامل همه كس نمىشود ! مخالفان تعدد زوجات در اروپا غالبا به يك زن رسمى بسنده مىكنند ، ولى با ده‌ها زن نيز رابطهء نامشروع دارند و آنوقت به تعدد زوجات اسلامى با آنهمه شرايط سخت اعتراض مينمايند ! در ايران هم اغلب مخالفان تعدد زوجات با اختلاط زن و مرد كه نتيجه‌اش چنان كه در غرب و در ايران عصر پهلوى ديديم ، فساد جنسى است صددرصد و به صورت افراطى ، موافقند ! ولى بمحض آنكه سخن از تعدّد زوجات اسلامى مىرود چون با ديانت رابطه دارد بانگ و فرياد مخالفت برمىدارند ! . در توضيحات گذشته باندازهء كافى دربارهء تعدد زوجات سخن گفته و نشان داده شده كه تعدد زوجات گاهى مىتواند برخى از مشكلات اجتماعى را حل كند و در اينجا سخن را طولانى نمىكنم و خوانندگان محترم را به آن توضيحات ارجاع مىدهم . ضمنا يادآورد مىشوم كه پيشنهادات استاد مينوى براى رفع حجاب و استخدام پليس زن و امثال اين امور ، مدتهاست كه در دنياى غرب رواج دارد ، ولى متأسفانه تجربهء سودمندى از كار درنيامده و فساد تأسف‌بار غرب بويژه در روابط زن و مرد ، متفكران خودشان را به حيرت واداشته است . ما عقيده نداريم كه زنان مسلمان را از نعمت دانش و تربيت و ديگر امور مثبت بايد محروم كرد زيرا پيامبر ما ، جستجوى دانش را بر هر مرد و زن مسلمان ، فريضه شمرده است و همچنين عقيده نداريم حجاب اسلامى بدون تربيت صحيح مىتواند فساد را براندازد ( هرچند فساد را تقليل مىدهد ) ، ولى مىگوييم روا نيست كه زنان ما ، نمونه و الگوى خود را مثلا زنان\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nانگليسى و فرانسوى بشمرند چنان كه جناب مينوى حسرت خورده‌اند ! ما بايد در عين حفظ عفاف و نجابت خواهران و دختران خود ، ايشان را به آشنايى با تمدن جديد و كسب فضائل تشويق كنيم و حقوق از دست‌رفته و مشروع آنان را تأديه نماييم .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nفصل سوّم سير تكاملى حيات مراحل زندگى : كودكى ، جوانى ، پيرى ، مرگ ، عزادارى و مراسم آن در طول تاريخ\r\n اولش مهد و آخرش تابوت * در ميان جستجوى خرقه و قوت \r\n( اوحدى مراغه‌اى )\r\n\r\nمراحل عمر و عقيدهء صاحبنظران\r\nعنصر المعالى در قابوسنامه مىنويسد : « در كتابى خواندم كه : مردم تا سى و چهار ساله هر روز به زيادت باشد به قوّت و تركيب و پس از سى و چهار ساله تا به چهل سال همچنان بپايد زيادت و نقصان نكند ، چنان كه آفتاب ميان آسمان باشد بطىء السير بود تا فروگشتن ، و از چهل سالگى تا پنجاه سال هر سال در خويشتن نقصانى بيند كه پار ، نديده باشد و از پنجاه سال تا به شصت سال هر ماه در خويشتن نقصانى بيند كه در ماه ديگر نديده باشد ، و از شصت سال تا هفتاد سال هر هفته در خويشتن نقصانى بيند كه هفته ديگر نديده باشد و از هفتاد سال تا 80 سال هر روز در خود نقصانى بيند كه دى نديده باشد و اگر از 80 سال گذرد هر ساعتى دردى و رنجى بيند كه در ساعت ديگر نديده باشد و حد عمر چهل سالست چون چهل سال تمام شد بر نردبان پايه ديگر راه نيست همچنانكه بررفتى فرود آيى . . « 1 » »\r\n\r\n\r\n","description":"","footnote":"\r\n( 1 ) . قابوس‌نامه ، پيشين ، ص 61 .\r\n","page_name":" 301 ","page_number":301},
  {"content":"\r\n\r\nفردوسى در مقدمهء داستان رستم و سهراب از « راز مرگ » اظهار بىخبرى مىكند ، نمىداند كه اين نقطهء پايان حيات را « داد » بخواند يا « بيداد » :\r\n يكى داستان است پر آب چشم * دل نازك از رستم آيد به خشم\r\nاگر تندبادى برآيد ز كنج * به خاك افكند نارسيده ترنج\r\nستمكاره خوانيمش ار دادگر * هنرمند گوئيمش ار بىهنر\r\nاگر مرگ دادست بيداد چيست * ز داد اينهمه بانگ و فرياد چيست\r\nاز اين راز جان تو آگاه نيست * بر اين پرده اندر تو را راه نيست \r\nدر پايان داستان فردوسى آدميان را از تلاش در راه كشف راز مرگ برحذر مىدارد و « كليد » اين سراى اسرارآميز را نيافتنى مىپندارد :\r\n چنين گفت بهرام نيكوسخن * كه با مردگان آشنائى مكن\r\nنه ايدر همى ماند خواهى دراز * بسيجيده باش و درنگى مساز\r\nبه تو داد يك روز نوبت پدر * سزد گر تو را نوبت آيد به سر\r\nچنين است رازش نيايد پديد * نيابى به خيره چه جوئى كليد\r\nدر بسته را كس نداند گشاد * در اين رنج عمر تو گردد به باد \r\nاز فردوسى در مرگ فرزند دلبند خود ، فرزندى كه در مصائب و مشكلات زندگى يار و مددكار او بود شعرى جانسوز به يادگار مانده است :\r\n مگر بهره برگيرم از پند خويش * برانديشم از مرگ فرزند خويش\r\nمرا بود نوبت ، برفت آن جوان * ز دردش منم چون تنى بىروان\r\nشتابم مگر تا همى يابمش * چو يابم به بيغاره بشتابمش\r\nكه نوبت مرا بُد ، تو بىكامِ من * چرا رفتى و بردى آرام من ؟\r\nز بدها تو بودى مرا دستگير * چرا راه جستى ز همراه پير\r\nمگر همرهان جوان يافتى * كه از پيش من تيز بشتافتى\r\nجوان را چو شد سال بر سى و هفت * نه بر آرزو يافت گيتى و رفت . . \r\n\r\nاز كودكى تا پيرى\r\nويل دورانت ، مراحل زندگى را از كودكى تا جوانى ، پيرى و مرگ چنين توصيف مىكند : « كودكى را مىتوان سن بازى ناميد . . . جوانى يعنى انتقال از بازى به كار و از وابستگى به خانواده ، به اعتماد به نفس ، در جوانى كمى بىنظمى و خودخواهى هست زيرا در خانواده مهر پدرى و مادرى با هوسها و خواهشهاى او بىهيچ دريغى مساعد بودند . . . اگر با\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nجوانى خرد يار بود عشق را از هر چيزى گرامىتر مىداشت ، روح و جسم را براى پذيرايى عشق تميز و پاكيزه نگاه مىداشت ، و ايام عشق را با ماه‌هاى نامزدى طولانىتر مىساخت ، و آن را با ازدواج پر از آداب و تشريفات تضمين مىكرد ، و با تصميم و جدّ تمام همه را پيرو آن مىساخت ، اگر عقل و حكمت با جوان بود ، عشق را عزيز مىداشت و آن را با اخلاص تقويت مىكرد . و با فداكارى عميق‌تر مىساخت و با آوردن فرزندان ، به آن حيات و زندگى مىبخشيد و همه چيز را تابع اين مقصد و غرض مىكرد ، با اينكه عشق ما را بندهء خود مىسازد و درد و غم بار مىآورد و با آنكه با هجران و فراق ما را پايمال مىكند ، باز بايد بر هر چيزى مقدم باشد .\r\nجوان زناشوئى مىكند ، و جوانى پايان مىيابد ، مردى كه زناشوئى كرد ، از روز پيش ، 5 سال پيرتر گشت ، و زن نيز همينطور . از نظر زيست‌شناسى ميانسالى با زناشوئى آغاز مىگردد زيرا كار و مسئوليت جاى بازى بىبندوبار را مىگيرد ، و شهوات تسليم محدوديتهاى اجتماعى مىگردند ، و شعر در برابر نثر سر فرود مىآورد ، اين تغيير به نسبت رسوم و اقاليم فرق مىكند ، در روزگار ما ، ازدواج ديرتر صورت مىگيرد ، و به همين جهت دورهء جوانى طولانىتر است ، ولى در ميان مردم مشرق و جنوب وقت ازدواج در عنفوان جوانى است و پس از آوردن فرزندان پيرى به دنبال مىرسد ، ستانلى هل مىگويد : « شرقيهاى جوان كه در 13 سالگى شروع به اعمال جنسى مىكنند در سى سالگى از پا درمىآيند ، و دست به داروهاى تقويت مىزنند . . .\r\nدر اقاليم گرم زنان غالبا در سى سالگى پير مىشوند ، به طور كلى كسانى كه دير بالغ شوند ، ممكن است دير پير شوند ، شايد اگر مىتوانستيم بلوغ جنسى خود را تا به هنگام استقلال اقتصادى خود به تأخير بيندازيم و دورهء جوانى و تربيت را طولانىتر كنيم به مرحله‌اى از تمدن مىرسيديم كه بىسابقه بود . . . زندگى شادى و هيجان جوانى را مىگيرد و در عوض آرامش و افتخار و قدرت مىآورد . هر مردى در سى و پنجسالگى در اوج منحنى خويش است ، هم به قدر كافى از خواهشها و شهوات سالهاى جوانى در اوست و هم دورنماى تجربهء وسيع و فهم پخته و رسيده‌اى در اختيارش است . . . » به محض اينكه جاى خود را در دنياى اقتصادى پيدا كرديم ، طغيان جوانى فرومىنشيند . . . تندروى را كنار مىگذاريم ، و به آزاديخواهى ملايم مىگراييم . . . از چهل سالگى ترجيح مىدهيم كه دنيا آرام و ساكت باشد . . . قسمتى از محافظه‌كارى روزافزون دورهء ميانسالى معلول كاهش نيروست كه موجب عفت و اخلاق مردان از كارافتاده است ، نخست باور نمىكنيم ولى بعد با نوميدى درمىيابيم كه ديگر انبار انرژى با برداشتن از آن پر نمىگردد و به قول شوپنهاور ديگر از سرمايه مىخوريم نه از عايدات ، اين احساس تا مدتى زندگى را تاريك و غم‌آلود مىكند ، شروع مىكنيم به گله و شكايت از كوتاهى زندگى و عدم امكان وصول به حكمت يا كمال ، در تنگناى دايره‌اى محدود ، در اين موقع بالاى تپه ايستاده‌ايم و با كمال\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nوضوح مرگ را در پايين تپه مىبينيم ، پيش از آن وجود مرگ را نمىپذيرفتيم و مرگ در نظر ما مفهوم مجرد علمى بود كه دل‌مشغولى بدان درخور مردان قوى نبود ولى ناگهان مىبينيم كه بيرحمانه در جلو سبز شد و هرچه كوشش مىكنيم خود را به پايين تپه نزديكتر مىيابيم . . . عمل دورهء جوانى اشتياق شديد به افكار نوين است و آن را وسيلهء ممكن و مقدورى براى تسلط بيشترى بر محيط مىيابد ، ولى عمل دورهء پيرى مبارزه‌اى بىرحمانه است با نوخواهى . . . عمل دورهء ميانسالى تعديل افكار نوين است با محدوديتهاى عملى ، مىكوشد ، تا براى تحقّق بخشيدن ، راههايى پيدا كند ، جوانى پيشنهاد مىكند ، پيرى به مخالفت برمىخيزد ، و ميانسالى تكليف و اندازهء آن را معين مىكند . . . »\r\nدوستى بيرحم مىگفت : « مردان بايد در اوج زندگى خود بميرند ، ولى آنها در اوج نمىميرند ، مرگ و جوانى به تصادف همديگر را در راه ملاقات مىكنند .\r\n\r\nپيرى چيست\r\nشكى نيست كه پيرى در اساس حالتى از حالات جسم است كه در آن پرتوپلاسم به آخر حيات خود مىرسد . مرگ تباهى جسم و نفس است ، تصلّب شرايين ، و تجمّد عقايد ، و كندى فكر ، و بطوء جريان خون است . پيرى انسان ، بسته به پيرى شرايين و جوانى او بسته به جوانى افكارش است . . . هر دهه‌اى كه از عمر مىگذرد ، توانايى فراگرفتن كمتر مىگردد ، سن پيرى را نوعى بيحسى و كرخى و ضعف اراده فرامىگيرد و پيش از آنكه مرگ كار نهايى خود را انجام دهد ، طبيعت نوعى تخدير عمومى مىآورد ، هرچه شدت و قدرت حواس و حساسيت كمتر شود ، نشاط ضعيفتر مىشود ، و ميل به زندگى به بىعلاقگى و انتظار صبورانه بدل مىگردد ، وحشت از مرگ به طور عجيبى با ميل به استراحت مخلوط مىشود . . . ما در بدن نوع انسان اعضاى موقتى هستيم ، و در جسم حيات كل به منزلهء سلولهاى آن مىباشيم ، ما مىميريم و از ميان مىرويم تا حيات جوان و نيرومند بماند اگر هميشه زنده مىمانديم ، رشد متوقف مىشد و جوانى ديگر در روى زمين جايى براى خود نمىيافت . . . ما پيش از آنكه بميريم نشاط و حيات خود را به شكل تازه‌ترى نشان مىدهيم ، با آوردن فرزندان بر شكاف ميان نسلها پل مىبنديم و دشمنى مرگ را رفع مىكنيم . . . گرچه ما كه اجزاء هستيم مىميريم ، اما حيات كل را مرگى نيست .\r\nسه هزار سال پيش به خاطر مردى رسيد كه انسان مىتواند پرواز كند و بالهايى براى خود ساخت پسر او « ايكاروس » به اين بالها اعتماد كرد و آن را برخود بست و خواست پرواز كند ، ولى به دريا افتاد ؛ اما حيات گستاخانه اين رؤيا و آرزو را ادامه داد . پس از سى نسل روح مجسمى به نام لئونارد داوينچى آمد و در ميان شاهكارهاى خود كه انسان از مشاهدهء زيبايى آن\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nدستخوش غم و اندوه مىگردد نقشه و محاسبات يك ماشين پرواكننده را كشيد و بر آن تعليقى نوشت كه مانند زنگ در حافظهء انسان صدا مىكند ، اينجا بايد بال گذاشته شود ، لئونارد داوينچى موفق نشد و مرد ، ولى زندگى به اين رؤيا ادامه داد ، نسلها گذشت و مردم آن روزگار گفتند كه انسان نبايد پرواز كند ، اما سرانجام پرواز كردند ، حيات آن چيزى است كه سه هزار سال صبر مىكند ، و سر فرود نمىآورد ، فرد شكست مىخورد ولى زندگى پيروز مىگردد . فرد مىميرد ولى زندگى بىآنكه خسته و نوميد شود ، به راه خود ادامه مىدهد . . . به حيرت مىافتد و به شوق مىآيد نقشه مىكشد ، و مىكوشد ، بالا مىرود ، و به مقصد مىرسد ، و دوباره به هوس و شوق ديگر مىافتد - اينجا پيرمردى است كه بر بستر مرگ دراز كشيده است ، دوستان او به دورش جمع شده در كارش فرومانده‌اند خويشاوندانش گريه مىكنند ، چه منظرهء وحشتناكى است ، بدنى است سست و از كارمانده دهانى بىدندان و چهره‌اى بىخون ، زبانى بىحركت و چشمانى بىنور ، جوانى پس از آنهمه اميد و سعى و كوشش ، به اين بن‌بست رسيده است . . .\r\nاين مرد هفتاد ساله با رنج و زحمت به كسب دانش پرداخت ، مغزش انبار معلومات و تجربيات شد . . . ولى امروز مرگ بالاى سر اوست . . . دلش را مىفشارد و نفسش را مىبندد مرگ پيروز مىگردد .\r\nدر بيرون بر روى آلاچيقهاى سبز ، مرغان چهچهه مىزنند ، و خروس سرود طلوع آفتاب را مىخواند و روشنى مزارع را فرامىگيرد ، جوانه‌ها باز مىشوند شاخه‌ها سر برمىآورند شيرهء نباتى در تنهء درختان بالا مىرود اينجا كودكان با شادى جنون‌آميزى . . . مىخندند و همديگر را صدا مىزنند و يكديگر را دنبال مىكنند . . . چه نشاطى . . . آنها رشد خواهند كرد بار خواهند گرفت ، عشق خواهند ورزيد و شايد پيش از مردن كيفيت حيات را كمى بالاتر خواهند برد . . .\r\nزندگى پيروز مىشود . . . « 1 » »\r\nنويسندهء قابوسنامه در پايان باب نهم « در پيرى و جوانى » خطاب به فرزند خود مىگويد :\r\n« اى پسر هرچند جوانى ، پير عقل باش ، نگويم جوانى مكن ، و لكن جوان خويشتن‌دار باش و از جوانان پژمرده مباش ، جوان شاطر ، نيكو بود ، چنانك ارسطاطاليس حكيم گفت :\r\n« الشباب نوع من الجنون » . و نيز از جوانان جاهل مباش ، كه از شاطرى بلا نخيزد و از كاهلى بلا خيزد ، و بهرهء خويش از جوانى بحسب طاقت بردار كه چون پير شوى نتوانى ، چنان كه آن پير گفت كه چندين سال حسرت و غم خوردم كه چون پير شوم ، خوبرويان مرا نخواهند ، اكنون كه پير شدم ، من ايشان را نمىخواهم و اگر خود خواهم نزيبد . . . « 2 » »\r\n\r\n\r\n","description":"","footnote":"\r\n( 1 ) . لذات فلسفه ، پيشين ، ص 491 به بعد .\r\n( 2 ) . قابوسنامه ، باب نهم ، ص 40 .\r\n","page_name":" 305 ","page_number":305},
  {"content":"\r\n\r\nشاعرى در تأييد اين معنى گويد :\r\n جوانى گفت پيرى را چه تدبير * كه يار از من گريزد چون شوم پير\r\nجوابش داد پير نغز گفتار * كه در پيرى تو خود بگريزى از يار \r\nعنصر المعالى در صفحات بعد از خصوصيات پيرى ياد مىكند و با صراحت به فرزند خود مىگويد : « . . . جوانان را اميد پيرى بود و پير را جز مرگ اميد نباشد . . . غله چون سپيد گشت اگر ندروند ناچار خود بريزد\r\n . . . گر بر سر ماه برنهى پايهء تخت * ور همچو سليمان شوى از دولت و بخت\r\nچون عمر تو پخته گشت بربندى رخت * كان ميوه كه پخته شد بيفتد ز درخت \r\n. . . و چنان دان كه ترا نگذارند تا همى باشى چون خواستهاى تو ، از كار فروماند ، و در بينايى و گويايى و شنوايى و بويايى و لمس و ذوق و همه بر تو بسته شد ، نه تو از زندگانى خويش شاد باشى و نه مردم از زندگانى تو ، و بر مردمان و بال گردى ، پس مرگ از چنان زندگانى به . . .\r\n سلطان جهان در كف پيرى شده عاجز * تدبير شدن ساز كه شصت و سه درآمد \r\nولى كسائى در پنجاه سالگى از زندگى بىحاصل خود اظهار ملال و آثار دردناك پيرى را در خود احساس مىكنند :\r\n به سيصد و چهل و يك رسيد نوبت سال * چهارشنبه ، سه روز باقى از شوال\r\nبيامدم به جهان تا چه گويم و چه كنم ؟ * سرود گويم و شادى كنم به نعمت و مال\r\nستوروار بدين‌سان گذاشتم همه عمر * كه برده گشتهء فرزندم و اسير عيال\r\nبه كف چه دارم از اين پنجه شمرده تمام ؟ * شمارنامهء با صد هزار گونه و بال\r\n. . دريغ فرّ جوانى ! دريغ عمر لطيف * دريغ صورت نيكو ، دريغ حسن و جمال\r\nكجا شد آنهمه خوبى ، كجا شد آنهمه عشق * كجا شد آنهمه نيرو ؟ كجا شد آنهمه حال ؟\r\nسرم بگونهء شيرست و دل بگونهء قير * زخم به گونهء نيلست و تن بگونهء نال « 1 »\r\nنهيب مرگ بلرزاندم همه شب و روز * چو كودكان بدآموز را نهيب دوال « 2 »\r\nگذاشتيم و گذشتيم و بودنى همه بود * شديم و شد سخن ما فسانهء اطفال\r\nايا « كسائى » پنجاه بر تو پنجه گذاشت * بكند بال تو را زخم پنجه و چنگال \r\nاكنون سخن كمال الدين بندار رازى را پيرامون مرگ از تذكرهء دولتشاه سمرقندى نقل مىكنيم :\r\n\r\n\r\n","description":"","footnote":"\r\n( 1 ) . نال يعنى نى باريك .\r\n( 2 ) . دوال : شلاق .\r\n","page_name":" 306 ","page_number":306},
  {"content":"\r\n\r\n دو ، روز حذر كردن از مرگ روا نيست * روزى كه قضا باشد و روزى كه قضا نيست\r\nروزى كه قضا باشد كوشش ندهد سود * روزى كه قضا نيست درو مرگ روا نيست \r\n\r\nمرگ به نظر زكرياى رازى\r\nرازى ضمن بحث پيرامون مرگ مىنويسد : « آنان كه از مرگ ترس و وحشت دارند ، هر بار كه مرگ را در نظر خود مجسم سازند به آنان مرگى دست مىدهد و در مدتى دراز ممكن است دچار مرگهاى متعدّدى بشوند ، پس بهتر و نيكوتر آنست كه نفس انسانى با لطف و حيلت اين اندوه و ترس را از خود دور سازد و خردمند كسى است كه غم و اندوه را در خود مجال ندهد . . . و در نابودى و بيرون كردن آن از نفس خود بكوشد - افلاطون در آثار خود بارها اشاره به مرگ كرده . و او مىگويد كه ترس از مرگ نشانهء بىخردى است و از كجا كه اين مرگ كه مردم آن را بزرگترين شر مىپندارند بزرگترين خير نباشد . . . به نظر ابن سينا « مرگ را دردى جز در بيمارى نيست زيرا كه درد به وسيلهء ادراك است و ادراك جز در مورد زنده متصوّر نيست و اگر كسى به جهت عقاب از مرگ مىترسد در واقع از عقاب مىترسد نه از مرگ و به جاى ترس از مرگ بايد از گناهان پرهيز كند . . . « 1 » »\r\n\r\nوصف پيرى\r\nوقتى احمد مستوفى را كه پيرى سالخورده بود به ترجمهء كتاب فتوح كه خواجه محمد بن على اعثم كوفى در سنهء 204 تأليف كرده است دعوت كردند ، وى از قبول اين كار دشوار به علت پيرى سر باززد و در وصف حال خويش گفت « ضعف پيرى سر همهء شكستگىها و مايهء همهء فروبستگيهاست و سردى و خشكى بر مزاج غلبه مىكند كه موجب نسيان و منتجّ طغيان باشد و ملالت و كسالت به خاطر راه مىيابد . . « 2 » »\r\nدر طوطىنامه از آثار قرن هشتم هجرى راجع به مراحل عمر چنين مىخوانيم :\r\n« چون عمر من به چهل و پنجاه رسد ، پس از آن دولت چه فايده كند و از آن مملكت چه بهره توان ستد كه حكما فرموده‌اند : بهار عمر و زندگانى تا چهل سال بيش نيست و موسم عيش و كامرانى تا بدين غايت بيش نه ، و هرچه از اين تجاوز كند ، و از اين مقام بگذرد گلشنى باشد بىجوى و گلزاريست بىبوى چنان كه گفته‌اند ، نظم :\r\n نشاط عمر باشد تا چهل سال * چهل رفته فروريزد ، پر و بال \r\n\r\n\r\n","description":"","footnote":"\r\n( 1 ) . مهدى محقق : فيلسوف رى ، ص 58 به بعد .\r\n( 2 ) . تاريخ اعثم كوفى به نقل از راهنماى كتاب ، سال نوزدهم ، شماره‌هاى 4 و 6 ، ص 465 .\r\n","page_name":" 307 ","page_number":307},
  {"content":"\r\n\r\n پَسِ پنجه نباشد تندرستى * بصر كندى پذيرد ، عقل سستى\r\nچو شصت آمد ، نشست آمد پديدار * چو شد هفتاد ، افتاد آلت از كار\r\nبه هشتاد و نود گر ، دررسيدى * بسا سختى كه از گيتى كشيدى\r\nوز آنجا گر به صد منزل رسانى * بود مرگى به صورت زندگانى « 1 » \r\nصاحبنظران شرق غايت عمر طبيعى آدمى را در حدود هفتاد سال مىدانستند و بر آن بودند كه چون عمر كسى از هفتاد گذرد بيمارى و درد و رنج او را آرام نخواهد گذاشت .\r\nراوندى در راحة الصدور مىنويسد : « هر بنى آدمى را غايت عمريست كه بدان اجل فراز آيد و صحيفهء عملش در آن برسد بايد كه در حسنات افزايد و از سيئات بكاهد پيش از آنكه مدت اجل برسد و از سعى در عمل بازماند .\r\n چنين است رسم سراى فريب * فرازش بلندست و پستش نشيب\r\nچه بندى دل اندر سراى فسوس * كه ناگه به گوش آيد آواى كوس\r\nخروشى برآرد كه بربند رخت * نبينى جز از تختهء گور تخت\r\nبه كس برنماند جهان جاودان * نه بر تاجدار و نه بر موبدان\r\nروانت گر از آز فرتوت نيست * ترا جاى جز تنگ تابوت نيست\r\nز هفتاد برنگذرد بس كسى * ز دوران چرخ ، آزمودم بسى\r\nوگر بگذرد آن همه بدتريست * بر آن زندگانى ببايد گريست\r\nروان تو دارنده روشن كناد * خرد پيش چشم تو جوشن كناد . . « 2 » \r\nدر جاى ديگر مىنويسد : « . . . از قضا و قدر به عقل و بصر حذر نتوان كرد و آدمى چو آفتاب ، هر كجا كه رود بلا و محنت چو سايه ملازم او بود و تقدير سابق لا حق . . .\r\n سر الب ارسلان ديدى ز رفعت رفته بر گردون * به مرو آتا به خاك اندر تن آلب ارسلان بينى \r\nچون اجل فراز آيد مهلت منقضى شود رسيدنى برسد و چون قضا بيابد بصر برود . شعر :\r\n اگر شهريار است اگر مرد خُرد * هر آنكس كه زايد ببايدش مرد\r\nنگر تا كه بينى بگرد جهان * كه او نيست از مرگ خسته روان\r\nبريزى به خاك ار همه آهنى * اگر دين‌پرستى ، گر اهريمنى\r\nز خاكيم و هم خاك را زاده‌ايم * به بيچارگى دل به دو داده‌ايم\r\nهمه مرگ را ايم پير و جوان * برفتن خرد بادمان قهرمان\r\nهمه كارها ، را به گيتى دَرَست * مگر مرگ كانرا درى ديگرست « 3 » \r\nچون سيد شريف رضى ( گردآورندهء نهج البلاغهء حضرت امير « ع » ) در محرّم 404\r\n\r\n\r\n","description":"","footnote":"\r\n( 1 ) . طوطىنامه ، پيشين ، ص 463 .\r\n( 2 ) . راحة الصدور راوندى ، پيشين ، ص 113 .\r\n( 3 ) . همان كتاب ، ص 121 .\r\n","page_name":" 308 ","page_number":308},
  {"content":"\r\n\r\nدرگذشت ، برادرش سيد مرتضى نتوانست جنازهء او را بنگرد و از شدت تأثير و اندوه در مرقد موسى بن جعفر ( ع ) به گريه و ناله پرداخت ، وزير فخر الملك بر جنازهء سيد نماز گزارد ، و در پايان روز به مشهد كاظمين رفت و سيد مرتضى را كه از فضلاى عصر بود با خود به خانه برگردانيد ، سيد مرتضى كه سخت به برادر دلبستگى داشت در مرثيهء او چنين گفت :\r\n يا للرجال لفجعه جذمت يدى * و وددت لو ذهبت على براسى\r\nما زلت اصدر وردها حتى اتت * فحسوتها فى بعضى ما انا حاسى\r\nو مطلتها زمنا فلما صممت * لم يثنها مطلى و طول مكاسى\r\nللّه عمرك من قصير طاهر * و لرب عمر طال بالاد ناس \r\nيعنى : اى مردم فغان از مصيبتى كه دست مرا قطع كرد ، چه بجا بود كه سر و پيكر من را هم مىبرد - هميشه انديشه چنين مصيبتى را از خاطر بيرون مىكردم ، تا آنكه بسرم آمد ، و در ضمن ساير شربتهاى ناگوار اين را هم جرعه‌جرعه نوشيدم ، مدتها آن را سر پيچاندم ولى چون تصميم گرفت ، سرپيچى من او را از تصميمش منصرف نكرد . چه بركتى در عمر تو بود ، چه كوتاه و پاك زيستى ، چه عمرهايى به طول مىانجامد ولى با هزاران آلودگى « 1 » . »\r\nناگفته نگذاريم كه سعدى در آغاز باب ششم گلستان از مردى 150 ساله ياد مىكند و در وصف او مىنويسد :\r\n« با طايفهء دانشمندان در جامع دمشق بحثى همى كردم كه جوانى درآمد و گفت درين ميان كسى هست كه زبان پارسى بداند ، غالب اشارت به من كردند ، گفتمش خير است ، گفت پيرى صد و پنجاه ساله در حالت نزع است و به زبان پارسى چيزى همى گويد و مفهوم ما نمىگردد اگر به كرم رنجه شوى مزد بيابى باشد كه وصيّتى همى كند . چون به بالينش فرا رسيدم اين مىگفت :\r\n دمى چند گفتم برآرم به كام * دريغا كه بگرفت راه نفس\r\nدريغا كه بر خوان الوان عمر * دمى خورده بوديم و گفتند بس \r\nمعانى اين سخن را با شاميان همى گفتم و تعجب همى كردند از عمر دراز و تأسف او همچنان بر حيات دنيا ، گفتم چگونه‌اى درين حالت ؟ گفت چه گويم :\r\n نديده‌اى كه چو سختى همى رسد به كسى * كه از دهانش بدر مىكنند ، دندانى\r\nقياس كن كه چه حالت بود در آن ساعت * كه از وجود عزيزش بدر رود جانى « 2 » \r\nبىمناسبت نيست در اين مقال جمله‌اى چند از گفته‌هاى صادق هدايت را پيرامون\r\n\r\n\r\n","description":"","footnote":"\r\n( 1 ) . سيد محمود طالقانى ، ترجمه و شرح نهج البلاغه ، ص 21 .\r\n( 2 ) . ذكاء الملك ، كليات سعدى ص 175 .\r\n","page_name":" 309 ","page_number":309},
  {"content":"\r\n\r\nمرگ نقل كنيم : « . . . زندگى از مرگ جدايىناپذير است تا زندگى نباشد مرگ نخواهد بود و همچنين تا مرگ نباشد زندگى وجود خارجى نخواهد داشت . از بزرگترين ستارهء آسمان تا كوچكترين ذرهء روى زمين دير يا زود مىميرند ، سنگها ، گياه‌ها ، جانوران هر كدام پىدرپى به دنيا مىآيند و به سراى نيستى رهسپار مىشوند و در گوشهء فراموشى مشتى گرد و غبار مىگردند . . . مرگ ، همه هستيها را به يك چشم نگريسته و سرنوشت آنها را يكسان مىكند نه توانگر مىشناسد نه گدا . . . همهء اين جنگ و جدالها ، كشتارها درندگىها ، كشمكشها و خودستائىهاى آدميزاد ، در سينهء خاك تاريك و سرد و تنگناى گور فروكش كرده آرام مىگيرد . اگر مرگ نبود همه آرزويش را مىكردند فريادهاى نااميدى به آسمان بلند مىشد به طبيعت نفرين مىفرستادند ، اگر زندگى سپرى نمىشد چقدر تلخ و ترسناك بود . . . اوست كه اندام خميده ، سيماى پرچين ، تن رنجور را در خوابگاه آسايش مىنهد . . . اى مرگ تو از غم و اندوه زندگى كاسته بار سنگين آن را از دوش برمىدارى سيه‌روز تيره‌بخت سرگردان را سرو سامان مىدهى ، تو نوشداروى ماتم‌زدگى و نااميدى مىباشى . . . تو هستى كه به فرومايگى ، خودپسندى ، چشم‌تنگى و آز آدميزاد خنديده پرده بر روى كارهاى ناشايستهء او مىگسترانى ، كيست كه شراب شرنگ‌آگين تو را نچشد ، انسان چهرهء تو را ترسناك كرده از تو گريزان است ، فرشتهء تابناك را اهريمن خشمناك پنداشته . . . تو درمان دلهاى پژمرده مىباشى ، تو دريچهء اميد به روى نااميدان باز مىكنى ، تو از كاروان خسته و درماندهء زندگان مهمان‌نوازى كرده آنها را از رنج راه و خستگى مىرهانى تو سزاوار ستايش هستى تو زندگانى جاويدان دارى ( گان 1305 . . « 1 » ) »\r\nقبل از آنكه مرگ‌ومير و آداب به خاك سپردن مردگان را در جهان اسلامى مورد مطالعه قرار دهيم ، مراسم سوگوارى را در ايران باستان از نظر خوانندگان مىگذرانيم :\r\n\r\nمراسم سوگوارى در ايران باستان\r\nاستاد جمال‌زاده طى مقاله‌اى به عنوان « دخمه انوشيروان كجاست ؟ » به مراسم كفن و دفن در عهد باستان يعنى دورهء هخامنشيان ، اشكانيان و ساسانيان اشاره مىكند :\r\n« پادشاهان هخامنشى مقبره مىداشته‌اند و مردگان خود را دفن مىكرده‌اند ؛ و پس از فوت هر پادشاه ، به علامت عزادارى ، آتش مقدس را خاموش ، و پس از اجراى مراسم دفن از نو روشن مىكرده‌اند و عناصر سه‌گانه يعنى آتش و خاك و آب را مقدس مىشمرده‌اند و پاك\r\n\r\n\r\n","description":"","footnote":"\r\n( 1 ) . نوشته‌هاى پراكنده ، ص 292 .\r\n","page_name":" 310 ","page_number":310},
  {"content":"\r\n\r\nنگاه مىداشته‌اند ، و هردوت نقل كرده است كه چون كمبوجيه موميايى امازيس ( مصر ) را بسوخت ايرانيان از او متنفر شدند ، در هر صورت اينها مطالبى است كه ارتباط به دورهء قبل‌تر از ساسانيان دارد . . . چنان كه مىدانيم پس از هخامنشيان و سلوكيدها ، گروهى از مردم آريايىنژاد با عنوان اشكانيان يا « پارت » در ايران سلطنت كردند و با آنكه دورهء سلطنت آنها در حدود 5 قرن به طول انجاميد . . . در شاهنامه فقط 24 بيت در حق آنها و كارهاى آنها ديده مىشود . . « 1 » »\r\nاگر تاريخ اساطيرى ايران را در شاهنامه مورد بررسى قرار دهيم جسته گريخته مطالبى كه نمودار طرز سوگوارى و كفن و دفن مردگان است به چشم مىخورد .\r\nپادشاهى در ايران با كيومرث آغاز گرديد و چون پسرش سيامك به دست ديو به قتل رسيد در شاهنامه مىخوانيم كه كيومرث پدرش :\r\n چو آگه شد از مرگ فرزند ، شاه * از اندوه ، گيتى بر او شد سياه\r\nفرود آمد از تخت ويله‌كنان * زنان بر سر و دست و بازوكنان\r\nدو رخساره پرخون و دل سوگوار * دژم كرده بر خويشتن روزگار\r\nهمه سربسر زار و گريان شدند * بر آن آتش سوگ بريان شدند\r\nخروشى برآمد ز لشكر به زار * كشيدند صف بر در شهريار\r\nهمه جامه‌ها كرده پيروزه‌رنگ * دو چشمان پر از خون و رخ باده‌رنگ\r\nدد و مرغ و نخجير گشته گروه * برفتند ويله‌كنان سوى كوه \r\nنشستند سالى چنين سوگوار . . .\r\nدر خلال اين ابيات مىبينيم كه به رسم سوگوارى ، پادشاه از تخت پايين مىآيد و لشكريان بر در شهريار صف كشيده‌اند و به رسم عزادارى جامهء پيروزه‌رنگ پوشيده‌اند ، و زارىكنان به طرف كوهستان رهسپار شده‌اند و يكسال عزادارى كرده‌اند .\r\nدر جاى ديگر شاهنامه مىخوانيم كه جانشين فريدون منوچهر بر تخت تكيه زده است و به مراسم دفن و كفن پدر مىپردازد :\r\n منوچهر بنهاد تاج كيان * به بستش به زُنار خونين ميان\r\nبه آيين شاهان يكى دخمه كرد * چه از زرّ سرخ و چه از لاجورد\r\nنهادند زير اندرش تخت عاج * بياويختند از بر عاج تاج\r\nبه بدرود كردنش رفتند پيش * چنان چون بود رسم و آيين و كيش\r\nدر دخمه بستند بر شهريار * شد آن ارجمند از جهان خوار و زار \r\n\r\n\r\n","description":"","footnote":"\r\n( 1 ) . فرهنگ ايران‌زمين ، جلد بيست و يكم ، ص 30 به بعد .\r\n","page_name":" 311 ","page_number":311},
  {"content":"\r\n\r\n منوچهر يك هفته با درد بود * دو چشمش پر از آب و رخ زرد بود\r\nسپاهش همه كرده جامه سياه * نوان گشته شاه و غريوان سپاه \r\nمىبينيم كه جسد مرده را زنّار بسته‌اند و به آيين شاهان برايش دخمه از زر سرخ و لاجورد ساخته‌اند و جسد را بر تختى از عاج قرار داده ، تاجى بر فراز آن آويخته‌اند و به رسم و كيش و آيين معمول ، به « بدرود كردنش رفتند پيش » : و سپس در دخمه را بسته‌اند و پادشاه يك هفته سوگوارى و عزادارى كرده است و سپاهيان نيز لباس سياه به رسم عزادارى پوشيده‌اند .\r\nدر شاهنامه كشته شدن سهراب و سوگوارى پدر بر پسر و آيين آن به تفصيل بيشتر بيان شده است :\r\n بفرمود تا ديبهء خسروان * كشيدند بر روى پور جوان\r\nهمى از ره گاه و شهر آمدش * يكى تنگ تابوت بهر آمدش\r\nدر آن دشت بردند تابوت اوى * سوى خيمهء خويش بنهاد روى\r\nبه پرده سراى آتش اندر زدند * همه لشكرش خاك بر سر زدند\r\nهمه خيمه و ديبهء رنگ‌رنگ * همان تخت پرمايه زرّين پلنگ\r\nبر آتش نهادند و برخاست غو * همى گفت زار ، اى جهاندار گو \r\nو باز دربارهء مرگ سهراب و تشريفات سوگوارى او ، مىخوانيم كه چون سپاهيان حامل جنازه به سيستان رسيدند .\r\n بريده دم بادپايان هزار * پر از خاك سر مهتران نامدار\r\nبريده سمند سرافراز دُم * دريده همه كوس و رويينه دم\r\nسپه پيش تابوت مىراندند * بزرگان به سر خاك مىافشاندند\r\nپس آنگه سوى زابلستان كشيد * چو آگاهى از وى بدستان رسيد\r\nهمه سيستان پيش‌باز آمدند * برنج و به درد و گداز آمدند\r\nچو تابوت را ديد دستان سام * فرود آمد از اسب زرين سكام\r\nتهمتن پياده همى رفت پيش * دريده همه جامه ، دل كرده ريش\r\nگشادند گردان سراسر كمر * همه پيش تابوت بر خاك سر\r\nهمه رخ كبود و همه جامه چاك * بسر برفشانده بر اين سوك خاك\r\nگرفتند تابوت او سر به زير * دريغ آنچنان نامدار دلير\r\nتهمتن به زارى به پيش پدر * ز تابوت زردوز بر گِرد سر\r\nدگرباره تابوت سهراب شير * بياورد پيش مهان دلير \r\n\r\n","description":"","footnote":"","page_name":" 312 ","page_number":312},
  {"content":"\r\n\r\n از آن تخته بركند و بگشاد سر * كفن زو جدا كرد پيش پدر\r\nتنش را بر آن نامداران نمود * تو گفتى كه از چرخ برخاست دود\r\nمهان جهان جامه كردند چاك * به ابر اندر آمد سر گرد و خاك\r\n. . . چو ديدند آن مردمان روى اوى * بكردند هركس بسى هاىوهوى\r\n. . . تراشيد تابوتش از عود خام * بر او برزده بند زرين ستام \r\nاز اشاراتى كه در ابيات فوق رفته است آگاهى مىيابيم كه پارچه گرانبهايى ( حرير چينى يا ديباى رومى و جز آن ) بر روى جسد مىگسترده‌اند و جسد را با عطريات مىشسته‌اند و در تابوت « تنگ » از عود خام مىنهاده‌اند و با بندهايى از زر و سيم تابوت را استوار مىساخته‌اند و اگر مرده از سران لشكرى بوده است ، آتش به خيمه و سراپرده او مىزده‌اند و سپاهيان خاك بر سر مىكردند و كسان و نزديكان و بستگانش جامه بر تن پاره مىكردند و دم اسبها را مىبريده‌اند و آلات و ادوات موسيقى را درهم مىشكسته‌اند و بزرگان و اشخاص محترم و بااعتبار به رسم احترام و سوگوارى پياده در جلو تابوت ( نه در عقب تابوت چنان كه امروز مرسوم است ) روان مىشدند و هم‌قطاران كمر مىگشادند و جامه مىدريدند و خاك بر سر مىكردند و سر و شانه به زير تابوت مىكردند و چون به حضور بزرگان و ريش‌سفيدان و رؤساى سالخورده مىرسيدند تابوت را به زير آورده ، در مقابل او مىنهادند و گاهى تخته روى تابوت را برداشته ، كفن را مىگشودند تا حضار بتوانند صورت مرده را از نزديك ببينند .\r\nدربارهء كفن و دفن رستم هم ( به دست زال ) در شاهنامه مطالبى آمده كه چند بيت آن را نقل مىكنيم :\r\n نخستين بشستند در آب گرم * بروبال و ريشش همه نرم‌نرم\r\nبرش مشك و عنبر همى سوختند * همه خستگيهاش بردوختند\r\nهمى ريخت بر تاركش بر گلاب * بگسترد بر تنش كافور ناب\r\nبه ديبا تنش را بپيراستند * و زان پس گل و مشك و مى خواستند\r\n. . . به يك سال در سيستان سوك بود * همه جامه‌هاشان سياه و كبود \r\nو در مورد « رخش » يعنى اسب معروف رستم در شاهنامه مىخوانيم كه :\r\n همان رخش را بر در دخمه جاى * بكردند ، گورى چو اسبى به پاى \r\nاين عمل سنت ديرين بعضى از اقوام هند و اروپايى و سيت‌ها را كه با اسبشان به خاك مىسپردند به خاطر مىآورد ماتم و سوگوارى چهل روزه « چله » در ايران باستان نيز معمول بوده است پس از مرگ بهرام گور وليعهدش يزدگرد :\r\n چهل روز سوگ پدر داشت شاه * بپوشيد لشكر كبود و سياه \r\n\r\n","description":"","footnote":"","page_name":" 313 ","page_number":313},
  {"content":"\r\n\r\nدر پايان اين مقاله ، نظر فردوسى ، دربارهء فرجام كار آدميان چنين آمده است :\r\n فراوان بمانى سرآيد زمان * كسى زنده برنگذرد ز آسمان\r\nبه تابوت زرين و در مهد ساج * فرستادشان زى خداوند تاج\r\nهمه كارهاى جهان را دَرَست * مگر مرگ را كان دَرِ ديگرست\r\nشنيدستم اين داستان از مهان * كه هرچند باشى به خرم جهان\r\nسرانجام مرگ است و زان چاره نيست * به من بر بدين جاى بيغاره نيست\r\nاگر شاه باشى و گر زرد هشت * نهالين ز خاك است و بالين ز خشت \r\nز مادر همه مرگ را زاده‌ايم\r\n اگر آسمان بر زمين برزنى * وگر آتش اندر جهان درزنى\r\nسرانجام بستر بود تيره‌خاك * بپّرد روان سوى يزدان پاك\r\nبه نام نكو گر بميرم رواست * مرا نام بايد كه تن مرگ راست « 1 » \r\n\r\nمرگ از نظرگاه اسلام [ * 
  ]\r\nدر نظر اسلام مرگ عبارت از جدايى روح از بدن انسان است ، برزخ ، زندگى محدودى است كه واسطه‌اى در ميان زندگى دنيا و حيات آخرت است به اين ترتيب كه انسان پس از مرگ مورد بازپرسى قرار مىگيرد و اگر نتيجهء اعمالش خوب باشد زندگى شيرينى در بهشت خواهد داشت و هرگاه محصول كارهاى او بد باشد زندگى تلخى در جهنّم در انتظار اوست .\r\n\r\nبه خاك سپردن ميّت\r\nطبق سنن اسلامى پس از كسب اجازه از وصى ، نماز ميت را به جا مىآورند و مرده را به خاك مىسپارند ، و به زبان عربى به او تلقين مىگويند كه « يا عبد اللّه و ابن عبد اللّه ، اذ جاءك الملكان المقربان و يسئلونك من ربّك قل اللّه ربّى و محمد نبيّى و على امامى و القرآن كتابى ، اللّه حق و النبى حق و الكعبة حق و القرآن حق و الصراط حق و الحجة حق و النار حق و القبر حق و سؤال المنكر و النكير حق و البرزخ حق و الثوّاب حق و العقاب حق . » بعد مردم فاتحه مىخوانند و قبر را مىپوشانند و آبى بر آن مىپاشند و حاضران به خانهء مرده برمىگردند و تنها آخوندى براى تلاوت قرآن در كنار قبر باقى مىماند .\r\nراجع به مرگ و « اجل » چنان كه گفتيم پيشينيان سخنها گفته‌اند . در قرآن آمده است :\r\n « لِكُلِّ أُمَّةٍ أَجَلٌ فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ  ( سورهء اعراف آيهء 34 و سورهء يونس آيهء 49 ) .\r\n\r\n\r\n","description":"","footnote":"\r\n( 1 ) . همان كتاب ، ص 35 تا 59 ( نقل به اختصار ) .\r\n","page_name":" 314 ","page_number":314},
  {"content":"\r\n\r\nمؤلف معالم القربه مىنويسد : « همين كه مؤمنى درگذشت مخارج كفن و دفن او به عهدهء ولىّ ميّت است ، بهتر است پدر ميت او را غسل دهد و گرنه جد و يا پسر يا نوادهء پسرى يا افراد خاندان و گرنه مرد بيگانه عمل غسل را انجام مىدهد ؛ و بعد نماز ميّت مىخوانند و سپس دفن ميّت انجام مىگيرد . » نوحه‌گرى حرام است ، رسول خدا فرمود « نوحه‌گران و كسانى كه در پيرامون آنان باشند در آتش‌اند و نيز از او روايت كرده‌اند كه به نوحه‌گران و شنوندگان نوحه و كسانى كه ريش خود را بكنند و خروش‌كنندگان و خالكوبان لعنت كرد و فرمود زنان را در تشييع جنازه اجرى نيست . . . « 1 » » و اگر خواستند گريه كنند بايد بىبانگ و بدون صدا گريه كنند و الّا عملى حرام انجام داده‌اند جالب توجه است كه به عقيدهء اهل سنّت و جماعت « زنان از زيارت قبور نيز ممنوع‌اند . » و محتسب بايد آنان را از تشييع جنازه بازدارد . . . »\r\nعزادارى و سوگوارى با آنكه در صدر اسلام چندان مورد توجه نبود بعدها در جهان اسلامى در بين طبقات ممتاز و متوسط اجتماع سخت معمول گرديد و چنان كه اشاره كرديم در نخستين روزهاى پس از فوت عزيزان ، ماتم‌زدگان يا صاحبان عزا بىتابى و بيقرارى بسيار نشان مىدادند مولوى گويد :\r\n از عزا چون بگذرد يك چند روز * كم شود آن آتش و آن عشق و سوز \r\nمعمولا پس از مرگ عزيزى ؛ بزرگى از خانواده يا يكى از پيران و معمّران قوم سعى مىكند كه ماتم‌زدگان را از زارى و تعزيت و سوگوارى بازدارد و به صبر در مصيبت و استقامت ورزيدن تبليغ نمايد و عزاداران را پس از مدتى با پوشانيدن لباسى « غير سياه » از عزا درآورد تا زندگى عادى و پرتلاش ديرين را از سر گيرند\r\n شادىّ و عيش عالم ، در خاطر دل‌افكار * شرمنده‌تر ز « عيد » است ، در خانهء عزادار \r\n« محمد سعيد اشرف »\r\n\r\nقبور نبايد به صورت عبادتگاه درآيد\r\nدر صحيح بخارى جلد دوم حديث زير به روايت عايشه و عبد الله ابن عباس از پيامبر اسلام نقل شده است كه فرمود « . . . لعنة الله على اليهود و النّصارى اتخذوا قبور انبيائهم مساجد يحذّر ما صنعوا . » نفرين خدا بر يهود و نصارى كه قبور انبياء خود را به صورت عبادتگاه درآورده‌اند ، و با اين بيان پيغمبر مىخواست مردم را از كارهاى بىحاصلى كه امروز معمول است برحذر دارد . « 2 » »\r\nدر كتاب مهمان‌نامه بخارا تأليف فضل الله خنجى در آغاز قرن دهم در محضر خان ، گفتگويى جالب بين مؤلف با يكى از روحانيان راجع به كيفيّت ساختن قبور و اينكه ساختن\r\n\r\n\r\n","description":"","footnote":"\r\n( 1 ) . آيين شهردارى ، پيشين ، ص 45 - 43 .\r\n( 2 ) . فرهنگ البسه ، ص 162 .\r\n","page_name":" 315 ","page_number":315},
  {"content":"\r\n\r\nقبور با الواح و عمارت جايز است يا خير درمىگيرد فضل الله روزبهان اين عمل را بدعتى در اسلام مىداند و اظهار مىكند كه در صدر اسلام اين نوع تكلّفات معمول نبود ، كسى بر سنگ قبر چيزى نمىنوشت و بر بالاى مقبره عمارتى نمىساخت ، قاضى سمرقندى كه اعلم علماى زمان و شيخ الاسلام سمرقند بود گفت : « چگونه بدعت مىباشد و حال آنكه در جميع بلاد اسلام اين امور كه گفتند شايع است . . . فقير گفتم ، شيوع اين امور در بلاد اسلام و تقاعد مردم از انكار آن موجب آن نمىشود . . . كه بدعت نباشد » سپس فضل الله با استناد به روايات و احاديث منتسب به عايشه و ديگران در تأييد نظر خود مطالبى مىگويد و اعلام مىكند كه عمل مردم بدعتى است در مقابل سنّت مسلمانان صدر اسلام چنان كه در قبر پيغمبر و صحابه ، اثرى از لوح نبود ولى گذاشتن سنگ يا علامتى بر قبر مردگان جايز است . پس از اين بحث طولانى خان چنين اظهارنظر مىكند : « عمارت بر قبر ساختن و لوح نهادن و كتابت كردن اگر غرض ابقاء اثر ميّت است شايد خوب باشد و اگر غرض تكلّف و خودنمائى است از جنس اعمال ريايى است . . « 1 » »\r\nبر خلاف بعضى از مردم كه غالبا وصيت مىكنند پس از مرگ جسد آنان را در مكانى متبرك به خاك سپارند ، متفكران و صاحبنظران از ديرباز براى « زندگى » و آثار وجودى انسان ارزش و قيمت فراوانى قايل بودند و تن بىروان او را به چيزى نمىگرفتند چنان كه در منطق الطير آمده است : شاگردان سقراط هنگام نزع ، از او پرسيدند كه در كجا تو را به خاك سپاريم ؟ وى در پاسخ :\r\n گفت اگر يا بى تو بازم اى غلام * دفن كن هرجا كه خواهى و السّلام \r\nدر اسكندرنامه نظامى نظير اين معنى آمده است :\r\n به سقراط گفتند كاى هوشمند * چو بيرون رود جان ازين شهربند\r\nفروماند از جنبش اعضاى تو * كجا به بود ساختن جاى تو\r\nتبسم‌كنان گفتشان اوستاد * كه بر رفتگان دل نبايد نهاد\r\nگَرَم بازيابيد گيريد پاى * به هرجا كه خواهيد سازيد جاى \r\n\r\nمرگ خوش است\r\nمسعودى مىنويسد : « روزى منصور خليفهء عباسى به ربيع گفت : « اى ربيع چه خوش بود دنيا اگر مرگ نبود . » ربيع گفت دنيا به وسيلهء مرگ خوش است ، گفت چطور ؟ گفت :\r\n« اگر مرگ نبود تو اينجا ننشسته بودى » گفت راست گفتى . »\r\n\r\n\r\n","description":"","footnote":"\r\n( 1 ) . فضل الله روزبهان خنجى : مهمان‌نامهء بخارا ، به اهتمام دكتر منوچهر ستوده ، ص 284 به بعد .\r\n","page_name":" 316 ","page_number":316},
  {"content":"\r\n\r\nخواجه رشيد الدين فضل الله ضمن مكتوبى به فرزند خود ، در مقام اندرز و نصيحت مىنويسد : « بايد كه . . . از ياد مرگ . . . غافل نشوى كه به خطاب مستطاب  « إِنَّكَ مَيِّتٌ وَ إِنَّهُمْ مَيِّتُونَ »  مخاطب خواهى شد و به رقم  « كُلُّ مَنْ عَلَيْها فانٍ »  مرقوم خواهى گشت زنهار تا به عيش رغيد و زخارف فانى اين جهان مغرور نشوى و نقوش حروف دنيا از لوح فكرت محو كنى كه در اخبار آمده است كه : « حب الدنيا رأس كل خطيئة و ترك الدنيا رأس كل عباده » . . . زنهار تا بر عشوهء شاهد جهان و شيوهء اين عروس فتّان كه هر دم در حبالهء ديگرى و نكاح شوهرى است دل نبندى . . . رسوم محدثه و بدعتهاى مذموم و قوانين جور ، باطل كنى تا خلايق در معمورهء بلاد روم از ثمار اشجار معدلت محروم نباشند . « 1 » »\r\n\r\nسوگوارى در قرون اوليه اسلامى\r\nدر قرون وسطى ، تشييع جنازهء يك مسلمان ، به سرعت و بدون تشريفات انجام مىگرفت ، ولى احترام و تكريم مردگان ، معمولا با علاقه و صميميت ، مدتها ادامه داشت و بازماندگان متوفى با دعا و صدقه از وى ياد مىكردند و در تمام مدت سال ، روزهاى پنجشنبه به مزار او مىرفتند و با خواندن دعا و انفاق مساكين ، محبت خود را ، آشكار مىساختند .\r\nهنگام تشييع جنازه ، اگر متوفى در شمار اشراف و بزرگان بود پس از ستر عورت جسد او را در تخت روان مىگذاشتند و روى آن را با پرده‌هاى ابريشمين مىآراستند و اگر مرده از بينوايان و مستمندان بود او را در تابوت چوبين كه چهار دستگيره داشت مىنهادند . در هر حال خواه مرده غنى بود يا فقير تمام مردم تابوت او را با علاقه و احترام به دوش مىگرفتند ، و مسلمانان كوى و برزن سعى مىكردند كه هريك لحظه‌اى چند در حمل جنازه شركت جويند ، زيرا اين كار را عمل ثواب مىشمردند ، عده‌اى با خواندن ادعيهء مذهبى ، با بستگان و دوستان متوفى همگامى و هم‌قدمى مىكردند و جمعى از مردم محل پس از مشاهدهء جنازه با مشايعت‌كنندگان همراه مىشدند . « 2 » »\r\n\r\nتشييع جنازهء احمد حنبل\r\nبه طورى كه از جلد دوم حبيب السير برمىآيد احمد حنبل ، از محدّثين بزرگ ، چون در 78 سالگى درگذشت « ششصد هزار كس از رجال و شصت هزار نفر از نسوان مشايعهء جنازهء او كردند . . . « 3 » »\r\n\r\n\r\n","description":"","footnote":"\r\n( 1 ) . آثار الوزراء عقيلى ، پيشين ، ص 315 .\r\n( 2 ) . زندگى مسلمانان در قرون وسطى ، پيشين ، ص 62 .\r\n( 3 ) . حبيب السير ، پيشين ، ج 2 ، ص 270 .\r\n","page_name":" 317 ","page_number":317},
  {"content":"\r\n\r\nمسعودى مىنويسد : پس از آنكه احمد بن حنبل به روزگار متوكل در ربيع الاول 241 درگذشت محمد بن طاهر بر او نماز كرد « بر جنازهء او چندان مردم حاضر شدند كه چنان روز و چنان انبوهى بر جنازهء هيچكس از گذشتگان ديده نشده بود . مردم دربارهء او سخنان متضاد مىگفتند . » بعضى او را لعن مىكردند و گروهى فقدان او را سبب تيرگى جهان مىشمردند . . . « 1 »\r\nبا اينكه طبق مقررات مذهبى زنان از تشييع جنازه معافند ، آنان از ديرباز ، به اين دستور مذهبى توجه نداشتند و ضمن تشييع جنازه از ندبه و زارى و كندن مو و زدن به سر و روى خويش خوددارى نمىكردند ، به اين ترتيب پس از اسلام زنان روش دوران جاهليت را بار ديگر تجديد كردند ، يعنى سنت بر مذهب غالب آمد و عده‌اى از زنان با اخذ پول بر جنازهء مردگان شيون و زارى مىكردند .\r\nبه نظر سنائى :\r\n نوحه‌گر كز پى تو مىگريد * او نه از چشم كز گلو گريد \r\nگاه خلفا با وضع مقرراتى از عزادارى زنان در مرگ عزيزان جلوگيرى مىكردند ، چنان كه يك بار در سال 864 و بار ديگر در سال 907 ( حاكم ) خليفهء فاطمى مصر به طور جدى زنان را از تشييع جنازه منع كرد ، و تا مدتى اين دستور اجرا شد ، ولى به تدريج فرمان خليفه رو به فراموشى رفت و بار ديگر زنان در تشييع مردگان شركت جستند . در بغداد زنان به گريه و زارى قناعت نمىكردند ، بلكه روى خود را سياه مىكردند و موهاى خود را ژوليده و برآشفته مىنمودند .\r\nتشييع‌كنندگان نخست به مسجد جامع مىرفتند ، همين‌كه به در بزرگ مسجد نزديك مىشدند ، قرآن‌خوانان سكوت مىكردند و جنازه را به داخل مسجد مىبردند و در برابر محراب مىنهادند ، سپس خواندن خطبهء مذهبى آغاز مىشد .\r\nاگر متوفى ، امام جمعه يا مؤذن يا خادم مسجد بود ، ادعيه و اوراد مذهبى چندى دوام مىيافت . در مسجدها معمولا از شبستانها و سالونها براى اجراى مراسم ختم استفاده مىكردند .\r\nپس از نماز و دعا طى خطابه يا شعرى از متوفى به نيكى ياد مىكردند . مراسم دعا و نماز ميت معمولا به وسيلهء پدر براى پسر و به وسيلهء پسر براى پدر انجام مىگرفت . در صورتى كه از سلالهء پدرى كسى نبود ، بستگان امّى متوفى بر ديگران تقدم داشتند و در صورت فقدان هر دو ، هركس مىتوانست به خواندن نماز ميت اقدام كند . اگر متوفى مرد بود ، خطبه و نماز ميّت نزديك سر او\r\n\r\n\r\n","description":"","footnote":"\r\n( 1 ) . مروج الذهب ، پيشين ، ج 2 ، ص 11 به بعد .\r\n","page_name":" 318 ","page_number":318},
  {"content":"\r\n\r\nو اگر زن بود ، نزديك پاى او ، انجام مىگرفت . پس از پايان خطبه با صداى بلند مىگفتند :\r\n« اللهم ان هذا عبدك و ابن عبدك و ابن امتك قد نزل بك و انت خير منزول به الهم ان كان محسنا فزد فى احسانه و ان كان مسيئا فتجاوز عنه . . . » يعنى : اى خداى بزرگ اين ميت غلام تو و پسر غلام تو ، مردى از امت توست كه اين دنيا و شاديهاى آن و دوستانش را به خاطر ظلمت قبر ترك گفته است ، و در حال مرگ جملهء لا إله الى اللّه محمد رسول اللّه را بر زبان رانده است . اى خدا تو اعلم و اعدلى ، او به سوى تو مىآيد يعنى به سوى آن‌كه همه نزد او خواهند رفت ، محتاج رحمت توست و تو را به كيفر او نيازى نيست . خداوندا در نزد تو از او شفاعت مىكنيم ، اگر بندهء خوبى بوده با او هرچه بهتر رفتار كن و اگر بندهء بدى بوده است او را بيامرز ، شكنجه‌هاى قبر را از او دور كن ، قبرش را فراخ ساز و رحمتى كن كه تا روز قيامت يعنى روزى كه داخل نخلستان تو مىشود رنج نبرد .\r\nپس از پايان تشريفات مذهبى ، مرده را به غسالخانه مىبردند ، در آنجا عده‌اى مرده‌شوى مرد براى تطهير كردن مردان و جمعى مرده‌شوى زن براى شستن زنان آمادهء كار بودند و جنازه را بيدرنگ بر روى نيمكت يا سنگ مرده‌شورخانه مىگذاردند ، و با دقت به تطهير و شستشوى مىپرداختند ، و گفتهء پيغمبر اسلام را كه فرموده است « با مردگان همان‌گونه رفتار كنيد كه در حق تازه‌عروس و تازه‌داماد رفتار مىشود ، » به كار بسته در نظافت و پاكيزه كردن مردگان مىكوشيدند و بدن متوفى را با آب و برگ عناب خشك سه بار مالش و شستشو مىدادند ، سپس روى بدن مرده كافور مىپاشيدند ، ناخنهايش را مىگرفتند ، زيادى سبيلش را قيچى مىكردند ، موهاى زير بغلش را مىتراشيدند ، سپس او را در پارچهء پنبه‌اى مىپوشانيدند و دو فوطه كرباس روى او مىافكندند ممكن بود متوفى را در چند كفن زيبا و قلابدوزى شده بگذارند ولى هيچ كس حق نداشت ، مرده را در كفن ابريشمين بگذارد ، با اين حال بعضى از زنها را در كفنى ابريشمين مىگذاشتند . مراسم غسل و تدفين زنان با مردان اختلاف چندانى نداشت ، جز آن‌كه زنان را بيشتر از مردان مىپوشانيدند و سر و سينهء آنها را با پارچه كاملا مستور مىكردند ، سپس آنها را در دو پارچهء ماهوتى مىپوشانيدند و از گذاشتن هر نوع جواهر در قبر آنها خوددارى مىكردند ، چه اين عمل شرعا تحريم شده است .\r\nآنچه گفتيم طرز شستشو و كفن و دفن مردم عادى بود . اما اگر مرده يكى از شخصيتهاى ممتاز يا مردى متعين بود ، او را موميايى مىكردند ، چنان كه در سال 967 ، چون سيف الدوله درگذشت ، بازماندگان او جسدش را نه بار شستند ، نخست با آب خالص ، بعد با عصارهء صندل و عنبر و كافور و گلاب و سرانجام دو بار با آب مقطر بدن او را شستشو دادند ، سپس او را با ماهوت دبيقى كه 50 سكه طلا ارزش داشت خشك كردند . البته غسال اين پارچهء گرانبها را\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nبه نام يادگار به نفع خود ضبط كرد ، سپس به موميائى كردن جسد پرداختند براى گونه‌ها و ريش او صد مثقال قليا به كار بردند ( يك مثقال معادل 5 گرم است ) و سى مثقال كافور در بينى و منخرين و گوش او داخل كردند و سپس سراپاى او را كافور ماليدند . به اين ترتيب كفن و دفن او هزار دينار مغربى تمام شد . ( در سال 984 موميائى ابن كليس كه وزيرى يهودى بود صد هزار دينار مغربى خرج برداشت ) . در تمام مدتى كه بدن او در غسالخانه بود جمعيت مشايعين منتظر ماندند ، سپس جسد او را در صندوق نهادند ، و مردم او را تا گورستان همراهى كردند .\r\nقبر او كه از پيش كنده شده بود ، يك متر و 63 سانتىمتر عمق داشت و طورى حفر شده بود كه صورت وى به جانب مكه بود ، جسدش را در قبر نهادند و آجرى به زير سر او گذاشتند و با آجر اطراف جسد را بالا آوردند و طاقى آجرى روى آن زدند ، حكيم عمر خيام نيشابورى در رباعى زير به اين معنى اشاره مىكند و مىگويد :\r\n از تن چو برفت جان پاك من و تو * خشتى دو نهند بر مغاك من و تو\r\nو آنگاه براى خشت گور دگران * در كالبدى كنند خاك من و تو \r\nبراى آنكه در روز حشر و رستاخيز مشكلى روى ندهد ، دو جنازه را در يك قبر نمىگذاشتند . فقط پس از شيوع امراض سارى و مرگ‌وميرهاى شديد از اين اصل تخطى مىشد . با اين حال ، در دوره‌هاى بحرانى نيز ، گذاشتن جنازهء زن و مرد در يك قبر گناهى بزرگ تلقى مىشد ، مگر آن‌كه بين آن دو تيغه‌اى آجرى پديد آورند .\r\nمعمولا مقبره‌ها را با يك بناى آجرى يا سنگى مشخص مىكردند ، روى سنگ قبر اسم متوفى ، مدت عمر ، خصوصيات اخلاقى و تاريخ مرگ او را مىكندند و گاه در پايان ، دعاى خيرى بدرقهء او مىكردند ، متمولين ، غالبا در بالاى قبر روى چهار ستون طاقى آجرى مىزدند .\r\nاز آغاز اسلام ، تا چند قرن ، كسى روى مقبره‌ها بناى مهمى نمىساخت ، ولى از قرن دهم ميلادى به بعد ، وضع دگرگون شده در سال 966 معز الدوله ( 945 - 967 ) بر مزار اهل بيت و بزرگان قريش گنبد و بارگاهى پديد آورد و ديگران از وى تقليد كردند ، و پس از چندى اعيان و اشراف براى خود مقبره‌هايى عظيم بنا نهادند . در قرن دهم روى قبر شاهزادگان برجهاى مرتفع استوانه‌شكلى مىساختند كه نوك آن مانند كله‌قند بود و از ده كيلومترى رأس آن مشاهده مىشد ، ولى از قرن 12 ميلادى به بعد ساختن بناهاى رفيع ، با گنبد و بارگاه و سالونهاى مجهز به قالى و قرآن و چراغهاى متعدد ، معمول گرديده براى حفظ و نگهدارى اين بناها از عوايد سالانهء موقوفات استفاده مىكردند .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nدر مصر و هندوستان هنوز مقبره‌هاى باشكوه وجود دارد كه در آن مقبره‌ها ديكتاتورهاى ترك ، يعنى مماليك قرن سيزدهم به بعد مدفونند . آزادانديشان قرن دهم ميلادى از اين طرز دفن كردن بزرگان انتقاد مىكردند « ابن وحشيه » در كتابى كه راجع به كشاورزى نوشته الفلاحة النبطيه از اين‌كه مسلمين جسد اموات را زير خاك مىگذارند انتقاد مىكند و مىگويد از آن وقت كه در بين النهرين ميليونها خلق را به خاك سپرده‌اند ، سراسر اين سرزمين مسموم و آلوده شده است .\r\nبه نظر ابن وحشيه و عده‌اى ديگر از منتقدان آن روزگار ، روش هنديان و صقالبه « اسلاوها » و مشركهايى كه جسد مرده‌ها را مىسوزانند ، به عقل و بهداشت نزديكتر است [ * 
  ] و راه و رسم ايرانيان قديم و نبطيان و صابيان حد وسطى است بين عادت هندوان و عمل مسلمانان ، زيرا كه اينان مرده‌هاى خود را در تابوتهاى سفالين كه گاهى هم لعابى روى آن را پوشانيده بود قرار مىدادند و در آن را با قير مىبستند و به خاك مىسپردند بر خلاف ساسانيان كه ستودانها و دخمه‌هائى براى مردگان خود داشتند اشكانيان و هخامنشيان گبر نبودند و اموات را به سگ و كركس رها نمىكردند ، بلكه موميايى كرده در تابوت مىنهادند و تابوت را زير خاك مىكردند .\r\nاز قرن دهم به بعد غالبا به علامت عزادارى بعضى اشياء را خرد يا خراب مىكردند ، چنان كه در سال 917 مادر خليفه پس از مرگ برادر خود سراى باشكوهى را كه ساخته بود خراب كرد و فرمود كه قايق اختصاصى او را بشكنند . در سال 941 مرگ « زيرك » خادم ، چنان « راضى باللّه » خليفهء وقت را اندوهگين نمود كه به رسم سوگوارى فرمود چهارصد خمرهء شراب مروق را از خمستان بردارند و به رود دجله دراندازند .\r\nنويسندهء مشهور بديع الزمان همدانى ( 969 - 1008 ) بر خلاف عادت معاصران خود اندرز مىدهد كه چون من بميرم ، هيچ‌گونه تظاهرى نكنند ، مردم و بستگانم از كندن مو و خراشيدن صورت و سياه كردن درها و بركندن درختها و هر كار ديگر خوددارى كنند .\r\nرسم سوگوارى در هر كشورى فرق مىكرد . در خراسان لباس عزادارى سفيدرنگ بود ، چنان كه ، وقتى سلطان محمود درگذشت ، پسر او كه وارث تخت و تاج بود با وزيران و بزرگان جملگى جامه‌هاى سفيد در بر كردند .\r\nدر اقصى نقاط غربى ممالك اسلامى يعنى در اندلس و مغرب اقصى نيز سفيد علامت عزادارى بود . در اين مورد يكى از شعراى نامدار شعرى سروده و خطاب به اهل اندلس مىگويد :\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n الا يا اهل اندلس فطنتم * بفطنتكم الى امر عجيب\r\nلبستم في ماتمكم بياضا * و جئتم منه فى زى غريب\r\nصدقتم فالبياض لباس حزن * و لا حزن اشد من المشيب « 1 » \r\nترجمهء آن چنين است :\r\n« اى مردم اسپانيا ! شما از بركت هوش و استعداد خود به نكتهء ظريفى پى برديد . در سوگواريها ، جامهء سفيد درمىپوشيد سفيد كه شايد لباس جلف و غريبى است . ولى به راستى حق با شماست همانا كه سفيدى رنگ حقيقى عزاست ، كه هيچ ماتمى از سفيدى موى سر بتر نباشد . »\r\nدر غرب ايران و شرق نزديك ، در موقع عزادارى لباس ازرق يعنى جامهء كبود يا نيلى يا سياه در بر مىكردند و در پايان تشييع جنازه ، همواره مجلس سورى برپاى مىشد ، كه اهميت و تشريفات آن برحسب موقعيت طبقاتى و ثروت خاندان متوفى فرق مىكرد . در چنين روزها ، چون ايام جشن عروسى ، معمولا در بزرگ منزل را باز مىگذاشتند و از كليهء حاضران پذيرايى مىكردند ( بسحق اطعمه ) به طنز مىگويد :\r\n زنده آن است كه در خانقهش آش دهند * مرده آن است كه حلواش به بالين نبرند \r\nدر مجلس ضيافت غير از قرآن‌خوانهاى حرفه‌اى كه به قرائت قرآن به آواز بلند اشتغال داشتند مدعوين نيز با در دست گرفتن ( سىپاره ) يعنى جزوات قرآن به خواندن آيات مشغول بودند . هفت روز پس از تشييع جنازه و چهل روز پس از رحلت ، مراسم هفته و چلهء متوفى انجام مىگرفت . در اين دو روز نيز مجلس مهمانى برپا و از مدعوين پذيرايى مىكردند و براى آسايش روح ميت به مردم بينوا حلوا و آش مىدادند . اين قبيل خيرات و مبرات سالى يك بار يا هر ماه يا هفته‌اى يك بار برحسب سخاوت خانواده و بازماندگان متوفى صورت مىگرفت و شكم عده‌اى از فقرا را سير مىكردند .\r\nو نيز در آخرين عيد سال يعنى عيد قربان در مسجدها بين فقيران و بيچارگان پول ، نان ، شيرينى ، خرما و لباس تقسيم مىكردند .\r\nعلاوه بر اين ، عصر پنجشنبه كليهء مؤمنين ، يك سوره قرآن براى مردگان خود مىخواندند ، زيرا مردم معتقد بودند كه در شب جمعه ، روح مردگان به منزل مىآيد و منتظر ادعيه و هدايايى است كه براى او انفاق مىكنند . مردم مكرر به اهل قبور سرمىزدند ، مخصوصا پنجشنبه‌ها ، زنهاى طبقات مختلف با اطفال خود به گورستانها مىرفتند ، و بعد از ظهر را آنجا به سر مىبردند . در آن دوره بردن گل بر مزار گذشتگان معمول نبود بلكه فقط آبپاشى مىكردند .\r\n\r\n\r\n","description":"","footnote":"\r\n( 1 ) . از جلد اول شرح مقامات حريرى تأليف الشرشى كتابخانه كشورى فرانسه مخطوط عربى به نشانه 3942 ظهر ورقه 47 م .\r\n","page_name":" 322 ","page_number":322},
  {"content":"\r\n\r\nتازيان معتقد بودند كه بهترين احترام براى مردگان اين است كه به قبر آنها هرچه بيشتر آب بپاشيم ، اين عمل بسيار متداول بود و غالبا بستگان و دوستان متوفى به نوبت اين كار خير را انجام مىدادند .\r\nدر گورستانها از گل و سبزى اثرى نبود و محيط گورستان چون صحراى غمگينى به نظر مىرسيد ، فقط در روزهاى پنجشنبه ، جمعيت انبوهى به آنجا روى مىآوردند و اين محل به صورت بازار مكاره‌اى درمىآمد . مردم براى نوشيدن آب و خوردن ميوه و شيرينى به سقاها و كسبهء دوره‌گرد ، كه با صداى بلند كالاى خود را عرضه مىكردند مراجعه مىكردند . زنان ، دوستان خود را ملاقات مىكردند و به پرحرفى خود ساعتها ادامه مىدادند ، و بچه‌ها در اين فرصت مناسب فريادكنان به دور مقبره‌ها مىدويدند و با هم بازى مىكردند .\r\nدر قرون اوليه نهضت اسلامى هركس را در وطن خود به خاك مىسپردند ، ولى از قرن دهم در سراسر جهان اسلامى مردم مؤمن علاقه‌مند بودند كه در جوار پيشوايان مذهبى و در سرزمينهاى مقدس دفن شوند ، تا زودتر به حق و اصل گردند ، و به بهشت راه يابند . از اين دوره اماكن مقدسه به تدريج به صورت گورستانهاى حقيقى درآمد ، فقرا و بينوايان نيز سعى مىكردند كه در جوار يكى از بزرگان مذهبى كشور خود دفن شوند ، ولى اغنيا وصيت مىكردند كه پس از مرگ آنها را در اماكن متبركهء دوردست دفن كنند .\r\nبين النهرين از عصر عيسى مسيح به صورت قبرستان وسيعى درآمده بود ، ناوسهايى كه از شهر ورقاو « اوروك قديم » به جاى مانده و امروز مشاهده مىكنيم مؤيد اين معنى است ، اين سرزمين در دورهء تمدن اسلامى بار ديگر توجه مؤمنان را به خود جلب كرد . پادشاهان آل بويه ( 945 - 1055 . م ) براى على عليه السلام و فرزندش امام حسين در نجف و كربلا دو مقبرهء مجلل ساختند و خود نيز پس از مرگ در جوار آنان دفن شدند . از اين دوره به بعد به تدريج در بين فرق شيعه انتقال اجساد مردگان و بردن جنازهء خشك يا موميايى شده بوسيلهء كاروان به سرزمين بين النهرين و دفن اجساد در جوار مزار بزرگان دين و عتبات عاليات معمول شد . از اقصى نقاط ايران عده‌اى پس از يكى دو ماه طى طريق ، جسد مردگان را به عراق منتقل مىكردند .\r\nپس از چندى اهل تسنن نيز از روش شيعيان تقليد كردند و آنان نيز در مدينه و بيت المقدس « قدس شريف » يا در دمشق « شام شريف » و بغداد كه چون بلاد مقدس مذهبى تلقى مىشدند به دفن اموات پرداختند ، ديرى نگذشت كه يهوديها و مسيحيان نيز به اين عادت مذهبى گرويدند و اغنيا و مؤمنان اين امم نيز آرامگاهى براى خود در اماكن مقدسهء مذهبى برگزيدند .\r\nيهوديان ( صهيون ) شهر داود و نصارى گور يسوع ( بيت المقدس ) را به عنوان مدفن مذهبى خويش انتخاب كردند . ناگفته نماند كه ايرانيان و مانويان و مورخان اسلام جملگى معتقدند\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nكه حضرت عيسى ( ع ) غير از يسوع مصلوب است ، و يسوع سركردهء نصارى يكنفر خاخام يهودى بود كه گورش هم‌اكنون در اورشليم زيارتگاه نصارى است .\r\nدر طى قرون ، توجه به مقبره و آرامگاه وسعت گرفت و در ايران شهر قم مرقد حضرت معصومه و مشهد مدفن حضرت رضا ( ع ) به صورت دو قبرستان بسيار مهم درآمد ، و عده‌اى به خريد و فروش زمينهاى مجاور حرم پرداختند ، و قيمت اين قبيل اماكن به سرعت بالا رفت تا جايى كه عده‌اى از اين راه گذران و امرار معاش مىكردند . « 1 »\r\n\r\nمرگ نظام الملك\r\nقتل نظام الملك را بعضى منسوب به تاج الملك رقيب او ميشمارند ولى اكثر محققان با توجه به سوابق عناد و دشمنى كه بين خواجه و حسن صباح وجود داشت قتل وى را كار يكى از فدائيان فرقه اسماعيليه مىدانند ، و گروهى ملكشاه را مسبب اين قتل مىشمرند . براون مىنويسد : « . . . اكثريت عظيم كسانى كه طى سى سال گردن به فرمان وى نهاده و از عقل و كياست او برخوردار شده بودند ، در مراسم سوگوارى وى شركت نمودند و تأثرات عميق خود را ابراز داشتند . هرچند شعراى مشرق‌زمين بندرت وزير معزول را ستايش مىكنند ، بنابر قول ابن اثير ( جلد دهم ص 71 ) قصايد بسيارى در رثاء وى ساخته شد . . « 2 » » گروهى مىگويند هنگامى كه خواجه در بستر مرگ آرميده بود اين قطعه را نوشت و براى ملكشاه فرستاد :\r\n سى سال به اقبال تو اى شاه جوانبخت * زنگ ستم از چهرهء آفاق ستردم\r\nطغراى نكونامى و منشور سعادت * پيش ملك العرض به توقيع تو بردم\r\nچون شد ز قضا مدت عمرم نود و شش * در حد نهاوند ز يك زخم بمردم\r\nبگذاشتم آن خدمت ديرينه به فرزند * او را به خدا و به خداوند سپردم \r\nحكيم نظامى گنجوى در مخزن الاسرار از ناپايدارى جهان ياد مىكند و به جهانخواران و دنياپرستان سخنان عبرت‌آموز مىگويد :\r\n . . . گر به فلك بر شود از زرّ و زور * گور بود بهرهء بهرام گور\r\nشاد برآنم كه درين دير تنگ * شادى و غم هر دو ندارد درنگ\r\nهر دم ازين باغ برى مىرسد * تازه‌تر از تازه‌ترى مىرسد\r\nگر به سخن كار ميسّر شدى * كار نظامى به فلك برشدى\r\nگنبد گردنده ز روى قياس * هست به نيكى و بدى حق‌شناس \r\n\r\n\r\n","description":"","footnote":"\r\n( 1 ) . زندگى مسلمانان در قرون وسطى ، پيشين ، ص 71 - 63 .\r\n( 2 ) . تاريخ ادبى ايران ، ج 2 از فردوسى تا سعدى تأليف ادوارد براون ، ترجمهء على پاشا صالح ، ص 362 .\r\n","page_name":" 324 ","page_number":324},
  {"content":"\r\n\r\nدر جاى ديگر نظامى در تأييد اين معنى گويد :\r\n از پنجهء مرگ جان كسى برد * كو پيش ز مرگ خويشتن مرد\r\nاو رفت و نرفته كس نماند * وامى كه جهان دهد ستاند\r\nاو نيز گذشت ازين گذرگاه * و آن كيست كه نگذرد برين راه ؟\r\nمجنون ز جهان چو رخت بربست * از سرزنش جهانيان رست\r\nاز مرگ چرا بود هراسم ؟ * كان راه به توست مىشناسم\r\nاين مرگ نه ، باغ و بوستانست * كو راه براى دوستانست \r\n* * *\r\n هيچ دانى كه وقت زادن تو * همه خندان بُدند و تو گريان\r\nآن‌چنان زى كه بعد مردن تو * همه گريان شوند و تو خندان \r\n\r\nپيش‌بينى عمر خيام\r\nنظامى عروضى در چهار مقاله مىنويسد : « . . . در سراى امير ابو سعد ، خواجه امام عمر خيامى و خواجه امام مظفر اسفزارى نزول كرده بودند و من بدان خدمت پيوسته بودم ، در ميان مجلس عشرت از حجة الحق عمر شنيدم كه او گفت : گور من در موضعى باشد كه هر بهارى باد شمال بر من گل‌افشان مىكند » . . . دانستم كه چون اويى گزاف نگويد . چون در 530 هجرى نيشابور رسيدم چهار سال بود تا آن بزرگ ، روى در نقاب خاك كشيده بود و عالم سفلى از او يتيم مانده ، و او را بر من حق استادى بود . آدينه‌اى به زيارت او رفتم و يكى را با خود ببردم كه خاك او به من نمايد . . . در پائين ديوار باغى خاك او ديدم نهاده و درختان امرود و زردآلو سر از آن باغ بيرون كرده و چندان برگ شكوفه بر خاك او ريخته بود كه خاك او در زير گل پنهان شده بود و مرا ياد آمد آن حكايت كه به شهر بلخ از او شنيده بودم گريه بر من افتاد كه در بسيط عالم . . .\r\nاو را هيچ جاى نظيرى نمىديدم . . « 1 » »\r\n\r\nاعتراض خواجه عبد الله انصارى به آزمندان :\r\n« . . . همه جهد كردند و كوشيدند و در آتش حرص و هوس جوشيدند و كلاه از جواهر پوشيدند ، حيله‌ها نمودند و نقدها ربودند ، عاقبت مردند و حسرتها بردند ، دينارها انباشتند و تخم محبّت دنيا در زمين دل كاشتند و آخر رفتند و بگذاشتند . . . رخسارهء ما را خاك خورده ، گل\r\n\r\n\r\n","description":"","footnote":"\r\n( 1 ) . 4 مقاله ، مصحح استاد محمد قزوينى ، سال 1334 ه . ش ، ص 127 ، حكايت 7 .\r\n","page_name":" 325 ","page_number":325},
  {"content":"\r\n\r\nروى ما پژمرده ، زبان ما فروبسته ، و دهان ما درهم شكسته . . . ما در خاك تيره و شما در خواب غفلت انّ فى ذلك لعبرة لاولى الالباب . . « 1 » » .\r\nدر سال 551 هجرى اتسز ، مخدوم و ممدوح و طواط ، شاعر نامدار عهد خوارزمشاهيان ، ديده از جهان فروبست ، شاعر در حالى كه جنازهء ولىنعمت خود را نظاره مىكرد با تأسف بسيار چنين گفت :\r\n شاها فلك از سياستت مىلرزيد * پيش تو به طوع بندگى مىورزيد\r\nصاحب نظرى كجاست تا درنگرد * تا آن همه سلطنت بدين مىارزيد ؟ \r\n( به نقل از جهانگشاى جوينى )\r\nدر اشعار زير كه منسوب به سلطان سنجر است قدرت سلاطين و امرا مورد تحقير قرار گرفته است :\r\n ز بيم تيغ جهانگير و گرز قلعه‌گشاى * جهان مسخّر من شد چو تن مسخّر راى\r\nگهى به عزّ و به دولت همى نشستم شاد * گهى ز حرص همى رفتمى ز جاىبجاى\r\nبسى تفاخر كردم كه من كسى هستم * كنون برابر بينم همى امير و گداى\r\nاگر دو كلّهء پوسيده بركشى ز دو گور * سر امير كه داند ز كلّهء كرّاى « 2 »\r\nهزار قلعه گشادم به يك اشارت دست * بسى مصاف شكستم به يك فشردن پاى\r\nچو مرگ تاختن آورد هيچ سود نكرد * بقا بقاى خداىست و ملك ملك خداى \r\nاكنون شمه‌اى از آراء و نظريّات شعراى نامدار ايرانى را در پيرامون مرگ نقل مىكنيم :\r\nروز مرگ به نظر رودكى :\r\n زندگانى چه كوته و چه دراز * نه به آخر بمرد بايد باز ؟\r\nخواهى اندر عنا « 3 » و شدّت زى * خواهى اندر امان به نعمت و ناز\r\nخواهى اندك‌تر از جهان بپذير * خواهى از رى بگير تا به تراز\r\nاين همه باد و بود تو خوابست * خواب را حكم نى مگر به مجار\r\nاين همه روز مرگ يكسانند * نشناسى ز يكدگرشان باز \r\n* * *\r\n به سراى سپنج مهمان را * دل نهادن هميشگى نه رواست\r\nزير خاك اندرونت بايد خفت * گرچه اكنونت خواب بر ديباست\r\nبا كسان بودنت چه سود كند * كه به گور اندرون شدن تنهاست \r\n\r\n\r\n","description":"","footnote":"\r\n( 1 ) . از رسائل خواجه عبد الله انصارى ، با تصحيح و مقدمهء آقاى سلطان حسين تابنده گنابادى ، مصحح وحيد دستگردى ، چاپ ارمغان ، ص 80 به بعد .\r\n( 2 ) . حجام ، سرتراش ، غلام .\r\n( 3 ) . عناء يعنى شدت و سختى .\r\n","page_name":" 326 ","page_number":326},
  {"content":"\r\n\r\n يار تو زير خاك مور و مگس * بدل آنكه گيسويت پيراست\r\nآنكه زلفين و گيسويت پيراست * گرچه دينار يا درمش بهاست\r\nچون ترا ديد زردگونه شده * سرد گردد دلش نه نابيناست \r\n* * *\r\n مهتران جهان همه مردند * مرگ را سرهمى فرو كردند\r\nاز هزاران هزار نعمت و جاه * روز آخر يكى كفن بردند \r\n* * *\r\n مرده نشود زنده‌زنده بستودن شد * آيين جهان چونين تا گردون گردان شد \r\nمنسوب به رودكى\r\nفردوسى ضمن بيان داستان طهمورث ديوبند و داستانهاى ديگر مكرر از مرگ و بىثباتى روزگار شكايت مىكند و با بيانى حكمت‌آميز مردم را از آزمندى و تجاوز ، برحذر مىدارد :\r\n اگر خود بمانى به گيتى دراز * ز رنج تن آيد برفتن نياز\r\nبدانگه كه خم گيردت يال و پشت * به جز باد چيزى ندارى به مشت\r\nگرانى درآيد تو را در دو گوش * نه تن ماندت بر يكى سان نه هوش\r\nنبينى به چشم و نپويى به پاى * بگوئى به بانگ بلند اى خداى\r\nمرا پيش خود بر ، به زودى نه دير * كه گشتم من از خاك تاريك سير \r\nهمچنين در رزم سهراب و رستم استاد طوس از مرگ محتوم آدمى سخن گفته و آن را داروى آزمندى و هوا و هوسهاى نامحدود بشر شمرده است :\r\n كنون رزم سهراب و رستم شنو * دگرها شنيدستى اين هم شنو\r\nيكى دانستانست پر آب چشم * دل نازك از رستم آيد به خشم\r\nاگر تندبادى برآيد ز كنج * به خاك افكند نارسيده ترنج\r\nستمكاره خوانمش ار دادگر * هنرمند گويمش ار بىهنر\r\nاگر مرگ داد است بيداد چيست * ز داد اينهمه بانگ و فرياد چيست\r\nاز اين راز جان تو آگاه نيست * بدين پرده اندر ترا راه نيست\r\nهمه تا درِ آز رفته فراز * به كس وانشد اين در آز باز\r\nبه رفتن مگر بهتر آيدت جاى * چو آرام گيرى به ديگر سراى\r\n. . . دم مرگ چون آتش هولناك * ندارد ز برنا و فرتوت باك\r\nدرين جاى رفتن نه جاى درنگ * بر اسب قضا گر كشد مرگ تنگ \r\n\r\n","description":"","footnote":"","page_name":" 327 ","page_number":327},
  {"content":"\r\n\r\n چنان دان كه داد است ، بيداد نيست * چو داد آمدت بانگ و فرياد چيست ؟ \r\n* * *\r\n جوانى و پيرى به نزد اجل * يكى دان چو در دين نخواهى خلل \r\n* * *\r\n برين كار يزدان ترا راز نيست * اگر ديو با جانت انباز نيست \r\n* * *\r\n كسى را كه سالش به دوسى رسيد * اميد از جهانش ببايد بريد \r\n* * *\r\n چو آمد به نزديك سر تيغ شصت * مده مى ، كه از سال ، شد مرد مست \r\n* * *\r\n به بودن چه دارى تو چندان اميد * پياميست از مرگ موى سفيد \r\n* * *\r\n جهانا مپرور چو خواهى دُرود * چو مى بدروى پروريدن چه سود\r\nيكى را برآرى به چرخ بلند * سپاريش ناگه به خاك نژند \r\n* * *\r\n جهانا ندانم چرا پرورى * چو پروردهء خويش را بشكرى \r\n* * *\r\n جهانا چه بد مهر و بدگوهرى * كه خود پرورانى و خود بشكرى \r\n* * *\r\n زمين گر گشاده كند راز خويش * نمايد سرانجام و آغاز خويش\r\nكنارش پر از تاجداران بود * برش پر ز خون سواران بود\r\nپر از مرد دانا بود دامنش * پر از خوبرخ چاك پيراهنش\r\nكجا آن سر و تاج شاهنشهان * كجا آن بزرگان و فرخ مهان\r\nكجا آن حكيمان و دانندگان * همان رنج بردار خوانندگان\r\nكجا آن بتان پر از ناز و شرم * سخن گفتن خوب و آواى نرم\r\n. . . همه خاك دارند بالين و خشت * خنك آنكه جز تخم نيكى نكشت\r\nچنين گفت موبد كه مردن بنام * به از زنده ، دشمن بر او شادكام\r\nاگر تخت يا بى وگر تاج و گنج * وگر چند پوينده باشى برنج\r\nسرانجام جاى تو خاكست و خشت * جز از تخم نيكى نبايدت كشت \r\n* * *\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n تو رنجى و آسان دگر كس خورد * سوى گور و تابوت تو ننگرد\r\nروانت گر از آز فرتوت نيست * نشست تو جز تنگ تابوت نيست\r\nتو را تنگ تابوت بهر است و بس * خورد رنج تو ، ناسزاوار كس\r\nرها نيست از چنگ و منقار مرگ * سر پشه و مور تا پيل و گرگ\r\n. . . چه افسر نهى بر سرت بر ، چه ترك * بر او بگذرد پر و پيكان مرگ\r\nجهانا چه خواهى ز پروردگان * چه پروردگان ؟ داغ دل بُردگان\r\nبرون رفت زين خاكدان همچو باد * تو گويى كه هرگز ز مادر نزاد\r\nدريغ آن همه دين و داد و دهش * دريغ آن همه فرّ و زيب و منش\r\n. . . دريغ آن بر و بازو و يال او * گراييدن تيغ و كوپال او\r\n. . . چنين است آيين چرخ بلند * گهى شاد دارد گهى مستمند\r\nگهى تاج و تخت و نگين و كلاه * گهى مرگ و تابوت و خاك سياه\r\nازو گاه شادى و گاهم غم است * گهى تخت شاهى و گه ماتم است\r\nالا اى جهان‌دار گردن‌فراز * بدين تخت و ديهيم و شادى مناز\r\nمشو بر جهانِ جهان شيفته * به مردى و آوازه بفريفته\r\nجهان با كسى پايدارى نكرد * همه ساله با مرد يارى نكرد \r\nاستاد طوس نيز در شمار كسانى است كه زندگى را براى « كار كردن » و « ثمر بخشيدن » مىخواهد و مطلقا با تنبلى و تن‌آسانى موافق نيست :\r\n همى خواهم از كردگار بلند * كه چندان بماند تنم بىگزند\r\nكه اين نامه بر نام شاه جهان * بگويم ، نمانم سخن در نهان\r\nوز آن پس تن بىهنر خاك راست * روان روان معدن پاك راست \r\n* * *\r\n چنان كامدى رفت خواهى تهى * تو گنج از پى گنج‌بانى نهى \r\nاسدى\r\n به مرگ بدان شادمانى رواست * گرچه تن ما همه مرگ راست \r\nفردوسى\r\n چون مردن تو مردن يكبارگى است * يك بار بمير ، اين چه بيچارگى است\r\nخونى و نجاستى و مشتى رگ و پوست * انگار نبود اين چه غمخوارگى است \r\nخيام\r\n سعديا مرد نكونام نميرد هرگز * مرده آنست كه نامش به نكويى نبرند \r\nسعدى\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n شو تا قيامت آيد زارى كن * كى رفته را به زارى باز آرى \r\nرودكى\r\nمردم بيقدر را زنده مشمار ( از قابوسنامه )\r\n\r\nلباس عزا\r\nبه طوريكه از كتاب ويس و رامين برمىآيد در دوران قبل از اسلام لباس عزا به رنگ كبود بوده ولى پس از اسلام در سوگوارى گاه لباس سفيد و زمانى لباس سياه يا نيلى معمول شده است .\r\n كه زردست اين سزاى نابكاران * كبود است اين سزاى سوگواران\r\nسفيد است اين سزاى گنده‌پيران * دو رنگست اين سزاوار دبيران \r\n* * *\r\n كبودش جامه همچون سوگواران * رخانش لعل همچون لاله‌زاران \r\n* * *\r\n تو مانى و بد و نيكت ، چو زين عالم برون رفتى * نيايد با تو در خاكت نه فغفورى ، نه خاقانى \r\nسنائى\r\n سر تابوت شاهان را اگر در گور بگشايند * فتاده در يكى كنجى دو پاره استخوان بينى \r\nخاقانى\r\n. . . چون خوارزمشاه فرمان يافت ( يعنى درگذشت ) ممكن نشد تابوت و جز آن ساختن . . . بيهقى\r\n جهانا دو رويى اگر راست خواهى * كه فرزند زائى و فرزند خوارى \r\nناصر خسرو\r\n جهان بگشتم و دردا ، به هيچ شهر و ديار * نديده‌ام كه فروشند بخت در بازار\r\nز منجنيق فلك سنگ فتنه مىبارد * من ابلهانه گريزم در آبگينه حصار\r\nكفن بياور و تابوت و جامه نيلى كن * كه روزگار طبيب است و عافيت بيمار \r\nعرفى\r\n زادگان چون رحم بپردازند * سفر مرگ خويش را سازند\r\nسوى مرگ است خلق را آهنگ * دم زدن گام و روز و شب فرسنگ\r\nجان‌پذيران چه بينوا چه به برگ * همه در كشتىاند و ساحل مرگ \r\nسنائى\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n جهان خانه ديو بد پيكر است * سرايى پرآشوب و دردسر است\r\nبيابانش لهو است و رنگش نياز * سمومش هواى دل و غول آز\r\nدهنده است و هرچ آن دهد بيش‌وكم * ستاند همان باز با جان بهم\r\nبدانندگان ، همچو زندان زشت * برآنكس كه نادان و بيدين ، بهشت\r\nاز آن بهره برداشتن شادى است * ز بندش خلاصى هم آزادى است \r\nاسدى\r\n اولش مهد و آخرش تابوت * در ميان جستجوى خرقه و قوت \r\nاوحدى\r\nسعيد طائى چون هراكليت فيلسوف يونانى با نظرى فلسفى و عرفانى كليهء افراد بشر را مخاطب قرار مىدهد و برآنست كه نه تنها آدميان بلكه كليهء مظاهر طبيعت و خود جهانى كه ما در آن زندگى مىكنيم محكوم به فناست و چون جهان و جهانيان محكوم به زوال و مرگند غم خوردن كارى عبث و بيهوده است :\r\n غم مخور اى دوست كاين جهان بنماند * هرچه تو مىبينى آن‌چنان بنماند\r\nهيچ گل و لاله‌اى ز انجم رخشان * بر چمن سبز آسمان بنماند\r\n. . . نيم چو از كائنات حسى و عقلى * در همه بازار كن فكان بنماند \r\nنظامى از مشكلات و عوارض و آثار پيرى سخن مىگويد :\r\n در اين چمن كه ز پيرى خميده شد كمرم * ز شاخهاى بقا بعد از اين چه بهره برم\r\nنه سايه است ز نخلم ، نه ميوه‌اى كس را * كه تندباد حوادث بريخت برگ و برم\r\nسپهر با قد خم‌گشته مىكَنَد لحدم * به پاى موى ز كافور مىدهد خبرم\r\nدو رشته پر ز گهر بود در دهن ما را * جفاى چرخ گسست و بريخت آن گهرم\r\nرسيد روز به آخر چو جغد مىخواهم * كزين خرابه به معمورهء فنا بپرم\r\nدوتا شدم كه نيالايدم به خون دامن * كه خون‌فشان شده چشم از تراوش جگرم\r\nنشست برف گران بر سرم ز موى سپيد * ز پست گشتن بام وجود در خطرم . . . \r\n* * *\r\n نزيبد مرا با جوانان چميد * كه بر عارضم صبح پيرى دميد \r\nسعدى\r\n جوانى گفت پيرى را چه تدبير * كه يار از من گريزد چون شوم پير\r\nجوابش داد پير نغزگفتار * كه در پيرى تو خود بگريزى از يار \r\n* * *\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n چون بوق زدن باشد درگاه هزيمت * پيرى كه جوانى كند اندر گه پيرى \r\nقابوسنامه\r\n چون پير شدى ز كودكى دست بدار * بازى و ظرافت به جوانان بگذار \r\nسعدى\r\n چون پير شدى حافظ از ميكده بيرون شو * رندى و هوسناكى در عهد شباب اولى \r\nحافظ\r\nناصر خسرو سير زندگى را چنين توصيف مىكند :\r\n حسن و بوى و رنگ بود اعراض من * پاك بفكند آن عرضها جوهرم\r\nشير غران بودم اكنون روبهم * سرو بستان بودم اكنون چنبرم\r\nلاله‌اى بودم بدينسان خوبرنگ * تازه ، اكنون چون گل نيلوفرم\r\nآن سيه مغفر كه بر سر داشتم * دستِ شصتم سال بربود از سرم\r\nگر شدم غرّه به دنيا لاجرم * هر جفايى را كه بينم درخورم \r\nدر سال 524 كه ماه ملك خاتون دختر سلطان سنجر درگذشت ، عمعق بخارايى مرثيه‌اى سرود و به وسيلهء فرزند خود حميد به مرو فرستاد ، اين دو بيت از آن مرثيه است :\r\n هنگام آنكه گل دمد از صحن بوستان * رفت آن گل شكفته و در خاك شد نهان\r\nهنگام آنكه شاخ شجر نم كشد ز ابر * بىآب ماند نرگس آن تازه بوستان \r\nفيضى دكنى در مرگ فرزند خود گويد :\r\n اى روشنى ديدهء روشن چگونه‌اى * من بىتو تيره‌روز و تو بىمن چگونه‌اى\r\nماتم سراست خانهء من در فراق تو * تو زير خاك ساخته مسكن چگونه‌اى\r\nبا خاك و خس كه بستر و بالين خواب تست * اى ياسمين عذار سمن تن چگونه‌اى \r\nحافظ شيرازى نيز در مرگ فرزند خود مىگويد :\r\n بلبلى خون دلى خورد و گُلى حاصل كرد * باد غيرت به صدش خار پريشان‌دل كرد\r\nطوطيى را به خيال شكرى دل‌خوش بود * ناگهش سيل فنا نقش امل باطل كرد\r\nقرة العين من آن ميوهء دل يادش باد * كه چه آسان بشد و كار مرا مشكل كرد\r\nساروان بار من افتاد خدا را مددى * كه اميد كرمم همره اين محمل كرد\r\nروى خاكى و نم چشم مرا خوار مدار * چرخ فيروزه طرب‌خانه از اين كهگل كرد\r\nآه و فرياد كه از چشم حسود مه چرخ * در لحد ماه كمان ابروى من منزل كرد\r\nنزدى شاه رخ و فوت شد امكان حافظ * چه كنم بازى ايام مرا غافل كرد \r\n\r\n","description":"","footnote":"","page_name":" 332 ","page_number":332},
  {"content":"\r\n\r\nسعدى نيز مرثيه‌اى دربارهء سعد بن ابى بكر زنگى گفته كه شايان نقل است :\r\n پس از مرگ جوانان گل مماناد * پس از گل در چمن بلبل نخواناد\r\nكس اندر زندگانى قيمت دوست * نداند كس چنين قيمت نداناد\r\nبه حسرت در زمين رفت آن گل نو * صبا بر استخوانش گل دماناد\r\nبه تلخى رفت از دنياى شيرين * زلال لطف در حلقش چكاناد \r\nحافظ در جاى ديگر در مرگ فرزند خود گويد :\r\n دلا ديدى كه آن فرزانه فرزند * چه ديد اندر خم اين طاق رنگين\r\nبه جاى لوح سيمين در كنارش * فلك بر سر نهادش لوح سنگين \r\nنظامى گنجوى مرگ را چون واقعيتى غيرقابل اجتناب مىنگرد و از زبان اسكندر مىگويد :\r\n ز مادر برهنه رسيدم فراز * برهنه به خاكم سپاريد باز\r\nسبكبار زادم گران چون شوم * چنان كامدم به كه بيرون شوم \r\n* * *\r\n يكى مرغ بر كوه بنشست و خاست * چه افزود بر كوه و از وى چه كاست\r\nمن آن مرغم و مملكت كوه من * چو رفتم جهان را چه اندوه من \r\nدر جاى ديگر پس از مرگ ، از دوستان خود مىخواهد :\r\n در اين ره چو من خوابنيده بسى است * بيارد كسى ياد ، كانجا كسى است\r\nبه ياد آور اى تازه كبك درى * كه چون بر سر خاك من بگذرى\r\nگيا بينى از خاكم انگيخته * سر ساده بالين فروريخته\r\nهمه خاك فرش مرا برده باد * نكرده ز من هيچ هم عهد ياد\r\nنهى دست بر شيشهء خاك من * به ياد آرى از گوهر پاك من\r\nفشانى تو بر من سرشكى ز دور * فشانم من از آسمان بر تو نور\r\nدرودم رسانى ، رسانم درود * بيايى بيايم ز گنبد فرود\r\nمرا زنده پندار چون خويشتن * من آيم به جان گر تو آيى به من\r\nمدان خالى از همنشينى مرا * كه بينم ترا گر نبينى مرا \r\nجلال الدين محمد بلخى در پيرامون مرگ خود گويد :\r\n به روز مرگ چو تابوت من روان باشد * گمان مبر كه مرا درد اين جهان باشد\r\nبراى من مگرى و مگو دريغ دريغ * به دوغ « 1 » ديو درافتى دريغ آن باشد \r\n\r\n\r\n","description":"","footnote":"\r\n( 1 ) . فريب و اشتباه .\r\n","page_name":" 333 ","page_number":333},
  {"content":"\r\n\r\n جنازه‌ام چو ببينى مگو فراق‌فراق * مرا وصال و ملاقات آن زمان باشد\r\nمرا بگور سپارى مگو وداع‌وداع * كه گور پردهء جمعيت جنان باشد \r\nسخن حكمت‌آميز سعدى در پيرامون مرگ آلب ارسلان :\r\n چو الب ارسلان جان به جان‌بخش داد * پسر تاج شاهى بسر برنهاد\r\nبه تربت سپردندش از تاجگاه * نه جاى نشستن بد آماجگاه\r\nچنين گفت ديوانه‌اى هوشيار * چو ديدش پسر روز ديگر سوار\r\nزهى ملك و دوران سر در نشيب * پدر رفت و پاى پسر در ركيب\r\nچنين است گرديدن روزگار * سبك‌سير و بدعهد و ناپايدار\r\nمنه بر جهان دل كه بيگانه‌ايست * چو مطرب كه هر روز در خانه‌ايست\r\nنه لايق بود عيش با دلبرى * كه هر بامدادش بود شوهرى\r\nنكوئى كن امسال چون دِه تراست * كه سال دگر ديگرى دهخداست « 1 » \r\n* * *\r\n چند باشى به اين و آن نگران * پند گير از گذشتن دگران\r\nواعظت مرگ همنشينان بس * اوستادت فراق اينان بس\r\nپدرت مرده باخبر نشدى * مادرت رفت و ديده‌ور نشدى\r\nداغ فرزند و هجر همسالان * همه ديدى نمىشوى نالان\r\nاين دل و جان آهنين كه تراست * نتوان كرد جز به آتش راست \r\nاوحدى\r\n عاقل آن باشد كه عبرت گيرد از * مرگ ياران و بلاى محترز \r\nمولوى\r\n دلم ببردى جان هم ببر كه مرگ به است * ز زندگانى اندر شماتت دشمن \r\nفرخى\r\n نشنيدى حديث خواجهء بلخ * مرگ بهتر كه زندگانى تلخ \r\nسعدى\r\n مرگ چون موم ، نرم خواهد كرد * تن ما گر ز سنگ و سندان است \r\nاديب صابر\r\n سكندر كه بر عالمى دست داشت * در آن دم كه مىرفت و عالم گذاشت\r\nميسر نبودش كزو عالمى * ستانند و مهلت دهندش دمى \r\nبوستان سعدى\r\n\r\n\r\n","description":"","footnote":"\r\n( 1 ) . بوستان سعدى به اهتمام محمد على فروغى ، ص 49 .\r\n","page_name":" 334 ","page_number":334},
  {"content":"\r\n\r\nمىگويند وحشى بافقى هنگام مرگ غزلى گفت كه شاه‌بيت آن اين است :\r\n مى در قدح كنيد حريفان و گل ببر * رسم عزاى مانه گريبان دريدن است \r\nمولوى مردم را در دوران حيات به صلح و آشتى مىخواند :\r\n چرا مرده‌پرست و خصم جانيم * كه تا ناگه ز يكديگر نمانيم\r\nكريمان جان فداى دوست كردند * سگى بگذار ، ما هم مردمانيم\r\nغرضها تيره دارد دوستى را * غرضها را چرا از دل نرانيم\r\nگهى خوشدل شوى از من كه ميرم * چرا مرده‌پرست و خصم جانيم\r\nچو بعد از مرگ خواهى آشتى كرد * همه عمر از غمت در امتحانيم\r\nكنون پندار مُردم آشتى كن * كه در تسليم ما چون مردگانيم \r\nنظرات و عقايد گوناگون در پيرامون مرگ :\r\nبيهقى از قول حسنك وزير گويد : « جهان خوردم و كارها راندم و عاقبت كار آدمى مرگست ( ص 356 ) .\r\nباز در تاريخ بيهقى مىخوانيم : « من رفتم ، روز جزع نيست و نبايد گريست آخر كار آدمى مرگست ( ص 356 ) .\r\n چو خواهد بُدن مرگ فرجام كار * چه در بزم مردن چه در كارزار \r\n« اسدى »\r\n ترسيدن مردم ز مرگ درديست * كان را بجز از علم دين دوا نيست \r\n« ناصر خسرو »\r\n اى مرگ هر آنجا كه رقم برزده‌اى * آراسته كارها بهم بر زده‌اى \r\n« قصص الانبياء ص 230 »\r\n بريخت چنگش و فرسوده گشت دندانش * چو تيز كرد بر او مرگ چنگ و دندان را \r\n« ناصر خسرو »\r\nمرگ به دان كه نياز به همسران - « قابوسنامه »\r\nاز مرگ بتر صحبت نااهل بود - « خواجه عبد الله انصارى »\r\n مرگ اگر مرد است گو نزد من آى * تا در آغوشش بگيرم تنگ‌تنگ\r\nمن از او عمرى ستانم جاودان * او ز من دلقى ربايد رنگ‌رنگ \r\n« سنائى »\r\n مجلس وعظ رفتنت هوس است * مرگ همسايه واعظ تو بس است \r\n« سنائى »\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n ز بىنوائى ، مشتاق آتش مرگم * چو آن كسى كه به آب حيات شد مشتاق \r\n« خاقانى »\r\n خوانى است جهان و زهر لقمه * خوابى است حيات و مرگ تعبير \r\nخاقانى\r\n همان به كاين نصيحت ياد گيريم * كه پيش از مرگ يك نوبت بميريم \r\nنظامى\r\nنفرين مادران را جدّى مگيريد :\r\n مادر ار گويد ترا مرگ تو باد * مرگ آن خو ، خواهد و مرگ فساد \r\nمولوى\r\n مرا به مرگ عدو جاى شادمانى نيست * كه زندگانى ما نيز جاودانى نيست \r\nسعدى\r\n شوم خود را بيندازم از آن كوه * كه چون جشنى بود ، مرگ به انبوه \r\nويس و رامين\r\n سخنگو سخن سخت پاكيزه راند * كه مرگ به انبوه را جشن خواند \r\nنظامى\r\nمراد از دو بيت بالا اين است كه مرگ پيران كهن‌سال جشن است : مرگ به انبوه جشن است ( امثال و حكم ) .\r\n من ايدر همه كار كردم به برگ * به بيچارگى دل نهادم به مرگ \r\n« فردوسى »\r\n چو سال جوان بركشد بر چهل * غم روز مرگ اندر آيد به دل \r\n« فردوسى »\r\n زدى نرگس به جام لاله چشمك * كه غم را مرگ نو بادا مبارك \r\n« زلالى « 1 » »\r\n\r\nآيين عزا و سوگوارى\r\n\r\nمرگ ناگهانى امير احمد\r\n. . . امير احمد پسر امير بانصر بود ، مردى از گردان عالم ، كه اندرين اركان دولت ، هيچ مردى به شجاعت و سخاوت و تواضع و نيكوعهدى وى نبود ، با صورت تمام ، كه چنو بخشنده و\r\n\r\n\r\n","description":"","footnote":"\r\n( 1 ) . نگاه كنيد به لغت‌نامه دهخدا شماره مسلسل 207 محال خاصه - محمره ص 212 و 213 .\r\n","page_name":" 336 ","page_number":336},
  {"content":"\r\n\r\nنان ده ، اگر گويى كه هرگز به سيستان برنيامد . . . چنين قضا كرد كه شب چهارشنبه بيست و نهم از ربيع الآخر سنهء اثنى و اربعين و اربعمائه فرمان يافت و نه روز همهء سيستان بدلى دردمند و چشمى گريان خاص و عام او را ماتم داشتند ، زانكه عديم المثل بود . « 2 » »\r\nدر تاريخ غزنويان مىخوانيم كه « امير محمود چون از مرگ پدر ( سبكتكين ) واقف شد در شهر بلخ هفت روز تعزيت داشت و جامه دريد و خاك بر سر كرد و همهء پادشاهان خراسان به موافقت او خاك بر سر كردند ، و چون امير محمود ازين فارغ شد نامه بنوشت به برادر خود و تعزيت پدر بداد و از پس آن تهنيت غزنين كرد . « 2 » »\r\nپيشينيان براساس معتقدات مذهبى مىگفتند تا اجل كسى فرانرسد نخواهد مرد ، در آثار منظوم و منثور فارسى ، مكرر به اين معنى اشاره شده است .\r\nدر تاريخ سيستان چنين آمده است : « گفت ابا لله مرا چندان زمان كن تا وصيت كنم ، عبد الرحمن بخنديد و گفت ترا چندان زمانست تا آنگاه كه ايزد تعالى اجل تو سپرى كند . »\r\n« اجل ناآمده مردم را حسد بكشد » بيهقى\r\n هر آنكس كه زاد او ز مادر ، بمرد * ز دست اجل هيچكس جان نبرد \r\nفردوسى\r\n دهان باز كرده است بر ما اجل * تو گويى يكى گرسنه اژدهاست \r\nناصرخسرو\r\n گرچه كس بىاجل نخواهد مرد * تو مرو در دهان اژدرها « 1 » \r\nسعدى\r\n\r\nمرگ محمود\r\nفرخى سيستانى ضمن توصيف رثا و سوگوارى طبقات و گروههاى مختلف بر مرگ محمود ، كمابيش راه و رسم عزادارى را در قرن چهارم و پنجم هجرى ، ترسيم مىكند :\r\n شهر غزنى نه همانست كه من ديدم پار * چه فتادست كه امسال دگرگون شده كار\r\nخانه‌ها بينم پرنوحه و پربانگ و خروش * نوحه و بانگ و خروشى كه كند روح فكار\r\nكويها بينم پرشورش و سرتاسر كوى * همه پرجوش و همه جوشش از خيل سوار\r\nرسته‌ها بينم پُر مردم و درهاى دكان * همه بر بسته و بر در زده هريك مسمار\r\nمهتران بينم بر روى زنان ، همچو زنان * چشمها كرده ز خونابه به رنگ گلنار\r\nحاجبان بينم خسته‌دل و پوشيده سيه * كله افكنده يكى از سر و ديگر دستار \r\n\r\n\r\n","description":"","footnote":"\r\n( 1 ) . سعيد نفيسى : در پيرامون تاريخ بيهقى ، ج 2 ، ص 615 .\r\n( 2 ) . همان كتاب ، ج 1 ، ص 36 .\r\n","page_name":" 337 ","page_number":337},
  {"content":"\r\n\r\n بانوان بينم بيرون شده از خانه به كوى * بر در ميدان گريان و خروشان هموار\r\nخواجگان بينم برداشته از پيش دوات * دستها بر سر و سرها زده اندر ديوار\r\nعاملان بينم باز آمده غمگين ز عمل * كار ناكرده و نارفته به ديوان شكار\r\nمطربان بينم گريان و ده انگشت گزان * رودها بر سرو و بر روى زده شيفته‌وار\r\nلشكرى بينم سرگشته ، سراسيمه شده * چشمها پرنم و از حسرت و غم گشته نزار\r\n. . . آه و دردا كه به يك بار تهى بينم از او * كاخ محمودى و آن خانهء پرنقش و نگار\r\nآه و دردا كه كنون قرمطيان شاد شوند * ايمنى يابند از سنگ پراكنده و دار\r\nواى دردا كه كنون برهمنان همه هند * جاى سازند بتان را دگر از نو به بهار \r\n\r\nسخن عطار در مرگ فردوسى\r\nبر خلاف ابو القاسم گرگانى كه ظاهرا از سر جهل و تعصب نگذاشته بود كه جنازهء شاعر آزاده و ايران‌دوست ما فردوسى طوسى را به گورستان مسلمانان ببرند شيخ فريد الدّين عطار كه امور و مسائل زندگى را با ديدى عرفانى و فلسفى مىنگرد در اين باره در اسرارنامه شعرى سروده و عمل شيخ را تلويحا تقبيح كرده است :\r\n شنيدم من كه فردوسى طوسى * كه كرد او در حكايت بىفسوسى\r\nبه بيست و پنجسال از نوك خامه * همى پرداخت نقش شاهنامه\r\nبه آخر چونكه عمرش شد به آخر * ابو القاسم كه بد شيخ الاكابر\r\nچنين گفت او كه فردوسى بسى گفت * همى در وصف گبر ناكسى گفت\r\nمرا در كار او برگ و نوا نيست * نمازم بر چنين شاعر روا نيست \r\nپس از آنكه فردوسى را به خاك سپردند گرگانى فردوسى را در خواب مىبيند كه تاجى سبز بر سر نهاده و خطاب به او مىگويد :\r\n خطم دادند بر فردوس اعلى * كه فردوسى به فردوس است اولى \r\nبطوريكه از تاريخ بيهقى برمىآيد پس از مرگ القادر بالله سه روز مراسم تعزيت برپا داشتند ، مردم لباس سپيد پوشيدند و بازارها سه روز تعطيل بود « . . و امير ماتم داشتن ببسيجيد و ديگر روز كه بار داد با دستار و قبا بود سپيد و همه اولياء و حشم و حاجبان با سپيد آمدند و رسول را بياوردند تا مشاهد حال بود و بازارها در بستند و مردم و اصناف رعيّت فوج‌فوج مىآمدند و سه روز برين جمله بود . . . « 1 » »\r\nچون محمود درگذشت مسعود به زيارت تربت پدر آمد « . . . بگريست و آن قوم را كه بر\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 289 .\r\n","page_name":" 338 ","page_number":338},
  {"content":"\r\n\r\nسر تربت بودند بيست هزار درم فرمود و دانشمند نبيه و حاكم لشكر را نصر بن خلف گفت ، مردم انبوه بر كار بايد كرد تا به زودى اين رباط كه فرموده است برآورده آيد و از اوقاف اين تربت نيك انديشه بايد داشت تا به طرق و سبل رسد . . « 1 » »\r\nو در مرگ بو نصر مشكان بيهقى مىنويسد :\r\n« . . . بو العلاء درآمد ( پزشك ) . . و نوميد برفت و امير را گفت زندگى خداوند دراز باد بو نصر برفت و بو نصر ديگر طلب بايد كرد ، امير آوازى داد با درد و گفت چه مىگوئى ؟ گفت اين است كه بنده گفت . . . امير گفت دريغ بو نصر و برخاست و خواجگان بر بالين او آمدند و بسيار بگريستند و غم خوردند و او را بر محمل پيل نهادند و پنج شش حمّال برداشتند و به خانه باز بردند . . . حق تعزيت بگزاردند . . . تابوتش به صحرا بردند و بسيار مردم بر وى نماز گزاردند . . . پس به غزنين آوردند . . . در باغش دفن كردند . . . « 2 » »\r\n\r\nمراسم شادمانى\r\nپس از پايان مراسم عزادارى كه به مناسبت مرگ القادر بالله صورت گرفته بود ، سلطان مسعود دستور داد به ميمنت روى كار آمدن خليفهء جديد و براى احترام به رسول خليفه شهر را آذين بندند . بيهقى در اين باره مىنويسد :\r\n« . . . امير خواجه على را بخواند و گفت مثال ده تا خوازه زنند از درگاه تا در مسجد آدينه و هر تكلّف كه ممكن گردد به جاى آرند كه آدينه در پيش است و ما به تن خويش به مسجد آدينه خواهيم ماند تا امير المؤمنين را خطبه كرده آيد گفت : چنين كنم و بازگشت و اعيان بلخ را بخواند و آنچه گفتنى بود بگفت و روى به كار آوردند . روز دوشنبه و سه‌شنبه و چهارشنبه و پنجشنبه بلخ را بياراستند از در عبد الاعلى تا مسجد جامعه كه هيچكس بلخ را بر آن جمله ياد نداشت و بسيار خوازه زدند از بازار تا سر كوى عبد الاعلى و از آنجا تا درگاه و كوىهاى محتشمان كه آن‌جا نشست داشتند . » سپس مسعود با كوكبهء بسيار به مسجد جامع آمد و زير منبر نشست و رسم خطبه و نماز را خطيب به جاى آورد و ده هزار دينار در پنج كيسهء حرير نثار خليفه كردند و ديگران نيز نثارهاى كلان براى او آوردند . روز بعد امير از خواجهء بزرگ خواست كه مقدمات عقد قرارداد و بازگردانيدن رسول را فراهم كند و از امير المؤمنين بخواهد تا منشورى تازه فرستد شامل خراسان ، خوارزم ، نيمروز و زابلستان و جمله هند و سند و چغانيان و ختلان و قباديان و ترمذ و قصدار و مكران . . . تا عقبهء گرگان و طبرستان در آن باشد و با خانان تركستان مكاتبه نكند و به آنان لقبى ارزانى ندارد . » و سپس از لزوم طرد قرامطه و استقرار امنيت در راه\r\n\r\n\r\n","description":"","footnote":"\r\n( 1 ) . همان كتاب ، ص 256 .\r\n( 2 ) . همان كتاب ، ص 597 .\r\n","page_name":" 339 ","page_number":339},
  {"content":"\r\n\r\nحج با سفير سخن مىگويند و پس از تنظيم بيعت و سوگندنامه و تقديم هداياى فراوان رسول را بازگردانيدند .\r\n\r\nمراسم سوگوارى در مرگ علما\r\n« هنگامى كه عالم بزرگى رخت از جهان برمىبست شاگردان در سوگ او دوات و قلم خود را مىشكستند و منبرى كه وى در بالاى آن درس مىگفت نيز مىشكستند چنان كه در مرگ امام الحرمين جوينى در سال 478 همين كار را كردند و چهارصد نفر شاگردان او يكسال را بدون قلم و دوات و وسائل نوشتن گذراندند . « 1 »\r\nپس از درگذشت شيخ ابو اسحاق شيرازى در سال 476 چون خواجه نظام الملك شنيد كه بعد از سه روز از مرگ شيخ مجددا درس در نظاميهء بغداد شروع شده است اين عمل را زشت شمرد و گفت بعد از وفات شيخ مىبايست تا يكسال در مدرسه بسته باشد . « 2 »\r\nاصرار مردى چون خواجه نظام الملك در استقرار سنن ابلهانه و بىمعنى مايهء شگفتى و تعجب است !\r\nدر حالى كه يحيى برمكى بر آنست كه مراسم تعزيت و تهنيت نبايد از سه روز تجاوز كند زيرا عملى لغو و بيهوده و موجب اتلاف وقت است يحيى برمكى گويد : التعزية بعد ثلث تجديد المصيبة و التمنيه بعد ثلث استخفاف بالمودة ، تعزيت بعد از سه روز تازه كردن مصيبت است و تهنيت پس از سه روز كاستن و استخفافى در دوستى است . « 3 » و الحق سخن يحيى سنجيده و منطقى است .\r\n\r\nمرثيهء تاريخى\r\nمحمد بن بقيه وزير عز الدوله بود و چون نسبت به عضد الدوله سخنان وهن‌آميزى گفته بود به دستور عضد الدوله او را به زير پاى پيلان انداختند و جلو بيمارستان عضدى به دار آويختند ، در همان حال كه ابن بقيه بالاى دار بود ابن الانبارى قصيده‌اى در مرثيهء او گفت كه چون آن را براى عضد الدوله خواندند آرزو كرد به جاى ابن بقيه باشد .\r\n علوه فى الحياة و في الممات * لحق انت احدى المعجزات\r\nكان الناس حولك حين قاموا * وفود نداك ايام الصلات . . . \r\n« در زندگى و مرگ مقام بلندى دارى ، به راستى كه اين معجزه‌اى است مردم دور چوبهء دار تو گرد آمده‌اند گويى آمده‌اند مثل هميشه از تو صله بگيرند . . . دل خاك نتوانست\r\n\r\n\r\n","description":"","footnote":"\r\n( 1 ) . ابن خلكان ، ج 1 ، ص 313 .\r\n( 2 ) . شاهنشاهى عضد الدوله ، ص 239 به بعد .\r\n( 3 ) . اخبار برامكه ، به اهتمام ميرزا عبد العظيم خان گرگانى ، ص نج .\r\n","page_name":" 340 ","page_number":340},
  {"content":"\r\n\r\nمقام بلند ترا دربر گيرد از اين روى قبر ترا در هوا قرار دادند و از نسيم برايت كفن دوختند . . . » ابن انبارى اين قصيده را بر روى كاغذهاى متعدد نوشت و در كوچه‌هاى بغداد انداخت تا يكسال گويندهء شعر را پيدا نكردند تا صاحب بن عباد او را امان داد و به حضور طلبيد و چون خواندن آن اشعار را به پايان رسانيد صاحب دهانش را بوسيد ، چون او را نزد عضد الدوله بردند پرسيد چرا براى دشمن من مرثيه گفتى ، وى گفت چون به گردن من حق نعمت و احسان داشت . عضد الدوله نيز او را انعام داد . جسد ابن بقيه سالها بر دار باقى بود تا مردى خراسانى كه چند شتر مىراند چون نظرش به چوبهء دار افتاد گفت عجبا عضد الدوله در زير زمين و دشمن او بالاى زمين است ، همين سخن باعث شد كه جنازهء ابن بقيه را پايين آوردند و دفن كردند . « 1 »\r\nصاحب بن عباد در صفر سال 385 در شهر رى درگذشت « هنگامى كه مرد دروازهء رى را بستند و پيرامون خانه‌اش نشستند و چون جنازهء او را بيرون آوردند همه ديالمه و تركها چون تابوت او را بديدند زمين ببوسيدند و گريبانها بدريدند و به گريه و زارى پرداختند ، فخر الدوله پياده در جلو جنازهء او حركت كرد و نعش او را از رى به اصفهان آورده و در دهليز خانه‌اش نزديك دروازهء طوقچى دفن كردند ، هنوز هم كه نزديك هزار سال از آن تاريخ مىگذرد آرامگاه او از زيارتگاههاى مشهور اصفهان است . « 2 »\r\nدر تاريخ گزيده دربارهء مرگ صاحب چنين مىخوانيم :\r\n« صاحب را چون مرگ دررسيد به نمازگاه بردند ، فخر الدوله و همگى اعيان ديلم پيشاپيش جنازه مىرفتند و زارى مىكردند .\r\nمرقدش را با زنجير از سقف خانه‌اى درآويختند و تختى در زير آن بنهادند و پس از مدتى به اصفهان نقل كردند . مردم رى تا چند روز در دكانها ببستند و به سوگ بنشستند . . « 3 » »\r\n( چون بعضى از علما امانت گذاشتن و نبش قبر را عملى ناروا مىدانند گاه جنازه‌هاى امانى را در سرداب و گاه از سقف مساجد مىآويختند ) .\r\n« . . . زمانى كه مادر صاحب درگذشت در تمام ايران ، اعيان پابرهنه و سربرهنه به تسليتش آمدند . پس از سپرى شدن روزهاى مقرر سوگوارى صاحب به رسم آن روز براى آنان كفش فرستاد تا از عزا بيرون آيند . . . چون صاحب بن عباد مرد ، پس از آنكه تابوتش را از خانه بيرون آوردند همه مردم مقابل جنازه‌اش به زمين افتادند و زمين را بوسيدند جامه‌هاى خود را دريدند و به صورت خويش سيلى زدند . . « 4 » »\r\n\r\n\r\n","description":"","footnote":"\r\n( 1 ) . شاهنشاهى عضد الدوله ، پيشين ، ص 28 به بعد ( نقل به اختصار ) .\r\n( 2 ) . گنجينهء آثار تاريخى اصفهان ، پيشين ، ص 36 .\r\n( 3 ) . تاريخ گزيده ، ص 425 .\r\n( 4 ) . معجم الادباء ، ج 6 تا 244 به بعد .\r\n","page_name":" 341 ","page_number":341},
  {"content":"\r\n\r\nدر همان ايامى كه مردم قشرى ، ظاهربين و بىمايه در مرگ بزرگان به اقامه تشريفات گوناگون پابند بودند ، فيلسوف نامدار معرّه ابو العلا طرفدار سوزاندن اجساد است : [ * 
  ]\r\n« جسدها پس از مفارقت روح مانند سنگ يا چوب مدفون‌شده هستند - مرده دفن شده نمىداند كفن او كهنه و كم‌بهاست يا نو و پربها - ذهن ما را در اين مورد مشوب كردند كاش چنين نكرده بودند . . . آنچه خردمند گفته است بپذير و عمل كن ، گفتهء گمراهان دروغگو و نادان را رها كن . در اينكه هنديان مردگان خود را مىسوزانند تأمل كن ، زيرا عذابش از دفن كمتر است .\r\nاگر او را بسوزانند ، از آزار درندگان و نبش قبر و متلاشى شدن نمىهراسد ، آتش از كافورى كه ما به مرده مىزنيم بهتر است و بوهاى نامطبوع را از بين مىبرد . . . « 1 » »\r\n\r\nمرگ امام الحرمين\r\nامام الحرمين استاد و معلم حجة الاسلام غزالى در نيشابور مقام و موقعيت ممتازى داشت و مورد احترام تمام طبقات بود . چنان كه قبلا اشاره كرديم وفات وى در 25 ربيع الآخر 478 هجرى بر مردم نيشابور سخت گران آمد . « . . . بعد از نماز شامگاه ، همان شب او را به شهر ، بازآوردند و در نيشابور از همه جانب بانگ نوحه برخاست ، جنازه را بعد از ظهر روز چهارشنبه حركت دادند ، آن روز درها را در شهر نگشادند ، طالب علمان به هر سبب كه بود يكسالى عمامه را از سر فرونهادند ، و در آن مدت حتى هيچكس از بزرگان جرأت نمىكرد عمامه بر سر نهد منبرى را هم كه در جامع منيعى داشت شكستند ( به نشان تعزيت ) ، درست است كه مخالفان از جمله حنفىهاى نيشابور ، اين اندازه سوگ و زارى را گزاف مىشمردند ، اما شافعيها ، سوگ وى را عزاى واقعى شمردند ، چهارصد تن طلبه كه شاگردانش بودند در ميان شهر مىگشتند و بر وى نوحه و مويه مىكردند و دوات و قلم خويش را مىشكستند . » با مرگ امام الحرمين بيشتر اين طالب علمان نيشابور استاد خويش را از دست داده بودند و جاى گريه بود . . « 2 » »\r\n\r\nمرگ در نظر عرفا\r\n« . . . زندگى بر خلاف آنچه ظاهربينان مىپندارند خوابى بيش نيست خوابى كه فقط با مرگ از آن بيدار مىتوان شد و حجاب حسى را كه مانع ديدار حقيقت است با آن مىتوان دريد . اگر زندگى ، آن‌گونه كه جهان‌بينى عارف اقتضا دارد خود سراسر حجابى است كه\r\n\r\n\r\n","description":"","footnote":"\r\n( 1 ) . عقايد فلسفى ابو العلاء معرى ، پيشين ، ص 248 - 249 .\r\n( 2 ) . عبد الحسين زرين‌كوب ، فرار از مدرسه ، ص 50 .\r\n","page_name":" 342 ","page_number":342},
  {"content":"\r\n\r\nنمىگذارد انسان از حيات واقعى ، حيات دنياى ملكوت ، جز به طور رمزى خبر بيايد ؛ مرگ هم خود لحظه‌اى است كه در آن حجاب ، هر حجابى كه هست برگرفته مىشود . به همين سبب بود كه پيغمبر گفت مردم خفته‌اند چون بميرند بيدار شوند . بدينگونه ، مرگ كه در واقع بيدارى از خواب زندگى است در عين حال خودش نوعى رستاخيز است ، اين رستاخيز صغير نيز مثل قيامت كه رستاخيز كبير است انسان را كه « عالم صغير » شمرده مىشود به پايان كار مىرساند . . .\r\nمرگ تنها مخصوص عالم صغير نيست ، عالم كبير هم با تمام پهناورى كه دارد محكوم به مرگ است . . . خود مرگ انسان هم در واقع نوعى ولادت است . ولادت تازه‌اى كه انسان را در مسير كمالات تازه‌اى مىاندازد ، . . . مرگ البته سرنوشت تمام عالم است ، سرنوشت تمام عوالم ، نه فقط عالم ملك كه دنياى فرزندان آدم است به مرگ محكوم است ، عالم ملكوت هم كه جهان فرشتگان است از مرگ در امان نيست . . . البته هيچكس از آنچه وراى گور هست خبر ندارد ، اما ابو حامد خبرهايى را كه درين باب از پيغمبر نقل كرده بودند خوانده بود . . . شيطان وسوسه ، در درون انسان آواز مىدهد كه لذتها و شهوتهاى اين جهان نقدست ، از آنچه نسيه است كسى خبر ندارد آن در باغ سبزى را هم كه از بهشت نشان مىدهند هنوز به روى كسى نگشوده‌اند .\r\nجوابى كه غزالى به وسوسهء شيطانى مىدهد همان است كه پيش از وى نيز به زنادقه عرضه شده است و شرطيه پاسگال هم تعبيرى از آنست : اگر آنجا خبرى هست مرد پرهيزگار سود كرده است و اگر نيست وى از پرهيزگارى خود چه زيانى ديده است . . « 1 » »\r\n\r\nمرگ غزالى\r\nدربارهء مرگ غزالى از قول برادرش احمد كه واعظ مشهور و نامدارى بود روايت كرده‌اند كه گفت : « برادرم صبحگاهى وضو ساخت ، نماز به جاى آورد ، بعد كفن خويش بخواست چون آوردند بگرفت و ببوسيد و بر چشم نهاد و سمعا و طاعة گفت ، آنگاه پاى خويش دراز كرد روى به قبله آورد ، و پيش از طلوع آفتاب جان تسليم كرد . گويند در بستر مرگ يك تن از حاضران از وى نصيحت خواست ، غزالى گفت ، از اخلاص غافل مشو . آورده‌اند كه اين سخن را چندان گفت تا جان داد .\r\nروايتى نيز هست كه مىگويد : ابو حامد در بيمارى چون مرگ خويش را نزديك يافت يك روز دوستان و نزديكان را از نزد خود دور كرد و هيچ كس را بر بالين خويش نگذاشت چون روز ديگر ياران به نزد وى باز آمدند وى را در حالى يافتند كه روى به قبله آورده ، كفن پوشيده و جان سپرده و توصيه كرده است ياران بر مرگ او جزع نكنند ، و جسم او\r\n\r\n\r\n","description":"","footnote":"\r\n( 1 ) . همان كتاب ، ص 190 به بعد .\r\n","page_name":" 343 ","page_number":343},
  {"content":"\r\n\r\nرا به منزلهء جامه يا خانه‌اى تلقى كنند كه يك چند در آن بسر برده است و بعد تركش كرده است . . . « 1 » »\r\nبه قول نويسندهء ( فرار از مدرسه ) : « آيا مردى كه حيات او با مرگ خاتمه نمىيابد و بعد از مرگ نيز طى قرنهاى دراز ستايشگران و نكوهشگران بسيار دارد و در ايجاد افكار تازه و حتى در تكوين فلسفه‌هايى كه با طرز فكر او هيچ تجانس ندارد تأثير مىكند ، درون يك مقبرهء خاكى مىگنجد ؟\r\nزندگى او جستجوى صميمانه‌اى بود در دنبال حقيقت كه در بين مردم ساده و عادى آغاز شد و هم در بين مردم ساده و عادى به پايان آمد . . « 2 » »\r\nغزالى مىگويد : « اهل غفلت دوست ندارند كه حديث مرگ شنوند ، ترسند دنيا بر دل ايشان منغّص و ناخوش گردد . و در خبر است كه هركس كه از مرگ و گورستان بسيار ياد كند ، گور را بر خويشتن مرغزارى يابد ، از مرغزارهاى بهشت و هركه از آن غافل باشد و ياد نكند گور را بر خويشتن غارى يابد از غارهاى دوزخ . « 3 » »\r\n\r\nصبر در مقابل ناملايمات\r\nبه نظر غزالى انسان چه در امورى كه در حيطهء اختيار اوست و چه در امور و وقايعى كه خارج از ارادهء او قرار گرفته‌اند به صبر نيازمند است : « مثلا وقتى سلامت خود را از دست مىدهد و يا عزيزان خويش را ، صبر در اين موارد ، بالاترين درجهء شجاعت است . مؤمن واقعى ، در هنگام درد و مصيبت ، هيچگاه شيون و فغان نمىكند ، صورت نمىخراشد و داد نمىزند . . . بلكه برعكس باوقار و آرامش ضربه‌هاى درد را تحمل مىكند . . « 4 » »\r\n\r\nمرگ حق است\r\nمعروف است كه وقتى روميها از بوذرجمهر پرسيدند كه چه چيز در دنيا از همه چيز مهمتر است ؟ او گفت : زن ، مرگ و يك چيز ديگر كه آن را فعلا نمىگويم . . . بوذرجمهر در توضيح مطلب گفت : زن اگر نبود انوشيروان متولد نمىشد و هرگاه قباد نمىمرد ، انوشيروان بر تخت نمىنشست ، و اگر نيازمندى و احتياج نبود مثل من آدمى كمر به خدمت تو نمىبستم . « 5 »\r\nشاعر ديگرى ، مرگ را امرى طبيعى و اجتناب‌ناپذير مىداند :\r\n بر آن گروه بخندد فلك كه بر بدنى * كه روح ، دامن از او دركشيده مىگريند\r\nهمه مسافر و اين بس عجب كه طايفه‌اى * بر آنكه زود به منزل رسيده مىگريند ! \r\n\r\n\r\n","description":"","footnote":"\r\n( 1 ) . همان كتاب ، ص 272 .\r\n( 2 ) . همان كتاب ، ص 274 .\r\n( 3 ) . جلال همائى ، نصيحة الملوك ص 77 .\r\n( 4 ) . سياست و غزالى ، پيشين ، ج 2 ، ص 476 .\r\n( 5 ) . باستانى پاريزى ، سنگ هفت قلم ، ص 506 ( به اختصار ) .\r\n","page_name":" 344 ","page_number":344},
  {"content":"\r\n\r\n\r\nبهترين يادگارها پس از مرگ\r\nدر كتاب سلوك الملوك اثر فضل الله روزبهان ( 920 هجرى ) در پايان ديباچهء مؤلف از سلطان وقت مىخواهد كه به عهد و نذر خود در دوران قدرت و حيات وفا نمايد ، زيرا چون آدمى ديده از جهان فروبست و دستش از دنيا كوتاه گرديد ، خواه و ناخواه دوران كار و تلاش او سپرى مىشود و نام و خاطره‌اش به تدريج رو به فراموشى مىرود ، مگر آنكه سه يادگار نيك و سودمند ، چون صدقهء جارى و مداوم و يا علمى كه مردم از آن بهره‌مند شوند و يا فرزندى صالح چون باقيات صالحات از او به يادگار ماند : « اذا مات الانسان انقطع عمله الّا عن ثلاث : صدقة جاريه و علم ينتفع به و ولد صالح يدعو له » بعد از وفات ثوابى غير منقطع حاصل گردد . . « 1 » »\r\n\r\nشادى مرگ\r\nآدمى ، تنها به حكم پيرى ، بيمارى ، يا فقر و تنگدستى نمىميرند ، بلكه گاه ممكن است كسى از شنيدن خبرى بسيار مسرت‌بخش يا از ديدن منظرى غيرمترقبه « شادى مرگ » شود .\r\n« . . . وقتى پسر خردسال شيخ ابو اسحاق ، يعنى على سهل را ، ختنه مىكردند او ( خواجو ) به قول قاضى احمد « . . در باب ختان خلف صدق شيخ ابو اسحق ، قصيده‌اى در سلك نظم كشيد .\r\nشيخ ابو اسحق يك طبق پر زر ، صلهء آن به دو بخشيد ، مقارن آن حال ، مولانا ( يعنى خواجوى شيرازى ) متغيّر الاحوال گشت و در دم درگذشت . »\r\nتاريخ نگارستان هم اشاره دارد ، كه خواجو به مجرّد مشاهدهء طبق زر « شادى مرگ » شد و روح او از فرط انبساط در هوا پرواز كرد فى سنة 753 . « 2 » »\r\nدر ميان شعرا و گويندگان بعد از اسلام خاقانى نه تنها در زمينه‌هاى اجتماعى ، سياسى و فلسفى آراء و عقايد جالبى ابراز كرده ، بلكه در تصوير آلام و دردهاى درونى انسانها نيز استادى و مهارت بسيار نشان داده است .\r\nبه نظر دشتى « مراثى خاقانى ، چون حبسيات مسعود سعد و توصيفها و خمريّات منوچهرى ، و تعزلهاى فرخى شأن خاصى در ادبيّات ايران دارد و مانند آن را در ديوان شاعرى ديگر نمىتوان يافت « 3 » .\r\n سر تابوت مرا بازگشاييد همه * خود ببينيد و به دشمن بنماييد همه\r\nپس بگو با پدر و مادرم از من بدرود * كه شدم فانى و در دام فناييد همه \r\n\r\n\r\n","description":"","footnote":"\r\n( 1 ) . فضل الله روزبهان ، سلوك الملوك به اهتمام محمد نظام و محمد غوث چاپ حيدرآباد دكن ( ديباچه ) .\r\n( 2 ) . از مقدمهء ديوان خواجو ، سهيلى خوانسارى ، ص 30 به نقل از ناى 7 رنگ باستانى پاريزى ، ص 289 .\r\n( 3 ) . على دشتى : شاعرى ديرآشنا ، ص 165 .\r\n","page_name":" 345 ","page_number":345},
  {"content":"\r\n\r\n اى طبيبان غلطگوى چه گويم كه شما * نامبارك دم و ناساز دواييد همه\r\nاى حكيمان رصدبين ، خط احكام شما * همه ياوه است و شما ياوه دراييد همه\r\nاى كرامات‌فروشان دمِ افسون ، ز شما * علت افزود كه معلول رياييد همه\r\nاى كسانى كه ز ايام وفا مىطلبيد * نوشدارو طلب از زهر گياييد همه\r\nخشتِ گل زير سرو و پى سپرانيد به مرگ * گر به خشت و به سپر مير كياييد همه\r\nهم ز بالا به چه افتيد چه خورشيد به شام * گر ستاره سپه و صبح لواييد همه \r\nخاقانى در سوگوارى فرزند گويد :\r\n برفروزيد چراغى و بجوييد ، مگر * به من روز فرورفته پسر باز دهيد\r\nجان فروشيد و اسيران اجل باز خريد * مگر آن يوسف جان را به پدر باز دهيد \r\n* * *\r\n خانهء اصلى ما گوشه گورستان است * خرم آن روز كه اين رخت بر آن خانه برم \r\n* * *\r\n دلنوازِ منِ بيمار شماييد همه * بهر بيمارنوازى به من آييد همه\r\nمن چو موئى و ز من تا به اجل يك سر موى * به سر موى ز من دور چراييد همه\r\nمن كجايم ، خبرم نيست ، كه مست خطرم * گر شما نيز نه مستيد كجاييد همه\r\nدور مانديد ز من همچو خزان از نوروز * كه خزان رنگم و نوروز لقاييد همه\r\nمن چو گل خون به دهان آمده و تشنه لبم * بر گل تشنه گه ژاله هواييد همه\r\nبس جوانم به دعا جان مرا دريابيد * كه چو عيسى ز بر بام دعاييد همه\r\nآه كامروز تبم تيز و زبان كند شده‌ست * تب ببنديد و زبانم بگشاييد همه\r\nبوى دارو شنوم روى بگردانم از او * هر زمان شربت نو در مفزاييد همه\r\nتنم از آتش تب سوخته چون عودونى است * چون نى و عود سرانگشت بخاييد همه\r\nگر همى پير سحرخيز به نى بُرّد تب * نى ببريد و بر آن پير گراييد همه\r\nآمد آن مار اجل ، هيچ عزيمت دانيد ؟ * كه بخوانيد بر آن ، مار فسائيد همه\r\nمن اسير اجلم ، هرچه نوا خواهد چرخ * بدهيد ، ار چه نه چندان بنواييد همه\r\nنىنى از بند اجل كس به نوا باز نرست * كار افتاد ، چه در بند نواييد همه\r\nفزع مادر و افغان پدر سود نداشت * بر فغان و فزع هر دو گواييد همه\r\nجان به فردا نكشد دردسر من نكشيد * به يك امروز ز من سير مياييد همه\r\nچون مرا طوطى جان از قفس كام پريد * نوحهء جغد كنيد از چه هماييد همه\r\nمن كنون روزهء جاويد گرفتم ز جهان * گر شما در هوس عيد بقاييد همه \r\n\r\n","description":"","footnote":"","page_name":" 346 ","page_number":346},
  {"content":"\r\n\r\n الوداع ، اى دمتان همره آخر دم من * بارك الله چه به آيين رفقاييد همه\r\nپيش تابوت من آييد برون ندبه‌كنان * در سر دست زبانم بستاييد همه \r\nخاقانى\r\nخاقانى شاعر نامدار قرن ششم ، در طى زندگانى پرنشيب و فراز خويش چندين فرزند و عيال خويش را از كف مىدهد و در سوك آنان قصايد جانسوز مىگويد . بيتى چند از قصايد او را ذكر مىكنيم :\r\n اى نهان‌داشتگان ، موى ز سر بگشاييد * و ز سر موى سر آغوش به زر بگشاييد\r\nشد شكسته كمرم دست برآريد ز جيب * سرزنان ، ندبه‌كنان ، جيب و كمر بگشاييد\r\nبامدادان همه شيون به سر بام بريد * ز آتشين آب مژه موج شرر بگشاييد \r\nدر مرگ همسر خود چنين مىگويد :\r\n دير خبر يافتى كه يار تو گم شد * جام‌جم از دست اختيار تو گم شد\r\nچشم بد مردمت رسيد كه ناگاه * مردم چشم تو ، از كنار تو گم شد\r\nنوبت شادى گذشت بر در امّيد * نوبت غم زن كه غمگسار تو گم شد \r\nهمو در مرگ فرزند ناكامش گويد :\r\n اين منم پايهء تابوت تو بگرفته به دوش * كآرزو بود دوات تو ، به زر درگيرم \r\nدر گيلان و ديلمان ، به طورى كه از تاريخ ظهير الدين مرعشى برمىآيد مردم هنگام عزادارى « . . . در ميان خاك و خون غلطان و آب حسرت از ديده ريزان و دست بر سينه كوبان ، نمدهاى سيه در گردن ، و خار و خاشاك در سر و تن مىگرديدند . . . مراسم تعزيت به تقديم رسانيده جامهء سوگوارى در بر كرده . هفت روز پاى برهنه بر سر خاك و خار و خاشاك مىنشستند . . . با ناله و آه دست حسرت بر سينه و سركوبان مىگرديدند . . . با جامهء چاك و ديده‌هاى نمناك خاك بر سر و خاشاك در بر هفت روز بر عزا داشتن اشتغال نمودند . . . « 1 » »\r\nملك مظفر الدين محمد بن قطب الدين مبارز در مرثيهء فرزند خود غياث الدين گويد :\r\n اى جان پدر كه آن جهانت خوش باد * رفتى ز برم كه جاودانت خوش باد\r\nتو ملك بقا را به فنا بگزيدى * سودى سره كردى كه روانت خوش باد \r\n\r\nدگرگونى در سنن و آداب\r\nبه طورى كه گردلفسكى محقق شوروى در تاريخ سلاجقهء آسياى صغير ، نوشته است :\r\n« بعضى از مقررات اسلام ، تحت تأثير اوضاع اجتماعى در آن سرزمين دگرگون شده بود ، از\r\n\r\n\r\n","description":"","footnote":"\r\n( 1 ) . سيد ظهير الدين مرعشى : تاريخ گيلان و ديلمستان ، به اهتمام دكتر منوچهر ستوده ، ص 265 - 223 .\r\n","page_name":" 347 ","page_number":347},
  {"content":"\r\n\r\nجمله ابن بطوطه دربارهء تدفين اموات در آن‌جا مىگويد : هنگام تدفين مادر ابراهيم ، پسرش با سر باز حركت مىكرد ، امرا و غلامان جامه‌ها را پشت‌رو به تن كرده بودند ، و علما و روحانيان نيز بعضى عمامهء سفيد و برخى دستمالهاى سياه كه علامت عزادارى است به سر پيچيده بودند ، مراسم تدفين از حدود و قيود مسلمانى بكلّى منحرف شده بود ، بعضى از مردم دفن اموات را با نواختن موسيقى انجام مىدادند ، فاصله و اختلاف مسيحيت و اسلام در آسياى صغير در حال از بين رفتن بود و تعاليم و سنن دو مذهب با هم مخلوط شده بود ، حتى فقها و پيشوايان دو مذهب آداب يكديگر را تقليد مىكردند . بعضى از وزرا و سلاطين اين سرزمين به هيچ‌وجه تعصب مذهبى نداشتند ، وقتى كه دامنهء اختلاف بين پيروان ابو حنيفه و هواخواهان مكتب شافعى بالا گرفت علاء الدين كيقباد اول براى راضى نگهداشتن مردم ، مراسم هر دو مذهب را انجام مىداد . « 1 » » با اينكه پوشيدن لباس سياه از عهد عباسيان در ممالك اسلامى معمول بود ، علاء الدين كيقباد اول در سال 1219 ميلادى براى اعلام مرگ برادر و اقامهء مراسم عزادارى ، مدت سه روز لباس ساتن سفيد بر تن كرد ، در همين ايام سلسلهء دراويش و پيروان مولوى در مرگ عزيزان خود نى مىزدند و سرود مىخواندند ، چون صلاح الدين زركوب كه خليفهء ملاى روم بود درگذشت ، وصيت كرد كه آيين عزا در حمل جنازهء او به عمل نيايد و او را با ساز و سماع به خاك سپارند : « مولانا بيامد سر مبارك را باز كرد ، و نعره‌ها مىزد و شورها مىكرد و فرمود تا نقاره‌زنان بشارت آوردند و از نفير خلقان قيامت برخاسته بود ، و هشت جوق گويندگان در پيش جنازه مىرفتند ، شيخ را اصحاب گردن برگرفته بودند ، و خداوندگار تا تربت بهاء ولد چرخ‌زنان و سماع‌كنان مىرفت ، و در جوار سلطان العلماء بهاء ولد به عظمت تمام دفن كردند . . . »\r\nفرزند مولانا جلال الدين رومى موسوم به سلطان ولد ، در ولدنامه راجع به اين وصيت شيخ صلاح الدين زركوب گويد :\r\n شيخ فرمود در جنازهء من * دهل آريد و كوس باد فزن\r\nسوى كويم بريد رقص‌كنان * خوش و شادان و مست و دست‌افشان\r\nتا بدانند كاولياى خدا * شاد و خندان روند سوى لقا\r\nاينچنين مرگ با سماع خوشست * چون رفيقش نگار خوب‌كش است \r\nمرگ در نظر مولانا جلال الدين رومى :\r\n ما ز بالاييم و بالا مىرويم * ما ز درياييم و دريا مىرويم \r\n\r\n\r\n","description":"","footnote":"\r\n( 1 ) . گردلفسكى ، تاريخ سلاجقهء آسياى صغير ، ترجمهء على اصغر چارلاقى ، ( قبل از انتشار ) .\r\n","page_name":" 348 ","page_number":348},
  {"content":"\r\n\r\n هم از اينجا و از آنجا نيستيم * ما ز بيجاييم و بى جا مىرويم\r\nكشتى نوحيم در طوفان نوح * لا جرم بىدست و بىپا مىرويم\r\nهمت عالى است بر سرهاى ما * از علا تا رب اعلى مىرويم\r\nخوانده‌ايم انا اليه راجعون * تا بدانى كه كجاها مىرويم \r\n\r\nمرگ جلال الدين رومى\r\nمولوى روز يكشنبه پنجم جمادى الآخر 672 ديده از جهان فروبست ، در دوران بيمارى مردم به عيادت او مىشتافتند ، چون شيخ صدر الدين به عيادت او آمد ، گفت شفاك الله شفاء عاجلا ، مولوى در پاسخ فرمود : « بعد از اين شفاك اللّه شما را باد ، همانا كه در ميان عاشق و معشوق پيراهنى از شعر بيش نماند ، راست نمىخواهيد كه نور به نور پيوندند . . . شيخ با اصحاب گريان شدند و حضرت مولانا اين غزل فرمود :\r\n چه دانى تو ، كه در باطن چه شاهى همنشين دارم * رخ زرّين من منگر كه پاى آهنين دارم \r\n. . . به روايت افلاكى ، حرم مولانا به دو گفت كاش مولانا 400 سال عمر كردى تا عالم را از حقايق و معارف پر ساختى . مولانا فرمود مگر ما فرعونيم ، مگر ما نمروديم ، ما به عالم خاك پى اقامت نيامديم . . . در شب آخر كه مرض مولانا سخت شده بود خويشان و پيوستگان اضطراب عظيم داشتند و سلطان ولد فرزند مولانا هر دم بىتابانه به سر پدر مىآمد ، باز تحمل آن حالت نياورده از اتاق بيرون مىرفت مولانا اين غزل آتشين را در آن وقت نظم فرمود و اين آخرين غزلى است كه مولانا ساخته است :\r\n رو سر بنه به بالين تنها مرا رها كن * ترك من خرابِ شب‌گردِ مبتلا كن\r\nماييم و موج سودا ، شب تا به روز تنها * خواهى بيا ببخشا ، خواهى برو جفا كن\r\nاز من گريز تا تو ، هم در بلا نيفتى * بگزين ره سلامت ، ترك رَهِ بلا كن\r\nبر شاه خوبرويان واجب وفا نباشد * اى زردروىِ عاشق ، تو صبر كن وفا كن\r\nدرديست غير مردن كان را دوا نباشد * پس من چگونه گويم كان درد را دوا كن\r\nدر خواب دوش پيرى در كوى عشق ديدم * با دست اشارتم كرد كه عزم سوى ما كن \r\nاهل قونيه از خرد و بزرگ در جنازهء مولانا حاضر شدند و عيسويان و يهوديان نيز كه صلح‌جويى و نيكخواهى وى را آزموده بودند به همدردى اهل اسلام شيون و افغان مىكردند و شيخ صدر الدين بر مولانا نماز خواند ، و از شدت بيخودى و درد شهقه‌اى بزد و از هوش برفت - جنازهء مولانا را به حرمت تمام برگرفتند و در تربت مبارك مدفون ساختند و قاضى سراج الدين در برابر تربت مولانا اين ابيات برخواند :\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n كاش آن روز كه در پاى تو شد خار اجل * دست گيتى بزدى تيغ هلاكم بر سر\r\nتا درين روز ، جهان بىتو نديدى چشمم * اين منم بر سر خاك تو كه خاكم بر سر \r\nمدت چهل روز ياران و مردم قونيه تعزيت مولانا مىداشتند و ناله و گريه مىكردند . . .\r\nاينك يك غزل از غزليات مولانا كه بدان ماند كه در مرثيهء خود و دلدارى ياران گفته باشد ذكر مىكنيم :\r\n به روز مرگ چو تابوت من روان باشد * گمان مبر كه مرا درد اين جهان باشد\r\nبراى من نگرى و نگو دريغ‌دريغ * به دام ديو درافتى دريغ آن باشد\r\nجنازه‌ام چو ببينى نگو فراق‌فراق * مرا وصال و ملاقات آن زمان باشد \r\n. . . بعد از وفات مولانا ، علم الدين قيصر كه از اكابر قونيه بود با سرمايهء سى هزار درم همت بست كه بنايى بر سر تربت مولانا بنياد كند . معين الدين سليمان پروانه او را به هشتاد هزار درم نقد مساعدت كرد و پنجاه هزار ديگر به حوالت به دو بخشيد و بدين طريق تربت مبارك كه آن را قبهء خضرا گويند تأسيس يافت . . . مولانا در نزديكى پدر خود ، سلطان العلماء بهاء ولد مدفون است . . « 1 » »\r\n\r\nمرگ بهاء الدين ولد\r\nبهاء الدين ولد پس از مهاجرت به قونيه سالى چند به تدريس و تعليم پرداخت و بعد در اثر ضعف و ناتوانى درگذشت . داستان مرگ او در ولدنامه چنين آمده است :\r\n . . . چون بهاء ولد نمود رحيل * شد ز دنيا به سوى ربّ جليل\r\nدر جنازه‌اش چو روز رستاخيز * مرد و زن گشته اشك خونين ريز\r\nعلما سربرهنه و ميران * جمله پيش جنازه با سلطان\r\nشه ز غم هفت روز برننشست * دل چون شيشه‌اش ز درد شكست\r\nهفته و خوان نهاد در جامع * تا بخوردند قانع و طامع\r\nمالها بخش كرد بر فقرا * جهت عرسِ آن شهِ و الا \r\n\r\nحسرت شمس بر مرگ نوجوانى\r\nافلاكى مىنويسد : روزى جنازهء جوانى را . . . مىبردند و اهل عزا و مردم نوحه‌ها مىكردند . . . از ناگاه . . . شمس الدين مقابل افتاد فرمود كه : اين نامراد پرحسرت را كجا مىبرند ! تا ما را ببرند كه سالها درين حسرت خون جگر مىخوريم و آن دست نمىدهد ! . . « 2 » »\r\n\r\n\r\n","description":"","footnote":"\r\n( 1 ) . بديع الزمان فروزانفر ، شرح حال مولوى ، ص 110 به بعد .\r\n( 2 ) . خط سوم ، پيشين ، ص 41 .\r\n","page_name":" 350 ","page_number":350},
  {"content":"\r\n\r\n\r\nتشييع جنازه‌اى با ساز و آواز\r\nابن بطوطه ضمن توصيف مسافرت خود از ايذه به اصفهان از شهر فيروزان كه شهرى كوچك است نام مىبرد و مىنويسد : « . . . بعد از نماز عصر بود كه به اين شهر رسيديم و مردم براى تشييع جنازه‌اى به بيرون شهر آمده بوده‌اند از پيش و پس جنازه مشعله‌ها افروخته بودند و به دنبال آن شيپورها مىزدند و مغنيان آوازهاى طرب‌انگيز مىخواندند ما از كار آنان در شگفت شديم . . « 1 » »\r\n\r\nمرگ علاء الدين\r\nدر تاريخ‌نامهء هرات مىخوانيم كه چون خبر مرگ ملك علاء الدين انتشار يافت « . . . اعيان درگاه و كارداران مملكت و نامداران حضرت او كمرها از ميان بگشادند و عمامها از سر بينداختند ، جزع و فزع و جوش و خروش از ميدان سمك به ايوان سماك رسانيدند . . . مأمور و امير غنى و فقير و وضيع و شريف ، پير و جوان پهلو و پهلوان پلاسها در گردن افكندند و سر و پا برهنه چون بيهوشان و متحيّران و فرياد و نفير و ناله و واىوهاى آمده . . . مشايخ نامدار و زهّاد كبار در آن حلقهء ماتم حاضر گشتند و از راه پند و نصيحت اكابر و مشاهير و اماثل و جماهير را كه خداوندان تعزيت و مصاحبان مصيبت بودند گفتند : . . . اى ارباب دولت و اى اصحاب ملت و اى خداوندان ثروت اين نه نخستين جنازه‌اى است كه به دروازهء عدم بيرون شده است و اين نه اول تابوتى است كه از بيوت فنا به حانوت بقا نقل كرده است آن را كه مهتر عالم و بهتر بنى آدم و خلاصه موجودات بود . . . اين شربت دردادند و اين نام نهاد كه  إِنَّكَ مَيِّتٌ وَ إِنَّهُمْ مَيِّتُونَ .  ابو البشر كه مطلع تخليق بود مقطع اين تفريق گداخته شد خليل اللّه كه قدم خلّت بر مفرش آتش نهاد درين دام افتاد ، سليمان كه زين نبوّت بر پشت نهاده بود از اين حادثه نتوانست گريخت عمر دراز بزيست و نزيست لقمان هزار سال بماند و نماند .\r\n اگر سال گردد هزار و دويست * به جز خاك تيره دگر جاى نيست\r\nاگر چرخ گردان كشد زين تو * سرانجام خشتست بالين تو \r\nشاه و گدا را اين شربت چشيدنيست و امير و فقير را اين جام نوشيدنى و عالم و جاهل را اين راه رفتنى و عشاق و فسّاق را اين در كوفتنى . . . القصه چهل روز برين صفت كه ذكر رفت تمامت خلق غور و گرمسير در وفات او به سر بردند و به هر خطه و بلد از خطط و بلاد خراسان خصوصا شهر هرات . . . سه روز سكان و قطان آنجا بر پلاس ماتم نشستند و لباس دوداندود در پوشيدند . . « 2 » »\r\n\r\n\r\n","description":"","footnote":"\r\n( 1 ) . سفرنامهء ابن بطوطه ، پيشين ، ص 190 .\r\n( 2 ) . سيفى هروى : تاريخ‌نامه هرات ، چاپ كلكته ، ص 601 به بعد .\r\n","page_name":" 351 ","page_number":351},
  {"content":"\r\n\r\nدر دورهء سلاجقهء آسياى صغير احترام به مقابر بزرگان و ايجاد گنبد و بارگاه معمول بود و چنان كه مىدانيم شيعيان در اين راه پيش قدم بودند . « 1 » « و آل بويه در دوران قدرت خود براى مبارزه با اهل سنت و جماعت و مخالفت با خلفاى عباسى به تقويت تشيّع پرداختند و آرامگاه خاندان رسالت را با بناهاى زيبا آراستند و اين عمل از آن پس در جهان تشيع دوام يافت . »\r\nدر مقام دهم از كتاب مقامات حميدى قاضى حميد الدين منظره‌اى از ماتم و عزادارى مردم يكى از بلاد را در مرگ مردى دانشمند توصيف مىكند و مىنويسد كه پس از وقوف بر مرگ پيشواى امت « . . . به ديدن آن تربت راى كردم و خود را در آن صف جاى دادم جمعى ديدم نشسته و ايستاده و عمامهء خواجگى از سر نهاده جزع و فزع و خروش و جوش از ميدان سمك ( ماهى ) به ايوان سماك ( ستاره ) رسانيده . . . چون آوازها به غايب رسيد و آن نفير و زفير ( آه ) به نهايت كشيد پيرى صاحب دلق ( ژنده‌پوش ) از ميان خلق برپاى خاست و عروس زبان را به زيور سخن بياراست . . . » و خطاب به مردم گفت : « نه نخستين جنازه است كه از دروازهء جهان بيرون شده است و نه اول تابوتيست كه از بيوت فنا به حانوت بقا نقل كرده است . . .\r\nآفريننده در آفريدهء خود تصرف كرد ، چه غم و تأسف واجب آيد ، بخشنده در بخشيدهء خود حل و عقد فرمود چه جوش و خروش لازم آيد ، چرا آرام نگيريد و به اندام نباشيد . . .\r\n اين چه بانگ و خروش و آه قوى است * بر كسى كو امام يا علوى است\r\nآنچه امروز حادث است از مرگ * در سراى كهن نه رسم نوى است \r\nچون حلقهء آن ماتم گسسته شد ، وصف آن اجتماع شكسته گشت ، هركس به خانه و آشيانه راى كرد ، من جستن پير را بساختم . . . به هر جانب بشتافتم نفس وصال نيافتم .\r\n معلوم من نشد كه بر آن پير خوش‌زبان * ناگه چه كرد بىسبب از ناخوشى جهان\r\nاندر كدام خطه شد از چرخ دون نگون * وندر كدام خاك شد از بخت بد نهان » « 2 » \r\nامير خسرو دهلوى ( تولد 651 هجرى ) اشعار زير را در مرگ مادر و برادر خود مىگويد :\r\n امسال دو نور ز اخترم رفت * هم مادر و هم برادرم رفت\r\nيك هفته ز بخت خفتهء من * گم شد دو مه دو هفتهء من\r\nبخت از دو شكنجه داده پيچم * چرخ از دو طپانچه كرد ، هيچم\r\nماتم دو شد و غمم دو افتاد * فرياد كه ماتمم دو افتاد\r\nحيف است دو داغ چون منى را * يك شعله بس است خرمنى را \r\n\r\n\r\n","description":"","footnote":"\r\n( 1 ) . تالبوت رايس . تاريخ سلاجقهء روم ، ترجمهء على اكبر بزرگزاد ( پيش از انتشار ) .\r\n( 2 ) . قاضى حميد الدين ، مقامات حميدى ، به سعى ابرقوئى .\r\n","page_name":" 352 ","page_number":352},
  {"content":"\r\n\r\n يك سينه دو بار برنگيرد * يك سر ، دو خمار برنگيرد\r\nچون مادر من به زير خاك است * گر خاك به سر كنم چه باك است\r\nاى مادر من كجايى آخر * روى از چه نمىنمايى آخر\r\nخندان ز دل زمين برون آى * بر گريه زار من ببخشاى\r\nهرجا كه ز پاى تو غبارى است * ما را ز بهشت يادگارى است\r\nذات تو كه حفظ جان من بود * پشت من و پشتبان من بود\r\nروزى كه لب تو در سخن بود * پند تو صلاح كار من بود\r\nامروز منم به مهر پيوند * خاموشى تو همى دهد پند \r\nمجد همگر اين رباعى را در مرثيهء خواجه شمس الدين صاحبديوان گفته است :\r\n در ماتم شمس از شفق خون بچكيد * مه چهره بكند و زهره گيسو ببريد\r\nشب جامه سياه كرد در ماتم و صبح * بر زد نفسى سرد و گريبان بدريد \r\nهمچنين امير شاهى سبزوارى در مرگ بايسنقر اين رباعى را گفته است :\r\n در ماتم تو دهر بسى شيون كرد * لاله همه خون ديده در دامن كرد\r\nگل جيب قباى ارغوانى بدريد * قمرى نمد سياه در گردن كرد \r\nچنان كه قبلا اشاره شد در دورهء قرون وسطى در عزادارى ، جامه دريدن ، سياه پوشيدن و خاك بر سر كردن در بين تودهء مردم در بعضى نقاط معمول بوده است ، در كتاب داستانى سمك عيار نيز گاه به اين رسوم و عادات كودكانه و دور از عقل و منطق اشاره شده است :\r\n« چون غاطوش از كشتن برادر آگاه شد ، جامه بدريد ، خاك بر سر كرد ، و گريه و زارى درنهاد و به تعزيت بنشست ، پس خاصگيان او گفتند ، پس نامه بايد نوشتن به ارمنشاه ، و او را آگاهى دادن و مترصد باشيم تا چه فرمايد . غاطوش گفت نويسيد و احوال بازنماييد . پس دبير غاطوش نامه نوشت ، اول نامه نام يزدان ياد كرد ( پس نوشت ) اين نامه از من كه غاطوش‌ام خدمتگار ارمنشاه ، از دلى پرغم ، و چشمى پرنم ، و دلى بريان ، و چشمى گريان ، محنت‌زده ، جگرسوخته به شاه فرخ پادشاه ماچين . . . »\r\nسعدى در مرگ سعد بن ابو بكر چنين مىگويد :\r\n بزرگان چشم و دل در انتظارند * عزيزان وقت و ساعت مىشمارند\r\nغلامان درّ و گوهر مىفشانند * كنيزان دست و ساعد مىنگارند\r\nكه شاهنشاه عادل سعد بو بكر * به ايوان شهنشاهى درآرند \r\n\r\n","description":"","footnote":"","page_name":" 353 ","page_number":353},
  {"content":"\r\n\r\n حرم شادىكنان بر طاق ايوان * كه مرواريد بر تاجش ببارند\r\nاميد تاج و تخت خسروى بود * ازين غافل كه تابوتش بيارند \r\nعبيد زاكانى كه همهء مسائل اجتماعى را با ديدهء هزل و انتقاد بررسى مىكند مىنويسد :\r\n« جنازه‌اى را بر راهى مىبردند درويشى با پسر بر سر راه ايستاده بودند ، پسر از پدر پرسيد كه بابا در اينجا چيست ، گفت آدمى ، گفت كجاش مىبرند گفت به جايى كه نه خوردنى باشد نه پوشيدنى نه نان و نه آب نه هيزم نه زر و نه سيم نه بوريا نه گليم گفت بابا مگر به خانه ماش مىبرند . « 1 » »\r\n\r\nعزادارى\r\nدر تاريخ‌نامه هرات مىخوانيم كه چون خبر مرگ شمس الدوله به ملك فخر الدين رسيد و از مرگ پدر آگاه شد ، در مسجد جامع عزادارى پدر بداشت . . . تمامت مكان و قطان و اهالى شهر هرات . . . چون سپهر كبود لباس دوداندود در پوشيدند و غلغلهء آه واويلا . . . به فلك رسانيدند . . .\r\nاركان دولت مملكت او تن به تن شرايط ناله و شيون به تقديم رسانيدند . . . بعد از 7 روز ملك فخر الدين به رسم سلاطين كامگار در مسجد جامع به اسم ملك سعيد مغفور . . . ختم قرآن كرد . . . « 2 » »\r\n\r\nتشييع جنازه ابن رشد\r\n« در سال 595 هجرى فيلسوف معروف ابن رشد در حالى كه در مراكش در انزوا به سر مىبرد درگذشت ، جنازهء او را به قرطبه آوردند و ابن عربى با دو دوست خود در مراسم تدفين حضور داشتند ، هر سه نفر از مشاهدهء اين صحنهء دردناك حيرت‌زده و متألم شده بودند .\r\nدر يك طرف مركوب ، تابوت را قرار داده بودند و در طرف ديگر كتبى كه آن فيلسوف نگاشته بود بستهء كتاب ، جسد فيلسوف را در تعادل نگاه مىداشت .\r\nابن عربى هيچگاه فكرى را كه از مغز او برخاست فراموش نكرد : در يك طرف استاد و در طرف ديگر آثار او ، چقدر دلم مىخواست بدانم ، آيا اميدهاى او برآورده شد . . . « 3 » »\r\nابن بطوطهء مغربى در چند مورد از مراسم تشييع جنازه و رسوم گوناگون ملل اسلامى در نيمهء اول قرن هشتم سخن مىگويد از جمله مىنويسد در دمشق « . . . مردم پيشاپيش جنازه راه\r\n\r\n\r\n","description":"","footnote":"\r\n( 1 ) . كليات عبيد ، رساله دلگشا ص 144 تصحيح اقبال آشتيانى .\r\n( 2 ) . تاريخ‌نامه هرات تأليف هروى كتاب كلكته ص 458 به بعد .\r\n( 3 ) . هانرى كربن : مقام ملا صدراى شيرازى در فلسفهء ايران ، ترجمهء سيد حسين نصر ، ص 28 .\r\n","page_name":" 354 ","page_number":354},
  {"content":"\r\n\r\nمىافتند قاريان با آواز خوش و آهنگ محزون . . . به خواندن قرآن مىپردازند ، ميّت را تا جلو مقصورهء مسجد جامع مىبرند و در آنجا نماز مىگزارند اگر ميّت يكى از پيشنمازان يا از مؤذنان يا خدّام مسجد باشد جنازه تا محل اقامهء نماز به ترتيبى كه گفتم تشييع مىشود . هريك از بزرگان كه وارد مجلس تعزيه مىشوند معرّف لقب وى را با بانگ بلند مىگويد . . « 1 » » پس از توصيفى از اخلاق متوفى به جنازه‌اش نماز مىگزارند و به گورستانش مىبرند .\r\nابن بطوطه در جاى ديگر در داستان مرگ فرزند اتابك افراسياب ( از اتابكان لرستان ) چنين مىنويسد « . . . همه مىگريستند يا تظاهر به گريستن مىكردند مردم لباس خود را وارونه به تن كرده بودند و هريك خرقه پاره يا پلاس پاره‌اى سياه بر سر نهاده بودند و اين جامه را تا چهل روز بر تن دارند . . . پس از پايان چله سلطان براى هريك ، يك دست تمام جامه مىفرستد . . « 2 » »\r\nابن بطوطه در جاى ديگر مىنويسد : در صنوب ، در تشييع جنازهء مادر امير ابراهيم شركت جستم ، درحالىكه « امير پياده و سربرهنه به دنبال جنازه روان بود ، و امرا و مماليك نيز به همين وضع حركت مىكردند و لباسهاى خود را پشت و رو پوشيده بودند ، جامهء خطيب و قاضى بدين‌گونه بود ، و ليكن ايشان به جاى عمامه شال پشمى بر سر بسته بودند . چهار روز پس از فوت مادر امير ، اطعام كردند چه مدت عزا در آن نواحى يك چله است . . . « 3 » »\r\nناگفته نگذاريم كه ابن بطوطه در توصيف تشريفات به خاك سپردن فرزند اتابك مىنويسد كه جنازهء او را در ميان درختان ترنج و نارنج و ليمو قرار داده بودند ، شاخه‌ها پر از ميوه بود و درختها را چند تن حركت مىدادند به طورى كه تو گويى جنازه در ميان باغى حركت مىكند ، پيشاپيش جنازه مشعله‌ها بر سر نيزه‌هاى دراز مىكشيدند و گروهى شمع‌ها بدست گرفته بودند بدينسان نماز بر جنازه گزارده شد و مردم تا مقبرهء سلطنتى به دنبال آن رفتند . . . « 4 » »\r\n\r\nتعزيت‌نامه\r\nمعمولا در مرگ اشخاص تعزيت‌نامه‌هايى مبادله مىشد محمد نخجوانى در كتاب « دستور الكاتب » نمونه‌هايى از اين نوع نامه‌ها را به دست مىدهد : شرح زير مكتوبى است كه پس از وفات فرزند به پدر او نوشته شده است :\r\n« بعد از ابلاغ مراسم و داد . . . با خبر از واقعهء هايلهء شاه‌زاده جهان . . . استماع افتاد ، نه آن تأسف و تلهّف به ظاهر و باطن راه يافته كه به تصاريف روزگار . . . شرح عشر معشار آن بيان توان كرد ، گويى دهر غدّار با آن شخص لطيف و جوهر شريف چه كينه داشت كه به دست\r\n\r\n\r\n","description":"","footnote":"\r\n( 1 و 2 ) . سفرنامهء ابن بطوطه ، ترجمهء آقاى محمد على موحد ، ص 97 و 187 و 319 .\r\n( 3 و 4 ) همان كتاب ، ص 319 .\r\n","page_name":" 355 ","page_number":355},
  {"content":"\r\n\r\nبدمهرى نهال عمر عزيزش از سرا بستان وجود بركشيد و در مغاك « 1 » خاك لحد « 2 » نشاند ، چه سنگ‌دلست كه بر گل رخسارش نبخشود و بر نضارت « 3 » ايام جوانى و موسم عيش و كامرانيش رحمت نكرد . . . تمسك « 4 » به اذيال « 5 » صبر نيكوترين ملكاتست و تشبه به احوال صابران بهترين حالات . . .\r\n اصل برجاست اگر فرع بشد درمان چيست * گر پسر رفت بماناد پدر چتوان كرد . . . « 6 » \r\nجالب توجه است كه تيمور با همهء بىرحمى و شقاوت و سبعيتى كه داشت در مرگ عزيزان اظهار تأثر مىنمود ، پس از آنكه محمد سلطان در 29 سالگى درگذشت « . . . تيمور و همه لشكريان وى در مرگ شاهزادهء جوان كه وارث تخت و تاج شمرده مىشد سرشك گرم فرو ريختند و سخت سوگوار گشتند ، سوگوارى و عزادارى ، حتى پس از فرستادن جنازه به مشرق نيز ادامه داشت ، هنگام خروج از آق شهر ، مراسم سوگوارى ، هر بامداد و شامگاه برگزار مىشده و همه لشكريان البسهء سياه يا كبود بر تن كردند ، حتى سوار شدن بر اسب سفيد ممنوع بود و تيمور ، پس از چند روز به خواهش سرداران خويش ، فرمان پايان عزادارى را صادر كرد . به امر تيمور تابوت جنازهء محمد سلطان را در محفّه نهادند و دويست سوار مأمور شدند كه تابوت را به او نيك ببرند « در ناحيهء ارزروم » قرار چنين بود كه بخشى از سواران جنازه را در تابوت تازه‌اى قرار داده در مزار « قيدار پيغمبر » كه در حوالى سلطانيه واقع بود ، به امانت بسپارند و ديگران با محفّه و تابوت خالى . . . در اونيك ، توقف نمايند - تابوت خالى مذكور براى مراسم يادبودى كه تيمور ، پس از ورود به اونيك به خاطره نوهء خويش برپا كرد اهميت داشته است ، ملكه و شاهزادگان نيز از سلطانيه به آنجا آمدند ، به هنگام برگزارى تشريفات سوگوارى ، تابوت خالى را حاضر كردند و مادر محمد سلطان . . . بر آن تابوت خالى نوحه و زارى مىنمود ، شاهزادگان . . . مجددا لباسهاى سوگوارى سياه و كبود به تن كردند ، پس از اطعام و دادن صدقات و اجراى تشريفات دينى ، توسط سادات و علمايى كه از سلطانيه و تبريز و قزوين و ديگر بلاد به آنجا آمده بودند طبل شاهزادهء متوفى را آوردند ، شاهزادگان و بزرگان و لشكريان ناله و زارى برپا داشتند و زان پس دهل را قطعه‌قطعه كردند و پس از عزادارى مردم از شعار سوگوارى و جامه‌هاى سياه بيرون آمدند ، بمناسبت سالگرد مرگ شاهزاده مجددا مجالس يادبود برپا شد . ( 807 هجرى ) ابن عربشاه مىگويد كه همهء ساكنان سمرقند از توانگر و درويش و بزرگان و عوام به فرمان تيمور با گريه و فغان و ملبس به لباس عزا جنازه را استقبال كردند . « 7 » »\r\n\r\n\r\n","description":"","footnote":"\r\n( 1 ) . گودال حفره .\r\n( 2 ) . گور .\r\n( 3 ) . خرّمى و شادابى .\r\n( 4 ) . چنگ زدن و گرفتن .\r\n( 5 ) . دامنها .\r\n( 6 ) . صاحبى نخجوانى : دستور الكاتب ، جزء اول از جلد يكم ، ص 513 به بعد ( نقل به اختصار ) .\r\n( 7 ) . بارتولد گزيدهء مقالات تحقيقى ، ترجمه از ص 144 به بعد .\r\n","page_name":" 356 ","page_number":356},
  {"content":"\r\n\r\nبارتولد راجع به مراسم سوگوارى در مرگ تيمور مىنويسد : « مراسم سوگوارى را بر طبق رسوم صحرانشينان برگزار كردند ، سرها را برهنه كردند و صورتها را خراشيدند و سياه كردند ، موى سر كندند و بر خاك افكندند و خاك بر سر كردند و نمد بر گردن افكندند ، شاهزادگانى كه در شهر اقامت داشتند و اعيان و حتى روحانيان مسلمان ، مانند شيخ الاسلام ، عبد الاول و عصام الدين لباس عزا بر تن كرده در مراسم ياد شده حضور يافتند ، همه دكه‌هاى بازار بسته شده بود . » پس از جلوس خليل سلطان بار ديگر با شكوه بيشترى تشريفات سوگوارى برگزار شد « وى دو روز بعد به خانقاه محمد سلطان كه مرقد تيمور بوده رفت اين بار نه تنها شاهزادگان و شاهزاده خانمها و اعيان و صاحب‌منصبان دولتى بلكه مردم شهر هم لباس عزا به تن كرده و در مراسم شركت جستند و براى آرامش روح تيمور قرآن مىخواندند و صدقه مىدادند . چند روز پىدرپى براى اطعام مردم اسبان و گاوان نر و گوسفندان بسيار ذبح كردند ، پس از آن تشريفاتى را كه به هنگام يادبود محمد سلطان در « اونيك » برگزار كرده بودند تجديد كردند و با گريه و فغان دهل شخصى تيمور را آوردند و نواختند و صداى آن طبل نيز در مراسم عزا شركت كرد و بعد پوست آن را دريدند و قطعه‌قطعه كردند تا براى كسى ديگر به كار نرود . . .\r\nبر قبر تيمور اقمشه ، اسلحه و امتعه و لوازم او را به روى ديوارها آويخته بودند ، اينها همه به جواهر و طلا مزيّن گشته بود . بهاى ناچيزترين شىء برابر ماليات يك ولايت بوده است ، از سقف مانند ستارگان آسمان چراغدانهاى زرين و سيمين آويزان بود يكى از چراغدانهاى زرين هزار مثقال وزن داشته ، كف مرقد با فروش حرير و ديباج مفروش بود .\r\nپس از زمانى چند جنازه را در تابوتى از پولاد كه ساخت استاد هنرمندى از شهر شيراز بوده قرار دادند ، در كنار گور قاريان و خدمتگزارانى كه وظيفه‌خور بودند با مواجبى معين گمارده شدند ، قبر آنچنان مورد احترام بود كه در برابر آن به دعا مىايستادند و نذوراتى نثارش مىكردند ، ملوك چون از كنارش مىگذشتند بر سبيل احترام سر فرود مىآوردند و حتى گاه به زانو درمىافتادند « بعضى معتقدند كه اين احترام متوجه تيمور نبود بلكه مردم بيشتر به مرقد نور الدّين بصير كه در نزديك آن محل قرار داشته چنين احترامى ابراز مىداشتند حتى علما و مؤمنان هميشه از برابر مزار نور الدين پياده مىشدند و حتى كفش از پا بيرون مىكردند . در زمان شاهرخ بارى ديگر مراسم سوگوارى به عمل آمد و به فرمان او تزيينات و اشياء و امتعه از مرقد به خزانه تسليم گرديد . « 1 » »\r\nبه حكايت روضة الصفا مرگ تيمور در چهارشنبهء دهم شعبان 807 روى داد . « مزاج همايون او از حد اعتدال انتقال كرد و تبى محرق به ذات پسنديده صفات ! آن حضرت عارض\r\n\r\n\r\n","description":"","footnote":"\r\n( 1 ) . همان كتاب ، ص 154 .\r\n","page_name":" 357 ","page_number":357},
  {"content":"\r\n\r\nگشت و حضرت صاحب‌قران زبان خجسته بيان به اعتذار و استغفار گشاده از جميع مناهى و معاصى از سر صدق نيّت و عزم درست توبه فرمود و هر زمان زحمت اشتداد مىيافت . . . مولا فضل الله طبيب با آنكه دين عيسوى داشت و در علاج يد بيضا مىنمودى معالجهء او مفيد نمىافتاد . . . خوانين عفت آيين و امراء عظيم القدر را طلب فرمود و در باب تنسيق امور ملك و ملت سخنان بر زبان راند . . . بر موافقت يكديگر دلالت كرده از منازعت تحذير نمود و چون نصيحت به اتمام رسيد مرض به غايت استيلا پذيرفت . . . اشارت عليّه صدور يافت كه مولانا هيبت الله از ميان موالى و حفاظ به اندرون آيد و بر قرائت قرآن مجيد و تكرار كلمهء توحيد مواظبت نمايد . . . ميان شام و خفتن . . . جان به جانان سپرد . . . روز قيامت آشكارا گشت و ناله و نفير صغير و كبير به گوش ساكنان . . . قدس رسيد ، شاهزادگان افسر عزت بر خاك مذلت افكندند امرا و خواص گريبان چاك‌زده خوناب سرشك از ديده بر رخسارها روان كردند و خواتين به زخم ناخن رويها خراشيدند و نمك بر جراحت سينها پاشيدند و از لوازم تعزيت و سوگوارى نياسودند . . . »\r\n سران ملك پيراهن دريدند * دم و يال ستوران را بريدند\r\nبرآمد ناله و آه از چپ و راست * ز مرد و زن غريو ناله برخاست \r\n. . . آن حضرت را به سمرقند رسانيده در گنبدى كه جهت آرامش و آسايش آن حضرت تعيين شده بود به نهج شرع شريف به خاك سپردند . » به اين ترتيب مردى تبه‌كار و جنايت‌پيشه پس از عمرى دراز همراه با خونريزىها و كشورگشايىهاى بىحاصل روى در نقاب خاك كشيد ، و جهانى را از خطر وجود خود آسوده گردانيد .\r\n\r\nمرگ ميرزا بايسنغر\r\nبايسنغر كه شهريارى فرهنگ‌دوست بود چون در نوشيدن شراب افراط مىكرد ، دوران عمرش در 36 سالگى سپرى شد ، چون درگذشت ، به دستور خاقان سعيد به تجهيز و تكفين او پرداختند سپس « . . . امراء عظام و اكابر انام نعش را برداشتند . . . از درون باغ تا مدرسهء گوهرشاد آغا ، كه حالا مدفن شاهزاده است دورويه مردم ايستاده بودند و ازدحام به مرتبه‌اى روى نمود كه هيچكس قريب به آن ياد نداشت و مجموع خواص و عوام تغيير لباس كرده سياه پوشيدند و تابوت شاهزاده را در هودج و محفّه نهادند و با عظمت هرچه تمامتر به مدرسهء مذكور رسانيدند . . . مدت چهل روز حضرت خاقان سعيد در باغ سفيد نشسته سادات و علماء و انام و اشراف و موالى و ارباب و اهالى به مجلس همايون حاضر شدند و هر روز ختمات كلام ملك علام به جاى آورده آشها و اطعمهء گوناگون به مردم دادند و شعرا مراثى گفتند . . . » پس از چهل\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nروز به دستور خاقان سعيد مردم لباس سوگوارى را از تن بدر كردند .\r\nشرف الدين على يزدى در ظفرنامه شرح سوگوارى و عزادارى عمومى را به مناسبت مرگ اميرزاده جهانگير و تأثر امير تيمور را از اين واقعه توضيح مىدهد :\r\n همه جامه كرده سياه و كبود * ز خون دل از چشمها رانده رود\r\nهمه بر سر افشانده از غصه خاك * چو جامه همه سينها كرده چاك \r\n. . . مجموع خلايق همه سرها برهنه ساخته و پلاسها و نمدهاى سياه در گردن انداخته . . .\r\n . . . به ماتم نشستند يكسر سپاه * همه جامهاشان كبود و سياه\r\nسر سركشان گشت پرتيره خاك * همه ديده پرخون و دل چاك‌چاك \r\n. . . حضرت صاحبقران از اين واقعه به حكم اولادنا اكبادنا به غايت محزون و كوفته‌خاطر شد . . . و اصناف صدقات به مستحقان رسانيده رسم آش و اطعام فقرا و مساكين به اقامت پيوست و كالبد او را به « كش » نقل كرده در آنجا مدفون ساختند . . . »\r\n ز بهرش گزين مرقدى ساختند * به آيين شاهان بپرداختند \r\nمدت عمرش بيست سال بود .\r\nبه طورى كه در ظفرنامه ياد شده است امير تيمور با همهء سنگدلى پس از وقوف بر مرگ دختر خود طغى شاه سخت متألم مىشود « . . . از حدوث اين واقعهء هايله چنان متألم و متغيّر شد كه يكباره عنان التفات از دنيا و مافيها برتافت . . . جامه چاك ، و تارك پرخاك ساختند و پلاس سياه در گردن افكنده از بس گريستن و نوحه كردن خون در جگر كوه سنگين‌دل انداختند . . . بعد از اقامت رسم و آيين تعزيت و اطعام فقرا و مساكين و ترويح روح نازنين آن مرحومه . . . دست تصدق به صدق برگشاد . . . »\r\n\r\nتشييع جنازهء جامى\r\nرضى الدين عبد الغفور لارى در شرح مرگ و تشييع جنازهء جامى چنين مىنويسد :\r\n« صباح شنبه خلق از هر طرف از شهر و ولايت متوجه آن منزل شدند . . . شاهزادگان عاليمقدار و امرا و وزراى نامدار و بزرگان روزگار و صغار و كبار در آن تيره‌روز محنت‌اندوز جنازهء حضرت ايشان بر دوش ادب برگرفتند و چون به دشت عيدگاه رسيد خلق از هر طرف هجوم كردند كه خود را به جنازهء حضرت ايشان برسانند ، اما از غايت كثرت و شدت ازدحام گنجايش اين معنى نبود و غوغاى عظيم و سوزش قوى برخاست . . . به صعوبت تمام جنازهء حضرت ايشان به محل نماز رسانيدند . . . حضرت پادشاه را به سبب درد پا آرزوى شرف جنازهء حضرت ايشان\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nعليه الرحمة و الرضوان در دل بماند و اين را به زبان مىآوردند و تأسف و تحسر مىخوردند . . »\r\n\r\nعزادارى اجبارى\r\nاز ديرباز سلاطين مستبد چه هنگام عروسى و چه در موقع عزا موجبات ناراحتى مردم كوى و برزن را فراهم مىكردند ، در كتاب عجائب المقدور ابن عربشاه مىخوانيم : تيمور چون از مرگ نوادهء خويش باخبر شد سخت اندوهگين گرديد جامهء نيلى در بر كرد و رسم سوگوارى به جاى آورد - به فرمان تيمور استخوانهاى وى در تابوت كردند و باشكوه فراوان به سمرقند فرستادند و به مردم تكليف كردند كه جنازه را با گريه و زارى و سوگوارى پذيره شوند و تنى از مردم شهر باقى نماند ، مگر كه جامهء نيلى در بر داشت ، هنگام رسيدن جنازه به شهر ، خرد و كلان و پير و جوان در جامهء تيره به پيشباز آمدند و به فرمان تيمور شيون و زارى كردند . . . « 1 » »\r\n\r\nمرگ شاه نعمت اللّه\r\nشاه نعمت اللّه سلطان دراويش ايران است و لقب شاه هميشه در جلو اسم او ذكر مىشود ، وى محبوب مردم و پادشاهان مخصوصا مورد لطف شاهرخ بود ، در اشعار و آثار خود به عمر دراز و زندگى توأم با آسايش و آرامش خويش اشاره كرده است :\r\n قرب صد سال عمر من بگذشت * قصد مورى نكرده‌ام به خدا \r\nدر جاى ديگر گفته :\r\n نود و هفت سال عمر خوشى * بنده را داد حى پاينده \r\nبه قول فصيحى صاحب مجمل ، اين غزل را در حال نزع سروده است :\r\n نعمت الله جان به جانان داد و رفت * بر در ميخانه مست افتاد و رفت\r\nقرب صد سالى غم هجران كشيد * عاقب از وصل شد دلشاد و رفت\r\n « كُلُّ شَيْءٍ هالِكٌ إِلَّا وَجْهَهُ »  * خواند بر دنياى بىبنياد و رفت\r\nچون نداى « ارجعى » از حق شنيد * زنده دل در عشق او جان داد و رفت\r\nنعمة الله دوستان ، يادش كنند * تا نپندارى كه رفت از ياد و رفت\r\nعارفانه در جهان صد سال زيست * نى چو غافل داد جان بر باد و رفت \r\nوفات روز پنجشنبه 22 رجب سال 834 هجرى است و مادهء تاريخ وفات او را كلمه « عارف باسرار وجود » يافته‌اند . « 2 » »\r\n\r\n\r\n","description":"","footnote":"\r\n( 1 ) . ابن عربشاه : عجايب المقدوره ، ص 197 .\r\n( 2 ) . براون ، تاريخ ادبى ايران از سعدى تا جامى ترجمه و حواشى از على اصغر حكمت ص 685 .\r\n","page_name":" 360 ","page_number":360},
  {"content":"\r\n\r\n\r\nنوحه‌خوانى حرفه‌اى\r\nماركوپولو در سفرنامهء خود ضمن توصيف مختصات اجتماعى و اقتصادى منطقهء « هرمز » مىنويسد : « براى مردم متشخصى كه مىمردند رسم است كه مدت چهار هفته هر روز بالاى سرش عزادارى مىكنند ، بعضى اشخاص هستند كه اصلا حرفه‌شان نوحه‌خوانى و گريه و زارى است در مقابل اجرت معينى مىآيند و بالاى سر مردگان عزا مىگيرند و گريه و شيون به راه مىاندازند . . « 1 » » در آثار شعرا و گويندگان گه‌گاه به تظاهر « نوحه‌گران » به عزادارى اشاره شده است .\r\n نوحه‌گر كز پى تو ، گريد * او نه از دل كه از گلو گريد \r\nسنايى\r\n نوحه‌گر گويد حديث سوزناك * ليك كو سوز دل و دامان چاك \r\nمولوى\r\n\r\nجنجال و رسوائى قزلباشها در مراسم تدفين شاه و اطعام مردم\r\nدر كتاب نقاوة الآثار در شرح به خاك سپردن شاه تهماسب ، قدرت و نفوذ سران قزلباش و گستاخى آنان در برابر سلاطين و شاهزادگان بىكفايت صفوى به چشم مىخورد :\r\n« . . . روز چهارشنبه بيست و هفتم شهر شعبان نواب قدر قدرت قضا فرمان ، يعنى شاه اسمعيل دوم فرمان داد ، كه نعش مغفرت دستگاه شاه دين‌پناه كه در باغچهء حرم به رسم امانت گذاشته بودند ، به شاهزاده حسين برده و در جوار مزار آن امام‌زاده واجب التعظيم دفن نمايند و پادشاه سليمان جاه يك پايه تابوت . . . بر دوش همايون نهاده پايه‌هاى ديگر را سلطان ابراهيم ميرزا و ساير شاهزادگان برداشته به جميع امرا و سپاه با تاجهاى خرد و جامه‌هاى سياه و عموم خلايق سرهاى برهنه فريادزنان و خاك بر سركنان به وحشتى كه گويا قيامت قايم شده . . . به آن مقام لازم الاحترام رسيده آنچه از لوازم تعزيت و مراسم اندوه و محنت باشد به ظهور آوردند ، و آنقدر گريه و زارى كردند و اضطراب و بيقرارى كه ممكن و مقدور تواند بود . . پس از آن نواب مستطاب هفت نفر از امراى حشمت اثر را فرمود كه هريك سر كارى هزار قاب طعام ملون به الوان غيرمكرر كرده ، آش عزاى شاه دين‌پناه ترتيب نمايند و مرتضى قلى سلطان را مأمور ساخت كه هفتصد من شربت از قند مكرر بعضى با آب‌ليمو و بعضى معطر به گلاب و عرق بيدمشك و ديگرى از امراى عظام را فرمود كه پنجهزار طبق حلوا از شكر و عسل و دوشاب سفيد به هم رسانيده به موقف عرض آورند و به اين ترتيب امراى مذكوره به مأمور قيام نموده كمال سعى و\r\n\r\n\r\n","description":"","footnote":"\r\n( 1 ) . سفرنامهء ماركوپولو ، پيشين ، ص 47 .\r\n","page_name":" 361 ","page_number":361},
  {"content":"\r\n\r\nجهد به جاى آوردند و مقرر شد كه خرمنها از گوشت پخته بر سر هم ريزند كه بعد از كشيدن آش و شيلان مذكور گدايان و محتاجان را به تاراج آن رخصت دهند ، اما قضيه‌اى حادث گرديد كه از آن همه شربت و طعام و حلوا ، هيچكس جرعه‌اى و لقمه‌اى نچشيد . بيان قضيه آنكه در ابتداى كشيدن آش ، بعضى از مردم قزلباشى را به واسطهء بحثى گفت‌وگوى به نزاع انجاميد به حدى كه تيغها علم كردند . . . و درهم آويختند و فتنه انگيختند كه نوّاب همايون بعضى از يساولان را به منع ايشان مأمور ساخت و فايده نداد و آتش فساد دمبدم اشتعال يافته كار به جايى رسيد كه نوّاب سلطان ابراهيم ميرزا را با ايشيك آقاسيان و چند نفر ديگر از قورچيان عظام به اطفاء نايرهء آن عناد فرستاد ، و از سعى ايشان نيز نتيجه منعى به ظهور نرسيد ، و التهاب نايرهء شهريارى شعله‌ور گرديد . . . متوجه دفع و منع آن جماعت شد و چند نفر از آن گروه بداختر را به تير دلدوز و نوك ناوك جانسوز . . . از صفحهء وجود محو فرمود و قطعا آن فتنه . . . فرو ننشست و شهريار قهّار ، كمال اضطرار به هم رسانيده به واسطهء تردد و اضطرار تاج از فرق همايونش افتاده . . . پادشاه سر برهنه در آن معركه مىگرديد و هرچند در ازالهء آن فتنه كوشيد اثرى بر آن مترتب نگرديد . . . آخر الامر . . . عنان انصراف پادشاه سكندر اوصاف را به صوب دولتخانهء همايون انعطاف دادند و آن مجمع را به همان وضع به جا گذاشتند و آن همه طعام و شربت و حلوا پايمال آن جهال خسارت مآل گشته تا يك هفته هركه به آن صحرا مىرفت از آن اطعمه و حلويات كاسه‌هاى شكسته و درست پر مىكردند و مىبردند و تا مدتها طعمهء وحوش و طيور و گدايان از نزديك و دور مدار از آنجا مىگذرانيدند ، و بعد از چندگاه پادشاه فريدون جاه فرمان فرمود كه مرتضى قلى سلطان پرناك جسد مطهر شاه دين‌پناه را از آن خاك پاك بيرون آورده و نقل مشهد رضيهء رضويه نموده . . . دفن نمايند . . . « 1 » »\r\n\r\nتسليت شاه عباس\r\nدر نامه‌اى كه شاه عباس به شاه سليم در تعزيت فوت جلال الدين اكبر ( به قلم نصير طوسى ) نگاشته است از جمله چنين آمده است : « . . . ازين حادثهء جانگداز و واقعه اندوه‌فزا ، عيش محفل بهشت مشاكل منغّص شد و صفاى خاطر خورشيد مآثر غبارآلود گشت ، ملالت تمام و اقسام اندوه و آلام روى نمود افسوس و هزار افسوس كه دنيا خارستان غم و محنت ، نه گلشن فرح و راحت و گيتىسراى نفرت و وحشت نه مسكن انس و سلوت اما چه توان كرد ، از تلخى ايام ، تجرّع چنين شربتهاى ناگوار بسيار افتد ، كدام دل كه از اين واقعه خون نيست و كدام ديده كه ازين خونابه جگرگون نه . . . « 2 » »\r\n\r\n\r\n","description":"","footnote":"\r\n( 1 ) . محمود بن هدايت الله نطنزى : نقاوة الآثار ، به اهتمام دكتر احسان اشراقى ، ص 34 به بعد .\r\n( 2 ) . اسناد تاريخى عهد صفويه ، پيشين ، ص 301 .\r\n","page_name":" 362 ","page_number":362},
  {"content":"\r\n\r\nمراسم تشييع جنازهء يك رجل سياسى در عهد صفويه\r\n\r\nمراسم تدفين\r\n« كاررى » كه در اواخر عهد صفويه به ايران آمده است در سفرنامهء خود مىنويسد : « اگر از دعا سودى حاصل نشود و بيمار درگذرد همه اطرافيان بخصوص زنان داد و فرياد و نوحه و زارى راه مىاندازند و با صداى گريه شروع به ذكر نيكيها و آرزوهاى مرده مىكنند ، و كسى را پيش داروغه مىفرستند تا اجازهء حمل و شستشو و دفن صادر كند سپس ملاى مسجد مىآيد و جسد درون تابوت براى دفن به گورستان حمل مىشود ، در راه از عابرين براى حمل جنازه كمك مىگيرند ، در مراسم تشييع جنازه بزرگان ، اسبهاى متعددى هم به چشم مىخورد كه روى يكى ، عمامهء شخص درگذشته ، روى ديگرى شمشير و تركش در كمان وى و روى اسب سوم لباسها و بعضى از وسايل خصوصى زندگى او حمل مىگردد . . . عرض قبرها دو پا و طول و عمق آنها معمولا شش پاست ، جسد را طورى روى خاك قرار مىدهند كه رويش به سوى مكه باشد . . . روى قبر ثروتمندان طاق كوچكى تعبيه مىكنند پس از مراسم دفن ، غذايى به رسم احسان بين فقرا توزيع مىكنند ، ملاها را علاوه بر پرداخت مبلغى به عنوان حق دفن جهت پذيرايى و مهمانى به منزل دعوت مىكنند شركت دوستان و آشنايان در مراسم چند روزه تعزيه اجبارى است : قضات و لشكريان و حقوق‌بگيران دولت حق گذاشتن ارث ندارند ميراث آنها به شاهزاده و خزانهء دولت مىرسد ، فقط اندك چيزى به وراث حقيقى آنان داده مىشود ولى در عوض اگر پسر بزرگ آنان شايستگى داشته باشد ، مقام و منصب پدر به وى واگذار مىشود . . « 1 » »\r\n\r\n\r\n","description":"","footnote":"\r\n( 1 ) . سفرنامهء كاررى ، پيشين ، ص 150 .\r\n","page_name":" 363 ","page_number":363},
  {"content":"\r\n\r\n\r\nمراسم عزادارى در بغداد\r\nتاورنيه مىنويسد : وقتى كه شوهر مىميرد ، زنش سر را برهنه و گيسوان را پريشان مىكند ، صورتش را به ته ديگ مىمالد و سياه مىكند و با كمال قوت و نيرو به هوا جسته حركاتى مىكند كه براى خنداندن مناسب‌تر است ، تا گرياندن تمام اقوام و دوستان و همسايه‌ها در خانهء ميّت جمع مىشوند ، و در كنارى حلقه زده منتظر حركت جنازه مىشوند ، اما زنها براى همچشمى و رقابت با يكديگر به كارهاى مضحكى دست مىزنند از جمله به سر و صورت خود مىزنند و داد و فرياد مىكنند در اين موقع دو نفر دايره گرفته و شروع مىكنند به نواختن و همهء زنها به آهنگ دايره شروع به رقصيدن مىكنند در اين اثنا يكى از زنها با صداى بلند نوحه‌گرى مىكند و زنها با او همصدا مىشوند به طورى كه از مسافتى بعيد صداى آنها شنيده مىشود . . . در موقع تدفين ، زنها حضور ندارند ولى شبهاى جمعه مىتوانند به فاتحهء اهل قبور بروند . . . « 1 » »\r\n\r\nآداب دفن و كفن اموات\r\nتاورنيه در سفرنامهء خود مىنويسد كه در ايران همين كه مريضى به مرحلهء مرگ نزديك شد روى بام خانه‌ها آتش روشن مىكنند تا همسايگان در حق بيمار دعا كنند ، اگر بيمار مرد ، تمام خانه پر از شيون و فرياد مىشود خاصه زنها فريادهاى دلخراشى مىكنند و گاه گيسوان خود را مىكنند ، بعد موضوع را به قاضى اطلاع مىدهند ، قاضى مىگويد ، سر شما به سلامت ، آنگاه حكمى به غسال مىنويسد كه ميّت را به غسالخانه ببرند ، در اين موقع با علم و پرچم با سر و صدا به سوى غسالخانه مىروند و در راه يا الله يا الله مىگويند ، پس از آنكه غسل پايان يافت لباس او را غسال متصرف مىشود ، هنگامى كه تابوت را به سوى قبرستان مىبرند هريك از عابرين كه با جنازه مصادف مىشود ، شانهء خود را به زير تابوت مىدهد و لحظه‌اى چند در حمل تابوت كمك مىكند تا ديگرى بيايد ، اگر ميّت از محترمين باشد تمام اسبهاى خودش را زين نموده يدك مىكنند ، و از ديگران هم اسبهاى يدك به عاريت مىگيرند ، دستار ميّت را به روى يك اسب ، شمشيرش را به روى اسب ديگر ، تير و كمان و زرهش را به روى اسب ديگر و همينطور ساير اشياء ميت را كه حكايت از افتخارى داشته باشد در روى اين يدكها قرار مىدهند ، اما اين تشريفات منحصر به اموات بزرگان است . . . « 2 » »\r\n\r\nغسال‌باشى\r\nكاررى جريان مرگ شاه سليمان را چنين توصيف مىكند : « روز پنجشنبه حوالى ظهر\r\n\r\n\r\n","description":"","footnote":"\r\n( 1 ) . سفرنامهء تاورنيه ، پيشين ، ص 354 .\r\n( 2 ) . همان كتاب ، ص 950 .\r\n","page_name":" 364 ","page_number":364},
  {"content":"\r\n\r\nخبر درگذشت شاه در شهر پيچيد ، بلافاصله قوللر آغاسى رئيس غلامان با وضعى پريشان و لباسى پاره‌پاره در گذرها نمايان شد و خبر مرگ شاه را به اطلاع عموم رسانيد . . . جنازهء شاه را به باغ چهلستون منتقل ساختند و زير فوّاره‌اى از مرمر سفيد قرار دادند « غسال‌باشى » كه كارش منحصر به غسل درباريان است ، جسد را غسل داد ، مزد اين كار تمام لباسهاى متوفى و محتويات جيبهاى وى و جواهراتى است كه لباسهاى او را زينت داده‌اند ، حتى روپوشى كه جسد را در آن پيچيده‌اند نيز ، به انضمام پنجاه تومان به غسال‌باشى تعلق مىگيرد ، پس از پايان غسل جسد را در يكى از اتاقها مىگذارند تا براى دفن در مقبرهء شاهان صفوى به شهر قم حمل كنند . بعد طبق معمول خاندان سلطنتى ، طبيب معالج شاه متوفى فورا توقيف شد ، معمولا در اين موارد طبيب را محكوم به مرگ مىكنند يا حبس ابد يا نفى بلد ، شنيدم وى را به حبس ابد محكوم كردند . . . تا پايان ايام عزادارى يعنى تا روز تاجگذارى شاه جديد ، براى آمرزش روح شاه ، هر روز از مطبخ شاهى هزار كنگرى ، بشقاب بزرگ پلو به ملايان و فقرا داده مىشد . شاه سليمان در پنجاه و سه سالگى بعد از سى سال سلطنت درگذشت . . . « 1 » »\r\nكاررى در صفحات بعد سفرنامهء خود مىنويسد : « قريب صد شتر و قاطر حامل حلوا و اغذيهء ديگر پيشاپيش جنازهء شاه سليمان به راه افتادند ، سپس جنازه در تخت روانى پوشيده از حرير سياه زربفت كه به چهار شتر بسته شده بود به حركت درآمد و به دنبال آن نظر آغا ، وزير دربار و به پشت سر وى ديگر درباريان و حواشى پياده به تشييع پرداختند دو سركردهء عالىمرتبه هريك عطرسوزى زرين در دست گرفته و در تمام طول راه چوبهاى معطّر مىسوزانيدند ، در دنبال آنها جمعى از نوّاب با آواز ناخوش‌آيند نوحه و زارى مىكردند در آخر نيز تخت روان پوشيده از حرير سبز و قرمز كشيده مىشد ، تمام اينان با پاى پياده به راه ادامه مىدادند و با سرو صداى زياد ، در حالى كه لباسهاى پاره‌پاره در تن داشتند جنازه را دنبال مىكردند ، فقط اعتماد الدوله به علت پيرى و كهولت اجازهء سوارى داشت . . . در اندك مدتى تشييع‌كنندگان به قريب ده هزار نفر رسيد . . . در باغ صفى ميرزا ، جنازه را زير گنبد بلندى قرار دادند چند تن ملا دور آن نشسته قوللر آغاسى آمد بشقابهاى پلو جلو حاضران گذاشتند ، همه سير شدند دوباره راه قم را پيش گرفتند نظم در كار نبود دزديهايى رخ داد گفتند تزيينات اشترها و استرها از ميان رفته بود ، روستاييان سر راه براى نشان دادن حدّ اعلاى تأثر گاهى تن خود را زخمى مىكردند . . « 2 » »\r\n\r\n\r\n","description":"","footnote":"\r\n( 1 ) . سفرنامهء كاررى ، پيشين ، ص 88 .\r\n( 2 ) . همان كتاب ، ص 93 به بعد .\r\n","page_name":" 365 ","page_number":365},
  {"content":"\r\n\r\n\r\nتشييع جنازهء بزرگان\r\n« . . . در صورتى كه كسى از مردم عاليمقام بميرد همه خدمه تن خود را برهنه مىكنند و جلو جنازه به راه مىافتند ، سينه مىزنند ، بر دست راست خود زخمى وارد مىآورند و گوشت قسمت بيرونى بازو را از بالا تا پايين خراش مىدهند پسران متوفى نيز بايد همين كار را بكنند ، در حدود دويست نفر جنازه را مىبرند . . . و ادعيه و اوراد مىخوانند . . . مهتران درحالىكه نيمى از بدن را برهنه و خويشتن را زخمى كرده‌اند و خون بر شانه‌هايشان روان است مىروند . . . « 1 » »\r\n\r\nمراسم سوگوارى در ماه محرم و صفر\r\nپس از شهادت امام حسين ( ع ) سالها مراسم سوگوارى آن حضرت به طور عادى صورت مىگرفت از عصر آل بويه به بعد سياستمداران از اين سوگوارى استفاده‌هاى سياسى مىكردند و بعدها در دورهء صفويه نيز سلاطين اين سلسله شيعيان را بيش از پيش عليه اهل تسنن و عثمانيها تحريك مىنمودند و به نام دين خون مخالفان سياسى خود را به زمين مىريختند . در ايام محرم و صفر آتش اختلافات مذهبى بالا مىگرفت در شهرها و حتى دهات و در تكيه‌ها مراسم عزادارى اجرا مىشد . در اين محل نخل را كه مظهر تابوت حضرت سيد الشهدا بود با كاغذها و پارچه‌هاى گرانبها آراسته و آن را كه معمولا بسيار سنگين ، و داراى چهار دسته بود به وسيلهء چهار نفر يا بيشتر به دور ميدان يا تكيه مىگردانيدند و مردان و زنان و كودكان از زير آن مىگذشتند ، غالبا در روز عاشورا بين مؤمنين بر سر حمل نخل از محلى تا محل ديگر اختلاف و نزاعهاى خونين درمىگرفتن و اهل هر محلى سعى مىكرد كه نخل محل او گرانبهاتر و شمارهء حمل‌كنندگان آن بيشتر باشد . از دورهء قاجاريه براى جلوگيرى از خونريزى ژاندارمها بر اين كار نظارت مىكردند ، براى آنكه خوانندگان به اهميت اين كار در عهد صفويّه واقف گردند قسمتى از فرمان شاه سلطان حسين را راجع به معافيت مردم محلهء امام‌زاده اسماعيل از تكليف يراق‌پوشى ايام عاشورا و بستن نخل ( مورخ به سال 1115 هجرى ) در اينجا نقل مىكنيم : « حسب الفرمان قضا جريان از تاريخ شهر محرم الحرام سنهء 1115 رقم مبارك اشرف صادر شد آنكه . . . در اين وقت اهل محله واقعه در جوار امام‌زاده واجب التعظيم و التكريم امام‌زاده اسماعيل از تكليف يراق‌پوشى ايام عاشورا و امثال آن از بستن نخل و غيره معاف فرموديم ، داروغگان و عمال دار السلطنهء مزبور . . . من بعد به هيچ‌وجه من الوجوه تكليف يراق‌پوشى و بستن نخل و غيره به اهل محلهء مزبوره ننمود و ايشان را از امور مزبوره معاف مسلم دانند . . . هر ساله رقم مجدد طلب ندارند\r\n\r\n\r\n","description":"","footnote":"\r\n( 1 ) . دون ژوان ايرانى ترجمه مسعود رجب‌نيا ، پيشين ، ص 76 .\r\n","page_name":" 366 ","page_number":366},
  {"content":"\r\n\r\nو از فرموده تخلف نورزند . . . « 1 » »\r\n\r\nتشييع جنازهء محمد طاهر بيگ\r\nپيترودولاواله ، كه خود ناظر تشييع جنازهء محمد طاهر بوده ، مىنويسد در جلو جنازه جماعتى حركت مىكنند و چند علم همراه دارند تعداد اين علمها برحسب اهميت اجتماعى متوفى فرق مىكند « بعد از حاملين علمها عده‌اى حركت مىكنند كه دهنهء اسبهاى متوفى را در دست دارند و شمشير و تير و كمان و عمامه او بر پشت اين حيوانات قرار گرفته است و تمام افراد فاميل و همچنين كسانى كه دهنهء اسبها را به دست گرفته‌اند از نيمه برهنه هستند به اين معنى كه پيراهن و تن‌پوش خود را باز كرده ، و از كمر به پايين انداخته‌اند و مستخدمينى كه خيلى به او علاقه‌مند بوده‌اند با بازوهاى زخمى و خونين به دنبال جنازه روانند . . . عده‌اى از ملاها و روحانيان به معيّت دسته در حركتند و مرثيه مىخوانند ، منتهى شمع و چراغ در دست آنها نيست در پشت اين عده جنازه در تابوت رو بازى حمل مىشود و پس از آن اقوام نزديك متوفى با عمامه‌هاى نيمه‌باز كه دنبالهء آنها به اين طرف و آن طرف آويزان است و تا روى شانه مىرسد حركت مىكنند . . . همه شيون و زارى مىكنند واى واى واى مىگويند ، امرا و صاحب‌منصبان و خويشان دور و دوستان با صفوف منظم در حركتند ولى آنان لباسهاى معمولى و رنگارنگ خود را به تن دارند جماعت مشايعين نخست به كنار رودخانه يا محل ديگرى براى شستن ميّت مىروند و سپس با تشريفات مرده را به خاك مىسپارند ، رجال و مقربين شاه را بدون اجازه مخصوص او دفن نمىكنند . . . « 2 » »\r\n\r\nمطالب يك وصيت‌نامه\r\nاز ديرباز افراد طبقات ممتاز كه داراى مال و منال بودند براى تحصيل ثواب وصيت مىكردند كه مرد صالحى بنام « وصى » ثلث اموال آنها را در امور خير نظير تأسيس مدرسه و بيمارستان و نظاير اينها به مصرف برساند ، اينك نمونه‌اى از اين وصيت‌نامه‌ها :\r\nكامل نصابان نقود گنجينهء آفرينش و سرمايه‌داران متاع سفينهء دانش و بينش كه به رهنمونى تعليم  هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ  بر معاملات دارين پى برده‌اند بر نفع و ضرر معاوضاتشان نيت وقوف تمام حاصل كرد . . . در روز رستاخيز كه محل ظهور رنج و خسران معاملات است به نقص  فَما رَبِحَتْ تِجارَتُهُمْ وَ ما كانُوا مُهْتَدِينَ  مغبون نباشند ، به غير از آنكه متاع انفس و اموال را در معرض بيع  إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ \r\n\r\n\r\n","description":"","footnote":"\r\n( 1 ) . گنجينهء آثار تاريخى اصفهان ، پيشين ، ص 535 به بعد .\r\n( 2 ) . سفرنامه پيترودلاواله ، پيشين ، ص 201 .\r\n","page_name":" 367 ","page_number":367},
  {"content":"\r\n\r\n الْجَنَّةَ  درآورند تا وقت حلول اجل كه موسم ادراك اجر عمل است برات بستان جنان را كه به ثمن اين مبايغه شرعيّه الاركان ملك ايشان است ، در حيطهء تصرف و حوزهء تملك و تمكين درآورند . . . و ارباب همم و اصحاب كرم . . . به قدر مقدور . . . در صرف اموال دنيويّه بجهة ذخاير اخرويّه به قدم سعى و كوشش نمايند . . . به روايت صريح من مات به غير وصيّة مات ميتا الجاهلية ، عاليجناب محامد آداب مجدت نصاب آقا ميرزا محمد جعفر ابن مرحمت و غفران مآب آقا ميرزا عبد الله وصى و نايب مناب شرعى خود گردانيد گرامى منزلت ستوده خصلت آقا محمد تقى ابن . . . در باب آنكه هرگاه جناب معظم معزى اليه بنداى  ارْجِعِي إِلى رَبِّكِ راضِيَةً مَرْضِيَّةً  لبيك گفت ثلث اموال او را متروكات و منقولات و غيره كه تفصيل آن در ورقهء جداگانه ضبط شده و ثبت است ، به دستيارى معمار درست انديشه نيكورأى به مصارف مسجدى كه در آن محله واقع است و به سبب عوارض زمان قريب انهدام شده نمايند فى شهر محرم الحرام سنهء 1324 . . . « 1 » »\r\n\r\nعزادارى كريمخان زند\r\nهمين كه كريمخان زند از مرگ شاه اسماعيل سوم آخرين پادشاه صفوى باخبر گرديد « به سنّت ايلى كلاه خود و سرداران زند را لجن ماليد و سه روز تمام عزادارى كرد . . . « 2 » »\r\n\r\nعزادارى به مناسبت مرگ عباس ميرزا\r\nپس از انتشار خبر شهادت عباس ميرزا ، خاقان به برادرش اجازه دادند كه رسوم عزادارى را انجام دهد :\r\n« از علما و اعيان و شاهزادگان و بزرگان طبقهء نوكر سه روز مرخص هستند و در ديوانخانه ، تا روز سوم تعزيه‌دارى را به عمل آورند و قاجاريه خودمان به همان طريق ايليت رسوم تعزيه‌دارى كنند ، تركمانها را هم خبر كنيد آنها هم در عزاى ما عزادار هستند و ايل ما محسوب مىشوند . . . مجلس تعزيه‌دارى عباس ميرزا مردانه و زنانه در همانجا مىبايست منعقد شود شاهزاده‌ها و شاهزاده خانمها در آنجا جمع باشند . . . در مجلس زياده بر هزاران از خادمان حرم و خانوادهء سلطنت و بزرگان سرها برهنه كرده بودند بانگ ناله و آه به ماه مىرسيد مجلس زنانه كه به اين تفصيل باشد مجلس مردانه معلوم است چقدر گريبانها باز ، و كلاه‌ها بر زمين افتاده بود اما حضرت خاقان . . . به رسم معمول دوازده شمعدان طلا را روشن كرده پيشاپيش كشيدند . . . « 3 » »\r\n\r\n\r\n","description":"","footnote":"\r\n( 1 ) . ميرزا مهدى خان افشار ، منشآت ، ص 29 .\r\n( 2 ) . كريمخان زند ، ص 269 .\r\n( 3 ) . تاريخ عضدى ، پيشين ، ص 82 .\r\n","page_name":" 368 ","page_number":368},
  {"content":"\r\n\r\n\r\nمرگ فتحعلى شاه\r\nدر سفرنامهء رضا قلى ميرزا نوادهء فتحعلى شاه آخرين لحظات زندگى اين مرد عياش چنين توصيف شده است : « قشعريره و آثار لرزه در وجود مبارك ملاحظه كردند . از سلام تشريف‌فرماى اندرون گشتند به گرمابه تشريف برده تنوير و تغسيل به عمل آورده بيرون آمدند طرف عصر احوال مباركشان متغير شده ، آغا بهرام خواجه را مقرر فرمودند كه نشسته بر او تكيه دادند و پاى مبارك در دامن تاج الدوله گذاشتند ساعتى به اين حال بودند بعد به تاج الدوله گفتند كه روزگار من گذشت و شما هريك فكر كار خود باشيد و بارهنگ نباتى طلبيده و چند قاشق كه ميل فرمودند سر را به بالين نهاده روى مبارك را به قبله كرده در نهايت فصاحت به ذكر كلمهء طيّبه مشغول گشته بدرود تاج و تخت كرده عالم فانى را وداع و سلطنت باقى را اختيار نمودند . . . « 1 » »\r\n\r\nتشييع جنازهء فتحعلى شاه\r\nروز چهارم بعد از وفات خاقان مرحوم اردوى سلطانى به قانون هنگام حيات خاقانى حركت كردند از اصفهان و توپخانه در جلو . . . نعش خاقان مرحوم در تخت روان مرصّع عقب حرم ، ركن الدوله و امراء عقب تخت كشيكچىباشى با ساير شاهزادگان و لشكريان در تيپ سواره به آيين هرچه تمامتر به همين قسم منزل به منزل طى مسافت كرده تا ورود به معصومهء قم نمودند ، همگى شاهزادگان و امراى قاجار لباس سياه پوشيده سينه را چاك كرده سرها برهنه ، خاك بر سركنان ، پاى بر خاك و گريبان چاك در جلو تخت مىآمدند تا روضهء مقدسه . در مكانى كه در حيات ، خاقان مغفور به جهت خود معين نموده و سنگ مرمر بسيار خوبى از اشعار درربار خود نقر و حجّارى نموده آن گوهر پاك را در آن خاك و تربت پاك سپرده و روى آن حضرت را نيز به تربت جناب خامس آل عبا حضرت سيّد الشهداء ( ع ) كه در حيات خود خاقان مغفور به قدر يكصد من تبريز ذخيره كرده و جمع نموده پوشانيدند و در دخمه كردند .\r\n سر دخمه كردند سرخ و كبود * تو گفتى كه خاقان به گيتى نبود « 1 » \r\n\r\nمجلس سوگوارى عمومى\r\nپس از آنكه در شعبان 1312 هجرى ميرزاى شيرازى پيشواى عالم تشيع درگذشت در تمام ممالك شيعه‌مذهب ، مجالس تذكر برپا مىشود : « در تهران در جميع مساجد و تكايا در\r\n\r\n\r\n","description":"","footnote":"\r\n( 1 ) . سفرنامهء رضا قلى ميرزا به كوشش اصغر فرمانفرمائيان قاجار ، ص 2 به بعد . اين سفرنامه را رضا قلى ميرزا با كمال تفصيل از سال 1250 قمرى تا سه‌شنبه پنجم رمضان 1252 به رشتهء تحرير درآورده است .\r\n","page_name":" 369 ","page_number":369},
  {"content":"\r\n\r\nتمام خانه‌هاى روحانيان معروف و در كوچه‌ها و بازارها مجلس سوگوارى منعقد مىگردد ، روز سيّم به امر دولت مجالس برچيده مىشود ، عموما در مسجد شاه جمع مىشوند . ناصر الدين شاه شخصا به مسجد مىآيد و روحانيان را سرسلامت مىگويند و به ايام سوگوارى پايان مىدهد و اين اول بار است كه ناصر الدين شاه به چنين كارى اقدام كرده ، در يك مجلس عمومى مركب از چند هزار خلق مختلف كه در صحن و بام و مسجد ازدحام كرده‌اند شركت مىجويد . « 1 » »\r\n\r\nتشييع جنازهء حاجى ملا على كنى\r\nبه طورى كه اعتماد السلطنه مىنويسد ، چون حاجى ملا على درگذشت « . . . اهالى تهران از شهرى ، كندى و كسبه و علما و آخوندها معركه كرده بودند حتى گبر و يهود و ارمنى هم‌دسته شده بودند عمامهء حاجى را همين‌طور به دوش از شهر به حضرت عبد العظيم بردند . . .\r\nمعروف است حاجى مرحوم سه كرور نقد و ملك دارد ، نوحه اهل شهر اين بود .\r\n رفتى تو ز دنيا اى نايب پيغمبر * شد جاى تو خالى در مسجد و منبر \r\nنوحه كندىها :\r\n كنديان را خاك عالم بر سر است * اين عزاى نايب پيغمبر است \r\nيهودىها مىگفتند :\r\n واويلا صد واويلا * ستون دين ناپيدا \r\nچهار روز دكاكين را بسته بودند ، مثل ايام عاشورا دسته و سينه زن در كوچه‌ها مىگرديدند ختم را هم در مسجد مروى گذاشته بودند . . . « 2 » »\r\nاگر حاجى ملا على كنى را با سه كرور ثروت با حاجى شيخ هادى نجم‌آبادى كه مردى آزاده و روشنفكر بود ( و از صحبت كردن با ناصر الدينشاه كه پادشاهى فاسد و مستبد بود عار داشت ) مقايسه كنيد اختلاف بين آن دو به خوبى آشكار مىشود ، اعتماد السلطنه ضمن وقايع روز 4 شوال 1311 مىنويسد كه شاه از « دم منزل شيخ هادى كه عبور فرمودند شيخ را با شبكلاه و پوستين در روى خاك نشسته ديدند ، همين‌قدر برخاست و تواضع كرد و سلامى نمود ديگر ابدا اعتنائى نكرد ، هرچه به او فرمودند جواب نداد . . . « 3 » »\r\n\r\nتشييع جنازهء مردى در فارس\r\nيكى از نمايندگان سياسى انگليس در دربار ايران ضمن مسافرت در فارس در قصبه‌اى\r\n\r\n\r\n","description":"","footnote":"\r\n( 1 ) . ميرزا يحيى دولت‌آبادى : حيات يحيى ، ج 1 ، ص 133 .\r\n( 2 ) . خاطرات اعتماد السلطنه ، پيشين ، ص 595 .\r\n( 3 ) . همان كتاب ، ص 949 .\r\n","page_name":" 370 ","page_number":370},
  {"content":"\r\n\r\nاز تشييع جنازهء يكى از بزرگان محل سخن مىگويد و مىنويسد : « . . . جلوتر از جنازه اسب شخص فوت شده ، درحالىكه فرش و لباس و كلاه و شمشير وى بر روى اسب و شال و دستمال وى بر يال اسب انداخته شده بود ، و بر روى پارچهء ابريشمى بزرگى نام خدا و پيغمبر و على نوشته شده بود ، حركت مىكرد . . . « 1 » »\r\n\r\nاعلام مرگ ناصر الدين شاه\r\n« . . . اول كسى كه مرگ شاه را اعلام نمود دكتر موللر بود ، صدر اعظم قدغن كرد به كسى اظهار ندارد ، وقتى شاه كشته شد همهء ملازمين دربارى به طرفة العينى متفرق شدند فقط چند نفرى از نوكران صديق از جمله صدر اعظم و كليهء اعضاى خانوادهء وى برجا ماندند وقتى جسد را به تالار برليان مىآوردند همگى متفرق مىشوند . . . جسد فانى متفرعن‌ترين پادشاهان جهان در خاك و خون و زير برليانهاى بيشمار بر زمين انداخته شده بود ، تنها صدر اعظم مانند كودكى ، هاىهاى مىگريست و دكتر موللر بدون يك دستيار حتى بدون اينكه يك نفر از نوكرها آب روى دستش بريزد زخم را براى جلوگيرى از ريزش خون مسدود مىكرد چشم و چانه‌اش را كه روى سينه افتاده بود مىبسته و جسد را از روى زمين به روى تشك مىكشيده است . . . « 2 » »\r\n\r\nمجلس تذكر ، پس از قتل ميرزا رضا كرمانى\r\nناظم الاسلام نويسندهء تاريخ بيدارى ايرانيان مىنويسد : « در دوازدهم ربيع الثانى 1314 كه چهل روز بعد از قتل ميرزا رضا بود ، در نزديكى خانهء حاج شيخ هادى ، مرحوم نجم‌آبادى ، آقا ميرزا حسن كرمانى با آقا شيخ محمد على دزفولى كه امروز به شغل عطارى مشغول است . . .\r\nچهلم ميرزا را گرفتند . . . طعام حاضرين اين مجلس بادمجان بريان كرده و نان و نمك بود . . .\r\nدر ساير بلاد ايران در خانه‌هاى مظلومين و غارت‌شدگان ، و در دهات و قرى كه آتش ظلم ديوانيان آنها را محترق و معدوم كرده بود براى ميرزا رضا طلب مغفرت كردند . . . سال ميرزا را مرحوم حاج شيخ هادى نجم‌آبادى گرفت كه از امين الدوله دعوت نمود و در ساعت 5 از شب گذشته مجلسى كه حاضرين آن سه نفر بودند شخص حاج شيخ هادى و امين الدوله و يكى از محارم حاج شيخ هادى طعام آن مجلس را خود حاج شيخ هادى مهيّا نمود . . . و آن عبارت بود از يك چارك برنج و يك سير روغن و دو سير شيره و سه عدد نان پس از صرف غذا ، حاضرين\r\n\r\n\r\n","description":"","footnote":"\r\n( 1 ) . سفرنامهء استودارت : ترجمهء احمد توكلى ، مجلهء ايران‌زمين ، ج 8 ، ص 213 .\r\n( 2 ) . خاطرات كاساكوفسكى ، پيشين ، ص 75 .\r\n","page_name":" 371 ","page_number":371},
  {"content":"\r\n\r\nبراى ميرزا طلب مغفرت كردند . از نتايج اين مجلس اقدام امين الدوله به افتتاح مدرسه رشديّه و ترويج معارف و تكثير مدارس و مكاتب بود . « 1 » »\r\n\r\nتجليل مردم از عباس آقا\r\nپس از آنكه امين السلطان به ضرب گلولهء عباس آقا از پاى درآمد ، قاتل اقدام به خودكشى كرد در جيب قاتل چهار كپسول استركنين و يك قطعه كاغذ يافت شد كه روى آن نوشته شده بود : « عباس آقا صراف آذربايجانى عضو انجمن فدائى ملت شماره 41 » .\r\nبراون مىنويسد : « ابتدا در واقع از اين جمله در صحنهء مطبوعات ايران ، هول و هراسى مقرون به اكراه ابراز گرديد ، ولى متعاقب آن بويژه هنگامى كه قرارداد روس و انگليس آفتابى شد مجراى احساسات توده قويا در موضوع قتل ، و عباس آقا تغيير يافت او را به نام وطن‌پرستى كه جان خود را براى رهايى كشور از دست يك خائن فدا كرده تقديس و محترم داشتند ، و روز چهلم مرگش گروهى انبوه از مردم به قبرش شتافته به ياد او احترامات و سخنرانيهايى در ستايش عمل او در جوار قبرش ادا نمودند و حق حرمت او را كاملا به جا آوردند . »\r\n. . . روزنامهء حبل المتين نوشت : « بلى هركس كه براى بقاء نوع و در راه حفظ وطن از جان گذشت و نقد عمر را فداى ملت و مشروطيّت ساخت ، سزد كه زياده بر اين ملت از روح و جسدش پاس احترام منظور دارند و آيت رحمت ايزدش شمارند . »\r\nراستى در اين چهل روز طورى از اثر ضربت دليرانهء جوانمرد تغييرى در مجارى امور مملكت حاصل شد كه با چندين كرور پول و پنجاه هزار قشون جرّار ، احداث چنان تغييرى ممكن نمىشد ، قانون اساسى ( مقصود متمم قانون اساسى است ) به اتمام رسيد ، منافقين زاويهء مقدسه را ، يأس حاصل شد ، نوميدانه به كنج كلبهء خود خائنا خاسرا مراجعت كردند ، تمام بلاد داخله قرين امن و امان شد ، اعيان و امراء جنگى ، مشروطيت‌خواه و خدمتگزار شدند به ايمان مغلظه سوگند ياد نمودند . . . پشت بدخواهان شكست ، براى ملت روز يكشنبه مزبور را روز چله قرار دادند . . . اغلب دكاكين بسته و خلايق گروه‌گروه سوار و پياده با گل و ريحان به سر قبر رفته طورى جمعيت صحرا را فراگرفته بود كه جاى عبور نبود جمعيّت به يكصد هزار نفر تخمين زده شد ، تمام انجمنها و شاگردان مدارس دسته‌دسته مىآمدند ، چادرها برپا كردند ، چاى و قهوه و ساير لوازم از همت وطنپرستان سبيل بود ، دسته‌هاى سينه زن به ابيات جانگداز مترنم و رطب اللسان بودند ، خطباء بليغ اللسان و شعراء شيرين‌بيان ، خطابه‌ها و قصايد غرّا خوانده ، خوانچه‌هاى شيرينى زياده از حد شمار نثار شد مختصر چنان غيرتمندى از اين ملت ظاهر شد كه\r\n\r\n\r\n","description":"","footnote":"\r\n( 1 ) . ناظم الاسلام كرمانى ، تاريخ بيدارى ايرانيان ، مقدمه ، ص 124 .\r\n","page_name":" 372 ","page_number":372},
  {"content":"\r\n\r\nاسباب عبرت عالميان گرديد . بيت آخر قصيدهء مجد الواعظين اين بود :\r\n گفت تاريخ عزايش را به زارى خاورى * كرد از ششلول احياء عالمى را آدمى « 1 » \r\nآقاى احمدپژوه ضمن بيان وقايع مربوط به تيرماه 1278 از مظالم و سياه‌كاريهاى محمد على شاه مطالبى مىنويسد : از جمله مىگويد : « از كارهاى ننگين ديگر اين روزها اين بود كه به دستور شاه گور عباس آقا كشندهء اتابك و سيد عبد المجيد و حاجى سيد حسين نخستين كشته‌هاى راه آزادى را شكافته استخوان آنها را بيرون آوردند و دور ريختند .\r\nنيز صنيع حضرت و همراهان مرتجع و مستبد او كه به كلات تبعيد شده بودند ، به فرمان محمد على شاه باز خوانده شدند ، و در شهرهاى سر راه از طرف حكمرانان پيشواز شد و با اعزاز و اكرام به پايتخت آمد ، شاه كالسكهء دولتى با اسبان دم سرخ و يدك به پيشواز آنها فرستاد و چون به باغ شاه درآمدند از آنها نوازش و دلجويى كرد و آنها هم نزد دستگيرشدگان رفتند و توبيخ‌ها و سرزنشها نمودند . . . « 2 » »\r\n\r\nحمل جنازهء مردى گمنام و بينوا\r\nفرد ريچاردز در سطور زير حمل جنازهء يكى از محرومترين افراد جامعه را توصيف مىكند : « ساعت نه و نيم قاطرى كه در زير اشعهء گرم آفتاب به زحمت طى طريق مىكند در ميدان شاه ديده مىشود درحالىكه مرد مسنّى با ريش و سبيل حنابسته با كمك يك پسر بچه جعبه ناصاف و بدساختى از چوب سفيد را بر روى آن نگاهداشته . . . هنگامى كه از فاصلهء نزديكتر به اين منظره نظر افكنيم مشاهده مىكنيم اين جعبه تابوتى است كه با كمال بىدقتى ساخته شده و درون آن جسدى جاى دارد كه با پارچهء سفيد چركى پوشيده شده و با هر حركت قاطر جسد نيز تكان مىخورد . « 3 » »\r\n\r\nعزادارى\r\nسهيل كاشانى راه و رسم عزادارى را در كاشان چنين توصيف مىكند : چون يكى از علما و اعيان را اجل در رسد فورا يكى دو نفر براى اعلام به خلق به بام همان خانه فرستند و خود در تدارك تخته و تابوت شوند و مقريان به آوازى بلند و موحش مناجات‌كنان صلا زنند ، فاصلهء دو ساعت جمعى از اعيان و اقران او حاضر شوند ميّت را در تابوتى و تابوت را در محفّه كه حماميان آن محله حاضر كرده‌اند گذاردند و روى آن محفّه را به شالهاى ترمه و پارچه‌هاى\r\n\r\n\r\n","description":"","footnote":"\r\n( 1 ) . تاريخ انقلاب ايران براون ، پيشين ، ص 156 به بعد .\r\n( 2 ) . همان كتاب ، ص 224 .\r\n( 3 ) . خاطرات كاساكوفسكى ، پيشين ، ص 91 به بعد .\r\n","page_name":" 373 ","page_number":373},
  {"content":"\r\n\r\nنفيس مطرّز كرده و با طوقهاى عزا و چند خوانچه نان و حلوا كه چند نفر جلو محفّه سر گيرند و محفّه را به غسال‌خانه آورند و غسل دهند و كفن كرده به خاك سپارند و به خانه آيند ، آدمى به بازار فرستند و به آواز بلند گويند فلان شخص امروز مرحوم شده و ختم آن فردا در مدرسهء شاه يا فلان مسجد است ، معمولا ختم زنانه در خانهء متوفى برگزار مىشود .\r\nقبل از طلوع آفتاب پسر و برادر و كسان متوفى بيايند و مدرسه را سياه‌پوش كنند ، حجرات و محوطهء مسجد را مفروش نمايند و قليان و قهوه آماده كنند و قاريان خوش‌آواز بنشانند ، مردم دسته‌دسته مىآيند و عزادارها برپا خيزند يكنفر ايستاده باشد كه هركس وارد شود بگويد « فاتحه » واردين بايستند و فاتحه بخوانند ، شخص ديگر گلاب به آنها بدهد ، واردين ، به عزادارها بگويند آخرين مصيبت شما باشد ، و بروند در يكى از حجرات براى كشيدن قليان و نوشيدن قهوه ، علاوه بر اينها دسته‌دسته سينه زن و شاه حسينى بيايند و بروند و بنشينند تا نزديك ظهر كه روضه‌خوان به منبر مىرود و پس از ذكر مصيبت از مردم مىخواهد كه فاتحه بخوانند پس از پايان مجلس صاحبان عزا ، مدعوين را به خانهء متوفى آورند ، در اين خانه كه به طاقه شالها و گلدانهاى الوان مزين شده به هريك از واردين يك جزو قرآن بدهند تا ضمن تلاوت با قهوه و قليان رفع خستگى نمايد ، بعد ناهار را حاضر نمايند ، چون ناهار را برچينند دسته‌اى مىروند و دستهء ديگر آيند و به همين منوال از مردم پذيرايى مىكنند هنگام عصر يكى از علما مىآيد و بعد از صرف چاى ختم را برمىچيند . در شب ششم نيز زنان و مردان به مزار متوفى مىروند و فاتحه مىخوانند و اگر متوفى در دخمه‌اى به امانت است او را با تشريفات به مشهد مقدس يا جاى ديگر فرستند گاه بعضى پس از انجام مراسم كفن و دفن تا سه روز در خانهء متوفى مراسم ختم را معمول مىدارند تا روز سوم مرد محترمى ختم را برچيند . در ختم زنانه زنان منسوب به متوفى با لباسهاى سياه و نيلى به خانهء صاحب عزا آيند و گريه و زارى سردهند ، زنان روضه‌خوان بر منبر عزا نشينند ، زن و خواهر و دختر متوفى موهاى سر بكنند و صورت و سينهء خود را بخراشند و تا چند روز به اين مراسم ادامه دهند و ظهر به مدعوين غذاى مناسب دهند و لازمهء تعارف و تكلف از ميوه و مشروبات مرعى دارند . . « 1 » »\r\n\r\nوصفى از گورستانها و زنان عزادار\r\nبه نظر فرد ريچاردز « . . در ايران از باختر به خاور يعنى از كرمانشاه به تبريز و از شمال به جنوب يعنى از تبريز به كرمان گورستانها به طور غيرقابل وصفى ملال‌آور و مأيوس‌كننده مىباشند ، از اين گورستانها به هيچ‌وجه مراقبت و مواظبتى نمىشود . . . در اين محل عصرهاى\r\n\r\n\r\n","description":"","footnote":"\r\n( 1 ) . تلخيص از تاريخ كاشان ، پيشين ، ص 269 به بعد .\r\n","page_name":" 374 ","page_number":374},
  {"content":"\r\n\r\nپنجشنبه و تمام روز جمعه زنان باحجاب به دعا خواندن و ناله و زارى كردن و قليان كشيدن و نوشيدن فنجان‌هاى متعدد چاى و گفتگو كردن اشتغال مىورزند . . . با نزديك شدن يك تن فرنگى فورا چادرها در اطراف بدن‌هاى پيچيده مىشود ، صورتهاى گرد پوشيده مىشود و همه چيز مانند لاك‌پشتى كه سر را زير لاك خود پنهان مىكند ناپديد مىگردد ، تنها چيزى كه مىتوان مشاهده كرد چشمى است كه اطراف آن را سياه‌ترين سرمه‌ها احاطه كرده ، زنان تا عبور مرد بيگانه به همين حال مىنشينند بعد از يكى دو دقيقه صداى قهقههء خنده و يا شيون به گوش مىرسد ، زندگى از نو آغاز مىگردد . . . « 1 » »\r\n\r\nتسليت‌نامه\r\nدر پايان اين بحث بىمناسبت نمىدانيم ، تعزيت‌نامه‌اى را كه در سال 1324 به رشتهء تحرير درآمده و از رسوم و آداب آن ايام حكايت مىكند در زير نقل كنيم :\r\nفداى وجود مباركت گردم ، خداوند متعال شاهد حال و گواه اين مقال است و از اين واقعهء هايله كه به سركار بندگان عالى روى داده است نه زبان را ياراى تقرير است نه قلم را قوت تحرير ، ولى به جز صبر چاره نيست .\r\n كه را نهاد فلك تاج سرورى بر سر * كه بند حادثه آخر به پاى او ننهاد \r\nغرض از تصديع آن است چنان استماع افتاد كه مرحمت‌پناه ، بهشت جايگاه ميرزا محمد عليخان نداى  ارْجِعِي إِلى رَبِّكِ راضِيَةً مَرْضِيَّةً  به گوش جان شنيد در مقام صدق كه جوار حضرت حق است توطّن فرمود حق عليم و علّام است  وَ كَفى بِاللَّهِ شَهِيداً *  كه بر اين مخلص در اين واقعه چه گذشته است از آتش اين مصيبت دلسوز شمع جان افروختن و از شعلهء اين شمع ماتم‌اندوز خانهء دلم سوختن گرفت ، از اين غصه كه آن غنچهء گلشن زندگانى هنوز بر شاخسار جوانى خندان نشده بود ، كه سموم فنا او را نابود نمود چندان حزن و ملالت و جزع و كلالت به خاطر راه يافته است كه خامهء دو زبان عشرى از اعشار آن بيان نتواند نمود ، اما با قضاياى آسمانى و تقدير ربّانى جز صبر و رضا چاره نباشد ، به مضمون آيهء وافى هدايه  « كُلُّ نَفْسٍ ذائِقَةُ الْمَوْتِ » *  بر هيچ ذيحيات نيست كه اين خطاب مستطاب نمىرود ، سزاوار آنست كه پناه به آيهء  « وَ اسْتَعِينُوا بِالصَّبْرِ وَ الصَّلاةِ »  برده نص  « الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ »  را شيوهء خود ساخته تا از فوايد  « أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ »  خداوند ، اجر و صبر كامل عنايت فرمايد به حمد و آله الامجاد و السلام . . . « 2 » »\r\n\r\n\r\n","description":"","footnote":"\r\n( 1 ) . سفرنامه ريچاردز ، پيشين ، ص 208 .\r\n( 2 ) . از كتاب منشآت ميرزا مهدى خان افشار كه در سال 1324 در عهد مظفر الدين شاه طبع شده است نقل گرديد ، ص 32 به بعد .\r\n","page_name":" 375 ","page_number":375},
  {"content":"\r\n\r\n\r\nاز مرگ گريز نيست\r\nدر كتاب پيغمبر دزدان در بخش مكتوبات و اشعار به عنوان تسليت از مرگ حيدر قلى خان چنين آمده است : « . . . سه ماه است كه از قرب حضورت دورم و از بزم سرور مهجور ، با اينكه به كرّات عريضه نگار شدم ، به جوابى سربلند و به خطابى ارجمند نيامده‌ام . . .\r\nبا همه دورى قلبا به شما نزديك و در غمهاى سركار شريك بوده و هستم ، پس از اينكه خبر مصيبت اثر خان مغفور شهرت يافت و جانهاى امّت ما را گداخت ، كه پهلوانى پيلتن و رستمى اشكبوس‌افكن او را كشته و تنش را به خاك عدم هشته ، غيرت پيغمبرى به جوش و رعد نبوّت به خروش آمد ، فورا به جدال حكم فرموديم ، از خاور تا باختر ، لشكرى با چماق و شش پر و صدها هزار توپ و تفنگ و كرورها شمخال و فشنگ گرد آورديم كه خاك سيرجان را به باد دهيم ، و چنان در دزدى نظمى بنهيم كه از اين پس هيچكس ، از شاه و گدا و پير و برنا به طايفهء ما . . . دستبرد نزند تا به قدرت صمدى امّت ما را در اين دار فانى حيات ابدى باشد و سرانگشت بىادبى چهرهء احدى نخراشد . پس از خطّهء لار با صد هزار پياده و سوار شيپور حركت نواختيم و قسم ياد كرديم كه پا از ركاب عزيمت خالى نكنيم تا قاتل را به چنگ نياوريم . ناگاه جبرئيل خيريّت دليل نازل شد كه اى پيغمبر ناحق و اى دليل سارقان احمق . . . اين پهلوانيست كه همه را شكست ازوست . « به يك اشاره تواند كه قتل عام كند . » علم حيات آدم را همين خم كرد ، كشتى حيات نوح را همو به ساحل عدم رسانيد ، رشتهء عمر موسى كليم را همين بريد و عيسى روح الله را از حضيض خاك همو به اوج افلاك كشيد ، ابراهيم خليل و صد پشت او را كشت ، خاتم الانبياء را همين قبض روح كرد و سرور اولياء را همين به محراب شهادت آورد .\r\nارواح هفتاد و دو ملّت همه اندر يد قدرت اوست ، چرا بر تو گران آمده كه يك حيدر قلى خان را از دار فنا به عالم بقا برده و خاطر تو را پژمرده است ؟ حركت بى جا منما و كار بىپا مكن كه اين شخص شريف را احدى حريف نيست . . . حيدر قلى تو حالا در بهشت ميان سبزه و كشت ، ساعتى صد جور حور . . . بيند . . . ، زود است كه تو پيغمبر ناحق هم به ايشان ملحق شوى . گفتم اى سيد . . . آخر نام اين پهلوان چيست گفت اى رسول بىدليل نامش « عزرائيل » است ، چون شنيدم ترسيدم و لرزيدم . . . گفتم چكنم ؟ گفت :\r\n با خدا كارزار نتوان كرد * گله از روزگار نتوان كرد \r\nوظايف شما بعد از فوت خان مغفور ، خيرات و مبرات است ، به ايتام او ترحم كنيد ، حجّه آن مرحوم را بخريد و از دوست و دشمن حليّت طلبيد . « 1 » »\r\n\r\n\r\n","description":"","footnote":"\r\n( 1 ) . باستانى پاريزى ، پيغمبر دزدان ، پيشين ، ص 178 تا 183 ( به اختصار ) .\r\n","page_name":" 376 ","page_number":376},
  {"content":"\r\n\r\n\r\nوصيت‌نامهء دهخدا\r\nاستاد على اكبر دهخدا سياستمدار و دانشمند بزرگ و نامدار معاصر ايران پس از آنكه از سياست كناره گرفت و به كارهاى علمى همت گماشت تا آخرين روزهاى زندگى فكرى و انديشه‌اى جز پايان دادن به كار عظيم لغتنامه نداشت ، در متن وصيت‌نامه وى چنين آمده است : « فيشهاى لغت در دست آقاى دكتر معين خواهد بود ، از الف تا ياء نوشته شده است ، هيچ چيز بر آن نبايد افزود و كاست ، ايشان ، آقاى دبير سياقى و آقاى گنابادى و آقاى شهيدى را به مجلس معرفى مىكنند كه با حقوق كافى براى چاپ آن كمك بگيرند و آقاى هاشمى رئيس مطبعه مدير اين كار خواهند بود و بايد در طبع آن تسريع شود و از آقاى مصدق السلطنه پس از استخلاص استمداد شود . « 1 » »\r\n\r\nوصفى از گورستان\r\nميرزادهء عشقى در يكى از نمايشنامه‌هاى خود از سكوت وحشت‌زاى گورستان به هنگام شب سخن مىگويد :\r\n من به دشت اندرو ، شب آغش سيمين مهتاب * نقره گردى به زمين كرده ز گردون پرتاب\r\nدشت آغشته ، كران تا بكران ، در سيماب * رخ زشت فلك ، آنجا شده بيرون ز نقاب\r\nهمه آفاق در آن افسرده * مه روان همسر شمع مرده\r\nچه فضائى ؟ سخن از موت و فنا گوئى بود ! * چه هوائى ؟ عفن و مرده‌نما بوئى بود !\r\nوحشت مرگ مجسّم شده هر سوئى بود ! * صوت ، گرچه نه به مقدار ، سر موئى بود\r\nباز گوئى كه ز اموات هياهوئى بود * تيره‌سنگى سر هر مقبره‌اى كرده وطن\r\nچون درختان بريده ز كمر در به چمن * زير پايم همه جا ، جمجمهء خلق كهن\r\nبا همه خامشى ، آنان به سخن با من و ، من * گوئى از مرده‌دلى در دهنم مرده سخن\r\nبر سَرِ خاك سر خلق ، قدم * هشتم آنشب بسى القصه قدم\r\n. . . باد در غرش و از قهر درختان غوغاست * همه سو ولوله و زلزله و واويلاست\r\nخاك اموات بشد گرد و بگردون برخاست * صد هزار ، آه دل مرده ، در اين گرد هواست\r\n. . . باد ، هى برگ درختان به چمن مىبارد * مرگ ، گونامه دعوت سر من مىبارد\r\nبس ز سيماى فلك ، داغ كهن مىبارد * از سفيد مه آثارِ مَحن مىبارد\r\nبرف مرگ است و يا ابر كفن مىبارد * بارى اين صحنه ، پر از وحشت و موت \r\n\r\n\r\n","description":"","footnote":"\r\n( 1 ) . مجلهء آينده ، سال ششم ، شمارهء 9 و 12 ص 758 .\r\n","page_name":" 377 ","page_number":377},
  {"content":"\r\n\r\n گوش من كر شده از كثرت صوت * اين زمين ، انجمن خلوت خاموشان است\r\nبستر خفتن داروى عدم نوشان است * مهد آسودن از ياد فراموشان است\r\nجاى پيراهن يكتاى ، به تن‌پوشان است * اين خرابات پر از كلهء مدهوشان است\r\nچشم اين خاك ز هر چيز پر است * مرده‌شويش ببرد مرده‌خورست\r\nبر سر نعش پدر ، شيون مادر ديده * نوعروسان به كفن ، در بر شوهر ديده\r\nسالها بوده كه از اشك زمين تر ديده * پير هفتاد به عمر ، آنچه سراسر ديده\r\nاين به هر هفته ، هفتاد برابر ديده * من در اين فكرت و هى باد افزود\r\nگوشم از خاك « مه‌آباد » آلود « 1 » * . . . من روان گشتم و آفاق كران تا به كران\r\nز كه و دشت و مه و مهر ، هر آن بود در آن * هر قدم در حركت با من چون جانوران\r\nچشم گورستان ، بيش از همه بر من نگران * يعنى ايدون مرو ، اينجاى بمان چون دگران\r\nمن در آن حال كه ره ميرفتم * رو بگرداندم و اينش گفتم :\r\nنك « 2 » ز تو چند قدم دور ، اگر ميگردم * نگرانم مشو اى خاك كه برمىگردم\r\nمنهم اى خاك ز تو ، خاك بسر مىگردم * چه كنم خاك ! كه از خاك بتر مىگردم\r\nمنكه مردم بدرك ، هرچه دگر ميگردم * الغرض رو سوى ره بنمودم\r\nيك دو ميدان دگر پيمودم « 3 » \r\nعشقى ، با آنكه مردى مبارز ، بىباك و آزاديخواه بود ، زير فشار احساسات براى رهائى از مشكلات سياسى و اجتماعى ايران آرزوى مرگ مىكند ، غافل از اينكه مرگ هيچ دردى را دوا نيست و مرگ امثال عشقى همواره هدف و كمال مطلوب محافل ارتجاعى بوده است ؛ چنان كه رضا خان چون ديد با تهديد و تطميع نمىتواند او را در صف پيروان خود داخل كند براى رهائى از نيش قلم و اعتراضات اين مرد به وسيلهء يكى از عمّال خود او را به قتل رسانيد :\r\n هزار بار مرا مرگ به از اين سختى است * براى مردم بدبخت مرگ خوشبختى است\r\nگذشت عمر به جان كندن ، اى خدا مُردم * ز دست اينهمه جان كندن ، اين چه جان سختى است\r\nرسيد جان به لبم ، هرچه دست و پا كردم * برون نشد دگر ، اين منتهاى بدبختى است\r\nرجال ما همه دزدند و دزد بدنام است * كه دزد گردنه بدنام دزد پاتختى است \r\n\r\n\r\n","description":"","footnote":"\r\n( 1 ) . كليات مصور ميرزاده عشقى باهتمام على اكبر مشير سليمى ، انتشارات جاويدان ، ص 205 .\r\n( 2 ) . مخفف اينك .\r\n( 3 ) . همان كتاب ، ص 209 .\r\n","page_name":" 378 ","page_number":378},
  {"content":"\r\n\r\n رجال صالح ما ، اين رجال خنثىيند * كه از رجال دگر ، امتيازشان لختى است\r\nزنان كشور ما زنده‌اند و در كفن‌اند * كه اين اصول سيه‌بختى ، از سيه‌رختىست\r\nبمير « عشقى » ار آسايش آرزو دارى * كه هركه مرد ، شد آسوده زنده در سختىست « 1 » \r\nعشقى در اين چكامه كه در استانبول سروده است چون ناصر خسرو به نظام ظالمانه عهد خود حمله و از طبقات محروم و ستمكش جانبدارى مىكند :\r\n سزد اى شام چرخ تيره‌وش ! وقتى سحر گردى * نه هر شام و سحر ، اى تيره‌گردون تيره‌تر گردى\r\nچه ظلم است اين : مدام آسايش آسودگان خواهى * پى آزردن آزادگان شام و سحر گردى\r\nچه لازم خلقت خوش‌طالعان و تيره‌اقبالان * كه بى خود باعث ترجيح اين بر آندگر گردى\r\nبه پاداش چه ؟ اين منعم ، به عشرت در سرابستان * ز غم وارسته در درياى نعمت غوطه‌ور گردى\r\nبه جرم چيست اين مفلس ، براى لقمهء روزى * سحر از در درآيى و بهر سو دربدر گردى\r\nچه انصافست اين ، اى دهخدا ، دهقان به صد زحمت * بپاشد تخم و در آخر تو ارباب ثمر گردى\r\nچه نازى اى توانگر بر خود و بر ضرب دست خود * به زور بازوى مزدوريان ، ارباب زر گردى\r\n. . . كنى پاك از زمين نام و نشان فوجى از انسان * كه خود نامى شوى يا از نشانى مفتخر گردى\r\n. . . تو هم با عنصرى شك نيست از يك عنصرى عشقى * چرا او گرد زر گرديد و تو گرد ضرر گردى « 2 » \r\nدر پايان اين مقال بىمناسبت نيست اگر به اندرزها و تعاليم اميدبخش گيلود هاوزر كه بر خلاف عشقى طالب عمر دراز است و بشريت را به كار و كوشش و تلاش دائمى براى تأمين سعادت و بهروزى فرامىخواند توجه كنيم و چون عشقى محكوم عواطف و احساسات نشويم ،\r\n\r\n\r\n","description":"","footnote":"\r\n( 1 ) . همان كتاب ، ص 373 .\r\n( 2 ) . همان كتاب ، ص 350 به بعد .\r\n","page_name":" 379 ","page_number":379},
  {"content":"\r\n\r\nبه واقعيات زندگى توجه كنيم و موانع و مشكلات را با سرپنجه علم و عقل و تلاش و مبارزه از پيش پاى خود برداريم .\r\n\r\nعمر طولانى توأم با كوشش و تلاش\r\nبه نظر گيلورد هاوزر : « امروز علم پزشكى به كمك علم تغذيه ، قيود و حدود عمر را از سر راه برداشته و ما امروز بر خلاف اجداد و پدرانمان مىتوانيم اميدوارم باشيم كه مىتوانيم عمر طولانى بكنيم . در طى 25 سال اخير حد متوسط عمر انسانى دو برابر شده . در حال حاضر در اتازونى 5 ميليون زن و مرد هستند كه سال عمر آنها از هفتاد سالگى گذشته است ، در گذشته . . . كسانى چون حضرت موسى كه 120 سال عمر كرده بودند ، در نظر مردم ، آدميانى عجيب و خارق العاده بودند . « 1 » » در حالى كه امروز در اتحاد جماهير شوروى در اثر رشد بهداشت عمومى و پيشگيرى از بيماريهاى گوناگون كسانى كه سن آنها از 150 سال تجاوز كرده است [ * 
  ] بسيارند ، اين قبيل اشخاص مسن بيشتر از جمهوريهاى آسيائى شوروى به فعاليتهاى كشاورزى مشغولند . « دانشمند معروف روسى به نام الكساندر آبوگومولتز  A . ABogomoletz  گفته است : « يك مرد 60 يا هفتاد ساله هنوز جوان است و بيش از نصف عمر طبيعى خود را نگذرانيده است ، پيرى را مىتوان با معالجه و مواظبت مثل هر مرض ديگرى درمان كرد . . . « 2 » »\r\nبه عقيدهء صاحبنظران انسان وقتى پير مىشود كه فكر كند پير شده است و جسم و روح او تسليم اين فكر گردد تمام پزشكانى كه در بيمارستانها و آزمايشگاهها نسبت به زندگى مردان و زنان صد ساله مطالعه مىكنند همگى همصدا مىگويند كه « صفات مخصوص اين سالخوردگان جوان زنده‌دل اينست كه شيرهء معدى آنها قويست ، ضربان قلب آنها ملايم و منظم است ، قوهء دافعه بدنشان در مقابل سموم خوب و تخليهء آنها طبيعى و منظم است و داراى خوى و خلقى معتدل مىباشند و در نتيجه اين خصوصيّات به خوشبختى كامل رسيده و از زندگى لذت مىبرند . « 3 » »\r\nعلاوه بر اين براى استفاده از سلامتى كامل و طول عمر بايد از غذاى طبيعى كامل و انواع مواد پروتئينى نظير تخم مرغ ، پنير ، شير و ماست ، گوشت ، ماهى ، لوبياى سبز ، گردو ، جوانهء گندم تازه ، عدس و انواع غلّات و انواع ويتامينها و املاح گوناگون استفاده كنيم ، از پرخورى بپرهيزيم روزى دو ساعت ورزش و راه‌پيمايى كنيم و در برابر مشكلات و حوادث ناگوار زندگى خونسرد باشيم . « 4 » »\r\n\r\n\r\n","description":"","footnote":"\r\n( 1 ) و ( 2 ) . گذرنامه براى يك زندگانى نوين ، دكتر گيلورد هاوزر ترجمه مهدى نراقى ص 14 و 18 .\r\n( 3 ) . همان كتاب ص 23 .\r\n( 4 ) . دكتر هاوزر اسرار طول عمر ترجمه مهدى نراقى ص 41 به بعد ( به اختصار ) .\r\n","page_name":" 380 ","page_number":380},
  {"content":"\r\n\r\n\r\nتوضيحات\r\n\r\nص 314 و 315 و 316 -\r\nمرگ از نظرگاه اسلام .\r\nخواننده انتظار دارد كه ذيل اين عنوان ، با آيات شريفهء قرآن و سخنان پيامبر اكرم ( ص ) دربارهء حقيقت مرگ و مسائل مربوط به آن برخورد كند ولى متأسفانه جز مواردى اندك چيزى در اين باره ديده نمىشود . بجاى ذكر منابع اسلامى گاهى از اعمالى كه عوام انجام مىدهند سخن رفته و شك نيست كه ديدگاه اسلام را نمىتوان با اعمال عوام توضيح داد .\r\nشك نيست كه بدعتهايى در آداب و رسوم مربوط به مردگان پيدا شده ولى بحث از آنها در اين كتاب نيست و لكلّ علم رجال . آنچه از رسول اكرم در كتب سنن و حديث رسيده آنست كه فرمود لقّنوا موتاكم لا إله الّا اللّه ( جامع الصغير جلال الدين سيوطى ، ج 2 ، ص 125 ) يعنى به كسانى از مسلمانان كه در حال مرگ هستند كلمهء مباركهء  « لا إِلهَ إِلَّا اللَّهُ » *  را تلقين كنيد تا با اين شهادت ، جان بجان‌آفرين تسليم كنند . بديهى است كه همهء مسلمانان مفهوم اين سخن را مىفهمند ، تمام زندگى و مرگ خود را بر اين اساس بايد پايه‌گذارى كنند كه :   إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ لا شَرِيكَ لَهُ   ( الانعام / 162 ) « بگو نمازم و عبادتم و زندگانى و مرگم براى خداوند جهانيان است كه شريكى او را نيست » . بر اين زادم و هم برين بگذرم . . .\r\n\r\nص 321 س 8 -\r\nبه نظر ابن وحشيه . . . سوزاندن جسد مرده‌ها به عقل و بهداشت نزديكتر است . . .\r\nسوزاندن اجساد مردگان ، كه مؤلف به نقل از ابن وحشيه ! آن را به « عقل و بهداشت » ! نزديكتر دانسته ، از جهات گوناگون قابل بحث است :\r\nاولا ، اين كار ، مرگ را در ذهن مردم ، بسيار وحشتناك جلوه مىدهد ! هنگامى كه آدمى با چشم خود ديد كه كاسهء سر مادر گرامى يا فرزند عزيز يا يار دلبندش در آتش مىتركد و پيكر او خاكستر مىگردد ، در رنجى بيش از اندازه فرومىرود و تصور اينكه به زودى اين ماجرا\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nبراى خود او و يا ديگر عزيزانش نيز پيش مىآيد ، چهرهء مرگ را بس هولناك‌تر و بيم‌آورتر مينماياند با اينكه ترس بسيار از مرگ ، هم زندگى را دردآلود و تلخ مىسازد و هم آمادگى براى فداكارى را در موارد لزوم ( مانند دفاع از ديانت ، ناموس و غيره ) رو به ضعف مىبرد . اما تدفين و به خاك سپردن اجساد در حقيقت ، سپردن مردگان بدست طبيعت است تا به آرامى و دور از چشم ديگران او را به عناصر طبيعى تبديل كنند و اين كار سالم را به گزارش قرآن مجيد انسان اوليه از « حيوان » فراگرفته زيرا ملاحظه كرده است كه او چيزى را در خاك پنهان مىكند :\r\n فَبَعَثَ اللَّهُ غُراباً يَبْحَثُ فِي الْأَرْضِ لِيُرِيَهُ كَيْفَ يُوارِي سَوْأَةَ أَخِيهِ  ( المائده / 31 ) مىفرمايد : خداوند كلاغى را كه در زمين مىكاويد با يكى از فرزندان آدم روبرو كرد تا به او نشان دهد پيكر برادر مقتولش را چگونه در خاك بپوشاند .\r\nثانيا ، با سوزاندن اجساد و به باد دادن خاكستر آنها ، البته نشانى از مردگان باقى نمىماند تا زندگان بوسيلهء ديدن قبور ايشان يادى از آنان كنند و قدرشناسى و حفظ عواطف روحى را نسبت به گذشتگان از ياد نبرند كه اين حالات اگر از ميان بشر محو گردد ، روح مادى و خشك و بىعاطفه‌اى جامعهء انسانى را فرامىگيرد كه در آنصورت « نه بر مرده ، بر زنده بايد گريست » !\r\nتدفين اموات و ديدن قبور عزيزان ، عواطف بشر را حفظ و تقويت مىكند و چنان كه از رسول خدا صلى الله عليه و آله و سلم آمده انسان را به ياد آخرت و مهيا شدن براى اعمال نيك مىافكند كه فرمود : ألا فزوروها فانها ترق القلب و تدمع العين و تذكر الاخره ( جامع الصغير سيوطى ، ج 2 ، ص 97 ) . يعنى ، « قبرها را ديدن كنيد كه دل را به رحم مىآورد و ديده را اشكبار مىكند ( عواطف انسانى را برمىانگيزد ) و آخرت را به ياد مىآورد » كه فلسفهء اصلى زيارت قبور در اسلام ، همين بوده نه پرستش قبر گذشتگان و طواف و قربانى و سجدهء بر آنان .\r\nثالثا كسى چه مىداند كه روح آدمى يا حيات طبيعى وى ، بتدريج از پيكر خود قطع علاقه مىكند يا ناگهان از او به كلى جدا مىشود ؟ كه اگر صورت نخستين درست باشد ، سوزاندن پيكر انسان پس از مرگ ظاهرى ، كارى طبيعى نيست و بهتر است كه آدمى خود را در مردن نيز از طبيعت و قوانين آن جدا نكند .\r\nجز آنچه گفتيم شواهد ديگرى نيز هست كه بحث از آنها سخن را بدرازا مىكشاند و در مقام ديگر بايد به تفصيل آن پرداخت ضمنا گورستانها را از ايام قديم تاكنون معمولا در خارج از شهرها معين مىكردند تا جانب بهداشت نيز رعايت شده باشد لذا شبههء ابن وحشيه ( اگر در نقل قول از او ، كم‌وكاستى پيش نيامده باشد ) منتفى است .\r\nناگفته نگذريم در روسيهء شوروى هم - كه به زعم بعضى روشنفكران از نظر بهداشتى تكامل رسيده است ! ؟ - اجساد مردگان را نمىسوزانند .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nص 342 س 2 -\r\n. . . فيلسوف نامدار معرّه ، ابو العلا ، طرفدار سوزاندن اجساد است .\r\nپيش از اين دربارهء لزوم « تدفين اموات » و ناصحيح بودن سوزاندن آنها سخن گفتيم و نياز به تجديد مطلع نمىبينيم . در اينجا همين اندازه يادآور مىشويم كه ابو العلاء معرى ، دورانهاى مختلفى را از حيث عقايد طى كرده و در كتب اخيرش ، خويشتن را مسلمانى پايبند و معتقد نشان داده است . بنابراين بايد ملاحظه كرد كه در زمينهء « مرده‌سوزى ! » در پايان عمر چه عقيده‌اى داشته ؟ در اين باره به كتاب « الفصول و الغايات » و نيز « رسالة الغفران » دو اثر ابو العلاى معرّى نگاه كنيد .\r\n\r\nص 380 س 10 -\r\n. . . در اتحاد جماهير شوروى در اثر رشد بهداشت عمومى و . . . كسانى كه سن آنها از 150 سال تجاوز كرده است بسيارند .\r\nمرگ بسيارى از افراد بشر بويژه در روزگار ما ، مرگ طبيعى نيست بلكه در اثر سموم تغذيه و تنفس و گرفتاريهاى عصبى ، پيرى زودرس فرامىرسد و مرگ نابهنگام ، به سويشان مىآيد . به همين جهت در دهكده‌ها با وجود آنكه كمتر از مردم شهر اصول بهداشت رعايت مىشود ، بالنسبه معمرين زيادترى مىبينيم . البته بنيه و ساختمان جسمانى افراد را نيز از نظر نبايد دور داشت كه در طول عمر ايشان بسيار مؤثر است و گاهى به همين دليل ، فرزندان ، از پدران طول عمر را به ميراث مىبرند ! بعنوان نمونه جون بافن اروپايى 175 سال زندگى كرد و سه نفر از فرزندان خود را كه عمرشان از صد متجاوز بود به چشم خود ديد و يوحنا سورتنغتون متوفى بسال 1797 ميلادى مدت 160 سال زيست و برخى از فرزندانش 105 سال عمر كردند ، و بنا به نوشتهء « طنطاوى مصرى » كسى كه اخيرا بيش از همه عمر كرد ، مردى « زنگى » بود كه به دويست سالگى رسيد ! رعايت قواعد بهداشتى هرچند اهميت دارد ( و خوشبختانه در اسلام مورد تأكيد بسيار واقع شده ) ولى تنها عامل طول عمر نيست . بعلاوه از ميان ملل عالم تنها « شوروى » ! نيز در پيشگيرى از امراض و رعايت بهداشت موفق نبوده است ( نمىدانم حساسيت نويسنده به كشور مزبور از كجا ناشى مىشود ؟ ! ) بلكه امروز بسيارى از كشورها در اين زمينه سعى فراوان مبذول مىدارند و كسانى كه در دنيا عمر بسيار كرده‌اند در همه‌جا بويژه در ميان مسلمين فراوان بوده‌اند . در اين باره به كتاب « المعمرون » اثر ابى حاتم سجستانى نگاه كنيد .\r\nاخيرا در سيماى جمهورى اسلامى مصاحبه‌هائى با بعض معمرين روستائى كشور خودمان نشان دادند ؛ از جمله يكى از اهالى نائين كه 135 ساله بود و كاملا سالم و سرزنده مىنمود و با صداى رسا اشعارى را حتى با آوازى خوش مىخواند ، و نيز يكى از معمرين رشت كه با داشتن 127 سال عمر آبيارى منزل مسكونى خود را انجام مىداد و به خوبى قادر به تكلّم و تحرّك بود .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n\r\nفصل چهارم تاريخ تغذيه در ايران\r\nقبل از آنكه از مهمانيها و مجالس جشن و سرور كه يكى از مهمترين تفريحات مردم در قرون وسطى بشمار مىرود سخنى به ميان آيد نخست مسألهء تغذيه و تأثير آن را در زندگى انسان مورد مطالعه قرار مىدهيم :\r\n\r\nاهميت تغذيه در زندگى مردم\r\nدر سالهاى اخير در نتيجهء تحقيقات و مطالعات دانشمندان ، اهميت تغذيه در زندگى فردى و اجتماعى مردم بيش از پيش آشكار شده است ، تركيب خوراك روزانه در حفظ سلامت جسم و روان و نيز تأثير ويتامينها ، در پيشگيرى بيماريهاى ناشى از تغذيهء ناقص ، از نظر علمى مسلّم شده است . خوبى وضع تغذيه منوط است به عمل صحيح جهازهاى هضم و گردش خون و دفع و ساير دستگاههاى بدن . براى اينكه خوراك روزانه ، احتياجات بدن را تأمين كند ، بايد مشتمل بر مقدار كافى ويتامينها ، پروتئينها ئيدراتهاى كربن ، چربيها و مواد معدنى و آب باشد .\r\nدر نتيجهء آزمايشهايى كه روى افراد مختلف صورت گرفته اين مسأله به ثبوت رسيده است كه غذاهاى پروتئين‌دار ( مانند گوشت ، ماهى ، تخم مرغ ، بقولات ، شير و پنير ) براى نمو و براى حفظ سلامتى و مقاومت بافتها در همهء مراحل عمر ضرورت دارد . غذاهاى داراى ئيدراتهاى كربن ( غذاهاى نشاسته‌اى مانند حبوبات ، سيب‌زمينى و برنج و غذاهاى قندى ، مانند ميوه‌هاى شيرين ، عسل و شيرينيهاى ديگر ) و چربيها مولد حرارت و انرژى هستند .\r\nغير از موادى كه ذكر كرديم بدن انسان ، به بعضى مواد معدنى نيز نيازمند است كه\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمهمترين آنها كلسيم است ، كه براى نمو و سلامتى استخوانها و دندانها ، تنظيم ضربان قلب ، كمك به بستن خون ، عمل هضم ، عمل ماهيچه‌ها و اعمال ديگر بدن ضرورت دارد . فسفر نيز براى سلامت استخوانها و دندانها و براى بسيارى از وظايف ديگر بدن لازم است .\r\nآهن و مس براى جلوگيرى از كم‌خونى ( آنمى ) لازمست و يد براى خوب كار كردن غدهء تيروئيد ضرورت دارد . آب مادهء اصلى همهء بافتها و سيالات بدنى است ، و نيز در بيرون بردن فضولات بدنى مددكار مىباشد . ويتامينها براى تأمين سلامتى در هر سنى ضرورت دارد ، كمبود يا فقدان مواد اساسى در خوراك روزانه منجر به بيماريهائى مىشود ، چنان كه فقدان ويتامين « ث » سبب اسكربوت و كمبود ويتامين « د » باعث راشيتيسم مىگردد .\r\nارزش غذا از لحاظ توليد انرژى و نيز انرژيى كه در فعاليت روزانه مصرف مىشود برحسب كالرى سنجيده مىشود ، در تنظيم برنامهء خوراك روزانه بايد ارزش غذاها از جهت انرژى ملحوظ شود .\r\nاگر كالريهاى خوراك روزانه بيش از اندازه احتياج بدن باشد ، چاقى توليد مىشود .\r\nنوع غذاها و نسبت تركيب آنها با يكديگر تا حدى با تغيير سن بايد تغيير كند .\r\nمتخصصين در تغذيه ، طرحهاى غذايى براى خوراك روزانه كافى ريخته‌اند ، كه از معروفترين آنها طرح « هفت غذاى اساسى » است ، زيرا مبتنى بر هفت دسته غذاهاى اساسى مىباشد ، كه عبارتند از سبزيهاى سبز يا زرد ، مركبات و گوجه‌فرنگى ، كلم خام و سبزيهاى سالاد ، سيب‌زمينى و ساير سبزيها و ميوه‌ها ، شير و لبنيات ، گوشت ( از جمله مرغ و ماهى ) ، تخم مرغ ، بنشن ، گردو ، نان ، كره و مارگارين تقويت شده . متخصصين تغذيه توصيه مىكنند كه هر انسان در هر روز بايد از هر دسته از غذاهاى مذكور ، يكى را صرف كند . در بعضى از بيماريها ، و نيز براى تعديل چاقى يا لاغرى برنامهء خوراكى خاصى لازم است كه نوع و مقدار آن بسته به تشخيص پزشك است . بالاخره توانايى كار كردن و نيز لذت بردن از زندگى بستگى بسيار نزديكى با تغذيه صحيح دارد . « 1 » »\r\n\r\nغذا و انسان\r\nبه نظر مان  ( Munn )  انگيزه‌هاى اولى و اصلى كه اعمال آدمى را باعث مىشوند همانهايى هستند كه حيوانات را نيز به حركت درمىآورند ؛ و همان اساس فيزيكى و شيميائى را دارا مىباشند ، ما با حيوانات ديگر در نيازمنديهايى از قبيل گرسنگى و تشنگى و نياز جنسى شريكيم ، اين نيازمنديها ما را نيز مانند آنان به تكاپو وامىدارد ، اما در روش سيراب\r\n\r\n\r\n","description":"","footnote":"\r\n( 1 ) . مطالب سابق الذكر از دايرة المعارف لاروس فرانسه ، ص 250 و نيز دايرة المعارف فارسى ، ص 923 و ص 649 و چند كتاب ديگر استفاده شده است .\r\n","page_name":" 385 ","page_number":385},
  {"content":"\r\n\r\nكردن اين نيازمنديها بين آدمى و حيوان تفاوتهايى مشهود است . حيوان وقتى گرسنه است ، هرجا كه غذا بيابد مىخورد ، و وقتى خشمگين مىشود ، به آنكه خشم او را برافروخته است حمله مىكند ، وقتى به جفت احتياج دارد ، بدون هيچ پروايى به دنبال او مىرود ؛ اما آدمى در رفع نيازمنديهاى خود به اين شيوهء مستقيم عمل نمىكند . در رفع نيازمنديها ، آدمى از راهى مىرود كه اجتماع و سنت و رسم و اخلاق به او آموخته است ، وقتى كه آدمى خشمگين مىشود ممكن است به جاى حملهء مستقيم به حريف خود ، از راه قانون به مخالفت او برخيزد و يا كينهء خود را به وسايل ظريفترى ابراز دارد . . . وقتى موادى كه بدن ما از آن ساخته شده است كاهش يابند ، نيازمند بدان مىشويم كه به ذخيرهء غذايى خود بيفزاييم و گرسنگى ، اعلام اين نيازمندى است . براى ادامهء حيات ناگزيريم ، از محركهاى دردناك بپرهيزيم ، براى ادامهء نوع خود و شايد براى نيل به خوشى بيشتر نيازمنديم همسرى انتخاب كنيم ، وقتى خستگى به ما روى مىآورد ناگزير بايد بياسائيم . اين دسته از نيازمنديها را نيازمنديهاى فيزيولوژيك مىخوانيم . . . وقتى نيازمنديهاى فيزيولوژيك ( ارگانيزم ) برآورده نشوند ، تحت فشار قرار مىگيريم . . . تعادل فيزيولوژيكى بدن بهم مىخورد ، آنگاه طبيعت ارگانيزم را در جهت برقرار كردن مجدد تعادل سوق مىدهد . . . هرچيز كه تعادل موجود زنده را به هم زند ، خود به خود جريانى براى برقرارى مجدد تعادل به وجود مىآورد . مثلا وقتى بافته‌هاى بدن آسيب مىبيند ، فورا گلبولهاى سفيد بدن عرق مىكند و خنك مىشود و بدين وسيله حرارت ثابت خود را حفظ مىكند . سائقه‌هاى فيزيولوژيك نيز هدفشان همان برقرارى تعادل است ؛ مثلا وقتى تعادل بدن در اثر احتياج به مواد غذائى از دست مىرود ، سائقهء گرسنگى ارگانيزم را ناچار مىكند ، دنبال غذا برود و دوباره تعادل را برقرار سازد . . « 1 » »\r\n\r\nتأثير نوع تغذيه و آب و هوا در خلق‌وخوى مردم\r\nدر ميان متفكرين و صاحب‌نظران شرق ابو نصر فارابى ( متولد به سال 257 هجرى ) قبل از ديگران به تأثير اقليم و نوع تغذيه در خلق‌وخوى آدميان توجه كرده است . وى در كتاب « آراء اهل المدينة الفاضله » مىنويسد : « . . . اختلاف آب و هوا سبب پيدايش اختلاف در انواع نباتات و حيوانات غيرناطق مىشود و در نتيجه اختلاف در انواع كشت و زرع ، اختلاف در نوع تغذيهء آدميان پديد مىآيد و همين عامل سبب اختلاف در خلقت و خلق‌وخوى طبيعى مردمان مىگردد . « 2 » »\r\n\r\n\r\n","description":"","footnote":"\r\n( 1 ) . نرمان ، ل ، مان : اصول روانشناسى ، ترجمه محمود صناعى ، ص 83 .\r\n( 2 ) . فارابى : آراء اهل المدينة الفاضله ، ص 39 و 40 ، به نقل از تاريخ فلاسفه در جهان اسلامى ، ترجمهء عبد المحمد آيتى ، ص 437 .\r\n","page_name":" 386 ","page_number":386},
  {"content":"\r\n\r\n\r\nضروريات هفتگانه :\r\nمقدارى از حاجات بشر هست كه آنها را ضروريات تمام نوع بايد دانست و انسان هر جا كه باشد به آنها محتاج است نان و آب يا خوردنى و پوشيدنى را همه مىخواهند .\r\nسلامت مزاج از براى همه لازم است ، لباس كه ساتر عورت و دافع سرما باشد از يك لنگ ساكنين مناطق حاره گرفته تا پوستهاى متعددى كه اهالى نواحى شمالى به تن مىكنند ضرورى همه است .\r\nخانه و مسكن از يك حفره و خيمه و سايهء يك درخت گرفته تا خانهء آجرى و سنگى محكم ، محتاج اليه همه است . رابطهء جنسى و توليد فرزند را همه لازم دارند زيرا كه نسل باقى بماند . اينها را ضروريات هفتگانهء بشر بايد دانست و تحصيل آنها را بزرگترين شرط آزادى بايد شمرد . « 1 »\r\n\r\nرابطهء هضم غذا با آسايش فكر :\r\nدر ميان متفكران و صاحب‌نظران ، غزالى در شمار كسانى است كه از تأثير زيانبخش نگرانى و دل‌مشغولى در هضم غذا سخن گفته و در شرح حال خويش نوشته است كه در هنگامى كه سالك طريقهء تصوف بودم در اثر ترديد و نگرانى و اضطرار « . . . به هضم غذاى خويش قدرت نمىيافتم و از خوردنى و نوشيدنى لذت نمىبردم . همين امر موجب شد كه در قواى من فتورى رخ دهد چنان كه طبيبان از علاج من بازماندند و گفتند كه راهى به علاج نيست مگر آنكه آن اندوه سنگين از دل رخت بربندد . . « 2 » »\r\n\r\nتمايل به غذا و شهوت :\r\nغزالى در ميزان العمل مىگويد : « نيروى شهوت يعنى اشتها و تمايل به غذا نيرومندترين تمايلات انسانى است ، زيرا اين قوه و نيرو از هر قوه و نيروى ديگرى فزونتر است چون در آغاز امر همين نيرو در انسان همراه با زادن او پديد مىآيد . غزالى در كتاب احيا نيز به اين معنى اشاره مىكند و مىگويد : « اراده و علم انسان پس از بلوغ پديدار مىگردد اما شهوت و غضب و حواس ظاهرى و باطنى در طفل خردسال نيز وجود دارد . . . سپس به ترتيب تمايل به زينت و بازى و تمايل جنسى در او پديدار مىشود . « 3 » »\r\n\r\n\r\n","description":"","footnote":"\r\n( 1 ) . مجتبى مينوى : آزادى و رشد اجتماعى مستلزم يكديگرند ، به نقل از آزادى و حيثيت انسانى ، تأليف سيد محمد على جمال‌زاده ، ص 43 - 42 .\r\n( 2 ) . المنقذ من الضلال ، ص 36 - 37 .\r\n( 3 ) . دكتر عبد الكريم عثمان : روانشناسى از ديدگاه غزالى ، ترجمه دكتر حجتى ، ص 44 .\r\n","page_name":" 387 ","page_number":387},
  {"content":"\r\n\r\nغزالى در سطور بعد بار ديگر به اهميت غذا و شهوت اشاره مىكند : علاقه و تمايل به غذا از عواملى است كه ضامن بقا و ادامهء حيات فرد مىباشد . چنان كه شهوت و تمايل جنسى ضامن بقاى نسل و نژاد آدمى است . به نظر غزالى : « شهوت جنسى مسلطترين و سركش‌ترين تمايلات نسبت به فرمان عقل است . « 1 »\r\nعلاقه شديد به خوردن و حرص بر اجراى تمايلات جنسى و امثال آنها موجب بروز تمايلات بهيمى است و رذايل اخلاقى چون وقاحت و بيشرمى ، خبث و پليدى و دورويى ، بخل و تبذير و تملق و چاپلوسى از آن پديدار مىگردد . . . « 2 » » غزالى براى آنكه خطرات هواى نفس را آشكار كند شواهدى از قرآن مىآورد  « زُيِّنَ لِلنَّاسِ حُبُّ الشَّهَواتِ مِنَ النِّساءِ وَ الْبَنِينَ وَ الْقَناطِيرِ الْمُقَنْطَرَةِ مِنَ الذَّهَبِ وَ الْفِضَّةِ وَ الْخَيْلِ الْمُسَوَّمَةِ وَ الْأَنْعامِ وَ الْحَرْثِ  ( آل عمران ، 14 ) در نظر مردم دوستى و دلبستگى به هوسها آرايش يافته است از قبيل زنان و فرزندان و كيسه‌هاى آكنده از زر و سيم و مركبهاى نشانه‌دار و دامها و كشتها » .\r\nغزالى براى حفظ تعادل در بدن پيشنهاد مىكند كه انسان مال حلال بخورد و از پرخورى و شكم‌بارگى اجتناب ورزد تا به حد اعتدال و ميانه‌روى برسد . « 3 » غزالى براى جلوگيرى از سركشى تمايلات جنسى نگاه نكردن و چشم پوشيدن را پيشنهاد مىكند با اين حال يادآور مىشود كه « نگاهدارى دل از وسوسه در اختيار آدمى نيست بلكه نفس آدمى همواره در حال درگيرى و كشمكش با اين وسوسه‌ها و انديشه‌ها به سر مىبرد . . . « 4 » »\r\n\r\nرابطهء تغذيه با فعاليت روزانه :\r\nدر نتيجهء تحقيقات علما دربارهء تغذيه ، اهميت غذا در فعاليتهاى اجتماعى و اقتصادى افراد بيش از پيش آشكار شده است . در تعيين كيفيت تغذيه غير از آنچه گفتيم بايد عوامل ديگرى از قبيل حالت پوست و چشمها ، وضع مو و چربى زير پوست و ساختمان استخوان‌بندى ( از جمله استخوان دندانها و مفاصل ) را در نظر گرفت و بالاخره توانايى كار كردن و نيز لذت بردن از زندگى بستگى بسيار نزديك با تغذيه صحيح دارد . . . « 5 » صرف غذاهاى پركالرى سبب افزايش وزن و گاهى موجب چاقى مفرط است كه مانند لاغرى زياد نمايندهء سوء تغذيه است .\r\nبه نظر سنت بوو  ( Sant Beuve )  : . . . در عالم هيچ چيز از شكم محترم‌تر نيست و آواى هيچ نعره‌اى بلندتر از فرياد فقر نيست و از همين جا مشكل دوران معاصر سرچشمه مىگيرد زيرا در ميان نوع بشر اكثريت ، بيشتر از آنكه در انديشهء درك لذايذ معنوى باشند براى\r\n\r\n\r\n","description":"","footnote":"\r\n( 1 ) . همان كتاب ، ص 46 .\r\n( 2 ) . همان كتاب ص 53 .\r\n( 3 ) . همان كتاب ، ص 65 .\r\n( 4 ) . همان كتاب ص 66 .\r\n( 5 ) . دايرة المعارف فارسى ص 649 .\r\n","page_name":" 388 ","page_number":388},
  {"content":"\r\n\r\nزنده ماندن و ادامهء حيات ، جوش و خروش دارند . . . « 1 »\r\nنه تنها مردم عادى ، بلكه صاحبنظران قرون وسطى به ارزش زيستى مواد غذايى و خواص و تركيبات هريك از آنها واقف نبودند ، آنها بيشتر روى « چهار طبع » و سردى و گرمى غذاها تكيه مىكردند . براى آنكه خوانندگان به طرز تفكر و انديشهء غير علمى پيشينيان راجع به مواد غذايى و خواص آنها آگاهى يابند چند مورد را از كتاب ارشاد الزّراعه ، نقل مىكنيم :\r\n« گندم گرم و تر است روى را پاك سازد و گزيدگى سگ ديوانه را فايده دهد ، اما نفّاخ است و مصلح وى كراويه است . » سپس در اين كتاب از قول افلاطون و ديگر صاحبنظران مختصات جسمانى كسانى را كه به كارهاى فلاحتى مىپردازند ذكر مىكند و از جمله مىنويسد : « كسى كه بيل و تبر كار فرمايد ، ميانه‌بالا بايد كه گوشت بدن او نازك نبود « 2 » . . . »\r\nجو سرد و خشك است ، حدّت اخلاط را ببرد اما نفّاخ است و مصلح وى شيرينى است . . . ترش جو را در دهم اسد كه تيرماه است زراعت نمايند . « 3 » در مورد باقلا در اين كتاب چنين آمده است :\r\n« باقلا كه به عربى « جرجر » گويند سرد و تر است ، سرفه و باه را نافع است اما حواس را كند سازد ، مصلح وى پودنه است . . . در محلى كه باقلا گل كند ، اگر كسى در ميان آن رود بيم بيمارى است به واسطهء آنكه متعفن است و تأثير تمام دارد . . . محل كاشتن آن سنبله است اما بايد كه ماه در محاق باشد « 4 » . . . »\r\n« عدس كه به عربى بلس گويند سرد و خشك است ، جوشش خون را تسكين دهد ، اعصاب را بد است ، مصلح وى گوشت است « 5 » » .\r\n« برنج خشك است باتفاق ، و در گرمى و خنكى آن خلاف كرده‌اند ، بدن را فربه سازد و قولنج را بد است ، مصلح وى روغن است .\r\nشاعرى در وصف برنج مىگويد :\r\n آمد به لب خشك برنج از چمن خُلد * بسيار خورد آب چو از تشنه‌لبان است « 6 » \r\n« انگور ، آب وى گرم است و تر و پوست وى سرد و تر است و دانهء وى سرد و خشك است ، بدن را فربه كند شانه را زيان دارد ، مصلح وى نان است و غورهء آن سرد و خشك است تسكين حرارت و صفرا دهد ، نفاخ است مصلح وى جوشيدن . « 7 » »\r\n« كاهو ، . . . سرد و تر است ، خواب‌آور ، خون صاف كند ، اما چشم را مضرّ است ، مصلح\r\n\r\n\r\n","description":"","footnote":"\r\n( 1 ) . سنت بوو : تحليل دموكراسى در آمريكا : ترجمهء مهندس رحمت الله مقدم مراغه‌اى ، ص 52 .\r\n( 2 ) . قاسم بن يوسف ابو نصرى هروى : ارشاد الزراعه ، به اهتمام محمد مشيرى ، ص 79 .\r\n( 3 ) . همان كتاب ، ص 88 .\r\n( 4 ) . همان كتاب ، ص 91 .\r\n( 5 ) . همان كتاب ، ص 93 .\r\n( 6 ) . همان كتاب ص 96 .\r\n( 7 ) . همان كتاب ، ص 105 .\r\n","page_name":" 389 ","page_number":389},
  {"content":"\r\n\r\nوى كرفس است . « 1 » البته بسيارى از نظريات ياد شده ارزش علمى ندارد ولى از تلاش مردم قرون وسطى در راه شناسائى خواص مواد گوناگون غذائى حكايت مىكند .\r\nاز آنچه گذشت نتيجه مىگيريم كه صيانت ذات و حفظ نوع ، مستلزم آن است كه اشياء مادى ( مواد گوناگون غذائى ) جايگزين انرژى و تلاشى گردند كه به هنگام حيات رو به كاهش مىگذارد يا از بين مىرود ؛ اين احتياجات زيستى بشر احتياجاتى طبيعى و غير قابل اجتناب هستند ؛ اين احتياجات همچنان تجديد مىشوند ؛ امروز بر طرف مىگردد ، و فردا بار ديگر به ميان مىآيد ؛ اين احتياجات محدود به حداكثر و حداقل مىباشند ، بشر به هوا آب و غذا احتياج دارد ؛ بشر براى حفظ خود در برابر شرايط نامطلوب ، محتاج به لباس ، پناهگاه و سلاح است ، همگى اين اشياء براى زندگى لازم است ، با وجود اين ، بشر معمولا به تأمين اين گونه احتياجات اساسى قانع نيست ؛ بشر مىخواهد از زندگى لذت ببرد ، زندگى را زيبا ، و در رفاه و آسايش زندگى كند . اين گونه خواستها ، در تغيير ، نامحدود ، و بىحد و حصرند ، اگر تمامى خواستها هم‌اكنون تأمين مىگرديد ، از اين جهت رضايت كامل حاصل نمىگرديد ، بلكه خواستهاى جديدترى به ميان مىآمد كه در روزهاى آينده بايد برآورده شود ؛ خواستها ، در نقاط مختلف گيتى ، برحسب نوع زندگى ، آب و هوا ، عادات و رسوم با يكديگر اختلاف دارند ، خواستها برحسب سن ، جنس ، و ساختمان افراد هم با يكديگر متفاوتند . . . « 2 » »\r\n\r\nرابطهء غذا با عقل و انديشهء بشرى\r\nويل دورانت مىنويسد : « . . . اگر كسى غذا نخورد واكنشهاى او متوقف خواهد گشت . اگر به كسى غذاى درست و مناسبى داده شود ممكن است آدمى متّقى و وطن‌پرست بار بيايد و اگر غذايش صحيح و كامل نباشد ممكن است ناقص ، جانى ، بدبين و احمق . . .\r\nگردد . اگر فعاليت انسان ، از زاد تا مرگش سنجيده شود ، درست به اندازهء انرژى اغذيه‌اى كه خورده است خواهد بود ، مسلما انرژى ذهنى و عقلى انسان محصول انرژى مواد غذايى اوست و اين مواد غذائى عضوى نيز نتيجه استحاله‌اى است كه نباتات در تبديل مواد خام غيرعضوى خاك ، به مواد عضوى كرده‌اند . « 3 » »\r\n\r\nاهميت تغذيهء صحيح به نظر ايرانيان\r\nجاحظ مىنويسد : « ايرانيان را عقيده بر اين بود كه زندگى در اين دنيا بسته به خوراك\r\n\r\n\r\n","description":"","footnote":"\r\n( 1 ) . همان كتاب ص 128 .\r\n( 2 ) . لودويك اچ ماى : آشنايى با علم اقتصاد ، ترجمهء على اصغر هدايتى ، ص 5 به بعد .\r\n( 3 ) . لذات فلسفه ، پيشين ، ص 71 .\r\n","page_name":" 390 ","page_number":390},
  {"content":"\r\n\r\nاست و آدمى را درخور است كه به هنگام خوردن ، فكر خود را پريشان و متشتّت نكند و حواس خود را به خوراك و طعم و كيفيت آن معطوف دارد تا هر عضوى از اعضاى بدن نصيب خود را از خوراك برگيرد . . . و طعامى كه به درون آدمى مىرود از جانب مزاج پذيرفته گرديده بر او گوارا باشد . « 1 » » اين نظريات كه متجاوز از هزار سال پيش اظهار شده است مورد تأييد طب جديد نيز هست و پزشكان ، ناراحتى خيال و نگرانى را دشمن سلامتى و مخلّ عمل هضم مىدانند .\r\nمتأسفانه ما از وضع تغذيه و خوراك و پوشاك اكثريت مردم ايران در طول تاريخ اطلاع كافى در دست نداريم آنچه جاحظ در مورد ايرانيان نوشته مربوط به طبقهء ممتاز و متوسط مردم ايران است . اكثريت محروم مخصوصا طبقهء وسيع كشاورزان از ديرباز از كمبود مواد غذائى رنج برده است ، و اقليت ممتاز در اثر پرخورى و اسراف و تبذير و بىتوجهى به ورزش و فعاليتهاى بدنى غالبا به عوارض چاقى از جمله مرض نقرس ، سوء هاضمه ، سكته و غيره مبتلا بوده‌اند .\r\n« طبق آمارى كه جامعه‌شناسان بدست آورده‌اند ، در حال حاضر ، در قارهء پرجمعيت آسيا روزانه به هر فرد بيش از 2300 كالرى نمىرسد ، در صورتى كه در امريكاى شمالى هر انسانى از 3200 كالرى برخوردار مىشود . « 2 » »\r\nشهرياران ايران مخصوصا در دورهء ساسانيان به تنوع در غذا اهميّت فراوان مىدادند ، ظاهرا خسرو پرويز قهرمان شكم‌بارگى بود و در مطبخ او خوانسالاران به تهيهء انواع خوراك سرگرم بودند . از جملهء آن غذاها خورش رومى يا غذاى رومى بود كه آن را گاه با شير و شكر و و گاه با تخم مرغ و عسل و گاه با كره و شكر و شير مىساختند و خورش دهقانى عبارت بود از گوشت گوسفند نمك‌سود و ناسوز ( گوشتى كه در ربّ انار بخوابانند ) و تخم مرغ پخته « 3 » » علاوه بر اين‌ها خورش خراسانى نيز مورد علاقهء خسرو پرويز بود و آن عبارت بود از گوشت كباب شده به سيخ ، و گوشت پخته در ديگ و كره و عصارات گوناگون . « 3 » » در حالى كه شهرياران ، روحانيان ، نجبا و ديگر طبقات ممتاز از انواع طعامها و خورشها بهره‌مند مىشدند كشاورزان و ديگر طبقات محروم در زير بار سنگين مالياتها و عوارض گوناگون و در نتيجه استثمار شديد فئودالها از حداقل وسايل زندگى بىنصيب بودند .\r\nدر دربار ساسانيان « خوانسالار » مقام و موقعيّت ويژه‌اى داشت و مكلّف بود از هر جهت غذاى شهريار و نزديكان او را مورد دقت قرار دهد و از خطرات احتمالى جلوگيرى نمايد .\r\n« روزى بهرام دوم بر سر سفرهء غذا نشسته بود و طعام مىخورد . خوان‌سالار ظرفى اسفيد باج براى او آورد . قدرى از آن بر بازوى بهرام ريخت ، وى فورا امر به كشتن خوان‌سالار نگون‌بخت داد ،\r\n\r\n\r\n","description":"","footnote":"\r\n( 1 ) . كتاب تاج ، پيشين ، ص 21 به بعد .\r\n( 2 ) . زمينهء جامعه‌شناسى ، پيشين ، ص 255 .\r\n( 3 ) . كريستن سن : ايران در زمان ساسانيان ترجمهء رشيد ياسمى ، ص 499 ، چاپ 1332 .\r\n","page_name":" 391 ","page_number":391},
  {"content":"\r\n\r\nخوان سالار گفت : « خداوند شاهنشاه را از اين رأى بازدارد ، تا خون من بناحق ريخته نشود ، زيرا من از روى عمد مرتكب اين جرم نشده‌ام . » شاه پاسخ داد : « اعدام تو از آن جهت واجب است كه ديگران آگاه شوند تا در خدمت پادشاه اهمال نورزند . » سپس خوان سالار ظرف را برداشت و تمام محتوى آن را روى شاه ريخته گفت شاها نمىخواهم مردم بگويند تو بناحق مرا كشته‌اى ، چنين كردم تا سزاوار مرگ باشم و تو را به بدرفتارى نسبت به خدمتكارانت متهم نكنند ، اينك هرچه خواهى بكن ، بهرام لبخندى زده گفت : « چگونه علاقهء به حيات از خود دفاع مىكند ! ترا بخشيدم . « 1 » »\r\n\r\nخوانسالار\r\nمعمولا در زندگى مردم عادى و ميانه‌حال « كدبانو » يا خانم منزل ، ضمن فعاليتهاى گوناگون روزانه ، به امور آشپزخانه و تهيهء خوراك خانواده نيز رسيدگى و اقدام مىكند ، ولى طبقات ممتاز و مخصوصا شهرياران و طبقهء اشراف و فئودالهاى بزرگ براى آشپزخانهء خود ، ارزش و تشريفات بيشترى قائل بودند .\r\nدر دستگاه سلاطين « خوانسالار » ناظر و مسئول آشپزخانه و سفره‌خانه پادشاهست « به سبب وجود حرم‌خانه و تعدد و كثرت كسانى كه در دربار سلطان غذا مىخورده‌اند ، شغل خوانسالار مهم و در دستگاه او مفصل بود ، چنان كه در تاريخ مىخوانيم كه طائفه « غُز » در عهد سنجر هر سال 24000 گوسفند به خوانسالار تحويل مىداده‌اند . دستگاه خوانسالار « حوائج‌خانه » نيز خوانده مىشد ، و ادارهء آن محتاج مراقبت در تهيهء لوازم مطبخ و تعهّد مخارج و مصارف جارى از قبيل صدقات ماه رمضان و مراسم عيد اضحى و پذيرايى سفرا و واردين بوده است .\r\n\r\nخورشخانه و آشپزخانه\r\nآشپز - كلمهء خواليگر ( بر وزن بازيگر ) به معنى طباخ و آشپز استعمال مىشد فردوسى فرمايد :\r\n« مى و خوان و خواليگران يافتى »\r\nبجاى خواليگر ، خوالگر نيز به كار مىبردند كه آن نيز به معنى طباخ و خوانسالار است .\r\n پرستنده دختر به آيين خويش * ز خواليگران ، خوان و مى خواست پيش \r\n« گرشاسب‌نامه اسدى »\r\n\r\n\r\n","description":"","footnote":"\r\n( 1 ) . ثعالبى ، چاپ زتنبرگ ، ص 506 ، سطر هفت به بعد .\r\n","page_name":" 392 ","page_number":392},
  {"content":"\r\n\r\n. . . خوانى نهادند سخت نيكوى با تكلف بسيار . . . « بيهقى »\r\nقدما به مطبخ و آشپزخانه « خورشخانه » نيز مىگفتند .\r\n ز گنجور و دستور بستد كليد * خورشخانه و خمره‌هاى نبيد \r\nفردوسى\r\nطباخ و آشپز را نيز « خورشگر » مىگفتند .\r\n كليد خورشخانهء پادشاه * به دو داد ، دستور فرمانروا\r\nخورشگر برآميخت با شير زهر * بدانديش را باد زين زهر بهر « 1 » \r\nفردوسى\r\nگروه آشپزان از ديرباز مورد توجه طبقات متنعّم بودند ولى در بين طبقات متوسط زنان كدبانو ضمن فعاليتهاى گوناگونى كه در منزل انجام مىدادند كار طباخى را نيز به عهده داشتند .\r\nمسألهء خوراك از روزگار قديم به حدى مورد توجه بود كه عده‌اى از دانشمندان راجع به غذاها و خواص گوناگون آن كتب و آثارى از خود به يادگار گذاشته‌اند . ابن نديم در كتاب الفهرست از كتابهائى كه در طبخ « خوراكيها » تأليف شده ، از جمله از كتاب الطبيخ تأليف حارث بن يشجر ، كتاب الطبيخ للمرضى تأليف رازى و 9 كتاب ديگر در اين مقوله نام مىبرد . « 2 »\r\nفنون آشپزى از ديرباز مورد توجه مردان و زنان كدبانو بود ؛ و معمولا كسانى كه علاقه به فراگرفتن اين هنر داشتند ماهها ، بلكه سالها در زير دست استادان اين رشته كار مىكردند .\r\nدهخدا در مقام طنز و مزاح مىنويسد :\r\n« عروسى خودپسند را مادرشوى پختن كوفته مىآموخت و مىگفت سبزى و گوشت را كوبى او گفت دانم ، آن را جوشانى گفت دانم ، گفت مايه را گلوله كنى گفت دانم ، گفت يك‌يك در ديگ افكنى گفت دانم ، مادرشوى برآشفته به طنز گفت و خشتى خام هم بر در ديگ نهى ، گفت دانم ، و راستى گمان برد مگر خشت خام نيز از بايسته‌هاى اين طعام باشد ، كوفته در ديگ كرد و خشت خام بر آن نهاد خشت با بخار آب گل شده در ديگ فروريخت . « 1 » »\r\nدر نوروزنامهء حكيم عمر خيام ضمن گفتگو از آيين « پادشاهان عجم » به بعضى از غذاهاى آن روزگار اشاره شده است :\r\n« ملوك عجم ترتيبى داشته‌اند در خوان نيكو نهادن ، هرچه تمامتر به همهء روزگار و چون نوبت به خلفا رسيد در معنى خوان نهادن نه آن تكلف كردند كه وصف توان كرد ، خاصه خلفاى عباسى ، از ( آش و مطلق طعام ) و قليها ( گوشت بريان ) و حلواهاى گوناگون و فقاع\r\n\r\n\r\n","description":"","footnote":"\r\n( 1 ) . از لغت‌نامهء دهخدا ص 2874 ( به اختصار ) .\r\n( 2 ) . فهرست ابن نديم ، پيشين .\r\n","page_name":" 393 ","page_number":393},
  {"content":"\r\n\r\n( آبجو ) جزر ( هويج ) اينان نهادند و پيش از ايشان نبود و اغلب حلواهاى نيكو چون هاشمى و صابونى ( نوعى لرزانك يا راحة الحلقوم كه از روغن كنجد و نشاسته و عسل مىپختند ) و لوزينه و اباها و طبخهاى نافع هم خلفاى بنى عباس نهادند و آنهمه رسمهاى نيكو ايشان را از بلندهمتى بود . . . « 1 » »\r\n\r\nسبزيها ، ادويه و بعضى خوراكها\r\nدر كتاب مروج الذهب ج 2 ص 734 ضمن گفتگو از خلافت مستكفى از بعضى سبزيجات و ادويه نظير ترخون ، مرزنجوش ، قرنفل ، دارچين ، گلپر ، سير ، زيتون ، انواع پياز و شلغم و از بعضى خوراكيها و اغذيهء معمولى آن زمان نظير بزغالهء بريان كه نعناع و ترخون پاى آن است و جوجهء مسمّن و تيهو كه خوب سرخ شده و سنبوسه و تخم مرغ سرخ شده كه زيتون پاى آن است سخن مىگويد :\r\nمردم روشن‌دل و واقع‌بين ايران به رغم خداوندان تصوف كه طرفدار امساك شديد و كم‌خوراكى بودند مردم را به اعتدال و ميانه‌روى تشويق ، و از پرخورى و شكم‌پرستى برحذر داشته‌اند .\r\nفردوسى طوسى گويد :\r\n ترا خورد بسيار بِگْزايدت * وگر كم‌خورى روز بفزايدت\r\nمكن در خورش خويشتن چارسوى « 2 » * چنان خور كه نيز آيدت آرزوى\r\nبه كمتر خورش بس كن از خوردنى * نباشد فراوان خورش تندرست \r\nالحمية رأس كل دواء و المعدة بيت كل داء « پرهيز و خويشتن‌دارى سر همه داروها ، و شكم ، خانهء همه دردهاست ( از امثال و حكم دهخدا ) .\r\n هركِش امروز قبله مطبخ شد * دان كه فرداش جاى دوزخ شد\r\nآدمى را در اين كهن برزخ * هم ز مطبخ دريست در دوزخ \r\nسنايى\r\n شكم بندِ دست است و زنجير پاى * شكم بنده كمتر پرستد خداى \r\nسعدى\r\n جانور فربه شود ليك از علف * آدمى فربه ز عزّ است و شرف \r\n\r\n\r\n","description":"","footnote":"\r\n( 1 ) . گنجينهء سخن ص 96 به نقل از نوروزنامه ، به تصحيح استاد مينوى .\r\n( 2 ) . سير ، اشباع .\r\n","page_name":" 394 ","page_number":394},
  {"content":"\r\n\r\n جانور قربه شود از حلق و نوش * آدمى فربه شود از راه گوش \r\nمولوى\r\n اندرون از طعام خالى دار * تا در او نور معرفت بينى\r\nتهى از حكمتى به علّت آن * كه پُرى از طعام تا بينى \r\nسعدى\r\n آب ارچه همه زلال خيزد * از خوردن پرملال خيزد \r\nنظامى\r\nسيرخوردگى كار ستورانست ( كشف المحجوب ) .\r\nدر باب بيستم قابوسنامه در بيان پندهاى انوشيروان ، در پند بيست و هشتم در مذمّت شكم‌پرستى چنين مىخوانيم : « هر بنده كه او را بخرند و بفروشند آزادتر از آن كس بود كه « گلوبنده » بود .\r\n چو بينى خورشهاى خوشْ گِردِ خويش * بينديش تلخىِ دارو ، ز پيش \r\nاسدى\r\n حيات را چه گوارانده‌تر از آب ، و ليك * كسى كه بيشترش خورد بُكْشَدْ استسقاش \r\nسنايى\r\nحافظ حتى مىگسارى را نيز در حد اعتدال تجويز مىكند : [ * 
  ]\r\n ساقى ار باده به اندازه خورد نوشش باد * ورنه ، انديشه اين كار فراموشش باد \r\nنظامى گنجه‌اى از طرفداران « اعتدال » و از مخالفان جدى پرخورى و كم‌خورى است وى در « پاس تندرستى از راه اعتدال » در خسرو و شيرين چنين مىگويد :\r\n دگر باره بگفتش كاى خردمند * طبيبانه درآموزم يكى پند\r\n. . . طبيبى در يكى نكته نهفته است * خدا آن نكته را با خلق گفته است\r\nبياشام و بخور ، خوردى كه خواهى * كم و بسيار نه ، كآرد تباهى\r\nز بسيار و ز كم بگذر كه خام است * نگهدار اعتدال اينت تمام است\r\nدو زيرك خوانده‌ام كاندر ديارى * رسيدند از قضا بر چشمه‌سارى\r\nيكى كم خورد كاين جان مىگزايد * يكى پرخورد كاين جان مىفزايد\r\nچو بر حد عدالت ره نبردند * ز محرومى و سيرى هر دو مردند « 1 » \r\nغزالى در باب پنجم نصيحة الملوك به اهميت طعام اشاره مىكند و مىگويد : « شش چيز است كه همهء جهان به بهاى آن شش چيز ارزانست طعام گوارنده ، و فرزند درست‌اندام و\r\n\r\n\r\n","description":"","footnote":"\r\n( 1 ) . ديوان نظامى ، پيشين ، ص 381 .\r\n","page_name":" 395 ","page_number":395},
  {"content":"\r\n\r\nيار موافق و مهتر مهربان و سخن دوست و خرد تمام . « 1 » »\r\nبه نظر غزالى چهار چيز موجب سلامت و تندرستى است :\r\n« يكى طعام به وقت خوردن ، و ديگر اندازهء هر چيز نگاه داشتن ، سه ديگر كار سخت ناكردن چهارم غم بيهوده ناخوردن « 2 » » .\r\nغزالى راجع به كميت و كيفيت طعام و انواع آن مىنويسد : « و اعلاى آن گندم است بيخته ( الك‌كرده ) و كمترين جو نابيخته و مهين نان خورش گوشت و شيرينى است و كمترين سركه و نمك و ميانه مزوّره ( يعنى غذائى كه گوشت نداشته باشد ) به روغن ، و عادت كسانى كه به راه آخرت رفتند آنست كه از نان خورش پرهيز كردند و هرچه در آن شهوت خويش ديدند نفس را مخالفت كرده‌اند . . « 3 » »\r\nبه نظر ناصر خسرو :\r\n از حلق چون گذشت ، شود يكسان * با نان خشك قليهء هارونى \r\nالبته اين نظريات با واقعيات علمى و تجربى جديد سازگار نيست و چنان كه در آغاز اين بحث گفتيم غذا بايد كامل و متنوع و داراى انواع ويتامين و مواد پروتئينى باشد ، كسى كه غذاى كافى نخورد نمىتواند كار علمى يا فعاليت عملى و جسمى شايان توجهى انجام دهد .\r\n\r\nريشهء آزمندى\r\nبعضى از صاحبنظران آزمندى و شكم‌پرستى و پرخورى انسان امروز را يادگارى از زندگى انسانهاى اوليه مىشمارند و مىگويند : « تقريبا همهء نژادهاى انسانى ، روزگارى از صيد و قتل وحوش زندگى مىكردند ، انسان به محض صيد وحوش ، آنها را قطعه‌قطعه مىكرد ، و بيشتر به حالت خام و تا آنجا كه معده گنجايش داشت مىخورد ، زيرا در آن زمان ، تمدن ، يعنى امنيت اقتصادى وجود نداشت و حرص و ولع براى حفظ نفس ضرورى بود و فضيلت محسوب مىشد . انسانهاى نخستين مانند سگان امروز به افراط غذا مىخوردند زيرا نمىدانستند كه غذاى بعدى ، كى خواهد رسيد ، عدم اطمينان مايهء حرص است و بيرحمى فرزند وحشت . چه بسا بىرحمى و حرص و شدت عمل و حس جنگجوئى گاه‌وبيگاه ما ، بازماندهء دورهء صيّادى هستند . . . « 4 » » به نظر ويل دورانت :\r\n« عشق و گرسنگى به دنبال هم مىآيند ، مجموع زندگى نيز ، بر مدارى مىچرخد كه كانون بزرگ آن تغذيه و تناسل است ، تغذيه وسيله‌اى است براى توليد نسل و توليد نسل وسيله‌اى\r\n\r\n\r\n","description":"","footnote":"\r\n( 1 و 2 ) . نصيحة الملوك ، پيشين ، ص 228 .\r\n( 3 ) . كيمياى سعادت ، پيشين ، ص 461 .\r\n( 4 ) . لذات فلسفه ، پيشين ، ص 86 .\r\n","page_name":" 396 ","page_number":396},
  {"content":"\r\n\r\nاست براى تغذيه ، ما مىخوريم تا زنده بمانيم ، و به بلوغ برسيم و با ازدواج هستى خود را تكميل كنيم و با توالد و تناسل از تن رو به زوال خود ، حيات نوى بيرون دهيم ، كه نيروى خود را براى تغذيه و رشد و نمو از سر گيرد ، و شايد پيكر و اندامى نغزتر از پيش بيايد . . . « 1 » »\r\nبه طور كلّى متفكرين و صاحبنظران عارف‌مشرب ، بخصوص ، ارباب تصوف بيش از ، حد لزوم ، مردم را به كمخورى و امساك شديد در غذا تشويق كرده‌اند و از اين معنى غافل بودند كه اگر غذا ، كافى نباشد و كالرىهاى لازم به بدن انسان نرسد ، نيروى بدنى و فكرى آدمى قادر نخواهد بود چنان كه بايد وظيفهء خود را انجام دهد . در ميان تعاليم بهداشتى گذشتگان ، اندرزهاى منسوب به ابن سينا با مبانى علمى جديد سازگارتر است .\r\nاندرزهاى بهداشتى ابن سينا :\r\n تا نيك گرسنه نشوى سخت بپرهيز * از خوردن هر طعمه و نوشيدن هر چيز\r\nآن خوردنى سخت كه دندان به سهولت * خائيدن آن را نتواند تو مخور نيز\r\nزنهار ز نزديكى و همخوابگى پير * زيرا كه دم پيرزن است افعى خون‌ريز\r\nبا لاله‌رخان نيز ز اندازه مرو پيش * آفت ز براى بدن خويش مينگيز\r\nچون معدهء تو خانهء درد است و فضولات * هر هفته يكى قى كن و از معده فروريز\r\nور زانكه ببارد بسرت نيزه و شمشير * در دفع فضولات بپرهيز ، ز پرهيز\r\nويژه گَه خفتن كه بود مايهء هر درد * خوددارى تو هست در اين باره زيان‌خيز\r\nيك روز ميان يا همه روزه تن خود را * پاكيزه بشستن كن و هنگام سحر خيز\r\nپرهيز كن از خوردن هرگونه دوائى * جز در مرضى سخت كه باشد دم آن تيز\r\nخون در بدن خويش بيفزاى كه جُز خون * تن را نتوان گفت روانيست درو نيز « 2 » \r\nمتأسفانه اكثر متفكرين و صاحبنظران ايران در معايب پرخورى داد سخن داده‌اند ، ولى از عوارض و بيماريهاى ناشى از نارسائى تغذيه سخنى نگفته‌اند .\r\n گر تو بدانستى كه فضل تو بر خر چيست * كجا مانده‌اى نژند و شكم‌خواره \r\nناصر خسرو\r\nاز ابو نصر بشر بن حارث پرسيدند كه نان با چه خورى گفت با قناعت كه حلال ، اسراف نپذيرد . « تاريخ گزيده »\r\n توانگر خود آن لقمه چون مىخورد * چو بيند كه درويش خون مىخورد \r\nسعدى\r\n\r\n\r\n","description":"","footnote":"\r\n( 1 ) . همان كتاب ، ص 118 .\r\n( 2 ) . برگردانيدن افكار و نظريات ابن سينا به نظم توسط شادروان نوبخت صورت گرفته است . نقل از صفحه 119 كتاب تاج . اثر جاحظ .\r\n","page_name":" 397 ","page_number":397},
  {"content":"\r\n\r\n چو بينم كه درويش مسكين نخورد * به كام اندرم لقمه زهر است و درد \r\nسعدى\r\nدر ميان اهل تصوف جماعتى به غلط با فعاليت جسمى و تلاشهاى گوناگون اقتصادى و اجتماعى بشر به مبارزه برخاستند و آدميان را به وادى تنبلى و بيحاصلى رهنمون گرديدند .\r\nبو سهل تسترى به روزه‌هاى طولانى روى آورد و معتقد بود « خوردن بايد به اندازه باشد كه شخص را از مرگ نجات دهد ، هرگز شخص نبايد در مقام تقويت كالبد باشد ، اگر شخص از ضعف و گرسنگى نتواند نماز گزارد ، بهتر از آنست كه در حال توانايى به نماز روى آورد . قشيرى از او نقل مىكند كه « تصميم گرفتم هرسه روز يك مرتبه افطار كنم ، بعد هر پنج شب يك مرتبه غذا مىخوردم و سپس آن را به هفت روز امساك رسانيدم و بعد از آن بيست و پنج روز يك مرتبه به خوراك روى مىآوردم . ابو عثمان مغربى مىگفت براى مرد پارسا و صمدانى هر هشتاد روز يك مرتبه غذا كافيست . اسلام با اين كارهاى نيروكش و اساسا با « رهبانيّت » مخالف است .\r\nبه قول دشتى « . . . اين روش نامعقول و ناهنجار ، اگر به بيخوابىهاى شب ضميمه شود و رياضت بعضى از صوفيان را در نظر آوريم كه از نهادن سر بر بالين پرهيز مىكردند و براى استراحت تكيه بر ديوار را كافى مىدانستند . همچنين اشخاصى را كه در تذكرة الاولياء نام مىبردند كه از نشستن و دراز كردن پا امتناع داشتند تمام اينها وقتى به صدها ركعت نماز اضافه شود و در طول شب به خواندن و تكرار سوره توأم باشد و پيوسته سر خود را تكان دهند تا گيجى عارض شود ، براى آدمى ديگر بنيه‌اى باقى نمىگذارد ، وقتى مزاج ضعيف و فرسوده شد ميدان براى وهم و پندار باز مىشود . « 1 » »\r\n« بايزيد بسطامى را پرسيدند كه به چه يافتى معرفت ؟ گفت به شكم گرسنه و تن برهنه و از آنچه مردم خورند به چهل سال نخورد . « 2 » »\r\nاين بود شمه‌اى از آراء و نظريات غير علمى و دور از منطق خداوندان عرفان و تصوف .\r\nاينك بار ديگر نظرى به عقايد اصحاب عقل و استدلال بيفكنيم ببينيم چه عواملى در سلامت روح و جسم مؤثر است .\r\nزندگى رابطه ناگسستنى با خوراك دارد . ( لازمه حيات صرف دايم ماده غذائى است . « 3 » »\r\nمقدار خوراك و انواع آن براى هر انسان بسته است به نوع كار و جنس و سن ، و فصل و آب و هوا و ساختمان ويژهء هر انسان و سنن هر جامعه ، اگرچه مقدار كلى هر خوراك مهمّ\r\n\r\n\r\n","description":"","footnote":"\r\n( 1 ) . راهنماى كتاب ، تير و شهريور 54 ، ص 484 .\r\n( 2 ) . ابو نصر خانقاهى : گزيده در اخلاق و تصوف ، باهتمام ايرج افشار ، ص 16 .\r\n( 3 ) . مبانى اقتصادى و مسائل اجتماعى ، ص 24 به بعد .\r\n","page_name":" 398 ","page_number":398},
  {"content":"\r\n\r\nاست ، امّا انواع آن و كمترين حد لازم از هريك از انواع نيز اهميت بسيار زياد دارد . فقر غذائى شامل فقر پروتئين و مواد معدنى و چربيها و ويتامينها و جز آنهاست كه متأسفانه روز به روز دامنه‌اش وسعت بيشتر مىگيرد .\r\nفقر پروتئين حيوانى از انواع ديگر هم بيشتر و هم خطرناكتر است . 17 درصد جمعيت بشر روزانه بيش از سى گرم پروتئين حيوانى مصرف مىكند . 25 درصد از 15 تا 20 گرم و 58 درصد ديگر يا بكلّى از پروتئين محروم است يا توانائى تحصيل مقدار ناچيزى از آن را دارد . « 1 » » در كشورهاى فقير مصرف متوسط سرانه و روزانه پروتئين را به پنج گرم برآورد كرده‌اند .\r\nطبق برآورد س . خ . ك . ج . مصرف سرانه و روزانهء همه مردم جهان 20 گرم پروتئين حيوانى و 48 گرم پروتئين گياهى است ، كارشناسان تغذيه اين حد متوسط را از حد لازم خيلى كمتر مىدانند « 2 » .\r\nپروتئين عنصر اصلى ساختمان پروتوپلاسماى زنده است ، پس بايد پذيرفت كه پروتئين سازندهء حيات است . نسجهاى بدن پيوسته فرسوده گشته و تغيير وضع مىيابد بطوريكه در هر 90 روز نصف پروتئين بدن انسان تجديد مىشود . « 3 » »\r\nكودكان محروم از پروتئين لازم ، از كودكان ديگر عقب‌ترند كمبود پروتئين در خصال روحى اثر مىگذارد . « 4 »\r\nطبق برآورد سازمان خواربار و كشاورزى جهان خوراك هركس بايد طورى باشد كه روزانه دست كم 2700 كالرى نيرو بدهد . خوراك هركس از 2500 كالرى كمتر نيرو بدهد دچار فقر غذائى است ، 70 درصد مردم جهان دچار اين فقرند . . « 5 » »\r\nآنچه مسلم است گرسنگى يك پديدهء طبيعى و غير قابل اجتناب نيست بلكه گرسنگى و كم‌غذائى اكثريت مردم محصول رژيم غلط اجتماعى و اقتصادى ، و توزيع ظالمانهء منابع حياتى بين مردم گيتى است .\r\n« در سال 1317 خورشيدى ، درآمد و تغذيهء يك امريكائى 15 برابر يك هندى بود ، اين نسبت سى سال بعد 29 برابر شد » « 6 » . . . اكنون بطور متوسط هر سال 60 ميليون نفر در جهان مىميرند . مرگ 30 تا 40 ميليون نفر از آنان در اثر كمى خوراك و سوء تغذيه است . « 7 » »\r\nسبب گرسنگى در چين ( پيش از انقلاب ) جمعيت فراوان آن نبود ، زيرا جمعيت چين پس\r\n\r\n\r\n","description":"","footnote":"\r\n( 1 ) . كتاب سياه گرسنگى ، ص 16 .\r\n( 2 ) . نقش آبزيان در تأمين پروتئين غذائى ، ص 1 به بعد .\r\n( 3 ) . جغرافياى تغذيه ، ص 66 .\r\n( 4 ) . ژئوپليتيك گرسنگى انسان گرسنه ، ص 71 .\r\n( 5 ) . اقتصاد در حال توسعه و برنامه‌ريزى نيروى انسانى ، ص 94 .\r\n( 6 ) . ملل فقير ، ص 8 .\r\n( 7 ) . مسائل كشورهاى آسيايى و افريقايى ، ص 128 .\r\n","page_name":" 399 ","page_number":399},
  {"content":"\r\n\r\nاز انقلاب به سرعت بيشترى فزونى گرفت و به موازات آن ، توليد كشاورزى و صنعتى بالا آمد و سطح تغذيهء همگانى روزبه‌روز بهبود بيشترى يافت .\r\nپس فقر غذائى چين نه در كم‌بارى زمين بود و نه در جمعيّت زياد ، از اين رو آندره فيليپ حق داشت كه گفت : « گرسنگى هميشه نتيجهء نارسائى ميزان محصول نبوده است بلكه نتيجه ناچيزى بهره‌اى است كه پس از وضع حق دولت ، حق مالك و حق رباخوار براى رعيت باقى مىماند . « 1 » »\r\nيك مؤسسه ايتاليائى به نام ايتال كنسولت از سوى سازمان برنامه ، براى پىريزى عمران بلوچستان بررسى مبسوطى كرد و گزارشى در 5 مجلّد به زبان انگليسى تدوين كرد و در سال 1338 منتشر گرديد . در اين اثر در پيرامون وضع تغذيهء طبقات مختلف مردم چنين مىخوانيم : « . . . خانواده‌هاى خيلى فقير معمولا نان يا ذرت و خرما مىخورند و در غذايشان بندرت سبزى ( آن هم در فصل معين ) و خيلى به ندرت گوشت به كار مىرود . خرج روزانهء اين خانواده‌ها از 20 تا سى ريال است ، غذاى خانواده‌هاى كمتر فقير ، نان گندم و ذرت و خرماست . در فصل رويش سبزيها ، سبزى بر آن افزوده مىشود . اين خانواده‌ها ماهى دو سه بار گوشت مصرف مىكنند ، و خرج روزانه‌شان بين 35 تا 50 ريال است .\r\nموريس گرينه ، اقتصاددان مىگويد : « جهان سوم يعنى سه چهارم جهان داراى سه ميليارد نفوس انسانى است كه يك سومش در حال حاضر غذائى براى خوردن ندارد . سال 1979 كه از سوى يونسكو سال جهانى كودك اعلام شد سال كودك مرده بود ، دوازده ميليون كودك كمتر از پنج سال از گرسنگى جان سپردند و آنان كه زنده ماندند اكثرشان در اثر كمبود پروتئين حيوانى به اختلالات جبران‌ناپذيرى در قوهء بينائى ، ادراك و اختلال دستگاه عصبى دچار شدند . كمبودى كه بيش از 80 درصد كودكان جهان از آن رنج مىبرند .\r\n500 ميليون آسيائى ، 140 ميليون افريقائى ، 90 ميليون امريكاى لاتينى و ساكنان جزاير كارائيب به آب مشروب سالم دسترسى ندارند . دو سوم بشريت بطور دائم در معرض انواع بيماريهائى هستند كه به وسيله آب ناپاك آلوده سرايت مىكند . . . در هند مانند پرو ، در اكثر روستاها از آب لجن حامل ويروس مىنوشند . قدرت حمله اين ويروسها به اندامهائى كه به دليل سوء تغذيه آسيب‌پذيرترند دوچندان مىشود . و از لحاظ مسكن نيز 400 ميليون نفوس انسانى در حلبىآبادها زندگى مىكنند . . « 2 » »\r\n\r\n\r\n","description":"","footnote":"\r\n( 1 ) . ژئوپليتيك گرسنگى ص 245 و 277 .\r\n( 2 ) . ژان ژاك - سروان سرايبر تكاپوى جهانى ترجمهء عبد الحسين نيك‌گهر ، ص 160 .\r\n","page_name":" 400 ","page_number":400},
  {"content":"\r\n\r\n\r\nمسألهء تغذيه در ممالك اسلامى\r\nچون ايران يكى از ممالك اسلامى است ، بىمناسبت نيست اگر مسألهء تغذيه و مواد غذايى را اجمالا در ممالك اسلامى نيز مورد مطالعه قرار دهيم :\r\n\r\nگوشت\r\nگوشت از خوراكيهاى اصلى مردم بود ، در ممالك اسلامى خوردن گوشت حيوانى كه طبق اصول مذهبى ذبح نشده باشد حرام است . همچنين خوردن گوشت حيوانى كه به وسيلهء فرد غيرمسلمان ذبح شده منع گرديده است . اين تحريم سنت يهوديان را به ياد مىآورد كه فقط گوشت حيوانى را مىخوردند كه با دست خاخام كشته شده باشد . [ * 
  ]\r\nدر دورهء قرون وسطى پيروان مذهبهاى مختلف در شرق ، نظير پارسيان و صابيان و مسيحيان ، هريك از قصاب مخصوص خودشان گوشت خريدارى مىكردند . زيرا در اين مذهبها هنگام ذبح يا خفه كردن حيوان خواندن ادعيه و اوراد معينى توصيه شده بود ، و قصابها از رعايت اين اصول غفلت نمىورزيدند .\r\nحتى در مورد گوشت شكار نيز مىبايستى كه شكار را ذبح كنند و سپس به پوست كندن و خوردن آن بپردازند . در صورتى كه حيوان شكارشده را مرده و بيجان مىيافتند گوشتش را حرام و غيرقابل استفاده مىدانستند .\r\nخوردن گوشت اسب و خر كه سمشان دوشقه نيست از طرف بعضى از ائمهء دين تجويز نشده ، بعضى ديگر خوردن آن را مكروه دانسته‌اند . عده‌اى از علما كه پيرو مكتب ابو حنيفه هستند خوردن گوشت اين حيوانات را بلامانع مىدانند . گوشت خرگوش را بعضى با توجه به وضع پنجه‌هاى اين حيوان مكروه دانسته‌اند .\r\nتمام علماى اسلام فروش و مصرف گوشت حيوانات نجس ، نظير خزندگان ، حشرات ، و پرندگان شكارى گوشتخوار را تحريم كرده‌اند .\r\nگوشت خوك در بادى امر ممنوع نبود ، بلكه فقط مكروه بود ، بر اثر تبليغات يهوديان كه مىگفتند ممكن است گوشت اين حيوان موجب بروز مرض جذام و برص گردد ، خوردن آن قدغن شد و مسلمانان نيز از خوردن آن اجتناب ورزيدند . [ * 
  ] معهذا بعضى مردم از گوشت خوك متنفر نبودند . منوچهرى در هجو يكى از حاسدان خود گويد :\r\n باز شروان شو بدانجايى كه دادندت همى * گوشت خوك مرده يك ماهه و نان خشين \r\nيعنى مسلمانان شيروان احيانا مانند روميان ، قلياس و قديدهء خوك را مىخورده‌اند . و هم بديع الزمان همدانى ( 923 - 1008 ) در مقالهء قزوينيه از دهان ابو الفتح اسكندرى گويد :\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n يا رب خنزير تمششته * او مُسكر آخر زت منه النّصيب \r\n« اى چه بسا گوشت خوك كه با لذت خورده‌ام - اى چه بسا نوشابه مست‌كننده كه از آن بهره‌مند شده‌ام . »\r\nدر بعضى نقاط جنگلى و كوهستانى مردم احيانا گوشت خوك هم مىخورده‌اند . در دورهء مغول باز مدتى مديد خوردن گوشت خوك معمول و مرسوم شد ، يعنى مانند غالب عادات ايشان چون آشاميدن « عرق » و « درسون » يعنى عرق برنج و كتابت به خط ايغورى و استفاده از ميز و صندلى بر عادت « ختائيان » متداول گرديد ، و اين حال باقى بود تا وقتى كه مغول نيز مسلمان شدند و تغيير لباس و كلاه دادند . و رفته‌رفته ميز و صندلى و شبقه - كلاه مغولى كه حالا معمول فرنگستان شده و سر برهنه كردن ، در موقع سلام كه اين هم معمول فرنگستان شده ، و نوشتن نامه به خط ايغورى ممنوع و منسوخ شد . فقط عرقخوارگى باقى ماند . بعدها وقتى كه مسلمين طى مسافرتهاى خود در ممالك روم شرقى و كشورهاى بودايى مذهب ، مشاهده كردند كه گوشت خوك را در دكانهاى قصابى مىفروشند بسيار متعجب مىشدند .\r\nدر ميان تفريحات و خوشگذرانيهاى مردم در دورهء قرون وسطى ، اعياد و مهمانيها اهميت خاصى دارند ، زيرا تمام محافل اجتماعى اين دوره از اين‌كه بستگان و دوستان خود را به گرد سفره‌اى دعوت و از آنها به بهترين وجهى پذيرايى كنند ، احساس لذت و شادمانى مىكردند .\r\nمهمانيها معمولا روز جمعه كه روز تعطيل هفتگى مردم بود برگزار مىشد . معمولا سفره را هرچه بيشتر رنگين مىكردند ، و آنچه زياد مىآمد شنبه افراد خانواده مىخوردند . وقتى كه رئيس يك خانوادهء مرفه و ثروتمند تصميم مىگرفت كه به دوستان خود شام بدهد ، به هريك از آنها « رقعه » يعنى كاغذ دعوتى مىنوشت . در اين رقعه‌ها تعارفات بسيار ردوبدل مىشد و براى مهمانان دسته‌هايى از گل نرگس و لاله فرستاده مىشد . اين نامه‌ها معمولا با جمله‌هاى تعارف‌آميز پايان مىيافت . مهمان پس از دريافت نامهء دعوت در مهلت مقرر با ادب و مهربانى بسيار و با عبارتهايى شاعرانه موافقت يا عدم موافقت خود را با حضور در مهمانى اعلام مىكرد .\r\nدر هيچ يك از مهمانيهاى مردانه ، كدبانوان و دختران شركت نمىكردند ، ولى گاهى كنيزان زيبا را براى مدت يك شب از صاحبانشان كرايه مىكردند . در قرن دهم به يكى ازين كنيزان كه معمولا در اين قبيل مجالس شركت مىكردند ، دو دينار براى روز و يك دينار براى شب مىپرداختند ، و اين مبلغ نسبت به آن دوره مبلغ قابل توجهى بود . كنيزان مزبور كه به آنها « قيان » يعنى خنياگران مىگفتند ، زيبا و در سازندگى و خوانندگى استاد بودند ( مانند گيشاهاى ژاپن كنونى ) . اين كنيزان زيبا كه در عين حسن و جمال تعليم و تربيت كافى ديده\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nبودند به اين مجالس ، شور و نشاط بسيار مىبخشيدند .\r\nيك شب پيش از روز پذيرايى ، در مطبخ كه در طبقه زيرين قرار داشت رفت و آمد بسيار مىشد و سروصداى زياد به گوش مىرسيد . صداى دسته هاون و جزوجز كردن كره و روغن در ديگها ، با صداى گفتگوى آشپزها درهم مىآميخت . بعضى به وزن كردن گوشتها مشغول بودند ، برخى پر مرغ‌ها را مىكندند ، عده‌اى به پوست كندن بادام و گردو سرگرم بودند ، و چند تن به تهيهء انواع شربت هل و گلاب مشغول بودند . اين شربتها را بعدا در ديگهايى كه نيمى از آنها را يخ فراگرفته بود مىريختند .\r\nدر مهمانيهاى رسمى و تشريفاتى ، از استعمال سير و پياز به علت بوى نامطبوعى كه دارند خوددارى مىشد ، ولى خواليگران در به كار بردن انواع ادويهء معطر و مشك و كافور ترديدى به خود راه نمىدادند . در مهمانيها معمولا از گذاشتن ميوه‌هاى هسته‌دار كه خوردن آنها اندكى دشوار است ، خوددارى مىكردند . و بيشتر بلوط پوست‌كنده و انجير و انگور به مهمانان خود تعارف مىكردند .\r\nدر مهمانيهاى مجلل آوردن خوراكيهاى كم‌ارزش ، نظير دل و جگر معمول نبود ، بلكه بالعكس ميزبان مىكوشيد تا اغذيهء كمياب و گرانبها را از دورترين نقاط تهيه و در اختيار مدعوين قرار دهد . از جمله آوردن زيتون هندى آلوى بلخ ، سيب لبنانى ، و بنات الماء يعنى خاويار اصفهان ، در سر سفره بر اهميت و ارزش آن مىافزود .\r\nاكنون به ذكر بعضى ديگها يا خورشهاى گرانبهاى آن دوره مىپردازيم : جوذابه ؛ نان گوشتى كه هنگام پختن روى آن آب كباب مرغ ريخته شده باشد ؛ كبابى از گوشت بزغاله ، جوجهء مرغ و قرقاول باشد ؛ انواع مرغ بريان ؛ فالوده از عسل و نشاسته ؛ نان كلاچه يا كلوچه كه از مغز بادام و مغز بالنگ حاصل شده باشد و نيز نان كلاچه كه آرد آن را در افشرهء ميوه خمير كرده باشند و مغز پسته و بادام در آن كرده باشند ، و روى آن آب كباب ، اندكى گلاب ريزند ، سپس روى آن نان برشته نازكى كشند ، و آن را با عنبر يا مادهء ديگرى معطر سازند و پس از آنكه آن را به چند قطعه متناسب قسمت كردند ، مورد تناول قرار دهند .\r\nانواع تره‌بار ، و بادمجان مورد استفاده قرار مىگرفت . ابن وحشيّه كلدانى كه در قرن دهم كتابى در كشاورزى نوشته است ، مىگويد : كه بادمجان از نباتات بومى ايران است و از اين سرزمين آن را به كشورهاى غربى برده‌اند . ترشى بادمجان در آن دوره بسيار مىخوردند . على بن ربان طبرى صاحب فردوس الحكمه كه قبلا پزشك مازيار صاحب طبرستان بود ، در قرن نهم و محمد زكرياى رازى پزشك معروف قرن دهم كه كتابى در موضوع طبيعت و تركيبات اغذيه نوشته است ، هر كدام طرز تهيهء بادمجان ترشى را شرح داده‌اند ، و هم ايشان نيز طرز تهيه و\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nنگهدارى خيار ترشى و پياز ترشى را بيان نموده و ميزان فلفل و مارچوبه‌اى را كه بايد در سركه ريخت معين كرده‌اند .\r\nانواع لوبيا يعنى لوبياى سبز و لوبياى خشك مورد استفاده قرار مىگرفته است . محمد زكرياى رازى مخصوصا تأكيد مىكند كه اولين آب لوبياى پخته‌شده را كه حاوى مواد سمى است دور بايد ريخت و دستور تهيهء مرباى نارنج ، بالنگ ، آلوچه و غيره را مىآموزد .\r\nشيرينى و مرباى به و عسل پروردهء جزو اغذيهء مهم اين دورهء بود . نانهاى شيرينى خشك ، انواع فرينى ، گز و ساير تنقلات هريك به طور جداگانه در دفترهاى خواليگرى دورهء قرون وسطى مورد مطالعه قرار گرفته‌اند . مثلا در كتاب وصله چندين صفحه پيرامون طرز پختن نان شيرينى و بيسكويت و نانهايى كه با كره و تخم مرغ پخته مىشود و ساير اقسام نان قلمفرسايى شده است .\r\nدر اين كتاب صورت مخارج ساليانهء دربار عزيز ( 975 - 996 ) خليفهء فاطمى مصر ذكر شده است . در فصل مربوط به شيرينىپزى ، در يك صورتحساب ارقام زير به چشم مىخورد :\r\nآرد هزار بار ، قند 35 تن ، شكر سى تن ، پستهء پوست‌كنده 250 كيلو ، بادام 350 كيلو ، فندق 175 كيلو ، ميوه‌هاى مختلف 30 تن ، كشمش 23 تن ، عسل 235 كيلو ، روغن كنجد 9 تن ، نقل باديان 150 كيلو ، گلاب 22 كيلو ، مشك پنج پيمانه ، 450 گرم زعفران ، كافور پنجاه گرم و ظاهرا خورش و غذا و چگونگى تهيه و پختن آنها بسيار مورد توجه بود ، و كتابهاى زيادى دربارهء اين موضوع نوشته شده و عده‌اى از مردم مطّلع و بزرگان و حتى شاهزادگان به اين موضوع توجه كرده‌اند ؛ و مطالبى در پيرامون آن نوشته‌اند ، چه مردم آن روزگار خواليگرى را رشته‌اى از علم طب مىانگاشتند .\r\nدو دفتر خواليگرى ، يكى از آغاز قرن سيزدهم به نام كتاب الطبخ محمد بغدادى و ديگر كتاب وصله الى الحبيب اثر يك شاهزادهء ايوبى نوهء صلاح الدين ايوبى ، باقى مانده كه دستور بسيارى از غذاهاى دورهء قرون وسطى را در اختيار ما مىگذارد .\r\nبه طورى كه از كتاب وصله برمىآيد دنبهء گوسفند در آن دوره بسيار مورد استفاده قرار مىگرفت ، به اين ترتيب كه در قورمه كردن دنبه براى دفع بوى نامطبوعى كه از آن به مشام مىرسيد ، بعضى اباذير يا مواد معطر مانند شبت و مصطكى و گشنيز و دارچين و گاهى پاره‌هاى به و سيب و غيره مىافزودند . استفاده از گرم داروها مانند ، دارچين ، زنجبيل و ميخك و زردچوبه و ليموى عمّانى بسيار معمول بود و اين مواد را از سند و هند ، چين و ماچين وارد مىكردند .\r\nغير از ادويه ، نعناع و جعفرى و آويشن و مرزنگوش و شبت و ترخون ، شنبليله ، زيرهء\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nكرمانى ، خشخاش ، گلبرك و دانهء گلسرخ ، پسته ، غنچهء درخت كپر ، سير و خردل و غيره در اغذيهء گوناگون مورد استفاده قرار مىگرفت . اينك يك دستور قيمه جوجه را از كتاب وصله نقل مىكنيم :\r\nقيمه‌جوجه ، نانى را كه نيك پخته شده باشد از ميان بر دو نيم كنند و خمير آن را خارج و خردخرد كنند ، بعد جوجه را در بهترين روغن سرخ كنند و پس از آنكه كاملا پخته و سرد شد ، استخوان آن را درآورند و گوشت را به قطعات كوچك تقسيم مىكنند . سپس خرده نان الك شده و سبزيها و پستهء كوبيده و آب‌ليموى ترش به آن اضافه كنند . بعد اين تركيب قيمه مانند را در ميان آن نهند و باز مقدارى مرغ بريان به آن اضافه كنند . . .\r\nروزى خسرو پرويز ( 590 - 628 ) از پيشكار خود ، ريدك خوش‌آرزو پرسيد كه سالمترين ، بهترين و مطبوعترين غذاها كدام است . وى گفت بهترين غذاها غذايى است كه انسان هنگام سلامتى با آسايش خيال و نشاط فراوان با ميل و اشتهايى زياد تناول كند . بار ديگر شاه پرسيد كه بهترين گوشت‌ها چه گوشتى است ؟ پيشكار وى گفت گوشت بره‌اى كه شير دو ميش خورده و دو ماه در صحرا چريده باشد . اگر گوشت اين برّه را پس از شتشو با آب گرم نرم كنند مطبوع و لذيذ خواهد شد . همچنين گوشت بزغاله فربهى كه در چربى خودش پخته شده ، و نيز گوشت گوساله فربه كه با سركه و مغز و زردهء تخم مرغ آميخته باشند . علاوه بر اينها گوشت قرقاول و كبكهاى زمستانى و كبوتر و جوجه‌مرغى كه گندم و شاهدانه و كنجالهء زيتون خورده باشد ، بسيار مطبوع است . سپس شاه پرسيد ، بهترين غذاى سردى كه كامخ را شايد كدام است وى گفت گوشت نرم گوساله شيرمست كه به سركه و خردل پرورده باشند و نيز گوشت آهوبره كه در مخلوطى از سركه و خردل و فلفل و زيره عمل آمده باشد . بعد از بهترين نان شيرينى پرسيد . خوش‌آرزو گفت نانى كه با آرد برنج و سرشير و چربى آهو و شكر درست شده باشد و نيز شيرينى كه با مغز گردو و روغن بادام و شربت قند و بادام پوست كنده و رنده شده پخته باشد . شاه از بهترين ميوه‌ها سؤال كرد . ريدك گفت مغز گردو و نارگيل تازه و دانهء انار انار ملس و سيب لبنانى و شفتالوى ارمنى و بالنگ طبرستان .\r\nولى تأمين اين مواد و اغذيه فقط براى اشراف و اعيان امكان‌پذير بود . مردم ميانه‌حال براى خود آش و آبگوشت و اشكنه مىپختند و آنها را با ترشيهاى گوناگون مىخوردند . علاوه بر اين خوراك دل و جگر و آش سبزى با گوشت ، شيربرنج ، فرينى ، هريسه نخود و اقسام خورش معمول بود .\r\nدر دورهء مغول كه ايشان مآثر تمدن ختائيان دورهء سونگ را در ايران منتشر ساختند ، همانطور كه در رشتهء دوخت و دوز « آبزينگرى » قديم به قين جىجى گرى متمايل گرديده ، طرز\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nاغذيهء قديم ايران نيز كه به دستور خواليگرى بود ، به « آش‌پزى » مبدل گشت ، يعنى غذاهايى كه از دورهء ساسانى معمول بود رفته‌رفته عقب نشست و به شكل غذاهاى دهاتى درآمد . علت اين جريان و باعث عمده ، اين بود كه مغولان از طبيب مسلمان و از آشپز مسلمان واهمه داشتند ، كه مبادا ايشان را زهر دهند . به همين جهت پزشكان و آشپزان ختايى با خود آورده و در نتيجه پزشكى نيز عوض شد و دستورهاى پزشكى ختايى كه سابقا كسى نمىشناخت رفته‌رفته شيوع پيدا كرد ، و مركز آن هم دانشكدهء پزشكى چينى بود كه مغولان در تبريز احداث كردند .\r\nآشپزخانه و شرابها و شربتها به دستور ختائيان و چينيان و انواع و اقسام آش و پلاو « عرق » و « درسون » و « قميز » از آن وقت باز ، مرسوم شد و طرفهاى چينى نيز بىاندازه متداول شد و طرز تهيهء غالب اين غذاهاى چينى در ديوان شيخ ابو اسحق اطعمه باقى است .\r\nدر دوران اول مغولان آشپزى و طعام خوردن به كلى چينىوار شده بود . براى خوردن غذا ميز بلندى قرار مىدادند و اطراف آن صندليهائى مىگذاشتند و به طرز چينى كه حالا معمول فرنگستان شده چاشت و ناهار و شام مىخوردند . از جمله در نسخه‌اى از وصّاف ، از خوك پختهء درست كه بر سر ميز نهاده بودند ، و با كارد و چنگال پاره‌پاره‌اش مىكردند ، سخن به ميان آمده است . اهل « جنوا » يا ساكنان بندر ژن يا جنويز كه ايلخانها آنها را استخدام كرده بودند ، تا بحريهء ايلخانان را ساخته و آماده سازند ، و از راه خليج فارس به « جده » و « مكه » و « مدينه » حمله‌ور شوند و با ويران ساختن اين بلاد مسلمانى را براندازند . بعدها همين جنويزيان در طى مسافرتهاى خود اين عادت مغولى و ختايى سر ميز نشستن و با كارد و چنگال غذا خوردن و عادت ديگر آنها را به فرنگ بردند و معمول داشتند ، زيرا كه در تمدن قديم و قرون وسطائى فرنگ ، ميز و صندلى و كارد و چنگال مرسوم نبود . . . ليكن همين كه غازان خان مسلمان شد ، رفته‌رفته عادتهاى مغولانه در ايران با عادات دورهء خلفاى بغداد تركيب شد و عادات مختلفى به وجود آمد كه قرنى چند دوام يافت ، تا اينكه از عهد عباس ميرزاى قاجار مردمان ما خرده‌خرده عادت جديد فرنگيان را تقليد كردند و كار تقليد به حد فعلى رسيد .\r\nخلاصه اين‌كه ديوان اطعمه ، از انواع و اقسام « آش » ها و « پلو » ها به طرز ختايى مشحون است و « آش رشته » و « رشته‌پلو » و « زعفران‌پلاو » و « باقلاپلاو » و امثال اينها و جمله « شاه‌آشها » به دستور آشپزان چينى در دربار ايلخانان تهيه مىشد . و در آن عهد غذاى مشهور دورهء خلفا يعنى « سكباج » كه عبارت از بريان بزغاله‌اى بود كه به سركه چاشنى مىكردند ، به كلى فراموش شد . همچنين غالب ديگها كه آخر آن در فارسى « با » و در عربى « باج » بود مانند « اسفيدباج - سپيدبا » كه نوعى بود از آش ماست ، و نامهاى آنها در كتابهاى قديم باقى مانده است .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n« آش » و « پلاو » هر دو كلمهء مغولى است ، از جمله چيزهاى تازه « ارشته » يا « رشته » كه عربان آن را گاه قطايف گويند ، كه محرف ختائى است و گاه « رشيديه » كه محرف رشته است .\r\nدر هنگامهء رنسانس كه اسما تقليد از روم عتيق ، ولى عملا و رسما تقليد از چين ايلخانان مغول بود ، « رشته » خوراك عادى شد ، و تاكنون مردم ايتاليا « ماكارونى » و « اسپاگتى » و غيره را با گندم مخصوصى مىسازند كه تخم آن را در عهد مغول از تخم گندم چينى برداشتند ولى در ايران از صد سال به اين طرف مانند طرز پوشش ، طرز آشپزى نيز به تقليد فرنگيان دگرگون شد .\r\nدر مورد پلو ، كه اكنون يكى از اغذيهء اساسى ملل شرقى است و عبارت از برنجى است كه با بخار آب پخته مىشود ، و روى آن را با زعفران رنگين و معطّر مىسازند . بايد دانست كه خوردن اين غذا در دورهء قرون وسطى معمول نبود و از عهد مغولان استفاده از آن معمول شده است .\r\nاز قرن پانزدهم نام پلو بر زبانها جارى شده است . استفاده از برنج براى تغذيه نخست در سرزمين چين معمول شد ، و بعد در ماوراء النهر از اين مادهء غذايى به طرزى استفاده كردند ، و پس از چندى خوردن برنج در هرات و ديگر بلاد شرق معمول شد و به تدريج عموميت يافت و يكى از بهترين غذاهاى معمولى گرديد .\r\nدر بلاد و ممالك عربى گاهى آن را با تخم مرغ يا با گوشت يا با دنبلان بيابانى كه نام گياهى است مىخوردند .\r\n\r\nدنبلان\r\nدنبلان نامى تركى است عربان « فقع » و فرنگان  ( Truffe )  گويند ، و در زبان درى آن را « خايه ديس » مىنامند . در پاى درخت لوط كه فرنگان آن را بلوط  ( Chine Truffier )  خوانند و در « ماست كوه » و كوه « ماسبدان » كه فرنگان كوه زاگروس نامند ، از بيشه‌هاى بلوط كمتر خالى باشد ، موسم خايه‌ديس اواخر پائيز و زمستان است . »\r\n\r\nطرز پذيرايى از مهمانان\r\nهمين كه مجلس سورى برقرار مىشد ، ميهمانان يكى پس از ديگرى به خانهء ميزبان روى مىآوردند ، و پس از اداى تعارف فراوان بر صفه‌اى كه در كنار اتاق غذاخورى گذاشته بودند ، مىنشستند . شخصيتهاى برجسته و دوستان صميم در سمت راست ميزبان يعنى در\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nقسمت بالاى اتاق جلوس مىكردند . . ، سپس در برابر مهمانان در ظرفهاى سيمين يا چينى يا بلورى بهترين ميوه‌ها را با چاقو قرار مىدادند . پس از خوردن ميوه‌اى چند ، ميوه‌هاى ديگر مىآوردند ، بالاخره موقع خوردن شام فرامىرسيد . قبل از شروع غذا هريك از ميهمانان شكر خدا را به جاى مىآوردند . مدت دو ساعت صرف غذا طول مىكشيد و غذاهاى مطلوب يكى بعد از ديگرى مورد استفاده قرار مىگرفت . با اينكه در ميهمانيهاى دوستانه معمولا بيش از 12 نفر شركت نمىكردند گاه ممكن بود كه شمارهء مدعوين به پنجاه نفر يا بيشتر برسد .\r\nدر مدتى كه خوردن غذا ادامه داشت ، ميزبان با ميهمانان سخن مىگفت ، و پس از آنكه كليهء مدعوين كاملا سير مىشدند و شكر خدا را به جا مىآوردند و از خوان برمىخاستند ، ميزبان نيز سفره را ترك مىگفت . . . مراد از اين اقدام آن بود كه ميهمانان با خيال راحت به خوردن غذا مشغول باشند . همين كه غذا خوردن پايان مىيافت خدمتگاران با آفتابه لگن ، برابر يكايك ميهمانان بر روى زانو خم مىشدند تا دست و دهان خود را بشويند و با قطيفه خشك كنند . در روزگار قبل از مغول استعمال قاشق و چنگال در سر سفره معمول نبود . از قاشق فقط براى خوردن آش استفاده مىشد و آشپزها از چنگالهاى بزرگ براى سرخ كردن و زيرورو كردن قطعات گوشت و ماهى استفاده مىكردند . پس از پايان شستشوى دست و دهان اختگان يا كنيزان با شيشه‌هاى گلاب در برابر ميهمانان زانو مىزدند و در دست هريك قطره‌اى چند گلاب مىريختند ، و آنان با متانت و تأنّى بسيار به دست و ريش خود گلاب مىزدند .\r\nصاحب مجمل التواريخ براى بيان اين‌كه مرداويج بن زيار تا چه پايه در بادى امر « عجم » يعنى كوهى بود ، گويد چون از حمام برآمد قدحى سكنجبين برايش آوردند . او به تصور اينكه گلاب است محتوى كاسه را بر ريش خود زد . در بعضى از كتابهاى اخلاقى به مردم توصيه شده است كه در سر سفره از ليسيدن انگشتان و لگد كردن سفره ، و حرص زدن و از دو طرف ظرف غذا خوردن خوددارى كنند . خلال دندان سنّتى بسيار معمول بود ، و اغلب از الياف برنج براى پاك كردن دندان استفاده مىكردند ، و هركس مقدارى خلال در گريبان داشت . . .\r\nجاحظ نويسنده و مورخ معروف ( متوفى در 869 ) به خوانندگان خود توصيه مىكند كه از آدمهاى شكمپرستى كه استخوان مىليسند و سبزيها را به هم مىزنند و ميان كاسه غذا دنبال جگر مرغ مىگردند ، دورى گزينند .\r\nپس از پايان شام ميهمانان به مجلس انس كه با چراغهاى بسيار روشن شده بود مىرفتند و در كف مجلس اوراق گل سرخ مىريختند . در اين اتاق روى يكى از ميزها عطرسوزى گذاشته بودند و مدعوين به نوبت براى استشمام به آن نزديك مىشدند . گاه ميزبان نيز ميهمانان خود را به بوييدن عطر دعوت مىكرد .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nدر آن دوره هنوز غليان و تنباكو و وافور و ترياك معمول نشده بود . از قرن 16 و 17 به بعد به تدريج ، به تشويق فرنگيان ، استفاده از دخانيات و ترياك در شرق معمول شد . در دورهء قرون وسطى كاشتن خشخاش و كوكنار به مقدار كم در مصر معمول بود و از اين ماده براى درمان بعضى از بيماران استفاده مىكردند . احيانا افيون را در شراب نيز مىانداختند كه بيشتر مست و خراب شوند و حافظ گويد :\r\n از آن افيون كه ساقى در مى افكند * حريفان را نه سر ماند و نه دستار \r\nپس از ورود به مجلس پذيرايى ، هريك از ميهمانان روى يكى از صفه‌هاى زيبا و مجللى كه براى آنها آماده شده بود مىنشستند و ساقيان خوبروى كه خود را با گل سرخ آراسته بودند جامهاى بلورين پرشراب به آنان تعارف مىكردند .\r\nبا آنكه لفظ « قهوه » مكرر در كتب و آثار قرون وسطايى ديده شده است نبايد فراموش كرد كه تا قرن 11 مراد از كلمهء قهوه شراب قرمز بوده است . در قرن سيزدهم ، يعنى در دورهء زمامدارى بازماندگان صلاح الدين ايوبى ( 1169 - 1252 ) به كسانى كه مايل نبودند افشرهء الكلى بنوشند ، دانه‌هاى ميوه‌اى را كه قهوهء فعلى باشد به عنوان « بدل » شراب تقديم مىكردند .\r\nدر مورد چاى نيز سياحان و جهانگردان اسلامى كه در قرن نهم از چين جنوبى مراجعت مىكردند ، از اين گياه به عنوان « شاه‌خلق » نام مىبرند و از قرن سيزدهم در كتابهاى ايرانى از وارد كردن چاى چينى در پاكتهاى سربسته به ايران سخن مىگويند .\r\nبعد نوبت ترنّم موسيقى و خواندن آواز فرامىرسيد . در آن روزگار مهمترين آلات موسيقى عبارت بود از انواع نى و نىلبك و « مشتق » يا « بيشه » « 1 » كه در آن مىدمند و چنگ و رود و بربط كه جمله ذوات الاوتار يا به اصطلاح از اقسام تار است . گاه نوازندهء استادى با « قانون » كه يكى از آلات موسيقى جديد آن عصر بود با خوانندهء آواز همراهى مىكرد . هر بيتى را كه خنياگر مىخواند رامشگر آن را به الحان ساز تكرار مىكرد ، يعنى موسيقى هنوز به شكل شعر بود و گاه ميزبانان آوازخوانها و نوازندگان را براى تفريح خاطر ميهمانان دعوت مىكردند .\r\nاين هنرپيشگان كه در عربستان شرقى زطى ( مفرد زظ ) و در اندلس زطان خوانده مىشدند ، نخست در قرن پنجم از سند و گاندهار ( قندهار ) و كابل آمده بودند ، و در حدود قرن هفتم در ممالك اسلامى پراكنده شدند و رقص و ساز و آواز آنها كه اصلا هنر سجستان قديم است تا مغرب اقصى و اندلس معمول و متداول شد . آنها به طور انفرادى و دسته‌جمعى هر دو مىرقصيدند . مردان پيراهن ابريشمى تنگى در بر مىكردند و مانند قزاقها ، كلاه‌پوست بخارا بر\r\n\r\n\r\n","description":"","footnote":"\r\n( 1 ) . بيشه بر وزن ريشه . . . سازى است از نى كه شبانان نوازند ، و بعضى گويند شبيه به چنگ و بعضى ديگر گويند كه شبيه است به رباب - برهان قاطع ، ص 223 .\r\n","page_name":" 409 ","page_number":409},
  {"content":"\r\n\r\nسر داشتند ، و زنان اين گروه با دامنهاى گشادى كه از گارس و آقبانوى رنگارنگ دوخته شده بود به رقص و نشاط برمىخاستند . « 1 »\r\nدر كتاب الابنيه عن حقايق الادويه كه متجاوز از هزار سال پيش نوشته شده است ، نه تنها از ادويهء گوناگون و گياهها و خواص آنها سخن رفته است بلكه از انواع اغذيهء نباتى و حيوانى گفتگو و بحث شده و فوايد و مضار هريك به تفصيل بيان شده است . از جمله در مورد گوشت آمده است : « گوييم كه گوشتها همه گرم و نرم است و غذاش بسيار است ، و خون بسيار انگيزد و بعضى بهتر است كه بعضى ، اما گوشت چهارپايان بهترين همه گوشت خوك است [ * 
  ] از آنكه او معتدل است ، به گرمى و نرمى و غذاش غذاى بسيار است و خونى كه از او خيزد بهتر است از آن خون كه از دگر گوشتها خيزد و او تن آدمى را بهتر سازد و ملازم و موافقتر دارد . . . گوشت بره حرارت و رطوبت بيش دارد و گوشت گوسفند ماده خونى برانگيزد . . . و گوشت گاو را غذاش بسيار است و غليظ و ديرگوار است و سوداانگيز خاصه كه سالش تمام شده بود . . . گوشت گوساله را غذاش غذاى معتدل است و خونى كه از او خيزد محمود است از قبيل آنكه مزاج گاو خشك است و مزاج هر جانور خرد كه به سال اندك بود تر باشد . . . بهتر گوشت آنكس را بود كه جوان باشد و رنجش نه بسيار رسد . . « 2 » »\r\n\r\nتأثير خواب و خوراك در تأمين سلامتى\r\nخوراك كافى و منظم ، تنها عامل اساسى براى حفظ سلامتى بدن نيست ، بلكه خواب منظم ، آسايش خيال ، و نبودن اضطراب و دلهره بعد از غذا ، مهمترين عوامل براى تأمين سلامت و سعادت انسان است . چون يك سوم از زندگى انسان در خواب مىگذرد ، بىمناسبت نيست سطرى چند دربارهء خواب بنويسيم ، به نظر فرويد :\r\nبيخوابى و رنج روحى ، يكى از عوارض محروميتهاى جنسى است . پاولف و ديگر بيولوژيست‌هاى معروف مىگويند : « انسان و حيوان محروم از خواب بيش از انسان و حيوان محروم از غذا رنج مىبرد ، و هنگام محروميت از خواب زودتر از هنگام گرسنگى كامل ، بدن انسان تحليل مىرود ، خواب طبيعى ، حاكى از حالت طبيعى و سلامت مغز است . . . هنگام خواب ، ضربان قلب خيلى ضعيف ، بطىء و فاصله‌دار مىگردد ، فشار خون 20 - 25 ميليمتر تقليل مىيابد ، جريان خون مخصوصا در اعضاى مهم مانند مغز ، كبد ، و كليه‌ها آهسته مىشود ، رگهاى پوست منبسط مىگردند ، و خون به اين ناحيه هجوم مىآورد ، در لمس ، پوست گرم\r\n\r\n\r\n","description":"","footnote":"\r\n( 1 ) . زندگى مسلمانان در قرون وسطى ، پيشين ، ص 120 - 107 .\r\n( 2 ) . الابنيه عن حقايق الادويه ، پيشين ، ص 285 .\r\n","page_name":" 410 ","page_number":410},
  {"content":"\r\n\r\nاست ، در صورتى كه درجه حرارت بدن پائين مىآيد ، تنفس فاصله‌دار ، خيلى عميق و بسيار منظم است . . . شل شدن تمام عضلات و استراحت كامل آنها ، كه به هنگام خواب مشاهده مىشود ، به تجمع و فراهم آوردن منابع موادى كه بدن ، هنگام بيدارى مصرف كرده است كمك مىنمايد . . . خواب طولانى كه يك حالت استراحت كامل قشر مخ است ، نيروى دستگاه عصبى را تجديد عمل تنظيم فعاليت اعضاء داخلى را متعادل مىسازد ، و در حالت عمومى اثرى مثبت و مساعد دارد ، اضطراب و نگرانى در خواب افراد ، اختلالاتى به وجود مىآورد كه در حالت عمومى و ظرفيت كارشان اثرى منفى مىگذارد .\r\n\r\nمدت خواب :\r\nاطفال در سنين 2 - 4 سالگى حداقل 15 - 16 ساعت ، در سنين 4 - 7 سالگى در حدود 12 ساعت در سنين 7 - 12 سالگى ، 10 ساعت و در سنين 12 - 16 سالگى 5 / 8 تا 9 ساعت بايد بخوابند اشخاص مسن به خواب كمترى نيازمندند بر خلاف نوزادان كه از 24 ساعت 22 ساعت در خوابند .\r\nاطفال 4 تا 5 ساله نه تنها بايد شب را بخوابند بلكه چند ساعتى هم در روز بايد استراحت نمايند ، زيرا نمو و رشد آنها بيشتر هنگام خواب صورت مىگيرد . « 1 »\r\nشكسپير دربارهء خواب مىگويد : « خواب ، دومين خادم ضيافت درخشان طبيعت و غذاى اصلى سفرهء زندگى است . « 2 » »\r\n\r\nتأثير ناگوار نگرانى شديد در تغذيه و طول عمر\r\nسوليوان آخرين سفير آمريكا در ايران ضمن توصيف روحيهء شاه در آخرين روزهاى زمامدارى متذكر مىشود كه اشتباهات و سوء استفاده‌هاى شاه و اطرافيان او در دوران قدرت و عدم رضايت و تظاهرات روزافزون مردم عليه رژيم به حدى بود كه حمايت امريكا ( معبود و قبلهء ديرين ) شاه ، در تقويت روحيه او كمترين تأثيرى نداشت . به قول سوليوان : « ملاقات با شاه محيط يأس و افسردگى را كه بر دربار حاكم بود نشان مىداد . ارزيابى شاه از اوضاع نااميدكننده و عكس العمل او در برابر ابراز حمايت و پشتيبانى آمريكا از طرف سناتور « بيرد » منفى و بىتفاوت بود .\r\nناهار در حضور شاه و شهبانو پس از اين ملاقات مصيبت‌بارتر بود . در تمام مدت ناهار فقط شهبانو به سؤالاتى كه گاه از طرف من يا سناتور مطرح مىشد پاسخ مىداد و شاه ساكت و\r\n\r\n\r\n","description":"","footnote":"\r\n( 1 ) . خواب از نظر پاولف ترجمه دكتر آصفى ، از ص 13 به بعد\r\n( 2 ) . همان كتاب ص 8 .\r\n","page_name":" 411 ","page_number":411},
  {"content":"\r\n\r\nصامت به سقف خيره شده بود . شاه تقريبا غذا هم نخورد و قيافه‌اش بيشتر شبيه آدمى بود كه از گناهى كه مرتكب شده شرمگين است . در اين چند ماه گويى به اندازهء چند سال پير شده و رنگ چهره‌اش پريده و لاغر و شكسته شده بود . . . « 1 » »\r\nبراى آنكه خوانندگان بهتر به تأثير دلهره در اشتها و تغذيه انسان آشنا شوند عين توضيحات « انور خامه‌اى » نويسنده كتاب « پنجاه نفر . . . و سه نفر » را در اينجا مىآوريم :\r\nمقارن ظهر مأمورين شهربانى ناگهان به خانهء من حمله‌ور مىشوند ، سفرهء غذا گسترده بود و غذا آماده « با آنكه خيلى گرسنه بودم هرچه مىكردم نمىتوانستم غذا بخورم . من آن روز فهميدم كه دلهره و اضطراب چه جور گلوى آدم را مىگيرد ، اشتهاى آدم را كور مىكند ، تو دل آدم چنگ مىاندازد و قلب آدم را فشار مىدهد ، حتى روى تنفس ، گردش خون ، روى حرف زدن ، روى حركات دست و پا ، روى همه‌چيز تأثير مىكند . . . بعد از چند دقيقه مادرم چاى آورد من چاى را با ميل بيشترى خوردم ، چاى بغضى را كه همچنان در گلويم گره خورده بود قدرى پائين برد و آرامش بيشترى به من بخشيد ، دلهره به تدريج بر طرف مىشد و خويشتن‌دارى جاى آن را مىگرفت . « 2 » »\r\n\r\nآداب طعام خوردن به نظر اصحاب طريقت\r\n ياد گير از چاكرت اى نيك‌نام * پانزده شرطست در اكل طعام\r\nچار فرض و چار سنّت هفت ادب * يك‌به‌يك را برشمارم بىتعب\r\nاولش بايد كه باشد از حلال * تا نباشد خوردن آن را و بال\r\nپاك مىبايد كه باشد خوردنى * هركه او باشد به عالم مردنى\r\nشكر نعمت مىگزارش با سپاس * همچنان بايد كه باشد حق‌شناس\r\nهيچ چيزى نيست خوشتر از ادب * در عجم و آنگاه در پيش عرب\r\nچار ديگر سنت آمد ، اى رفيق * اين چنين آورده‌اند اندر طريق\r\nاولش تا پاك شويى هر دو دست * بعد از آن الحمدُ للّه گويد او\r\nهفت شرط ديگرست اى باحسب * كان بود در آش خوردن از ادب\r\nاولش بر پاى چپ بنشيند او * ننگرد بر لقمه‌هاى نيك‌خو\r\nوز كنار كاسه خوردن شايدش * دست شستن بعد از آن مىبايدش\r\n. . . چون دهان تو ز لقمه پر بُوَد * ترك گفتن گو ، اگرچه دُر بود\r\nاينچه گفتم هست آداب طعام * ور بگيرى ياد ، باشى از كرام « 3 » \r\n\r\n\r\n","description":"","footnote":"\r\n( 1 ) . سوليوان - مأموريت در ايران ، ترجمه محمود مشرقى ، ص 141 .\r\n( 2 ) . دكتر انور خامه‌اى ، پنجاه نفر . . . و سه نفر ، انتشارات هفته ، ص 119 .\r\n( 3 ) . فتوت‌نامهء ناصرى ، پيشين ، ص 270 ( به نقل از فرهنگ ايران‌زمين ج 10 ص 270 ) .\r\n","page_name":" 412 ","page_number":412},
  {"content":"\r\n\r\n\r\nدر كيفيت سفره و وظايف ميزبان و ميهمانان\r\n براخى سفره ، مُدَوّر بايدش * تا به قدر و جاه او افزايدش\r\nنكته‌اى از اهل حكمت ياد گير * افضل الاشكال شكل مستدير\r\nبسمله باشد سر سفره بدان * پاى هم تحميد باشد بيگمان\r\nوقت سفره عطسه گر آيد ترا * يا چو آسا « 1 » آنگهى بايد ترا\r\nدستمالت را بگير اندر دهن * تا نگيرد عيب بر تو انجمن\r\nور بگيرد بول يا آيد رعاف « 2 » * بهر عذر خويشتن اى بيخلاف\r\nدر دهان مردمان لقمه مكن * پند گير اى نيك‌سيرت زين سخن\r\nعذرخواهى هست كار مردِ عام * نيست لايق بر اخى عذر طعام\r\n. . . هم نبايد تا كه باشد دايما * سفره را سير و پياز و گندنا « 3 »\r\n. . . گوشت پاره چونكه سازد اى عجب * نيستش انگشت ليسيدن ادب « 4 » \r\nدر آثار گذشتگان گه‌گاه به غذاى طبقات محروم نيز اشاره شده است :\r\nكاتبى ( شاعر قرن نهم ) مطبخ درويشان را چنين توصيف مىكند :\r\n مطبخى را ، دى طلب كردم كه بُغرائى پزد * تا شود زان آش ، كار ما و مهمان ساخته\r\nگفت در مطبخ نمىآيد به چشم هيچ‌چيز * غير آب ديده كش جارى ، غم نان ساخته\r\nگفتم از ياران ما جو هيمه و لحم و دقيق * زانكه هستت كار خوانِ سفرهء بريشان ساخته\r\nگفت لحم و هيمه گر خواهم كه خواهد آرد داد * گفتم آن كاين آسياى چرخ گردان ساخته \r\nظاهرا غذاى طبقات محروم بيشتر نان و سركه و تره و ماست بوده است :\r\n بياورد زن خوان و بنهاد راست * برو تره و سركه و نان و ماست \r\n« فردوسى »\r\n تره و سركه هست و نانت نيست * قامتت كوته است و جاه طويل \r\n« ناصر خسرو »\r\n سركه از دسترنج خويش و تره * بهتر از نان دهخدا و بره \r\n« گلستان سعدى »\r\n شاعرى نيست پيشه‌اى كه از آن * رسدت نان به تره ، تره به دوغ \r\n« ابن يمين »\r\nاستاد دهخدا گويد : « مردى مانده و گرسنه به ديهى رسيد چون مردمان ديه از اطعام او مضايقت داشتند دعوى كرد كه تعزيه‌خوان است ، دهقانان او را طعام بردند و بنواختند ، چون سير\r\n\r\n\r\n","description":"","footnote":"\r\n( 1 ) . خميازه .\r\n( 2 ) . خون‌دماغ .\r\n( 3 ) . تره .\r\n( 4 ) . همان كتاب ، ص 272 - 271 .\r\n","page_name":" 413 ","page_number":413},
  {"content":"\r\n\r\nبخورد پرسيدند در تعزيه نوحه‌خوانى يا مخالف‌خوانى كنى ، گفت هيچيك ، كار من در تعزيه نعش شدن است . « 1 » »\r\nبه نظر سعدى : قوت طاعت در لقمه لطيف است و صحت عبادت در كسوت نظيف . . .\r\nنه آنكه خرقه ابرار پوشند و لقمه ادار نوشند « گلستان » ( ادرار : يعنى مستمرى و مقررى و عطيه‌اى كه ثروتمندان و ارباب قدرت به حاشيه‌نشينان و اطرافيان خود مىدادند ) معمولا « لقمهء ادرار » را اشخاص كاهل و بىشخصيت مىخوردند .\r\n لقمه‌اى كان نور افزود و كمال * آن بود آورده از كسب حلال \r\nمولوى\r\nبر خلاف مستمندان و بينوايان ، خلفا و سلاطين و طبقات متنعم از كثرت پرخورى غالبا بيمار بودند .\r\n\r\nخليفهء شكم‌پرست\r\nدر كتاب روضة الصفا ضمن شرح بعضى از حالات واثق از شكم‌پرستى خليفهء عباسى سخن رفته و چنين آمده است كه « . . . واثق به طعام خوردن حرص و شرهى تمام داشت و اكثر اوقات بىرغبت ، چيزى خوردى و در اثناء جوانى به مرض استسقا مبتلا شد ، طبيبى تنور گرم كرد . و اخگرها بيرون آورد . واثق را در آنجا نشانه و اغذيه و اشربهء موافق به او داد تا آن زحمت زايل گشت و گفت اى امير اگر اكل تو به دستور معهود واقع شود ، مرض نكث بكند و واثق با خود گفت كه صد جان فداى شكم « 2 » » چون به دستور طبيب گوش نداد به علت پرخورى درگذشت . از حكايت سابق الذكر پيداست كه از روزگار قديم آب كردن و از بين بردن چربى و گوشت زياد با حرارت تنور گرم و ( حمام بخار ) معمول بوده است .\r\nچون از مردى شكم‌پرست سخن به ميان آمد ، بىمناسبت نيست اگر از ابو سليمان دارائى از مشاهير مشايخ شام نيز نامى ببريم اين مرد كه به قول شيخ عطار در رياضت صعب و جوع مفرط شأنى نيكو داشت . . . مىگفت : « هرچيزى را زنگارى است و زنگار نور دل سير خوردن است . . . حصن حصين ، نگاهداشت زبان است و مغز عبادت گرسنگى است و دوستى دنيا سر همه خطاهاست . « 3 » »\r\nدر مدح و ذمّ گرسنگى سخن بسيار گفته‌اند :\r\n با گرسنگى قوت پرهيز نماند * افلاس عنان از كف تقوى بستاند \r\nسعدى\r\n\r\n\r\n","description":"","footnote":"\r\n( 1 ) . امثال و حكم دهخدا ، ص 1816 .\r\n( 2 ) . روضة الصفا ، پيشين ، ج 3 ، ص 475 .\r\n( 3 ) . لغت‌نامهء دهخدا ، پيشين ، ص 523 .\r\n","page_name":" 414 ","page_number":414},
  {"content":"\r\n\r\nتن به بيچارگى و گرسنگى بنه ، و دست پيش سفله مدار - « گلستان سعدى »\r\nيكى از حكما پسر را نهى كرد ، از بسيار خوردن كه سيرى مردم را رنجور كند ، گفت اى پدر گرسنگى خلق را بكشد . - « گلستان »\r\n گرسنه مردمان و كَسرى سير * سگ بُوَد اين چنان امير ، نه مير \r\nسنايى\r\nهركه همت او براى طعمه است ، در زمره بهايم معدود گردد و چون سگى گرسنه كه به استخوانى شاد شود و بنان پاره خشنود - « كليله و دمنه »\r\n گرگ گرسنه چو يافت گوشت نپرسد * كاين شتر صالح است يا خَرِ دجّال \r\nسعدى\r\n آنكه در راحت و تنعم زيست * او چه داند كه حال گرسنه چيست \r\nگلستان\r\nقدر نان را گرسنه مىداند - « جامع التمثيل »\r\nآدم گرسنه ايمان ندارد - « امثال و حكم دهخدا « 1 » »\r\n\r\nعقيدهء غزالى دربارهء خوراك\r\n« بدانكه معده چون حوض تن است و عروق كه از وى همى شود به هفت اندام چون جويهاست و منبع همهء شهوتها معده است . چون شكم سير شد شهوت نكاح جنبيدن گيرد و به شهوت فرج قيام نتوان كرد الا به مال . . . » غزالى همواره مردم را از پرخورى برحذر مىدارد و معتقد است كه سيرى ، مرد را كوردل و كندانديشه كند و در غفلت به روى آدميان بگشايد تا جائى كه گرسنگان را فراموش كنند . در جاى ديگر مىنويسد : « آنكه اندك خورد تن‌درست باشد و از رنج بيمارى و دارو و ناز طبيب و رنج رگ زدن و حجامت كردن و داروى تلخ خوردن رسته بود . » به نظر غزالى امساك در غذا بايد به تدريج صورت گيرد « يك روز بايد يك لقمه كمتر كند و ديگر روز دو لقمه . . چون چنين كند نقصان نبيند . . « 2 » » بطور كلى اكثر عرفا و ارباب تصوف پيرامون لزوم امساك و كم‌خوراكى و ناچيز شمردن حيات مادى راه افراط رفته‌اند و تعاليم و اندرزهاى زيان‌بخشى داده‌اند .\r\nيحيى بن معاذ گويد : « گرسنگى نور بود و سير خوردن نار و شهوت همچون هيزم ، از او آتش توليد كند . . « 3 » »\r\n\r\n\r\n","description":"","footnote":"\r\n( 1 ) . لغت‌نامهء دهخدا ، ص 204 « گرسنه » .\r\n( 2 ) . كيمياى سعادت ، پيشين ، ص 451 .\r\n( 3 ) . ترجمهء رساله قشر ، پيشين ، ص 213 .\r\n","page_name":" 415 ","page_number":415},
  {"content":"\r\n\r\nبسيارى از صوفيان بر اين عقيده بودند كه : « هر آفتى كه پيدا مىشود از سيرى و پرخوردن مىشود و رسول ( ص ) مىگويد عايشه را ، رضى الله عنها : صيّق مجارى الشّيطان بالجوع » يعنى تنگ گردان رهگذر شيطان را به گرسنگى . « 1 »\r\nدر تذكرة الاولياء از قول اويس قرنى چنين آمده است « . . . هركه سه چيز دوست دارد دوزخ به دو از رگ گردنش نزديكتر بود : طعام خوش خوردن و لباس نيكو پوشيدن و با توانگران نشستن . « 2 » »\r\nشكم را گرسنه داريد و جگر را تشنه و تن را برهنه داريد تا مگر خداوند تعالى را ببينيد به دل ، اگر تن را از گرسنگى بلا بود ، دل را بدان ضيا بود ( يعنى نور ) و جان را صفا بود . و سرّ را لقا بود و چون سر لقا يابد و جان صفا يابد و دل ضيا يابد چه زيان اگر تن بلا يابد . . . سير خوردگى كار ستوران است و گرسنگى علاج مردان . . . يكى را عالم براى خوردن بايد و يكى را خوردن براى عبادت كردن ، كان المتقدمون يأكلون ليعيشوا و انتم تعيشون لتأكلوا - متقدمان از براى آن خوردندى تا بزيستندى و شما از براى آن مىزييد تا بخوريد . « 3 » »\r\nسعدى به پيروى از اصحاب تصوف گويد :\r\n خوردن براى زيستن و شكر كردنست * تو مُشتبه كه زيستن از بهر خوردنست \r\nسعدى در گلستان تلويحا از لزوم كار و كوشش و تلاش در راه تأمين معاشى ساده سخن مىگويد :\r\n گوش تواند كه همه عمر ، وى * نشنود آواز دف و چنگ و نى\r\nديده شكيبد ز تماشاى باغ * بىگل و نسرين به سر آرد دماغ\r\nور نبود بالش آكنده پَر * خواب توان كرد حَجَرْ زير سر\r\nوين شكم خيره سر پيچ‌پيچ * صبر ندارد كه بسازد به هيچ \r\nناگفته نگذاريم كه اسلام با گوشه‌گيرى ، رهبانيّت و انزواطلبى سخت مخالف است « لا رهبانية فى الاسلام » استفاده و بهره‌مندى از تمام لذايذ زندگى در حد اعتدال در اسلام تأكيد شده و در قرآن آمده است كه :  لا تَنْسَ نَصِيبَكَ مِنَ الدُّنْيا  بهره و نصيب خود را از زندگى دنيوى فراموش نكنيد .\r\n\r\nآداب طعام خوردن درويشان\r\nنسفى صوفى نامدار در كتاب انسان كامل در آداب طعام خوردن مىنويسد : « بايد كه\r\n\r\n\r\n","description":"","footnote":"\r\n( 1 ) . سهروردى ، مجموعهء آثار فارسى شيخ اشراق ، به اهتمام سيد حسين نصر ، ص 316 .\r\n( 2 ) . تذكرة الاولياء ، پيشين ، ص 32 .\r\n( 3 ) . كشف المحجوب ، پيشين ، ص 419 .\r\n","page_name":" 416 ","page_number":416},
  {"content":"\r\n\r\nدرويشان بر سر سفره به ادب بنشينند و حاضر باشند . در شره ( يعنى حرص ) چيزى نخورند و پيران را عزيز دارند و بالاى پيران ننشينند و تا بزرگ قوم آغاز نكند ، ديگران آغاز نكنند و در دست و كاسهء ديگران نگاه نكنند ، و در كاسهء خود نگاه كنند و از كاسهء خود لقمهء كوچك بردارند و نيك بخايند و تا آن فرونبرند لقمهء ديگر برندارند و اگر چنان افتد كه درويشان در يك كاسه طعام خورند ، بايد كه از پيش خود خورند ، و دست به پيش ديگران دراز نكنند . . .\r\nپيش از ديگران دست از طعام باز نگيرند . و اگر نخواهند ، خود را مشغول مىدارند ، در اول دست بشويند و در آخر دست و دهان بشويند . . . « 1 » »\r\nدر كتاب لطايف الطوايف از مردم شكم‌باره نيز سخنى به ميان آمده است :\r\n\r\nدواى كم‌اشتهائى\r\n« مردى نزد طبيب رفت كه بيمارم و ضعف معده دارم و اشتهاى من كم شده ، نبض مرا احتياطى كن و براى من نسخهء چهار شربتى بنويس كه دفع بعضى فضلات كند و اشتها بر من قرار گيرد ، باشد كه معدهء من به حال قوّت باز آيد ، طبيب دست بر نبضش نهاد و پرسيد كه امروز چه خورده‌اى ؟ گفت قدر نيست كه كراى گفتن كند ( يعنى به گفتن بيرزد ) ، گفت بارى آنچه اتفاق افتاده بگوى . گفت على الصّباح بر ناشتا پنجاه من خربزه گرمك خورده‌ام ، بعد از آن پنج من نان و پنج من هريسه و پانزده من انار بر بالاى آن ، و در آخر دلم شربتى خواست ، هشت من حلواى جوز تناول كردم ، ديگر چيز نخورده‌ام ، اكنون نسخه چهار شربتى ميخواهم . طبيب قلم گرفت و نوشت كه ده من شير خشت و بيست من ترنجبين و سى من تمرهندى و چهل من آلوى بخارا و پنجاه من گلاب پس بدست وى داد كه معدهء بدين ضعيفى را كم ازين دارو نتوان داد . « 2 » »\r\nظريفى بر خوان بخيلى مرغ بريان كرده ديد ، گفت عمر اين مرغ بعد از كشته شدن درازتر خواهد بود . از عمرى كه در حيات خود داشته . « 3 » »\r\n« زن درويشى عيالمند بخانهء همسايه مىرفت كه او را مصيبتى افتاده بود درويش گفت ، كجا ميروى ؟ گفت : به تعزيت رسانيدن ، گفت در خانه براى طفلان چه گذاشته‌اى كه بخورند ؟ زن گفت چون در خانه نه آرد است و نه نمك و نه هيزم چه سازم و چه گذارم ؟ مرد گفت پس تعزيت در خانه ماست تو كجا ميروى ؟ « 4 » »\r\n\r\n\r\n","description":"","footnote":"\r\n( 1 ) . عزيز الدين نسفى : الانسان الكامل به تصحيح ماريژان موله ، ص 128 .\r\n( 2 ) . لطايف الطوايف به اهتمام گلچين معانى ص 205 .\r\n( 3 ) . همان كتاب ص 308 .\r\n( 4 ) . همان كتاب .\r\n","page_name":" 417 ","page_number":417},
  {"content":"\r\n\r\n\r\nشوخى پادشاه وقت با مولانا قطب الدين علامه\r\nخبر ظرافتهاى مولانا ، به پادشاه وقت رسيد ، خواست كه با او صحبت دارد و ظرافتى كند ، بفرمود تا طعامهاى گوناگون ترتيب دادند ، و اكابر شهر را به مهمانى طلبيدند و مجلس عالى آراستند ، پس به احضار مولانا فرمان داد و او را بر همه حاضران مقدم نشانيد . چون سفره كشيدند و طبقهاى طعام پيش چيدند ، طبقى سرپوشيده پيش مولانا آوردند كه هيچكس واقف نبود كه در آن طبق چيست ، و پادشاه در خلوت مقرر كرده بود ، كه نرهاى گوسفندان را عليحده پخته بودند و بر آن طبق نهاده و سرپوشيده ، چون سرپوش برداشتند و چشم اكابر بر آن افتاد ، دانستند كه پادشاه با مولانا ظرافت كردست ، در هم نگريستند كه آيا مولانا در برابر آن‌چه خواهد كرد ، چون مولانا آن را بديد بىتأمل بانگ بر خادم زد كه چرا غلط كردى و طبقى را كه براى حرم ترتيب داده‌اند اينجا آورده‌اى ؟ حضّار آن را بشنيدند نهفته خنديدند و پادشاه خجل شد و از ظرافت خود پشيمان گشت . « 1 » »\r\n\r\nمخالفت ابو سليمان دارانى با پر خوردن\r\nابو سليمان از مشاهير مشايخ شام بود و در رياضت كم خوردن و جوع شهرت فراوان داشت . ابو سليمان مىگفت : « . . . هر چيزى را زنگارى است و زنگار نور دل سير خوردن است .\r\nو گفت هركه سير خورد شش چيز به وى درآيد ، عبادت را حلاوت نيابد و حفظ وى در يادداشت حكمت كم شود ، و از شفقت بر خلق محروم ماند ، كه پندارد كه همه جهانيان سيرند ، و عبادت بر وى گران شود و شهوات بر وى زيادت گردند ، همهء مؤمنان گرد مساجد گردند و او گرد مزابل گردد . . . « 2 » »\r\nهم‌نام او ابو سليمان داود بن على اصفهانى معروف به طاهرى ( كه اهل كتاب و سنت بود ) در امساك و خويشتن‌دارى كم‌نظير بود . ابى عبد الله محاملى گفت روز عيد فطر بديدن او رفتم . . . « رخصت ورود يافتم او را ديدم در طبقى برگ كاسنى و در سفالينه‌اى مقدارى سبوس داشت و مىخورد . او را تهنيت گفتم . . « 3 » »\r\nدر مقابل اين طبقه ، اقليت فرمانروا يعنى سلاطين و امرا در مصرف مواد غذايى راه اسراف و تبذير مىرفتند .\r\nمسعودى مىنويسد كه به سال 250 ابو العباس مكّى با محمد بن طاهر مؤانست داشت .\r\nشبى محمد بن طاهر گفت : « گويى اشتهاى غذا دارم چه بخورم ؟ گفت سينه درّاج با يك پاره\r\n\r\n\r\n","description":"","footnote":"\r\n( 1 ) . لطايف الطوايف ، به اهتمام گلچين معانى ص 180 .\r\n( 2 ) . لغت‌نامه دهخدا ، ص 523 .\r\n( 3 ) . همان كتاب ، ص 524 .\r\n","page_name":" 418 ","page_number":418},
  {"content":"\r\n\r\nبزغاله ، گفت اى غلام نان و سركه و نمك بيار ، و از آن بخورد ، شب ديگر گفت : گويى گرسنه‌ام به نظر تو چه بخورم گفتم ديشب چه خوردى ؟ گفت تفاوت ميان دو سخن را نفهميدى ديشب گفتم گويى اشتهاى غذا دارم و امشب گفتم گويى گرسنه‌ام . . . . به من گفت خوردنى و نوشيدنى و بوى خوش و زن و اسب را براى من وصف كن . . . گفتم بهترين خوردنى آن است كه هنگام گرسنگى مزهء آن موافق طبع باشد . . . بهترين نوشيدنى آن است كه غم خود با آن بنشانى و به دوست خود نيز بدهى ، گفت بهترين سماع كدام است ؟ گفتم اينكه كنيزى چهار زانو بنشيند و به آهنگ جالب و صداى خوب بخواند . و بهترين بوى بوى محبوب دلارام يا فرزند دلبند است . . . و دلپذيرترين زنها زنيست كه بر خلاف خواهش دل از پيش او بيايى و شيفته پيش او به روى . و بهترين اسب ، اسب درشت پوزهء درشت چشم كه وقتى به دنبالش باشند سبق برد و چون به دنبال رود سبق گيرد . . . « 1 » »\r\nحكيم نظامى گنجوى دربارهء خوان و سفرهء شاهانهء خسروپرويز و اسراف و تبذير پادشاه ساسانى چنين مىگويد :\r\n . . . دو نوبت خوان نهادى صبح تا شام * خورش با كاسه دادى ، باده با جام\r\nكشيده مائده يك ميل در ميل * مگس را گاو دادى ، پشّه را پيل\r\nز الوانها كه بودى گردِ خوانش * ندانستى چه بردى ميهمانش\r\nز گاو و گوسفند و مرغ و ماهى * چه گويم چند ، چندانى كه خواهى\r\nچو بزمش بوى خوش را ساز دادى * صبا وام رياحين باز دادى \r\nاز خسرو و شيرين نظامى\r\n\r\nوصف اطعمه در باغ نو سمرقند\r\nدر كتاب مهمان‌نامهء بخارا تأليف فضل الله خنجى ضمن توصيف تعمير اوقاف بخارا در آغاز قرن دهم در وصف يك مهمانى چنين مىخوانيم : « . . توشمالان چابك‌دست به كشيدن سماط به نشاط و انبساط آمدند و الوان اغذيه و اصناف اطعمه . . . همچو جبال شامخات از لحوم حيوانات . . . بر روى يكديگر نهادند و صلاى غارت خوان نعمت در ميان مردم در دادند و خلايق را از مشاهدهء آن لحوم بىپايان ، شگفتى فراوان نمودار . . . شد ، از كثرت گوشت اسب كه اطيب و الذّ و انفس لحوم است ، كار را به جايى كشيد كه كسى كه در تمام عمر هرگز پاى مورى نيافته بود پشت اسبى بر دوش داشت و آنكه را قدرت تصرف در ران ملخى نبود ، دست و شانهء اسبى را در پا انداخت . . .\r\n\r\n\r\n","description":"","footnote":"\r\n( 1 ) . مروج الذهب ، پيشين ، ص 60 - 559 .\r\n","page_name":" 419 ","page_number":419},
  {"content":"\r\n\r\n در طُوى باغ نو ، ز نعمت و لوت * كس نديده چنان فراوان قوت\r\nشربتى از نبات ، آب يخى * پشتِ اسبى چو پاى يك ملخى\r\nبس كه افتاده گوشت سان برسان * سر خود خورده گلهء حيوان\r\nنعمت از پس كه بينوا مىبرد * كلّه اسب يك گدا مىبرد\r\nبىنوايان تمام غرقهء گوشت * چار پهلو شكم ز ارقهء گوشت\r\nخرده سفره‌هاى مجلس سور * سالها ماند بر وحوش و طيور « 1 » » \r\n\r\nمجالس مهمانى و جشن و سرور\r\nيكى از تفريحات طبقات مرفه و ميانه‌حال ايران ، شركت در مجالس سور و مهمانى بود . كسبه و بازاريان و ديوانيان و پيشه‌وران ، معمولا دوستان و يا بستگان خود را در روزهاى جمعه دعوت مىكردند تا لطمه‌اى به كار و كسب آنها نخورد ، ولى طبقات ممتاز حدود و قيودى براى اميال خود قائل نبودند و معمولا مهمانى آنان با تشريفات و تعارفات بسيار توأم بود . در كتب و منابع ادبى و اجتماعى ايران راجع به آداب غذا خوردن و طرز پذيرائى از مهمان و راه و رسم تغذيه مطالب بسيارى نوشته‌اند و ما براى آشنا شدن خوانندگان با طرز فكر قدما و اختلافى كه بين پاره‌اى از نظريات پيشينيان با عقايد پزشكان و اطباء جديد موجود است به ذكر شمه‌اى از آراء صاحبنظران قديم مىپردازيم .\r\n\r\nآداب غذا خوردن به نظر عنصر المعالى\r\nدر باب دهم قابوس‌نامه در ترتيب طعام خوردن ، چنين آمده است : « . . . اما اول حديث طعام خوردن ، بدانكه عادت مردمان بازار باشد كه طعام به شب خورند و آن نيك زيانكار است و دايم با « تخمه » باشند ؛ و مردمان لشكر را عادت چنانست كه در وقت ننگرند هر وقت كه بيابند مىخورند و اين عادت ستوران است كه هرگاه علف مىيابند مىخورند ؛ و مردمان خاص و محتشمان يك وقت بيش طعام نخورند و اين خويشتن‌دارى نيكوست و ليكن تن ضعيف گردد و مردم پيوسته بيقوت باشند . پس چنان صوابتر كه محتشمان بامداد به خلوت ، اندك‌مايه تناولى كنند و به كدخدائى خويش بشوند تا نماز پيشين آن راتبى كه رسم باشد رسيده بود و آن كسان را كه با ايشان نان خورند حاضر كنند و طعام بخورند . اما بايد كه به شتاب نخورند و آهسته باشند و شايد ، كه بر سر طعام با مردمان سخن كنند كه شرط اسلام است و ليكن سر در پيش افكنده دارند و در لقمه مردمان ننگرند . » سپس ضمن حكايتى مىنويسد كه صاحب اسمعيل بن عباد\r\n\r\n\r\n","description":"","footnote":"\r\n( 1 ) . مهمان‌نامهء بخارا ، پيشين ، ص 307 .\r\n","page_name":" 420 ","page_number":420},
  {"content":"\r\n\r\nهنگامى كه با كسان خود غذا مىخورد مشاهده كرد « مردى لقمه از كاسه برآورد و موى در او بود مرد نمىديد صاحب گفت اى فلان ، آن موى از لقمه بردار ، آن مرد لقمه از دست نهاد و برخاست و برفتن ايستاد ، صاحب فرمود تا او را بيارند پرسيد كه اى فلان ، چرا نيم‌خورده از خوان ما برخاستى ؟ آن مرد گفت مرا نان آن كس نبايد خورد كه موئى در لقمه من بيند ، صاحب خجل شد . . « 1 » »\r\n\r\nآداب شركت در مجالس مهمانى و طرز پذيرائى از مهمان\r\nدر باب دوازدهم قابوسنامه از آداب مهمانى كردن و مهمان شدن ، سخن رفته است :\r\n« اى پسر ، مردمان بيگانه را هر روز مهمانى مكن هر روز به سزا مهمانى نتوانى داشت . . چون مهمانان در خانهء تو آيند هريكى را پيش‌باز مىرو ، عزّتى مىكن و درخور ايشان تيمار به سزا همى دار . . . اگر وقت ميوه باشد پيش از نان خوردن ميوه‌هاى نو پيش آر تا بخورند و يك ساعت توقف كن آنگه مردم را طعام آر ، و تو منشين تا آنگاه كه مهمانان بگويند بنشين . . . با ايشان نان خور ، اما فروتر از همه بنشين و اگر مهمان نيك بزرگ باشد ، نبايد نشست ، و از مهمان عذر مخواه كه عذر خواستن كار بازاريان باشد و هر ساعت مگو كه نان نيكو بخور و هيچ نمىخورى . . . از چنين گفتارها آن مردم شرم‌زده گردند و چيزى نتوانند خورد . « 1 » »\r\nناگفته نماند كه بيمارى تعارف كردن كه از ديرباز صاحبنظران ايران آن را عملى بىمعنى و ناصواب مىشمردند هنوز با وجود تغيير شرايط اجتماعى و اقتصادى در بين ما ايرانيان معمول است . . . و گاه بعضى از ميزبانان با اصرار ، مهمانان را وادار به پرخورى مىكنند در حالى كه شرط عقل و انصاف اين است كه مهمان را كاملا در انتخاب غذا ، و ميزان خورد و خوراك آزاد بگذاريم .\r\n\r\nوظايف ميزبان\r\nاسدى طوسى نيز با عنصر المعالى هم‌عقيده و همداستان است و مىگويد ميزبان بايد از تعارفات بيمزه و پزشكى كردن خوددارى نمايد ، و بجاى آن ، به كيفيّت و كميّت غذا توجه كند :\r\n خورش بايد از ميزبان گونه‌گون * نه گفتن كزين كم خُور و ز آن فزون\r\nاگرچه بود ميزبان خوش‌زبان * پزشكى نه خوب آيد از ميزبان \r\nايرانيان و ديگر ملل خاورميانه از ديرباز به مهمان‌نوازى شهرت داشتند مردمان\r\n\r\n\r\n","description":"","footnote":"\r\n( 1 ) . قابوسنامه ، به اهتمام دكتر غلامحسين يوسفى ، ص 64 .\r\n","page_name":" 421 ","page_number":421},
  {"content":"\r\n\r\nماوراء النهر و خراسان كه از قدرت اجتماعى بيشترى برخوردار بودند ، صاحب خدم و حشم بسيار و آراسته به فضائل غريب‌نوازى و مهماندوستى بودند تا حدى كه سيّاحان به ستايش خصال ايشان مىپرداختند . مقدسى مردم خوارزم را اهل الضيافه و نهمه فى الاكل « 1 » بخواند و اصطخرى از مهمان‌نوازى مردم ماوراء النهر سخن مىگويد و از فئودالى سغدى نام مىبرد كه در خانه‌اش بيش از صد سال گشاده بود و هر شب صد تا دويست مسافر را اطعام و پذيرايى مىكرد .\r\nچهار قرن بعد ، ابن بطوطه نيز با بيانى مشابه اظهار داشت كه هرگز مردمى نجيب‌تر و ستودنىتر از اهل خوارزم كه به اندازهء آنان در پذيرائى بيگانگان گشاده‌رو باشند نديده است . « 2 » »\r\n\r\nضيافتى شاهانه در نيشابور\r\nبعضى از خداوندان تصوف اهل قناعت و رياضت نبودند و با تجمل و تشريفات زندگى مىكردند .\r\nشيخ ابو سعيد ابو الخير در ضيافتى كه در نيشابور به صوفيان داد « سيصد تن از آنان را بدان ضيافت دعوت كرد و با برّهء بريان و لوزينه از آنان پذيرايى كرد .\r\nدر ضيافت ديگرى كه همو در « پشتگان » داد دعوتى عام بود ، دو هزار تن از خواص و عوام بدان ضيافت آمده بودند ، با آنكه از مهمانان در روز پذيرايى مىكرد ، هزار شمع و عود در آن برافروختند . « 3 » »\r\n« . . . در مجالس نشاط و شراب سلاطين ، غالبا شاعران ، مطربان ، مسخرگان حاضر مىآمدند و ساقيان كه در پادشاهى محمود اياز رئيس آنان بود ، باده‌گساران را به نوبت شراب مىدادند . « 4 » » و با استراق سمع براى مخدومان خود جاسوسى و خبرچينى مىكردند .\r\n\r\nشست‌وشوى دست با آب گرم و حوله\r\nاز ديرباز در مهمانيها پس از صرف غذا ، ميزبان بوسيلهء خدمهء خود دست چرب و آلودهء مهمانان را با آب گرم ، و حوله پاكيزه مىكردند « چنان كه ابو معاديه ضرير كه از فضلا و علماى بزرگ بود روزى با هارون الرشيد طعام مىخورد ، چون از غذا بپرداخت شخصى بر دست ضرير ( آن دانشمند نابينا ) آب ريخت ، چون دست بشست هارون از وى پرسيد دانستى چه كسى بر دستت آب ريخت ؟ جواب داد نه ، هارون گفت من ، ضرير گفت از براى دانش كردى نه براى من . . . « 5 » » ناگفته نماند كه از ديرباز غير از شستشوى دست قبل از غذا ، خلال دندان يعنى\r\n\r\n\r\n","description":"","footnote":"\r\n( 1 ) . يعنى : مهمان‌نواز و اهل سور و شكمبارگى .\r\n( 2 ) . كليفورد ادموند بالورث تاريخ غزنويان ترجمه حسن انوشه ص 31 .\r\n( 3 ) . همان كتاب ص 193 .\r\n( 4 ) . نگاه كنيد به تاريخ بيهقى ، پيشين ، ص 253 .\r\n( 5 ) . تاريخ ادبى ايران ، ج 2 ، از فردوسى تا سعدى ، تأليف براون ترجمهء على پاشا صالح ، حواشى ص 161 .\r\n","page_name":" 422 ","page_number":422},
  {"content":"\r\n\r\nپاكيزه كردن دندانها با مسواك نيز معمول بود ، چنان كه در ترجمهء تاريخ طبرى به اين معنى اشاره شده است : « عايشه . . . گفت يا رسول الله مسواكى خواهى ، گفت خواهم و اندر جامه خانهء عايشه مسواكى بود ناخائيده بگرفت و سخت بود بخائيد تا نرم شد و او را بداد او مسواك به دندان بكرد و بر دندان نيرو بكرد ( يعنى فشار آورد ) عايشه گفت نيرو سخت مكن كه دندان افكار كنى ( يعنى خراب كنى ) . . . » ( ترجمهء طبرى بلعمى )\r\n\r\nسور خوردن و سورچرانى :\r\nناگفته نماند كه « سور » از كلمهء اوستايى « سوئيريا » مشتق است و به معنى ضيافت ، جشن عروسى ، چاشت ، طعام ، هنگامه و جشن و مهمانى و شادى و نشاط در آثار شعرا و بزرگان ادب فارسى به كار رفته است :\r\n ز تو چشم اهرمنان دور باد * دل و جان تو خانهء « سور » باد \r\n« فردوسى »\r\n يكى « سور » فرمود كاندر جهان * كسى بيش از آن خود نكرد از مهان \r\n« فردوسى »\r\n ميان ما نه عقدى نه نكاهى * نه آئين عروسى و نه سورى \r\n« منوچهرى »\r\n گر تو سوى سور ميروى رو * روزت خوش باد و سَعْىْ مشكور \r\n« ناصر خسرو »\r\n در آن سور عروسى پنج و شش ماه * نشسته شادمان در كشور شاه \r\n« ويس و رامين »\r\n ز گلشن به باغ آمد از بهر سور * بشد خيره چون ديد جم را ز دور \r\n« اسدى »\r\n شگفت نيست از اين سور و جشن خرم و خوش * ز چوبها گُل رويد ز سنگها شمشاد \r\n« مسعود اسعد »\r\n در آن صحرا نهاده تخت معشوق * بگرد تخت دايم جشن و سور است \r\n« عطار »\r\n هر كجا نوريست در عالم قرين ظلمت است * هركجا سوريست در گيتى قرين شيون است \r\n« شهاب سمرقندى »\r\n مهر فلك كين و نشاطش غم است * سور جهان نزد خرد ماتم است \r\n« خواجوى كرمانى »\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nدر نثر فارسى نيز كلمه « سور » به معنى مهمانى و شادى و سرور به كار رفته است :\r\nبر اثر هر سورى ماتمى دهد و از پس هر شادى غمى پيش آرد « سندبادنامه ص 39 » .\r\nآن جماعت در اندرون حصار گريختند و به سور و قصور آن اعتصام جستند . « ترجمه تاريخ يمينى » « 1 »\r\nامّا « سورچران » به كسانى اطلاق مىشود كه از فرط شكم‌پرستى همواره در فكر سور خوردن هستند . ابو الفرج رومى در وصف اين گروه مىگويد :\r\n ميل تو به حربگه فزون بينند * از ميل طفيليان به مهمانى \r\nدر مثال آمده است كه « ضيافت پاى پس دارد » . « ضيافت آب حمام » كنايه از تواضع خشك و خالى است .\r\n بيا كه گر نكنم تر دماغت از جامى * كنم ضيافت خشكت به آب حمامى \r\n« مسيح كاشى »\r\nدر ميان اقوام و ملل مختلف ضيافت و مهمان‌نوازى امرى پسنديده است . در كتاب قاموس مقدس آمده است : « ضيافت آن است كه غالبا از براى امر مهم و عمده‌اى مثل از شير باز گرفتن و مفارقت از دوستان و جشن ميلاد و عيش و شادى فراهم مىگردد و وليمه را رئيسى بود كه امورات به عهدهء وى موكول بود . « 2 » »\r\nعنصر المعالى در آداب مهمان‌دارى مىنويسد : پس از دست شستن « گلاب و عطر فرماى و چاكران و بندگان مهمان را نيك تعهد كن كه نام نيك ، ايشان بيرون برند و در مجلس اسپر غم بسيار فرماى و مطربان خوش‌آواز استاد حاضر كن و تا نبيذ خوش نبود نزد مهمان ميار . . .\r\nسماع و شراب بايد كه خوش باشد تا اگر در خوان و كاسه تقصيرى افتد آن عيب بدان پوشيده گردد . . . از مهمان منّت پذير و تازه‌روى باش و ليكن نبيذ كم‌خور و در پيش مهمان مست مشو . . . ميخور و ميده ، اما بيهوده‌خند مباش كه بيهوده خنديدن دوم ديوانگى است چنان كه كم خنديدن دوم سياستست . . . اگر از چاكران تو خطائى بكنند درگذار و پيش مهمان روى ترش مكن . . . و اگر مهمان تو هزار محال بگويد و بكند برو محال مگير و حرمت او بزرگ دار . . . اما بدان كه حق مهمان داشتن واجب است و ليكن حق مهمانى كه به حق‌شناسى ارزد نه چنان كه هر نااهلى را به خانه برى . . . اگر مهمان روى ، نيك گرسنه مرو و سخت سير نيز مرو كه اگر هيچ نخورى ميزبان بيازارد و اگر به افراط خورى زشت باشد . . . بر سر نان و نبيذ كارفرمائى مكن . . . مهمان فضول مباش . . . مست خراب مشو ، چنان برخيز كه در راه اثر مستى بر تو پيدا\r\n\r\n\r\n","description":"","footnote":"\r\n( 1 ) . نگاه كنيد به لغت‌نامهء دهخدا حرف « س » ، ص 708 .\r\n( 2 ) . همان كتاب حرف « ض » ، ص 89 .\r\n","page_name":" 424 ","page_number":424},
  {"content":"\r\n\r\nنشود ، هرچه خواهى كردن نبيذ ناخورده كن . . . « 1 » »\r\nصاحبنظران و محققين ايرانى از ديرباز در پيرامون آداب طعام خوردن و طرز پذيرايى از مهمانان مطالب جالب و دلنشين در كتب و آثار خويش به يادگار گذاشته‌اند از جمله :\r\nغزالى در كيمياى سعادت در پيرامون آداب خوردن و نوشيدن چنين تعليم مىدهد : « اول آنكه دست و دهان بشويد . . . دوم طعام به سفره نهد . . . سوم نيكو نشيند . چهارم نيت كند طعام را براى قوت عبادت خورد نه براى شهوت . . . پنجم تا گرسنه نشود دست به طعام نبرد . . . هركه دست از طعام بازگيرد و هنوز گرسنه بود هرگز به طبيب حاجت نيابد . . . ششم به ماحضر ( يعنى هرچه موجود است ) قناعت كند . . . هفتم . . . طعام تنها نخورد . . . هنگام آب خوردن به كوزه نگرد تا خاشاكى و حيوانى در آن نباشد . . . پس از طعام . . . انگشت به دهان پاك كند ، آنگه به دستار خوان پاك كند و نان‌ريزه برچيند . . . آنگاه خلال كند ، و هرچه به زبان برآيد فروبرد و كاسه پاك كند به انگشت ، كاسه بليسد . . . و اگر بشويد و آب آن بخورد چنان بود كه بنده آزاد كرده باشد ( مقايسه كنيد با اسراف و تبذيرى كه اكنون در خانواده‌هاى متنعّم معمول است ) .\r\nچون با كسان ديگر غذا خورد قبل از ديگران دست به طعام نبرد ، هنگام تناول سخنهاى نيكو گويد ، بيش از هم كاسه نخورد و بهترين طعام نزد وى نهد ، آهسته غذا خورد ، در لقمه ديگران ننگرد ، در كاسه دست نفشاند و دهان فراكاسه ندارد چون چيزى از دهان بيرون كند روى بگرداند و لقمه كه به دندان پاره كرده باشد باز در كاسه نبرد كه طبع از اينهمه نفرت گيرد . . .\r\nچون دست شويد آب دهان پيش مردمان در طشت نيفكند . . . »\r\n\r\nمهمانيهاى دوستانه\r\nغزالى تأكيد مىكند كه دوستان بىاطلاع و خبر قبلى براى خوردن طعام به منزل احباب نروند و براى احدى ايجاد تكليف ننمايند ، و هرگاه به حكم ضرورت به خانهء دوستى آيند به ما حضر بسنده كنند . و بر ميزبان است كه ماحضر يعنى هرچه دارد پيش مهمان آرد و از تكلّف و تظاهر خوددارى كند و اگر آنچه دارد به اندازهء مصرف اهل و عيال است از پذيرفتن مهمان خوددارى كند . « كسى امير المؤمنين على رضى الله عنه را ميزبانى كرد ، گفت به شرط آيم : كه از بازار هيچ نيارى و از آنچه در خانه است هيچ بازنگيرى و نصيب عيال تمام به ايشان بگذارى . »\r\nميهمان نبايد بر ميزبان تحكم كند و ميزبان در صورتى كه استطاعت داشته باشد نيز لازمست كه از ميهمانان خود بپرسد كه « چه مىخواهيد و چه آرزو مىكنيد » . در ميهمانيها\r\n\r\n\r\n","description":"","footnote":"\r\n( 1 ) . قابوسنامه ، پيشين ، ص 71 به بعد .\r\n","page_name":" 425 ","page_number":425},
  {"content":"\r\n\r\nنبايد ميزبان را منتظر گذارد و نيز در رفتن به منزل ميزبان تعجيل نكند ؛ و بر جايى نشيند كه ميزبان اشاره كند و راه تواضع گيرد . و چون اكثريت مهمانان حاضر شوند بر ميزبان است كه در آوردن طعام تعلل نورزد مگر اينكه غايب درويش و شكسته‌دل باشد .\r\nحاتم اصم گويد : « شتاب از شيطان است مگر در پنج چيز : طعام مهمان و تجهيز مردگان ، و نكاح دختران ، و گزاردن وام ، و توبه از گناهان و در وليمه تعجيل سنت است .\r\nديگر آنكه در ميهمانيها نخست ميوه و تره و سبزى حاضر كند و بايد از طعامها خوشتر پيش دارند ، طعام اندك ننهند كه بىمروّتى باشد ، و بسيار نيز ننهند كه تكبّر باشد . . . بايد كه نخست نصيب عيال نهند تا چشم ايشان بر خوان نباشد . . . بايد كه ميزبان سخن خوش گويد و گشاده‌رو باشد و ميزبان اگر تقصيرى بيند درگذارد و فروپوشد به نيكوخويى كه حسن خلق از بسيارى قربات فاضلتر است . « 1 »\r\n\r\nمهمانان ناخوانده\r\nناگفته نماند كه از ديرباز در اجتماعات و مهمانيهاى شرقى عده‌اى انگل‌وار و بدون توجه به امكانات ميزبان و وضع و موقعيت خودشان ، همين كه درى را باز و سفره‌اى گسترده مىديدند ، بدون دعوت قبلى بر خوان مىنشستند و مزاحم ميزبان و مهمانان مىشدند .\r\nپيشواى اسلام پس از اعلام رسالت مىديد ، كه عده‌اى از مؤمنين يا به علت جهل و بيخبرى يا به حكم بىادبى و خودخواهى همه روزه به هنگام غذا به محضر او حاضر ، و بدون رعايت مبانى اخلاقى پس از صرف غذا ساعتها مزاحم مىشوند .\r\nظاهرا چون تذكرات دوستانهء آن حضرت در روش مفتخواران و انگلها مؤثر نيفتاد در اين‌باره نيز آيه‌اى نازل شد كه رعايت آن در روزگار ما نيز ضرورى است :\r\nدر سورهء احزاب آيه 53 به آداب حضور در مجالس مهمانى اشاراتى جالب شده است :\r\n يا أَيُّهَا الَّذِينَ آمَنُوا لا تَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ إِلى طَعامٍ ، غَيْرَ ناظِرِينَ . . .  اى كسانى كه به خدا ايمان آورديد به خانه‌هاى پيغمبر داخل مشويد ، مگر آنكه اذن دهد و بر سفرهء طعامش دعوت كند ، در آنجا هم نبايد زودتر از وقت آمد و به ظروف غذا چشم انتظار گشاييد بلكه موقعى كه دعوت شده‌ايد ، بياييد و چون غذا تناول كرديد زود از پى كار خود متفرق شويد ، آنجا براى سرگرمى و انس به سخنرانى نپردازيد كه اين كار پيغمبر را آزار مىدهد ، و او به شما از شرم اظهار نمىدارد ولى خدا را از شما بر اظهار حق خجلتى نيست و هرگاه از زنان رسول متاعى مىطلبيد از پس پرده بطلبيد براى آنكه دلهاى شما و دلهاى آنها پاك و\r\n\r\n\r\n","description":"","footnote":"\r\n( 1 ) . كيمياى سعادت ، پيشين ، ص 237 - 232 ( نقل به اختصار ) .\r\n","page_name":" 426 ","page_number":426},
  {"content":"\r\n\r\nپاكيزه بماند بهتر است . »\r\nچند قرن بعد سعدى زبان به مذمت كسانى كه به نام مهمان ، روزهاى متمادى از خانوادهء ميزبان سلب آسايش مىكنند مىگشايد و مىگويد :\r\n ميهمان گرچه عزيز است ولى همچو نفس * خفه مىسازد اگر آيد و بيرون نرود \r\nعبيد زاكانى نيز در اين معنى با سعدى هم‌داستان است و در رسالهء تعريفات مىنويسد :\r\nالمردود : ميهمان بعد از سه روز .\r\n\r\nعقيدهء غزالى در مورد مجالس مهمانى\r\nغزالى در كيمياى سعادت كليهء مسائل اجتماعى را از ديدگاه مذهبى مورد بررسى قرار مىدهد . وى « فرش ابريشمين و مجمره و گلاب‌دان سيمين و پرده‌هاى آويخته كه بر آن صورت بود » منكر مىداند ولى مىنويسد اگر صورت بر فرش و بالش باشد اشكالى ندارد . وى به حكم شرع معتقد است « سماع رود و نظارهء زنان در مردان جوان تخم فساد بود . . . همچنين اگر در ميهمانى مردى بود كه جامهء ديبا دارد يا انگشترى زرين ، نشايد آنجا نشستن . . . و اگر در مهمانى مسخره‌اى باشد كه مردمان را به فحش و دروغ به خنده آورد نشايد نشستن با او . »\r\n\r\nعقيدهء خواجه نصير الدين\r\nخواجه نصير الدين طوسى در اخلاق ناصرى در « آداب طعام خوردن » چنين مىنويسد :\r\n« اول دست و دهن و بينى پاك كند ، آنگاه به كنار خوان حاضر آيد و چون بر مائده ( يعنى سفره ) بنشيند به طعام خوردن مبادرت نكند مگر كه ميزبان بود و دست و جامه آلوده نگرداند و به زياده از سه انگشت نخورد و دهن فراخ نكند و لقمهء بزرگ برنگيرد و زود فرونبرد و بسيار نيز در دهن نگاه ندارد و انگشت نليسد و به الوان طعام نظر نكند و طعام نبويد و نگزيند ، و اگر بهترين طعام اندك بود بر آن ولوع ( يعنى حريص ) ننمايد و آن را بر ديگران ايثار كند و دسومت ( يعنى چربى ) بر انگشت نگذارد و نان و نمك تر نكند و در كسى كه با او مواكله ( يعنى هم‌غذائى ) كند ننگرد و در لقمهء او نظر نكند و از پيش خود خورد و آنچه به دهن برد مانند استخوان و غير آن بر نان و سفره ننهد و اگر در لقمه استخوانى يا موئى بود چنان از دهن بيفكند كه غيرى وقوف نيابد و آنچه از ديگرى متنفر يابد ارتكاب نكند و پيش خود چنان دارد كه اگر كسى خواهد كه بقيهء طعام او تناول كند از آن متنفر نشود و چيزى از دهان و لقمه در كاسه و بر نان نيفكند . و پيش از ديگران به مدتى دست بازنگيرد بل اگر سير شده باشد تعلل نمايد تا ديگران نيز فارغ شوند و اگر آن جماعت دست باز گيرند او نيز باز گيرد و گرچه گرسنه بود مگر\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nدر خانه خود ، يا موضعى كه بيگانگان نباشند ، و اگر در ميان طعام به آب حاجت افتد به نهيب نخورد ، و آواز از دهن و حلق بيرون نياورد ، و چون خلال كند ، آنچه به زبان از دهان جدا شود ، فروبرد ، و آنچه به خلال بيرون آرد ، به موضعى افكند كه مردم نفرت نگيرند و اگر در ميان جمع بود ، در خلال كردن توقف نمايد . و چون دست شويد ، در پاك كردن انگشتان و اصول ( يعنى بيخ و ريشه ) ناخنان جهد بليغ كند ( بايد توجه داشت كه در آن روزگار همهء مردم ايران بر خلاف مردم چين با دست غذا مىخوردند ) و همچنين در تنقيه ( پاك كردن ) لب و دندان غرغره نكند و آب دهان در طشت نيفكند و چون آب از دهن بريزد بدست بپوشد و در دست شستن سبقت نكند بر ديگران و اگر پيش از طعام دست شويند ، شايد ( يعنى شايسته است ) كه ميزبان سبقت كند بر ديگر حاضران ، در دست شستن . « 1 » »\r\nبه طورى كه مىبينيم تعاليم خواجه با مبانى اخلاقى روزگار ما سازگارتر و از جهاتى از نظريات غزالى مترقىتر است .\r\n\r\nآداب مهمانى به نظر شجاع\r\nنويسندهء انيس الناس فصل سيزدهم از كتاب خود را به راه و رسم و آئين مهمان‌دارى اختصاص داده و حكايات و روايات و قصص فراوان در اين زمينه نوشته است از جمله مىگويد « چون مهمان را به خانه آورى ايشان را استقبال مىنما و اظهار بهجت و خوش‌دلى ميكن و رعايت هركس چنان كه لايق و سزاى اوست به جاى آر .\r\n اگر دوست مهمان بود يا نه دوست * شب و روز تيمار مهمان به تُست \r\nو قبل از اشتغال اكل و بعد از فراغ آن ، طشت و آفتابه حاضر بايد كرد تا اهل مجلس دست و دهان بشويند چه گفته‌اند چيزى خوردن براى دست شستن خوش است و درين صورت رعايت سنّت نموده بايد كه از اشرف اهل مجلس گيرند و از جانب دست راست او . . . اگر وقت ميوه باشد پيش از آوردن سفره ، ميوه‌هاى تر ، پيش مهمان آرند و لحظه‌اى توقف نمايند بعد از آن سفره را بگسترانند .\r\nو در سفره پيش مهمان كشيدن طريق مردم ماوراء النهر طريقى نيكوست چه رسم ايشان آنكه الوان غذا و انواع نعمت مرتب سازند و هر لحظه نوعى از آن پيش مهمان آرند چون حظّ خويش از آن نوع برگيرند ظروف و كاسها بردارند و نوعى ديگر آرند و همچنين به دم نوعى از غذا آورند . . . چون مهمان باشى پيش از مردم ، دست به طعام مكن . . . خدمتكاران و غلامان\r\n\r\n\r\n","description":"","footnote":"\r\n( 1 ) . اخلاق ناصرى ، به اهتمام اديب تهرانى ، ص 207 .\r\n","page_name":" 428 ","page_number":428},
  {"content":"\r\n\r\nميزبان را نيكو تفقد كن . . . ايشان را نگوى كه فلان كار كن . . . چون مهمان باشى . . . به نان و نوالهء مردم ، به مردم تقرّب مجو . و به چيز مردم خود را صاحب كرم مساز و ملازمان و غلامان خود را نيز چيزى بده . . . دست و جامه آلوده مگردان به سه انگشت چيزى خور و دهان را فراخ مساز و لقمهء بزرگ برمدار ، انگشت مليس و به الوان طعام و ظروف نگاه مكن و به بهترين طعام مولع و حريص مگرد . . . آواز دهان و حلق بيرون مگذار . . . بعد از فراغ اكل در حالت دست و دهان شستن در پاك كردن انگشتان سعى بليغ به جاى آر . . . در حضور مردم غرغره مكن بعد از دست و دهان شستن بندگان را بفرما تا گلاب در مجلس حاضر كنند تا به سبب روايح آن ، بوى غذا از مجلس بيرون رود . . . ديگر آنكه مطربان خوش‌آواز با عود و چنگ مهيا ساز . . . در مجلس ، صاحب حسنان حاضر گردان چه مقصود از مهمانى اينهاست و الّا مردم همه روزه نان و گوشت و اغذيه و اطعمه مىخورند . . . در شراب به موافقت مهمان جرعه‌نوش باش ، و از خويش مى دزد تا مست نگردى و از تفقّد حال مهمان باز نمانى . . . اگر مهمان هزار حركت خارج كند تا در خانهء تو باشد ، به رويش منه و فروگذار . . « 1 » »\r\n\r\nنمونه‌اى چند از مهمانيهاى پرتكلف قرون وسطى\r\nدر دورهء قرون وسطى درحالىكه اكثريت قريب به اتفاق مردم در شرايطى نامساعد و رقت‌بار زندگى مىكردند زمامداران ، دستگاه حاكم و فئودالها و اشراف ، از زندگى مقرون به رفاه و آسايش بهره‌مند بودند و گاه و بيگاه براى آنكه پايهء مقدورات و امكانات مالى خود را به مردم نشان بدهند مجالس مهمانى مفصلى ترتيب مىدادند و ما نمونه‌اى چند از اين ضيافتهاى تاريخى را ذيلا نقل مىكنيم :\r\n\r\nسفره‌اى شاهانه در ماوراء النهر\r\nسلطان محمود پس از آنكه كار قدر خان را در ماوراء النهر سامان بخشيد « خوانى ساز داد ، كه هيچ پادشاهى را ميسر نشد و از آن جمله سماطينى ( يعنى سفره‌اى ) زده بود كه ده هزار سر خوان بر روى آن نهاده بودند و به هر خوانى برهء بريان و دويست شتر و دويست گاو و دويست اسب تمامه بريان كرده بر ميان سماطين برپاى داشته و هريكى به رنگى كرده و ده كوشك در ميان سماطين برآورده كه گوئى چوبى در ميان نبود و بر هر كوشكى از آن كوشكها دستى مطرب ايستاده و طرب كردندى و بر سماطين قريب نيم فرسنگ راه همه طبقهاى پر از ميوه ، چنان كه چهل و شش نوع ميوه نهاده بود و گلهاى خوش‌بو ، مهيا چنان كه بوى ايشان دو ماهه\r\n\r\n\r\n","description":"","footnote":"\r\n( 1 ) . شجاع : انيس الناس ، به اهتمام ايرج افشار ، ص 273 به بعد .\r\n","page_name":" 429 ","page_number":429},
  {"content":"\r\n\r\nراه ميرفت و عده‌اى از لشكريان به سيم و زر غرق شده و قباها همه به مرصّع و پس خيمهء سلطان را خيمه بزدند از اطلس سبز و همه به زر دوخته و امير العادل الفاضل . . . بر تخت نشسته و زير تخت كرسىهاى زرين نهاده و همهء وزيران نشسته و قدر خان هم بيامد به دولت و شوكت و عظمت . . . طعام بخوردند و بعد از آن خلوت ساختند چنان كه قدر خان و امير و وزير بودند و بيعتها بستدند و نامها و شرطها بنوشتند . . . « 1 » » همچنين براى آشنايى بيشتر با ضيافتهاى بزرگ نگاه كنيد به تركستان‌نامه بارتولد ، ج 1 ، ص 599 .\r\n\r\nتفريح شاهانه\r\nابو الفضل بيهقى نمونه‌اى از تفريحات سلطان مسعود را توصيف مىكند :\r\n« روز جمعه بيستم ماه ربيع الاول 422 هجرى ، امير در كشتى نشست ، و نديمان و مطربان و غلامان در كشتيهاى ديگر نشسته بودند ، همچنان براندند تا پاى قلعت . . . از قلعت بوقها بدميدند و طبلها بزدند و نعره‌ها برآوردند ، و خوانها به رسم غزنين روان شد از برگان و نخجير و ماهى و آچارها و نانهاى يخه ، و امير را از آن سخت خوش آمد و مىخوردند و شراب روان شد و آواز مطربان از كشتيها برآمد و بر لب آب مطربان ترمذ و زنان پاىكوب و طبل‌زن افزون سيصد تن دست به كار بردند و پاى مىكوفتند و بازى مىكردند و از اين باب چندان‌كه در ترمذ ديدم كم جايى ديدم ، و كارى رفت چنان كه مانندهء آن كس نديده بود . . . « 2 » »\r\n\r\nپذيرايى شيخ ابو الحسن خرقانى از شيخ ابو سعيد ابى الخير با نان و سركه\r\nبه خلاف سلاطين بعضى از عرفا و دراويش به نان و سركه و پيازى قانع بودند « . . .\r\nوقتى شيخ ابو سعيد ابى الخير از طريق خرقان مىگذشت به خانقاه شيخ آمد . . . شيخ در حجره شد و عيال را گفت ، تو چه دانى كه چگونه عزيزانى رسيده‌اند و در همه خانه - معلوم من - سه من آرد جو !\r\nفرمود قرصها پزند ، عيال پاره‌اى درشتى كرد ، و شيخ را و مهمانان را گفت ، آنچه گفت ! و شيخ تلطّف مىكرد . سفره نهادند و نان ، خورش سركه بود . . . « 3 » »\r\n\r\nدعوت طاهر از ابو الفضل بيهقى\r\nبيهقى در تاريخ خود يك مهمانى دوستانه را در حدود هزار سال پيش تصوير مىكند :\r\n\r\n\r\n","description":"","footnote":"\r\n( 1 ) . سعيد نفيسى ، در پيرامون تاريخ بيهقى ، ج 1 ، ( ص 48 ) .\r\n( 2 ) . بيهقى ، فياض ، ص 310 به بعد .\r\n( 3 ) . دكتر باستانى پاريزى ، گذار زن از گدار تاريخ ، نشريهء فرهنگ و هنر ، ص 130 ، به نقل از نور العلوم و تذكرة الاولياء .\r\n","page_name":" 430 ","page_number":430},
  {"content":"\r\n\r\n« . . . خانه به كوى سمگران داشت . در شارستان بلخ ، سرايى ديدم چون بهشت آراسته و تجملّى عظيم كه مروّتش و همّتش تمام بود و حرمتى داشت . و مرا با خويشتن در صدر بنشاند و خوردنى را خوانى نهادند ، سخت نيكو ، با تكلّف بسيار و نديمانش مىآمدند و مطربان ترانه‌زنان و نان بخورديم و مجلس شراب جاى ديگر آراسته بودند ، آنجا شديم تكلفى ديدم فوق الحدّ و الوصف . دست به كار برديم و نشاط بالا گرفت . . . « 1 » »\r\nابن حوفل در كتاب صورة الارض از مهمان‌نوازى مردم ماوراء النهر و علاقهء فراوان مردم آن سامان به كارهاى عام المنفعه چون راه‌سازى ، پل‌سازى و بناى مهمانخانه و رباط ، به تفصيل سخن مىگويد .\r\n\r\nچند ميهمانى مجلّل و باشكوه تاريخى\r\nابو الفضل عباس ابن حسين شيرازى از رجال دولت آل بويه ، چند بار به وزارت رسيد و در آخر به سال 362 او را مصادره و بند كردند و وى به زندان درگذشت . اين مرد قبل از احراز مقام وزارت براى جلب عنايت معز الدوله « . . . در بغداد دعوتى عظيم كرد و تكلّفات بسيار نمود و معز الدوله را با همه اركان دولت و امرا بخواند و هزارهزار و پانصد درم بر آن دعوت خرج كرد و در ميان سماط چند كوشك از شكر بساخت و در ميان همه ، كوشكى از همه بلندترين كرد و در آن كوشك مطربان و طبّالان نشاند تا در آن سرود مىگفتند و گل و شكوفه بسيار بر روى آب بريختند چنان كه دجله بر روى گل پوشيده شد . » پس از چندى معز الدوله از ميهمانى مجلل او ياد كرد ، ابو الفضل گفت به دولت پادشاه دعوتى عجيب و نيكوتر سازم . در دومين دعوت دويست هزار دينار خرج كرد و انتظار داشت ، در دعوت نخستين به مقام وزارت برگزيده شود .\r\n« شخصى كه در دعوت دوم حاضر بود گفت در بعضى مواضع كه جهت بريان ، تنورها ساخته بودند هزار بره ديدم كه بريان كرده بودند ، مجموع را از اين‌جا بايد قياس كرد . . . « 2 » » گويند در عراق بعد از دعوت حسن بن سهل كه جهت مأمون كرد هيچكس دعوتى نيكوتر و بهتر از اين دو دعوت ابو الفضل نكرد . »\r\nاز اين قبيل مهمانيهاى پرتكلف كمابيش تا قبل از هجوم مغولان رواج داشت . پس از حمله مغول شالودهء زندگى اقتصادى و اجتماعى عموم طبقات درهم ريخت ، نه تنها مردم عادى بلكه طبقات ممتاز نيز از بيم طمع و تجاوز خانها و سران چادرنشين مغول جرأت خودنمايى و اظهار وجود نداشتند .\r\nغير از مجالس مهمانى ، آذين بستن و چراغانى شهر و نظارهء هنرنمايى هنرپيشگان در روزهاى جشن ، يكى از سرگرميهاى مردم بود .\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 178 به بعد .\r\n( 2 ) . دهخدا : لغت‌نامه ، ص 727 .\r\n","page_name":" 431 ","page_number":431},
  {"content":"\r\n\r\n\r\nآذين بستن\r\nدر تاريخ سيستان ضمن گفتگو از آمدن رسول مير جغرى در سنهء ثمان و اربعين و اربعمانه ( 448 ) مىنويسد : « روز آدينه بيست و پنجم اين ماه شهر آذين بستند از در سراى « ارتاشى » تا در بتان ، و همه بر خود و مغفر و زره و جوشن و ديبا بياراستند و بسيارى درم و دينار ريختند از ضرب جغرى تا به مسجد آدينه اندر رفت و چون خطبه كردند به نام امير جغرى چندان درم و دينار ريختند كه هركه كمتر يافته بود از مردمان مسجد بيست و سى دينار يافته بودند . . . « 1 » »\r\n\r\nيك مجلس مهمانى در شهر حيره\r\nاغانى ضمن توصيف شهر « حيره » يكى از مجالس مهمانى آن دوران را چنين توصيف مىكند : ميزبان « . . . از هرگونه خوراك در سفره بنهاد و از نان و ماهى و گوشت آهو و گوشت شترمرغ و خرگوش و آهوبره و همچنين نوشيدنيها از آب گرفته تا شراب كه در آن مائده بنهاده بود همه از شهر حيره بود و ظروف خوراك و فرشى كه در عمارت گسترده بود نيز از مصنوعات و بافتنىهاى آن شهرستان بود و مستخدمين و غلامان از بنده و آزاد ، همه از جوانان و پسران خوبروى حيره بودند كه بسان مرواريد غلطان مىدرخشيدند و حنين و ياران كه به خونياگرى و رامش بپرداختند از مردم حيره بودند . . . « 2 » »\r\n\r\nچند سفرهء تاريخى\r\nبه طوريكه از فصل سيم سياستنامه برمىآيد در جنگى كه بين عمرو ليث و اسماعيل بن احمد درگرفت شكست در سپاه عمرو ليث افتاد ؛ و هفتاد هزار سوار او متوارى شدند . در ايام اسارت ، عمرو ليث به يكى از سربازان ديرين خود گفت « امشب با من باش كه بس تنها مانده‌ام » پس گفت ، تا مردم زنده باشند از قوت چاره نيست ، تدبير چيزى خوردنى كن كه من گرسنه‌ام فراش يك منى گوشت به دست آورد و تابه‌اى آهنى از لشكريان عاريت خواست و هر جانب بدويد و لختى سرگين خشك برچيده و كلوخى دو سر بر هم نهاد تا قليه‌اى خشك بكند ، چون گوشت در تابه كرد مگر در طلب پاره‌اى نمك شد و روز به آخر آمده بود ، سگى بيامد و سر در تابه كرد و استخوانى برداشت دهنش بسوخت ، سر برآورد حلقهء تابه در گردنش افتاد و از سوزش آن بتك ( يعنى دو ) خاست و تابه را ببرد ، عمرو ليث چون چنان ديد روى سوى لشكريان و نگهبانان كرد و گفت عبرت گيريد كه من آن مردم كه بامدادان مطبخ مرا چهارصد\r\n\r\n\r\n","description":"","footnote":"\r\n( 1 ) . بهار ، تاريخ سيستان ، ص 380 .\r\n( 2 ) . از حواشى كتاب تاج جاحظ ، ترجمه نوبخت ، صفحه 113 .\r\n","page_name":" 432 ","page_number":432},
  {"content":"\r\n\r\nشتر مىكشيد و شبانگاهى سگى برداشته و مىبرد .\r\nو ديگر گفت ، اصبحت اميرا و امسيت اسيرا معنى آن است كه بامداد امير بودم و شبانگاه اسيرم و اين حال هم يكى از عجايب‌هاى دنياست . « 1 » »\r\n\r\nسرنوشت شورباى سركه\r\nجهشيارى در كتاب الوزراء و الكتّاب مىنويسد : يحيى بن خالد با پسرش هنگامى كه در زندان و زير فشار بودند يك بار هوس شورباى سركه ( سكباجه معرّب سكبا ) كردند و وسايل آن با دشوارى براى ايشان فراهم گرديد ، يعنى با زحمت بسيار به تهيهء ديگ و خريد گوشت و سركه توفيق يافتند . پس از آنكه خوراك از هر جهت آماده گرديد « فضل رفت تا ديگ را پايين بياورد ، ناگاه ته ديگ جدا شد و به زمين افتاد . » يحيى بن خالد با پسرش پس از اين واقعه با صداى بلند بخنديدند و از انقلاب احوال و دگرگونى روزگار اظهار شگفتى كردند . « 2 »\r\n\r\nپذيرايى از ابن المقفع\r\nميزبان راستگويى كه به قول خود وفا كرد ! - پيرمردى پيش ابن المقفع آمد و به اصرار از او خواهش كرد كه غذاى شب را در منزل او بخورد و قول داد تكلفى روا ندارد و هرچه دارد همان را نزد وى آورد . چون ابن المقفع به خانهء وى رفت جز پاره‌اى نان خشك و مقدارى نمك چيزى نيافت .\r\nدر اين بين گدايى رسيد و كمك طلبيد ، صاحب خانه گفت خير است چون گدا مقاومت كرد پيرمرد گفت اگر برخيزم پايت را خرد كنم ، ابن مقفع روى به سايل كرده گفت ، اگر مىدانستى كه اين مرد چگونه در وفاى به عهد راستگو است چنان كه در مورد من نشان داد از تهديد او مىانديشيدى و بىدرنگ مىرفتى . « 3 »\r\n\r\nمخالفت عمر بن عبد العزيز با اسراف\r\nهمين كه جاسوسان ، به سمع عمر بن عبد العزيز رسانيدند كه مسلمه هر روز هزار درم خرج مطبخ خود مىكند بر آن شد كه او را توبيخ كند ، پس به وى پيغام داد كه فردا بيا تا غذاى چاشت را با هم بخوريم و فرمان داد تا در آن روز غذاهاى رنگارنگ فراهم آوردند . چون مسلمه رسيد عمر با او از هر درى سخن گفت ، تا آتش جوع او التهاب يافت آنگاه دستور داد نخست آش عدس آوردند او با اشتهاى تمام بخورد چندانكه جايى براى طعام ديگر نماند و چون\r\n\r\n\r\n","description":"","footnote":"\r\n( 1 ) . سياستنامه ، پيشين ، ص 25 .\r\n( 2 ) . الوزراء و الكتاب ، پيشين ، ص 312 .\r\n( 3 ) . جاحظ : كتاب البيان و التبيين .\r\n","page_name":" 433 ","page_number":433},
  {"content":"\r\n\r\nمأكولات گوناگون بياوردند مسلمه نتوانست خورد . پس عمر پرسيد چرا نمىخورى گفت سير شدم . عمر گفت  سُبْحانَ اللَّهِ *  تو از اين آش كه اگر يكدرهم صرف مصالح آن شود ده كس را كافى بود چنين سير شدى پس چرا هر روز هزار درم نفقهء مطبخ كنى ؟ ! اى مسلمه ، از خدا بترس و خود را داخل مسرفان مگردان و مالى را كه درين مصروف مىدارى به ارباب احتياج و گرسنگان ارزانى دار . . . مسلمه گفت بعد از اين چنين كنم . . .\r\nچندى بعد در عهد بنى اميه و عباسيان درست در جهت خلاف تعاليم عمر بن عبد العزيز عمل شد ؛ و اكثر قريب به اتفاق خلفا و زمامداران به اعتدال و ميانه‌روى كمترين توجهى نداشتند چنان كه قبلا به تفصيل يادآور شديم در يكى از جشنهاى عروسى يعنى در جشن همسرى خديجه دختر حسن بن سهل ( پوراندخت ) با مأمون خليفهء عباسى كه در فم الصّلح واقع شد در بين غذاهاى گوناگون ، دلمه‌هاى مشك ، ميان رجال و اعيان تقسيم كردند ، هركس دلمه را مىگشود ميان آن نام ملك ، مزرعه ، كنيز ، غلام يا چارپايى را مىيافت و همين كه آن ورقه را نزد خزانه‌دار حسن مىبردند ملك يا كنيز يا هر چيز بر آن نگاشته بود تحويل مىگرفت . حسن در جريان جشن مقدارى جواهر گرانبها به مأمون و سرداران پيشكش كرد . « 1 »\r\nشمارهء ميهمانانى كه در آن عروسى شركت كردند 36 هزار بود . در يكى از روزهاى جشن هيزم تمام شد پارچه‌هاى كتانى را در نفت خيسانده زير ديگ گذاردند . . . هزينهء آن جشن را به پنجاه ميليون درهم تخمين زده‌اند . در اين جشن مأمون ده ميليون درهم به حسن بن سهل انعام داد و فم الصّلح را به تيول وى كرد . « 2 »\r\nبه طورى كه جاحظ در كتاب « تاج » متذكر شده است در دستگاه خلافت اگر كسى از دعوت خلفا به خوردن غذا به هر عذر و بهانه امتناع مىورزيد به سختى كيفر مىديد ، چنان كه جوانى از بنى هاشم به حضور منصور رسيد و منصور وى را به ميز غذا دعوت كرد ولى وى گفت « من غذا خورده‌ام » و به اين گناه پس از خروج از سراپردهء خليفه ، به دست ربيع ، حاجب وزير دربار منصور و عده‌اى از دربانان پس‌گردنى و كتك خورد .\r\nدر محضر خلفا و وزراء و حكام ، كسى حق نداشت به اندازهء كافى سد جوع كند بلكه شرط ادب اين بود كه تقريبا گرسنه از سر سفره برخيزند .\r\n« احمد بن عبد الرحمن حرّانى براى من نقل كرد كه روزى با پسر برادرم هاشم و ناقدى بر سر خوان اسحاق ابن ابراهيم ( حاكم بغداد ) نشسته بوديم و من خوان او را نيك بررسى كردم درست سى مرغ بريان در آن چيده بودند و از شيرينى و ترشى و از سرد و گرم چندان خوراك بود كه به شمار نمىآمد ، ولى ما از آنهمه به اندازهء كم صرف كرديم كه مرغ هم به آن كمى نوك\r\n\r\n\r\n","description":"","footnote":"\r\n( 1 ) . روضة الصفا ، پيشين ، ج 3 ، ص 316 .\r\n( 2 ) . همان كتاب ، همان صفحه .\r\n","page_name":" 434 ","page_number":434},
  {"content":"\r\n\r\nنمىزند حتى نان را با ناخن مىشكستيم . « 1 » »\r\nدر كتاب تاج از لزوم گذاشتن دستمال سفرهء سفيد و پاكيزه براى پاك كردن دست مهمانان سخن به ميان آمده است . . . « 2 » »\r\nبيهقى در تاريخ خود ضمن وصف جشن مهرگانى در عهد سلطان مسعود ( سال 427 ه ) از انواع كباب در عهد غزنويان ياد مىكند :\r\n« . . خانه را آذين بسته بودند سخت عظيم و فراخ و آنجا تنورى نهاده بودند كه به نردبان فراشان بر آنجا رفتندى و هيزم نهادندى . . . آتش در هيزم زدندى و غلامان خوانسالار بابلسكها ( سيخ كباب ) درآمدند و مرغان گردانيدن گرفتند و خايه و كواژه ( تخم نيم‌برشت ) و آنچه لازمهء روز مهرگان است ، ملوك را از ساخته و برگان روده ( نوعى كباب ) مىكردند و بزرگان دولت به مجلس حاضر آمدند و نديمان نيز نشستند و دست به كار كردند ، و خوردنى على طريق الاستلات ( يعنى غذاى جوانب كاسه را با انگشت پاك كردن و خوردن ) مىخوردند و شراب روان شد به بسيار قدحها و ساتكينها و مطربان زدن گرفتند و روزى بود چنان‌كه پادشاه پيش گيرد . . . « 3 » »\r\nبر خلاف مردم ظاهربين ، عرفا و صاحبدلان با اين گونه ولخرجيها و تظاهرات و خودنمائيها بكلّى مخالف بودند چنان كه مولوى از دعوت رنگين معين الدّين پروانه اظهار ملال و ناراحتى نمود :\r\n\r\nدعوت معين الدين پروانه از مولوى\r\nدر مناقب العارفين آمده : شبى مولانا را دعوت نمود و سروران شريعت و طريقت حاضر بودند ، چون از سماع فارغ شدند خوانى عظيم انداخته به اشارات پروانه در كاسه زرين كيسه پر زر زير برنج نهادند و آن كاسه را پيش مولانا نهاده دم‌به‌دم پروانه به تناول طعام ترغيب مىداد ، مولانا بانگى بر وى زد كه طعام مكروه را در ظرف مكروه نهاده در پيش مردان آوردن از مصلحت دورست ، و لله الحمد كه ما را از اين كاسها و كيسها فراغت كلى بخشيده‌اند ، سماع برخاست و اين غزل فرمود :\r\n به خدا ميل ندارم نه به چرب و نه به شيرين * نه بدان كيسهء پر زر ، نه بدان كاسهء زرين \r\n\r\nپذيرايى امير تيمور از سفير اسپانيا\r\nكلاويخو سفير پادشاه اسپانيا در دربار تيمور ، ضمن مطالب بسيار سودمندى كه از\r\n\r\n\r\n","description":"","footnote":"\r\n( 1 ) . جرجى زيدان ، پيشين ، ج 5 ، ص 205 .\r\n( 2 ) . از كتاب تاج ، پيشين ، ص 20 .\r\n( 3 ) . تاريخ بيهقى ، پيشين ، ص 656 .\r\n","page_name":" 435 ","page_number":435},
  {"content":"\r\n\r\nاوضاع اجتماعى اواخر عهد تيمورى نوشته است ، از طرز پذيراييهاى مجلّل و شاهانه و نوع غذاها در آن روزگار مطالب جالبى نوشته كه ذكر پاره‌اى از آنها خالى از فايده نيست . كلاويخو ضمن توصيف باريابى به حضور تيمور مىنويسد : « ما سفيران اسپانيايى با گروهى نمايندگان مختلف كه از كشورهاى ديگر آمده بودند . . . نشسته بوديم كه پيشخدمتها دست به كار آوردن گوشت براى سور شدند ، اين گوشتها عبارت بود از گوشت گوسفند آب‌پز با آبگوشت و كباب و گوشت اسب ، اينها را در ظرفهاى چرمى بزرگ و گودى . . . گذاشته بودند ، اين ظرفها دسته‌هايى داشت كه با گرفتن آنها پيشخدمتها ظروف را از يك محل به محل ديگر مىبردند . » كلاويخو دربارهء طرز تقسيم گوشت و مواد غذايى بين ميهمانان مىنويسد : « بخش‌كنندگان مىآمدند تا آن را ببرند ، اين مردم در برابر آن ظرفهاى بزرگ زانو مىزدند و همه پيش‌بند و آستينهاى چرمى بر روى ساعدهاى خود پوشيده بودند تا از چربى مصون باشند و شروع به كار مىكردند ، تكه‌هاى گوشت را در قدحهاى بلند مىگذاشتند ، اين قدحها يا از زر بود يا از سيم و برخى هم قدحهاى گلى لعاب‌دار يا چينى بود كه اين قسم اخير بسيار گرانبها بود و از آنها با احتياط مراقبت مىكردند . » كلاويخو از علاقهء فراوان تاتاران به خوردن گوشت كفل اسب سخن مىگويد و مىنويسد در اين مهمانى از سيرابى اسب و كلهء درسته گوسفند نيز تناول مىكردند .\r\nآشپزها پس از آنكه قدحهاى زرين پر از گوشت را آوردند ، از قدحهاى آبگوشت مقدارى در آن ريختند . سرانجام نانهاى نازك را برداشتند و دولا يا چهارلا كردند و بر روى هر قدح يكى از آنها را گذاشتند ، چون همهء اينكارها انجام شد بعضى از درباريان مقرّب درگاه با برخى از بزرگان حاضر در مجلس آن قدحها را دو نفرى يا سه نفرى برداشتند ، و در برابر تيمور و سفيران بيگانه و شاهزادگان حاضر در مجلس گذاشتند ، آنگاه اعليحضرت با نهايت لطف براى ما سفيران اسپانيا دو قدح از آنچه در برابر داشتند فرستادند ، هنوز همهء اين گوشتها تمام نشده ، خوراك دوم را آوردند ، و آنچه گوشت در قدحها بود طبق رسم آنان به گوشه‌اى نهادند تا بعد به خانهء ما فرستاده شود كه از آن بخوريم ، در واقع اگر آن كار را نمىكردند جسارت و بىحرمتى بزرگى نسبت به ميهمانان تلقى مىشد . مقدار گوشتى كه در برابر ما مىگذاشتند واقعا تماشايى بود . . . مقدار خوراكى چنان بود كه اگر خدمتكاران واقعا مىخواستند با مراقبت و دقت آنها را به خانه حمل كنند تا ششماه كفايت خوراك ما را مىكرد ، به محض آنكه اين گوشتهاى آب‌پز ، و كباب خورده شد ، قدحهاى گوشت گوسفند را با آبگوشت آوردند ، سپس براى ما مقادير هنگفتى ميوه ، مانند هندوانه و هلو و انگور آوردند و نيز قدحها و كاسه‌هاى زرين و سيمين بسيارى پر از شير ماديان كه با شكر آميخته بودند براى نوشيدن ما آوردند . كه نوشابهء\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nبسيار لذيذى است كه اين مردم در تابستان مىنوشند . « 1 » »\r\nسپس كلاويخو از پذيرايى ديگرى كه به فرمان تيمور از وى به عمل آمد سخن مىگويد ، و از علاقهء فراوان تاتاران به ميگسارى ياد مىكند : « در روز معهود تيمور يكى از بزرگان ملازم خويش را با كوزه‌اى از شراب به نزد ما فرستاد ، پيام تيمور اين بود كه پيش از رفتن به مهمانى بايد از آن بنوشيم تا چون به حضور او رسيديم كاملا سرخوش باشيم . تا ديرگاه به ميگسارى پرداختيم . پس از آنكه خوراك آوردند كه همهء آن كباب اسب بود و گوسفند آب‌پز و آشهاى گوناگون با برنج كه به شيوه‌هاى مختلف پخته بودند .\r\nچون خوراك به پايان رسيد ، يكى از بزرگان درگاه آمد و كاسه‌اى سيمين ، پر از سكه‌هاى سيم و زر داشت و از آن پول بر ما سفيران و ديگران پاشيد . . . آنگاه تيمور به هريك از ما خلعتى زربفت ارزانى داشت . . . چون ما را مرخص كرد گفت كه فردا نيز بايد براى ناهار به خدمت او برسيم . « 2 » »\r\n\r\nجشن ولادت ابراهيم\r\nپس از تسخير گرجستان ، تيمور خون‌آشام ، به مناسبت تولّد ابراهيم ، جشنى عظيم ترتيب داد و از غنايم فراوانى كه همراه داشت مقدارى بين شركت‌كنندگان جشن تقسيم كرد .\r\nمراسم جشن در صحراى وسيعى صورت گرفت و در طول دو فرسنگ ، خيمه و سايبان فراوان برافراشتند و زنان و مردان بيشمار در اين مجلس شركت جستند . بايد توجه داشت كه در دورهء حكومت مغولان و تيموريان زنان از حقوق و امتيازات بيشترى برخوردار بودند و غالبا در مجالس جشن و شادمانى شركت مىكردند .\r\nدر ظفرنامه جريان اين جشن به طور منظوم بيان شده است :\r\n مرصع يكى تخت زريّن به پاى * نشسته برو شاه كشورگشاى\r\nخواتين فرّخ رخ نازنين * در آن سايه‌بان جمع چون حور عين\r\nز سوى يسارش نى و چنگ و عود * ز گردون گذشته صداى سرود\r\nمرصع صراحى و زرينه جام * پر از بادهء لعل سيما مُدام\r\nمى خسروانى و صافى عرق * ز كوثر به صد وجه برده سبق\r\nبسى سرو بالاى زهره جبين * كشان ذيل بغتاق اندر زمين \r\nشاهزادگان نامدار و امرا و نويينان رفيع‌مقدار . . . از كمال بهجت و شادمانى به عيش و عشرت مشغول گشتند . . . » ( ظفرنامه )\r\n\r\n\r\n","description":"","footnote":"\r\n( 1 ) . سفرنامهء كلاويخو ترجمهء مسعود رجب‌نيا ، ص 231 .\r\n( 2 ) . همان كتاب ، ص 236 .\r\n","page_name":" 437 ","page_number":437},
  {"content":"\r\n\r\nغير از اين ، جشن زنانه‌اى نيز ترتيب داده بودند و پيشكشهاى فراوان دادند .\r\n به شكرانه بانوى بلقيس فر * برآراست بزمى و جشنى دگر\r\nدر آن بزم شه كرد بخشش بسى * فزون ز آنكه داند شمارش كسى\r\nبه عشرت يكى هفته بگذاشتند * مراد دل از عيش برداشتند \r\n\r\nمجالس عيش و شادمانى\r\nدر ايام عيد و عروسى ، پس از آمدن مسافرى عزيز از راهى دور ، و هنگام وليمه و عقيقه ( يعنى مراسم قربانى بهنگام تراشيدن موى سر كودك در هفتمين روز ولادت او ) و تولد نوزاد و ختنه و موقعى كه طفل خواندن و نوشتن را فرامىگرفت و يا قرآن را به خوبى قرائت مىكرد ، معمولا والدين بساط عيش و سرور برپا مىكردند و ياران و دوستان و بستگان را براى شركت در مجلس سور دعوت مىكردند .\r\n\r\nجشن تولد بايسنقر\r\nدر اوايل شوال 875 سلطان سعيد را فرزند سعادتمندى در وجود آمد بايسنقر ، نام كردند . . . حكم شد كه رعايا به چهارطاق و ترتيب اسباب رود و سرور قيام نمايند و سوقيه و محترفان و ارباب هنر و اصحاب صناعات مجلسى از فردوس رنگين‌تر و بزمى از عرصهء فلك مينا با تزيين‌تر سرانجام دادند و ابواب عيش و سرور بر چهرهء خلايق از نزديك و دور برگشاد .\r\nدور سماع رقاصان و زمزمهء سرود مطربان چرخ را از كار مىبرد .\r\n رقص‌كنان چون به زمين پا زنند * در حق ناهيد لگدها زنند \r\nفرياد كمانچهاى از دست كشاكش سازندگان دايره چرخ را از پرگار ، پرده ، و نغمهء قانون عود و آواز دلنواز نى پير چنگ پشت ارغنون ساز فلك را بنوا آورد . . . از اوايل شوّال تا آخر ذى حجه خلايق بر ترتيب ادوات چهارطاق و تصنيف تعبيها و صنعتها و طمطراق آن برخاستند و باغ ( زاغان ) را چون دم طاووس به الوان ديباى چين و زربفتهاى روم بياراست . . . روز جمعه . . . امر « ختان » به جاى آوردند و سلطان سعيد بذال دريانوال بذل اموال پيشنهاد ، همت بلند ساخته اكابر و اعالى را به خلعتهاى گرانمايه . . . بلندپايه گردانيد . . . « 1 » »\r\nحافظ شيرازى يك محفل عيش را چنين توصيف مىكند :\r\n گل در بر و مى در كف و معشوقه به كام است * سلطان جهانم به چنين روز غلام است\r\nگوشم همه بر قول نى و نغمهء چنگ است * چشمم همه بر لعل لب و گردش جام است \r\n\r\n\r\n","description":"","footnote":"\r\n( 1 ) . روضات الجنات اسفزارى به اهتمام آقاى امام .\r\n","page_name":" 438 ","page_number":438},
  {"content":"\r\n\r\n گو شمع مياريد در اين جمع كه امشب * در مجلس ما ، ماه‌رخ دوست تمام است\r\nدر مجلس ما عطر مياميز كه جان را * از حلقه گيسوى تو خوشبوى مشام است \r\n\r\nيك مجلس مهمانى به افتخار امير عليشير نوايى\r\nدر جلد اول كتاب بدايع الوقايع واصفى كه مربوط به اواخر دوران سلسلهء تيمورى است بسيارى از مجالس تفريح و خوشگذرانى امرا و طبقات ممتاز به زبانى شيرين توصيف شده است :\r\nاز جمله واصفى مؤلف كتاب ، مىنويسد « پس از آنكه امير عليشير ، از خواجه مجد الدين مىخواهد كه در منزل خود مجلس هزل و تفريحى ترتيب دهد ، وى با نهايت خرسندى مىپذيرد و مىگويد : « زين تفاخر شايد ار سر بر فلك سايد مرا » و مدت يك هفته براى آماده كردن چنين مجلسى مهلت مىخواهد پس از آراستن و پيراستن آن محفل ، ده تن از خوانندگان بنام نظير بصير ، و حافظ مير ، و پنج تن از سازندگان زبردست نظير استاد حسن فانى ، و استاد قل محمد عودى و جمعى از شاعران و نديمان و مجلس‌آرايان نظير مولانا بنانى و خواجه آصفى ، و عده‌اى از ظرفا « مانند مير سربرهنه ، و مير خواند مورخ ، و مولانا معين شيرازى ، و مولانا حسين واعظ و جمعى از جوانان سرآمد خراسان چون ميرك زعفران را به اين مجلس عيش و سور دعوت مىكند . »\r\nواصفى در وصف اين مجلس باشكوه مىنويسد : « در پيش ايوان عمارت بركه‌اى از سنگ مرمر بود ، كه رشك سلسبيل و غيرت حوض كوثر مىنمود . آن را پر از شربت قند گردانيدند ، مشهور است كه در آن هشتصد كله‌قند به كار رفته بود ، و قنادان نادره از شربتها معجونها و برشها و آچارها و ميوه‌هاى قندى و پالوده‌جات و فرنيات لا تعدّ و لا تحصى ترتيب فرموده بودند ، سلطان حسين ميرزا را « باورچى » بود ابو المليح نام ، شهرت تام داشت كه در آن مجلس چهل الوان طبخ كرده بودند كه هيچكس نام آنها را ندانسته بود . . . « 1 » »\r\nبه گفتهء ميزبان براى آراستن اين مجلس صد هزار تنكه خرج مىشود و در روز مقرر امير عليشير و جمعيت امرا و رجال زمان به چهارباغ « ميرك » مىآيند در اين مجلس عيش بين امير عليشير و مولانا عبد الواسع و دربان گفتگوهاى هزل‌آميزى درمىگيرد كه نقل آنها در اين كتاب مناسب نيست ، كسانى كه مىخواهند به هزليات و شوخيهاى وقاحت‌آميز آن روزگار آشنا شوند به اصل كتاب از صفحه 523 به بعد مراجعه فرمايند .\r\nپادشاهان صفويه نيز گه‌گاه ، جشنها و ميهمانيهاى پرتكلف ترتيب مىدادند .\r\n\r\n\r\n","description":"","footnote":"\r\n( 1 ) . واصفى : بدايع الوقايع ، ج 1 ، ص 523 به بعد .\r\n","page_name":" 439 ","page_number":439},
  {"content":"\r\n\r\n\r\nبارعام شاه اسمعيل در سرچشمهء فين\r\nشهر كاشان چون يكى از بلاد شيعى مذهب ايران بود مورد توجه شاه اسمعيل قرار گرفت و در سال 909 هجرى به سوى اين شهر حركت كرد بنا به حكايت خواند مير « . . .\r\nتمامى بازارها و دكاكين به ديباى هفت‌رنگ آرايش يافت . . . خاطر پادشاه از آن آئين و آرايش قرين منتهاى نشاط و انبساط شد ، و سرانجام به جشنى بزرگ اشارت فرمود وكلاى عظام و امرا چنان كه بايد و شايد در فراهم ساختن اسباب جشن اهتمام نمودند . . . در حضور پادشاه بزم عيش و كامرانى انعقاد يافت و جام بادهء ريحانى از كف ساقيان زهره‌جبين دست به دست مىگرديد .\r\nرامشگران با نواهاى بهجت‌افزاى خويش نقش غم از خاطره‌ها مىستردند و آواى چنگ و قانون و رباب دماغ افسردگان را نشاطى تازه مىبخشيد .\r\n فروغ باده مجلس را بياراست * زِ مَستان بانگ نوشانوش برخاست \r\nدر روزى كه بزرگترين مجلس بزم بود ، پادشاه جوانبخت بر تخت آمده و امرا و سركردگان و فرمانروايان و حكّام بلاد و اشراف و ريش‌سفيدان و بزرگان كشور هر كدام در جاى مناسب خود قرار گرفتند . . . دربانان و يساولان بر آستان بارگاه جهان‌پناه كمر خدمت بر ميان بسته با نظم و ترتيبى كه پيش از آن تاريخ سابقه نداشت صف كشيدند . . . پس از انعقاد بزم و اعلام تشكيل مجلس پرده‌اى كه در برابر تخت پادشاه بود ، بر كنار رفت و طلعت شهريار جهانگير بر تخت سلطنت نمودار شد ، آنگاه بنابر اشارهء شهريارى خوانسالاران وارد مجلس شده به كشيدن سفره‌ها و آوردن و چيدن انواع طعام و خوراكيهاى گوناگون كه عطر آن به دماغها لذتى مىبخشيد پرداختند و به قول حبيب السير :\r\n مهيا گشت خوانهاى مرصّع * به نعمت‌هاى گوناگون ملمّع\r\nز ظرف سيم و زر گرديد هر خوان * سپهرى پر ز ماه و مهر تابان \r\nچون عموم مردم از خوردن طعام فارغ شدند خدمتگزاران بارگاه ، سفره برچيدند و مأمورين خزانه هزاران بقچه شامل انواع لباسها از پوستين‌هاى سنجاب و خز با سنجاقهاى پوست دلك و جامه‌هاى مخمل و اطلس و چكمه‌هاى سقرلاط با سنجاقهاى زربفت و زردوزى به وسط بارگاه آوردند و هريك از اهل مجلس به خلعتى لايق سرافراز شدند . . »\r\nبار ديگر در سال 925 ه . شاه اسماعيل به كاشان آمد و به گفتهء ابو بكر تهرانى صاحب تاريخ جهان‌آراء : « هنگام ورود شاه به كاشان از معبرى كه با گستردن پاىاندازهاى نفيس و قماشهاى الوان تزيين يافته بود ، به باغ فين نزول و بر مسند مخصوص جلوس نمودند ، امرا و اركان دولت و حضار را اجازهء جلوس دادند ، ساقيان لاله‌عذار جامهاى زرين و ساغر سيمين را به گردش آورده ، نواى آوازخوانهاى خوش‌آواز و خنياگران در اهتزاز درآمد ، پس از صرف طعام\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nميرزا شاه حسين پيشكشهاى لايق از نقود زرين و اسبان تازى و اجناس و قماشهاى رومى و اطلس و مخمل كاشان و تاجهاى هفت‌رنگ را تقديم نموده و از طرف شاه نيز او به خلعت‌هاى تاج و گهر و اسب و زين زرّين سرافراز گرديد . . « 1 » »\r\nپس از شاه اسمعيل نيز دلبستگى پادشاهان صفويه به كاشان و مردمش همچنان باقى و برقرار بود . . . « 2 » ناگفته نماند كه منطقهء كاشان تا اين اواخر از شهرهاى مهمّ صنعتى ايران به شمار مىرفت و جهانگردان و خاورشناسان در آثار خود از هنرمندى مردم اين خطه سخنها گفته‌اند .\r\nناگفته نماند كه پس از پايان حملهء مغول و استقرار دولت تيموريان ، در ميان شعرا و ارباب ذوق ايرانى ، مردى به نام شيخ اطعمه ، با علاقهء فراوان در وصف غذاهاى گوناگون ، داد سخن داده ، و با تضمين آثار شعراى بزرگى ، چون حافظ ، مولوى ، سعدى و ديگران ، اشعار شيرين و شيوايى پيرامون خوراكهاى متنوع ايرانى سروده است .\r\nديوان مولانا بسحق حلّاج شيرازى مشهور به شيخ اطعمه نه تنها موجب تفريح خاطر خوانندگان است ، بلكه حاوى اطلاعات سودمندى در زمينهء اغذيهء گوناگون ايرانى است . با مطالعهء اين كتاب مىتوان به انواع پلاوها ، آش‌ها ، خوراكها ، آچارها ، شيرينىها ، شربتها و ميوه‌هايى كه حدود پنج شش قرن پيش مورد علاقه و توجه مردم بوده پى برد ، به همين مناسبت ما به ذكر منتخبى از آثار او مبادرت مىكنيم . بسحق اطعمه چنان كه ادوارد براون يادآور شده است از شعرا و نويسندگان عصر تيمورى است . در اين دوره شعرا و گويندگان ديگرى چون ابن يمين ، خواجوى كرمانى ، عبيد زاكانى ، عماد كرمانى ، سلمان ساوجى ، حافظ شيرازى و كمال خجندى ، بسحاق ، ( ابو اسحق شيرازى ) شاعر اطعمه و عده‌اى ديگر آثار و اشعارى از خود به يادگار گذاشته‌اند . بسحق اطعمه كه در توصيف غذاهاى گوناگون استادى به خرج داده است ظاهرا حرفه‌اش حلّاجى بود . دولتشاه حكايت مىكند كه « مفخر الشّعرا مولانا ابو اسحاق شيرازى ( حلاج ) عليه الرحمه مردى لطيف‌طبع و مستعد بود ، و در شهر شيرازى همواره مصاحب اكابر ، از اجناس سخنورى مدح اطعمه اختيار كرده و در اين باب كسى چون او سخن نگفته ؛ و رساله‌ها كه در اين باب تأليف نموده مشهور است ، اما اگرچه متنعمان را جهت بدرقه اشتها و آرزو ، نفعى برساند عاجل ، اما مفلسان و بىنوايان را ضرر مىرساند ، چه آرزو زياده مىگرداند ، و چون دسترسى نباشد محروم شوند ، مصراع : « عسل گويى دهان شيرين نگردد . »\r\nحكايت كنند كه به روزگار شاهزاده اسكندر عمر شيخ بهادر كه مولانا اسحاق در عهد او همواره نديم مجلس وى بود چند روزى به مجلس پادشاه نيامد ، بعد از حضور شاهزاده پرسيد كه مولانا چند روز است پيدا نبودى ، مولانا زمين خدمت بوسيد و گفت اى پادشاه يك روز\r\n\r\n\r\n","description":"","footnote":"\r\n( 1 و 2 ) . حسن نراقى : تاريخ اجتماعى كاشان ، ص 96 به بعد .\r\n","page_name":" 441 ","page_number":441},
  {"content":"\r\n\r\nحلاجى مىكنم و سه روز پنبه از ريش برمىچينم و اين بيت برخواند\r\n منع مگس از پشمك قندى كردن * از ريش حلاج پنبه برداشتن است \r\n. . . وى بيشتر مصارع خواجه شمس الدين محمد حافظ شيرازى را به تضمين در شعر خود مىآورد . . . بر سنگى كه به تازگى بر قبر اين شاعر شيرين‌سخن قرار داده‌اند ، اين ابيات منقور است :\r\n زينهار ار بگذرى روزى به قبر اين گدا * شاد كن روح من مسكين به حلواى دعا \r\n. . . عوام شيراز معتقدند كه هركس شب جمعه با نيت خالص به زيارت قبر شيخ اطعمه رود و در آنجا بعد از قرائت فاتحه و اخلاص از روح شيخ طلب طعامى نمايد مطلوب او حاصل گردد و بر آن طعام دست يابد . « 1 » »\r\n\r\nديباچهء سفرهء كنز الاشتها :\r\nسپاس بىقياس و حمد بيحد رازق بىسبب و خالق بىتعب را كه حلواى دلپذير بيان بسرانگشت زبان بر طبقچهء دهان انسان نهاد .\r\n اديم زمين سفرهء عام اوست * برين خوان يغما چه دشمن چه دوست\r\nچنان پهن خوان كرم گسترد * كه سيمرغ در قاف روزى خورد \r\n. . . و صلوات بيشمار به عدد الحبوب و الثمار بر . . . محمد مصطفى ، آنكه بزغالهء بريان بوسيلهء زبان با او سخن گفتى و از غايت لطافت طبيعت و نهايت حلاوت طينت حلوا و عسل دوست داشتى . . .\r\n. . . اما بعد چنين گويد اضعف عباد ابو اسحاق . . . در زمانى كه درخت جوانى سايه‌گستر بود و شاخ شادمانى از ميوهء امانى بارور ، سخنى چند على سبيل الارتجال مناسب هر مقال دست مىداد ، با خود انديشه كردم كه حكمت آن است كه سمند سخن به طريقى در ميدان فصاحت رانم و شيلان سخن چنان در خوان عبارت كشم كه غذاخوران سفرهء لذت ، به نوالهء هرچه تمامتر رسند و ارباب بلاغت در آن حيران مانند تا موجب زيادتى قبول و شهرت گردد و اين بيت شنيده بودم كه :\r\n سخن هرچه گويم همه گفته‌اند * بر و بوم او را همه رُفته‌اند \r\nچند روز در اين فكر بودم كه با وجود اوصاف فردوسى كه نمك كلام او چاشنى ديگر هر طعامست ، و مثنويات نظامى كه نبات ابيات او طعمهء طوطيان شكر زبانست طيّبات سعدى\r\n\r\n\r\n","description":"","footnote":"\r\n( 1 ) . تلخيص از ديوان مولانا بسحق حلاج شيرازى مشهور به شيخ اطعمه ، ناشر كتابفروشى معرفت شيراز ، از ص الف به بعد ( با تصحيح كامل ناشر ) .\r\n","page_name":" 442 ","page_number":442},
  {"content":"\r\n\r\nكه در مذاق اهل وفاق بالاتفاق چون عسل شيرينست ، و غزليات خواجه جمال الدين سلمان كه در كام اهل كلام به مثابهء شير و انگبين است ، و با دستگاه طبع خواجوى كرمانى كه زيره‌باى بيانش علاج سودازدگان سلسلهء سخنست و باد قايق مقالات عماد فقيه كه نطق شيرين او ادويه‌ايست خوشبوى و اشربهء دلجوى و با طلاقت الفاظ و متانت معانى حافظ كه خمريست بيخمار و شرابيست خوشگوار ، و ديگر شعرا كه هريك شهرهء شهرى و اعجوبهء دهرى بوده‌اند من چه خيال پزم كه خلايق محظوظ گردند ، در اين انديشه بودم كه بامدادى موافق كه دود اشتهاى صادق از مطبخ معده بالا گرفته بود چنان كه معهود مىباشد ، ناگاه محبوب سيمين‌بر و مطلوب ماه‌پيكر ، بادام‌چشم ، شكرلب ترنج غبغب نار پستان پسته دهان چرب‌زبان شيرين‌بيان ، ماهىاندام حلواكلام فندق چال ، مشكين‌خال چنانچه شاعر گويد :\r\n از خندهء شيرين نمكدان دهانش * خون مىرود از دل چو نمكسوده كبابى \r\nاز در درآمد و گفت كه به غايت بىاشتهايم و ممتلى شده‌ام چاره چيست . گفتم چون آنست كه پيش حكيم رفت و گفت عنين شده‌ام از براى او الفيه و شلفيه ساخت چون او بخواند در حال دختركى بكر ، در كنار كشيد . من نيز از براى تو رسالهء سفره‌اى سازم كه چون يك بار بخوانى اشتهايت پيدا شود . . . نام اين سفره كنز الاشتها كردم . . .\r\n گوش و هوش و دل و جان يكنفسى با من دار * تا بدانى كه غرض چيست مرا ، زين اشعار\r\nدلبرى هست مرا لب‌شكر و پسته‌دهان * گل‌رخ و سرو قد و سيم‌تن و لاله‌عذار\r\nدوش آمد به برم همچو مريضى ، گفتا * ممتلى گشته‌ام و چاره بجويم زنهار\r\nاشتهايم نبود هرچه مرا پيش آرند * بيم آنست كزين غصه بگردم بيمار\r\nگفتمش اين مثل اوست كه عنين شده بود * رفت و كرد او مرض خود به حكيمى اظهار\r\nآن حكيم از جهت رغبت شهوت راندن * ساخت الفيه و شلفيه براى آن يار\r\nچند صورت به قلم كرد مصوّر زن و مرد * جمع كرد آن زن و آن مرد به شكل بسيار\r\nمرد عنين چو بديدش بشدش زود نعوظ * در زمان دختر بكرى بكشيد او به كنار \r\nبعد شاعر براى تحريك اشتها به وصف اغذيهء گوناگون مىپردازد و از خوراكيهايى نام مىبرد كه نام و مفهوم بعضى از آنها براى مردم اين دوران روشن نيست ، به همين مناسبت قبل از نقل زبده‌اى از اشعار او براى درك آثار شيخ پاره‌اى از اصطلاحات و لغات مشكل ديوان شيخ اطعمه را براى اطلاع خوانندگان از لغت‌نامهء ديوان او نقل مىكنيم :\r\nآچار - انواع ترشيها و پرورده‌ها كه براى گشودن اشتها خورند .\r\nآردى روغن - حلواى آرد گندم .\r\nآردينه - آنچه از آرد سازند .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nآزاد ميوه - بادام شكرى .\r\nارده - حلواى كنجار ، كنجد و خرما و جز آن .\r\nاشكنبه - سيراب و سيرابى اشكنبه‌پز را گويند .\r\nافشره - شربت قندى كه ليمو و ترنج و مانند اينها بدان افشرند .\r\nامرود - شاه ميوه .\r\nانگبين - عسل و شيره .\r\nاوماج - ( تركى است ) خمير را مالند ، تا دانه‌دانه شود .\r\nبا - به معنى آش است و معرب آن باج و به آخر كلمات افزايند مانند كشك با و زيره با و جز اينها .\r\nبادرنگ - خيار .\r\nباورجى - آشپز .\r\nبخرك - بادام كوهى .\r\nبرسوله - داروى بيهوشى .\r\nبرگ - انواع رشته .\r\nبرنج - مراد از برنج پلاو است .\r\nبريان - گوشتى كه نخست قدرى با آب بجوشانند پس از آن در روغن يا روى آتش سرخ كنند .\r\nبريان مخلّا - بريانى كه با تره و پودنه و ترخان و نان و پياز ترتيب دهند .\r\nبغرا - آش خميرى است كه بغراخان اختراع كرده است .\r\nبگران - ته ديگ و ته ديزى .\r\nبگرانى - نوعى مركباتست .\r\nبورانى - آنچه از بقول پزند و بر روى آن ماست ريزند .\r\nبورك - ظاهرا همان بغراست .\r\nپالوده - نشاسته است كه پخته شده و شيرينى بر آن افزايند .\r\nتابه‌بريان - گوشتى كه در ميان تاوه پزند و با سركه و سير و بادنجان در تنور گذارند تا كباب شود .\r\nتتماج - نوعى از آش آرد است .\r\nتذرو - قرقاول .\r\nترك - ترحلوا .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nتريد - نانى كه در آبگوشت يا غيره بشكنند .\r\nجلاب - گلاب و شربت .\r\nجوزآغند - يعنى جوزقند مانند برگ زردآلو يا شفتالو .\r\nجوش بره - بوركى را گويند كه از قيمه و سبزى به پا كنند .\r\nچنگال - نانى كه در روغن خرد كنند و بمالند و قدرى شيرينى بر آن زنند .\r\nحبشى - آش سماق .\r\nحسرة الملوك - بريان دل و جگر .\r\nحسو - اوماج .\r\nحضورى - ماحضر .\r\nحليم - آشى كه با گندم و گوشت مهرا سازند .\r\nحويج - ديگ‌افزار و حويج‌خانه ، شربتخانه است .\r\nخاگينه - تخم‌مرغى كه در روغن مىپزند .\r\nخرك - خرماى نارسيده .\r\nخشكار - نانى كه آرد آن با سبوس آميخته باشد .\r\nخوان و خوانچه - سفره ، مائده .\r\nخوانسالار - سفره‌چى .\r\nخيار هندى - هندوانه .\r\nدوشاب - شيرهء انگور .\r\nريچار - ليچار ، انواع مربا .\r\nزيره‌با - آش زيره .\r\nسپيدبا - آش ساده و آش ماست .\r\nصابونى - نوعى حلواست .\r\nعاشقبا - آشى كه با سركه و آب‌ليمو پزند .\r\nكالبا - نوعى آش .\r\nكيپا - شيردان كه با نخود و برنج و پياز و اندكى قيمه پر ساخته‌اند .\r\nلوت - هر نوع غذاى لذيذ را گويند .\r\nماقوت - نوعى حلوا .\r\nمخلا - بورانى بادمجان .\r\nمرغ مسمن - مرغ پروارى .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nمزعفر - پلاوى كه در آن زعفران باشد و زرده‌پلو نيز گويند .\r\nنرگسى - برانى سبزى .\r\nهفت‌ميوه - كشمش ، انگور ، طايفى ، انجير خشك ، قيصى ، قاق شفتالو ، خرما ، آلوى بخارا .\r\nاكنون نمونه‌اى چند از اشعار او را نقل مىكنيم :\r\n من دگر بهر تو يك سفره بسازم اكنون * كاشتها آوردت گر تو بخوانى يك بار \r\nابتداى سخن :\r\n ابتدا مىكنم اين سفره به نام رزاق * كه كريم است و رحيم است و غفور و ستار \r\nسپس با تضمين از شعراى بزرگى چون سعدى ، مولوى و حافظ به سرودن اشعار جالبى پيرامون لذيذترين غذاها مىپردازد :\r\nسعدى فرمايد :\r\n بامدادان كه تفاوت نكند ليل و نهار * خوش بود دامن صحرا و تماشاى بهار \r\nدر جواب او گويد :\r\n بامدادان كه بود از شب مستيم خمار * پيش من جز قدح بورك پر سير ميار\r\nوصف تتماج پر از قليه چه شايد كردن * كه به هر برگ نبشتست هزاران اسرار\r\nگر ز ماهيت ماهيچه بگويم رمزى * نخورى رشته كه اين نيست چنين پيلس‌وار\r\nبر سر خوان چو بيابى قدح جوش بره * سيخ چوبين برخش زن كه بود با گل خار\r\nرشته پولا و چو پا بر سر اين سفره نهد * نرگسى در قدمش سيم و زر آرد به نثار\r\nصحن كاچى چو پر از روغن و دوشاب بود * نرساند به گلو لقمهء آن هين آزار \r\nمولوى مىفرمايد :\r\n دل ندارد هركه او را درد نيست . \r\nشيخ اطعمه در جواب گويد :\r\n هيچ نعمت چون برنج زرد نيست * هيچ شربت همچو آب سرد نيست\r\nگر غبارى هست حلوا را ز قند * در ميان نان و بريان گرد نيست\r\nگرچه بورك داغدار قليه شد * ليك همچون قليه صاحبدرد نيست\r\nهركه روزى كلهء تنها خورد * در ميان لوت‌خواران مرد نيست\r\nحاليا مستغرق لوزينه‌ام * ارده و خرما مرا در خورد نيست \r\nخواجه حافظ گويد : هر آن نصيبه كه پيش از وجود ننهاده است . . .\r\nدر جواب گويد :\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n هر آن هريسه كه پيش از غروب ننهادست * هواى آن به دل هركه مىزند باد است\r\nكسى به جوهر يكدانهء نخود برسد * كه قفل حقهء كيپا به پاچهء نگشادست\r\nدگر مگوى كه نان ، نوعروس سفره ماست * كه اين عجوزه عروس هزار داماد است\r\nمن آن نيم كه ز حلوا عنان بگردانم * كه ترك صحبت شيرين نه كار فرهاد است\r\nحسد چه مىبرى اى كاسه‌ليس بر بسحاق * برنج زرد و عسل روزى خداداد است \r\nسعدى گويد :\r\n صبحى مباركست نظر بر جمال دوست * چشمم چو كله ديد دلم بامداد گفت\r\nصبحى مباركست نظر بر جمال دوست * زد بر تريد پاچه و گفتا غنيمتست\r\nبرخوردن از درخت اميد وصال دوست * كيپا كه ميپزى مكنش اينهمه پياز\r\nدر خانه جاى رخت بود يا مجال دوست \r\nخواجه حافظ گويد :\r\n تا ز ميخانه و مى نام و نشان خواهد بود . * تا ز كيپا و كدك نام و نشان خواهد بود\r\nسر ما در قدم كله‌پزان خواهد بود * حلقهء سفرهء نانم ز ازل در گوش است\r\nبر همانيم كه بوديم و همان خواهد بود * چشمم آندم كه خورم نان تهى از حسرت\r\nبرخ دنبه بريان نگران خواهد بود * بر سر تربت لوزينه گلابى بزنيد\r\nكه زيارتگه حاجات من آن خواهد بود * بر زمينى كه بود ديگ‌گه قليه برنج\r\nسالها سجده‌گه گنده‌خوران خواهد بود \r\nدر جواب حافظ گويد :\r\n دارم از كلّه و كيپا گله چندان‌كه مپرس * كه چنان زو شده‌ام بىسروسامان كه مپرس\r\nكس به بالاى مزعفر مكند آش ترش * كه چنانم من از اين كرده پشيمان كه مپرس\r\nروزه‌دارى و رياضت هوسم بود ولى * چشمكى مىزند آن كلهء بريان كه مپرس\r\nگرچه پالوده ندارد سر دندان رهى * من چنان عاشقمش از بن دندان كه مپرس\r\nگفتم اى دل ز قطايف چه‌قدر بتوان خورد * گفت گر هست ترا هاضمه چندان‌كه مپرس\r\nحال مطبخ دلم از بره بريان پرسيد * گفت آن ديده‌ام از آتش سوزان كه مپرس . . « 1 » » \r\n* * *\r\n خربزه خوش بود به نان يك دو سه چار و پنج و شش * نزد پنير و گردكان يك دو سه چهار و پنج و شش\r\nگر تو به مخلف و تهو قليه برنج مىپزى * كوفته هم بكن در آن يك دو سه چار و پنج و شش\r\nپيش كباب گرم و نان و كاسهء ماست خوش بود * گر بنهى به گرد خوان يك دو سه چار و پنج و شش\r\nدر لب سفره سعى كن كز پى هم فروكنى * بر سر كله شيردان يك دو سه چار و پنج و شش \r\nدر جواب شيخ آذرى گويد :\r\n\r\n\r\n","description":"","footnote":"\r\n( 1 ) . همان كتاب ، ص 77 .\r\n","page_name":" 447 ","page_number":447},
  {"content":"\r\n\r\n عاشق نانم اگر ترخان نباشد گو مباش * بلكه با نان نيز اگر بريان نباشد گو مباش\r\nلحم و روغن اولا بايد كه باشد در برنج * گر نخود با زيرهء كرمان نباشد گو مباش\r\nدنبهء كشكك بر آن صورت كه من مىخواهمش * چون به چنگ افتد اگر دندان نباشد گو مباش\r\nگنده مىبايد كه باشد تخم‌مرغش در ميان * زيره و گشنيز اگر بر آن نباش گو مباش\r\nچون برنج زرد ليموئى ترا در سفره نيست * رشته و كاچى اگر در خان نباشد گو مباش\r\nور كماج گرم و يخنى دارى اندر توشه‌دان * گر پياز گنده در انبان نباشد گو مباش \r\nدر اقتفاى شعر معروف سعدى گويد :\r\n صباحى در دكانى ، شيردانى * رسيد از دست كيپائى به دستم\r\nبه دو گفتم كه بريان يا كبابى * كه از بوى دلاويز تو مستم\r\nبگفتا پاره‌اى اشكنبه بودم * و ليكن با برنج و نان نشستم\r\nكمال همنشين در من اثر كرد * و گرنه آن كمينم من كه هستم \r\n* * *\r\n . . . شور با چند خورى دست به گندم با ، زن * كه حليم است براى دل و جان افكار\r\nماستبائى كه پر از لحم مُهرّا باشد * روغن سبز برويش شده چون خط نگار\r\nكشكبا گرچه غليظست تريدش بايد * پند ما گوش كن و در عمل آور زنهار\r\nچه لطيفست به صبحى قدح شيربرنج * در زمانى كه كند دايه ز خوابت بيدار\r\nگر بدانى كه چه نرمست كدوبا ، موجود * نخورى هيچ دگر تا بود آن در بازار\r\nگر تو خواهى نخودآبى كه تو را سود دهد * زعفران با عرق گل ببر آنجا در كار\r\nقليهء باقلى و قليهء سيب و ريواس * گرزى باشد بر كوفتها گرد و صغار\r\nعشق سختو دل ما برد به يغما امروز * مطبخى خيز و برو ديگ كلان نه بر بار \r\n* * *\r\n فصل ثالث چو نهاديم به توفيق خداى * گوش كن تا بشمارم ز طعام بازار\r\nتابه بريان چو دگر صحبت بادنجان ديد * از شعف سرخ برآمد به مثال گلنار\r\nوصف بريان مخلّا چه بگويم با تو * در زمانى كه بود سبزى و نانش به كنار\r\nور بگويم صفت قيمه و خاگينهء نرم * برود از دل هر مستمعى صبر و قرار\r\n. . . باش تا كوكبهء مرغ مسمّن برسد * قاز و مرغابى و درّاج و كلنگ و طيّار\r\nداغ پا سرخ و تهو باشد و دراج سفيد * اردهى فاخته و مخلفهاى قرقار\r\nكبك و گنجشك و كبوتر بچه‌هاى فربه * همه در روغن خود غرق شده تا منقار\r\nپايها كرده به بالا همه در صحن برنج * جوفهاشان همه پر كرده به مشك تاتار \r\n\r\n","description":"","footnote":"","page_name":" 448 ","page_number":448},
  {"content":"\r\n\r\n اين‌چنين مرغ مسمّن چو تو از هم بدرى * بوى نسرين و قرنفل برود در اقطار \r\n* * *\r\n فصل رابع همه از آش ترش خواهم گفت * اى كه صفرات گرفتست ز پار و پيرار\r\nدست در آش ترش زن كه به غايت خوبست * تمرهندى و سماقست و دگر آش انار\r\nآش آلو چو خوش و معتدل آمد به مزاج * اى دل از آش چنين دست مدارى زنهار\r\nآرزويى كه تو را هست به آب ليمو * شرح آن راست نيايد به هزاران طومار\r\nغوره‌با ، روشنى چشم ضعيفان باشد * زيره‌با ، همچون مفرّح ز براى بيمار\r\nصفت آش بنه كردم و عقلم مىگفت * لوحش الله دگر از آش زرشك خوشخوار\r\nمطبخى قليهء شامى بپز از بهر دلم * كه به مرسوم تو افزون بكنم صد دينار\r\nچند ازين آش ترش نزد من آرى همه روز * سالها شد كه به داغ حبشىام بيمار\r\n. . . دست در دامن كشكك زن و انديشه مكن * كه نيابى به از آن لقمه دگر در بازار\r\nمرهم جان و دل ماست هريسه روغن * برو اى خادم و چالاك به تعجيل بيار \r\n* * *\r\n . . . فصل سادس صفت ميوه ببايد كردن * تا تر و تازه بچينى تو ز شاخ اشجار\r\nزانكه در خوان چنين ميوه ضرورت باشد * مثل شفتالو و تالانه و انگور و انار\r\nسيب و زردآلو و آلوچه و آلوبالو * باز انجير وزيرى و خيار خوشخوار\r\nچه بگويم صفت خربزهء خوارزمى * كه نظيرش نبود در همه چين و بلغار\r\n. . . هست در شهر ابرقوه خيار هندى * كز بزرگى بود آن تخم دوتا يك خروار \r\n* * *\r\n . . . فصل سابع همه از شيره و شربت گويم * نقلهائى كه منور شود از وى ابصار\r\nخادما شربت پربرف و عرق پيش آور * با طبقهاى پر از نقل و برويش دستار\r\nآمدم با صفت اشربه عطاران * شربت صندل و حماض تو يك‌يك بشمار\r\nقرص ليموى و گوارشت لطيف عنبر * گل شكر باشد و گلقند و شراب دينار\r\nلوحش الله ز مرباى ترنج و به و سيب * زنجبيل عدنى رخ كندت چون گلنار\r\nنخود و كشمش و پسته خرك و ميوهء تر * قصب انجير و دگر سرمش اسفيد بيار \r\n* * *\r\n . . . فصل ثامن چو ترا آرزو حلوا باشد * مستمع باش و زمانى دل و جان با من دار\r\nكاينك از صحن حلاوات برون مىآيد * كاك و فرنى و نمكزى ز بر شيرين كار\r\nباز صابونى و مشكوفى و سنبوسهء نغز * حلقه‌چى باشد و ماقوت پر از مشك تتار \r\n\r\n","description":"","footnote":"","page_name":" 449 ","page_number":449},
  {"content":"\r\n\r\n حبذا طاس قطايف كه ز بوى خوش او * نگشايد ز خجالت در دكان عطّار\r\nآردى روغن و حلواى برنجى و زليب * مرد كارى چو به چنگال زنى اول بار \r\n* * *\r\n . . . فصل تاسع قدمى نه بر دكان بقال * كام خود از رطب و اردهء كنجد بردار\r\nدر پس جاى نشين و ز سر تمكين تمام * نظرى كن به يمين و نظرى كن به يسار\r\nبه يمينت چه بود ، كشكنه و بورانى * به يسارت چه بود ، نان و پنير و ريچار\r\nدر مقابل چه بود ، دنبهء گرد و فربه * در عقب ذكر مبار است تو خاطر خوشدار\r\nكاسهء ارده و دوشاب گرت پيش نهند * چون سران از سر رغبت بخور و شرم مدار\r\nباز بر خمرهء دوشاب زن و روغن خوش * آن زمان دست به سوى عسل و جربه درآر\r\nچون دلت سوخت نگه كن برخ دنبه قديد * دگرش نان و قوارد قدحى در پى دار\r\nكدك و كشك نهادست و تغار لور و دوغ * قدحى كرده پر از كنگر و كنب خوشخوار\r\nارده و بخرك و سيلان ، چو يك اشكم بخورى * بر دلت كشف شود چند هزاران اسرار\r\nباز ميويز فراوان به تنقل مىخور * آن زمان از سر گردوى كنك مغز درآر\r\nسبدى پر ز پنير و طبقى پر خرما * در چپ و راست نه و كام خود از هر دو گذار\r\nشير و انجير فروچيده برويش كفچه * چون سما گشته درخشان به نجوم سيّار\r\n. . . بامدادان چو تريد كدك و پاچه زنند * مىبرند از پى آن كله و كيپا در كار\r\nقليهء چند جگربند دلم مىطلبد * كه بريزند در او روغن كنجد هموار\r\nغازى اسب و سر گاو و شكنبهء اشتر * مىخور اى مردك خر مرگ به خاطر كم آر\r\n. . . قوت كردان چه بود نان بلوت آش الم * مىخورند اين دو سه در سربند كلبار\r\nگزر و شلغم و چندر كلم و ترب و كدو * ترها رسته تر و سبز و بسان زنگار\r\nكاين همه قوت بود قوت بازار وجود * هركه اينها نخورد نقش بود بر ديوار\r\nگفت بسحق چنين شعر ز انواع طعام * تا شود گرسنه آن سير ، كه خواند يك بار . « 1 » \r\n* * *\r\n هر طعامى در زمانى لذت ديگر دهد * صبح بغرا ، چاشت يخنى ، قليه شب ، كيپا سحر\r\nگر برى ما را به مهمان ، واجب آيد چار شرط * آب سرد و آش گرم و نقل خشك و ميوه تر \r\nقسمتى از ديوان شيخ اطعمه سرگذشت بعضى از مواد غذائى است ، چنان كه در شرح حال روغن گويد :\r\n روغن آمد از پى او در مقال * يك به يك مىگفت با او شرح حال \r\n\r\n\r\n","description":"","footnote":"\r\n( 1 ) . همان كتاب ، ص 10 به بعد .\r\n","page_name":" 450 ","page_number":450},
  {"content":"\r\n\r\n . . . هر زمان در سبزه‌اى گرديدمى * هر گلى از مرغزارى چيدمى\r\nدايه‌ام دوشيد از پستان ميش * در دمم بيگانه كرد از يار خويش\r\nمايه‌ام بنهاد مقدارى كه خواست * شير بودم بعد از آنم كرد ماست\r\nدر ميان مشك بازم مسكه كرد * بر سرم بگذشت چندين گرم و سرد\r\nمدتى در جنگ افتادم ببند * تازه مىبودم به بوى گوسفند\r\nگاه در كاچى شدم گه در اوماج * ساعتى در كاك روزى در كماج . . . « 1 » » \r\n\r\nانواع اغذيه تركيبات و خصوصيات آنها در قرون وسطى\r\nآش - خوراكى است از سوپ غليظتر كه با اقسام سبزيها و حبوبات مىپزند و بيشتر انواع آن گوشت هم دارد ، آش رشته متداولترين آنهاست كه با خمير گندم ، نخود ، لوبيا قرمز ، عدس و اسفناج ، تره و جعفرى مىپزند و اغلب آن را با كشك و گاه با سركه و يا ساده مىخورند .\r\nآش پشت پا - آش رشته‌اى است كه براى شگون مسافر ، پس از گذشتن چند روز ( روز بايد طاق باشد ) طبخ مىكنند .\r\nآش شله‌قلمكار - گوشت فراوان دارد و آن را به طور نذرى مىپزند و به فقرا و مساكين مىدهند .\r\nآش ابودردا - اين آش را جهت بهبود بيمار مىپزند . « 2 »\r\nدر لغت‌نامه دهخدا ، « آش طعامى رقيق و آشاميدنى » توصيف شده است كه با برنج و سبزى و دانه‌ها و ترشيها و چاشنيها آميخته است .\r\n تا تو در بند قليه و نانى * كى رسى در بهشت رحمانى\r\nخوردن اينجا روا نمىدارند * در بهشت آش و سفره كى آرند \r\nناصر خسرو\r\n« در حجره نشسته بوديم و آش كدو مىپختيم - « بخارى » .\r\n نه همچو ديگ سيه‌رو شوم ز بهر شكم * نه دست كفچه كنم از براى كاسهء آش \r\nابن يمين\r\nانواع آش : آش آبغوره ، آش آب‌ليمو ، آش آب نارنج ، آش آلو ، آش آلوچه ، آش سركه ، آش شلغم ، آش كشك ، آش سماق . . .\r\n\r\n\r\n","description":"","footnote":"\r\n( 1 ) . همان كتاب ، ص 31 .\r\n( 2 ) . دائرة المعارف فارسى ، پيشين ، ص 153 .\r\n","page_name":" 451 ","page_number":451},
  {"content":"\r\n\r\n آش آلوچه خوش و معتدل آمد به مزاج * اى دل از آش چنين دست مدارى زنهار \r\nبسحق اطعمه\r\nآش آلوزرد كه براى شفاى بيماران مىپزند . آش ارزن ، آش اماج ، آش امام زين العابدين كه در آن انواع سبزيها و گوشت كنند ، و آن را به نذر به فقرا بخشند و آن را شله‌قلمكار نيز گويند ، آش انار ، آش اسفناج ، آش رشته ، آش پشت پا ، آش جو ، آش تمر ( از تمرهندى ) .\r\nحليم - آشى كه از گندم ، گوشت و نخود پزند و آن را درهم پيوندند و عرب آن را هريسه خواند .\r\nآش درهم جوش - آشى كه سبزيها و حبوبات گوناگون در آن ريخته باشند . . . « 1 »\r\n« با » به معنى آش است چنان كه گويند ماست‌با ، زيره‌با ، و كدوبا ، آلوبا ، اناربا ، جوجه‌با ، زرشك‌با ، سركه‌با ، شوربا ، گندم‌با ، سماق‌با ، و جز اينها .\r\n اگر شوربايى به چنگ آورى * من مرده را باز رنگ آورى \r\nنظامى\r\n هر روز از براى سگ نفس بو سعيد * يك كاسه شوربا و دو تا نانت آرزوست \r\nسعدى\r\nايرج ميرزا گويد : « خادم او جوجه‌با ، به خدمت او برد .\r\nباب‌زن - همان سيخ كباب است كه با آن مرغ و گوشتهاى ديگر را كباب كند .\r\nمرغ بريان ، طوطى گويا شود بر بابزن - « سنائى » . « 2 »\r\nكاليوس يا اشكنهء قروتى - « كاليوس بر وزن آبنوس به معنى كالجوش است ، و آن نان ريز كرده باشد كه با كشك و روغن و مغز گردكان و ادويهء گرم جوشانيده خورند و آن را در خراسان اشكنهء قروتى گويند . « 3 » »\r\nسكبا - نام آشى است كه از سركه و گوشت و بلغور و ميوهء خشك پزند و آن‌چنانست كه گندم را بلغور كنند ، و در سركه بخيسانند و خشك كنند و هر وقت كه بخواهند صرف كنند و وجه تسميه‌اش سركه با آش است . . . دفع مضرت با سكبا و سماق و ناربا كنند . « نوروزنامه »\r\n گر براى شوربائى بر در اينها شوى * دولت سكبا دهند از چهره و آنگه شوربا \r\nخاقانى\r\n« نقلست كه ده سال بود تا ذو النون را سكبايى آرزو مىكرد . . . تذكرة اولياء .\r\n\r\n\r\n","description":"","footnote":"\r\n( 1 ) . تلخيص از لغت‌نامهء دهخدا ، ص 114 .\r\n( 2 ) . لغت‌نامهء دهخدا ، پيشين ، ص 25 .\r\n( 3 ) . برهان قاطع ، پيشين ، ص 880 .\r\n","page_name":" 452 ","page_number":452},
  {"content":"\r\n\r\n معده حلوايى بود حلوا كشد * معدهء صفرايى بود سكبا كشد « 1 » \r\nمولوى\r\nهريسه - غذائى كه از گندم نيم كوبيده و گوشت به دست مىآيد .\r\nزيره‌با ، آش دوشاب ، بازيره ، سفيدبا ، آش اسفناج با ماست ، ناربا ، آش انار ، پالوده ، از مغز گندم با عسل خالص و روغن پاك شبيه به حلوا - زولوبيا - خميرى كه با روغن زيتون و شيره مخلوط مىشد - گوذآب يا جوذآب آب برنج در زير بريان يا ته‌چين - گوشت بريان - شوربا يعنى تركيبى از روغن سبزى و نمك - ترهاله يا ترحلوا .\r\nكشكينه - طعامى از گندم و جو و سرشير و گاهى كمى گوشت .\r\nدست افشار - عسلى كه بدون كمك آتش تهيه شده است .\r\nسر بريان‌شده گوسفند - شيربرنج - خاگينه - گبرى يا آش گبر - آش كلم - آش رشته يا كشلى تتماج يا آش آرد - ابكامه خورشى از ماست شيرهء تخمه هندوانه ، خمير خشك و سركه .\r\nآچار - پياز ترشى و سبزى ترشى . . . « 2 »\r\nحليم - يكى از غذاها كه برحسب مواد اوليه‌اش اقسامى دارد : حليم گوشت با گوشت گوسفند چربى دارد و پياز و نخود پخته مىشود ، روى آن روغن داغ كرده و دارچين و شكر مىريزند - حليم بادمجان با گوشت ، لوبياى سفيد بادمجان ، پياز و ادويه طبخ مىشود و ممكن است ساده يا با كشك صرف شود و روى آن نعناع داغ مىريزند . « 3 » »\r\nپلو - طعامى است كه از برنج كنند و در آن گوشت و كشمش و خرما و مانند آن با ادويه كنند . آن را اقسام است اگر با يكى از حبوبات مانند عدس و باقلى و لوبيا و ماش پخته شده باشد ، با اضافه آن كلمه عدس‌پلو ، باقلىپلو ، لوبياپلو ، ماش‌پلو ، سبزىپلو ، و آلوبالوپلو و زرشك‌پلو و هويج‌پلو و كلم‌پلو و امثال آن ، و اگر بىگوشت و چيزهاى ديگر باشد آن را چلوپلاو خوانند . « 4 » »\r\nابن بطوطه كه در نيمهء اول قرن هشتم هجرى در ممالك اسلامى به سير و سياحت پرداخته ، ضمن توصيف مدرسهء امام شوشترى مىنويسد : در اين مدرسه « به هركس به اندازهء خوراك چهار تن غذا مىدادند ، خوراك نوعا عبارت بود از برنج با فلفل كه با روغن پخته بودند به اضافهء جوجهء بريان و نان و گوشت و حلوا . « 5 » »\r\n\r\n\r\n","description":"","footnote":"\r\n( 1 ) . تلخيص از لغت‌نامهء دهخدا ، ص 555 .\r\n( 2 ) . شاهنشاهى عضد الدوله ، پيشين ، ص 309 به بعد .\r\n( 3 ) . دايرة المعارف فارسى ، ص 863 .\r\n( 4 ) . لغت‌نامه دهخدا ، پيشين ، ص 426 .\r\n( 5 ) . سفرنامهء ابن بطوطه ، پيشين ، ص 182 .\r\n","page_name":" 453 ","page_number":453},
  {"content":"\r\n\r\n\r\nغذاهاى لذيذ و اشتهاآور\r\n« ما غذاهائى مىشناسيم ، كه آدم پرخورده را به اشتها آرد : ترنج كه با خردهء عود و عنبر آميخته شود و با پنير تند و رطب تازه و سركهء تيز و بورانى بادمجان كه دل ببرد و مارچوبه كه مطلوب همه است و لوزينه كه در روغن و شكر فرورفته است درآميزد و ساقى نرم‌گفتار كه نگاهى سخت دارد و قمرى كه نغمه‌هاى تازه براى تو مىخواند در اين محفل شركت جويد . در اين حال ، غمزده اگر مستى نكند عذرى ندارد . »\r\n. . . ابن رومى مىگويد : « اى كه خوردنى خوب مىجوئى دو پاره نان برگير و بر يكى از آن پاره‌هاى گوشت جوجه بگذار و قطعات جوز و لوز را بطور متقاطع روى آن جاى بده و پنير و زيتون را چون نقطه‌ها بر آن بيفزاى ، تخم‌مرغ پخته نيز روى آن بگذار و مختصرى نمك بر آن علاوه كن . . . آنگاه نان را روى آن بگذار و گاز بزن .\r\nابراهيم موصلى در وصف سنبوسه گويد :\r\nاى كه از بهترين غذاها مىپرسى از مجرب‌ترين كسان پرسيده‌اى . گوشت پاكيزه قرمز بگير و آن را با چربى بكوب و پياز و ترب بر آن بيفزاى ، پس از آن سداب فراوان با دارچين و يك مشت گشنيز با كمى قرنفل با زنجبيل بريز و خوب بكوب آنگاه آن را در ديگ بگذار و آب بريز و بر آتش نه و ديگ را بپوشان تا آب آن تمام شود آنگاه اگر خواهى آن را در نان بپيچ و يا قسمتى از آن را در آرد بغلطان و در روغن سرخ كن و در ظرف بنه و با خردل بخور كه بهترين غذاهائى است كه با شتاب آماده توان كرد . پس از آن يكى از شاعران براى مستكفى شعرى در وصف مارچوبه خواند و ديگرى در وصف خوراك برنج سخنها گفت و شاعر ديگرى در مزاياى حليم داد سخن داد و گفت در اين حليم غير از گوشت و دنبه و مرغابى چاق گندم سپيد ماش و لوز كوبيده نيز بايد افزود و ديگران در وصف شله‌زرد و قطاب و ديگر مأكولات سخنها گفتند . « 1 » »\r\nقليه - نوعى خوراك از گوشت است كه در تابه يا ديگ بريان كنند . « و اگر شرح آن غذا كه مردم سازند از ديگ پختها و قليه‌ها و بريانهاى حلاوى ، گرد آيد سخن دراز شود ( جامع الحكمتين ) .\r\nامروز طرز تهيهء قليهء معمولى چنين است ، گوشت را بار كنند و نخود و لپه و باقلا و لوبيا و عدس در آن ريزند و كوفته‌ريزه را نيز جداگانه درست كنند ، همين كه گوشت و ضمايم آن نيمه‌پز شد ، مغز گردوى پوست‌كنده و چغندر ريزشده و كوفتهء ريزه در آن داخل كنند و پس از پخته شدن ، رب انار يا آب انار ريخته قدرى هم شيرهء آرد برنج با نعناع داغ و سير داغ و ادويه و\r\n\r\n\r\n","description":"","footnote":"\r\n( 1 ) . مروج الذهب ، پيشين ، ج 2 ، ص 736 - 734 .\r\n","page_name":" 454 ","page_number":454},
  {"content":"\r\n\r\nفلفل ، در آن داخل كنند و پس از چند جوش و به قوام آمدن ، پايين آورند . « 1 » » بطور كلى قليه گوشتى است كه در روغن ميان ديگ بريان كنند همچنين به خورشى گويند كه در آن گوشت هست و اقسامى دارد مثل قليهء اسفناج ، قليهء آلوچه ، قليهء بادمجان و كدو و غيره . . . ناصر خسرو در وصف مؤمنين قشرى و ساده‌لوح مىگويد :\r\n روى زى محراب كى كردى اگر نه در بهشت * بر اميد نان و ديگ قليه و حلواستى \r\nناصر خسرو\r\n از حلق چون گذشت شود يكسان * با نان خشك قليهء هارونى \r\nناصر خسرو\r\n« يكى از ديگرى پرسيد كه قليه را با قاف كنند يا به غين گفت قليه نه با قاف كنند نه به غين ، قليه به گوشت كنند . ( عبيد زاكانى )\r\n وصف تتماج پر از قليه چه شايد كردن * كه به هر برگ نبشتست هزاران اسرار « 2 » \r\n« بسحق اطعمه »\r\nآبگوشت غذائى است همگانى كه از گوشت و نخود و لوبيا پزند و گاه گوجه‌فرنگى ، سيب‌زمينى ، بادمجان و پياز نيز بر آن بيفزايند .\r\nادويه - ادويه انواع و اقسام مختلف دارد كه از آن جمله فلفل ، زيره ، زردچوبه ، هل ، ميخك ، دارچين ، قرنفل ، زنجبيل ، خولنجان ، زعفران ، خردل ، نمك ، تخم گشنيز ، بوزار و غيره .\r\nكباب - يكى از غذاهاى لذيذى است كه از ديرباز مورد استفادهء مردم بوده است در تحفهء حكيم مؤمن در وصف آن چنين آمده است : « كباب اسم عربى گوشت به آتش برشته شده است و اختلاف خواص آن برحسب اختلاف لحوم و بهترين او گوشتهاى لطيف است كه در پختگى و برشتگى جميع اجزاى آن به يك قرار باشد ، فردوسى گويد :\r\n همى پرورانندشان سال و ماه * به مرغ و كباب و بره چندگاه \r\n* * *\r\n دوستان وقت عصير است و كباب * راه را گرد نشاندست سحاب \r\nمنوچهرى\r\n بوى كباب مىرسد از مطبخم به دل * پيغام آشنا نفس روح‌پرور است \r\n- - -\r\n اى يار اگر بزيره و گشنيز بگذرى * سوز دل كباب بره عرضه يك‌به‌يك \r\nبسحق اطعمه\r\n\r\n\r\n","description":"","footnote":"\r\n( 1 ) . فرهنگ معين ، ج 2 ص 2724 .\r\n( 2 ) . لغت‌نامهء دهخدا ، ص 462 .\r\n","page_name":" 455 ","page_number":455},
  {"content":"\r\n\r\n شاهى كه بر رعيت خود مىكند ستم * مستى بود كه مىخورد از ران خود كباب \r\nصائب\r\n مرغ بريان به چشم مردم سير * كمتر از برگ تره بر خوان است\r\nوانكه را دستگاه و قدرت نيست * شلغم پخته مرغ بريان است \r\nسعدى\r\nقرنها قبل از سعدى رودكى به خوراك طبقه محروم و ستمكش ( يعنى نان جوين ) اشاره مىكند :\r\n بسا كسا كه جوين نان همى نيابد سير \r\n« رودكى »\r\nارده - كنجد را در آسياى مخصوص كه آن را ارده‌آسيا گويند ، آس كنند و چيزى به قوام عسل از آن حاصل نمايند و آن را با قند و نبات و خرما و شيره آميخته خورند و حلوائى كه از آن سازند آن را حلواى ارده گويند ، بسحق اطعمه گويد :\r\n كاسهء ارده و دوشاب گرت پيش نهند * چون لران از سر رغبت بخور و شرم مدار « 1 » \r\nنمك‌سود - گوشت خشكيده و نمك‌زده ، مقابل گوشت تر و تازه - ظاهرا گوشت قديد با گوشت نمك‌سود غذاى طبقات متوسط و فقير بوده و از نظر طبى غذاى مطلوبى به حساب نمىآمده نويسندهء ذخيرهء خوارزمشاهى مىنويسد :\r\n« . . . و دايه را بايد از نمكسود و غذاهاى جامد پرهيز كند . »\r\nفردوسى در اشعار خود از محروميتهائى كه تحمل كرده است ياد مىكند :\r\n نه دارى نمك‌سود و هيزم نه نان * نه شب دوك‌ريسى همى چون زنان \r\nفردوسى\r\n نماندم نمكسود و هيزم نه جو * نه چيزى پديد است تا جود رو \r\nفردوسى\r\nاز قديم سبزيهاى خام به عنوان اغذيه نفّاخ شناخته شده‌اند :\r\n گر در حكايت آيد بانگ شتر كند * آروغها زند چو خورد ترب و گندنا \r\nلبيبى\r\nتتماج - به ضم اول و سكون دوم لفظى است تركى و آن نوعى آش خمير است كه با دوغ و كشك سازند .\r\n نام تتماج بر زبان راندم * ماست را آب در دهان آمد \r\nبسحق اطعمه\r\n\r\n\r\n","description":"","footnote":"\r\n( 1 ) . لغت‌نامه دهخدا ، ص 1803 .\r\n","page_name":" 456 ","page_number":456},
  {"content":"\r\n\r\nبورك - آشى است كه با ماست و سير بزنند .\r\n بامدادى كه بود از شب مستيم و خمار * پيش ما جز قدح بورك پرسير ميار \r\nبسحق اطعمه\r\nآب تتماج - نوعى از آش خمير است كه با دوغ و كشك سازند و آب تتماج در مورد تحقير و بيان كم‌قيمتى و اندك بهائى چيزى به كار رود .\r\nنعمت دنيا چون آب تتماج است كه پيش سگان ريزند - « معارف بهاء ولد »\r\n آب تتماجش دهد كاين را بگير * گر نمىخواهى كه نوشى ز اين فطير « 1 » \r\nمثنوى\r\nبه نظر قزوينى نيز تتماج كلمه‌اى تركى و به معنى نوعى از اغذيهء معروف نزد تركان است كه آن را از آرد و سير و ماست ترتيب مىداده‌اند و به فارسى آن را « لاخشه » مىگفتند و امروز نيز در نواحى خراسان غذايى معمولى است . « 2 » »\r\nزردبرنج - ظاهرا « مواد غذائى است كه از برنج و روغن و شكر و زعفران سازند » و امروز آن را « شله‌زرد » نامند و گويا « برنج زرد » در اين بيت بسحق اطعمه هم بدين معنى است .\r\n حسد چه مىبرى اى كاسه ليس بر بسحق * برنج زرد و عسل روزى خداداد است « 3 » \r\nتريد - غذايى است كه از ريزه كردن نان در شير يا دوغ پديد مىآيد . عبد مناف هر مردى را چهار نان و عصارهء خوردنى و يك لخت گوشت بدادى و هاشم تريد بيفزود تا نان بيشتر شد و او را بدين سبب هاشم تريد نام كردند ( لانه هشم التريد ) .\r\nتريد كردن ، اشكنه كردن شكستن نان در طعام .\r\n كشكبا ، گرچه غليظ است تريدش بايد * پند ما گوش كن و در عمل آور زنهار « 4 » \r\nبسحق اطعمه\r\nوصف نادر ميرزا از آش رشتهء تبريز خواندنى است :\r\n\r\nآش رشته در تبريز\r\nدر تاريخ تبريز نادر ميرزا ضمن توصيف خصوصيات ماه رمضان در وصف آش رشته چنين آمده است : « به ماه مبارك به بازار ديگهاى بزرگ گشاده دهان كه « تيان » گويند ، در چند جاى به كار گذارند و از آرد گندم رشته پزند و آن را « لقمهء عزيز » گويند و بس گرامى شمارند ،\r\n\r\n\r\n","description":"","footnote":"\r\n( 1 ) . معارف بهار الدين ولد ، پيشين ، 463 .\r\n( 2 ) . محمد قزوينى : احمد بن منوچهر شصت كله ، مجلهء يادگار ، س اول ، ش 2 ، ص 53 .\r\n( 3 ) . حواشى فيه ما فيه ، پيشين ، ص 339 .\r\n( 4 ) . لغت‌نامهء دهخدا ، پيشين ، ص 649 .\r\n","page_name":" 457 ","page_number":457},
  {"content":"\r\n\r\nاين رشته را چون به خانه آرند ، زن با خوشروئى و خندان و شادان اندكى آب بر آن افشاند ، مالش دهد ، كه نرم گردد ، پس دوشاب بدان ريزد و اندكى زنجبيل كوفته افشاند و مغز گردكان كوفته بدان بياميزد ، خميرى شيرين گردد و سخت به حرص و شره بخورند و بهترين لذايذ دنيا دانند و براى بزرگان با شيرهء قند و مغز بادام و هل و زنجبيل سازند و مشتريان و ارباب سليقه از زنان ، رشته نگاه دارند ، پس از رمضان خورند و اين كدبانويى نامى باشد . چون رمضان بگذرد رشته‌پزان بربندند تا سال ديگر نگشايند و مردم حسرت خورند كه رمضان آيد كه رشته خوريم . »\r\nشربت - آشاميدنيهايى كه از ديرباز در ايران معمول بوده است . در لغت‌نامهء شادروان دهخدا چنين آمده است : شربت غوره ، انار ، سكنجبين . . . ذخيرهء خوارزمشاهى شربت زوفا ، شربت زرك نعناعى ، شربت زرك ، شربت ريواج ، شربت دينار ، شربت خرغوله ، شربت حماض ترنج ، شربت حب الاس ، شربت تمرهندى ، شربت جو ، شربت بادرنجبويه ، شربت بادام ، شربت انجبار .\r\nشربتهاى طبى - شربت بيدمشك ، شربت بنفشه ، شربت هفت بادام ، شربت نعناع ، شربت كوكنار ، شربت نيلوفر ، شربت ليموى سفرجلى - شربت گل مكرر ، شربت گل گاو زبان ، شربت خشخاش ، شربت فواكه ( ميوه‌ها ) شربت غوره ، شربت عناب ، شربت صندل ، شربت سيب و صندل ، شربت سيب ، شربت سوسن ، شربت سكنجبين . رجوع شود به كتب طبى قديم و مخزن الادويه و تحفه حكيم مؤمن و جز اينها .\r\nشربت دانش را به عنوان مسهل و دواى قى به كار مىبردند .\r\n امتحان را كار فرما اى كيا * شربت دانش مده بهر نما \r\nمولوى\r\n ما به يك شربت چنين بى خود شديم * ديگران چندين قدح چون خورده‌اند \r\nسعدى\r\nشرنگ در مقابل شربت استعمال مىشود و به هرچيز تلخى اطلاق مىشود . حنظل\r\n زمانه به يكسان ندارد درنگ * گهى شهد و نوش است و گاهى شرنگ \r\nفردوسى\r\nانواع آب - تنها خوراك و انواع و اقسام آن مورد نظر قدما نبود بلكه راجع به انواع و اقسام آبها و خواص آنها نيز جسته گريخته مطالبى در آثار كهن ديده مىشود . مسعودى در مروج الذهب از قول « صاحب منطق گويد كه در بعضى جاها چشمه‌هاى ترش است كه آب آن را به جاى سركه به كار مىبرند ، و همو از جاهائى كه چشمه‌هاى تلخ مىجوشد و آب آن تلخ است كه با هرچه بياميزد تلخ شود سخن آورده و گفته است كه علت اختلاف مزهء آبها از\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nاختلاف زمينهاست . . . شمارهء مزه‌ها هشت است نخست خوش است و شور و چرب و شيرين و ترش و تلخ و گس و تند و كسان را در آنچه گفتيم اختلاف است . قدما دربارهء خواص آب سخنان گونه‌گون گفته‌اند از جمله اينكه آب خوش ولو گرم باشد ارزش غذايى دارد و اگر از درون يا برون به قدر لزوم به كار برده شود تن را صفا دهد و اگر بيشتر از مقدار لزوم به كار رود ، اعضا را سست و ضعيف كند و آب سرد اعضا را محكم كند و عطش را ببرد و بسيار آن تن را سست كند ؛ و بميراند آب تلخ براى كبد و طحال سودمند افتد و آب گوگردى براى زخمها و قرحه‌هاى كهنه و خارش سودمند است و آب املاح‌دار براى خارش و جرب سودمند است . آب باران براى درد پشت و عصب سودمند است . آب آهن سستى احشا و اعضاى داخلى را سودمند افتد و آب مس از رطوبت تن و سر جلوگيرى كند و آب گچ معده را تحريك كند و امساك آرد و جمع كند . آب زاج خون را بند آرد و آب دريا براى پيس سودمند افتد ، و گروهى گفته‌اند كه اگر كمى از آن را با روغن بادام خورند براى اخلاط فاسد سودمند باشد . . . دربارهء اقسام و اوصاف و منافع و مضرات آبها سخن بسيار است . . . « 1 » »\r\nاز جمله كتابهائى كه به مسائل مربوط به تغذيه و خورد و خوراك مردم از جهت منافع عمومى توجه شايان كرده و ضمن توصيف يكايك كسبه و پيشه‌وران از كسانى كه متصدى فروش مواد غذائى بوده‌اند به تفصيل سخن گفته است ، كتاب « آئين شهردارى يا معالم القربه . . . » است كه نويسنده آن « ابن اخوه » چون سالها محتسب شهر بوده و از جهاتى كارهاى شهردارى ، شهربانى و دادستانى را انجام مىداده ، كاملا به رموز كار كسبه و تقلبات و تزويرات بعضى از آنان آگاه بوده و سعى كرده است متصديان امور احتساب را در ممالك اسلامى به جريان كارها و مسئوليت خطيرى كه به عهده دارند واقف گرداند .\r\nابن اخوه در باب دوازدهم كتاب خود از كار علافان و آسيابانان سخن مىگويد . و مىنويسد : احتكار غله ، بر علّافان حرام است و نبايد گندم بد را به خوب و كهنه را به تازه بياميزند زيرا اين كار تدليس به مردم است ، و آسيابان موظف است كه غله را پيش از آرد كردن ، غربال كند تا از خاك و گل و غبار پاك شود .\r\n. . . محتسب بايد هر سه ماه يا كمتر آسيابان را به تعويض غربال وادارد ، چه ممكن است سطح مشبك غربال سست شود همچنين محتسب بايد آرد را بررسى كند ، زيرا گاهى آرد نخود يا باقلا براى افزودن بر سفيدى ، بدان مىآميزند و اين كار خيانت است و هركه چنين خيانتى ورزد محتسب بايد او را بازدارد و تأديبش كند . . . محتسب بايد ترازو و رطل ( واحد وزن ) آسيابان و نيز ترازو و وزنه و پيمانه‌ها را بررسى كند و فرمان دهد كه كيسه‌هاى حمل آرد\r\n\r\n\r\n","description":"","footnote":"\r\n( 1 ) . مروج الذهب ، پيشين ، ص 389 .\r\n","page_name":" 459 ","page_number":459},
  {"content":"\r\n\r\nسالم باشد . . . تا آرد به زمين نريزد و خريدار زيان نبيند . . . شايسته است محتسب سهميه‌اى براى آسيابانان تعيين كند كه هر روز آن را به دكانها نانوايى ببرند .\r\nتعاليم و مطالبى كه ابن اخوه در باب دوازدهم در مورد خميرگيران و نانوايان ذكر مىكند نمودار توجهى است كه به بهداشت و سلامت عمومى داشته‌اند : « بايد محتسب نان‌پزان و نانوايان را ملزم كند تا سقف تنور را بلند بسازند و دودكشهاى فراخ تعبيه كنند و نيز به هنگام تعمير آتشخانه ( دهنهء تنور ) را جارو كنند و ظروف را بشويند و آب پاكيزه به كار برند و تغار خمير را بشويند و تميز كنند و با حصير بپوشانند و هرگز خميرگير نبايد به وسيلهء پاها و زانوان و آرنجهاى خود خمير را به عمل آورد ، چه اين كار خوار گرفتن طعام است و چه بسا كه از عرق بغل يا بدنش در خمير مىافتد و نيز به هنگام خمير گرفتن جامه‌اى با آستينهاى تنگ پوشد و دهان‌بند داشته باشد ، زيرا چه بسا به هنگام عطسه يا سخن گفتن از آب دهان يا بينى او در خمير مىافتد و بر گريبانش دستارى سفيد ببندد تا از ريزش قطرات عرق مانع باشد .\r\n. . . به هنگام روز ، خميرگير كسى را نزد خود بگمارد كه مگس‌پران بدست گيرد و مگسها را براند .\r\n. . . محتسب بايد نانوايان را از پختن نان پيش از عمل آمدن خمير ، بازدارد ، زيرا نان فطير در ترازو سنگين و براى معده ثقيل است ، و همچنين است در صورتى كه نمك نان كم باشد .\r\nشايسته است كه دانه‌هاى خوشبو از قبيل زيرهء سفيد ، كنجد و سياه‌دانه و مانند آنها بر نان پاشند و نان را پس از آنكه خوب پخته شد از تنور درآورند .\r\nبهتر است كه محتسب سهميهء روزانهء هر دكانى را معين كند ، تا شهر با كميابى نان مواجه نشود و بايد در پايان هر روز دكانهاى نانوايى را بازرسى كند و نگذارد كسى از كارگران در روى كيسه‌هاى آرد يا در محل خمير گرفتن بخوابد و دستور دهد كه كيسه‌ها را پس از تكان دادن و شستن بر طنابها آويزند . . . « 1 » »\r\nدر باب سيزدهم در مورد حسبت بر بريانگران نويسنده تأكيد مىكند كه حتى الامكان جز چهارپايان فربه و لطيف شهرى را كه منحصرا علف مىخوردند ذبح نكنند . . . و نيز مراقبت كنند هنگام وزن كردن درون گوشت حيوان وزنه‌اى قرار ندهند ، قبل از آويختن حيوان بايد شكم و پوست و ديگر اعضاى حيوان را از سرگين و خون و ديگر آلودگيها پاك كنند و گوشت پخته و سالم را به مشتريان تحويل دهند .\r\nدر مورد كباب‌پزان محتسب بايد مراقبت بيشتر معمول دارد و مواظبت كند كه كباب كوبيده را هرگز با مواد نامطلوب نظير دنبلان و پيه كليه و كبد نياميزند ، چه اين كارها تدليس و\r\n\r\n\r\n","description":"","footnote":"\r\n( 1 ) . همان كتاب ، ص 77 .\r\n","page_name":" 460 ","page_number":460},
  {"content":"\r\n\r\nمراقبت محتسب در اين امور لازم است و نيز محتسب بايد كباب‌پزان را مكلف كند كه چون از فروش بپرداختند و خواستند از دكان باز كردند روى گوشت يا كباب را نمك بپاشند و آن را در ظرفى خالى بگذارند تا از حشرات زمين محفوظ بماند . « 1 » »\r\nدر مورد لكانه‌پزان ( يعنى كسانى كه كالباس يا قورمه درست مىكنند ) نويسنده معتقد است كه بايد دكان آنها نزديك مقر محتسب باشد و مراقبت كند كه لكانه را در حضور او بسازند ، زيرا در آن تقلب بسيار كنند ، محتسب بايد مراقبت كند كه گوشت گوسفند فربهى را در ظرف پاكيزه‌اى بكوبند و آرد و فلفل و مواد روغنى را به اندازهء لازم به آن بياميزند و سپس گوشت كوبيده را در روده‌هاى تميزى كه با آب و نمك شسته شده است وارد كنند . بايد محتسب مراقبت كند كه گوشت بز و شتر يا حيوان لاغر ديگرى را لكانه‌پزان به كار نبرند و از بيرون راندن مگس از محيط كار خود غفلت نورزند . « 2 » »\r\nدر باب پانزدهم از دكانهاى جگرپزى سخن مىگويد و تأكيد مىكند كه محتسب بايد مراقبت كند كه جگر بز و گاو را با جگر گوسفند نياميزند و هر كدام را جدا تهيه كنند و در تنور بپزند و سپس نمك و زيره و گشنيز خشك و فلفل و دارچين و روغن زيتون را به جگر پخته بيفزايند و مواظب باشند گوشت مانده را با گوشت تازه نياميزند . « 3 » »\r\nدر مورد سلاخان نويسنده انتظار دارد مسؤولين اين كار ، حيوان حلال گوشت را ذبح شرعى كنند .\r\n( و با توجه به سورهء 5 مائده آيه 3 ) :  حُرِّمَتْ عَلَيْكُمُ الْمَيْتَةُ وَ الدَّمُ وَ لَحْمُ الْخِنْزِيرِ وَ ما أُهِلَّ لِغَيْرِ اللَّهِ بِهِ . . .  يعنى حرام شد بر شما گوشت حيوان مرده و خون و گوشت خوك و آنچه به غير نام خدا ذبح شود و خفه شده ، و به سنگ زده و از جاى بلند افتاده و به ضرب شاخ مرده و آنچه درندگان از آن خورده باشند ، اما ماهى و ملخ حلال است چنان كه رسول خدا ( ص ) گفته است حلال شد بر شما دو مرده يعنى ماهى و ملخ و دو خون يعنى كبد و طحال ( سپرز ) .\r\nدر مورد قصابان نيز تعاليم و اطلاعات ابن اخوه جالب و خواندنى است ، به نظر او :\r\n« بايد كه محتسب قصابان را نگذارد تا بر در دكانهايشان كشتار كنند و معبر عمومى را آلوده سازند . حق آنست كه در كشتارگاه ذبح كنند ، گوشت را در خارج از دكان نياويزند . . . و نيز محتسب فرمان دهد كه گوشت بز را از گوسفند جدا گذارند . . . بعضى از قصابان براى فريفتن خريدار آلت گوسفند نر را بر روى گوشت ماده مىآويزند كه تقلب است محتسب بايد از فروش حيوان مريض به جاى حيوان سالم جلوگيرى كند . و چون كار قصاب پايان يافت بايد روى تختهء\r\n\r\n\r\n","description":"","footnote":"\r\n( 1 ) . همان كتاب ، ص 80 به بعد .\r\n( 2 ) . همان كتاب ، ص 82 به بعد ( نقل به اختصار ) .\r\n( 3 ) . همان كتاب ، ص 84 .\r\n","page_name":" 461 ","page_number":461},
  {"content":"\r\n\r\nقصابى نمك كوبيده بپاشد تا به هنگام گرما ، كرم نگذارد و نيز آن را با حصير بپوشاند .\r\nهرگاه محتسب شك كند كه حيوان ميته است يا مذبوح ، با آب بيازمايد ، اگر بر روى آب بيايد مرده است و اگر در ته آب بماند مذبوح است ، و نيز اندكى از آن را به آتش افكند اگر بچسبد ميته و اگر نه مذبوح و حلال است . همچنين است در تخم مرغ كه فاسدش بالاى آب و تازه‌اش به ته آب مىرود . . . « 1 » »\r\nدر مورد كله و پاچه مىنويسد كه فروختن آنها به صورت پخته و يا ناپخته رواست . . .\r\nمحتسب بايد كيپاپزان را فرمان دهد تا كله و پاچه را با آب داغ پاك كنند و موهاى آن را بزدايند و سپس با آب سرد بشويند ، و بينى حيوان و بن‌بينى ( خيشوم ) را بشكافند و از كرم و چرك پاك كنند و كلهء بز را با كلهء گوسفند مخلوط نكنند و كلهء تازه را با كلهء مانده نياميزند .\r\nمحتسب بايد مراقبت كند كه كله و پاچه را در آب شيرين بجوشانند و دارچين و مصطكى و زاج يمانى ( زاج سفيد ) خوب و نمك بدان بيفزايند تا خوشبو و مطبوع شود ، و كله را تا كاملا نپخته باشد از ديگ بيرون نياورند . « 2 » »\r\nدر باب بيستم از هريسه‌پزان سخن رفته است : هريسه طعامى است كه از گندم كوبيده و گوشت و روغن مىپزند و محتسب مكلّف است مراقبت نمايد كه طباخ ، ميزان كافى گوشت گاو يا گوسفند به گندم كوبيده اضافه كند و سعى كند كه گوشت را از رگ و ريشه پاك كند و روغن هريسه بايد تازه و خوشبو باشد . . . « 3 » »\r\nدر مورد گروه ماهىپزان ، نيز محتسب بايد مراقبت كند كه ترازوها و ظروفى كه ماهى را در آن مىگذارند كاملا تميز باشد ، ماهى تازه را بايد بشكافند و تميز كنند و پوست و فلس آن را بپيرايند و كاملا بشويند و آنگاه نمك بپاشند ، و هنگامى كه هوا گرم است بيشتر بخيسانند تا اينكه بو ندهد ، آنگاه آرد بپاشند و پس از آن بپزند . محتسب بايد مراقب باشد كه ماهى را با پيهى كه از شكم او خارج مىكنند نپزند ، بلكه هنگام پختن آن را با زيتون بياميزند . براى آنكه فساد ماهى به تأخير افتد نمكسود كردن آن ضرورى است . . . « 4 » »\r\nدر فصل بيستم از زولبياپزان و از خصوصيات آرد و روغن كنجد خالصى كه بايد در آن به كار رود گفتگو مىكند ، و در مورد حلواپزان يادآور مىشود كه « حلوا انواع بسيار دارد و نمىتوان آنها را به يك صفت توصيف كرد ، در آن موادى از قبيل نشاسته ، بادام ، پسته ، خشخاش به كار مىرود ، و مشهورترين آنها حلواى عسل صابونى ، لوزينه ( بادامى ) ، خشخاشى ، پسته‌اى ، قاهريه ، قطّاب ، سرگنجشك ، زولوبيا فرنگى است و از دهها نوع زولبياى ديگر نام\r\n\r\n\r\n","description":"","footnote":"\r\n( 1 ) . همان كتاب ، ص 89 .\r\n( 2 ) . همان كتاب ، ص 93 .\r\n( 3 ) . همان كتاب ، ص 99 .\r\n( 4 ) . همان كتاب ، ص 101 .\r\n","page_name":" 462 ","page_number":462},
  {"content":"\r\n\r\nمىبرد و تأكيد مىكند كه حلوا را بايد خوب بپزند تا ناپخته يا سوخته تحويل مشترى ندهند و شيرينى آن بايد عسل زنبور باشد نه قند يا مواد ديگر . . . « 1 » »\r\nدر فصل بيست و يكم از شربت‌سازان و كسانى كه عقاقير و داروهاى گياهى درست مىكنند ياد مىكند و خطاب به آنان مىگويد كه خدا را ناظر حال خود بدانيد « بر محتسب است كه آنان را بيم دهد از مجازات و از تعزير بترساند و شربتها و عقاقير آنها را هر زمان پس از آنكه شبانه دكانهايشان را مهر زدند ناآگاهانه بازرسى كند و ايشان را موظف بدارد كه شربت را جز از قند خوب و پاكيزهء مصر نپزند ، محتسب بايد دستور پزشكى را به آنان گوشزد كند . . . »\r\nبعد از شربتهاى گوناگون ، نظير شربت گلاب ، شربت نيلوفر ، شربت گل سرخ ، شربت سيب ، شربت سركنگبين و دهها نوع شربت ديگر نام مىبرد .\r\nو در مورد مواد گياهى ، قرص‌ها ، معجونها ، و سفوفات و انواع عقاقير مىگويد كه محتسب بايد يكى را از اهل خبرت كه به انواع ادويه آشنا باشد و صالح و نيكوكار نيز باشد به يارى خود برگزيند .\r\nبعد نويسنده از انواع داروهاى طبيعى نظير قارچ غاريقون ، ترنجبين ، شيرخشت و انواع مختلف آن ، خيار چنبر ، فلوس ، عرق نيلوفر و عرق بلسان شامى و آب جو و جز اينها مفصل بحث مىكند ، و در مورد شربت فقاع ( آب جو ) يا ماء شعير مىنويسد كه جز براى شخص گرم مزاج روا ندارند « و براى تهيهء آن ، جو پاك كرده ( منقّى ) را در آب مىخيسانند و پس از خشك شدن ، مىكوبند و روى آتش مىجوشانند و پس از سرد شدن مىپالايند و عسل قطار ، و ادويهء خوشبو و طيب و سداب بدان مىافزايند و خوردن آن موجب انبساط نفس و هضم غذا مىشود . . . « 2 » »\r\nدر فصل بيست و هفتم ابن اخوه به مراقبت در كار شيرفروشان تأكيد مىكند ، به نظر او بايد متصديان اين پيشه ظروف شير را با ليف برگ خرما خوب بشويند و ظروف شير را بپوشانند تا از نفوذ مگس و ديگر حشرات جلوگيرى شود - سهميهء هريك از شيرفروشان بايد معين باشد زيرا اگر شير در موعد مقرر مصرف نشود فاسد و ترش مىشود .\r\nشيرفروشان بايد از فروش شير آميخته با آب ، يا شير بىچربى خوددارى كنند . بعد مىنويسد براى تشخيص شير خالص از شير آميخته با آب ، كافى است كه موئى درون شير كنيد و بيرون آوريد اگر چيزى از شير به مو نچسبد مخلوط است همچنين اگر قطره‌اى از شير را به پارچه‌اى بچكانيد اگر خالص باشد مىماند و اگر ممزوج با آب باشد ، جذب پارچه مىشود . . . « 3 » »\r\n\r\n\r\n","description":"","footnote":"\r\n( 1 ) . همان كتاب ، ص 106 به بعد .\r\n( 2 ) . همان كتاب ، ص 116 به بعد .\r\n( 3 ) . همان كتاب ، ص 129 .\r\n","page_name":" 463 ","page_number":463},
  {"content":"\r\n\r\nدر فصل بيست و ششم مىگويد كه فروشندگان سركه نبايد داخل آن آب بريزند ، و هنگامى كه بازار روغن زيتون رواج دارد فروشندگان نبايد اين روغن را با روغن كاجيره مخلوط كنند . سپس راه تشخيص سركه خالص و روغن زيتون خالص را نشان مىدهد . در مورد انواع ترشيها نيز معتقد است كه محتسب مكلف است انواع آن را بازرسى كند اگر ترشى كاملا نرسيده ، به آن سركه خوب اضافه كنند و هرگاه متغير و فاسد است ، فرمان دهد كه به مزبله‌ها اندازند . همچنين پنيرها ، چربيها و روغنهاى فاسد را بايد بدور افكند . . . « 1 » »\r\n\r\nخوان و خوراكهاى شاهانه در عصر صفوى\r\nدر پذيراييهاى سلطنتى ، همين كه شاه به مجلس مىآمد و در جايگاه خود مىنشست ، مطربان به اشارهء او دست به ساز مىبردند و رقاصان به پايكوبى برمىخاستند ، سپس سفره‌هاى زربفت پيش روى ميهمانان گسترده مىشد و انواع ميوه‌هاى تازه و خشك ، به مقتضاى فصل و آجيلها و شيرينى و شربت را در ظرفها و پياله‌هاى طلا و چينى روى سفره‌ها مىچيدند .\r\nآلات موسيقى تار و كمانچه و نىلبك و قره‌نى و دايره و تنبك بود . رقاصان بيشتر زن و گاه پسربچگان زيبا بودند ، كه در ضمن رقص آواز يا تصنيف مىخواندند و گاه تصنيفهاى ايشان در وصف شاه عباس بود . خدمتگزاران مجلس شاه بيشتر جوانان خوبروئى بودند كه گاه به رسم زمان سبلتى كلفت مىگذاشتند ، ولى زلف سياهشان ، از دو سوى بر شانه آويخته بود .\r\nاين گونه خدمتگزاران بر خلاف معمول زمان ، لباس كوتاهى به بر مىكردند كه دامانش از زانو نمىگذشت و هنگام خدمتگزارى مانع كار ايشان نمىشد .\r\nدن گارسياد و سيلوافى گوه را ، سفير فيليپ سوم پادشاه اسپانى كه در سال 1026 هجرى قمرى ( 1617 ميلادى ) از طرف آن پادشاه به دربار ايران آمده است ، در وصف يكى از مجالس پذيرايى شاه عباس چنين مىنويسد :\r\n« . . . در مجلس ميهمانى يا عصرانه گذشته از انواع شيرينىها ، مقدار زيادى خيار و گيلاس و ميوه‌هاى ديگر نيز روى سفره‌ها چيده بودند ، خوراك گوشت ديده نمىشد ، ولى براى رفع تشنگى تنگهاى زرين بىشمار ، پر از شراب و آب يخ ، به نظر مىرسيد ، و به هركس كه مىخواست داده مىشد . پيش روى شاه كمى دور از او چند قراول و پيشخدمت چماقهاى طلا در دست ايستاده بودند ، در كنار هريك از سفيران بيگانه نيز جوانى كه لباس ابريشمين زربفت در بر و دستارى از همان پارچه بر سر داشت با سبلتهاى كلفت و زلفهايى كه از دو سوى سرش\r\n\r\n\r\n","description":"","footnote":"\r\n( 1 ) . همان كتاب ، ص 127 .\r\n","page_name":" 464 ","page_number":464},
  {"content":"\r\n\r\nفروآويخته بود بر پاشنهء پا نشسته ، به يك دست تنگ زرين و به يك دست پياله‌اى براى شراب دادن ، آماده ساقيگرى بود ، و چون كسى شراب مىخواست بيدرنگ جامى پر كرده به دستش مىداد ، اگر هم كسى خواستار شراب نمىشد خود جامى را كه در دست داشت به سلامت كسانى كه نزديكتر بودند مىنوشيدند . . . پس از آنكه ساعت ناهار يا شام فرامىرسيد ، ظروف شيرينى و ميوه و آجيل را از روى سفره‌ها برمىچيدند و سفره‌هاى زربفت تازه‌اى بر سفره پيشين مقابل ميهمانان مىافكندند ، سپس خدمتگزاران مخصوص با قابهاى بزرگ زرين كه جملگى با سرپوشهاى طلا پوشيده بود و به اصطلاح زمان لنگرى ناميده مىشد ، به مجلس داخل مىشدند و آنها را به ترتيب پيش روى ميهمانان مىگذاشتند . در اين لنگريها انواع پلوها به رنگهاى گوناگون با طعمهاى مختلف ترش و شيرين و تند و اقسام گوشتهاى گرم و سرد ، از بره و گوسفند و آهو و ماهيها و غيره و انواع پرندگان از مرغ و كبك و قرقاول و امثال آنها ديده مىشد كه هريك به صورتى جداگانه پخته يا كباب شده بود .\r\nاز زمان شاه عباس اول رساله‌اى در دست است به نام مادة الحيوة ، در تعريف انواع خوراكيهاى معمول ايران از گرم و سرد ، در زمان آن پادشاه كه در سال 1003 هجرى قمرى نوشته شده ، نويسندهء اين رساله نور اللّه ناميست كه به گفتهء وى پدرانش از زمان پادشاهى شاه اسماعيل اول صفوى در دستگاه پادشاهان اين سلسله آشپز بوده‌اند ، خود او نيز ، در اين فن استاد بوده و در آشپزخانهء شاه عباس خدمت مىكرده است .\r\n. . . اين رساله همچنان‌كه نويسندهء آشپز آن اشاره كرده مشتمل بر دو مقدمه و 5 باب است ، مقدمهء اول در بيان آنكه استاد كيست و صفت استاد چيست ، مقدمهء ديگر در اقسام باقلاوا و به ورق و غيره - باب اول : در تعريف خشك پلاو ، و آنچه لازمهء اوست ؛ باب دوم در اقسام پلاو از ترش و شيرين و ساده ، در سه فصل ؛ باب سيم در اقسام قليه از ترش و شيرين و بورانى ، در سه فصل ؛ باب چهارم : « در اقسام آش و آردينه و غيره ؛ باب پنجم : در اقسام شله‌پلاو ، و كشگك و هريسه . نويسندهء رسالهء مادة الحيوة در بابهاى مختلف آن ، لوازم و مواد تهيهء هر خوراك و طرز پختن و آماده ساختن آن را به تفصيل بيان كرده و از دو گونه باقلاوا نزديك شصت نوع پلو ، 18 گونه قليه ، بيست و دو قسم آش و خوراكهاى گوناگون ديگر مانند انواع دلمه‌ها و كوكوها و كوفته‌ها و بورانيها سخن رانده است ، و از آن جمله دو پلو به نام مرصع‌پلاو ، و ملمع‌پلاو را مخصوص ميهمانىهاى رسمى و روزهاى جشن سلاطين شمرده است .\r\nهريك از قابهاى پلو و لنگريهاى پر از گوشت و كباب و نيمرو و كوكو و مربا و بورانى و ماست و غيره را پيشخدمتى بر سر يا در دست مىگرفت ، گاه نيز ظروف بسيار سنگين را در طبقهاى زرين حمل مىكردند ، ولى همهء خدمتگزاران هرگز داخل نمىشدند ، گروهى ظروف\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nرا از آشپزخانهء شاهى دست‌به‌دست به مجلس شاه مىرسانيدند و گروه ديگر روى سفره‌ها مىچيدند و هميشه توشمال‌باشى يا ناظر مطبخ و سفره‌چىباشى پيشاپيش آنان قرار مىگرفتند تا در كار گستردن سفره‌ها و ترتيب طعام نظارت كنند .\r\nخدمتگزاران مجلس شاه ، چنان كه پيش ازين اشاره كرديم همه جوان و ساده‌روى بودند و سن و سال هيچيك از 18 و بيست نمىگذشت . اگر شاه در مازندران بسر مىبرد خدمتگزاران مازندرانيش به جاى دستار ، شب‌كلاه مانندى كوچك بر سر مىگذاشتند كه درونش از پوست و بيرونش از پارچه‌اى پشمين بود و نوكى تيز داشت ولى به فرمان شاه عباس آن را معكوس بر سر مىنهادند ، به طوريكه سر در جانب پارچه‌اى پنهان مىشد و قسمت پوستى كلاه بيرون بود .\r\nاين گونه كلاهها را به اصطلاح زمان برك ( به ضم ب و سكون ر ) مىگفتند .\r\nلباس خدمتگزاران نيز از پارچه‌هاى نقره‌دوزى يا زردوزىشده ، به الوان مختلف بود ، و در رنگ لباس و كلاه و جوراب و شلوار آنان هماهنگى رعايت نمىشد . . . تمام خوراكهاى گوناگون را پهلوى هم بر سر سفره مىنهادند ، همين كه قابهاى پلو و لنگريهاى گوشت و ساير خوردنيها چيده مىشد سرپوش از آنها برمىداشتند و پلوهاى گوناگون به رنگهاى زرد ، سپيد ، سياه « 1 » و سرخ به صورت اهرام پديدار مىشد . ظرفهاى گوشت و مرغ و شربتهاى مختلف و بورانى و غيره را هم در اطراف قابهاى پلو مىچيدند و از انواع نان نيز در دسترس حاضران مىنهادند .\r\nانواع نان در زمان شاه عباس عبارت بود از نانهاى كماج ، لواش ، پنجه‌كش ، سنگك و نان لواش نازك بود كه هنوز هم در ايران متداول است . چون ، غذا با دست خورده مىشد ، نان لواش نازك را گاه به جاى دستمال به كار مىبردند و دست آلوده را با آن پاك مىكردند .\r\nنانهاى پنجه‌كش و سنگك نيز به نسبت جنس و خوبى آن به دو نام خاصه و خرجى ناميده مىشده است .\r\nاز انواع پرندگان ، گذشته از مرغ و جوجه ، خوراكهايى از گوشت قرقاول و كبك و مرغابى و امثال آنها نيز در سفرهء شاهى فراوان بوده است . بوقلمون در زمان شاه عباس كمياب بود و يكى از بازرگانان گرجى كه چند بوقلمون از شهر ونيز به ايران آورده بود ، آنها را دانه‌اى يك تومان فروخت و اگر در نظر داشته باشيم كه در عهد شاه عباس پنج يا شش مرغ چاق را به يك قران مىخريده‌اند معلوم خواهد شد كه يك بوقلمون برابر پنجاه يا شصت مرغ ارزش داشته است .\r\n\r\n\r\n","description":"","footnote":"\r\n( 1 ) . از پلوهاى سياه يكى سياه‌پلاو بود و آن را با ناردان و گوشت و كشمش و مغز بادام و شير و ادويه گوناگون مىپختند ، و شاه اسماعيل ثانى صفوى به اين پلاو ميل فراوان داشت ديگر زغال‌پلاو و رب انارپلاو و تمرپلاو ( رساله مادة الحيوة ، ص 241 ) .\r\n","page_name":" 466 ","page_number":466},
  {"content":"\r\n\r\nدر زمان شاه عباس ، چنان كه از سفرنامه‌هاى سفيران و جهانگردان بيگانه برمىآيد ، در صرف غذا به كار بردن بشقابهاى خصوصى هنوز مرسوم نبوده است ، و غذا نيز بدون قاشق و چنگال و كارد با دست مىخورده‌اند .\r\nتكتاندرفون در جابل از فرستادگان رودلف دوم امپراطور آلمان كه در ماه رجب سال 1012 هجرى قمرى ( دسامبر 1603 ميلادى ) در شهر تبريز به خدمت شاه عباس رسيده و در يكى از مجالس او شركت جسته است از مواد غذائى و طرز تغذيه ايرانيان ياد مىكند .\r\nوى در سفرنامهء خود مىنويسد : « . . خوراكها ، بيشتر با برنج تهيه شده بود و با دست مىخوردند برنج را به صورتهاى مختلف با شكر يا كشمش يا عسل و بادام و ادويهء گوناگون و چيزهاى ديگر درآميخته بودند ، و پلوها به قدرى شيرين بود كه به دشوارى خورده مىشد ، خوراكهاى ديگر نيز از گوشت شكار و كبك و قرقاول و گوسفند و اسب كباب كرده و شربت و آب در سفره به نظر مىرسيد . سه يا چهار ظرف ازين خوراكها را در سفرهء شاه و يكى پيش هر ميهمان مىگذاشتند و غذا را بىبشقاب ، و با دست مىخوردند ، زيرا كارد و قاشقى در ميان نبود . . . « 1 » »\r\nيكى از جهانگردان بيگانه نيز چنين نوشته است : « روى سفره به فاصلهء معين پيش هر دو ميهمان ، ظرف زيبائى مىگذاشتند كه گرد و گود و پوشيده بود ولى سوراخ بزرگى داشت كه از آنجا پوست و استخوان و بازمانده‌هاى ديگر خوراك را كه هرگز روى سفره نمىگذارند ، در آن مىريختند ، اين ظروف به جاى بشقاب كه در ايران اصلا متداول نيست به كار مىرود و براى رعايت پاكيزگى اختراع بسيار مفيديست . . « 2 » »\r\nدر خوان شاهى دستمال سفره نيز براى ميهمانان نمىگذاشتند ، و چون غذا با دست خورده مىشد كسى تا پايان طعام ، دست خود را پاك نمىكرد ، بلكه دستها را براى آنكه لباس آلوده نشود دور از خود و اندكى بر هوا نگه مىداشتند همين كه از خوردن فارغ مىشدند خدمتگزاران مخصوص آبدست مىآوردند و چون دستها شسته مىشد هركس دست خويش را با دستمال زربفت يا ابريشمين لطيفى كه معمولا بر شمال كمر مىآويختند خشك مىكرد و اين گونه دستمالها بيشتر بافته و ساختهء هندوستان بود .\r\nقاشق تنها براى نوشيدن شربتهاى مختلف ترش و شيرين بود كه در اطراف خوراكهاى ديگر مىگذاشتند . شربت را در قدحهاى بزرگ طلا مىريختند و در هر نوع قاشق يا افشره‌خورى بزرگ چوبينى بود كه ميهمانان نزديك به هر قدح براى نوشيدن شربت از آن استفاده\r\n\r\n\r\n","description":"","footnote":"\r\n( 1 ) . سفرنامهء  Tectander Von Der Jabel  ص 59 .\r\n( 2 ) . سفرنامهء پيترو دلاواله ، پيشين ، ج 3 ، ص 335 .\r\n","page_name":" 467 ","page_number":467},
  {"content":"\r\n\r\nمىكردند . قاشقهاى افشره‌خورى از چوبهاى معطر ساخته مىشد ، بسيار بلند بود بطوريكه طول آنها را در حدود يك پا و نيم نوشته‌اند .\r\nپس از آنكه قابها و لنگريهاى طعام و قدحهاى شربت و خوراكيهاى ديگر بر سفره چيده مىشد ، توشمال‌باشى و سفره‌چينان زبردست او ، در آنسوى سفره‌ها بر زانو مىنشستند و با كفگير طلاى بزرگى به تقسيم طعام مىپرداختند و به ظروف پلو كه پيش دست ميهمانان قرار داده شده بود ، از ظرفهاى ديگر خورش و گوشت و كباب بره و مرغ نيمرو و كوكو و امثال آن مىنهادند ، زيرا ميهمانان چنان كه اشاره شد همه بر يكسوى سفره مىنشستند و بدين سبب دستشان به همه خوراكها نمىرسيد .\r\nاگر شاه نيز با ميهمانان خود غذا مىخورد در قسمت بالاى شاه‌نشين براى او سفرهء گرانبهائى جداگانه مىگستردند و از هرگونه غذا و شربت در ظرفها و قدحهاى مرصع پيش رويش مىگذاشتند و توشمال‌باشى با خدمتگزاران مخصوص ، دست به سينه آمادهء فرمانبردارى نزديك سفرهء شاهى مىايستادند . ولى شاه عباس در ميهمانيهاى بزرگ غالبا با ميهمانان غذا نمىخورد و بيشتر خود نيز در مجلس مىگشت و براى جاى دادن به ميهمانان و ترتيب و تقسيم طعام به خدمتگزاران دستور مىداد ، گاه نيز به دست خود سفره مىچيد و ظروف غذا را مرتب مىكرد . . . شاه عباس هر وقت كه سفيران بيگانه يا كشيشان عيسوى يا بازرگانان و جهانگردان اروپائى را ميهمان مىكرد ، دستور مىداد تا گوشت خوك نيز ( گرچه در مذهب اسلام خوردنش حرام است ) بر خوردنيها مىافزودند .\r\nدر مدتى كه ميهمانان به صرف طعام سرگرم بودند ، نوازندگان همچنان مىنواختند و رقاصان مىرقصيدند ، و غلام‌بچگانى با صراحىهاى بلور زرين ، در جامهاى طلائى كه كوچك و بىپايه و دسته ، ولى بسيار سنگين بود . به يكايك ميهمانان شراب مىدادند و تا كسى پياله را واژگون بر سفره مىنهاد در جامش شراب مىريختند .\r\nباده‌گسارى در مجلس شاه به اشاره و دستور خاص وى آغاز مىشد و چون ساقيان به درون مجلس مىآمدند ، ملاباشى و روحانيان ديگر از ميان ميهمانان برمىخاستند و از مجلس بيرون مىرفتند ، زيرا هركس كه مىماند ناگزير شراب مىنوشيد . صرف طعام در مجلس شاه با خاموشى و ادب آميخته بود زيرا سكوت هنگام خوردن از روزگار قديم در ايران شرط ادب بوده است ، حتى شاه كمتر سخن مىگفت مگر وقتى كه مىخواست به توشمال‌باشى يا ديگران دستورى دهد ، اما چون نوبت شراب مىرسيد خاموشى شكسته مىشد و شاه با ميهمانان و سران بزرگ كشور به گفتگو مىپرداخت ، و اين باده‌نوشى و گفتگو ، گاه ساعتها دوام مىيافت .\r\nهمين كه صرف طعام به پايان مىرسيد و ميهمانان همه دست از خوراكها مىكشيدند ،\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nبه اشاره توشمال‌باشى در آفتابه لگنهاى طلا و مرصع آب دست مىآوردند ، براى آنكه دستها چرب و آلوده نيكوتر شسته و پاك شود آبدست گرم بود و هركس دست خود را پس از شستن با دستمال ابريشمين لطيفى كه بر كمر داشت خشك مىكرد ، سپس سفره‌ها را برمىچيدند ، و خوانسالار به زبان تركى آواى بلند مىگفت : « خدايا به اين سفره بركت ده بر عمر و دولت شاه بيفزاى و سربازان و نوكرانش را قوت عطا كن ! » ديگران نيز در جواب او فرياد مىزدند « اللّه ، اللّه » ، پس از اين شكرگزارى بسيارى از ميهمانان برمىخاستند و بىآنكه چيزى بگويند آهسته از مجلس خارج مىشدند ، جمعى نيز به اشاره شاه نزديك وى مىرفتند و در صحبت او به باده‌گسارى مىنشستند ، يا اگر از جمله سفيران و فرستادگان بيگانه بودند به گفتگوهاى سياسى و مذاكره دربارهء موضوع مأموريت خويش مىپرداختند . . .\r\n\r\nتعذيهء عمومى در عهد صفويه\r\nرافائل دومانس كه حدود چهل سال در ايران عهد صفويه مىزيسته بسيارى از خصوصيات زندگى اجتماعى نياكان ما را يادداشت كرده است ، از جمله مىگويد : « مردم اصفهان هيچگونه آذوقه در خانه جمع نمىكنند و نيازمندى روز را از بقال سر گذر « نسيه » خريدارى مىنمايند . غذاى مطبوخ را شب مىخوردند ، روز را با ماحضر مانند پنير و شير و ميوه مىسازند . ميهمانيها هنگام غروب « پسين » شروع مىشود مهمانان لباسهاى سنگين را از خود دور مىكنند و چكمه‌ها را مىكنند و با « ارخالق » مىنشينند . و « چركسى » را باز مىكنند تا راحت باشند ، سپس براى مهمانان قهوه و « نقل » مىآورند ، بعد سفرهء قلمكار را پهن مىكنند و پيش هر مهمان يك نان لواش و يك نمكدان مىگذارند . غذا عبارت از پلو و يخنى و بريان و مرغ و كبوتر است .\r\nبعد از غذا آفتابه مىآورند و مهمانان دست و رو مىشويند ، بعد از بازى گنجفه و شطرنج و نرد سخن مىگويد و لباسهاى مردم را كه با شلق و نيم‌تنه و روپاك و عبرچه و غيره بوده وصف مىكنند . « 1 »\r\nدر كتاب داستانهاى ايرانى ( مربوط به دورهء صفويه ) به خوراك مزدوران و طبقات محروم اشاره شده است :\r\n« . . . مردم اين ده مزدور منند و مزد هركسى هر روزى دو نان است و پنج سير پياز ، مدارايشان همين است كه بيان كردم ، اگر من بدانم كه درين ده كسى هست كه از اجرت خود چيزى زياده دارد و به كسى بدهد ، من از او بستانم و او را از اين ده بيرون كنم ، زيرا كه اگر\r\n\r\n\r\n","description":"","footnote":"\r\n( 1 ) . رافائل دومانس : دولت ايران ، ترجمهء ناصح ناطق - راهنماى كتاب سال هيجدهم ، شماره 10 - 11 ص 856 .\r\n","page_name":" 469 ","page_number":469},
  {"content":"\r\n\r\nخانه ايشان خالى نباشد خانهء من پر نشود تا ايشان نان و پياز نخورند ، من گوشت بره و برنج از كجا بخورم و رنج و محنت با ايشان است و پرخوردن و آسودن از من . . . « 1 » »\r\nدر همين كتاب در وصف پذيرايى از بهرام گور ، دختر دهقانى به پدر خود مىگويد :\r\n« اى پدر ، خوان ننهاده را يك عيب است و نهاده را هزار عيب . . . بره را بريان نموده نزد بهرام آورد و كوزهء آب در دست گرفت . . . دختر گفت اى پدر . . . برو آفتابه لگن به نزد او بر تا من نقل حاضر كنم ، مهرجو آفتابه به نزد بهرام حاضر كرد و دختر ميوه‌ها برطبق نهاد و صراحى شراب بياورد و مجلسى آراست نه اندر خور او ليكن به قدر طاقت خويش « 2 » . . »\r\n\r\nبهاى ارزاق\r\n« . . . بهاى عادى گندم در حدود خروارى پنجقران و هنگام بروز قحط و غلا تا 25 قران امروز مىرسيده است ؛ و شدت قحط درين حال چنان بود كه برخى از مردم گوشت مردگان را مىخوردند . ارزاق و خوراكيهاى ديگر نيز از گوشت و ميوه و سبزى و امثال آن بسيار ارزان بوده است .\r\nچنان كه فى المثل پنج يا شش مرغ فربه را در اصفهان كه بهاى هر چيز از شهرهاى ديگر ايران گرانتر بود ، به هزار دينار مىخريده‌اند و يكى از جهانگردان اروپائى مىنويسد كه هنگام مسافرت در ايران به او و بيست و چهار تن از همراهانش با هزار دينار يا يكريال امروز غذا مىداده‌اند و بهاى خوراك اسبان ايشان نيز درين حساب بوده است . . . « 3 » »\r\n« . . . همراهان پيترو دلاواله از زن و مرد 12 تن بودند و تعدادى اسب و شتر نيز در اصطبل داشتند ، براى اين عده و چهارپايان آنها از طرف شاه عباس آذوقه و ما يحتاج زير ، دو بار ، براى مدت يك ماه يا اندكى بيشتر فرستاده مىشد .\r\nآرد 250 من تبريز / تخم مرغ 600 عدد / شكر يك ظرف بزرگ\r\nبرنج 150 من تبريز / نخود 15 من / مازدان 10 من\r\nكره 36 من تبريز / نمك 12 من / شمع گچى بزرگ 50 عدد\r\nمرغ 80 عدد / ادويه 3 من / پيهء مخصوص روشنايى 12 من\r\nخروس اخته 19 عدد / كشمش 5 من / گلاب 5 قرابه\r\nپياز 27 من / برگه زردآلو 5 من / عسل 5 من\r\nشراب 20 من / پنير 10 من / نارنج هزار عدد\r\nبره 17 عدد / ماست 20 من / جو يك خروار\r\n\r\n\r\n","description":"","footnote":"\r\n( 1 ) . داستانهاى ايرانى ، پيشين ، ص 37 .\r\n( 2 ) . همان كتاب ص 38 .\r\n( 3 ) . زندگى شاه عباس اول ، پيشين ، ج 4 ، ص 12 تا 23 .\r\n","page_name":" 470 ","page_number":470},
  {"content":"\r\n\r\nمزرعه‌اى نيز جهت چهارپايان آنها اختصاص دادند . « 1 »\r\n\r\nآماده كردن گوشت شكار\r\nشاه عباس تنها به شكار حيوانات دلبستگى ندارد ، بلكه به آماده كردن گوشت نيز علاقه دارد هيچ غذايى براى او از گوشت حيواناتى كه شخصا شكار كرده لذيذتر نيست و حتى شنيده‌ام شاه ضمن صحبت با حاضرين در روى ميز بزرگى كه با چرم ظريف بلغارى پوشيده شده است با كارد بزرگى كه به دست دارد به پوست كندن حيوانى كه شكار كرده است مشغول مىشود و چنان به تشريح لاشهء حيوان مىپردازد كه مثلا از بدن گوزن فقط يك ليور ( معادل نيم كيلو ) گوشت بيرون مىآورد و اين مقدار را نيز نه از تمام بدن حيوان بلكه فقط از جاهايى كه خود او مىداند ، انتخاب مىكند و سپس تكهء كوچكى را كه به اين ترتيب به دست آمده به دلخواه خود چاشنى مىزند و مىخورد و بعضى اوقات نيز در خيابان يا وسط بازار در مقابل يكى از دكانهاى طبّاخى كه هميشه بوى خوشى از آن به مشام مىرسد مىايستد و از غذاى آن مىخورد .\r\nتعداد اين گونه دكانها ، كه در آنها به مردم اغذيهء پخته مىفروشند در تمام ايران زياد و اين اغذيه به قدرى مطبوع است كه همه با علاقهء فراوان آن را مىخرند ، و چون در بسيارى از دكانهاى طبّاخى ، غذاهايى تهيه مىكنند ، كه در خانه‌هاى خصوصى ممكن نيست آن مزه لذيذ را داشته باشد حتى بزرگان و رجال نيز كه در خانه‌هاى خود آشپزخانه كامل و آشپزهاى قابل دارند غالبا از اغذيهء لذيذ اين دكانها خريدارى مىكنند .\r\nشاه بعضى اوقات نيز به طور ناگهانى به منازل خصوصى مىرود و از غذاهاى آماده مىخورد ؛ و رويهمرفته در تمام سال وضع خوردن و نوشيدن او به همين منوال است ، ظاهرا اين عمل حاكى از روح سربازى و سليقهء خاص او در اين مورد است ؛ و ملت نيز همين تصور را مىكند ولى در حقيقت او به هيچ چيز نمىتواند اطمينان داشته باشد . « 2 » »\r\n\r\nيك ميهمانى مجلل در عهد صفويه\r\nپيترو دلاواله يكى از ميهمانيهاى عصر شاه عباس را چنين توصيف مىكند : « چون وقت ناهار شد غذا به مجلس آوردند . . . ظرف ناهار را از در باغ وارد مىكردند ، و تصور مىكنم آنها را از آبدارخانه‌اى كه قبلا بدان اشاره كردم مىآورند . صف طويلى مركب از حاملين غذاهاى مختلف بين در باغ و ديوانخانه تشكيل شده بود ، كه هركس ظرفى را حمل مىكرد . همهء اين\r\n\r\n\r\n","description":"","footnote":"\r\n( 1 ) . همان كتاب ، ص 46 - 45 .\r\n( 2 ) . سفرنامهء پيترو دلاواله ، پيشين ، ص 84 .\r\n","page_name":" 471 ","page_number":471},
  {"content":"\r\n\r\nنوكرها جوان و 18 الى 20 ساله بودند و در صورتشان ريش وجود نداشت ، لباس اين عده از غلامان شاه جامه مازندرانى است يعنى جورابهاى ساقه بلند مانند دلقكهاى تئاتر برپا دارند و بالاپوش تنگى پوشيده كه تا وسط ران ادامه دارد و در قسمت پائين عريض مىشود ، و به جاى عمامه كلاه كوچكى مركب از پوست و پارچه بر سر گذاشته بودند كه نوك آن تيز و اطرافش پهن است و طبق رسم عجيبى كه شاه رايج كرده است آن را وارونه بر سر مىگذارند ، به اين معنى كه پوست يعنى قسمتى كه معمولا داخل كلاه قرار مىگيرد به سمت بيرون و پارچه به سمت داخل است كه با تا زدن لبه از بيرون نمودار مىشود ، اين كلاهها كه نامش بورك است در ايران خيلى عموميت دارد . . . غلامان لباس متحد الشّكلى به تن نداشتند و جامه‌هاى رنگارنگ پوشيده بودند در پارچه بسيارى از لباسها طلا و نقره به كار مىرفته بود و تنوع رنگ و جنس در جورابها نيز به چشم مىخورد .\r\nظروف غذا همه بزرگ و داراى سرپوش مدور بزرگى بود كه انبوه پلو و اغذيه ديگر را حفظ مىكرد . جنس ظرفها نقره و غالبا از طلاى يكدست بود و براى خستگى آنها را يك در ميان مىآورند . خودتان مىتوانيد تصور كنيد ، تلألؤ اين فلزات گرانبها در نور خورشيد بر بالاى سر حاملين غذا كه صف طويلى را تشكيل مىدادند چه منظرهء جالبى داشت .\r\nيكى از اين غلامان جلو من و فريدون خان و قورچىباشى زانو زد و سفرهء زردوزىشدهء زيبايى را كه داراى ريشه‌هاى طلايى و الوان مختلفى بود پيش ما انداخت ، روى اين سفرهء 8 گوش تا حدى كه جا مىگرفت ظرفهاى طلا نهادند ، و براى هريك از كاسه‌اى پر از يك خورش ترش نهادند كه به تدريج با غذا خورده مىشد . در كنار كاسهء خورش ، كه آن هم از طلاى ناب بود يك قاشق چوبى قرار داشت كه در گودى داخل آن مقدار زيادى مايع جا مىگرفت و بيشتر براى نوشيدن مورد استفاده واقع مىشد . دستهء قاشق بسيار بلند و جنس آن از چوب خوش‌بو و هميشه نو است زيرا بيش از يك مرتبه از آن استفاده نمىكنند . قاشق ديگرى بر سر سفره وجود ندارد و از چنگال و كارد نيز اثرى در ميان نيست زيرا همه من‌جمله خود شاه با دست غذا مىخورد ، فقط حامل غذا كه وظيفهء مستخدم را نيز بر عهده دارد بدون اينكه از كارد و چنگال و قيچى استفاده كند با يك قاشق چهارگوش طلا كه هميشه در دست دارد تكه‌هاى گوشت را از يكديگر جدا مىكند . دستمال سفره نيز وجود ندارد و همه براى تميز كردن دست از دستمالى كه به كمر خود بسته‌اند استفاده مىكنند . . . غالب مردم در حين غذا خوردن دست خود را پاك نمىكنند ، زيرا به هر حال بار ديگر كثيف خواهد شد . . . فقط بعد از غذا دست خود را بالا مىگيرند تا آفتابه لگن بياورند ؛ و آن را بشويند .\r\nوقتى غذا خوردن شروع مىشود ، ساير غلامانى كه صف آنها تا خارج از ديوانخانه و\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nخيابان جلو آن ادامه دارد متوقف مىشوند ؛ و ظروف زيادى غذا را طورى دست به دست مىدهند و از مجلس خارج مىكنند ، و يا ظروف جديد را به نحوى جابه‌جا مىكنند كه هيچكس از جاى خود تكان نمىخورد . سفرهء ما به همين ترتيب پر از غذاهاى رنگين شد و پس از آن نوبت ديگران نيز فرارسيد . . . نوازندگان هم به همين نحو بدون اينكه از جاى خود تكان بخورند به خوردن غذا مشغول بودند . خدمتكاران در وسط سفره دو زانو بر زمين نشسته بودند و به اين ترتيب خدمتكار سفرهء ما درست جلو من قرار داشت ، و قبل از ديگران مرا خدمت مىكرد . . .\r\nخوردنيها همه گرم بود و چيزى سرد در آن وجود نداشت ، از ميوه و امثال آن هم اثرى نبود .\r\nصرف ناهار فقط مدت كمى به طول انجاميد و در اين مدت ، دو بار به ما مشروب دادند ، نحوهء عمل بدين قرار بود كه يك خدمتكار به ترتيب جام طلاى ناب بدون دسته و پايه ولى خيلى سنگين به دست هريك مىداد و از يك تنگ طلا ، در آن شراب مىريخت ، زيرا مرسوم نيست كسى با غذا آب بخورد . . . من كه شراب نمىخوردم مرتبهء اول جام را نگرفتم و ديگران با تعجب تمام از اينكه يك فرنگى مسيحى شراب نمىنوشد جامهاى خود را سركشيدند . در اينجا فرنگيها به شراب‌نوشى معروف هستند و شرقىها به طور كلى نوشيدن شراب را نيز مانند خوردن گوشت خوك علامت مسيحى بودن مىدانند . . . بالاخره مجبور شدم براى خاطر آنان جامى بنوشم . . .\r\nمقسم غذا بعد از اينكه ملاحظه كرد همه سير شده‌اند به جمع كردن ظروف پرداخت و براى شستن دست ، آفتابه و لگن طلا آورد ، آب كاملا گرم بود تا چربى غذا زائل شود و كسانى كه دست خود را مىشستند ، آن را با دستمال خشك مىكردند . بعد از غذا نيز تمام روز ، مجلس به همان نحو ادامه داشت ، و همه با يكديگر مشغول مذاكره بودند ، چون نشستن دائمى خسته‌كننده بود و پاى ايشان درد مىگرفت ، هر وقت كسى ناراحت مىشد بدون هيچگونه تشريفات و حتى بدون اشاره به مجاورين خود به خارج مىرفت ، و در باغ گردش مىكرد و هر وقت مايل بود مجددا به مجلس بازمىگشت و به جاى خود مىنشست . مستراحى نيز در كنار عمارت ساخته شده بود . . . من كه تازه‌كار بودم و به اين رسوم آشنايى نداشتتم در تمام مدت از جاى خود برنخاستم و رنج ناشى از چهار زانو نشستن را براى چند ساعت تحمل كردم . در طول مدتى كه ما در مجلس نشسته بوديم نوازندگان مشغول ساز زدن و خواندن بودند ولى اين كار بسيار به آهستگى انجام مىگرفت ، به طورى كه صداى آنان براى ما كه مشغول صحبتهاى مختلف بوديم ناراحتى ايجاد نمىكرد و در تمام مدت ، شراب نيز در گردش بود . . . يكى از عادات خوب ايرانيان اين است كه بر خلاف شماليهاى اروپا ، ديگران را تشويق به خوردن شراب نمىكنند و گرچه جام را مرتبا پيش مهمان مىبرند ولى اگر وى مايل به گرفتن آن\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nنباشد با دست پس مىزند و اين عمل بىتربيتى محسوب نمىشود . . . « 1 » »\r\nكاررى در سفرنامهء خود مىنويسد : « ايرانيان معمولا بسيار مقتصدند ، صبحانهء غالب آنها مركب است از نان و ماست . ماست را فروشندگان دوره‌گرد توى مشكها به فروش مىرسانند . صرف ميوه در سر صبحانه متداول است . غذاى شام و ناهار ايرانيان معمولا برنج است كه آن را « پلو » گويند . ثروتمندان ايران ، غذا را با گوشت بريان مىخورند و در ضمن غذا از انواع ترشيها و مرباها نيز استفاده مىكنند . در منازل اعيان گاهى يك بره يا گوسفند را يكپارچه مىپزند و در ديس پرروغن بزرگى وسط سفره قرار مىدهند . اما فقرا و مردم بىبضاعت غالبا براى خود غذاى حاضرى ، از مغازه‌هاى اغذيه‌فروشى تهيه مىكنند ، زيرا وسايل سوخت و هيزم در اصفهان سخت كمياب و گران است . نانى كه به طرز اروپايى تهيه مىشود ، بسيار مطبوع و خوشمزه است ، اما نان مصرفى معمول اصفهان چندان خوشمزه نيست .\r\nبراى پختن نان لايهء نازكى از خمير را روى ساجى پهن مىكنند و زير آن را آتش مىافروزند . . . « 2 » »\r\nدالساندرى كه او نيز در عهد صفويه به ايران آمده است مىنويسد : « با وجود كميابى آب غله و اقسام خواربار در ايران فراوان است . . . هيچيك از مردم دنيا به قدر ايرانيان نمىخورند و هركس از پير و جوان روزى چهار بار دست به خوردن مىبرد و گوارايى آب ، هضم غذا را آسان مىكند . در شهرها و شهركها تزئينات فراوان به كار نمىرود ، همه روى زمين مىخوابند ، و كسانى كه نام و نشانى دارند تشكى روى فرش مىاندازند و ديگران روى گليم ساده مىخسبند . . . زنان پيراهن ابريشمى در بر و چادر بر سر مىكنند و چهره خويش را مىگشايند و گوهر و مرواريد بر سر مىزنند . . . « 3 » »\r\n\r\nمصرف گوشت\r\nراجع به ميزان مصرف گوشت در بين طبقات مختلف در ايران اطلاعات دقيقى در دست نداريم اوروج بيك مىنويسد : در عهد صفويه « گوشتهاى دكانهاى قصابى غالبا گوشت گوساله و گوسفندست . . . گوسفندهاى ايران به قدر يك ربع از گوسفندهاى اسپانيا سنگين‌ترند . در ايران خرگوش ، كبك ، و ديگر اقسام طيور و ماكيان به عدهء بيشمار وجود دارد و مردم به گوشت آن حيوانات بسيار راغبند . . . « 4 » »\r\nسانسون كه در عهد شاه سليمان به ايران آمده است ضمن توصيف تشريفات دربارى آن\r\n\r\n\r\n","description":"","footnote":"\r\n( 1 ) . سفرنامهء پيترو ، پيشين ، ص 224 - 219 .\r\n( 2 ) . سفرنامهء كاررى ، پيشين ، ص 145 به بعد .\r\n( 3 ) . سفرنامه‌هاى ونيزبان در ايران ، پيشين ، ص 444 .\r\n( 4 ) . دون ژوان ايرانى ، پيشين ، ص 72 .\r\n","page_name":" 474 ","page_number":474},
  {"content":"\r\n\r\nدوران مىنويسد : كه در ميهمانيهاى آن دوران ، ايرانيان بر خلاف عهد داريوش از اعتدال و ميانه‌روى پيروى نمىكنند ، بلكه شاه ، امراء و بزرگان را وادار مىكند كه به حدّ افراط شراب بنوشند تا از خودبيخود شوند ، و آنچه در دل دارند بگويند و اسرار آشكار شود . سپس مىگويد :\r\n« بزرگترين سرگرمى و تفريح شاه وقتى است كه مىبيند امراى مست را مثل مرده از مجلس مهمانى بيرون مىبرند . . . « 1 » » در اين مجالس چيزى جز شيرينى و ميوه وجود ندارد ، در سفره انواع غذاهاى لذيذ وجود دارد . . . » با وجود اين وقتى مهمانهاى خارجى ناگزير مىشوند برنج را با دست بخورند و گوشتهاى خورش و كباب را با انگشتان پاره كنند ناراحت مىشوند ، زيرا در اين مهمانيها كارد و چنگال نمىگذارند ، حتى دستمال سفره نيز وجود ندارد فقط قاشقهاى بزرگى از چوب شمشاد وجود دارد كه براى آشاميدن بعضى مشروبات به كار مىرود ؛ شاه نمايندگان سلاطين خارجى و ميهمانان خود را با لطف و مهربانى بسيار مىپذيرد . « زيرا اگر كوچكترين ناراحتى و غصه‌اى براى آنان كه مهمان شاه مىباشند فراهم شود ، به اصطلاح ايرانيان به مردمك چشم شاه برمىخورد و شاه آزرده مىشود . . . هنگامى كه آنها را مرخص مىكنند تمام مخارج مراجعت آنها را مثل آمدن مىپردازد . »\r\nدر پاسخ‌نامهء منظوم محتشم كاشانى مير صدر الدين محمد شيرازى پس از مقدمه‌اى به انواع پلو در آن عهد اشاره مىكند : « . . . در امر ضيافت ، چون هيچ داروغه و وزير در ميان ما نبود ، بلكه مجلسى بود مركب از يك واعظ و يك طبيب و يك معرف و دو شاعر مفلوك و يك طالب علم و نيم سيد و يك شاطر ريش‌دراز ، اينها بالتمام گدايان مىباشند . طريق مكرمت آن بود كه به جهت اين مشت گدايان بىسروپا كه در مجلس فلاكت با ميزبان شريكند يك قاب برنج دو كاسه آش و سه تا نان بيارند ، تا از مشاهدهء خلاف عادت به مفاجا نميرند . من كه هر شب يك قاب برنج مىپزم مشاهده مىكنم قراپلاو ، ساروپلاو ، ساروق‌پلاو ، يا شل‌پلاو ، بريان‌پلاو و ماش‌پلاو ، يخشىپلاو ، قيمه‌پلاو ، تاوق‌پلاو ، قبولىپلاو ، عدس‌پلاو ، باقلاپلاو ، كشمش‌پلاو ، سرمش‌پلاو ، شمش‌پلاو ، سوخسوپلاو ، عدشق‌پلاو ، بختىپلاو ، مرغ‌پلاو ، كنگرپلاو ، شلغم‌پلاو ، كلم‌پلاو ، زردپلاو ، سرخ‌پلاو ، سياه‌پلاو ، به جهت ما صف كشيده چون دل از دست ندهيم و خلاف عادت سلوك كنيم و ملاحظهء خاصه خرجى ننماييم خاصه پالوده به نعمت آلوده آغشته به شيرهء نبات معجون از آب حيات . . . به هر حال اين گستاخى را حمل رنجش نفرمايند . . . شما بازار نظم برچينيد تا ما دكان نثر ببنديم . . . « 2 » »\r\nبه طورى كه از اسناد و مدارك پراكنده‌اى كه از گوشه و كنار آثار و كتب تاريخى و ادبى و اجتماعى به دست آمده است ، استنباط مىشود تودهء مردم يعنى اكثريت قاطع مردم\r\n\r\n\r\n","description":"","footnote":"\r\n( 1 ) . سفرنامهء سانسون ، پيشين ، ص 88 به بعد .\r\n( 2 ) . نامه‌هاى اجتماعى عهد صفويه ، پيشين ، ص 372 .\r\n","page_name":" 475 ","page_number":475},
  {"content":"\r\n\r\nايران‌زمين از خوراك و پوشاك كافى برخوردار نبودند ، ظاهرا رودكى در توصيف آنان مىگويد :\r\n بسا كسا كه جوين نان همى نيابد سير * بسا كسا كه بره است و فرخشه بر خوانش \r\nبا اين بيان رودكى در 12 قرن پيش به اختلاف عظيم طبقاتى در عصر خود اشاره مىكند .\r\nاز دورهء صفويه به بعد در اثر آمد و رفت اروپائيان و تأليف سفرنامه‌ها بيش از پيش از زندگى روزمرهء مردم عادى مطالبى به يادگار مانده است ، كاررى كه در عهد شاه سليمان به ايران آمده است به خوراك طبقات زحمتكش و محروم جامعهء ما اشاره مىكند .\r\n\r\nپائين بودن سطح زندگى عمومى در اواخر عهد صفويه\r\nكاررى در سفرنامهء خود مىنويسد : مسافرت در ايران بسيار ارزان است « اولا كرايهء مركب و هزينهء علوفه بسيار ناچيز است ثانيا در ضمن مسافرت به نان و پنير و يا شير ترشيده ( ماست ) قناعت مىشود ، نانهاى ايران خيلى نازك و بىطعم است آن را در مايع ماست ترشيده خيس مىكنند و گاهى يك مشت برنج آب‌پز نيز بدان مىافزايند . من كه به اين غذاها عادت نداشتم نمىتوانستم به اين مقدار قناعت كنم و مجبور بودم در سر راه به عنوان ذخيره ، مقدارى گوشت بره و تخم‌مرغ و ساير مواد غذايى تهيه كنم . . . « 1 » »\r\nدر كتاب وضع ايران در سال 1660 ( 1071 ) نوشتهء رافائل دومانس مبلّغين مذهبى فرقهء كاپوسن اصفهان ، كه به گفته شفر براى اطلاع كولبر وزير لوئى چهاردهم از اوضاع ايران نوشته شده است ، اطلاعات پراكنده‌اى از سازمان ادارى و وضع اجتماعى ايران در عهد شاه عباس ثانى به دست مىآيد ، وى ضمن بحث پيرامون مشاغل دربارى از سفره‌چىباشى « پهن‌كنندهء سفره » مىنويسد : در اينجا ( يعنى در ايران ) از چيدن ميز و از دستمال و چنگال و كارد و قاشق به راحتى صرف‌نظر مىشود دستها براى اين داده شده است كه انسان در هر كارى كه نياز باشد حتى هنگام غذا خوردن آنها را به كار برد . . . سفره‌چىباشى از راه حلال يا حرام حداكثر 80 تومان عايدى دارد .\r\nيمشجىباشى ناظر ميوه‌هاست ، تحت نظارت اين شخص تمام بارخانه‌ها با هدايايى از جنس ميوهء تازه كه از تمام نقاط قلمرو پادشاهى براى نوبر پادشاه فرستاده مىشود قرار دارد و حداكثر 50 تومان درآمد دارد . « 2 » »\r\nنويسندهء رستم التواريخ شاه سلطان حسين را پادشاهى « كثير الاشتها » و پرشهوت\r\n\r\n\r\n","description":"","footnote":"\r\n( 1 ) . سفرنامهء كاررى ، پيشين ، ص 50 .\r\n( 2 ) . بررسيهاى تاريخى ، شمارهء 3 ، سال نهم ، ص 59 .\r\n","page_name":" 476 ","page_number":476},
  {"content":"\r\n\r\nمىخواند و مىنويسد كه روز و شب در اكل و مجامعت بسيار حريص و بىاختيار بود . . . پلو و چلاوى كه به جهت آن يگانهء آفاق مىنهند به جاى روغن ، مغز قلم گوسفند و گاو مىخورند و اطعمه و اشربه كه از براى آن جهان مطاع و خلاصه ملوك طبخ مىنمودند در ديگ زر ناب مىپختند . « 1 » »\r\n\r\nطرز فكر نادر شاه\r\nبه طورىكه از نوشته‌هاى طبيب نادر شاه برمىآيد : « يكى از تعدّيهاى او اين بود كه مىگفت : « در مملكت من براى هر پنج خانواده يك ديگ كافى است . » يعنى مردم بايد به درجه‌اى از فقر و ذلت برسند كه يك ديگ را پنج خانواده متناوبا به هم امانت بدهند اين آرزوى او بعدها در اثر مظالم مأمورين ديوانى صورت عمل گرفت « 2 » » ناگفته نماند كه اين فكر ضد بشرى را به آقا محمد خان قاجار نيز نسبت مىدهند . . . »\r\n\r\nقهرمان شكم‌پرستى\r\nجعفر خان پدر لطفعلى خان كه با وجود جبن و ضعف نفس جثه‌اى بزرگ و سهمناك داشت ، در عالم شكم‌پرستى و پرخورى قهرمان زمان بود ، و بر همه كس پيشى مىگرفت ، مىگويند « هر روز صبح دو من هريسه ( حليم ) را با قند و روغن مىخورد و در وقت چاشت نيز به اندازهء سه چهار نفر بازيار « 3 » به كار مىبرد و در ميانه چندين مرغ كباب تنقل مىنمود . « 4 » »\r\nبه قول روضة الصفاى ناصرى وى « . . . شكم‌خوارى تنومند بود ، در هر روزى 5 من حليم به كار بردى و علاوه بر آن نيز چندين مرغ كباب تنقلا خوردى ، زور و قوت جسمانيش به مرتبه‌اى اعلا بود ، كه به زور پنجه ، پنجه آهنين مىتافت و به شمشير شتر را با پالان مىبريد . . . « 5 » »\r\n\r\nسفرهء بزرگان\r\n« به طورى كه ژان گوره فرانسوى كه در آغاز دورهء قاجاريه به ايران آمده نوشته است :\r\nاشراف ايران در دورهء قرون وسطى چهل ، و گاه پنجاه نفر نوكر داشتند ، و در هر شبانه‌روز دو مرتبه به آنها ناهار و شام مىدادند . . . عليشاه جانشين نادر . . . كه سخاوت داشت در مشهد ، دويست و پنجاه مجموعه ناهار ، و 250 مجموعه شام براى نوكران و اطرافيان خود مىفرستاد .\r\n. . . يك مجموعه ناهار يا شام عبارت است از مقدارى برنج به وزن يك من تبريزى كه\r\n\r\n\r\n","description":"","footnote":"\r\n( 1 ) . رستم التواريخ ، پيشين ، ص 81 .\r\n( 2 ) . نامه‌هاى طبيب نادر شاه ، ترجمه دكتر حريرى به نقل از مجله يغما ، آذر 29 ، ص 332 .\r\n( 3 ) . گوشت شكار .\r\n( 4 ) . فارسنامهء ناصرى ، پيشين ، ج 1 ، ص 226 .\r\n( 5 ) . روضة الصفا ، پيشين ، ج 9 ، ص 200 .\r\n","page_name":" 477 ","page_number":477},
  {"content":"\r\n\r\nطبخ مىشود و آن را در يك ظرف بزرگ كه ايرانيان به زبان تركى قاب مىخوانند قرار مىدهند و دو ظرف بزرگ پر از سوس ( خورش ) و يك ظرف بزرگ پر از سوس آبگوشت با چند نان كنارش مىنهند ، و تمام آنها در يك مجموعهء بزرگ نهاده مىشود و يك مجموعه غذا براى سير كردن ده نفر و شايد دوازده نفر كافى است ؛ و لذا هنگامى كه عليشاه پادشاه بود ، هر روز دو هزار و پانصد نفر در دو وعده براى صرف ناهار و شام بر سر خوان وى مىنشستند . « 1 » » ولى نوكرهاى ابراهيم خان برادرش فقط روزى يك عباسى مىگرفتند و با اين مبلغ فقط مىتوانستند نان خالى بخورند با اينحال اين مرد ممسك توانست به برادر خود غلبه و او را كور كند .\r\n\r\nامساك در غذا\r\nژان گوره مىنويسد : خواجه‌ها معمولا چون از تمتع جنسى محرومند در پر كردن شكم از انواع اطعمه افراط مىكنند ، ليكن آقا محمد خان قاجار بعد از اينكه خواجه شد طورى بر نفس خود مسلط بود كه يك لقمه غذاى زائد نمىخورد و براى اينكه هرگز افراط نكند غذاى خود را با ترازو مىكشيد . در بين مردم كشيدن غذا با ترازو يك عمل عجيب بود . . . در اينكه آقا محمد خان صرفه‌جوئى را از مادرش جيران فراگرفته بود ترديدى وجود ندارد . . . امّا او غذا را از اين جهت وزن مىكرد ، كه بيش از ميزان ضرورت نخورد و مثل ساير خواجه‌ها فربه و داراى اندام بدون تناسب نشود . « 2 » »\r\n\r\nنان و دوغ خوردن آقا محمد خان\r\nمالكم مىنويسد كه « آقا محمد خان اعتنايى به تجمل و احتشام نداشت و جز در اعياد و اوقات مرسومه لباس ساده و بىتكلف مىپوشيد . . . مسموع افتاد كه روزى به همين نهج نان دوغ مىخورد يكى از وزراى معتبر كه نزديك وى نشسته بود ، خواست مشاركت كند . آقا محمد خان مانع شد و گفت اين غذاى سپاهيان است مثل تو ميرزا بايد پلاو و حلويات بخورد ، بعد از اين نبايد در حضور من به اين گونه غذا دست دراز كنى . « 3 » »\r\n\r\nتغذيه در ايران\r\nدروويل هم كه در زمان فتحعليشاه به ايران آمده است در وصف غذا خوردن ايرانيان چنين مىنويسد : « ايرانيان با دست راست لقمه برمىدارند . . . با همين يك دست در پاره كردن گوشت و برداشتن لقمه مهارت به‌سزائى دارند . . . طرز غذا خوردن ايرانيان نه تنها\r\n\r\n\r\n","description":"","footnote":"\r\n( 1 ) . خواجهء تاجدار ، پيشين ، ج 1 ، ص 131 .\r\n( 2 ) . همان كتاب ، ج 1 ، ص 264 .\r\n( 3 ) . تاريخ ايران ، پيشين ، ج 2 ، ص 112 .\r\n","page_name":" 478 ","page_number":478},
  {"content":"\r\n\r\nراحت نيست بلكه بسيار خسته‌كننده است و تنها در اثر تمرين طولانى مىتوان بدان خو گرفت ، مانند مردى كه به شكل « » روى پاشنه‌ها دو زانو نشسته . . . نوشابه‌ها را در قدحهاى بزرگى مىريزند ، و كنار آن قاشقهاى چوبى ظريفى قرار مىدهند . . « 1 » »\r\nاكنون نگاهى به غرب مىافكنيم و آداب و رسوم آنان را در قرون جديد مورد مطالعه قرار مىدهيم .\r\nاروپائيان تا قبل از انقلاب صنعتى كمابيش مانند ملل شرق زندگى مىكردند و آداب غذا خوردن آنها با شرقيان اختلاف چندانى نداشت .\r\n\r\nانقلاب در طرز غذا خوردن در جهان غرب\r\n« در قرن پانزدهم انقلابى در آداب غذا خوردن ( در ايتاليا ) پديدار شد ، و آن استعمال چنگال به جاى انگشتان بود . توماس كوريات « 2 » كه در حدود سال 1600 در ايتاليا سفر كرده است ، از اين رسم جديد متحير شده بود و دربارهء آن نوشت : « اين رسم در هيچ كشورى به كار نمىرود . . . كارد و چنگال و قاشق ، از « برنج » و گاه از « نقره » بود ، و به همسايگانى كه مجالس ضيافت ترتيب مىدادند امانت داده مىشد . غذا جز در مواقع مهمانى ، ساده و مختصر بود ، اما افراط در غذاهاى متنوّع در ضيافتها ، اجبارى بود ، ادويه : فلفل ، ميخك ، جوز هندى ، دارچين ، هل ، زنجبيل و غيره براى خوشمزه كردن غذا و برانگيختن عطش فراوان به كار مىرفت . . . هر ميزبانى به مهمانان خود شرابهاى متنوّع عرضه مىداشت . تاريخ رواج سير را در ايتاليا مىتوان به سال 1548 نسبت داد . . . « 3 » »\r\nويل دورانت همچنين مىنويسد : « لوئى چهاردهم تا پايان عمرش به غذا خوردن با انگشتان ادامه داد ، اما در آن زمان چنگال مورد استعمال عمومى قرار گرفته بود . حدود سال 1660 استعمال دستمال سفره رواج يافت و از آن پس ديگر انتظار نمىرفت مهمانان نجيب‌زاده ، انگشتان خود را با سفرهء روى ميز پاك كنند . به اين ترتيب مىتوان گفت كه با دست غذا خوردن تا قرن هفدهم ميلادى در سراسر جهان معمول بود . از سال 1600 به بعد اشراف با چنگال غذا مىخوردند و از سال 1700 ميلادى به بعد به تدريج ساير طبقات ( در جهان غرب ) از غذا خوردن با دست احتراز كردند . « 4 » »\r\nپس از آنكه لوئى پاستور دانشمند فرانسوى به كشف ميكروب توفيق يافت و جهانيان را از خطر اين موجود خطرناك ذرّه‌بينى آگاه ساخت ، رعايت نظافت و استفادهء فراوان از قاشق و\r\n\r\n\r\n","description":"","footnote":"\r\n( 1 ) . سفرنامهء دروويل ، پيشين ، ص 90 .\r\n( 2 ) .  Thomas Coryat \r\n( 3 ) . ويل دورانت : تاريخ تمدن ، « رنسانس » ، ترجمهء ابو طالب صارمى ، بخش سوم ، ج 17 ، ص 130 .\r\n( 4 ) . ويل وارى يل دورانت : تاريخ تمدن ، « آغاز عصر خرد » ، ترجمهء اسماعيل دولتشاهى ، ج 21 ، ص 423 .\r\n","page_name":" 479 ","page_number":479},
  {"content":"\r\n\r\nچنگال و صابون معمول گرديد و از بركت آن مرگ‌ومير نقصان يافت و جمعيت جهان بسرعت رو به فزونى نهاد .\r\n\r\nپرخورى و ولگردى در ممالك غرب\r\nملل غرب كه امروز در رعايت نظم و حساب در امور مختلف زندگى خود را سرآمد ملل جهان مىشمارند ، در قرن شانزدهم وضعى درهم و آشفته داشتند . در سال 1585 كشيشى به نام بارتولومائوس رينگوالت « 1 » مىگفت : « اين ايام بدترين روزگارى است كه جهان به خود ديده است ، بىحرمتى به مقدّسات در ميان همهء افراد بشر قطع نظر از مذهبهاى آنان ، شيوع داشت .\r\nبهتان زدن رايج بود . . . خوردن و آشاميدن از كارهاى عمده به شمار مىرفت . آلمانيهاى متمول نيمى از روز را صرف خوردن و تغوّط ( رفتن به مستراح ) مىكردند ، شهرنشينان از اشتهايى كه داشتند به خود مىباليدند ، و اين اشتها ، مانند جامهء زنان ، معرّف ثروت آنان بود . يكى از بازيكنان سيرك با خوردن يك پوند ( 453 گرم ) پنير ، سى عدد تخم‌مرغ ، و يك قطعهء بزرگ نان شهرت فراوان بدست آورد - اما پس از اين پرخورى جان سپرد . ناهارهائى كه 7 ساعت طول مىكشيد و ضمن آن حضار هفده بار به سلامتى يكديگر شراب مىنوشيدند غيرعادى نبود . در بسيارى از موارد جشنهاى عروسى به صورت شورش پرخوران و مستان درمىآمد . . . اراسموس وينتر « 2 » در سال 1599 چنين نوشت : « به سبب خوردن و ميگسارى مفرط ، امروز تعداد كمى از افراد پير مىشوند و مرد سى يا چهل ساله‌اى را نمىتوان يافت كه به نوعى بيمارى از قبيل نقرس ، سرفه يا سل مبتلا نباشد و سنگ مثانه يا مانند آن نداشته باشد ، البته اين شكايت آن عصر را نبايد زياد جدى تلقى كنيم ، احتمال مىرود كه بيشتر مردم ، ساعى ، رنجبر و در حقيقت خداترس بوده‌اند « 3 » » و در تغذيه رعايت اعتدال را مىكردند .\r\nبار ديگر وضع عمومى تغذيه را در ايران مورد مطالعه قرار مىدهيم :\r\n\r\nانواع غذا\r\nسولتيكف ضمن مسافرت پرماجراى خود از روسيه تزارى به ايران عهد محمد شاه ، به زنجان مىرسد و مورد مهر و محبت حكمران قرار مىگيرد و در وصف رفتار او مىنويسد :\r\nهيچگاه مهمان‌نوازى بامحبت‌تر و عالىتر از آنچه توسط حاكم زنجان از من شد ، ديده نشده است سفره‌ها به مقدار افسانه‌مانند از ميوه و شيرينى پر شد ، قليانى عالى از طلا ، براى من آوردند و حاكم بدون اينكه كلمه‌اى بگويد ( اين شرط ادب بود كه با زبانى كه نمىدانستم سخن\r\n\r\n\r\n","description":"","footnote":"\r\n( 1 ) .  Bartholomaus Rimgwalt \r\n( 2 ) .  Winter \r\n( 3 ) . همان كتاب ، ص 579 .\r\n","page_name":" 480 ","page_number":480},
  {"content":"\r\n\r\nنگويد ) در مقابل من نشست . واقعا بسيار متأسف شدم كه در مقابل اين تشريفات ساكت بمانم . . . حاكم با صداى آهسته دستور داد كه قهوه و پلو و چاى و چورك مورك بياورند - چورك به معنى نان است و مورك اضافه‌اى بىمعناست كه براى تأكيد در تاتارى به كلمات اضافه مىشد . . . بالاخره مرا ، در يكى از شاهنشين‌هاى زيبا كه با كمال دقت پردهء سفيد آن را كشيدند جاى دادند . با كمال عجله پرده را عقب زدم تا از منظرهء حوضى كه طبقهء زيرين را خنك مىكرد و منظرهء عمارتى كه آفتاب در هزاران آينه مقرنس كارى شده . . . بازى مىنمود محروم نگردم . . . سپس اشيائى كه براى شست‌وشو لازم بود : يك تكه صابون بسيار بد ، حنا و رنگ براى خضاب كردن موها و ريش و دست و پاى آوردند . . . شام از زيادى انواع و اقسام پلوها و خورشها و ماهيها ، كبابها يوغورت يا ماست قابل ملاحظه بود ، شربتها مرباها خوشابها ، انارها ، خربزه‌هاى لذيذ فراوان بود از هيچ چيز فروگذار نشده بود ، سينىهاى بزرگ و متعدد از پنجره‌ها داخل مىشد . . . راستى بدون زحمت ممكن نبود از ميان اين سيل تنعم . . . جاى پائى باز كرد . « 1 » »\r\nدر سفرنامهء موريس دوكوتز ( مربوط به سال 1817 ) طرز پذيرايى از مهمانان در ايران چنين بيان شده است : « همين كه هركس به جاى خود قرار گرفت قليان آوردند و جلو هريك ميزى گذاشته شيرينى و شربت بر آن نهادند . پس از افكندن سفره « . . . بدوا نان زيادى كه ايرانيان چورك گويند و هريك سه پا طول دارد روى ميز نهادند كه به جاى حوله هم استعمال مىشد ، بعد نصف يك گوسفند ، يك ران گاو ، دو ظرف كباب با پنج ظرف خورش كه با زعفران رنگين شده با دو قاب برنج جوشيده ، دو خوراك جوجه ، دو ظرف كباب ديگر ، دو غاز كباب شده ، دو ظرف ماهى ، دو كاسه ماست ، يك قدح شربت و چهار بطرى شراب به آن افزودند ، كارد و چنگال و قاشق اصلا وجود نداشت ، بشقابها را بطورى روى يكديگر چيده بودند كه من و دكتر مولر پشت سنگرى از ظروف قرار گرفته و ديگران را نمىديديم ولى من از حس كنجكاوى كه داشتم از فواصل بين ظروف حركات سردار را مشاهده مىكردم ، در تمام اين مدت دست چپش را از دسته خنجر برنداشت . ايرانيان در موقع غذا خوردن فقط دست راست را به كار مىبردند . . . مازاد غذا را به خدمه و فقراى اطراف خانه مىدهند ، در منازل اغنيا ، روزى سه مرتبه غذا تهيه مىشود كه قسمتى از آن را به فقرا تقسيم مىكنند . سپس شيرينى و ميوه آوردند و دور تا دور ميزها چيدند . . . اندك‌اندك رقاصهايى كه تا حال دم در ورودى ايستاده بودند داخل شدند . . . آلات طرب عبارت از يك تار و يك ويولونى بود كه سه سيم بيشتر نداشت با دو تنبك ، آوازخوانى با ايشان با دهان كج . . . با ساز همراهى مىكرد . . . سازندگان\r\n\r\n\r\n","description":"","footnote":"\r\n( 1 ) . سفرنامهء سولتيكف ، پيشين ، ص 65 به بعد .\r\n","page_name":" 481 ","page_number":481},
  {"content":"\r\n\r\nرعايت ضرب موسيقى را خوب مىكردند ولى آوازشان بيشتر شبيه به صداى گريه بود ، رقاص اين دسته عبارت از سه پسربچه بود كه البسه‌اى مزين به نوارهاى ابريشمى در بر كرده مطابق ضرب و ساز مىرقصيدند . . . رقاصها تمام طول اتاق را معلق‌زنان طى مىكردند . . . « 1 » »\r\n\r\nطرز تغذيه در گيلان\r\nالكساندر خودزكو در نيمهء اول قرن نوزدهم مىنويسد : « شيوهء غذا خوردن گيلانى با اعتدال فراوان همراه است ، او جز آب نمىآشامد آبى كه گاهى با اندكى از شيرهء انگور شيرين شده است . خوراك اساسى او برنج است ، كه به صورت كته با ماهى شور طبخ شده است .\r\nماهى شور را بيشتر به عنوان چاشنى به كار مىبرند تا اينكه به عنوان يك ركن اساسى غذا . در سراسر ايران‌زمين تنها در اينجاست كه از گوشت گاو استفاده مىشود و آن را در بازارها مىفروشند ، طيور همه‌جا فراوان است . ولى گيلانى مقتصد همواره ترجيح مىدهد تا مرغ و خروس و گاو خود و آنچه را كه از راه شكار بدست مىآورد بفروشد تا اينكه خود مصرف كند ، شگفت آنكه گيلانى پاك خون از خوردن نان كراهت دارد . . . برعكس ايرانيان ساكن ماوراى كوههاى خزر ، به نوبهء خود از خوردن زيتون و روغن آن ، ماهى شور و گوشت گاو نفرت دارند - ( البته در روزگار ما چنين نيست ) - نجباى گيلان ، علاقه‌اى خاص به طبخ خوب دارند و مهارت آشپزهاى اين سامان حتى در دربار تهران نيز از اشتهارى تام برخوردار است . . . غذاهائى كه از آشپزخانهء يك بورژواى گيلانى خارج مىشود ، در امواجى از روغن ، غوطه مىخورد ، در اين شيوه از طبخ ادويهء فراوان ، سركه ، عصارهء ليمو ، رب انار ، فلفل و ديگر مواد ترش و تند به عنوان چاشنى به خورد گوشت و سبزى داده مىشود . نوشابهء مورد علاقه همگان ليموناد و سكنجبين است كه از عسل و سركه ساخته مىشود . اطباى محلى را عقيده بر اين است ، كه هواى گيلان صفرا را زياد مىكند و مصرف نوشابه‌هاى ترش‌مزه صفرابر است . « 2 » »\r\n\r\nغذاى شاهانه\r\nدكتر فوريه در كتاب خود مىنويسد : « غذاى شاه و آداب صرف آن خالى از غرابتى نيست . غذاهاى مختلف را همچنانكه پيش ما معمول است ، يكى بعد از ديگرى نمىآورند بلكه همه را يك‌جا ، توسط فراشهايى كه براى آوردن آنها لازم باشد ، در محل يك‌جا حاضر مىكنند . به اين شكل كه فراشها كه بر سر هر كدام مجموعهء گرد بزرگى است ، و قلمكارى خوشرنگ با منگوله‌هاى رنگارنگ بر آن انداخته‌اند دنبال هم غذاها را پيش مىآورند و\r\n\r\n\r\n","description":"","footnote":"\r\n( 1 ) . مسافرت به ايران ، پيشين ، ص 75 به بعد .\r\n( 2 ) . الكساندر خودزكو : سرزمين گيلان ، ترجمهء دكتر سيروس سهامى ، ص 75 به بعد .\r\n","page_name":" 482 ","page_number":482},
  {"content":"\r\n\r\nمجد الدوله ناظرباشى شاه هميشه پيشاپيش ايشان است .\r\nهمين كه فراشها به حضور شاه رسيدند ، همهء مجموعه‌ها را بر زمين مىگذارند و قلمكارها و سرپوشها را از روى ظروف برمىدارند و با مجموعه‌هاى خالى ، و قلمكارها بيرون مىروند .\r\nآقا دايى كه گاهى ميرزا ابو القاسم نيز با او همراه است ظروف غذايى را كه شاه مىخواهد نزديك او مىبرد و شاه ، كه مثل همهء ايرانيان چهار زانو مقابل سفره‌اى چرمى كه سفرهء پارچه‌اى ملوّنى روى آن مىاندازند مىنشيند ، با دست يعنى بىقاشق و چنگال از آن ظروف غذاى خود را برمىدارد و ميل مىكند . اما كباب از اين قاعده مستثنى است به اين معنى كه آن را به محض اينكه حاضر شد صرف مىكنند . . . كبابى شاه را نبايد از جنس آشپزهاى معمولى دانست . بعد از آنكه شاه غذاى خود را خورد ، همان فراشها ، مجموعه‌ها را مىآورند و سفره را برمىچينند تا ديگران به ترتيب سلسله مراتب ، از باقيمانده ، غذاى خود را بخورند . . . با اين ترتيب معلوم است كه به نوكرهاى زيردست جز مقدارى برنج خشك و استخوان بىگوشت چيزى نمىرسد . هر مقدار عدد غذاخورها بيشتر شود ، باز نوع غذا معمولا همان است ، فقط مقدار آن مخصوصا پلو را بيشتر مىكنند . . . « 1 » »\r\n\r\nغذاى طبقهء متنعم\r\nدكتر فوريه در وصف غذاى خود ، در طى مسافرت چنين مىگويد : « چلو و پلو با روغن و زعفران با خورشهاى مختلف و گوسفند و جوجه پخته و سيخ‌هاى كباب كه در آن يك قطعه گوشت را با يك قطعه دنبه دنبال يكديگر به سيخ كشيده و جوجه كباب شده كه گاهى دانه‌هاى انار يا غوره در شكم آنها انباشته بودند با بادنجهاى پخته و خيار و ميوه و نان و آب يخ ، غذا و مشروب ما بود و همه روزه همانها را ظهر و شب بايد صرف كنيم . « 2 » »\r\n\r\nخوراك مردم كاشان\r\nدر تاريخ كاشان تأليف سهيل كاشانى كه در زمان ناصر الدين شاه به رشتهء تحرير درآمده است دربارهء خوراك طبقات مختلف مردم كاشان از اغنيا تا فقرا ، چنين آمده است : « . . . چون سه ساعت از شب سپرى شود و شام طلب كنند ، خادمى با آفتابه و لگن وارد شود دست راست را با آب سرد بشويند و شام حاضر كرده چلاب و پلاب با انواع خورشها از گوشت طيور و بره و ماهى ، هر زمان هرچه يافت شود ولى غالبا گوشت گوسفند و روغن كرهء گوسفند و گاو و اغلب خورشها را با ترشى ، از قبيل آب‌غوره و آب‌ليمو و آب آلوى بخارا و ناردان و سماق و سكنجبين و\r\n\r\n\r\n","description":"","footnote":"\r\n( 1 ) . سه سال در دربار ايران ، پيشين ، ص 67 - 66 .\r\n( 2 ) . همان كتاب ، ص 45 .\r\n","page_name":" 483 ","page_number":483},
  {"content":"\r\n\r\nغوره و ريواس و غيره ترش كنند و دو رنگ افشره و شربت و دو سه نوع ترشى و خربزه ، از هريك به قدر اشتها دو لقمه كمتر صرف كرده مرخص كنند . خادمان سفره برچيده آفتابه و لگن و آب گرم بياورند و دست بشويند و گلاب استعمال كنند و قليان بگيرند و آن قليان از طلوع آفتاب تا هنگام خفتن ساعتى يك نوبت عادت است و اسباب تفنن مىباشد ولى از پس هر پياله چاى و بعد از صرف ناهار و شام مستحب مؤكد است كه ديگر حاجت به اعلام نيست ، مرد خادم مىداند كه چون پيالهء چاى را بگيرد يا سفرهء ناهار و شام را برچيند شرط است كه قليان بدهد .\r\nاين‌كه احوال اغنيا -\r\nاما متوسطين نيز آنها در همهء مراتب مزبوره شريكند با اغنيا مگر آنكه چاى صبح و عصر آنها مستمرى نيست و در تبريد چاشت غير از اوقات تابستان كه بر همه كس فرض و ناگزير است در زمستان و اواخر پائيز اصرارى ندارند ، و در خوردن شام به خوردن چلو و پلو و خورشهاى سرخ‌كرده عادتى ندارند ولى به خوردن گوشت كه در ديگى انداخته يك پياز و قدرى نمك و قدرى نخود يا ساير حبوبات ضميمه كنند و با آب طبخ نموده با نان بخورند ( آبگوشت ) ، و چون صبح از خواب برخيزند و دست و روى شسته نماز كنند و قليانى بكشند ، خوردنى حاضر كرده نان و قدرى از آنچه شب پخته بودند بخورند و از پى شغل خود شتابند ، و در هر عصر هر روز قليانى بكشند و اما هفته‌اى يك شب دو شب را ترتيب چلاو يا پلاو نمايند .\r\nفقرا و ضعفا قوتشان نان است و هفته‌اى يك نوبت دو نوبت گوشت طبخ نمايند و شبهاى عيد رمضان و عيد نوروز و شب اول اسفند شرط است كه براى خود پلاو بپزند ولى در تابستان از خوردن تره‌بار مثل هندوانه و خربزه و خيار غنى و فقير ناچارند و چون فراوان و بسيار ارزان است براى همگى ميسّر مىشود . . . « 1 » »\r\nهانرى رنه دالمانى كه در اواخر عصر قاجاريه به ايران آمده است مىنويسد : « اعيان و اشراف و ثروتمندان شهرنشين ، آشپز مخصوصى دارند . ولى روستاييان غالبا نان را با لبنيات و يا نباتات صحرايى مىخورند و از خوردن خربزه ، هندوانه و ميوه‌هاى ديگر بىبهره نيستند . . . برنج نيز يكى از غذاهاى اساسى تمام طبقات است و آن را به طرق مختلف طبخ كرده مصرف مىنمايند ، اغنيا از گوشت و فقرا اگر بتوانند از گوشت گاو و شتر مصرف مىكنند .\r\nدر بازار هم غذاهاى مطبوعى فراهم كرده به فروش مىرسانند ، مخصوصا چلوكباب بازار مطبوع و لذيذ است . در ايران ميوه به حد وفور وجود دارد مخصوصا انگور كه به انواع مختلف در اين كشور به عمل مىآيد . . . غذاى معمولى روستائيان ، ماست است و ماست غذائى است سالم و مقوى و خوش‌طعم ولى زودترش مىشود ، و نمىتوان مدتى آن را نگاهداشت . پلو غذاى\r\n\r\n\r\n","description":"","footnote":"\r\n( 1 ) . تاريخ كاشان ، پيشين ، ص 264 به بعد .\r\n","page_name":" 484 ","page_number":484},
  {"content":"\r\n\r\nاعيان است و آن را به انواع مختلف با سبزى ، زعفران و آلوبالو و زرشك و انواع ادويهء معطر و غيره فراهم مىكنند و غالبا در ميان آن مرغ يا كبك پخته‌اى قرار مىدهند ، خورشهاى گوناگون نيز درست مىكنند كه با چلو مىخورند ، توانگران طالب جوجه ، كبك ، كبوتر و بلدرچين هستند . اين طيور را پس از شكار كردن يا خريدن به سيخ كشيده كباب مىكنند و گرماگرم مىخورند . . . ماهى فقط در شهرها و دهكده‌هاى ساحلى دريا به مصرف مىرسد . . . از بره‌هاى كوچك غذاهاى مطبوعى فراهم مىكنند و از جمله در شكم بره برنج و مغز بادام و مغز بلوط و مغز پسته و كشمش و زعفران و ادويهء معطر مىريزند و آن را با نخ مىدوزند و بعد اين بره را در ديگ پخته و يا روى آتش كباب مىكنند و يك‌جا سر سفره مىآورند ، اين نوع غذا بسيار لذيذ و مطبوع است . ايرانيان در ميان غذا ، دوغ يا شربت مىآشامند و نيز در هنگام تابستان به جاى چاى و قهوه شربتهاى خنك مصرف مىنمايند . هميشه قدح بزرگى از شربت يا دوغ در ميان سفره هست كه هركس به نوبت با قاشقهاى ظريف منبت‌كارىشده از آن مىآشامد . . . « 1 » »\r\nدرحاليكه طبقات حاكم و فرمانروا و مالكين و اربابان از انواع نعمتهاى مادى برخوردار بودند اكثريت قاطع مردم از خوراك و پوشاك كافى بىنصيب بودند ، با اينكه مورخان ايرانى و جهانگردان خارجى راجع به اوضاع و احوال تودهء مردم كمتر سخن گفته‌اند ، خوشبختانه با مطالعهء خاطرات كلنل كاساكوفسكى مىتوان كمابيش به وضع آشفتهء مردم ، و نوسانى كه على الدوام در قيمت نان و گوشت در نتيجهء مطامع درباريان پديدار مىشده است آشنا گرديد :\r\n\r\nمسالهء نان و گوشت\r\nكلنل كاساكوفسكى در خاطرات روز 29 / 1 / 1275 ه . خود مىنويسد : « نان كمياب است ، از ترس راهزنان در جاده‌هاى اطراف تهران حمل آذوقه قطع گرديده ، حسام لشكر براى دستگيرى آقا حسين از ايل زرگر ، كه از راهزنان است گسيل گرديده ، او را در لنجارى توقيف نموده‌اند ، احتمالا پس از بازگشت شاه اعدام خواهند نمود . »\r\nمسأله نان و گوشت در تمام دورهء قاجاريه مسأله روز بود و غالبا مردم از نايابى و يا گرانى نان و گوشت ناراحت بودند .\r\nكاساكوفسكى در خاطرات خود اطلاعات ذيقيمتى دربارهء وضع گوشت در سال 1275 به ما مىدهد ، او مىنويسد : « چوبدارها گوسفند و بز مىآورند و به قصابها مىفروشند و قصاب‌باشى هر روز ، اعلام مىكند ، كه چند رأس گاو و گوسفند بايد در كشتارگاه ذبح شود .\r\nاز اين مكان قصاب‌باشى گوشت را بار يابو نموده به دكانهاى قصابى مىفرستد . چاروادار\r\n\r\n\r\n","description":"","footnote":"\r\n( 1 ) . سفرنامه از بختيارى تا خراسان ، پيشين ، ص 226 .\r\n","page_name":" 485 ","page_number":485},
  {"content":"\r\n\r\nگوسفندان كشته را به قصاب‌باشى تسليم مىنمايد .\r\nدكاندار هر شب موظف است پس از بستن دكان بدهى خود را بپردازد . و تصفيه حساب چوبدارها با خود قصاب‌باشى است .\r\nتا اوايل آوريل 1896 برابر با 25 / 1 / 1275 از اينقرار بود كه نايب السلطنه به عنوان حكمران شهر ، هرچه دلش مىخواست از قصاب‌ها مىگرفت ، در صورتى كه به شاه فقط 25 هزار تومان در سال پرداخت مىكرد .\r\nصدر اعظم مدتها اصرار مىورزيد كه شاه به مباركى جشن پنجاهمين سال سلطنت ماليات نان و گوشت را ملغى نمايد ولى شاه راضى نمىشد ، بالاخره صدر اعظم ، با تهديد رئيس گمرك گيلان پنجاه هزار تومان به گمركات افزود ، و از اين راه شاه را راضى كرد كه از عوارض نان و گوشت صرف‌نظر كند ؛ ولى نايب السلطنه و مادرش به مخالفت برخاستند زيرا منافع آنها به خطر افتاده بود . . . كاساكوفسكى مىنويسد : « 25 سال قبل گوشت را در تهران چاركى هشت الى نه شاهى و در تابستان پنج و شش شاهى مىفروخته‌اند . گوسفند همچنان به وسيلهء چوبدارها به تهران حمل مىگرديد ، قصاب‌ها گوسفند را از چوبدار خريدارى و در كشتارگاه بيرون دروازهء شاه عبد العظيم ذبح نموده به شهر مىآوردند ، براى گوسفند كشته شده يكقران به نفع خزانهء دولت دريافت و آن را مهر مىنمودند . هركس كه گوسفند زنده به شهر مىبرد در دروازهء شهر يك قران ماليات اخذ مىشد . قصابها رئيسى داشتند كه كشتارگاه را به اجاره مىگرفت . مال الاجارهء سالانه در ابتدا از هفت هزار تومان تجاوز نمىنموده است . تعداد دكانهاى قصابى در تهران مشخص شده بود ، در هريك از محلات به تناسب عدهء سكنه و منازل چند پاچوب قرار داشت ( پاچوب عبارت بود از دو ستون چوبى و يك تيركمان روى آن قرار داشت به اين چوبها ، قلابهاى آهنى كوبيده . گوشت را بدان مىآويختند ، اين پاچوبها ، كم‌كم به صورت دكان قصابى درآمده بود ) اين پاچوبها به صاحبان مستغلات تعلق داشت و حق داير كردن پاچوب يا دكان قصابى قابل خريد و فروش بود . . . همان اندازه كه نايب السلطنه رشد مىنمود و مخارج زياد مىشد مال الاجارهء قانونى قصابها و اخاذى نايب السلطنه و معاون او و نوكرهايش رو به فزونى مىرفت و از اين ممر تا حدود دويست هزار تومان سوء استفاده مىكردند . . . در نتيجهء گرانى گوشت چندين بار ، نزديك بود كار به اغتشاش بكشد ، شاه مجبور شد به سربازان اجازهء كشتار و فروش گوشت بدهد و براستى هم در ظرف چند روز قيمت گوشت به نصف ، حتى ثلث تنزل نمود ولى دوباره قصابها پيشكش به نايب السلطنه و مادرش دادند ، آنها هم قسمتى از پيشكشها را به شاه دادند و شاه هم كشتار گوسفند را به وسيلهء سربازان قدغن نمود و دوباره نايب السلطنه و نوكرهايش فاتح ، و قصابها هرنوع اجحاف كه\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nمىخواستند مىكردند . . . پس از قتل ناصر الدين شاه مشكل نان و گوشت حل نشد . قصابها مىگفتند به چوبدارها مقروضيم ، صدر اعظم دوازده هزار تومان از بانك وام گرفت و قرض آنها را به چوبدارها پرداخت .\r\nكاساكوفسكى مىنويسد : « قزاقها كشف نمودند كه عدهء بسيارى از عمال نايب السلطنه به جاده‌هاى حمل گوسفندها در خارج شهر پراكنده مىشوند و با دروغ و حيله گوسفندها را از رعايا خريدارى مىكنند و بعد به دو سه برابر قيمت خريدارى شده مىفروشند ، صدر اعظم با اين جماعت مبارزه كرد اكنون با اينكه گوشت گران است ( يكمن چهار قران نقره ) ولى كمياب نيست .\r\nبراى سامان دادن به امر نان صدر اعظم به اتكاء اطلاعاتى كه اينجانب در اختيارش قرار مىدادم تدابيرى اتخاذ نمود . دستور داد كه گندم را به قرار خروارى 5 تومان از انبارهاى سلطنتى به فروش برسانند و حمل بوته را براى سوخت دكانها از حومهء تهران آزاد نمود ، صدر اعظم دو هزار خروار گندم از خمسه و سه هزار خروار از اهر خريدارى نمود ؛ و بالاخره به تمام اعيان و اشخاص ديگر كه گندم در انبار داشتند امر نمود كه در انبارهاى خود را براى فروش باز كنند .\r\nكاساكوفسكى در صفحه 239 كتاب خود از قحطى و بىنظمى در تبريز سخن مىگويد و مىنويسد : چند محتكر بىرحم غله را به قيمت ارزان مىخرند ، وقتى ذخيرهء مردم تمام شد به بهاى گران مىفروشند ، اين محتكرين بدبختانه همه از اشراف و روحانيان بزرگ نيز بودند .\r\n« امير نظام مشهور ، پيشكار آذربايجان ، كه از دست وليعهد خبيث به جان آمده بود به شاه تلگراف كرد كه اجازه دهد انبارهاى بزرگترين و بىرحمترين محتكرين را به زور باز و غله را به بهاى عادله به فروش برسانند . شاه در پاسخ با اين پيشنهاد موافقت مىكند ولى فلانى و فلانى يعنى بزرگترين محتكرين را كه از نزديكان شاه بودند استثنا مىكند . امير نظام تصميم مىگيرد محتكرين درجهء دوم را تحت فشار قرار دهد ، اما در اين مرحله نيز با مداخلهء وليعهد و ممانعت او روبرو شد بالاخره پس از آنكه مردم بلوا كردند و به كنسولگرى روس هجوم آوردند امير نظام براى جلوگيرى از قيام مردم به خانهء بزرگترين محتكر شهر يعنى نظام العلما كه قريب 70 هزار خروار گندم انبار كرده بود روى آورد . آدمهاى نظام العلما شروع به تيراندازى كردند و 15 - 16 نفر كشته شدند . امير نظام به سربازان دستور حمله داد ، در نتيجه گندمها به غارت رفت . . . « 1 » »\r\n\r\n\r\n","description":"","footnote":"\r\n( 1 ) . خاطرات كلنل كاساكوفسكى ، پيشين ، ص 43 به بعد ( نقل به اختصار ) .\r\n","page_name":" 487 ","page_number":487},
  {"content":"\r\n\r\n. . . در خاطرات كاساكوفسكى مىخوانيم كه در خرداد 1275 « صديق الدوله از هر نانوايى چهارصد نان اخذ و اجازه داده است كه نان را به هر قيمتى كه مىخواهند بفروشند ، در نتيجه نان به قيمت منى 26 شاهى به فروش مىرسيد و تازه در هر منى 5 سير هم كم مىكشيدند ، در صورتى كه نان فراوان است . « 1 » »\r\nچنان كه گفتيم در دورهء قاجاريه مخصوصا در سالهاى بحرانى ، نان و گوشت يكى از مسائل مهم مملكتى و يكى از منابع درآمد زورمندان بود به طوريكه از يكى از راپورتهاى موجود در كتابخانهء حسين ثقفى اعزاز مورخهء ذيعقدهء 1334 برمىآيد ، در يك محفل دوستانه ، عده‌اى از آقايان چنين اظهارنظر مىكنند « بايد آقايان ( اهل مجلس ) فكرى بكنند براى نان و گوشت ، نان كه به حمد الله قدرى تنزل كرده ولى در باب گوشت بايد كارى كرد ، كه روزبه‌روز بالا مىرود . هيچ معلوم نيست كه در باب گوشت در مجلس مذاكره بوده و يا شده باشد . . . يكنفر چوبدار ديروز براى من قسم خورد كه حالا در قصابخانه‌ها بز مادهء لاغر را كه صد درجه بدتر از گوشت سگ است يك من هفتهزار خريد و فروش مىكنند تا چه برسد كه گوشت پروار باشد علاوه بر اين دو سه روز است كه جگر و دل و قلوه و كله را به روى گوشت مىگذارند ، حالا ببين چه روز است اگر گوشت يكمن يك تومان نشد هرچه مىخواهيد بگوئيد . « 2 » »\r\nدر دورهء ناصر الدين شاه « از 1277 تا 1288 به طور متوسط هر دو سال يك بار خشكسالى بود ، و به همراهش فقر و گرسنگى و ناخوشى و مرگ مىآورد . سال قحطى 1277 ، به آشوب شهر و اعدام كلانتر پايتخت انجاميد .\r\n. . . در 1280 باز قحطى شده ، در 1283 و 1284 قحط و غلا همهء مملكت را فراگرفت كه خيلى بدتر از خشكسالى اول و دوم بود ، سهمناكترين آنها ، قحط و غلاى 88 - 1287 بود ، كه 18 ماه باران نيامد ، اما « و با » آمد . نوشته‌اند در تهران و مضافات نزديك به صد هزار تن مردند ، و كسى به شست‌وشوى آنان دست نمىگشود . همچنين در ولايات ، از خوردن گوشت گربه و سگ پرهيز نداشتند . وصف بينندگان خارجى از آن سال سياه سخت وحشتناك است .\r\nقحط و غلا ، عوارض اجتماعى و اقتصادى گوناگون داشت ، از همه مهمتر كاهش جمعيت كشور است رالينسون شمار نفوس ايران را در 1267 ده ميليون نفر تخمين زده است . اما نويسندهء ديگرى كه در سال 1284 به ايران آمده ، رقم جمعيت را پنج ميليون ثبت كرده است ، مىنويسد : آن رقم را بر مأخذ تحقيقات شخصى آورده كه ساليان دراز در ايران مىزيسته و به همه نقاط ايران سفر كرده است ( به گمان ما اين شخص بايستى سيندلر باشد . ) حتى يكى از مؤلفان جمعيت كشور را در 1289 چهار ميليون برآورد كرده است ، به طور متوسط جمع نفوس را\r\n\r\n\r\n","description":"","footnote":"\r\n( 1 ) . همان كتاب ، ص 63 .\r\n( 2 ) . مجلهء يغما ، فروردين سال 41 ، ص 48 .\r\n","page_name":" 488 ","page_number":488},
  {"content":"\r\n\r\nدر 1289 شش تا هفت ميليون نوشته‌اند .\r\nباز به گفتهء همان بينندگان خارجى ، تنها در قحطى 88 - 1287 نزديك به دو ميليون نفر به چنگال مرگ افتادند .\r\nميرزا ابراهيم ، بدايع‌نگار نيز شمار مردگان را « چهار كرور » ثبت كرده است . اگر هيچكدام از آن ارقام را دقيق ندانيم ( چنان كه ما نمىدانيم ) زمينهء تقليل فاحش جمعيت را مىتوان شناخت . « 1 » » علاوه بر اينها مهاجرت عده‌اى را به علت فقر و بيكارى بايد در نظر گرفت .\r\n\r\nنوع تغذيه\r\nسيد حسن نجفى قوچانى ضمن توصيف زندگى طلبگى از نحوهء تغذيهء خود در آن روزگار ( حدود 60 يا 70 سال پيش ) ياد مىكند و از جمله چنين مىنويسد : « . . . غذاى ما نوعا در تابستان و پائيز وقتى كه نداشتيم معلوم بود ، وقتى كه بود فقط نان و دوغ و گاهى خرما و رطب هم جزوش بود ، و هفته‌اى دو مرتبه و يا يك مرتبه آبگوشت بود و در زمستان ناهار يك دو لقمه نان و گاهى پنير هم جزو مىشد و شب طبيخ و يا آبگوشت بود . مخارج طبيخ چار پول برنج و دو پول زغال و شش پول روغن و سه پول خرما جمعا پانزده پول و غالبا جهت طبخ با خورش مىساختم و خرما نمىگرفتم ، و خورش ده پول گوشت ، دو پول زغال و دو پول زردك كه با كارد مىتراشيدم و استخوان آن را دور مىانداختيم و آن زردك تراشيده را با 5 پول سكنجبين كه يك استكان مىشد مىريختم روى گوشت با دو استكان آب او مىخشكيد ، او را در كاسه چينى خالى جا مىداديم ، او را خورش سه شب طبخ مىكرديم . . . تماما روزى يك قران كه خرج مىكرديم سلطان وقت خود بوديم . . . و در سالى مخارج سلطنتى ما سى و شش تومان بود . . . حمام و سرتراشى سه تومان ، لباس كه مىگرفتم شش سال با او به سر مىبردم . . . در هر سالى 5 قران لباس لازم بود و 5 قران هم اشياء ديگر . سر تراشى دو هفته يك مرتبه و مرتبه‌اى ده پول ماهى 5 قران در شش ماه تابستان حمام نمىرفتم حوض مدرسه حمام ما بود شش ماه ديگر هفته‌اى دو پول ماهى يكقران . . . جمع مخارج در سال سى و هشت تومان و دو قران بود .\r\nپول كه به ما مىرسيد در سال از ممقانى 18 تومان و از آقاى آخوند يك تومان . و السّلام نامه تمام ، بقيهء آن به قرض و گرسنگى مىگذشت . . . « 2 » »\r\nدر كتاب جغرافياى مختصر كاشان راجع به اغذيهء مطبوخ كاشان در نيم قرن پيش چنين\r\n\r\n\r\n","description":"","footnote":"\r\n( 1 ) . فريدون آدميت : انديشهء ترقى و حكومت قانون عصر سپهسالار ، تهران ، 1351 ص 121 - 120 .\r\n( 2 ) . مجلهء يغما ، آذر و اسفند 1350 ، صفحه 786 .\r\n","page_name":" 489 ","page_number":489},
  {"content":"\r\n\r\nمىخوانيم : اغذيهء مطبوخ : پلوچلو ، پلوشويد ، پلورشته ، پلوآلوبالو ، پلوزردك ، پلوبه ، پلومخلوط به سيب‌زمينى ، پلوته‌چين ، پلوعدس ، پلولوبيا ، پلوشيرين از شكر و كشمش و خرما . . . نخود هم دارد ، پلوگندم ، پلوجو او را پلوچه مىنامند ، در بعضى دهات هم پلوزرد نيز مىسازند .\r\nدمى ، كته ، دم‌پخت ، چلوكباب ، كوفته برنج ماليده ، كوفته شويد ، كوفته سماق ، كوفته كشمش‌دار ، كوفته گندم ، كوفته جو ، كوفته زرد ، كوفته ارزن ، كوفته نخودچى ، شفته ريزه كه او را قيمه ريزه گويند ، شفته نخودچى ، شفته سماق ، مسمّن بادنجان ، مسمن آلوبالو ، مسمن قيسى خشك ، مسمّن آلو ، مسمن آلوچه ، مسمّن كدو ، مسمن بادنجان ، قيمه نخود ، قرمه‌سبزى ، قرمه به ، قرمه اسفناج ، قرمه پوست هندوانه ، قرمه كدوى سبز ، تاس كباب ، تاس كباب از پياز و به و سيب‌زمينى ، قرمه خورش ماست ، كباب برگ ، كباب مچى ، كباب ماست ، كباب خراسانى ، شامى كباب ، هلو كباب ، كباب ديزوئى ، كباب حسينى كه آن را ديزى گويند ، كباب تنورى خوجن به اقسام آب‌گوشت نخود ، آب‌گوشت لوبياى قرمز و سفيد ، يخنى بادنجان ، يخنى نخود ، يخنى سه قسم لوبيا ، لوبيا بادنجان ، يخنى كدو ، يخنى اسفناج ، يخنى به ، يخنى سيب ، يخنى آلو ، يخنى آلوچه ، يخنى قيسى ، يخنى برگه ، يخنى كلم ، يخنى عدس ، يخنى ماش ، يخنى چغندر ، يخنى سركه شيره و زردك ، يخنى كالك .\r\nآش برنج ، كه انواع دارد ، ترشى هر نوع به او مىزنند ، آش جو ، آش رشته ، آش ارزن ، آش زرد ، آش شولى ، اين آشها را با سركه و ماست و كشك هم مىخورند .\r\nكالجوش ، اشكنه ، حليم بادنجان سرخ كرده ، كدوى سرخ‌كرده ، بورانى اسفناج ، بورانى كدو بادنجان ، كوكوى سبزى ، و شولى از آرد و اسفناج و سركه مىباشد .\r\nبه تازكى سيب‌زمينى را در مطبخ استعمال مىنمايند و فلفل كوبيده و فلفل فرنگى جديدا در بعضى خانه‌ها متداول شده است . « 1 » »\r\nدر همين كتاب در پيرامون انواع شيرينى و حلويات كاشان از : جوزاغند ، سوهان ، دو نوع آب‌نبات ، قرص ، پشمك ، روح‌افزا ، نيم‌شكر ، باقلوا ، سوهان سوخته ، گز ، نقل به انواع و اقسام نان قندى ، نان برنجى ، كلوچه ، شربت نارنج ، شربت ليمو ، سكنجبين ، شربت آلوبالو ، مرباى بالنگ ، مرباى زرشك ، مرباى پوست پسته ، مرباى كدو ، مرباى چغندر ، مرباى آلو . « 2 » »\r\n\r\nگرايش به آداب غذا خوردن غربيان\r\nجمال‌زاده ضمن توصيف خصوصيات اخلاقى صحافباشى كه مردى اصلاح‌طلب ،\r\n\r\n\r\n","description":"","footnote":"\r\n( 1 ) . عبد الحسين سپهر : مختصر جغرافياى كاشان ، به اهتمام ايرج افشار ، به نقل از فرهنگ ايران و زمين ، ج 22 ، ص 448 .\r\n( 2 ) . همان كتاب ، ص 450 .\r\n","page_name":" 490 ","page_number":490},
  {"content":"\r\n\r\nآزاديخواه و متجدّد بود مىنويسد در حدود هفتاد هشتاد سال پيش پدرم سيد جمال الدين واعظ اصفهانى « . . . در بعضى از مهمانيهائى كه مىدانست مزيّن است ، مرا هم كه طفل ده يازده ساله‌اى بودم عموما با خود همراه مىبرد . آن روز هم مرا با خود به آن باغ خوش آب و هوا كه درختان ميوه‌دار و آب روانى داشت همراه برد .\r\nناهار را روى ميز با كارد و چنگال و حولهء غذاخورى فراهم ساخته بودند . . . خود صحافباشى با كارد و چنگال غذا مىخورد ، ولى پدرم و من به رسم معمول با دست مىخورديم ، و باز خوب به خاطرم مانده است كه صحافباشى از پدرم پرسيد : چرا با كارد و چنگال غذا نمىخوريد كه دستتان چرب و آلوده نشود ؟ پدرم گفت عادت كرده‌ايم و بعد دستمان را با صابون و آفتابه لگن خواهيم شست .\r\nصحافباشى جوابى داد كه به نظر من طفلك خردسال ، به اندازه‌اى عاقلانه بود كه به قول معروف « كالنّقش فى الحجر » در خاطرم نقش بسته است و بعدها و حتى در همين اوقات اخير ، گاهى براى دوستان حكايت كرده‌ام . گفت حضرت آقا ، تو مردم را به تمدّن مىخوانى ، چرا بايد دستت را آلوده كنى ؟ ! كه بعد محتاج شستن باشد و افزود كه اين كار حكم آن را دارد كه به كسى بىجهت دشنام بدهى و بعد معذرت بطلبى . « 1 » »\r\n\r\nزندگى و تغذيه در عصر ما\r\nدر روزگار ما براى تشخيص كشورهاى كم‌رشد از كشورهاى پيشرفته ، كافى است « ميزان درآمد ملى سرانه و سالانه ، تعداد كالريهاى مصرفى در تغذيه متوسط و درصد بيسوادان و غيره . . . » را مورد سنجش و مطالعه قرار داد . بنابراين غذا و چگونگى مواد و تركيبات آن در هر كشور معرف پايهء تمدن و درجهء رشد اقتصادى و اجتماعى آن جامعه است . تغذيه ، نخستين نياز است و در طول هزارها سال جستجوى خوراك ، اشتغال فكرى و وسوسهء دائمى بشر بوده است ، از ميان ويژگيهاى كم‌رشدى ، گرسنگى ، بيش از هر امر ديگر به نظر كشورهاى غنى زننده است . « عريان بودن ، در كلبه محقر زيستن ، بيمارى و بيكارى همه مظاهرى از محروميتها ، دردها و آلام بشرى است ولى گرسنگى از همه ، دردناكتر است . »\r\nتا قرن نوزدهم گرسنگى به مجموعهء جامعهء بشرى حمله‌ور بود ، بويژه در ميان سكنهء كشورهائى كه امروز توسعه‌يافته هستند ، نه تنها پيش از انقلاب صنعتى بلكه تا آن زمان هم كه گسترش اقتصادى قابل ملاحظه‌اى به دست آورده بودند ، گرسنگى شديد بود ، حتى امروز در خيلى از كشورهاى غنى ، گروهى از مردم رژيم غذايى مكفى ندارند . . . قحطىهاى حاد كه در\r\n\r\n\r\n","description":"","footnote":"\r\n( 1 ) . راهنماى كتاب ، سال بيست و يكم : شماره 1 و 2 ، ص 129 به بعد .\r\n","page_name":" 491 ","page_number":491},
  {"content":"\r\n\r\nگذشته به طور مستقيم از راه بىعدالتى ، موجب مرگ گروه كثيرى از مردم مىشد در زمان ما روزبه‌روز نادرتر مىشود ، غير از قحطى ، كسر تغذيه‌هاى مزمن و مداوم كه در طول زمان از قحطيها ، آسيب‌رسان‌تر مىشوند بر دوش جمعيتى بسيار كثير سنگينى مىكند . ميزان كمى غذاى متوسط روزانه برحسب كشورهاى مختلف از 500 الى 1500 كالرى تعيين شده است .\r\nدر نخستين سنجش تقريبى مىتوان گفت كشورهائى كه كالرى متوسط روزانه و سرانه‌شان از 2500 كمتر است دچار كسر تغذيه مىباشند . به موجب برآوردهاى سازمان خواروبار و كشاورزى جهانى به طور نظرى 70 % از جمعيت كرهء زمين در چنين وضعى قرار دارند و 24 % بايد با ميزان متوسط روزانه دو هزار كالرى زندگى كنند . . . به طور نظرى در هند براى هر فرد 2350 كالرى لازم است درحالىكه آنچه به هر نفر مىرسد در حدود 1700 كالريست ، يعنى 25 % كمبود وجود دارد . . . يكى از ويژگيهاى كشورهاى كم‌رشد نابرابريهاى شديد اجتماعيست و هر اندازه كشورها فقيرتر باشند ، اين نابرابرى شديدتر است يك اقليّت بهره‌مند از امتيازها ، داراى چنان سطح زندگيست كه به مراتب از ثروتمندان كشورهاى توسعه‌يافته بالاتر است ، در برخى از كشورها ، اين برترى بخصوص از راه مصرف بىحد و اندازهء مواد خوراكى تظاهر مىكند ، مثلا در كشور چاد جيرهء غذايى روزانه سلطان در حدود 15 هزار كالريست ، در حالى كه قسمت اعظم سكنهء اين كشور روزانه بيش از 950 كالرى مصرف نمىكنند . « در كشورهاى كم‌رشد ، كمبود غذايى ، هم كمّى است و هم كيفى . كمبود كيفى مهمتر و شديدتر و بر رويهم از ميان بردن آنها خيلى دشوارتر از نارسايىهاى كمّيست . . . در كشورهاى دارندهء فقيرترين رژيم غذايى مصرف متوسط سرانه و روزانهء پروتئين حيوانى كمتر از 5 گرم است . در كشورهائى كه داراى بهترين سطح تغذيه هستند اين جيره ، بالغ بر 70 گرم است . به موجب آمار سازمان خواربار و كشاورزى 58 % از جمعيت جهان روزانه كمتر از 15 گرم پروتئين حيوانى مصرف مىكنند و 17 % روزانه بيش از 30 گرم ( فرانسه 45 گرم و آمريكا 65 گرم ) . گرسنگى مخفى بويژه مهم و خطرناك است زيرا عواقب آن پيچيده و وحشتناك و در بسيارى از موارد غيرقابل ترميم است . اين گرسنگى ، قواى جسمى و روحى را به طور محسوس تضعيف مىكند ، به ويژه كودكان براى همهء عمر از تأثير آن دچار مشكلات و محظوراتى مىگردند « در جوامع كم‌رشد ، كمى مصرف مواد غذايى ، جدا از كم توليدى نيست ، چه مصرف كم ، نتيجهء توليد كم است . افزايش و فشار جمعيت از يكسو و كاهش منابع توليدى از ديگر سو ، جمعيت را به تقاضاى كمك مواد غذايى از خارج وادار مىسازد . . . كمى غذا ، در ضعف مبانى فرهنگى و بنيادهاى اجتماعى مؤثر است . . . « 1 » »\r\n\r\n\r\n","description":"","footnote":"\r\n( 1 ) . ايولكست : جهان سوم و پديدهء كم‌رشدى ، ترجمهء منير جزنى ، ص 25 به بعد .\r\n","page_name":" 492 ","page_number":492},
  {"content":"\r\n\r\nفقر غذايى همگام با ضعف ارگانيسم و فقر فيزيولوژيكى نه تنها منجر به انهدام انسانهاى گرسنه مىشود ، بلكه ضعف بنيادهاى قومى و ملى را در پى دارد . در چنين جامعه‌اى انسان در برابر انگلها ، حشرات و امراض گوناگون ، مجالى براى فعاليتهاى اقتصادى در جهت تأمين مسكن و پوشاك نمىيابد ، چنين جامعهء غير مجهزّى با مرگ‌ومير فزون از حد كودكان و انهدام پيش‌رس انسانها مواجه مىگردد . . . « 1 » »\r\nدانشمندان رشتهء فيزيولوژى در زمينهء نياز انسان به كالرى ، پژوهشهاى دامنه‌دارى كرده و به اين نتيجه رسيده‌اند كه ميزان مصرف كالرى در شرايط مختلف يكسان نيست . چنان كه انسان « به حالت درازكش در دقيقه ، يك كالرى مصرف دارد ولى به حالت ايستاده 4 / 1 تا 4 / 2 و به وقت راه رفتن به سرعت ساعتى 5 / 6 كيلومتر ، 5 كالرى و به هنگام كار سخت و دشوار ده كالرى و به حالت دو ، بين 10 تا 15 كالرى در دقيقه مصرف مىكنند . اين ارقام برحسب وزن و قد افراد ، و شرايط جنسى آنها تغييرپذير است . در شرايط « بازال » يك انسان به سن 20 الى 30 ساله روزانه در متر مربع پوست 948 كالرى توليد مىكند ، در صورتى كه پسر 10 تا 12 ساله 1236 و زن 70 ساله توليدش را به 816 كالرى كاهش مىدهد . علاوه بر اين نياز انسان به كالرى در مناطق و آب و هواهاى مختلف نيز تغيير مىكند . جدول زير با توجه به مناطق گوناگون نياز به كالرى را نشان مىدهد :\r\nبه اين ترتيب عرض جغرافيايى برّى و بحرى بودن قاره‌ها و درجهء حرارت ، در مصرف كالرى مؤثر است .\r\nدر ممالك پيش‌رفته سهميه غذاى روزانهء هر فرد به رقم 2900 تا سه هزار كالرى رسيده\r\n\r\n\r\n","description":"","footnote":"\r\n( 1 ) . يد الله فريد : جغرافياى تغذيه ، ص 9 به بعد .\r\n","page_name":" 493 ","page_number":493},
  {"content":"\r\n\r\nو از اين رقم هم تجاوز كرده است . به طور كلى كشورهاى اروپا و آمريكاى شمالى با كميت و كيفيت غذايى مناسبى زندگى مىكنند در حالى كه ممالك آسيايى و افريقايى در وضع نامساعدى به زندگى خود ادامه مىدهند . مصرف غذايى سرانهء روزانهء فيليپين از 1800 كالرى بالا نرفته ، مصرف روزانهء هر فرد هندى در سال 1964 از 1940 كالرى نگذشت . كمترين سهميهء كالرى غذائى جهان را در خاور دور بويژه در آسياى جنوب شرقى بايد جستجو كرد .\r\nشك نيست كه درآمد ملى با مصرف مواد غذايى رابطه‌اى ناگسستنى دارد ، علاوه بر اين ممالك صنعتى نظير آلمان ، بلژيك و ممالك متحده كه جمعيّت كشاورز خود را به كمتر از ده درصد كاهش داده‌اند ، از حداكثر سهميّهء كالرى جهانى برخوردارند ، در حالى كه مناطقى كه جمعيّت كشاورزان آن بيش از 60 درصد جمعيت فعال را دربر مىگيرد توانائى توزيع بيش از 2250 كارى را به جمعيّت خود ندارند . « 1 »\r\n\r\nاحتياج به غذا\r\nچنان كه گفتيم در ميان احتياجات گوناگونى كه انسان دارد ، احتياج به غذا در درجهء اول قرار گرفته است . محقّقان و صاحبنظران با پژوهشهاى گوناگون دريافته‌اند كه « . . . غريزهء حفظ و بقاى زندگى ، همهء احتياجات ديگر را تحت الشعاع قرار مىدهد ، مثلا زندانيان متفقين در ژاپن به اصول اخلاقى بسيار كم‌توجه مىكردند و به علت گرسنگى غالبا به وسايل نامشروع و حتى به قيمت جان زندانيان ديگر ، براى خود غذا به دست مىآوردند . پس از جنگ كه مطالعه‌اى دربارهء گرسنگى در دانشگاه مينسوتا بر روى 36 جوان داوطلب به عمل آمد ، مشاهده شد كه طول مدت گرسنگى ، تغييرات فراوانى در شخصيت آنان پديد آورده است ، مثلا به تدريج ناتوانى در تمركز حواس ، خستگى زودرس ، ترجيح بيحركتى به فعاليت ، كاهش و از بين رفتن تمايل جنسى ، بىعلاقگى به معشوق ، فقدان خوش‌طبعى ، احساس اندوه ، كاهش تمايل به\r\n\r\n\r\n","description":"","footnote":"\r\n( 1 ) . همان كتاب ، صفحه‌هاى 38 ، 42 ، 48 ، 61 .\r\n","page_name":" 494 ","page_number":494},
  {"content":"\r\n\r\nمعاشرت همراه با كج‌خلقى نسبت به ديگران ، در داوطلب پيدا شده بود ، و در انتهاى هفتهء بيست و پنجم تمايل به غذا محرك مؤثر و غالب در رفتار جميع آنان محسوب مىشد و حتى در رؤياها و شوخيهاى آنها به طرق مختلف خودنمايى مىكرد . « 1 » »\r\n\r\nمشكلات بهداشتى\r\n« يكى از گرفتاريها و نارسائيهاى مردم جهان سوم را بايد در اوضاع نامساعد بهداشتى آنها جستجو كرد .\r\nالبته در اكثر كشورهاى كم‌رشد در امر بهداشت بهبودهاى قابل ملاحظه‌اى تحقق پذيرفته است ؛ و بدنبال آن نسبت مرگ‌ومير به ميزان حيرت‌آورى كاهش يافته است . با به كار بستن شيوهء « درمان دسته‌جمعى » اين كاهش در ميزان مرگ‌ومير ، امكان پذيرفته است ، چه اين شيوه‌ها ، علاوه بر اينكه سخت مؤثر است اين امتياز را هم دارد كه بالنّسبه ارزان تمام مىشود . . . امروز در كشورهاى توسعه‌يافته ، صنايع شيمى داروها ، واكسن‌ها و حشره‌كشها به بهاى ناچيزى تهيه مىشود و استفاده از آنها در يك مقياس وسيع ، عملى و ممكن است . . . غير از احساسات بشردوستى ، انگيزهء ديگر ، تلاشى است كه كشورهاى توسعه‌يافته به منظور ممانعت از اشاعهء بيماريهاى همه‌گير انجام مىدهند چه با تكثير وسايل حمل و نقل خطر اشاعهء بيماريها افزايش يافته است .\r\nاما بيماريهايى كه جلوگيرى از آنها از راه درمان دسته‌جمعى ميسر نيست يا بيماريهايى كه درمان آن محتاج به مطالعات فرديست و نيز بيماريهايى كه علل اساسى آن تغذيهء ناقص و شرايط نامساعد زندگى است : ( مسكن و منزل غيربهداشتى ، عدم استفاده از آب لوله‌كشى و نبودن گنداب‌روها و غيره ) و به طور كلى بيماريهايى كه درمان آنها با بهبود شرائط زندگى ارتباط دارد ، دچار كندى زياد شده است .\r\n. . . اكنون انسانها كمتر از گذشته مىميرند اما با اينحال تا آنجا كه از سلامت كامل برخوردار باشند هنوز خيلى فاصله وجود دارد . . . مردم با وجود گرسنگى ، زنده مىمانند اما براثر تغذيهء غيرمكفى و براثر بيماريها اندك‌اندك مزاجشان تحليل مىرود . اكثر كشورهاى كم‌رشد ، در حقيقت « سرزمين بيماريهاى وسيع » به شمار مىآيند . اين بيماريها ، چنان بخش بزرگى از جمعيت را دچار مىسازند كه مانع رشد اقتصادى و اجتماعى آن مىگردند . . . اكنون در مبارزه با مالاريا توفيقهاى بسيار بزرگى به دست آمده است . . . اما بيماريهاى تناسلى ، به شدت شيوع يافته‌اند ، تراخم و تورم ملتحمه ، بيماريهاى عفونى ، بيماريهاى آميبى ، سل ، برص ، برىبرى ، در\r\n\r\n\r\n","description":"","footnote":"\r\n( 1 ) . پروين بيرجندى : روانشناسى رفتار غيرعادى ، ص 54 .\r\n","page_name":" 495 ","page_number":495},
  {"content":"\r\n\r\nممالك كم‌رشد فراوان است . علاوه بر اين تعداد زيادى از افراد به دنبال حوادث گوناگون ناشى از كار ، عاجز و معلول مىشوند . جهان سوم دنياى لنگها ، معلول‌ها ، ناقصها و كورهاست . . .\r\nدر حقيقت كشورهاى كم‌رشد ، براى كوشش در راه بهبود بخشيدن به وضع فاجعه‌بار سلامت افراد خود در حقيقت امكانات ناچيزى در اختيار دارند .\r\nاگر به سال 1952 فرانسه براى هر 65 نفر يك تخت در بيمارستان داشت و انگلستان براى هر 83 نفر و آمريكا براى هر صد نفر ، اما اوضاع كشورهاى كم‌رشد در اين زمينه سخت تأسف‌انگيز بود . يونان براى هر 360 نفر ، در كولومبى براى هر 380 نفر ، در مكزيك براى هر 875 نفر و در مراكش براى هر 780 نفر در هند براى سه هزار نفر و در اتيوپى ( حبشه ) براى هر پنجهزار نفر ، در برمه براى هر ده هزار نفر يك تختخواب در بيمارستان وجود داشت . اگر تعداد افراد را با پزشكان مقايسه كنيم باز هم نتيجه تأسف‌آورتر است . اگر شوروى با يك پزشك براى 600 نفر در اين زمينه دارندهء بهترين امتياز است ، آمريكا براى 760 نفر يك پزشك دارد و آلمان براى 800 نفر و فرانسه براى 1100 نفر در مكزيك هر 2400 نفر يك پزشك دارد در مصر هر 3500 در هند هر 5700 نفر در تونس هر 6600 نفر در مراكش هر 8900 نفر يك پزشك دارد . كشورهاى متعدد ديگرى يافت مىشوند كه آمار وحشت‌انگيزترى را نشان مىدهند . . . نيجريه هر 57 هزار نفر ، در ويتنام هر 61 هزار نفر ، در اندونزى هر 71 هزار نفر ، در اتيوپى هر 210 هزار نفر يك پزشك دارد . البته بايد در نظر داشت كه قسمت اعظم جمعيت اين كشورها ، يعنى روستانشينان در عمل خيلى محرومتر از اين هستند ، زيرا اكثر بيمارستانها در شهرها قرار دارند ، اين وضع بهداشتى غم‌انگيز و فاجعه‌بار است . . . و از ميزان بازدهى كار افراد 30 % تا 60 % مىكاهد . . . در مكزيك زيانهاى ناشى از مالاريا به سالانه 175 ميليون دلار و در هند پانصد ميليون دلار تخمين زده مىشود .\r\nگرسنگى يا بيمارى ؟ كداميك از اين دو بلا وخيم‌تر است ؟ عواقب كداميك در سرنوشت انسانها محسوس‌تر است ؟ البته كسر تغذيه سبب بيماريهاى فراوانى مىگردد ، اما از آنجا كه اين بيماريها به صورت گرسنگى قحطى تظاهر مىكنند ، با اينكه عواقب بسيار وخيمى دارند ولى مردم نسبت به آنها شعور و آگاهى مستقيم ندارند - در حالى كه چون بيمارى اغلب همراه با درد است از نظر مردم محسوس‌تر و آشكارتر است .\r\nبه اين ترتيب گرچه جهان سوم جهانيست گرسنه ، اما شايد بيشتر جهانيست دچار درد و بيمارى . « 1 » »\r\n\r\n\r\n","description":"","footnote":"\r\n( 1 ) . جهان سوم و پديدهء كم‌رشدى ، پيشين ، ص 122 به بعد .\r\n","page_name":" 496 ","page_number":496},
  {"content":"\r\n\r\n\r\nوضع تغذيه در جهان سوم\r\nژوزوئه دوكاسترو ( رئيس سابق سازمان خواربار و كشاورزى ملل متحد ) در كتاب پرارجى كه تحت عنوان انسان گرسنه منتشر كرده است . اطلاعات گرانقدرى در زمينهء تغذيه در اختيار جهانيان گذاشته است ، به نظر او هنوز سه چهارم جمعيّت كرهء زمين گرسنه‌اند ، وى مىنويسد : « . . . در چين در تمام طول قرن نوزدهم در حدود صد ميليون نفر به خاطر يك مشت برنج از گرسنگى جان سپردند و يا در هند در طى سى سال آخر قرن گذشته به همين علت جان بيست ميليون موجود انسانى فدا شد . . . « 1 » »\r\nكاسترو مىنويسد : « با تمام پيشرفتهاى علمى و صنعتى ، هنوز بشر . . . در مبارزه براى تأمين معاش خويش به پيروزى قطعى نرسيده است . « 2 » »\r\nبه نظر كاسترو آثار و نتايج گرسنگى ممتد و دامنه‌دار از طاعون و و با خطرناكتر است . زيانهاى طاعون معمولا در يك فرصت جبران مىشود ، در حالى كه به دنبال قحطىهاى بزرگ ، آنها كه جان بدر مىبرند تا پايان عمر ، از لحاظ جسمى در نوعى حالت انحطاط زيست مىكنند .\r\nبعضى از زمامداران دنياى سرمايه‌دارى و تئوريسين‌هاى وابسته به آنها براى آنكه بىعدالتىهاى اجتماعى و جنگهاى امپرياليستى را توجيه كنند به فرضيهء مالتوس متوسل مىشوند و مىگويند : چون طبق فرضيهء مالتوس جمعيت جهان با تناسب هندسى و خوراك آدميزاد با تناسب عددى فزونى مىگيرد ، قحطى و بدبختيهاى متناوبى كه گه‌گاه به كشورهاى پرجمعيت و منحط آسيايى و آمريكاى جنوبى و آفريقايى رو مىآورد مولود جمعيت روزافزون جهان است . غافل از اينكه گرسنگى امرى طبيعى و جبران‌ناپذير نيست ، و در نتيجهء كار و استفاده از امكانات موجود ، مىتوان به نحوى رضايت‌بخش به بدبختيها ، قحطيها و گرسنگيهاى مزمن كنونى پايان بخشيد .\r\nكاسترو مىنويسد : « در حقيقت بشر كنونى فقط از يك هشتم امكانهاى طبيعى زمين استفاده مىكند . » به نظر او : « در سراسر خاور دور ، تعداد افرادى كه دچار كمبود غذائى هستند بيش از نود درصد مجموع سكنهء آنجاست ، در آمريكاى جنوبى بيش از دو سوم جمعيّت يعنى 900 ميليون نفر را افرادى تشكيل مىدهند كه نه غذا دارند و نه لباس و نه منزل . . . در انگلستان پيش از آغاز جنگ دوم جهانى قريب نيمى از سكنه دچار عواقب پرزيان كمبود مواد غذايى بودند . . . « 3 » »\r\n\r\n\r\n","description":"","footnote":"\r\n( 1 ) . ژوزئه دوكاسترو : انسان گرسنه ، ترجمهء منير جزنى ، ص 31 .\r\n( 2 ) . همان كتاب ، ص 26 .\r\n( 3 ) . همان كتاب ص 50 .\r\n","page_name":" 497 ","page_number":497},
  {"content":"\r\n\r\nكاسترو مىنويسد : « . . . ده سال پيش سناتورى آرژانتينى اعلام كرد كه سى هزار كودك بوئنوس آيرس به علت بىغذايى ياراى رفتن به مدرسه را ندارند . « 1 » » در جاى ديگر مىنويسد : « مادران فقير كه به علت تغذيهء ناقص ، قدرت ندارند نوزادشان را شير بدهند ، ناچار آنها را با فرنى ذرت و لوبيا سير مىكنند ، و در نتيجه پس از مدتى لكه‌هاى وحشتناك « پلاگراژ » ، روى بدن كودكان ظاهر مىگردد . . . « 2 » » كاسترو دربارهء هند مىنويسد : « در سال 1942 و 1943 گرسنگى حاد باز با چنان شدتى به بيدادگرى برخاست كه در كلكته گرسنه‌ها مانند مگس مىمردند ، و جمع‌آورى اجساد ، خود كارى سنگين و خردكننده بود . . . « 3 » »\r\nگرسنگى نه تنها نيروى جسمى و مادى آدمى را تحليل مىبرد بلكه انسان گرسنه « عقل » و فكر صحيحى ندارد . شايد يك علت اساسى رواج انديشه‌هاى خرافى در ممالك منحط و كم‌رشد كمبود مواد غذايى و نرسيدن مواد لازم به كارخانهء بدن مردم باشد . چنان كه در آفريقاى جنوبى به گفتهء كاسترو « . . . از 11 هزار نفر شاگرد آموزشگاهها ، 84 درصد آنان در شبانروز فقط يك بار خوراك مىخورند . . . « 4 » » طبيعى است چنين محصلى نمىتواند به خوبى بياموزد و از فكر و عقل معتدل و سالم برخوردار باشد .\r\nنويسنده در پايان كتاب پرارج خود به قدرتهاى بزرگ جهان اندرز مىدهد ، كه براى حفظ ثبات و امنيت جهانى ، به جاى مسابقهء تسليحاتى ، به جاى تسخير فضا ، و بالاخره به جاى قشون‌كشى و مداخلات نارواى سياسى در اقطار جهان به تسخير شكمهاى گرسنه و به احياى اقتصادى جهان ، براساس منافع توده‌ها برخيزند . به نظر كاسترو « بدون بالا بردن سطح زندگى سكنهء فقير جهان ، كه دو سوم جامعهء بشرى را تشكيل مىدهند ، غيرممكن است بتوان تمدنى را كه فقط يك سوم ديگر ، از آن برخوردارند حفظ كرد . . . « 5 » »\r\nدكتر باستانى پاريزى در سال 1323 براى ادامهء تحصيلات متوسطه از پاريز به كرمان رفت .\r\n\r\nتوشهء سفر او\r\nآن سال از سالهاى تنگ جنگ بود و قحط و بيمارى جان مردم را به لب رسانده بود .\r\nهمراه من در اين فاصلهء 45 فرسنگى يك خورجين آكنده از خشكنان و خيكچه‌اى پنير و كمى كشك و ظرفى روغن و مقدارى « قورمه » و ماست آب‌رفته بود كه آذوقهء نيمى از سال تحصيلى مرا مىبايست تأمين كند . . . « 6 » »\r\n\r\n\r\n","description":"","footnote":"\r\n( 1 ) . همان كتاب ، ص 140 .\r\n( 2 ) . همان كتاب ، ص 148 .\r\n( 3 ) . همان كتاب ، ص 239 .\r\n( 4 ) . همان كتاب ، ص 296 .\r\n( 5 ) . همان كتاب ، ص 346 .\r\n( 6 ) . پيغمبر دزدان محيط اجتماعى و آثار او ، مقدمه و توضيحات از دكتر باستانى پاريزى ، ص 9 .\r\n","page_name":" 498 ","page_number":498},
  {"content":"\r\n\r\n\r\nميهمانى شام و شب‌نشينى در ايران\r\nبراون كه از 1887 تا 1888 يعنى مدت يكسال در ميان ايرانيان بسر برده است از دعوت « سرحددار » به شام سخن مىگويد : « با اينكه ما شام خورده بوديم براى اطاعت از امر ميزبان و اينكه مبادا رنجيده‌خاطر شود ، شروع به صرف غذا كرديم ، هم پلو و هم شربت لذيذ بود ولى متأسفانه ما نمىتوانستيم مانند ايرانيها با دست پلو بخوريم و نه فقط در آن شب ، بلكه در تمام مدتى كه من در ايران بودم نتوانستم مانند ايرانيها با انگشتان خود برنج را بخورم و همواره مقدارى از برنج از لاى انگشتانم پايين مىريخت . ولى ايرانيها ، در خوردن برنج با انگشتان خود خيلى مهارت دارند . . . برنج را به شكل گلولهء كوچك درمىآورند و به دهان مىگذارند . . .\r\nموضوع ديگرى كه در آن شب ما را ناراحت مىكرد نشستن روى دو زانو ، مانند ايرانيها بود و به زودى درد شديدى در پاهاى خود احساس كرديم و ناچار وضع پاها را تغيير داديم و ميزبان ما گرچه مىديد كه ما از رسوم ادب منحرف مىشويم ولى چيزى نمىگفت . . . « 1 » »\r\nبراون در صفحات بعد با توضيح بيشترى از خصوصيّات مهمانيهاى شبانهء ايرانيان ياد مىكند : « . . . در اين گونه ميهمانيها ، ميهمان قدرى بعد از غروب آفتاب وارد منزل ميزبان مىشود ، و كفشهاى خود را مىكند و در اتاق از طرف ميزبان و اطرافيان ذكور او پذيرفته مىشود ( بدون شركت زنان ) . بعد شروع به نوشيدن شراب يا مشروبات تقطيرى مىنمايند .\r\nدر فواصل جامها ، آجيل كه عبارت از پسته و بادام و فندق است مىخورند و قليان مىكشند و در ضمن ظرفهاى كباب به مجلس آورده مىشود . كباب عبارت از گوشت گوسفند است كه به سيخ مىكشند و لاى نان سنگك مىگذارند . . . در ميهمانيهاى شبانه كمتر اتفاق مىافتد قبل از نصف شب شام بخورند ، زيرا عادت ندارند كه مشروبات الكلى را با شام صرف نمايند ، بعلاوه تا نصف شب نشود تمام ميهمانان جمع نمىشوند .\r\nميزبان براى سرگرمى ميهمانها هيأت اركستر هم مىآورد و اين هيأت جز در مهمانيهاى بزرگ دربارى مركّب از سه نفر است : يكى تار مىزند ، ديگرى تنبك مىنوازد سومى آواز مىخواند . . . گاهى علاوه بر اين سه نفر پسران رقّاص هم در مجلس حاضر مىشوند .\r\nشيرازيها بيش از اهالى تهران به پسران رقّاص علاقه‌مند هستند و گاهى خوانندهء هيأت اركستر نيز يك پسر است . . . در يكى از ميهمانيها ، ميهمانان از آواز آن پسر طورى محظوظ شدند كه همه از جا برخاستند و دايره‌اى در اطراف پسر بوجود آوردند و شروع به رقص كردند و هنگام رقص مرتبا به آهنگ مخصوص مىگفتند ، بارك الله كوچولو . . . بارك الله كوچولو . . . وقتى ميزبان متوجه شد كه تفريح و نوشيدن مشروبات به قدر كافى ادامه يافته ، دستور آوردن شام را\r\n\r\n\r\n","description":"","footnote":"\r\n( 1 ) . ادوارد براون : يكسال در ميان ايرانيان ، ترجمهء ذبيح الله منصورى ، ص 65 .\r\n","page_name":" 499 ","page_number":499},
  {"content":"\r\n\r\nمىدهد . . . تا انسان اين سفره‌هاى شام را نبيند نمىتواند متوجّه شود كه چقدر باشكوه و اشتهاآورست و باشكوه‌ترين ميزهاى شام ما در اروپا نمىتواند با سفرهء ايرانيها نه از حيث زيبائى و نه از لحاظ تنوّع اغذيه برابرى نمايد . . . اطراف سفره را نان فرامىگيرد . . . بعد ظروف پلو و چلو و ظروف پر از سوسهاى مختلف ، روى سفره مىگذارند و نيز انواع سوپها ، آش‌ها و سبزيهاى خام و پنير و دسر و ظروف ميوه مخصوصا خربوزه روى سفره قرار مىگيرد . . . انواع خورشها به نام قيمه فسنجان ، مرغ ترش و قورمه‌سبزى بسيار لذيذ است ، مشروط بر اينكه آشپزها ماهر باشند . . . ايرانيها تا تمام غذاها روى سفره قرار نگيرد شروع به صرف غذا نمىكنند . . .\r\nچيدن غذا در سفره خود هنر و فن مخصوصى است كه از هركس ساخته نيست . ميهمانان ارجمند در صدر سفره ، و هنرمندان و خوانندگان در پاى سفره مىنشينند و خوردن غذا شروع مىشود در جريان خوردن غذا كمتر صحبت مىكنند ، هنوز يك ربع ساعت نگذشته عده‌اى از ميهمانان سير مىشوند ، حداكثر صرف شام نيمساعت به طول مىانجامد . پس از صرف غذا ، و خوردن انواع شربتها و دوغها . . . آفتابه لگن مىآورند و با آب دست و دهان را مىشويند . . . صرف قليان بعد از شام حتمى است بعد از شام بعضى پياده و جمعى سواره به منزل مراجعت مىكنند و گاه دوستان خصوصى در منزل ميزبان مىخوابند . مجالس ميهمانى ناهار ، مانند شام طولانى و مفصّل نيست و زودتر خاتمه مىيابد . . . سپس براون از لطف ميهمانيهاى شبانه ايرانيان به تفصيل سخن مىگويد و ايرانيان را در لطيفه‌گويى سرآمد ملل شرق مىشمارد . . . « 1 » »\r\n\r\nپذيرايى حاجى ملا هادى سبزوارى از ناصر الدين شاه\r\nبه قول هيدجى : « راه معاش سبزوارى منحصر به يك جفت گاو و يك باغچه بود . . .\r\nتحف و هدايا اصلا قبول نمىكرد . ناصر الدين شاه در سبزوار به خانه‌اش رفته و بر روى حصيرى كه فرش اطاق تدريس بود نشست . . . از قول خود شاه نقل مىكنند كه : « من گفتم ناهارى بياورند تا خدمت شما صرف طعامى كرده باشيم ، حاجى بدون آنكه از محل خود حركتى بكند ، خادم خود را امر به آوردن ناهار كرد ، خادم فورا يك طبق چوبين با نمك و دوغ و چند قاشق و چند قرص نان آورد و پيش ما گذاشت ، حاجى نخست آن قرص نانها را با كمال ادب بوسيد و بر روى پيشانى گذاشت و شكر بسيار از ته دل بجا آورد سپس نانها را خرد كرده توى دوغ ريخت يك قاشق پيش من ناصر الدين شاه گذاشت و گفت شاها بخور كه نان حلال است ! . . . « 2 » »\r\n\r\n\r\n","description":"","footnote":"\r\n( 1 ) . همان كتاب ، ص 114 به بعد .\r\n( 2 ) . ريحانة الادب مدرس تبريزى ، ذيل سبزوارى به نقل از محيط ادب مجموعهء سى گفتار ، به كوشش حبيب يغمائى ، سيد جعفر شهيدى ، دكتر باستانى پاريزى ، ايرج افشار ، ص 285 .\r\n","page_name":" 500 ","page_number":500},
  {"content":"\r\n\r\n\r\nاستعمال مواد معطّر\r\nناگفته نگذاريم كه در مهمانيها ، جشنها و عروسيها طبقات ممتاز و متوسط از به كار بردن مواد معطّر خوددارى نمىكردند ، بطورى كه مىتوان گفت پيشينيان به عطر بيش از امروز اهميت مىدادند . حاجى محمد كريمخان كرمانى در يكى از رسائل خود به تفصيل از عطر و مواد گوناگون عطرزا ، و خواص و فوايد عطر سخن مىگويد ، به نظر او : « . . اگر كسى كميّت و كيفيّت عطر و زمان و فصل و مكان توقّف خود را ، با مزاج و سن خود هم‌آهنگ كند از عطر منتفع و برخوردار خواهد شد . » به نظر حاجى محمد كريم : « . . . در هواى سرد عطرهاى گرم بهتر است و در هواى گرم عطرهاى بارد بهتر است و در اعتدال هوا عطرهاى معتدل مناسب‌تر است . « 1 » » سپس كرمانى 52 صفحه از كتاب خود را به ذكر انواع عطرها و احاديث و اخبارى كه از ائمه و پيامبران در منقبت و فوائد عطر آمده است اختصاص داده است از جمله مىنويسد :\r\n« . . . سه خصلت از سنتهاى مرسلان است ، عطر و موى ستردن و بسيارى جماع . . . حضرت رسول فرمودند سه چيز پيش من محبوب است ، زنان ، بوى خوش ، و روشنى چشم من در نماز است . . . « 2 » »\r\nنويسنده در باب اول در ذكر غاليها از انواع عطريات و مواد تركيبى آنها به تفصيل مطالبى مىنويسد . به نظر او : « ادويهء خوشبويى از نوع مشك و عنبر و كافور و عرقهاى خوشبو اگر با روغن آميخته شوند عطرى نيكو و گرانبها بدست مىآيد . بعضى بهترين بوى خوش را تركيبى از مشك عنبر زعفران و عود مىدانند . » به نظر نويسندهء اين كتاب « بهترين عطر تركيبى است از : عنبر اشهب ( 5 مثقال ) مشك تركى ( 4 مثقال ) روغن ياسمين 7 مثقال . . . « 3 » » در صفحات بعد نويسنده از انواع غاليه‌ها و تركيب آنها و طرز ساختن و آماده كردن هريك به تفصيل سخن مىگويد و در صفحات ديگر از انواع عبيرها بخورات و شمامات ( نوعى عطر ) و عطريات ديگر به تفصيل بحث مىكند و راه بدست آوردن روغنهاى خوشبو را نشان مىدهد .\r\n\r\nشب‌نشينى در تهران\r\nهانرى رنه دالمانى در سفرنامهء خود مىنويسد : « مستورى و گوشه‌گيرى زنان ايرانى و عدم حضور آنان در اجتماعات ملالت‌آور است ، مخصوصا اگر يك نفر اروپائى با يك زن بومى معاشرتى داشته باشد ، مرتكب جنايت بسيار موحشى شده است . . . در اين شهر حزن‌انگيز ، شب‌نشينى كاملا ناشناس است . در ساعت 9 هركس بايد در منزل خود باشد و اگر در ساعات\r\n\r\n\r\n","description":"","footnote":"\r\n( 1 ) . عالم ربانى حاجى محمد كريم خان كرمانى : مجمع الرسائل فارسى ، چاپخانهء سعادت كرمان ، ص 25 .\r\n( 2 ) . همان كتاب ، ص 27 .\r\n( 3 ) . همان كتاب ، ص 43 .\r\n","page_name":" 501 ","page_number":501},
  {"content":"\r\n\r\nممنوعه پليس كسى را در كوچه و خيابان ببيند او را به نزد كدخدا و داروغه مىبرد و اجبارا بايد تا صبح در آنجا بماند و پس از ديدن سختيها با دادن جريمه ، رهايى مىيابد . در خيابانى كه سفارت‌خانه‌ها در آن واقع است نسبت به اروپاييان چندان سخت‌گيرى به عمل نمىآيد اما بواسطهء خراب بودن خيابانها ، و فقدان روشنايى نمىتوان مانند اروپا از شب‌نشينى بهره‌مند شد . گاهى اروپاييان كنسرتى تشكيل مىدهند ، و يا سيركى را موقتا نمايش مىدهند ولى در اين شهر ، نمايشگاه منظمى وجود ندارد كه بتواند مانند اروپا ، نمايش مطلوبى بدهد . »\r\n\r\nتفريحات شاهانه\r\nهاردينگ نمايندهء سياسى انگلستان در ايران در كتاب خود مىنويسد : « در مهمانيهاى اتابك در پارك بعضى اوقات كه نمايندگان خارجى نبودند و شاه نيز حضور داشت وى از قدرت نامحدود خود سوء استفاده مىكرد . در اين نوع مهمانىها كار به شوخيهاى تند و سخت كشيده مىكشد بعضى از وزرا و اركان دولت كه حضور داشتند بايد با هم كشتى بگيرند يا اينكه يكديگر را در استخر بيندازند و نوكرها به سختى آنها را از آب بيرون بكشند ، شاه در اين مواقع غرق خنده بود . . . « 1 » »\r\n\r\nمهمانى حاج سياح\r\nحاجى پيرزاده ضمن توصيف مسافرت خود مىنويسد : پس از مراجعت از آب گرم محلات « جناب حاجى سياح در بين راه رسيدند و دو الاغ نان و ماست و بره و برنج به همراه آورده بودند كه در آنجا صرف شود و اصرار زياد نمودند كه جناب مؤيد الملك را به محلات ببرند ، قبول ننمودند ، عاقبت جناب حاج سياح را به دليجان بردند و شب را حاج سياح مهمانى نمودند و تدارك گرفتند . . . « 2 » »\r\n\r\nچراغانى به مناسبت استقرار مشروطيّت\r\nآقاى انصارى مىنويسد : « يادم نيست چراغانى به مناسبت افتتاح مجلس ، يا پايان تدوين قانون اساسى بود ، بهرحال بازار را آيين بسته بودند و بازار گلوبندك جلوه خاصى پيدا كرده بود ، روشنايى صدها شمع و چراغهاى بلند پايه‌دار نفتى تمام محيط بازار را به يك پارچه نور مبدل كرده بود و مردم در سور و شادمانى مشغول گردش بودند ، وسط بازار در يك دكانى كه\r\n\r\n\r\n","description":"","footnote":"\r\n( 1 ) . محمود ، محمود : تاريخ روابط سياسى ايران و انگلستان ، ج 6 ، ص 321 .\r\n( 2 ) . حاجى پيرزاده : سفرنامه ، به كوشش فرمانفرمائيان ، ص 8 .\r\n","page_name":" 502 ","page_number":502},
  {"content":"\r\n\r\nچراغانى مفصل كرده بود ، عكس بزرگى به روى ميز گذاشته بودند و دو جار بزرگ در دو طرفش روشن بود . . . « 1 » »\r\nعكس از آقاى سيد محمد طباطبايى از بنيان‌گذاران مشروطيت بود .\r\nايرج ميرزا در ديوان خود ضمن قصيده‌اى يكى از مجالس عيش و نوش دوران جوانى را چنين تصوير مىكند :\r\n رفيق اهل و سرا امن و باده‌نوشين بود * اگر بهشت شنيدى ، بساط دوشين بود\r\nچه حال خوب و شب جمعهء خوشى ديدم * چه بودى ار شب هر جمعه حال ما اين بود\r\nعجب شبى به احبّا گذشت و پندارم * كه چشم چرخ در آن شب به خواب سنگين بود\r\n. . . تمام حرف وفا بر لب و صفا در چشم * نه در سرى هوس بد ، نه در دلى كين بود\r\nنه از ميلسپو آنجا سخن ، نه از نُرمال * نه ذكر آنقُره ، نى صحبت فلسطين بود\r\nنه گفتگوى رضا خان ، نه ياد احمد شاه * نه فكر مؤتمن الملك و ذكر چايكين بود\r\nانار و سيب و به و پرتقال و نارنگى * كباب برهء خوب و شراب قزوين بود\r\n. . . معاشران همه خوش‌روى و مهربان بودند * يكى نبود كه بدخوى و زشت‌آيين بود\r\nنگارخانهء چين بود و بارنامهء هند * هزار چندان بود و هزار چندين بود\r\n. . . بتول شور به مجلس فكنده با ويُلُن * قمر مطابق او در غناء شيرين بود\r\nبه يك تغنّى او در نشاط مىآمد * اگرچه قلب پدرمرده طفل مسكين بود\r\nز يك ترنّم او شادمان شدى گرچند * طلاق ديده زن ناگرفته كابين بود\r\n. . . چو نيمى از شب بگذشت سفره آوردند * كه اندران خورش قيمه بود و ته‌چين بود\r\n« شكم‌پرست كند التفات بر مأكول » * به خاصه كز سرشب بار معده سنگين بود\r\n. . . خلاصه بر من مهجور ، راست مىخواهى * شبى كه در همهء عمر خوش گذشت اين بود\r\nبه يادگار شب جمعه گفتم اين اشعار * كه همچو بزم سزاوار شرح چونين بود\r\nگمان نبود كه ديگر شبى چنين بينم * كه عمر من به حدود ثلاث خمسين بود \r\n\r\nقاب پلو و سه شاعر بىقريحه\r\n« براون قصه‌اى بسيار عاميانه دربارهء سه نفر مسافر يكى اصفهانى ، ديگرى شيرازى و سوّم خراسانى از قول حاجى صفر نامى قريب بدين مضمون در سفرنامهء خود آورده است كه خلاصه مىشود . شبى اين سه رهنورد قاب پلوى بدست مىآورند ، به پيشنهاد اصفهانى و موافقت ياران ديگر قرار مىشود ، هركس نتواند دربارهء ولايت خود شعرى بسازد وى را از قاب پلو سهمى\r\n\r\n\r\n","description":"","footnote":"\r\n( 1 ) . عبد الحسين مسعود انصارى : زندگانى من ، ج 1 ، ص 7 .\r\n","page_name":" 503 ","page_number":503},
  {"content":"\r\n\r\nنباشد اصفهانى مىگويد : « از صفاهان ميوهء هفت‌رنگ مىآيد برون . شيرازى هم بيدرنگ مانند همهء شيرازيان كه داراى طبع شعر هستند مىگويد : آب ركن‌آباد ما از سنگ مىآيد برون - نوبت چون به سومى مىرسد ، بينوا از بيم آنكه مبادا از قاب پلو بىنصيب گردد ناگهان اين كلمات به وى الهام مىشود : از خراسان مثل من الدنگ مىآيد برون . « 1 » »\r\n\r\nخوراك مردم\r\nمحمود دانشور ( جهانگرد ايرانى ) در كتاب ديدنيها و شنيدنيهاى ايران ، ضمن توصيف اوضاع اقتصادى و اجتماعى بنادر جنوبى ايران ، از اهالى بندر لنگه و بندرعباس و وضع خوراك و پوشاك و مسكن آنان سخن مىگويد و مىنويسد : « طبقهء سوم و چهارم در نهايت عسرت و سختى زندگى مىكنند . غذايشان هسته‌هاى خرما و يا گرد بلوط است كه مانند آجيل در ليفه‌هاى تنبان آنهاست . . . بايد بدانيد كه اين بدبختها كت و شلوارى به خواب نديده‌اند . منازل اين عده بر دو نوع است ؛ يك عده حصيرى را ، در حالى كه به وسيلهء چوبى برپاست ، فقط به منظور جلوگيرى از تابش آفتاب ، به صورت پناهگاهى درست كرده و در زير آن زندگى مىكنند و عده‌اى ديگر در كنار ساحل گودالهايى مانند قبر كنده و طورى خاكبردارى كرده‌اند كه صورت قبر سرپوشيده‌اى را پيدا كرده است ، و معمولا در اوقات بيكارى ، از سوراخ آن‌كه همسطح زمين است ، به داخل رفته و روى زمين نمناكى دراز مىكشند و از زن و بچهء خود هم در آن نگهدارى مىكنند . ضمنا بدانيد كه اهالى بين بندرعباس و بندر لنگه و سيرجان شش ماه از سال را علف مىخورند ، و 6 ماه خرما ؛ و در اين باره ، مشاهدات و شنيدنيهاى خود را نمىنگارم . « 2 » » البته وضع كشاورزى و كشاورزان ايران در سالهاى اخير از بركت عوايد نفت و توسعهء اقتصادى تا حدى تغيير كرده ، و زندگى آنان در مجموع ، رو به بهبود نهاده است .\r\n\r\n\r\n","description":"","footnote":"\r\n( 1 ) . ادوارد براون : تاريخ ادبى ايران ، ترجمه و حواشى از على پاشا صالح ، جلد دوم ، چاپ اول ، ص 273 .\r\n( 2 ) . محمود دانشور : جهانگرد ايرانى ، ج 2 ، ص 31 .\r\n","page_name":" 504 ","page_number":504},
  {"content":"\r\n\r\n\r\nتوضيحات\r\n\r\nص 395 س 16 -\r\nحافظ حتى مىگسارى را نيز در حد اعتدال تجويز مىكند .\r\nبيتى كه نويسنده از حافظ آورده است و به استناد آن مىگويد « حافظ مىگسارى را در حد اعتدال تجويز مىكند ! از دو نظر ( لفظ و معنا ! ) قابل تأمل است ! :\r\nاما از حيث لفظ اينكه نويسنده مىگويد حافظ چنين آورده : « شاهد ار باده به اندازه خورد . . . » در نسخهء مرحوم قزوينى و دكتر غنى ، مصراع مزبور بدينصورت آمده است :\r\n« صوفى ار باده به اندازه خورد . . . » كه به نظر صحيحتر مىرسد .\r\nاما به لحاظ معنا نمىتوانيم بطور جزم ادعا كنيم كه مقصود از « باده » در اين بيت ، همان « بادهء انگورى » است ! كه مولوى در ديوان شمس درباره‌اش مىگويد :\r\n آن بادهء انگورى مر ملت عيسى را * و اين بادهء منصورى مر أمت ياسين را !\r\nخمهاست از آن باده و خمهاست از اين باده * تا نشكنى آن خم را هرگز نچشى اين را ! \r\nخود حافظ نيز مانند ديگر عارفان بارها از « بادهء روحانى » سخن گفته و مىگويد :\r\n بى خود از شعشعهء پرتو ذاتم كردند * باده از جام تجلى صفاتم دادند ! \r\nيا مىگويد :\r\n ساكنان حرم سر و عفاف ملكوت * با من راه‌نشين بادهء مستانه زدند ! \r\nهاتف در ترجيع‌بند معروف خود چنين مىگويد :\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n هاتف ارباب معرفت كه گهى * مست خوانندشان و گه هشيار\r\nاز دف و چنگ و مطرب و ساقى * از مى و جام و ساقى و زنّار\r\nقصد ايشان نهفته اسرارى است * كه به ايما كنند گاه اظهار \r\nبهترين بحث را دربارهء شناخت واقعى خواجه حافظ ، از علامهء شهيد حاج شيخ مرتضى مطهّرى در « تماشاگه راز » مىتوان خواند . استاد چنين مىگويد : « . . . ما مىبينيم افرادى در اين زمينه‌ها و با همين الفاظ و اصطلاحات شعر گفته‌اند كه دربارهء هركس بشود احتمال گناه و انحراف داد ، دربارهء آنها نمىشود هيچ احتمالى داد . » و براى نمونه از شعرهاى علامهء فقيد طباطبائى صاحب تفسير مشهور الميزان ، ابياتى نقل كرده است ، از جمله :\r\n همى گويم و گفته‌ام بارها * بود كيش من مهر دلدارها\r\n. . . به ياد خم ابروى گلرخان * بكش جام در بزم ميخوارها\r\nگره را ز راز جهان باز كن * كه آسان كند باده دشوارها\r\nپياپى بكش جام و سرگرم باش * بهل گر بگيرند بيكارها \r\nبنابراين « باده به اندازه خوردن » ! را در شعر حافظ لازمست در اصطلاحات اهل عرفان جستجو كرد كه آيا اين سخن چه معنا دارد ؟ شيخ شبسترى در گلشن راز مىگويد :\r\n يكى از نيم جرعه گشته صادق ! * يكى از يك صراحى گشته عاشق ! \r\n\r\n* ص 401 س 8 -\r\n. . . خوردن گوشت حيوانى كه به وسيلهء فرد غيرمسلمان ذبح شده منع گرديده . اين تحريم سنت يهوديان را به ياد مىآورد كه فقط گوشت حيوانى را مىخورند كه با دست خاخام كشته شده باشد .\r\nتشبيه مسلمين به يهود به استناد اينكه « مسلمين گوشت حيوانى را مىخورند كه بدست مسلمان ذبح گردد و يهود ، حيوانى را كه بدست خاخام ذبح شود » ! نشانهء سطحى نگرى و بىاطلاعى است .\r\nاولا ، در قرآن كريم آمده كه :  طَعامُ الَّذِينَ أُوتُوا الْكِتابَ حِلٌّ لَكُمْ  ( المائده / 5 ) .\r\nيعنى : « غذاى اهل كتاب ، براى شما مسلمانان حلال است » ، و در تاريخ نيز مىخوانيم كه : زنى يهودى گوشت گوسفندى را به سم درآميخت و بعنوان هديه براى رسول خدا ( ص ) آورد و آنحضرت بمحض آنكه مقدارى از گوشت را در دهان نهاد از مسموميت آنگوشت آگاه شد و از خوردن امتناع فرمود ( با اينهمه حضرتش زن يهودى را مورد عفو قرار داد ) ( به سيرهء ابن هشام ، القسم الثانى ، صفحهء 338 نگاه كنيد ) . پس ما مسلمانان ذبيحهء اهل كتاب\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nرا ( به شرط آنكه نام خدا را بر آن ببرند و گوشت خوك و مردار و خبائث را به ما عرضه نكنند ! ) مىخوريم .\r\nثانيا ، در صورتى كار مسلمين به يهود شباهت داشت كه لازم مىشمردند ، ذبح حيوانات را تنها علماى اسلامى عهده‌دار شوند ، نه هر فرد مسلمانى از زن و مرد !\r\n\r\n* ص 401 س 24 -\r\nگوشت خوك در بادى امر ممنوع نبود . . . براثر تبليغات يهوديان . . .\r\nقدغن شد و مسلمانان نيز از خوردن آن اجتناب ورزيدند .\r\nنويسنده ، بدون آگاهى از فنون اسلامى در هر رشته‌اى ( از سيره و تفسير و فقه و . . . ! ) وارد مىشود و اظهارنظر مىكند ! در اينجا بدون آنكه مدرك و مأخذى را نشان دهد ادعا دارد كه در اسلام ( گوشت خوك در بادى امر ممنوع نبود سپس براثر تبليغات يهوديان ، خوردن آن قدغن شد ) ! با اينكه قرآن كريم در همان دوران اوليهء اسلام ( يعنى در مكه ) به حرمت گوشت خوك تصريح فرموده چنان كه در سورهء مكى « أنعام » مىخوانيم :  قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُهُ إِلَّا أَنْ يَكُونَ مَيْتَةً أَوْ دَماً مَسْفُوحاً أَوْ لَحْمَ خِنزِيرٍ فَإِنَّهُ رِجْسٌ . . .  ( الانعام / 145 ) يعنى : بگو در آنچه به سوى من وحى شده چيزى را بر خورنده ، حرام نمىيابم جز آنكه مردار باشد يا خونى كه از حيوان مىريزد يا گوشت خوك كه پليد است . . . » . و باز در سورهء مكى نحل ( حدود سال هفتم بعثت ) مىفرمايد :  إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ . . .  ( النحل / 115 ) ، يعنى : « جز اين نيست كه خدا مردار و خون و گوشت خوك را بر شما حرام كرده است . . . » . البته در دوران مدينه نيز اين تحريم تأكيد شده بطوريكه از حرمت گوشت خوك در سوره‌هاى مدنى « بقره » و « مائده » ياد شده است .\r\nپس چنين نبوده كه در آغاز تشريع ، گوشت خوك بر مسلمين حلال باشد و در دوران مدينه ( تحت تأثير يهوديها ) حرام گردد .\r\n\r\n* ص 410 س 8 -\r\nاما گوشت چهارپايان بهترين همه گوشت خوك است . . .\r\nآنچه مؤلف از كتاب « الأبنية عن حقائق الأدوية » نقل كرده كه گوشت خوك بهتر از همهء گوشتها است ! سخنى است كه به چيزى نمىارزد ! زيرا در گوشت خوك غالبا انگل « تريشين » يا ديگر انگلهايى وجود دارد كه خوردن آنها موجب زيان فراوان مىگردد .\r\nدر دائرة المعارف امريكانا ذيل كلمهء « خوك » مىنويسد : گوشت خوك مىتواند مبدأ انتقال كرمهاى خطرناك و انگلها و ميكربهاى متعدد به انسانها باشد ، مانند : كرمهاى\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nنوارى  ( Tapeworms )  ، كرمهاى قلابدار  ( Hookworms )  ، پاراگونى موس  ( Paragonimus )  ، كرمهاى گرد  ( Roundworms )  و غيره . و بنابر اظهارنظر متخصصان ، برخى از اين انگلها مانند انگل « پاراگونى موس » حتى با حرارت زياد از بين نمىرود .\r\nبعلاوه چربى فوق العادهء اين گوشت ، پس از مدتى خون انسان را به غلظت دچار مىكند و چه بسا موجبات سكته را فراهم مىآورد . علاوه بر اين ، خوك معمولا دهان را به هر آلوده‌اى مىآلايد و آن را مىخورد . و پرواضحست كه گوشت چنين حيوانى مطلوب نيست چنان كه خوردن حيوانات نجاست‌خوار ( جلاله ) در اسلام نهى شده است . ضمنا بعيد نيست كه گوشت خوك آثار نامطلوب روانى نيز در انسان ببار آورد ، بويژه كه اين حيوان ، از غيرت جنسى - برعكس بسيارى از حيوانات - كمترين بهره‌اى ندارد ! و اين امر نبايد مايهء شگفتى باشد كه چگونه خوردن غذاى مادى ، ممكن است اثر روحى در انسان بجاى نهد ، زيرا داروهايى كه براى درمان بيماريهاى روانى به كار مىرود اغلب مادىاند . و شايد يكى از علل آنكه مردم دنيا معمولا گوشت درندگان ( مانند ببر و پلنگ و گرگ . . . ) را نمىخورند براى دور ماندن از درنده‌خويى ( و نيز مصالح ديگر ) باشد . خلاصه آنكه از كتاب « طبيب‌نمايى » كه در هزار سال پيش سخن نامربوطى گفته است نمىتوان در « فوائد گوشت خوك » ! دليل آورد كه امروز اين سخنان محلى از اعراب ندارد .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\nفصل پنجم تفريحات و سرگرمىهاى مردم\r\nيكى از مباحث جالب و دلنشين تاريخ اجتماعى ايران مطالعه و تحقيق در تفريحات و سرگرمىهاى اكثريّت مردم ، در ايام فراغت و بيكارى است همانطور كه در جلد سوّم ضمن بحث در زندگى طبقات مختلف در ايران يادآور شديم در مملكت ما از ديرباز ، براى اكثريت قريب به اتفاق مردم ، حق زندگى آزاد و مقرون به عدالت وجود نداشت ، به همين جهت زندگى تودهء مردم در فقر و جهل و مرض و در زير فشار ظلم و استبداد سپرى مىشد ، يعنى حدود و قيود طبقاتى ، فقدان تأمين اقتصادى و اجتماعى وجود جنگهاى فئودالى ، اصرار در تحميق و گمراه كردن مردم و مظالم عمّال و مأمورين دولتى ، چنان زندگى عمومى و بخصوص حيات اكثريت زحمتكش مردم يعنى كشاورزان و پيشه‌وران را فراگرفته بود ، كه هيچكس به امور تفريحى نمىانديشيد ، و مردم آرزويى جز دوام امنيت نسبى نداشتند . تا در پناه آن بتوانند نان بخور و نميرى به دست آورند و به زندگى پرمحروميت و مشقّت‌بار خويش ادامه دهند ؛ به عبارت ديگر تا قبل از ظهور تمدن جديد و رشد افكار عمومى و پيدايش تكنولوژى امروزى ، قسمت اعظم عمر آدميان صرف تهيّهء ضروريات زندگى مىشد و جز اقليت حاكم و صاحبان وسايل توليدى اكثريت مردم وقت خود را در راه كشاورزى ، گله‌دارى ، پارچه‌بافى و تهيهء ديگر ضروريات زندگى صرف مىكردند در اين دورهء طولانى طبقات فعّال و زحمتكش بطور متوسط روزى 10 تا 14 ساعت كار مىكردند و با اينهمه سعى و تلاش ، در اثر ابتدايى بودن وسايل توليدى و مظالم طبقاتى و فقدان امنيت اقتصادى ، سياسى ، اجتماعى و قضايى عمر مردم عادى با بيم و هراس و نگرانى از آينده سپرى مىشد .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nطبيعى است ، در چنين شرايط ، چيزى كه كمتر مورد عنايت عمومى قرار مىگرفت توجه به امور تفريحى و ذوقى بود ولى در مقابل ، اقليت فرمانروا ، يعنى طبقات ممتاز و مرفه اجتماع چون بر خلاف طبقهء سوم مسؤوليت و وظيفهء مهمى به عهده نمىگرفتند ، ايام عمر را به انواع تفريحات و خوشگذرانىها سپرى مىكردند و با شرابخوارى ، عشق‌ورزى و هم‌آغوشى با دختران و پسران خوبروى ، قماربازى ، شكار ، اسب‌سوارى ، شنا ، گوى و چوگان‌بازى ، استفاده از موسيقى و آواز ، شركت در مهمانيهاى پرتكلّف ، نرد و شطرنج‌بازى و مشاهدهء مسخرگى دلقكها ، و شركت در مجالس رقص و آواز و گوش كردن به قصص و حكايات سرگرم‌كننده و جز اينها عمر گرانمايه را به بطالت سپرى مىكردند . حدود 11 قرن پيش رودكى شاعر آزادانديش ، با ديدى عارفانه براى آرام زيستن و نجات از نگرانى و اضطراب مردم را مخاطب قرار مىدهد و مىگويد :\r\n با داده قناعت كن و با « داد » بزى * در بند تكلف مشو « آزاد » بزى\r\nدر به ز خودى نظر نكن غصّه مخور * در كم ز خودى نظر كن و شاد بزى \r\n\r\nمفهوم فراغت و آسايش در روزگار ما\r\nلفظ فراغت در لغتنامه ليتره  ( Littre )  چنين تعريف شده است . « فرصت و زمانى كه پس از انجام رساندن كار و شغل روزانه باقى مىماند لغت‌دانان جديدتر چون اوژه  ( Auge )  براى فراغت  ( Loisir )  مفهومى جديد و محدودتر قايل شده‌اند و آن سرگرميها ، تفريحات و فعاليتهايى است كه به هنگام آسودگى از كار عادى ، با شوق و رغبت به آنها روى مىكنند . . .\r\nدومازديه  ( Dumazdier )  جامعه‌شناس فرانسوى و مؤلف كتاب نام‌آور « به سوى يك تمدن فراغت » ( 1962 ) مىگويد : اوقات فراغت را به سه نوع مىتوان گذرانيد : رفع خستگى ، سرگرمى و تفريح و بالاخره فعاليتهايى كه به رشد و شكفتگى شخصى يارى مىكند و موجب ازدياد معلومات و يا پرورش استعدادهاى ديگر فرد مىشود . بر آنچه گفتيم اين نكته را بايد اضافه كرد كه فراغت از تفاضل ساعات كار از مجموع اوقات بيدارى مردم حاصل نمىشود بلكه زمانى را دربر مىگيرد كه در آن نه فقط از تعهدات شغلى و اقتصادى بلكه از تكاليف اجتماعى و خانوادگى آرميده‌اند و مىخواهند دقايقى از عمر را به طيب‌خاطر بگذرانند . . . در تحقيقات جامعه‌شناسان شوروى سخن از دو نوع زمان مىرود : زمان كار و زمان خارج از كار . زمان خارج از كار به چهار دسته تقسيم مىشود : اول به زمانى كه ارتباط با كار روزانه دارد ، چون اوقاتى كه صرف رفت و آمد به محيط كار مىشود . دوم زمانى كه به امور خانه و خانواده اختصاص دارد ، چون دقايقى كه در خانه‌دارى و پرستارى كودكان و خريد و مانند آن\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nمىگذرد . سوم زمانى كه در كاميابى احتياجات طبيعى بدنى چون تغذيه و خواب و استحمام ، صرف مىشود و بالاخره آنچه را كه فراغت بايد ناميد و به امورى چون مطالعه و قرائت ، فعاليتهاى اجتماعى و استراحت و ورزش و نظارهء نمايش و نظاير آنها مخصوص است .\r\n. . . از مشخصات اساسى فراغت در جهان كنونى اين است كه در جوامع رشديافته ، ديگر فراغت به طبقات ممتاز و متنعّم اختصاص ندارد و به ديگر طبقات نيز كمابيش تسرّى يافته است و با توسعهء صنعت و تكامل فنون و ازدياد توليد نه فقط آسايش گسترش مىيابد بلكه تعميم پيدا مىكند . . . »\r\n« . . . سابق بر اين اگر براى طبقات پايين اجتماع فرصت و فراغتى دست مىداد وقت خود را با گفتگو و ديدوبازديدهاى دوستانه سپرى مىكردند ، در حالى كه در روزگار ما از بركت وجود وسايل ماشينى چون اتومبيل ، راديو ، تلويزيون ، مردم عادى مىتوانند وقت خود را در تماشاى فيلم و گوش دادن برنامه‌هاى راديو بگذرانند . وجود و اشاعهء روزافزون اين وسايل بعضى از جامعه‌شناسان انسان‌دوست را نگران كرده است كه مبادا مردم با اين نوع وقت‌گذرانيهاى غيرمثمر نتوانند به كارهاى مفيد و ثمربخش اشتغال ورزند ، و در نتيجه استعدادهاى نهفتهء آنان در ساعات فراغت تجلى و تظاهر نكند . در جامعهء ايران كه در حال « تحول اقتصادى و انتقال از مرحلهء كشاورزى كهنه به صناعات تازه است ، متدرجا مردم با امر « فراغت » و مسائل آن آشنا مىشوند . گواه روشن اين مطلب آن است كه آمارها ، همه ساله سهم بيشتر هزينه‌هاى فراغت را در بودجهء خانوادگى منعكس مىكند ؛ و افزايش مسافران تفريح‌جوى داخلى ، ازدياد مشتريان وسايل ماشينى سرگرمى ( چون سينما ، تلويزيون ، راديو و نظاير آن ) را عرضه مىدارد ، عدد مؤسسات انتفاعى كه اوقات فراغ مردم در آنها مىگذرد ( كافه ، رستوران ، كلوپ و مانند آن ) رو به فزونى است و فعاليتهاى فرهنگى و هنرى كه در ساعات بيكارى صورت مىگيرد ( چون مطالعهء كتاب ، روزنامه و مجله و دوخت‌ودوز و پرورش گل و گياه و درخت و جز اينها ) رو به افزايش است و اين جمله حكايت از آن مىكند كه مطالعهء وقت‌گذرانى در جامعهء ايرانى در اين مرحلهء انتقالى بس آموزنده است . . . « 2 » »\r\n\r\nتقسيم ساعات عمر\r\nبراون در كتاب خود « يكسال در ميان ايرانيان » راجع به تقسيم ساعات شبانه‌روز در ايران عهد ناصر الدين شاه مىنويسد : ساعات روز آنهايى كه از طبقات بالا و متوسط و پايين اجتماع هستند به ترتيب اينطور مىگذرد : « همواره قبل از طلوع آفتاب از خواب بيدار\r\n\r\n\r\n","description":"","footnote":"\r\n( 1 و 2 ) . نقل و تلخيص از مجلهء سخن ، فروردين 1346 ، « گذراندن اوقات فراغت » ، از صفحهء 35 به بعد .\r\n","page_name":" 511 ","page_number":511},
  {"content":"\r\n\r\nمىشوند . . . بعد از فريضهء صبح يك يا دو فنجان چاى صرف مىنمايند ، و بطور عموم علاقه ندارند كه صبح غير از چاى چيز ديگرى تناول كنند ، و بعد از آن يك قليان مىكشند و به كارهاى روزانه خود مشغول مىگردند و چون صبح غذايى نمىخورند ، غذاى روز را كه ناهار است ظهر و يا قبل از ظهر صرف مىنمايند و بعد از ناهار مخصوصا در فصل تابستان مىخوابند و تا سه ساعت بعد از ظهر در خواب هستند و آنگاه برمىخيزند و به ملاقات دوستان مىروند و يا در منزل مىمانند كه ديگران به ملاقات آنها بيايند . در اين ملاقاتهاى عصرانه همواره چاى و قليان صرف مىشود و آنهايى كه آمده‌اند غروب آفتاب مىروند و هرگاه صاحب‌خانه براى حضور در يك دعوت شام از منزل خارج نشود و يا مدعوينى براى شام در منزل نداشته باشد ديگر از منزل خارج نمىشود تا اينكه غذاى شب را تناول كند و بخوابد .\r\nمستخدمين دولت و بازرگانان و كسبه در ساعات بعد از ظهر زيادتر از ديگران كار مىكنند ، و مجبور هستند كه در خارج از منزل باشند ولى قبل از غروب آفتاب ، كارهاى مستخدمين دولت و بازرگانان و قسمتى از كسبه خاتمه مىپذيرد . در تهران به مناسبت رسوم اروپايى وضع زندگى ايرانيها قدرى شبيه به اروپاييها شده ، اما در ولايات كه وضع زندگى ملّى هنوز تغيير نكرده است ، چگونگى گذشتن اوقات به شرحى است كه گذشت . . . « 1 » »\r\nويل دورانت با خوش‌بينى ضمن بحث پيرامون مدينهء فاضله ، از پيشرفت نسبى تمدن و آسايش بشر در چند دههء اخير سخن مىگويد : « . . . روزگارى فلاسفه خواب مدارس عمومى را مىديدند و اكنون كه همه آن را داريم ، مشتاق دانشگاههاى عمومى هستيم . روزگارى مردم برهنه بودند ، اكنون همه لباس دارند ولى غرق اندوه و عذاب هستند كه چرا ديگران لباسهاى گرانبهاترى دارند . روزگارى مردم گرسنه بودند و اكنون هر سال در ممالك متمدن صدها هزار مردم به علت بيماريهاى ناشى از پرخورى مىميرند . . . در روزگار شكسپير شهرها در شب در تاريكى فرومىرفتند و خيابانها ، ناامن بود امروز ( گرچه هنوز بعضى از خيابانها ناامن است ) شبها ديگر آن ترس و وحشت سابق را ندارند . و نور پربركت ، پرتو خود را بر همه جا مىافكند ، با اينهمه مردم ناراضى هستند و به ايام گذشته مىانديشند و به روزهاى از دست‌رفته حسرت مىخورند . روزگارى بود كه كودكان شش ساله و مادران خانواده‌ها 14 ساعت تمام در كارخانه‌هاى كثيف ، كار مىكردند و در شبها كف اتاق همان كارخانه مىخوابيدند ، امروز همهء كودكان به مدرسه مىروند تا آنگاه كه آمادهء ادارهء امور عالم شوند و ميليونها زن در چنان فراغتى بسر مىبرند كه اگر مادربزرگشان مىديد خيال مىكرد نوه‌هايش در مدينهء فاضلهء پر از معاصى بسر مىبرند . » ويل دورانت با ادامهء اين بحث و نشان دادن ديگر پيروزيهاى علمى و\r\n\r\n\r\n","description":"","footnote":"\r\n( 1 ) . ادوارد براون : يكسال در ميان ايرانيان ، ترجمهء ذبيح اللّه منصورى ، ص 118 .\r\n","page_name":" 512 ","page_number":512},
  {"content":"\r\n\r\nفنى بشر مىگويد حق داريم ناراضى باشيم ولى « حق نداريم كه بر اين نيمه مدينهء فاضله‌اى كه علم به ما داده است ناسپاس باشيم و اشتباه است اگر خيال كنيم كه اين نيمه مبشّر و اساس آن نيمهء ديگر نيست . . . ويل دورانت مانند همهء متفكرين و صاحبنظران شرق و غرب معتقد است كه تمدن مادى بشر رشد شايان توجهى كرده در حالى كه رشد روحى و اخلاقى بشر هنوز سخت نارسا است . « 1 »\r\nشك نيست كه در ايران ، در اين مرحلهء انتقالى ، بايد به امور تفريحى و نحوهء وقت‌گذرانى مردم ، خاصه نوجوانان توجه فراوان نمود ، ولى متأسفانه ، در دبستانها ، دبيرستانها و دانشكده‌هاى ما ، برنامه‌هايى متناسب با نيازمنديهاى فرهنگى و جسمانى ، فكرى ، ذوقى ، اقتصادى و اجتماعى ايران امروز وجود ندارد ، قسمت اعظم عمر محصلين صرف فراگرفتن مطالب تئوريك مىشود و به جوانان كارهاى فنى و صنعتى نظير سيم‌كشى ، لوله‌كشى ، آهنگرى ، بنايى و جز اينها كه مورد نياز عمومى است نمىآموزند ، اميدواريم طرح « كاد » كه « جمهورى اسلامى » مبتكر و آفرينندهء آن است به نتيجهء مطلوب برسد . علاوه بر اين برنامه‌اى براى ورزش و تفريح و پر كردن اوقات فراغت نوجوانان ، و ديگر گروههاى اجتماعى وجود ندارد و فضاى غالب دبستانها ، دبيرستانها و دانشكده‌هاى ما در تهران و شهرستانها به حدى كوچك و محدود است كه اگر نوجوانان بخواهند در ساعات فراغت فنون رزمى بياموزند يا ورزش كنند ، فضا و محل وسيعى وجود ندارد ، بطوريكه غالبا كودكان و نوجوانان مجبورند در ساعات فراغت در كوى و برزن و معابر عمومى به بازى و ورزش بپردازند و خطرات و مشكلاتى براى خود و وسايط نقليه و عابرين فراهم سازند .\r\nبا اينحال ، هرچندى يك بار ، در مراجع فرهنگى و تبليغاتى سخن از لزوم ورزش در مدارس ايران به ميان مىآيد و چند ماه و چند هفته‌اى ، در همين فضاهاى محدود موجود ورزش ناقصى صورت مىگيرد ، و پس از مدتى كوتاه به بهانه‌هاى مختلف ورزش تعطيل و تبليغات وسيعى كه در لزوم و اهميّت ورزش آغاز شده بود رو به فراموشى مىرود .\r\nدر چنين محيط و شرايط نامساعدى ، جوانان و مردم ورزش‌دوست ، چون محل و وسيله‌اى براى وقت‌گذرانى و تفريحات سالم به دست نمىآورند ، اگر به وسيلهء عناصر منحرف به قمار و ميگسارى و استعمال مواد مخدّره كشانده نشوند ، ناچار به سينما و تلويزيون روى مىآورند . در ايران تا قبل از استقرار جمهورى اسلامى اكثر فيلمهاى سينمايى و تلويزيونى ، آموزنده و به حال جوانان سودمند نبود . معمولا فيلمهاى جنايى را به نمايش مىگذاشتند كه پر بود از صحنه‌هايى از قتل و جنايت و يا مناظرى از عشق‌بازيهاى بدفرجام و مشحون از انواع\r\n\r\n\r\n","description":"","footnote":"\r\n( 1 ) . ويل دورانت : لذات فلسفه ، ترجمهء زريابى خويى ، ص 390 به بعد .\r\n","page_name":" 513 ","page_number":513},
  {"content":"\r\n\r\nبدآموزى . مشاهدهء اين قبيل فيلمها آن هم در آخرين ساعات شب ، بيش از پيش روح و فكر نوجوانان را منحرف و خسته و فرسوده مىكرد و سرانجام بينندگان با اعصابى ناراحت و چشمانى اشك‌بار به رختخواب پناه مىبردند . امروز نيز جوانان ما ، بدون هيچ برنامهء منظمى زندگى روزانه را آغاز مىكنند ، از خواب برمىخيزند ، و بدون كمترين ورزش و تحركى با بىميلى لقمه‌اى چند غذا تناول مىكنند و راهى مدرسه يا كسب‌وكار خود مىشوند ، طبيعى است بىتوجهى به احتياجات جسم و جان و نداشتن برنامهء دقيق و حساب‌شده‌اى براى تربيت جسمى و روحى مردم و مخصوصا نوجوانان ، براى ما كه خواه و ناخواه بايد با دنيا به پيش برويم ، سخت خطرناك و زيانبخش است . به حكايت تاريخ ، مردم ايران از ديرباز به برنامه‌هاى تفريحى و ورزشى علاقهء شديد داشتند .\r\nجالب توجه است كه در جريان نهضت اسلامى و حملهء اعراب به آذربايجان « به گفته بلاذرى و بعضى ديگر از مورخان ، گذشته از پرداختن مبلغى شگرف به درهم در سال ، فرمانده لشكر عرب حذيفة بن اليمان متعهد شد كه كسى ( از مردم آذربايجان ) را نكشد و اسيرى نگيرد و آتشكده‌اى را ويران نسازد . . . و خاصه اهل « شيز » را از رقص و پايكوبى در روزهاى عيد و انجام مراسم ( مذهبى ) بازندارد . « 1 » »\r\nآنچه مسلم است در ايران تا قبل از حملهء مغول طبقات ممتاز و مردم ميانه‌حال و متوسط ايران كمابيش به امور تفريحى مخصوصا ساز و آواز توجه و دلبستگى داشتند و حتى در دهات و مناطق روستايى نيز گه‌گاه نواى تنبك و سرنا به گوش مىرسيد ولى پس از حملهء مغول و تيمور ، در اثر مظالم متجاوزين خارجى و عمال ايرانى آنها زندگى عادى مردم عموما و طبقات محروم خصوصا ، با مشكلات و ناراحتيهاى گوناگونى روبرو گرديد . در دورهء صفويه از زمان شاه عباس اول مقدمات آرامش و امنيّت نسبى فراهم شده بود ، ولى اين سير اميدبخش در اثر مظالم مأمورين دولت از عهد شاه‌سليمان به بعد ، به سير قهقرايى مبدل شد . مظالم و بيدادگريهاى نادر و فجايع آقا محمد خان و ديگر سلاطين قاجاريه و حملهء مداوم و دامنه‌دار استعمار خارجى از عهد فتحعليشاه به بعد ، تيشه به ريشهء زندگى اقتصادى و اجتماعى مردم ايران زد و بخصوص طبقهء وسيع كشاورزان و پيشه‌وران در يك قرن اخير از محروميتهاى گوناگونى رنج مىبردند ، در حالى كه در ايران بعد از اسلام تا قبل از حملهء مغول مردم با امور تفريحى آشنا و مأنوس بودند .\r\nبراى اثبات اين حقيقت به گفته حجة الاسلام محمد غزالى در كيمياى سعادت استناد مىجوييم :\r\n\r\n\r\n","description":"","footnote":"\r\n( 1 ) . ريچارد ن . فراى : عصر زرين فرهنگ ايران ، ترجمهء مسعود رجب‌نيا ، ص 81 .\r\n","page_name":" 514 ","page_number":514},
  {"content":"\r\n\r\n\r\nلزوم و اهميّت بازى براى كودكان\r\nبه نظر امام محمد غزالى بازى و تفريح نه تنها براى كودكان بلكه براى عموم آدميان امرى مباح است . وى براى اثبات نظريهء خود مىنويسد : پيغمبر اسلام براى خاطر عايشه ساعتى دراز بازى زنگيان را نظاره مىكرد . به نظر او : « . . . چنين كارها كردن از خلق نيكو بود و اين فاضلتر بود از خويشتن فراهم كردن و پارسايى و قرّابى « 1 » كردن . و هم در « صحاح » است كه عايشه روايت مىكند كه من كودك بودم لعبت بياراستمى ( يعنى اسباب‌بازى جمع مىكردم ) چنين كه عادت دخترانست ، چند كودك ديگر نزديك من آمدندى ، چون رسول ( ص ) درآمد كودكان باز پس گريختند . رسول ، ايشان را به نزديك من فرستادى . يك روز كودكى را گفت كه چيست اين لعبتها ؟ گفت اين دختركان من‌اند . گفت : اين چيست بر اين اسب ؟ گفت پر و بال است . رسول گفت اسب را بال از كجا بود ؟ گفت نشنيده‌اى كه سليمان را اسب بود با پر و بال . رسول ( ص ) تبسّم كرد تا همه دندانهاى وى پيدا شد . و اين از بهر آن روايت مىكنم تا معلوم شود كه قرّابى كردن و روى ترش داشتن و خويشتن از چنين كارها فراهم گرفتن از دين نيست خاصه با كودك و با كسى كه كارى كند كه اهل آن باشد و از وى زشت نبود . . . « 2 » »\r\nحدود هشت قرن بعد صمد بهرنگى نويسندهء معاصر ضمن مسافرت در دهات و روستاهاى ايران وضع رقت‌بار مردم و كودكان و نوجوانان محروم را با زبانى ساده به خوبى تصوير مىكند و نشان مىدهد كه ، روستازادگان ايران نه تنها با تفريح و بازى و ورزش بلكه با خوراك و پوشاك و مسكن كافى نيز آشنايى ندارند و از ابتدايىترين وسايل زندگى و تعليم و تربيت بىنصيبند : « اينجا و آنجا سرگين پهن كرده‌اند و دو سه تا مرغ استخوانى دارند نوك مىزنند و خود را قاتى سرگين مىكنند و مگس دسته‌دسته بر سر و صورت مىنشيند و برمىخيزد ، يك جا زن بىريختى كز كرده كنار ديوار و دارد شپشهاى نوهء لخت و پتىاش را مىجويد ، مگسها جمع شده‌اند روى مف بچه و او دارد توتك سياهى را به نيش مىكشد ، جاى ديگر ، مردمان دارند سر آب دعوا مىكنند و فحش نثار هم مىكنند و . . . آدم گيج مىشود كه چطور مىشود توى جايى مثل اين ، بند شد . . . « 3 » »\r\nشمس المعالى قابوس بن وشمگير ، در يكى از اشعار فارسى خود به بعضى از سرگرميها و تفريحات مردم مرفّه دوران خود ( نيمهء دوم قرن چهارم هجرى ) اشاره مىكند و مىگويد :\r\n كار جهان سراسر آز است يا نياز * من پيش دل نيارم آز و نياز را\r\nمن بيست چيز را به جهان برگزيده‌ام * تا هم بدان گذارم عمر دراز را \r\n\r\n\r\n","description":"","footnote":"\r\n( 1 ) . تفرعن و تكبر .\r\n( 2 ) . كيمياى سعادت ، به اهتمام احمد آرام ، ص 372 .\r\n( 3 ) . همراه باريكهء آب ( مجموعه مقاله‌ها ) به نقل از « صمد جاودانه شد » از على اشرف درويشيان ، ص 15 .\r\n","page_name":" 515 ","page_number":515},
  {"content":"\r\n\r\n شعر و سرود و رود و مى خوشگوار را * شطرنج و نرد و صيدگه و يوز و باز را\r\nميدان و گوى و بارگه و رزم و بزم را * اسب و سلاح وجود و دعا و نماز را « 1 » \r\n\r\nمسافرت\r\nاز ديرباز براى مردم متنعّم و ميانه‌حال مسافرت و سير و سياحت هم جنبهء تفريحى داشت و هم وسيله‌اى بود براى كسب علوم و فنون و اطلاعات گوناگون .\r\nبه نظر غزالى سفر ، مخصوصا اگر براى كسب علم باشد بسيار سودمند است ، در طى مسافرت هركس مىتواند خويشتن را بشناسد و درصدد اصلاح عادات و اخلاق مذموم خود برآيد . بشر حافى گفت : « . . . سفر كنيد تا پاك شويد كه اگر آب بر يك جاى بماند بگردد . « 2 » » يعنى فاسد شود . در جريان سفر مىتوان به عجايب خلقت در برّ و بحر و كوه و بيابان و اقاليم مختلف پى برد و انواع حيوانات و نباتات و جمادات را شناخت و به اسرار و خصوصيات ممالك پى برد . به نظر غزالى سفر براى تماشا و تفريح « مباح » و براى تجارت و كسب معاش زن و فرزند « طاعت » و سفر در راه تفاخر و مال‌اندوزى « سفر در راه شيطانست » زيرا علاقه به مال دنيا را حدّ و حصرى نيست و سرانجام اين پولهاى انباشته را يا « دزد يا سلطان » ببرند و يا وارث در راههاى ناصواب خرج كند « و هيچ غبن بيش از اين نباشد كه رنج همه وى كشد و و بال همه وى برد و راحت همه ديگرى بيند . « 3 » » غزالى به صوفيان مرقع‌پوشى كه در طلب راحت و مفتخورى از شهرى به شهرى مىروند ، مىتازد و آنان را فاسق و عاصى مىخواند . به نظر او هركس مرقع پوشد « 4 » و پنج نوبت نماز كند صوفى نيست ، بلكه صوفى كسى است كه او را طلب و مقصودى باشد . . . و بدترين اين قوم آن باشد كه سخنى چند به عادت صوفيان ياد گرفته باشد و بيهوده مىگويد و پندارد كه علم اولين و آخرين بر وى گشاده شد . . . در علم و علما به چشم حقارت نگرد ، و باشد كه شرع نيز در چشم وى مختصر گردد و گويد كه : دين خود براى ضعفاست و كسانى كه در راه قوى شدند ، ايشان را هيچ زيان ندارد و دين ايشان در قلّه شد كه به هيچ چيز نجاست نپذيرد . و چون بدين درجه رسد كشتن وى فاضلتر از كشتن هزار كافر در روم و هند . . . بسيار كس درين دام افتادند و هلاك شدند . « 5 » »\r\nدر آداب مسافرت مىگويد : مسافر بايد مظالم باز دهد ، و وديعتها باز دهد و هركه نفقه بر وى واجب بود نفقه دهد و زادى حلال بدست آرد و آنقدر برگيرد كه با همراهان رفق تواند كرد ، كه طعام دادن و سخن خوش گفتن و با مكارى ( چاپار ) خلق نيكو كردن در سفر از\r\n\r\n\r\n","description":"","footnote":"\r\n( 1 ) . محمد عوفى ؛ لباب الالباب ، ج 1 ، ص 3 .\r\n( 2 ) . كيمياى سعادت ، پيشين ، ص 385 .\r\n( 3 ) . همان كتاب ، ص 360 .\r\n( 4 ) . لباس پشمينه پوشيدن و اعمال ناشايست كردن .\r\n( 5 ) . كيمياى سعادت ، پيشين ، ص 361 .\r\n","page_name":" 516 ","page_number":516},
  {"content":"\r\n\r\nجمله مكارم اخلاق است . حتى الامكان تنها سفر نكند و هنگام سفر با دوستان وداع كند . . .\r\nستور را بار سبك كند و بامداد و شبانگاه يك ساعت پياده رود تا پاى سبك كند و ستور سبك‌بار شود و دل مكارى شاد شود .\r\n. . . از لوازم سفر ، شانه ، آينه ، مسواك ، سرمه‌دان و . . . ناخن‌برى ، ريسمانى و دلوى همراه مىبردند . . . بعضى از سلف هرجا رسيدندى تيمّم كردند و در استنجا بر سنگ اختصار كردندى و هر آبى كه نجاست آن ندانستندى طهارت كردندى . . . « 1 » »\r\nدر هر شهر به زيارت بزرگان و شيوخ رود و از آنان علمى و فايده‌اى برگيرد و اگر به زيارت برادران رود سه روز بايستد كه حدّ مهمانى اينست و چون به نزديك پيرى شود يك شبانه‌روز بيش مقام نكند . . . و چون كسى با وى حديث كند ( يعنى صحبت كند ) جواب وى مهم‌تر داند از تسبيح و ذكر . . . « 2 » »\r\n\r\nتفريح امرا و سلاطين\r\nيكى از تفريحات امرا و سلاطين اين بود كه اطرافيان و گاه شعراى دربارى را به جان هم بيندازند و از گفتگوها و اعتراضات آنان به يكديگر دمى بخندند و بياسايند . چنان كه خضر خان در غيبت رشيدى « سيّد الشعرا » از عمعق پرسيد شعر رشيدى را چون مىبينى ؟ گفت :\r\n« شعرى به غايت نيك منقى و منقّح ، اما قدرى نمكش درمىيابد . » نه بس روزگارى برآمد كه رشيدى دررسيد و خدمت كرد ، و خواست كه بنشيند پادشاه او را پيش خواند و بتضريب ( سخن‌چينى ) چنان كه عادت ملوك است گفت : امير الشّعرا را پرسيدم كه شعر رشيدى چون است ؟ گفت نيك است اما بىنمك است بايد كه در اين معنى بيتى دو بگويى . » رشيدى خدمت كرد و به جاى خويش آمد و بنشست و بر بديهه اين قطعه بگفت :\r\n شعرهاى مرا به بىنمكى * عيب كردى ، روا بود ، شايد\r\nشعر من همچو شكر و شهدست * و ندرين دو نمك نكو نايد\r\nشلغم و باقليست گفتهء تو * نمك ، اى قلتبان ترا بايد . « 3 » » \r\nاين پاسخ دور از ادب مطبوع طبع خضر خان آمد و به روايت چهار مقاله هزار دينار زر به او بخشيد .\r\nولى همهء شعرا با جملات دور از ادب و نزاكت رقيبان خود را از ميدان بيرون نرانده‌اند ، چنان كه نظامى عروضى در آن هنگام كه در خدمت « ملك جبال » بود « . . . امير عميد گفت :\r\n\r\n\r\n","description":"","footnote":"\r\n( 1 ) . همان كتاب ، ص 364 .\r\n( 2 ) . همان كتاب ، ص 365 .\r\n( 3 ) . براون : تاريخ ادبى ايران ، ترجمهء على پاشا صالح ، ص 585 .\r\n","page_name":" 517 ","page_number":517},
  {"content":"\r\n\r\nنظامى نيامد ؟ ملك جبال گفت : آمد ، امير عميد گفت : « من نه اين نظامى را مىگويم ، آن نظامى ، ديگر است و من اين را خود نشناسم . » هماندم ، آن پادشاه را ديدم كه متغير گشت ، در حال رو سوى من كرد و گفت : « جز تو جايى نظامى هست ؟ گفتم : « بلى اى خداوند دو نظامى ديگرند ، يكى سمرقندى است و او را « نظامى منيرى » گويند و يكى نيشابورى و او را « نظامى اثيرى » گويند و من بنده را « نظامى عروضى » خوانند . » گفت : « تو بهى يا ايشان ؟ » امير عميد گفت : « اى خداوند آن هر دو نظامى معربدند و سبك ، مجلس‌ها را به عربده برهم شورند و به زيان آرند . » ملك بر سبيل طيبت ( تفريح ) گفت : « باش تا اين را بينى ، كه پنج قدح سيكى ( يعنى شرابى كه پس از جوشاندن دو ثلثش بخار شده باشد ) بخورد و مجلس را برهم زند . امّا از اين هر سه نظامى شاعرتر كيست ؟ » امير عميد گفت : « من آن دو را ديده‌ام و مىشناسم اما اين را نديده‌ام و شعر او را نشنيده‌ام . اگر در اين معنى كه برفت دو بيت بگويد و من طبع او ببينم و شعر او بشنوم ، بگويم كه كدام بهتر است ازين هر سه . » ملك روى سوى من كرد و گفت : « هان اى نظامى ! ما را خجل نكنى . . . قلم برگرفتم و تا دو بار دور درگذشت اين پنج بيت بگفتم :\r\n در جهان سه نظامىايم اى شاه * كه جهانى ز ما به افغانند\r\nمن به « ورساد » پيش تخت شهم * وان دو در مرو پيش سلطانند\r\nبه حقيقت كه در سخن امروز * هريكى مفخر خراسانند\r\nگرچه همچون روان سخن گويند * ورچه همچون خرد ، سخن دانند\r\nمن شرابم كه شان چو دريابم * هر دو از كار خود فرومانند . « 1 » » \r\nچون اين بيتها پايان يافت امير عميد از شاعر تمجيد فراوان كرد و پادشاه از سر لطف و كرم معدن سرب « ورساد » را براى مدت 70 روز در اختيار او گذاشت ، چنان كه ديديم نظامى عروضى بر خلاف رشيدى با حجب و فروتنى و با كمال زيركى بدون اينكه دل رقيبان را از خود برنجاند پاسخى داهيانه به پادشاه وقت داده است .\r\n\r\nشوخى و كين‌توزى نسبت به انورى شاعر\r\nمىگويند « فتوحى » به تحريك سوزنى سمرقندى ، قطعه‌اى مشتمل بر پنج بيت در وصف چهار شهر عمدهء خراسان ( بلخ ، مرو ، نيشابور و هرات ) ساخت و سوزنى متعمدا به انورى نسبت داد « در آن اشعار بلخ شهرى « آكنده به اوباش و رنود » و عارى از يك فرد بخرد توصيف شده است ، مردم بلخ از گستاخى بىسبب انورى و كردار وهن‌آورش خشمگين شدند\r\n\r\n\r\n","description":"","footnote":"\r\n( 1 ) . چهار مقالهء نظامى عروضى ، پيشين ص 83 به بعد .\r\n","page_name":" 518 ","page_number":518},
  {"content":"\r\n\r\nو با خشونت و خوارى با وى رفتار كردند ، لچك‌زنان بر سر او افكندند و گرد كوچه‌ها گرداندند و اگر بعضى از دوستان با نفوذ شاعر . . . مردم را آرام نكرده بودند كار مردم عواقب ديگرى داشت . « 1 » » انورى ضمن قصيده‌اى به مطلع زير از آن ماجراى جانسوز با ناله و زارى ياد مىكند :\r\n اى مسلمانان فغان از جور چرخ چنبرى * وز نفاق تير و قصد ماه و كيد مشترى \r\n\r\nمزاح آتسز با وطواط\r\nروزى آتسز در مجلسى حضور داشت كه رشيد وطواط به بحث و مجادله پرداخته بود ، اتفاقا دواتى پيش رشيد قرار داشت ، بيانات آتشين رشيد با آن جثّه حقيرش چنان مايهء تفريح خاطر آتسز گرديد كه از روى ظرافت و مزاح گفت : « دوات را برداريد تا معلوم شود در پس دوات كيست كه سخن مىگويد . » رشيد بىدرنگ برخاست و اين ضرب المثل عربى را بر زبان آورد : « مرد به نيروى كوچكترين اعضاى بدن او ، كه « دل و زبان » اوست مرد است . « 2 » » ( از تذكره دولتشاه ) .\r\nراوندى در راحة الصدور و آية السرور ، در نتايج « جدّ و هزل » حكايتى دارد كه نقل مىكنيم : « آورده‌اند كه سلطان محمد بن ملكشاه مهيب بودى و برادرش بركيارق لطيف بودى و با همه كس مزاح كردى ، روزى سلطان محمد ، مرواريد را گفت : تو مرا دوستر دارى يا بركيارق را ؟ مرواريد گفت : اى خداوند ، بالله كى ترا دوستر دارم ، اما برادرت را چيزى هست كه ترا نيست ، او خوش‌خوىتر است ، خلقى نيكو دارد و پيشانى تو سهمناك است . سلطان گفت اى مرواريد ، از ترس پيشانى من است كه هزار فرسنگ ، در هزار فرسنگ درويشكان خوش مىتوانند خفت ، چه اگر من با همه كس مزاح كنم ، ازار از پاى مردم بدر كنند . « 3 » »\r\nناگفته نگذاريم كه تنها « پيشانى سهمناك » داشتن براى كشوردارى كافى نيست ، عقل و حسن تدبير و داشتن وزراء و همكارانى صميمى ، و از همه مهمتر جلب رضايت مردم ، شرط توفيق در كار سياست و مملكتداريست .\r\n\r\nشوخى شاعر كرمانى با تيمور لنگ\r\n« . . . ماكسيم گوركى در قطعهء معروف به افسانهء مادر ( ترجمه آذرخشى ) داستان جالبى از يك شاعر كرمانى دارد ، او مىگويد : « . . . امير تيمور در جلگهء باصفاى « كان گل » به عيش\r\n\r\n\r\n","description":"","footnote":"\r\n( 1 ) . تاريخ ادبى ايران ، پيشين ، ج 1 ، ص 670 .\r\n( 2 ) . همان كتاب ، ص 581 .\r\n( 3 ) . راوندى : راحة الصدور و آية السرور ، ص 79 .\r\n","page_name":" 519 ","page_number":519},
  {"content":"\r\n\r\nو عشرت پرداخته بود ، شاعران سمرقند آنجا را جلگهء « عشق گل‌ها » ناميده بودند . . . پانزده هزار خيمهء مدوّر به شكل نيم‌دايرهء وسيعى ، شبيه به گلهاى نسترن ، در آن جلگه افراشته شده بود . . .\r\nخيمهء تيمور به وسيلهء پانصد رشته تارهاى ابريشمى سرخ به زمين محكم شده بود . . . وى ، لباس فراخ ، از پارچهء ابريشمى و آسمانىرنگ مرواريددوزى ، دربر داشت ، كه پنجهزار مرواريد به آن دوخته بودند . . . سيصد صراحى طلا با شراب ناب چيده شده بود و پشت سر تيمور خنياگران و رامشگران نشسته بودند و در پيش پاى او خويشان نزديك و شاهان و شاهزادگان و سرداران نامى سپاه ، جاى گرفته بودند ، ولى از همه نزديكتر به او « كرمانى خمار » آن شاعر باده‌پرست نشسته بود ، كه روزى در جواب آن ويران‌كنندهء جهان كه پرسيده بود : كرمانى ، اگر مرا در معرض فروش درمىآوردند تو چقدر در بهاى من مىدادى ؟ كرمانى در جواب او گفته بود : 25 درهم ، تيمور با تعجب فرياد زده بود : اين‌كه تنها قيمت كمربند من است ! كرمانى هم پاسخ داد من هم با قيمت كمربند روى هم حساب كرده بودم ( و مقصودش اين بود كه خود تيمور يك پول سياه ارزش ندارد ) . « 1 »\r\n\r\nشوخى حافظ با همسر شاه شجاع\r\nحافظ شيرازى اغلب نديم خاص شاه شجاع شرابخواره بود به روايتى همسر شاه شجاع در مجالس و محافل انسى كه شاه و حافظ در آن حضور داشتند شركت مىجست « و شعر حافظ را گوش مىكرد . و حتى شوخيهاى خيلى تند ردوبدل مىشده است . لابد شنيده‌ايد كه يك وقت خاتون شاه شجاع از حافظ پرسيده بود كه شما گفته‌ايد :\r\n دوش ديدم كه ملائك در ميخانه زدند * گِل آدم بسرشتند و به پيمانه زدند \r\nآيا اين گل را هم شما ديده‌ايد ؟ و اگر ديديد آيا كاه نيز با گل درآميخته بود » ( يعنى آيا آدميزاد با كاهگل ساخته شده بود يا با گل خالص ؟ ) حافظ گفت خير ، كاه نداشت ! زن اصرار كرد و پرسيد ، آيا دليلى هم هست كه كاه نداشته است ؟ حافظ در برابر اصرار و شوخى پياپى زن گفت : آرى ، زيرا اگر كاه داشت بعضى جاها اصولا ترك برنمىداشت ! . « 2 » »\r\n\r\nنمونه‌اى از مجالس عيش و كامرانى در عهد امير عليشير نوائى و سلطان حسين بايقرا\r\nبطوريكه از منابع تاريخى مربوط به اواخر عهد تيموريان برمىآيد در مجالس عيش و نوش طبقات متوسط و بالاى اجتماع كه از نظر مادى چندان در مضيقه نبودند ، جمعى از\r\n\r\n\r\n","description":"","footnote":"\r\n( 1 ) . باستانى پاريزى : سنگ هفت قلم بر مزار خواجگان هفت چاه ، ص 434 به بعد .\r\n( 2 ) . باستانى پاريزى : ناى 7 بند حافظ چندين هنر ، ص 507 و 508 .\r\n","page_name":" 520 ","page_number":520},
  {"content":"\r\n\r\nهنرپيشگان و ارباب ذوق و خوانندگان خوش‌الحان و سازندگان و نوازندگان و رقاصان و شاعران و نديمان و مجلس‌آرايان و ظرفا و نكته‌گويان و جوانان زيبا و خوش‌اندام به عنوان ساقى شركت مىكردند . خواجه مجدّ الدين مير كلان كسانى را كه در باغ او در هرات براى جشن و شادمانى گرد آمده بودند به تفصيل نام مىبرد : « از خواننده‌ها : حافظ بصير ، حافظ مير ، حافظ حسن على ، حافظ حاجى ، حافظ سلطان محمود عيشى و شاه محمد خواننده و سيه‌چه خواننده و حافظ اوبهى و حافظ تربتى و حافظ چراغدان . ( در آن دوره به خوانندگان « حافظ » نيز مىگفتند و مراد از حافظ بصير يعنى حافظ خواننده ) . از سازنده‌ها : استاد حاجى نائى ، استاد قل محمّد عودى ، استاد حسن بلبانى ، استاد على خانقاهى ، استاد محمدى ، استاد حاجى كهستى نائى ، استاد سيد احمد غجكى و استاد على كوچك طنبورى . . . و از جماعت شاعران و نديمان و مجلس‌آرايان : مولانا بنائى و خواجه آصفى ، و امير شيخم سهيلى و مولانا سيفى بخارى و مولانا كامى و مولانا حسن شاه و مولانا درويش روغنگر مشهدى و مولانا مقبلى و مولانا شوقى ، و مولانا ذوقى و مولانا خلف و مولانا نرگسى . . . و از جمله ظرفاء : مير سربرهنه و مولانا برهان گنگ و ميرخواند مورخ ، و مولانا معين شيرازى و مولانا حسين واعظ و سيد غياث الدين شرفه و مولانا محمد بخشى . . . و از جوانان سرآمد خراسان : ميرك زعفران ، و شاه محمد ميرك ، و خواجه جان ميرك و سلطان سراج و ميرزاى نطع‌دوز و حسين زردوز و سر و لب جوى شمشاد سايه‌پرور و ملا خواجه خواننده . . . را در آن مجلس حاضر ساختند . « 1 » »\r\nواصفى مىنويسد : « درين مجلس ، در پيش ايوان عمارت ، بركه‌اى از سنگ مرمر بود كه رشك سلسبيل و غيرت حوض كوثر مىنمود ، آن را پر از شربت قند گردانيدند ، مشهورست كه در آن هشتصد كله‌قند به كار رفته بود و گويا مخارج اين مجلس صد تنكه زر شده بود و امير عليشير نوائى هم كه با خواجه مجد الدين ( ميزبان مجلس ) قهر بود ، با شركت در اين مجلس آشتى كرد و آن روز پنجشنبه غرهء شهر جمادى الآخر 897 هجرى بوده است . « 2 » » اين بود نمونه‌اى از مجالس بزم . « 3 » »\r\n« در مجلس ديگرى كه سلطان حسين ميرزا بايقرا هم حضور داشت ، در باغ جهان‌آرا ، در قصر طرب‌افزا جشنى گرفتند : « . . . فرمودند تا اسامى جمعى كه در مجلس خواهند بود مفصل كردند : امير على شير و پهلوان محمّد و خواجه عبد الله صدر مرواريد و خواجه كمال الدين حسين نظام الملك . . . و از اهل حسن : قاسم امير حسين و ميرزاى ترياكى و سر و لب جوى و ماه سمنانى و ميرك زعفرانى و ميرزا ( سلطان حسين بايقرا ) پيكى داشت « طيفور » نام ، مشهور\r\n\r\n\r\n","description":"","footnote":"\r\n( 1 ) . بدايع الوقايع ، پيشين ، ج 1 ، ص 405 .\r\n( 2 ) . همان كتاب ، ص 408 .\r\n( 3 ) . ناى 7 بند ، پيشين ، ص 520 به بعد .\r\n","page_name":" 521 ","page_number":521},
  {"content":"\r\n\r\nاست كه از گذشت حضرت يوسف به حسن و لطافت وى هيچكس نشان نمىدهد ، ميرزا ، واله و شيداى او بود ، در عشق وى زارزار مىگريست و او را به نوعى آراسته بود كه هركه او را مىديد حلقهء بندگى او را در گوش مىكشيد : چهل زنگ زرين مرصع به دور كمرش ترتيب فرموده بودند و تاج منصف مرصّع و مكلّل به جواهر كه بر قبه‌اش دسته پرهماى تعبيه كرده بودند ، بر سر داشت ، ميرزا به وى گفت كه اين صحبت ( يعنى مجلس ) را خاص از براى تو ، انگيز كرده‌ايم . . . در آن مجلس حافظ بصير غزلى خواند و خواجه عبد الله صدر مرواريد فصل قانونى نواخت ، ديگر تمامى مجلس را حافظ غياث الدين شغل نمود . « 1 » »\r\n\r\nفرموديد زنهاى ريش‌دار\r\nدر سالهائى كه اسماعيل خان پسر ظهير الدوله حاكم « رفسنجان » بود ( نيمهء دوم قرن سيزدهم هجرى ) ايل‌ها و ياغيان گاه و بيگاه به سرقت اموال مردم دست مىزدند ، اسماعيل خان ضمن سركشى منطقهء پاريز با لحنى اعتراض‌آميز به رجالى كه به استقبال او آمده بودند گفت :\r\n« ريش‌دارها زنان ريش‌دار ، شما اينجا بوديد و گذاشتيد بهارلوها گوسفندهايتان را ببرند ؟ « 1 » » آن روز مردم شرمنده بازگشتند پس از سه روز قاصدى خبر آورد كه بيست اسب از اسبهاى اسماعيل خان حاكم پاريز را نيز دزدان ربوده‌اند ، صبح روز بعد « خواجه حكيم پاريزى ، جدّ آقاى حكيمى كه پيرمردى شوخ و رك‌گو بود عبا پوشيد و راه افتاد و رفت به طرف خانهء حاكم و در زد و وارد باغ ديوانى شد و رفت جلو صفهء ايوان ايستاد و تعظيمى كرد و گفت : قربان ! فرموديد زنهاى ريش‌دار ! آمده‌ام عرض كنم همان دزدها اسبهاى حضرت و الا را هم برده‌اند ! مرحمت زياد . هنوز پيرمرد پا را از اطاق بيرون نگذاشته بود ، كه فراشها او را تا در خانه‌اش با پس‌گردنى بدرقه كردند ، اما او حرف خود را زده بود ! . « 2 » »\r\n\r\nتفريح اهل علم و دانشمندان\r\n\r\nمجالس بحث و گفتگوى دوستانه\r\nيكى از تفريحات صاحبنظران و دانشمندان شركت در محافل علمى و فلسفى بود .\r\nمسعودى ضمن اخبار برمكيان در كتاب مروج الذهب مىنويسد : « يحيى بن خالد اهل بحث و نظر بود و انجمنى داشت كه اهل كلام از مسلمانان و غير مسلمانان از پيروان عقايد و آراء ، در آن فراهم مىشدند ، يك روز كه فراهم آمده بودند ، يحيى به آنها گفت : « دربارهء كمون و ظهور و قدم و حدوث و اثبات و نفى و حركت و طفره و اجسام و اعراض و جرح و تعديل و نفى و اثبات\r\n\r\n\r\n","description":"","footnote":"\r\n( 1 ) . بدايع الوقايع : پيشين ، ج 1 ، ص 494 .\r\n( 2 ) . پيغمبر دزدان ، پيشين ، ص 13 .\r\n","page_name":" 522 ","page_number":522},
  {"content":"\r\n\r\nصفات و كميّت و كيفيّت و مضاف و امامت كه آيا به تعيين است يا انتخاب و ديگر مسائل اصول و فروع سخن بسيار گفته‌اند ، اكنون بدون بحث و منازعه دربارهء عشق سخن گوئيد و هركس هرچه در اين باب بخاطرش مىرسد بگويد . » بعد از على بن هيثم و ابو مالك ، محمد بن هذيل علاف كه شيخ معتزلهء بصره بود گفت : « اى وزير عشق ، ديدگان را ببندد ، و دلها را مجذوب كند ، در تن نفوذ كند ، و در جگر روان شود . عاشق دستخوش گمان و پيرو اوهام است ، هيچ چيز را روشن نبيند . . . « 1 » »\r\nدر ايامى كه متنبّى نزد حمدانيان بود « . . . هر شب سيف الدوله را مجلسى بود كه علما بر وى گرد مىآمدند و در حضور وى به مباحثات مىپرداختند . شبى ميان متنبّى و ابن خالويه نحوى ، مباحثه به مجادله كشيد و ابن خالويه با كليدى كه در دست داشت بر روى متنبّى زد و خون بر روى او بدويد و بر جامهء وى روان شد و متنبّى برآشفت و در حال عازم مصر گشت . . . « 2 » »\r\nدر شرح حال ابن سينا مىخوانيم كه وى پس از آنكه با برادرش على و شاگردش ابو عبيد با لباس صوفيه عازم اصفهان و در دربار علاء الدوله پسر كاكويه پادشاه اصفهان مستقر مىشود « علاء الدوله از اعزاز و اكرام نسبت به او هيچ فروگذار نمىكند ، قرار مىگذارند كه شبهاى جمعهء هر هفته ابن سينا و ساير علما و فضلاى شهر در حضور خود شاه جمع شوند و در انواع علوم و فنون بحث نمايند . . . « 3 » »\r\nدر حقيقت شب جمعه براى ابن سينا و يارانش شب بحث و گفتگوى دوستانه بود . « در اين محفل علمى گاه خود شيخ مسأله‌اى را مطرح مىكرد و پيرامون آن بحث مىنمود و حاضران سراپا گوش مىشدند . . . و هركس را در هر باب شبهى بود از وى مىپرسيد و شيخ با بيانى موجز حل مشكل مىفرمود . . . « 4 » »\r\nدر محافل بزرگان ، گاه مسائل علمى ، فلسفى و يا مذهبى مطرح مىشد و صاحبنظران به نوبت اظهارنظر مىكردند « چنان كه در زمان ركن الدوله پس از آمدن شيخ صدوق از قم به رى ، مجالس بحثى با حضور ركن الدوله تشكيل مىشد و شيخ صدوق مباحثات طولانى با پيروان ملل و نحل گوناگون مىكرد . خود شيخ در كتاب كمال الدين به مباحثهء خويش با بعضى از ملحدان ، در مجلس ركن الدوله اشاره كرده است . »\r\nگاه در محفل بزرگان تنى چند به شوخى و مطايبه مىپرداختند « از جمله مطايبه و ملاعبه‌ايست كه در شيراز در حضور عضد الدوله ميان ابو على هائم و ابو دلف خزرجى اتفاق افتاد\r\n\r\n\r\n","description":"","footnote":"\r\n( 1 ) . مسعودى : مروج الذهب ، ج 2 ص 372 .\r\n( 2 ) . لغت‌نامهء دهخدا ، ص 566 .\r\n( 3 ) . مجتبى مينوى : نقد حال ، ص 168 .\r\n( 4 ) . لغت‌نامهء دهخدا ، ص 646 ( به اختصار ) .\r\n","page_name":" 523 ","page_number":523},
  {"content":"\r\n\r\nكه چون مشتمل بر مختصات نواحى مختلف در آن زمان است به ذكر آن مبادرت مىشود :\r\nابو على ، به ابى دلف گفت : طاعون شام ، تب خيبر ، بيمارى طحال بحرين ، دمل جزيره ، سنقر ( مرغ شكارى است ) دهستان ، عرق النّساء مدنى ، آتش ايرانى ، زخمها و دملهاى بلخى به جانت بگيرد . ابو دلف در پاسخ گفت : اى بيچاره تو براى ابى لهب سورهء تبّت مىخوانى و خرما به هجر مىبرى و به شرطه لباس سياه مىپوشانى .\r\nخدا ، بر تو ريزد : اژدهاى مصر ، افعى سيستان ، كژدم شهر زور كژدمهاى جرّار اهواز . - در مقابل بر من فروريزد برد يمانى پارچه‌هاى نازك ابريشمين مصر ، ديباى روم ، خزشوش ، حرير چين ، كساء فارس ، حلهء اصفهان ، سقلاطون بغداد ، عمامه ابلّه ، كتان توج ( در فارس ) ، حرير رى ، پارچهء نيشابور ، ملحم ( نوعى جامه با تار ابريشم ) مرو ، سنجاب قرقيز ، سمور بلغار ، پوست روباه ، خز فنك ( نوعى روباه ) كاشغر ، قاقم تغرغز ، حواصل هرات ، بند لباس ريزبافت ارمنيه ، جوراب قزوين . . . فرشهاى ارمنستان و قاليقلا و دشت ميشان ، حصيرهاى بغداد - و در خدمت من بگمارد : غلامان رومى و ترك و كنيزان بخارائى و سمرقندى - مركوب من قرار دهد : اسبان صحرائى ، شتران سوارى حجار ، استران طخارستان ، درازگوشان مصر و قاطرهاى بردعه ( شهر باكو ) - روزى من كند : سيب شام ، خرماى عراقى ، موزيمن ، گردوى هند ، باقلاى كوفه ، شكر اهواز ، عسل اصفهان ، حلواى ماشكان ( در سيستان ) خرماى كرمان ، شيرهء خرماى ارجان ( نزديك شيراز ) ، انجير حلوان ، انگور بغداد ، عناب گرگان ، گلابى بست ، انار رى ، امرود ( نوعى گلابى ) نهاوند ، به نيشابور ، زردآلوى طوس ، ملبن ( نوعى ميوه ) مرو ، خربزهء خوارزم - عطر من قرار دهد : مشك تبت ، عود هند ، كافور فنصور ( سوماترا ) ، بادرنگ طبرستان ، نارنج بصره ، نرگس گرگان ، نيلوفر سيروان ، گل سرخ جور ( فيروزآباد ) ، منثور ( گل خوشبو ) بغداد ، زعفران قم ، اسپرغم سمرقند .\r\nعضد الدوله ، از اين مناظره و مطايبه كه حاوى مختصات هر شهر بود تعجب كرد و دربارهء ابو دلف گفت شاهى است كه نديم پادشاهان است . . . « 1 » »\r\nدر جاى ديگر مىنويسد : « مردى فاسق و فاجر موى بر سر گذاشته بود و به جهت گدايى و اخذ حطام و صيانت حال ، خود را به سيادت شهرت داد . روزى مردى عالم و متقى كه اصل و نسب آن متسيّد را مىدانست از پيش وى بگذشت و سلام نكرد ، آن مرد به وى متعرّض شد و گفت من از آل رسول هاشمى باشم و تو از امّت جدّ منى ، ترا كى رسد كه از پيش من بگذرى و سلام نكنى ؟ و حال آنكه در شبانروزى چندين بار در نماز و غير نماز بر من صلوات مىفرستى آنجا كه مىگويى اللّهمّ صل على محمد و آل محمد . گفت من در صلوات\r\n\r\n\r\n","description":"","footnote":"\r\n( 1 ) . لطايف المعارف ثعالبى ، ص 224 به بعد ، به نقل از شاهنشاهى عضد الدوله صفحه 85 و 86 و 117 .\r\n","page_name":" 524 ","page_number":524},
  {"content":"\r\n\r\nو آله الطّيبن الطّاهرين ، مىگويم و تو با اين قيد از آل او خارج مىشوى زيرا كه نه طيّبى و نه طاهر . « 1 » »\r\n« شخصى نزد قاضى محمد آمد و دعوى كرد كه فلان مرا گفتست « گه مخور » گفت غلط گفتست تو برو كار خود را باش . « 2 » »\r\nحكيمى در بزم طربى حاضر بود و مطربى به غايت بدآواز خوانندگى مىكرد و اهل مجلس متأذى بودند . حكيم گفت در كتب حكماى قديم ديده‌ام كه آواز كوف ( بوم ) دليل هلاك آدمى است ، اگر اين سخن راستست آواز اين مطرب دليل هلاك كوفست . « 3 » »\r\nطلحك را خداى تعالى فرزندى داد سلطان پرسيد كه فرزند تو پسر است يا دختر ؟ گفت از فقيران چه آيد غير پسرى يا دخترى ؟ سلطان گفت اى مردك ! از فقيران پسر آيد يا دختر ، از بزرگان چه آيد ؟ گفت : بدفعلى ، ناسازگارى ، ظالمى ، خانه‌براندازى . « 4 » »\r\nمؤذنى تكبير گفت و مردم به تعجيل روى به مسجد نهادند و براى صف پيش ، بهم سبقت جستند ، ظريفى حاضر بود ، گفت و الله كه اگر مؤذن بجاى حىّ على الصّلوة ، حىّ على الزكوة مىگفت ، مردم در فرار از مسجد برهم سبقت مىكردند . « 5 » »\r\n« جمعى به دعاى باران بيرون رفتند و همه اطفال مكتبها را با خود بردند . ظريفى گفت كه اين طفلان را كجا مىبريد ؟ گفتند تا دعا كنند كه ايشان بىگناهانند و دعاى بىگناهان مستجابست ، گفت اگر دعاى ايشان مستجاب شدى ، يك مكتبدار در همه عالم زنده نماندى . « 6 » »\r\n« طبيبى ، ظريفى را ديد كه دو طعام غليظ ، با هم مىخورد ، گفت اين دو طعام با هم نمىسازند . روز ديگر شنيد كه آن ظريف بيمار شده به سر بالين او آمد و گفت نه ترا گفتم اين دو طعام با هم نمىسازند ؟ گفت اين زمان بارى بهم ساخته‌اند كه مرا از ميان بردارند . « 7 » »\r\n« مردى از دولت به نكبت افتاده بود ، روزى در آن حال عطسه‌اى بزد ، جمعى كه نزديك او بودند گمان بردند كه مگر بادى از او جدا شده ، او را دشنام دادند ، ناسزا گفتند ، بخنديد و گفت عجب حاليست ، در ايّام دولت اگر نفخى از من جدا مىشد مردم آن را عطسه مىشمردند و رحمك الله مىگفتند و اكنون كه در نكبتم عطسهء مرا ضرطه حساب مىكنند و لعنك الله مىگويند . « 8 » »\r\n\r\n\r\n","description":"","footnote":"\r\n( 1 ) . لطايف ، ص 177 .\r\n( 2 ) . همان كتاب ، ص 192 .\r\n( 3 ) . همان كتاب ، ص 199 .\r\n( 4 ) . همان كتاب ، ص 296 .\r\n( 5 ) . همان كتاب ، ص 325 .\r\n( 6 و 7 ) . همان كتاب ، ص 325 .\r\n( 8 ) . همان كتاب ، ص 325 .\r\n","page_name":" 525 ","page_number":525},
  {"content":"\r\n\r\n\r\nمقايسه مردان با زنان\r\n« جمعى از ظرفاى بصره بر در رابعه عدويه رفتند و گفتند اى رابعه مردان را سه فضيلتست كه زنان را نيست ، اول ، آنكه مردان كامل العقلند و زنان ناقص العقل ، و دليل بر نقصان عقل ايشان ، آنكه گواهى دو زن برابر گواهى يك مردست . دوّم آنكه زنان ناقص الدّينند و دليل بر نقصان دين ايشان آنكه در هر ماه به جهت « حيض » چند روز از نماز و روزه باز مىمانند . سوم آنكه هرگز زنى به درجهء پيغمبرى نرسيده . رابعه گفت راست مىگوييد ، اما زنان را سه فضيلتست كه مردان را نيست ، اول آنكه در ميان زنان مخنّث نيست و اين صفت خاصهء مردان است دوم آنكه همهء انبياء و صديقان و شهيدان و صالحان در شكم زنان پرورش يافته‌اند و در كنار ايشان بزرگ شده‌اند . سوم اينكه هيچ زنى دعوى خدائى نكرده و اين جرأت و بىادبى از مردان سر زده . « 1 » »\r\n« درويشى نزد خواجه‌اى بخيل رفت و گفت پدر من و تو آدم است و مادر ما ، « حوّا » پس ما برادران باشيم و ترا اينهمه مالست مىخواهم كه مرا قسمت برادرانه بدهى . خواجه غلام را گفت يك فلوس سياه به وى بده ، گفت اى خواجه چرا در قسمت تسويّت رعايت نمىكنى ؟ گفت خاموش باش كه اگر برادران ديگر خبر يابند اينقدر نيز به تو نمىرسد . « 2 » »\r\n« درويشى بىسروپا خواجه‌اى را گفت ، اگر من بر در سراى تو بميرم با من چه كنى ؟ گفت ترا كفن كنم و به گور سپارم ، گفت امروز به زندگى مرا پيراهنى بپوشان و چون بميرم بىكفن مرا به خاك سپار خواجه بخنديد و او را پيرهنى بخشيد . « 3 » »\r\n« از دروغگويى پرسيدند هرگز راست گفته‌اى ؟ گفت اگر گويم آرى دروغ گفته باشم . « 4 » »\r\n« شخصى نزد پادشاهى رفت كه من پيغمبر خدايم ، به من ايمان آر ، گفت معجزهء تو چيست ؟ گفت هرچه خواهى . پادشاه قفل مشكل‌گشا پيش او نهاد ، و گفت كه اگر راست مىگويى اين قفل را بىكليد بگشاى . گفت من دعوى پيغمبرى مىكنم نه دعوى آهنگرى . « 5 » »\r\n« زنى را افلاس دريافته بود و دماغ او را مخبّط ساخته ، نزد خليفهء بغداد رفت كه من پيغمبر شده‌ام و از آسمان وحى به من فرود مىآيد . خليفه گفت مگر اين حديث به تو نرسيده است ؟ كه رسول فرمود لا نبىّ بعدى ، گفت بلى فرموده لا نبىّ بعدى و نفرموده لا نبيّة بعدى يعنى فرموده كه بعد از من هيچ مردى پيغمبر نخواهد بود و نفرموده هيچ زنى پيغمبر نخواهد بود ، خليفه بخنديد و انعام عنايت نمود . . . « 6 » »\r\n\r\n\r\n","description":"","footnote":"\r\n( 1 ) . همان كتاب ، ص 335 .\r\n( 2 ) . همان كتاب ، ص 345 .\r\n( 3 ) . همان كتاب ، ص 370 .\r\n( 4 ) . همان كتاب ، ص 413 .\r\n( 5 ) . همان كتاب ، ص 415 .\r\n( 6 ) . همان كتاب ، ص 416 .\r\n","page_name":" 526 ","page_number":526},
  {"content":"\r\n\r\n« ديوانه‌اى را در بصره ديدند كه خرما را با دانه مىخورد گفتند چرا چنين مىكنى ؟\r\nگفت خرمافروش همچنين بر من وزن كرد . . . « 1 » »\r\nبهلول بغدادى وقتى در بصره بود ، او را گفتند ديوانگان بصره را بشمار گفت آن خود از شمار بيرون است اما اگر گويند كه عاقلان را بشمار ، ايشان معدودى چند بيش نيستند . » « 2 »\r\n\r\nعاشقان علم\r\nاقليت ناچيزى از مردم عاشق كتاب و تحقيق و پژوهش بودند و اين كار براى آنان بهترين تفريح و تفنّن بود از آن جمله واقدى ( متوفى به سال 207 هجرى ) به جمع اخبار رغبت داشت . از كتابهاى او مغازى و تاريخ كبير و طبقات صحابه و تابعين را ذكر كرده‌اند ولى از اين جمله جز كتاب المغازى باقى نمانده است . اين مرد با اينكه خود از موالى بود عده‌اى از بندگان درم خريده را در اختيار داشت « كه روز و شب براى او كتابت مىكردند . نوشته‌اند كه بعد از وفاتش ششصد قفسه كتاب از او بازماند كه هر قفسه را دو مرد حمل مىكرد . . . « 3 » »\r\nهمچنين ابن رشد متفكر و فيلسوف اندلسى عاشق بيقرار علم بود و تمام عمر خود را در مطالعه و تحقيق گذرانيد . ابن عربى كه ناظر تشييع جنازهء اين دانشمند در قرطبه بود شرحى هيجان‌انگيز از خود به يادگار گذاشته و نوشته است كه « در يك طرف مركوب ، تابوت ابن رشد را قرار داده بودند و در طرف ديگر ، كتابهاى او را ، يعنى ( بستهء كتابها با وزن جنازهء ابن رشد معادل بود . . . « 4 » » همچنين ابو ريحان بيرونى چنان كه معروف است تا آخرين لحظات عمر از تحقيق و پژوهش و كشف مجهولات غافل نبود .\r\n\r\nمهمانسراى فخر الدين در قرن هفتم\r\nابن اثير مىنويسد : « فخر الدين مباركشاه بن حسن المرو الرودى شاعر متوفى به سال 653 كه در دربار غياث الدين غورى مىزيسته مهمانسرايى بنا كرده بود ، كه در آن كتب و شطرنج‌ها وجود داشته ، علما كه به مهمانسرا مىرفتند ، كتاب مىخواندند و جهال شطرنج مىباختند و بدين قرار دانشمندان حتى در مهمانسرا نيز غذاى روحى مىيافتند .\r\nوكيل شهاب الدين خيوقى كه محيط بر همهء علوم بود و در پنج مدرسه درس مىگفت در جامع شافعيان خوارزم ( گرگانج ) كتبخانه‌اى ايجاد كرد كه بنا بگفتهء نسوى مانند آن ديده نشده بود و ديده نشود ، شهاب الدين چون اخبار هجوم مغول را شنيد خوارزم را ترك گفت و دريغش\r\n\r\n\r\n","description":"","footnote":"\r\n( 1 و 2 ) . همان كتاب ، ص 423 .\r\n( 3 ) . عبد الحسين زرين‌كوب : نقد و بررسى در باب مآخذ ايران ، ص 3 .\r\n( 4 ) . هانرى كربن : تاريخ فلسفه اسلامى ، ترجمهء اسد الله مبشرى ، ص 311 .\r\n","page_name":" 527 ","page_number":527},
  {"content":"\r\n\r\nآمد ، آن كتابخانه را به خوارزم بجا گذاشتن . و نفايس آن را به همراه برد . پس از مرگ شهاب الدين كتابهاى وى به دست عوام النّاس افتاد . نسوى كوشش كرد ، تا كتابهاى نفيس و ممتاز را از آن ميان بدست آورده و موفق شد ، ولى پس از چند سال ناگزير براى هميشه زادگاه خود را ترك گفت و آنچه از ذخاير موروث و مكتسب داشت در قلعهء موطن خود بجا گذاشت ، وى چنين مىگويد : « و از براى هيچ چيز از اندوختهء خويش آن حسرت و افسوس ندارم كه بر آن كتابها اندوه مىخورم . محتملا كتابهاى نسوى نيز دچار سرنوشت ديگر اموال مورخ مزبور گرديد و به غارت رفت . . . « 1 » » فراموش نكنيم كه تمام اين كتابها خطى و با تحمل رنج فراوان گردآورى شده بود .\r\n\r\nارزش كتاب\r\nويل دورانت مىگويد : اگر در ميان جمعى زندگى مىكنى كه بزرگتر از تو كسى نيست ، با نوابغ زمانهاى گذشته معاشرت كن . با چند ريال مىتوانى نصايح آنان را بشنوى و از نصيحت آنان بهره‌ها برى ، اگر كسى گمان برد ، كه كتاب نفوذى در شخص ندارد اشتباه كرده است ، نفوذ كتاب كند و آهسته است و مانند جريان آبى است كه بر سر راه خود به تدريج درّه‌اى باز مىكند ولى سال به سال چيزهاى نوتر و تازه‌ترى مىآورد ، كسى نيست كه ساعتى در مصاحبت حكما و قهرمانان بگذراند و بر خود چيزى نيفزايد . . . « 2 » »\r\nاسفنديار كاتب در تاريخ طبرستان ضمن توصيف دوران نكبت و بدبختى خود ، مطالعهء كتاب را داروى درد و وسيلهء تشفّى خاطر مىشمارد : « درين حادثه . . . تدبيرى جز خويشتن را به مطالعهء كتب آرام دادن نديد . يكى از ملوك را پرسيدند غايت منتهاى تو چيست گفت : حبيب انظر اليه و كتاب انظر فيه و الحق از مطالعهء اخبار و آثار قرون سوالف و ملوك . . . و وقايع و حوادث . . . تسكين دل اين مسكين حاصل مىشد . . . « 3 » »\r\nدر ايران چنان كه در صفحات و مجلّدات قبل متذكر شديم حتى در قرون جديد و معاصر هيچوقت كتاب خواندن و مطالعه و تحقيق رنگ عمومى و اجتماعى به خود نگرفت و هميشه هيأت حاكم و سياستهاى استعمارى سعى مىكرده‌اند از بىسوادى و بىخبرى مردم براى اجراى نقشه‌هاى اقتصادى ، سياسى و اجتماعى خود بهره‌برداى كنند . در دورهء پنجاه سالهء حكومت خاندان پهلوى اين سياست كمابيش دوام يافت و مطالعه ، در مسائل سياسى و اجتماعى و تحقيق در احزاب و طبقات مختلف اجتماعى و بحث پيرامون دموكراسى و آزادى\r\n\r\n\r\n","description":"","footnote":"\r\n( 1 ) . و . بارتولد : تركستان‌نامه ، ترجمهء كريم كشاورز ، ص 891 به بعد .\r\n( 2 ) . لذات فلسفه ، پيشين ، ص 225 .\r\n( 3 ) . تاريخ طبرستان به تصحيح عباس اقبال ، ص 4 .\r\n","page_name":" 528 ","page_number":528},
  {"content":"\r\n\r\nگناهى نابخشودنى بود .\r\nغير از مطالعهء كتاب ، گردش در كوهها ، جنگلها و مزارع در شمار تفريحات عمومى بود چنان كه در تاريخ يزد آمده است :\r\nيكى از تفريحات و دلخوشيهاى مردم آن سرزمين گردش در كوههاى سرسبز و دلنشين و بهره‌مندى از باغستانهائى بود كه مردان خيّر و نيك‌انديش براى تفريح و تفرّج مردم ايجاد و احداث مىكردند .\r\nدر تاريخ جديد يزد در مقالت نهم ، در ذكر باغستان و محلات و بانيان باغات از باغ « اهرستان » ياد مىكند و در وصف آن مىنويسد : « به هر باغچه كه برگذرى چمن و گلستان است و به هر سروقدى كه درنگرى هزار دستان است . » اين باغ در عهد شاهرخ بهادر سلطان سخت معمور و آباد بود .\r\nاحمد بن حسين مؤلف كتاب مىنويسد كه در اين دوره آسايش خلق به مرتبه‌اى بود كه « مردم دهاقين عوامل را كار نفرمودندى و غله و پنبه و ميوه كه به شهر آوردندى همه بر اسب و استر بار كردندى و جامه‌هاى زيبا از قصب و ديبا پوشيدندى و مرغهاى فربه با برنج در ميان خوردندى . »\r\n. . . ولى بعدا در اثر مرگ ناگهانى سلطان و ظلم عمال دولت و خشك‌سالى و آمدن سيل و طوفان « اين گلستان ، غبارستان شد . « 1 » » ظاهرا در حدود قرن نهم هجرى در يزد مردان نيك‌انديش به احداث باغهاى عمومى دست مىزدند و از آمد و رفت و تفريح و تعيّش خلق جلوگيرى نمىكردند چنان كه به قول مؤلف كتاب ، مردم در باغ مرتضى اعظم « تردد كردندى و سماع زدندى . « 2 » »\r\n\r\nانواع وقت‌گذرانى در ايران\r\nسابقا بعضى از شهرنشينان و روستائيان در اوقات فراغت به نظارهء « بازيهاى مسخرگان و رقص و آواز مطربان دوره‌گرد ، انواع معركه‌ها ، و زورنمائى پهلوانان و نقّالى و قوّالى و شعبده‌بازى و بازيهاى دلقكان و لوده‌ها و لوطيها . . . « 3 » » مىپرداختند يا از مشاهدهء رقص حيواناتى چون ميمون و خرس و بندبازى و ريسمان‌بازى و چشم‌بندى لذت مىبردند . گاه در ايام عروسى نمايشهائى معروف به « روحوضى » يا خيمه‌شب‌بازى برقرار مىكردند .\r\nبا اشاعهء سينما و تلويزيون و تئاتر نه تنها تفريحات سابق الذكر رو به فراموشى نهاد ،\r\n\r\n\r\n","description":"","footnote":"\r\n( 1 و 2 ) . احمد بن حسين بن على كاتب : تاريخ جديد يزد ، به كوشش ايرج افشار ، ص 198 ، 205 .\r\n( 3 ) . بهرام بيضائى : نمايش در ايران ، ص 45 به بعد .\r\n","page_name":" 529 ","page_number":529},
  {"content":"\r\n\r\nبلكه جنگ انداختن خروسها ، قوچها و گاوهاى نر و تفريحاتى از نوع چوگان‌بازى ، شكار ، تيراندازى و اسب‌سوارى كه هم جنبهء تفريحى داشت و هم ورزش كاملى بود بطور محسوس رو به كاهش نهاده است .\r\nبرنامه‌هاى مذهبى نيز نظير تعزيه و نوحه‌خوانى ، پرده‌دارى و نمايش و ارائه تصوير صحراى كربلا كه بنيان آن در عهد آل بويه گذاشته شده و در دورهء صفويه سخت معمول گرديده بود با گذشت زمان اندك‌اندك رو به فراموشى مىرود .\r\nاز ديرباز خرابات و ميخانه‌ها و از دورهء صفويه به بعد قهوه‌خانه‌ها يكى از مراكز وقت‌گذرانى مردم ميانه‌حال بود . « در شهر تهران كه از جهت پيشرفت علم و فرهنگ گل سرسبد همهء شهرهاى كشور ماست به موجب تحقيقى كه قبل از انقلاب انجام شده است 2334 قهوه‌خانه ، 586 رستوران و ميخانه ، 1171 چلوكبابى ، 40 باشگاه ورزشى ، 23 ورزشگاه باستانى ، 12 سالن و 8 ميدان ورزشى وجود داشته است و حال آنكه اين شهر تنها داراى 57 كتابخانه و قرائتخانه ، 57 انجمن داخلى و خارجى و باشگاه و كانون فرهنگى ، 79 سينما و 7 تئاتر است و اين ارقام شاهد صادق بر اين است كه امور مربوط به جسم به امور مربوط به ذهن و فكر آشكارا غلبه دارد . . . « 1 » »\r\nنقل عباراتى كه در يكى از جرايد يوميه آمده است از اين بابت بجاست « ادارهء آمار شهردارى قبل از انقلاب اعلام كرد كه در شهر تهران در برابر سيصد كتابفروشى سه هزار مشروب‌فروشى و اغذيه‌فروشى وجود دارد و در اين مراكز در ساير فروشگاههاى سراسر ايران روزانه پانصد هزار بطرى مشروبات الكلى به مردم فروخته مىشود . ( خوشبختانه اين مراكز فساد و انحراف امروز وجود ندارد ) .\r\nسازمان كتابخانه‌هاى شهردارى اعلام نمود كه از نزديك به سه ميليون مردم تهران روزانه بيش از پنجاه نفر به كتابخانه‌هاى شهردارى مراجعه نمىكنند . « 2 »\r\nاميدواريم براى رفع اين نقص بزرگ ، هرچه زودتر مسؤولين امور فرهنگى در راه اجبارى كردن تعليمات ابتدائى و سوادآموزى قدمهاى مؤثر و عملى بردارند .\r\nدر ايران بيشتر اوقات طبقات متوسط و محروم جامعه در راه تلاش معاش صرف مىشود ، كمى مزد و حقوق كارمندان و كارگران و قلت درآمد كشاورزان به حدى است كه آنان قدرت خريد ضرورىترين وسائل زندگى را ندارند . تنها طبقهء متنعّم و ممتاز از ديرباز كمابيش به امور فرهنگى ، ذوقى و تفننى توجه كرده‌اند « محاسبهء توزيع درصد اقلام هزينه در بودجهء خانوار متوسط ايران حاكى است كه . . . احتياجات اوليه شامل خوراك و پوشاك و\r\n\r\n\r\n","description":"","footnote":"\r\n( 1 ) . آريان‌پور : مقدمه بر جامعه‌شناسى ، ص 281 به بعد\r\n( 2 ) . اطلاعات ، 15 / 10 / 1345 .\r\n","page_name":" 530 ","page_number":530},
  {"content":"\r\n\r\nمسكن 2 / 72 درصد بودجهء خانوار در شهرهاى بزرگ 4 / 75 درصد بودجهء خانوار در شهرهاى كوچك و 6 / 73 درصد همان بودجه را در دهات به خود جذب مىكند ، متوسط هزينه‌هاى سوخت و روشنائى مبل و اثاث منزل ، بهداشت و درمان در شهرها و دهات ايران به ترتيب 2 / 5 % و 9 / 4 % و 6 / 4 % بودجهء خانوار است . . . « 1 » »\r\nموريس دوورژه ضمن بيان سير تكاملى تمدن و تكنولوژى بشر در طول تاريخ از پايان‌ناپذيرى توقعات و احتياجات بشر سخن مىگويد :\r\n« از آغاز ظهور انسان تاكنون ، خصيصهء كليهء جوامع بشرى نايابى يعنى عدم تكافوى مواد موجود ، نسبت به احتياجات ارضاشدنى بوده است . براى انسانهاى ابتدايى تفريح و سرگرمى معنى و مفهومى نداشت . انسان ابتدائى همواره در تلاش معاش بود و براى نجات از گرسنگى از شكار و خوردن گوشت همنوع خود ابا و امتناعى نداشت . هزاران سال طول كشيد تا بشر به كشف كشاورزى و تربيت اغنام و احشام توفيق يافت و توانست احتياجات اوليهء خود يعنى « خوراك و پوشاك و مسكن » را تأمين كند . از اين تاريخ به بعد اندك‌اندك در مقام رفع احتياجات ثانوى خود يعنى درصد تحصيل راحتى ، فراغت و فرهنگ برمىآيد ، همين كه احتياجى رفع شد احتياجات جديدى پيدا مىشوند ، بطوريكه امروز با همه پيشرفتى كه در امور فنى پيدا شده است هيچ كشورى به آن درجه از توسعهء فنى نرسيده است كه بتواند تمام نيازمنديهاى خود را ارضا كند . در حال حاضر در همه كشورها نايابيهايى مانده است ، در كشور فرانسه 1964 كه در حال گسترش كامل است ، دو سوم كارگران صنايع ، هنگام تعطيل سالانه آرزو دارند اما نمىتوانند از محل اقامت خود دور شوند زيرا وسايل مادّى چنين كارى را ندارند . . . « 2 » »\r\n\r\nاستفاده از فراغت در عصر جديد\r\nمفهوم و ارزش وقت و زمان در عصر حاضر با دنياى قرون وسطى قابل قياس نيست . از آغاز نهضت بورژوازى و رشد ماشينيسم اندك‌اندك وقت و زمان ارزش و مقام خاصى پيدا كرد و عقلا و صاحبنظران سعى كردند به وسايل مختلف تودهء مردم را به اغتنام فرصت و بهره‌بردارى از آن متوجه سازند تا ساعت و حتى دقيقه‌اى از عمر آدمى بىحاصل سپرى نشود . . .\r\n« جامعه‌شناس فرانسوى هانرى لوفبور  ( H . Lefebvre )  اوقات را به سه گروه تقسيم مىكند اول وقت كار كه زمان انجام تكليف است دوم وقت اضطرار كه جبرا صرف امورى چون مراجعه به ادارات اياب و ذهاب مانند آن مىشود و بالاخره وقت آزاد كه فراغت ناميده مىشود . . . « 3 » »\r\n\r\n\r\n","description":"","footnote":"\r\n( 1 ) . مقدمه بر جامعه‌شناسى ، پيشين ، ص 415 .\r\n( 2 ) . موريس دوورژه : اصول علم سياست ، ترجمهء ابو الفضل قاضى ، ص 72 .\r\n( 3 ) . مقدمه بر جامعه‌شناسى ، ص 293 به بعد .\r\n","page_name":" 531 ","page_number":531},
  {"content":"\r\n\r\nدر عصر جديد استفاده از ايام فراغت براى عموم طبقات جامعه كمابيش امكان‌پذير است و با بودن وسايل و اسباب ماشينى و الكتريكى مانند اتومبيل ، تلويزيون و مانند آن و به رسميّت شناختن 8 ساعت كار ، و مرخصيهاى استحقاقى هر آدم عاقل و منظّمى مىتواند از ساعات و ايام بيكارى به نحوى مطلوب بهره‌بردارى كند .\r\nروشن است كه مواقع و موارد فراغت در طبقات و گروههاى مختلف جامعه يكسان نيست و ميزان آزادى و حدود آسايش نيز تفاوت مىكند چون اكثريت جامعهء ايرانى روستانشين است ( در سال 1346 حدود 62 درصد ) و قسمت عمدهء جمعيت فعال ، به كشاورزى اشتغال دارد ( حدود 47 درصد ) بايد قبول كرد كه موجبات استفاده از اوقات بيكارى روزانه و هفتگى هنوز به مقدار فراوان در دسترس عامهء مردم قرار نگرفته است . . .\r\nجدول ميانگين ساعات كار هفتگى در رشته‌هاى عمدهء فعاليتهاى دسته‌جمعى در 83 شهر ايران در سه ماههء اول 1342 :\r\nنوع فعاليت متوسط ساعات كار هفتگى\r\n1 - كشاورزى و امور مربوط به آن 4 / 66\r\n2 - معدن و امور مربوط 9 / 53\r\n3 - صنايع 2 / 59\r\n4 - ساختمان 6 / 56\r\n5 - برق ، گاز ، آب ، آتش‌نشانى ، بهداشت 8 / 52\r\n6 - بازرگانى و امور مربوط 3 / 51\r\n7 - حمل‌ونقل و ارتباطات 7 / 55\r\n8 - خدمات تفريحى خدمات شخصى 81\r\nمتوسط كل 58 « 1 » »\r\nدر ميان شهرنشينان چنان كه ملاحظه مىشود شاغلان به خدمات شخصى از همه بيشتر كار مىكنند و نظم و ترتيبى در اين زمينه ديده نمىشود و مقررات كار در مورد اين قبيل شاغلان دخالت ندارد ( قانون كار مصوّب 1337 شمسى مدت كار كارگران را 48 ساعت در هفته تثبيت كرده است ) همين مطلب را دربارهء جمعى از كسبهء آزاد بايد گفت كه محدوديتى در ساعات كار ايشان پديد نيست و دولت در سالهاى اخير به زحمت توانسته است كه تعطيل روز جمعه را\r\n\r\n\r\n","description":"","footnote":"\r\n( 1 ) . مأخذ : ادارهء آمار عمومى وزارت كشور .\r\n","page_name":" 532 ","page_number":532},
  {"content":"\r\n\r\nتا حدى اجبارى كند . . . « 1 » »\r\nنكتهء گفتنى اين‌كه « بيكارى پنهان يا آشكار پاره‌اى از گروههاى اجتماع را با فراغت اشتباه نبايد كرد . در بسيارى از روستاهاى ايران ، وضع نامساعد اقليمى ، سطح دانش و فن كشاورزى چنان است كه اوقات فراوانى به صورت بيكارى فصلى در اختيار دهقانان مىگذارد . سابقا اين اوقات به فعاليتهاى سودمندى چون صنعتگرى و هنرمندى و بافندگى و ريسندگى به شيوه قديم دستى مىگذشت ، متروك شدن قسمتى از اين صنايع و هنرها و استفادهء روزافزون از مصنوعات خارجى و فرآورده‌هاى شهرى ، اوقات بيكارى را خالى گذاشته است . . . « 1 » »\r\nدر حدود هشت قرن پيش سعدى كه جامعه‌شناسى واقع‌بين بود ، تفريح و آسايش و آرامش را براى ادامه دادن به كارهاى جدى و خستگىآور ، لازم و ضرورى مىشمرد و خطاب به دانش‌آموزان و دانشجويان دوران خود مىگويد :\r\n زمانى درس علم و بحث و تنزيل * كه باشد نفس انسان را كمالى\r\nزمانى شعر و شطرنج و حكايت * كه خاطر را بود دفع ملالى\r\nخداى است آنكه ذات بىمثالش * نگردد هرگز از حالى به حالى \r\nبه غير از سعدى ديگر متفكران و صاحبنظران ايران كمابيش به امور تفريحى توجه كرده و جسته‌جسته در آثار و اشعار خود مردم را به امور تفننى و گردش و تفرج و سير و سياحت و مطالعه در آفاق و انفس ترغيب كرده‌اند . در قرآن كريم مىخوانيم  « قَدْ خَلَتْ مِنْ قَبْلِكُمْ سُنَنٌ فَسِيرُوا فِي الْأَرْضِ فَانْظُروا كَيْفَ كانَ عاقِبَةُ الْمُكَذِّبِينَ  ( سوره آل عمران آيه 137 ) يعنى پيش از شما سنتها و عاداتى بين مردم بوده است ، پس در زمين و آثار آن سير و سياحت كنيد و ببينيد پايان كار كسانى را كه حقايق را منكر شده‌اند . »\r\nجامى در روضهء دوم بهارستان تأمين سعادت را در پناه پنج چيز ممكن مىداند :\r\n« پنج چيز است كه به هركس دادند زمام زندگى خويش در دستش نهادند : اول صحبت بدن ، دوم ايمنى ، سوم وسعت رزق ، چهارم رفيق شفيق ، پنجم فراغت . » به نظر جامى رعايت اعتدال و پرهيز از كارهاى بيمارىزا ، و برخاستن از سفره قبل از سيرى رمز سلامتى و تندرستى است :\r\n آن به كه ز اسباب مرض پرهيزى * و از ننگ طبيبان دغل بگريزى\r\nناگشته تهى معده به خوان ننشينى * زان پيش كه معده پر كنى برخيزى \r\n\r\n\r\n","description":"","footnote":"\r\n( 1 ) . همان كتاب ، ص 304 به بعد .\r\n","page_name":" 533 ","page_number":533},
  {"content":"\r\n\r\nشيخ بهائى در كليات خود از ارزش و مقام عمر آدمى سخن مىگويد . به نظر وى همه چيز قابل جبران است جز عمر . شكم را با « نان جوين » ميتوان از گرسنگى رها ساخت و بدن را با « دلق كهن » ميتوان پوشانيد ، آنچه سخت گرانبها و غيرقابل جبران است : « عمر عزيز است ، غنيمت شمار » :\r\n گر نبود خنگ مطلا لگام * زد بتوان بر قدم خوش گام\r\nور نبود مشربه از زرّ ناب * با دو كف دست توان خورد آب\r\nور نبود بر سر خوان آن و اين * هم بتوان ساخت به نان جوين\r\nور نبود جامهء اطلس تو را * دلق كهن ساتر تن ، بس ترا\r\nشانهء عاج از نبود بهر ريش * شانه توان كرد به انگشت خويش\r\nجمله كه بينى همه دارد عوض * در عوضش هست ميسر غرض\r\nآنچه ندارد عوض اى هوشيار * عمر عزيز است غنيمت شمار \r\nدر ميان متفكرين و صاحبنظران ايران آراء و نظريات ميرفندرسكى پيرامون امور تفريحى به اصول و مبانى علمى جديد نزديك‌تر است .\r\n\r\nعقيدهء ميرفندرسكى دربارهء تفريحات\r\nميرفندرسكى از نويسندگان و متفكران عهد صفوى ( متوفى به سال 1055 ه . ق ) همانطور كه كار و هنر و صنعت را ضرورى مىداند تفريح و استراحت و امور تفننى را نيز براى رفع خستگى و آمادگى براى كارهاى جدّى ضرورى مىشمرد .\r\nدر عين حال او « تن‌آسانى و تنبلى و بيكارى و عدم معاونت افراد بشر را به يكديگر ، تحريم مىكند او معتقد به فعاليت و كار و ايجاد و توليد ثروت و معاونت و معاضدت و داشتن زندگى مرفه و پيشرفته مىباشد ، و شيوهء تن‌پروران را مذموم مىشمرد و اين افراد را خسر الدّنيا و الآخره مىشمارد . » اكنون نظريهء او را دربارهء امور تفريحى نقل مىكنيم :\r\nميرفندرسكى براى پيشرفت كار ، جسم انسان را محتاج به استراحت ، و فكر بشرى را نيازمند تفريح مىداند و وجود « بازيگران و حقه‌بازان و اصحاب اساطير و اهل مخرقه و مضحكه و ملعبه را لازم مىشمرد او معتقد به نظمى خاص در زندگى است و كاملا متوجه است كه كار دايم انسان را خسته و فرسوده مىكند و توانايى فكر و جسم را در آن مىبيند ، كه پس از كار و كوشش ، براى رفع احتياجات عمومى كسانى كه مشغول بوده‌اند احتياج به استراحت دارند و گذشته از استراحت لازم است كه به تفريح بپردازند . او لزوم استراحت را اينطور تصريح مىكند . اهل مدن را نفع رسد و اين وقتى باشد كه شرايط ضرورى اهل مدن جمع آمده باشد و\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nاز كار خود ايشان را ملالت پيدا شده باشد و وقت عطلت اهل مدن باشد ، مثل عيدها و روزها كه در آن كار عادت نباشد . . . و نشاطى در اهل مدن از ديدن و شنيدن ملعبه و مضحكه و افسانه پيدا شود و رفع ملالتشان گردد و قواى عاقله در ايشان قوى شود و اين به منزلهء تيز كردن ادواتست و اگر اين شرايط مفقود باشد ضرر رساند و اين سخن بر ظاهر عقل است . « ميرفندرسكى ؛ هر مذهبى كه بر خلاف معاش انسانى باشد و انسان را به ترك پيشه و هنر و كار تشويق نمايد « 1 » » تكفير مىكند و متأسف است كه در ميان اسلاميان « جماعتى خود را بر صوفيان بندند و به توكل گويند و معنى توكل اين دانند كه نظام كل معطل بايد بود تا آنچه خورند و پوشند همه حرام باشد كه معاونت نكنند و معاونت يابند . . . « 2 » »\r\nميرفندرسكى به رغم اهل تصوف و براهمهء هند كه به فعاليتهاى ثمربخش اين جهانى اعتقادى ندارند مىگويد : « كسى دنياى خويش را دايم ندانسته ولى بايد اين مرحله را گذرانيد و در گذراندن اين مرحله از داشتن « توشه و راحله » ناچاريم . فندرسكى به حدى به زندگى و تجمل آن معتقد است كه وسايل ، و زيبايى بخشيدن به دوران حيات را از لوازم مىشمرد . او قسم نهم از كتاب خود را به موسيقى تخصيص داده است و مىگويد درك موسيقى نظرى براى همه كس واجب است . . . « 3 » »\r\n\r\nشاهنامه‌خوانى\r\nناگفته نگذاريم كه تا قبل از نفوذ تمدن جديد در ايران ، نقّالى ، معركه‌گيرى و شاهنامه‌خوانى كارى پردرآمد و وسيلهء خوبى بود براى تفريح و وقت‌گذرانى طبقات متوسط و محروم اجتماع ايران بود . « مولانا فتحى اصفهانى . . . شاهنامه‌خوانى بىمثل بود كه شعلهء آوازش بىتكلّف و اغراق ، يك فرسخ زبانه مىكشيد ، در نهايت پيچيدگى و تحرير . . . » ( عالم‌آراى عباسى ص 191 ) و شاه عباس به شاهنامه‌خوانى علاقه داشت و از شاهنامه‌خوانان او يكى « عبد الرّزاق قزوينى » خوش‌نويس بود كه سالى سيصد تومان حقوق داشت و ديگرى « ملا بيخودى گنابادى » كه در شاهنامه‌خوانى مشهور بود و در سال چهل تومان حقوق مىگرفت . « 4 » » ( چند مقاله تاريخ و ادبى نصر الله فلسفى ص 270 ) .\r\nاستاد محيط طباطبائى دربارهء يكى از اين شاهنامه‌خوانهاى قرن اخير مىنويسد كه وى در ضمن شاهنامه‌خوانى چنان صدايش اوج مىگيرد و بلند مىشود كه سرانجام به پاره شدن پردهء صفاق منتهى مىگردد . « 5 » ( تا حدى كه فتق او به زمين مىرسيده است . )\r\n\r\n\r\n","description":"","footnote":"\r\n( 1 ) . ميرزا ابو القاسم ميرفندرسكى : حقايق الصنايع يا صنايع الحقايق ( صناعيه ) ص 12 .\r\n( 2 ) . صناعيه ، ص 43 .\r\n( 3 ) . محسن صبا : رسالهء صناعيهء ميرفندرسكى مجلهء تحقيقات اقتصادى ، ص 203 .\r\n( 4 ) . باستانى پاريزى : ناى هفت بند ، مجموعه مقالات تاريخى و ادبى ، ص 419 .\r\n( 5 ) . همان كتاب ، ص 420 .\r\n","page_name":" 535 ","page_number":535},
  {"content":"\r\n\r\nشكار و چوگان‌بازى تفريح طبقات ممتاز ، مخصوصا سلاطين ، امرا و سركردگان بود .\r\n\r\nآتش‌بازى و چراغانى\r\nشاه عباس ، چراغان ، آتشبازى ، شكار ، چوگان‌بازى و قيق‌اندازى را بسيار دوست مىداشت ، تماشاى جنگ گاو و قوچ و شتر و گرگ‌بازى و جنگ شاهين و عقاب و حقه‌بازى و بندبازى از جمله تفريحات او بود . گاه به ماهيگيرى مىپرداخت و گاه در مراسم عيد آب‌پاشان شركت مىكرد گاه نيز به قهوه‌خانه‌هاى شهر مىرفت و با شاعران و اهل ادب به گفتگو مىنشست .\r\nشاه عباس هر وقت به يكى از شهرهاى بزرگ ايران مىرفت يا از سفرى به پايتخت باز مىگشت فرمان مىداد كه شهر را چراغان كنند و وسايل آتشبازى را فراهم آورند . اين گونه تشريفات غالبا چندين شب طول مىكشيد و شاه هر شب به بهانه‌اى به تماشاى چراغان مىرفت . يك شب سفيران بيگانه را به تماشا دعوت مىكرد ، شب ديگر با زنان حرم به گردش مىپرداخت ، شب سوم گروهى از سران دولت و سرداران را با خود به تماشا مىبرد . هنگام ورود به شهر ، دستور مىداد كه چندين هزار سرباز پياده با لباسهاى رنگارنگ و شمشير و تفنگ از دو سوى راه در دو صف قرار گيرند .\r\n. . . مورخ ديگرى هم دربارهء آئين‌بندى و چراغانى كه به امر شاه در سال 1003 در شهر قزوين صورت گرفت مىنويسد : « شاه عباس به الپان بيك يساول صحبت قاجار دستور داد كه مردم را به چراغان كردن ميدان سعادت‌آباد وادار كند ، به فرمان او دكانهاى اطراف ميدان را ميان امرا و اركان دولت و يوزباشيان و قورچيان و ملازمان درگاه شاهى و مردم شهر و اردو و بازار تقسيم كردند و حكم شد كه هركس دكان خود را 12 ذرع پيش آورد و با چوب‌بستها و ستونها چهارطاقى بسازد و بر آن چراغها و فانونسها بياويزد ، چنان كه بر هر دكانى بيش از هزار چراغ و فانوس آويخته شود . در شبهاى چراغان گاه به فرمان شاه عباس ، آتشبازان مناظر ميدان جنگ را مجسم مىكردند و در ضمن آتشبازى تفنگ و توپ نيز به كار مىبردند .\r\nپيترو دولاواله جهانگرد ايتاليايى به خوبى توضيح مىدهد كه اين تظاهرات و چراغانىها به ميل و رغبت مردم صورت نمىگرفته بلكه مردم به دستور شاه ناگزير بودند كه مخارج اين كارها را براى چندين شب تحمل نمايند . وى مىنويسد :\r\n« وقتى كه شاه عباس فرمان چراغان كردن مىدهد تمام كسبه و توانگران شهر ناچار بايد بر در و اطراف خانه و دكانهاى خود چراغهاى فراوان بگذارند ، حتى شهرى كه فرمان چراغان و آتشبازى برايش صادر مىكنند مبلغ گزافى نيز به كسى كه حامل چنين فرمانى است\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nبه عنوان مژدگانى تقديم مىكند .\r\nبه طورى كه اشاره كرديم مخارج چراغان و آئين‌بندى خانه‌ها و دكانها با صاحبان آنها بود و چون غالبا اين گونه تشريفات چندين شبانه‌روز دوام مىيافت كار بر مردم دشوار مىشد و زبان به شكايت مىگشودند ، چنان كه يك بار با مداخلهء حسن بيك شاعر هزلگو ، كه شاه او را « سگ لوند » لقب داده بود ، در ضمن تماشاى چراغان شوخيهاى مكرر كرد شاه به او گفت « سگ مكرر شد » سگ لوند جواب داد « آرى » ولى نه چندان كه آئين‌بندى و چراغان شما ! شاه مقصود او را دريافت و فرمان داد چراغان را برچيدند . « 1 » »\r\nاز آنچه گذشت به خوبى مىتوان دريافت ، كه جشنها ، چراغانيها و طاق نصرتهاى تحميلى كه تا اين اواخر در ايران معمول بود بارى بر دوش مردم و يادگار خودخواهى و استبداد سلاطين خودكامه نظير شاه عباس بوده است .\r\n\r\nجشن عروسى شاه عباس\r\nدر مراسم عروسى شاه عباس با مهد عليا خانم « در باغ سعادت‌آباد يا باغ جنت قزوين جشنى شاهانه برپا ساختند ، و سه شب چراغان و آتش‌بازى كردند و مبلغ هفتصد تومان كه به پول آن زمان ثروتى بود ، فقط صرف آتشبازى شد و شاه عباس بدين شادى به جمعى از سرداران مناصب تازه عطا كرد . . . « 1 » » پس از آن شاه عباس زنان بسيار ديگر از ايرانى ، گرجى ، ارمنى ، چركس و تاتار گرفت . عدهء زنان شاه عباس را از 400 تا 500 نفر نوشته‌اند .\r\n\r\nآذين‌بندى و چراغانى و تظاهرات مردم در عهد صفويه\r\nدر كتاب نقاوة الآثار فى ذكر الاخبار تأليف محمود بن هداية الله نطنزى ضمن بيان وقايع تاريخى ، به امور اجتماعى و ذوقى مردم و مراسم آذين‌بندى و چراغانى نيز اشاره شده است .\r\n« چون نواب كامياب ( شاه عباس ) چندگاه به وضع دلخواه در دار العبادهء يزد ، به لوازم عيش و نشاط و مراسم فراغت و انبساط پرداخت . . . رايت نصرت به صوب دار السلطنهء اصفهان برافراخت و از استماع اين خبر بهجت اثر مقيمان و متوطنان آن شهر . . . به آذين بستن قيام نمودند و اصناف محترفه و غيرهم هريك فراخور حال و مناسب اوضاع و احوال ، مصنوعات و مخترعات عجيبه ساخته و پرداخته به عرصهء ظهور آوردند و پس از وصول موكب همايون . . . عموم سكنه على اختلاف مراتبهم . . . بشرايط پيش باز و قواعد پاانداز قيام نمودند و نواب و الا . . . از راه ميدان ايلچى خان متوجه باغ نقش جهان گرديد و نظر بر هريك از آن اشياء و صورتهاء طبع فريب\r\n\r\n\r\n","description":"","footnote":"\r\n( 1 ) . نصر الله فلسفى : زندگى شاه عباس ، ج 2 ، ص 212 .\r\n","page_name":" 537 ","page_number":537},
  {"content":"\r\n\r\nانداخته دو چيز بسياربسيار باعث ابتهاج طبيعت لطيف و موجب انتعاش قريحت شريف گرديد ، يكى آنكه شخصى در ميان ميدان دكانى از چهار ستون و تخته‌ها ترتيب داده و بر سطح آن خرآس ( مقصود آسيائى است كه بوسيلهء حيوانى به گردش درآيد ) ارده ساخته كه شترى آن را مىگرداند و وقوع شتر بر آن سطح بسيار غريب و عجيب بود . ديگر آنكه استاد شعربافى كارگاه روانى اختراع كرده بود كه به هر جهت توجه مىنمود ، كارگاه به آنطرف روان گشته استاد به كار خود مشغول بود و از ميدان ايلچى خان تا در باغ نقش جهان در ركاب سعادت اقتران رفته دو ذرع مخمل بافت . . .\r\nاز وقايع سال ديگر ( ظاهرا سال 1005 ) و مسافرت شاه عباس به اصفهان - « . . . اشاره عاليه به اهتمام سرانجام اسباب و آلات و ادوات چراغان نفاذ پذيرفته و در عرض دو سه ماه از تمامى ممالك عراق و فارس ارباب حرفت و اصحاب صنعت و هنرمندان پاكيزه‌فطنت و مهندسان عالىفطرت در دار الملك عراق مجتمع گشته آنچه لازمه فكر زينت‌گر ، و ارادهء طبع دانشور ايشان بود بر منصّهء ظهور جلوه دادند . . . تمامى ديوارهاى عماراتى كه بر حواشى ميدان است پست و بلند آن را مساوى ساخته و سفيد كرده نقاشان به هزار قلم و مصوّران صورت‌نگار مانى رقم صور جميع مخلوقات عجيبه و موجودات غريبه بر آن نقش كردند چنان كه هر صفحه از آن نسخه عجايب المخلوقات بود . . . از جمله 12 چرخ ساخته بودند و بر سه چرخ قريب به هزار چراغ نصب كرده كه از روشن كردن يك چراغ و گردش چرخ تمامى چراغها بر آن چرخ روشن مىگشت . . .\r\n\r\nايجاد باغ مصنوعى\r\nديگر آنكه در چهار زاويهء ميدان ، در هر زاويه باغى طرح كرده از هرچه در باغات كائنات باشد و آنچه لازمهء گلستانها و بوستانها بود از شكوفه و گلها و لاله‌ها و ساير رياحين از بنفشه و نرگس و سوسن و غيره و از اشجار ميوه‌دار و غير آن مثل بيد و چنار و عرعر و سرو و صنوبر و غير ذلك از چوبها پرداخته و برگها و گلها از اقمشهء الوان بر او ترتيب داده و از موم رنگين ميوه‌ها از آن نمايان ساخته به طريقى كه از لطافت مشابهت مضمون   « وَ فاكِهَةٍ كَثِيرَةٍ لا مَقْطُوعَةٍ وَ لا مَمْنُوعَةٍ »   بر او صادق بود و از كثرت نوجوانان ساده‌عذار كه در صحن آن چمن سيّار بودند ما صدق  « وَ يَطُوفُ عَلَيْهِمْ غِلْمانٌ لَهُمْ كَأَنَّهُمْ لُؤْلُؤٌ مَكْنُونٌ »  وصف او را لايق مىنمود . . . »\r\n\r\nصحنهء جنگ مصنوعى\r\n« . . . پس از آن چهار قلعه در چهار طرف ميدان ساخته بودند و بر هر قلعه موازى صد صورت به\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nشكل مردان سپاهى از قزلباش و اوزبك همه با لباس ارغوانى و آبى با يراق جنگ و جدال بر برجها و كنگره‌هاى آن قلعه نصب كرد . اول مرتبه چنان كه رسم و آداب اهل حرب و قتال باشد ايلچيان به قصد صلح و صلاح آمد شد كردند چون مهم صلح صورت نيافت شروع در جنگ و جدال كرده صداى توپ و تفنگ به اوج حصار نيلگون رفته آنچنان دود و غبارى تيره و تار متصاعد گرديد كه كوكبش شرار متكوّن گشت ، بعد از آن اين قلعه‌ها را آتش زدند . . . « 1 » » شرح اين جشن و شادمانى در كتاب نقاوة الآثار نيز به تفصيل آمده است . در اين كتاب پيرامون مخارج اين جشن چنين مىخوانيم : « . . . از مشرفان اين جشن غرائب آثار چنين استماع رفت كه مبلغ چهارصد تومان صرف اين چهار قلعه و اسباب آتشبازى شد و اخراجات چراغان و اسباب و مصالح آن و ساختن آن غرائب و عجايب كه در آن ميدان به عرصهء ظهور آورده بودند با اجرت استادان و رعايت مهندسان و مخترعان دو هزار و سيصد تومان به قلم آمده و خرج 15 هزار پياده كه هر نفر را سوارى يراق و لباس يك تومان نقد خرجى داده بودند كه اينهم قريب به بيست هزار تومان مىشود . . . « 2 » »\r\nشاه عباس دوم در محرم 1070 به كاشان رفت « . . . پس از پذيرايى مفصل و باشكوهى كه در باغ فين از شاه به عمل آمد . . . روز يكشنبه منادى جار كشيد كه شاه وارد فين گشته و فردا به شهر خواهد آمد . آصف ( فرماندار شهر ) حكم نمود كه يهوديان جديد الاسلام بايد پيشواز بروند مردم شهر تا فين صف بسته ملتزمين ركاب با زين و برگهاى طلا و جوانان خوشرو ، با لباسهاى زربفت و مسلح و عدهء زيادى توپچى هم همراه شاه بودند پادشاه قيافهء بسيار زيبائى داشت و دو زنجير فيل پشت سر شاه و دو جفت شير و ببر نر و ماده هم بدنبال آنها در حركت بودند . . . « 3 » »\r\n\r\nوصفى از يك مهمانى\r\nپيترو دلاواله در سفرنامهء خود مىنويسد : « در همدان يك نفر به نام شيخ احمد بيك كه با ما سابقهء آشنائى نداشت براى اسبهاى ما علوفه و عليق فرستاد و مرا از جانب خود و زنها را از جانب زنهايش دعوت كرد « . . . ايرانيان بخصوص در مورد خارجيها از جهت تقديم هدايا خيلى سخاوتمند هستند اما از طرف ديگر طبق رسوم ، كسى كه هديه‌اى دريافت مىكند در مقابل آن چيزى به همان ارزش يا گرانبهاتر مىدهد زيرا اگر اين عمل انجام نگيرد كسى كه هديه داده است گله‌مند مىشود . . . مرا به اتفاق همراهانم در كنار داروغه شهر ( نظر بيك ) كه در حقيقت\r\n\r\n\r\n","description":"","footnote":"\r\n( 1 ) . پرتو بيضايى : نقاوة الآثار ، مجلهء يادگار ، ش 5 ، 6 ، ص 66 به بعد .\r\n( 2 ) . محمود نطنزى : نقاوة الآثار ، به اهتمام احسان اشراقى ، ص 577 به بعد .\r\n( 3 ) . تلخيص از ج 3 تاريخ يهود .\r\n","page_name":" 539 ","page_number":539},
  {"content":"\r\n\r\nصدر مجلس به شمار مىآمد نشاندند . سه زن خواننده و نوازنده نيز با سازهاى خود در اتاق بودند .\r\nيكى از سازها زهى بود كه به آنچه ما داريم شباهتى ندارد . . . اين زنان غالبا كسانى هستند كه مردان مىتوانند ايامى را با آنان بسر آورند ولى در موقع مهمانى به منظور خوانندگى و نوازندگى و گرم كردن مجلس به منازل دعوت مىشوند . . . روى زمين در جاهاى مختلف ظرفهاى بزرگ پر از ميوه‌هايى از قبيل انار و گلابى و انگور و فندق شور و پسته و جز اينها چيده شده بود كه ميهمانان گاهگاه به سمت آنها مىرفتند . . . در وسط اتاق دو پسربچه كه به نظرم از غلامان بودند به طرز دو زانو كه علامت حقارت و كوچكى است نشسته بودند و اطراف آنان پر از تنگهاى شراب بود كه مرتبا از آنها در جامهاى نقره مىريختند و به ميهمانان مىدادند . . .\r\nمطربهاى زن آوازهاى دلپذير ايرانى مىخواندند و غالبا آواز با نواختن آلات موسيقى و رقص توأم بود . » سپس پيترو از سفرهء قلمكار بزرگى كه در وسط اتاق پهن كرده بودند و قابهاى پر از پلو و فعاليّت غلام‌بچگان در تقسيم غذا ، سخن مىگويد و مىنويسد : « غير از ما فرنگيها كه با قاشق غذا خورديم ايرانيها « از دست خود به عنوان قاشق استفاده مىكنند و به طريق خاص چهار انگشت را بطور پيوسته به يكديگر در داخل ظرف غذا مىچرخانند ، به نحوى كه در نظر ما خارجيها بسيار كثيف و دور از تمدن مىنمايند . « 1 » »\r\nسپس از طرز تهيهء پلو در ايران سخن مىگويد و مىنويسد : « اين غذا فوق العاده سالم و به ذائقهء من خوش‌آيند است . . . « 2 » » پيترو ، ضمن بيان جزئيات سفر خود در ايران ، مىنويسد كه « پس از حركت از سارى ، به دهى رسيدم . خانم خانه‌اى كه به آنجا وارد شده بوديم با وجود خواب سنگينى كه مرا گرفته بود تا نيمه شب با ساز و آواز و رقص يك زن زشت‌روى و بدصدا ، مرا بيدار نگهداشت اما در عوض نمايشات جالبى نيز از طرف چند پسربچه انجام گرفت و بخصوص يكى از آنان كه آواز مىخواند و مىرقصيد و تقليد زن خانه را درمىآورد بىنهايت در كار خود مهارت داشت و خواب از سر من ربود و واقعا مىتوانم بگويم تا به حال به اين خوبى و دلپذيرى نديده بودم . . . « 3 » »\r\n\r\nچراغانى شهر\r\nغير از اعياد مذهبى و مواردى كه مردم طوعا و با ميل و رغبت به اجراى مراسم چراغانى و جشن و سرور اقدام مىكردند ، گاه جشنهاى رسمى نيز برگزار مىشد و از طرف شاه فرمان چراغانى صادر مىگرديد و مردم ناگزير به انجام آن بودند . پيترو مىنويسد : « عصر دهم نوامبر\r\n\r\n\r\n","description":"","footnote":"\r\n( 1 ) . سفرنامهء پيترو دولاواله ، پيشين ، ص 22 به بعد .\r\n( 2 ) . همان كتاب ، ص 26 .\r\n( 3 ) . همان كتاب ، ص 30 .\r\n","page_name":" 540 ","page_number":540},
  {"content":"\r\n\r\n1619 ميلادى شاه دستور داد ميدان قزوين را چراغان كنند و خودش نيز سوار اسب تا پاسى از شب به اتفاق بزرگان و امرا ، در آنجا گردش كرد . اين چراغانى را دكاندارها و مردم شهر به خرج خود انجام مىدهند تا در شادى شركت كرده باشند و هركس كه مأمور ابلاغ امر شاه براى چراغانى شده باشد پول و هديه فراوانى از مردم شهر دريافت مىكند . در شب چراغان روى تمام ديوارها و بامها و ايوانهايى كه در اطراف ميدان بزرگ شهر است چراغهاى كوچك گلى پر از روغن مىچينند و بىآنكه براى جلوگيرى از باد چنان كه در شهر روم مرسوم است دور آنها را كاغذهاى بنفش يا چيزى شبيه به آن بپيچند آنها را روشن مىكنند ، حتى چراغها را بىنظم و ترتيب بدون آنكه نقشه و صورت معيّنى داشته باشد درهم و برهم قرار مىدهند ، ولى با اينهمه چون تمام در و ديوارهاى اطراف ميدان كه خيلى بزرگ است از بالا تا پايين نورانى مىشود منظرهء جالبى به وجود مىآيد و شب مثل روز روشن مىشود . . . روز يكشنبه غروب ، كه باز هم چراغانى ادامه داشت شاه دستور داد دور تا دور ميدان را با تخته بستند و گفت همه داخل شوند و خودش نيز تمام شب را در آنجا راه رفت و زير نور چراغهاى بيشمار ميدان به ميگسارى پرداخت . . . شب بعد كه باز هم چراغانى بود شاه سفير هند را به حضور پذيرفت و مدتها با يكديگر نشستند و صحبت كردند و نوشيدند . . . رجال و سرداران و اعيان دولت چون در ايوان جا نبود . . . در خيابانهاى اطراف ميدان گرد آمده بودند ، بعضىها مىخوردند و مىنوشيدند و برخى به روى زمين نشسته يا دراز كشيده بودند و خلاصه هركس آزادانه به كارى كه خود مىخواست مشغول بود . . . « 1 » »\r\n\r\nمجالس جشن و سرور خواص\r\nهنگام جلوس پادشاهان و در ايام عروسى ، امرا و سلاطين و شخصيتهاى بزرگ ، مجالس جشن و سرور برپا مىكردند ، در اين محافل خوانندگان و نوازندگان دست به كار مىشدند و از هر طرف صداى نالهء نى و ارغنون و صداى چنگ و بربط و عود و سرود مطربان به گوش مىرسيد و شاهدان خوبروى به رقص و سماع مىپرداختند و چند تن از غلامان زيبا با قباى سيمين و كمرهاى زرّين در ساغرهاى زر شراب يا عرق مىريختند و به مدعوين تعارف مىكردند . در آن دوره براى آنكه بوى خوشى به مشام حاضران برسد معمولا از مجمر بخار بخور و عنبر و عبير متصاعد بود . علاوه بر اين پس از كشورگشايى سلاطين ، مردم طوعا يا كرها به اقامهء مراسم جشن و سرور مىپرداختند .\r\nشاعرى در توصيف يكى از اين جشنها چنين مىگويد :\r\n\r\n\r\n","description":"","footnote":"\r\n( 1 ) . سفرنامهء پيترو : پيشين ، ص 423 .\r\n","page_name":" 541 ","page_number":541},
  {"content":"\r\n\r\n . . . همه شهر در زيور و زرنگار * گهرپوش روى زمين از نثار\r\nبه آيين ببسته بسى چار طاق * كه هريك بدى رشك نيلى رواق\r\nهمه مملكت گشته آراسته * در و بام پرزيور و خواسته\r\nخورشهاى الوان ز اندازه بيش * به خوانهاى زرّين نهادند پيش\r\nبهر شهرى از شادى فتح شاه * بشارتگران برگرفتند راه \r\nدر اين قبيل جشنهاى بزرگ چنان كه گفتيم ميدانها را چراغانى مىكردند و هريك از پيشه‌وران دكان خود را به نحوى مىآراستند .\r\n ز هر صنف مردم وضيع و شريف * جدا بسته آيين بطرزى لطيف\r\nجواهرفروشان به صد زيب و فر * بياويخته شُدّه « 1 » هاى گهر\r\nچو دكان صحاف گرديده راست * فغان تماشايى از شهر خاست\r\nبه تذهيب و تصوير پرداخته * مجلّد به صد زينتش ساخته\r\nبه جايى كه مأواى بزّاز بود * ز هرگونه‌اى رخت بسيار بود\r\nبه دكان او مخمل رنگ‌رنگ * چو افلاك بر روى هم تنگ‌تنگ\r\nز حلواى حلواگر نازنين * شده كام جانها همه شكّرين\r\nبه دوران گروهى فواكه‌فروش * به سرنا و طبل و غريو و خروش\r\nسهى سرو قدان نوخاسته * سبدها ز هر ميوه آراسته\r\nچو بر قد بقال كردم نظر * بديدم نهالى پر از بار و بر\r\nنهالى كه شفتالوش بار بود * ز هر سو هزارش خريدار بود . . « 2 » » \r\n\r\nپذيرايى در چادر سلطنتى يا سراپردهء شاهى\r\nگاه سلاطين صفوى براى تفريح و خوشگذرانى خيمه و خرگاه خود را در مناطق خوش‌منظر و زيبا ، برپا مىكردند . پيترو دولاواله در مكتوب پنجم خود مشخصات اين چادر را چنين توصيف مىكند : « اين چادر يك راهرو بزرگ طولانى و انتهاى آن مدوّر است . اين چادرها از بيرون نمدين است و بدين جهت براى جلوگيرى از نفوذ سرما و باران و نيز ممانعت از نفوذ گرما و حرارت خورشيد بسيار متناسب به نظر مىرسد . سراپردهء شاهى از قطعات سه رنگ تركيب مىشد ، يكى سرخ تيره ، ديگرى زرد و سومى سبز و اين ترتيب تا انتهاى سراپرده ادامه داشت . هر قطعه پهناى يك نمد و درازى سراپرده به اندازهء برد يك تير بود .\r\nداخل اين چادر كه از قاليهاى گرانبها مفروش شده بود دو سفرهء بزرگ گسترده و روى\r\n\r\n\r\n","description":"","footnote":"\r\n( 1 ) . طرّه .\r\n( 2 ) . ثابتيان : اسناد تاريخى عهد صفويه ، ص 180 به بعد ( نقل به اختصار ) .\r\n","page_name":" 542 ","page_number":542},
  {"content":"\r\n\r\nهريك پارچهء زربفت بسيار زيبا و گرانبهايى كشيده بودند ، اين دو سفره كه در دو سوى چادر گسترده شده بود با يكديگر تفاوتى نداشتند و آنها را فقط براى باده‌نوشى و وقت گذرانيدن و سرگرم ساختن مهمانان آماده كرده بودند ، به همين سبب روى آنها چيزهائى كه مناسب شرابخورى باشد ، مانند ميوه و پستهء شور و خيار و از اين قبيل ، چيده بودند . . . ظرفها به رسم دربار ايران همه از طلا و نقره و بىسرپوش بود و بايد اضافه كرد كه تعداد ظروف نقره كمتر از تعداد ظروف طلا بود . . . روى سفرهء ديگرى تنگهاى شراب و پياله‌ها و چراغها را جا داده بودند . . .\r\nيكى از تماشايىترين چيزها طشت طلاى پر از يخى بود كه تنگهاى شراب را براى خنك شدن در داخل آن گذاشته بودند ، اين طشت به شكل مربع مستطيل ، مانند گاهواره يا صندوقى ساخته شده و در تزيين آن مهارت بسيار به كار رفته بود و به قدرى بزرگ بود كه به نظر من دو مرد قوى به زحمت از عهدهء بلند كردنش برمىآمدند . من و پدر جووانى تخمين زديم كه اين طشت بدون تنگهاى زرين داخل 20 هزار سكهء طلا ارزش دارد ، به اين قياس مىتوان ارزش اشيائى را كه تاكنون شمرديم و بر سر سفره‌هاى سه‌گانه قرار داشتند به حدس دريافت . . . » پيترو پس از آنكه به تفصيل خصوصيات سراپردهء شاهى را توصيف مىكند مىنويسد : « وقتى كه ما در جاى خود نشستيم شاه عباس ايستاده بود و از يك سوى مجلس به سوى ديگر مىرفت ، گاه چراغها را مرتب مىكرد و گاه صراحيهاى شراب را كه در ظروف پر از يخ جاى داده بودند ، يا ساغرها و جامها را ترتيب مىداد و غلام‌بچگان را به خدمت مهمانان مىفرستاد و به اين نيز اكتفا نمىكرد و خودش احيانا كارى را كه قاعدتا خدمتكار بايد انجام بدهد شخصا انجام مىداد . . . » پيترو مىنويسد : « در اين مجلس پرشكوه و جلال به خان تاتار و همراهانش در شاخهاى مرصّع به الماس گرانبها شراب مىريختند . جامهاى شراب ، يكپارچه از طلاى خالص بود و چنان سنگين بود كه نگهداشتن آن با دست به زحمت ميسّر مىشد . . . « 1 » » كاررى مىنويسد : « ايرانيان از صرف غذا با كاتوليكها اجتناب مىورزند و عقيده دارند كه دست آنها غذا را نجس مىكند . . . « 2 » »\r\n\r\nطرز پذيرايى از ميهمان\r\nكاررى كه در اواخر عهد صفويه به ايران سفر كرده است طرز مهمان‌نوازى « يوزباشى » را چنين توصيف مىكند : « يوزباشى باز ، با ادب و احترام براى صرف غذا دعوتم كرد و در عوض قاشق ، با دست خود به بشقاب من برنج ريخت . اين عمل در ايران كاملا طبيعى و مؤدّبانه تلقّى مىشود ، برعكس اروپا ، كه بىادبى بزرگ و عدم آشنايى به آداب شمرده مىشود .\r\n\r\n\r\n","description":"","footnote":"\r\n( 1 ) . سفرنامهء پيترو ، پيشين ، ص 337 تا 342 ( نقل به اختصار ) .\r\n( 2 ) . سفرنامهء كاررى ، پيشين ، ص 39 - 40 .\r\n","page_name":" 543 ","page_number":543},
  {"content":"\r\n\r\nغذاى ايرانى از يك ظرف بزرگ برنج « پلو » و يك ظرف بزرگ گوشت تشكيل مىيابد در سر سفره غذا آنكه بزرگتر و محترمتر است با دست خود سهم ديگران را در بشقابهاى آنها مىگذارد . بعد از غذا يوزباشى دست چرب خود را بالا نگاه داشت تا خادمى آب گرم مخصوصى براى شست‌وشوى دستهاى وى بياورد . . . « 1 » »\r\n\r\nجشن عروسى رضا قلى ميرزا با دختر شاه سلطان حسين\r\nبه طورى كه از عالم‌آراى نادرى برمىآيد در جشن باشكوه رضا قلى فرزند نادر شاه افشار نه تنها بازيگران و هنرپيشگان ايرانى بلكه بازيگران فرنگ نيز به طور مؤثر شركت داشتند .\r\n« آتش‌بازان فرنگ به طور و آداب فرنگ درخت نار و ليمو و نارنج و ترنج ساخته به مجلس مىآوردند و حركت مىدادند . خود به خود آتش در آن افتاده و شعله‌اى كه از آن زاييده مىشد نارنج و ترنج و ليمو و نار بود ، ده نفر آدم از مقوا ساخته بميان مجلس حاضر نمودند كه بدون تكلّف از دهن و دماغ آنها آتش درمىآمد و رقاصى زياد مىنمودند چنان‌كه چشم مجلسيان خيره گرديد و ديگر 10 نفر وارد مجلس شده هريك از چهار تار و سنطور و مغانى و رباب و دو تار و كمانچه و نىانبان در دست گرفته حركت مىكردند ، آتشى كه از آن منارها بيرون مىآمد دوازده مقام و 34 گوشه و 64 شعبده به نحوى ظاهر مىگرديد كه اهل مجلس محظوظ مىشدند و ديگر 10 نفر وارد شده هريك عرّاده از مقوّا ساخته و توپ بزرگ از كاغذ يك لا در بالاى آن عراده تعبيه نموده بودند كه به نظر اهل ، چون توپ بيست من گلوله به نظر درمىآمد و آتش مىدادند كه صداى آن چون رعد در خروش آمده تزلزل در زمين و زمان انداخت . . . »\r\nالبتّه اين هنرنمائيها به همت اروپاييان مقيم دربار نادر كه بيشتر انگليسى بودند صورت مىگرفت و ظاهرا ايرانيان در اين صحنه‌ها ، نقش مهمى نداشتند . چنان كه نويسندهء عالم‌آرا مىگويد « . . . صنايع غريبه نمودند كه عقل از ادراك آن قاصر بود و استادان موشك‌ساز خراسان در آن عجايبات عاجز بودند . . . « 2 » »\r\nاز آخرين سالهاى حكومت نادر تا روى كار آمدن كريمخان زند مردم ايران در اثر جنگهاى فراوان روى آسايش و آرامش نديدند ولى كريمخان بر خلاف نادر به آسايش و رفاه مردم علاقهء فراوان داشت .\r\n\r\nچراغانى شهر\r\nپس از مراجعت كريمخان از آذربايجان مردم شيراز « هفت شب و هفت روز بازارها و\r\n\r\n\r\n","description":"","footnote":"\r\n( 1 ) . همان كتاب ، ص 40 .\r\n( 2 ) . عالم‌آراى نادرى ، چاپ شوروى ، ص 121 .\r\n","page_name":" 544 ","page_number":544},
  {"content":"\r\n\r\nكاروانسراهاى شهر شيراز را به زينت و زيورها آراستند و چراغان نمودند و شب و روز باده‌كشان به باده‌كشى و رامشگران به رامشگرى مشغول بودند . . . « 2 » »\r\nيكى از تفريحات مردم ، شركت در جشن عروسى و مباركباد جلوس پادشاهان جديد بر اريكهء سلطنت بود . به حكايت رستم التواريخ پس از آنكه عليمردانخان به پادشاهى رسيد ، ايلچيانى از مردم سند و هند و فرنگ به مبارك‌باد و تهنيت او آمدند و « اهل اصفهان به مناسبت ورودش . . . بازارها را در هفت روز و 7 شب زينت و آيين بستند و اشياء نفسيهء غريبه و عجيبهء چند از جبّاخانه و عجايب خانهء ملوك صفويه بيرون آوردند و به سه چهارسوى بازار سلطانى نهادند كه از تماشا و تفرج آنها عقلا و عرفا . . . محو و مات گرديدند و بازارها و دكاكين را از افروختن چراغان بسيار و شعلها و شمعهاى بيشمار مانند سپهر لاجوردى چراغستان نمودند و در همه جا ، بزم طرب آراسته و دف و نقاره و عود و رود و چنگ و رباب و بربط و سرور و ناى و نى ، چار تار و تنبور و سنطور و موسيقار با آهنگ و نوا ، دوستان و ارباب وجد و رقص و لهو و لعب و مطربان خوش‌آواز زهره‌جبين را بيهوش نمودند . . . « 1 » »\r\nهمچنين پس از آنكه عليمراد خان دختر هدايت الله خان را به زنى اختيار كرد ، در شهر اصفهان كه پايتخت بود « سور پادشاهانه برپا نمودند و بازارها و دكانها را به زينتها و زيورها و پيرايه‌ها و نقش و نگارها آراستند و با افروختن مصابيح و مشاعل شبها چون روز روشن . . . و خوشتر از گلشن بودند ، مطربان شورانگيز به نواختن دف و نقاره . . . و چنگ و چغانه به الحان خوش و رقص دلكش زهره ، صف‌نشينان محفل عيش و بزم طرب را در خواب انداختند و از فرط نقل و حلوا ، دكانهاى قنارى مانند خانهء فقرا . . . خالى و از وفور ناز و نعمت و از كثرت اطعمه و اشربه بطون خاص و عام ممتلى گرديد .\r\n\r\nشركت كريمخان زند در عروسى فرزند خود\r\nدر عروسى مفصلى كه كريمخان براى فرزند خود ابو الفتح خان برپا كرد به حكايت مؤلف رستم التواريخ « همه بازارها و كاروان‌سراهاى شهر شيراز را زينت و آيين و چراغان نمودند ، ارباب طرب در همهء مجالس و محافل به سازندگى و نوازندگى و رامشگران در هفت روز و شب مشغول بودند و بندبازان و بازيگران و رقاصان به رنگها و نيرنگها مشتغل با هزار اصول . . . در ميان چهار سوى ( چهار بازار كريمخان ) حوض بزرگ پرآبى ، در بالاى آب حوض تختى گذارده بودند و مطربان و رامشگران بر آن تخت به ترتيب نشسته و به سازندگى و نوازندگى مشغول بودند . . . اتفاقا شبى ملا فاطمه شيرين شمايل بالاى تخت مذكور مشغول رامشگرى بود\r\n\r\n\r\n","description":"","footnote":"\r\n( 1 ) . رستم الحكما : رستم التواريخ ، به كوشش محمد مشيرى ، ص 336 .\r\n( 2 ) . همان كتاب ص 443 .\r\n","page_name":" 545 ","page_number":545},
  {"content":"\r\n\r\nكه ناگاه آواز دور باش و بروبرو كريم خانى بلند شد و والاجاه كريم خان وكيل الدولهء جم اقتدار . . . از دور پيدا شد چون چشم ملا فاطمه شيرين شمايل به آن خسرو نيكوقريحه افتاد شروع به خواندن سرودهاى دلكش نمود . . . والاجاه كريم خان . . . با تأنّى و تأمّل و توقّف مىآمد و تماشاى بازار و دكاكين مىنمود و تحسين و آفرين مىفرمود تا آنكه بسر چهارسو به در دكان عاليجاه آقا ميرزا باقر ( برادرزن كريمخان ) برسيد ، بر كرسى نشست به ملا فاطمهء شيرين شمايل فرمود شعرهاى نصيحت‌آميز به مناسبت بخوان و مترس كه ما از سخن راست نمىرنجيم .\r\nاگرچه كلام حق تلخ است اما در مذاق ما شيرين است ، آن صنم لاله‌عذار سرمست ، اين شعر را برخواند :\r\n مجو درستى عهد از جهان سست‌نهاد * كه اين عجوزه عروس هزار داماد است \r\nحافظ\r\n اى پادشاه ، چشم به حال گدا فكن * كاين گوش بس حكايت شاه و گدا شنيد \r\nحافظ\r\n ريشخندى به تو بنمود فلك ، غرّه مشو * كز دماغ تو برون آورد اين باد غرور \r\nعرفى\r\n مكن تكيه بر ملك دنيا و پشت * كه بسيار همچون تو پرورد و كشت \r\nسعدى\r\n. . . آن والاجاه سرمست باانصاف حق‌پرست از شنيدن اين اشعار متأثر گرديد و بسيار گريست و به ملا فاطمه اشاره فرمود كه باز بخوان . . . آن خديو . . . دهان آن نگار شكرخند را بوسيد . . . و بدست مبارك خود دهانش را پراز مرواريد كردند . . . از شنيدن اشعار نصيحت‌آميز تنبيه گرديد و حسن سلوكش با خلايق بيشتر شد . . . « 1 » »\r\n\r\nمهمانى آقا على از آقا محمد خان قاجار\r\nروز پنجم فتح گواشير ، شاه جهان‌پناه را خاطر انور رغبت تماشاى شهر افتاد ، فرمودند فردا مىرويم گواشير را تماشا نمائيم . آقا على به عرض رسانيد حال كه حضرت همايون را ميل سير گواشير است اگر در غلام منزل ساعتى نزول اجلال فرمايند و رفع خستگى نمايند و قهوه و قليان و نهارى صرف شود مراحم شاهنشاه نسبت به غلام كمال ظهور خواهد نمود و تا قيامت خود و اولاد و احفادم مفتخر خواهند بود .\r\nخاقان گيتىستان اجابت استدعاى او را فرمود ، فردا حضرت شاه از اردو به جانب شهر\r\n\r\n\r\n","description":"","footnote":"\r\n( 1 ) . همان كتاب ، ص 344 به بعد .\r\n","page_name":" 546 ","page_number":546},
  {"content":"\r\n\r\nعزّ ورود بخشود . آقا على كما ينبغى تشريفات بر مقدم سلطانى قرار داد و از دروازه تا خانهء خود كوچه‌ها را مفروش و گاو و گوسفند زياد هر ده گام يكى سر بريدى موكب سلطانى از دروازهء موسوم به دروازهء مسجد داخل شده اول به تماشاى جامع گواشير كه از بناهاى مبارز الدين محمد بن مظفر است خاطر گماشته بعد به سير مسجد ملك كه بناى ملك قاورد سلجوقى است و بازار و كاروانسراى گنجعلى خان زبك اقدام نمود . و از آنجا به خانهء آقا على تشريف ورود ، و در ايوان رفيع جلوس ، و روى به آقا على فرمود كه پنجرهء اين ايوان كجاست كه اثرش هست ؟\r\nعرض كرد لطفعلى خان بواسطهء عناد با اين غلام كه در موكب و الا بوده كنده و برده . . . بعد شيرينى و حلويّات و تنقّلات الوان به حضور آورد . شاه فرمود : آقا على تو كه در موكب ما بودى و اينجا هم هرچه داشتى لطفعلى خان برد ، اينها را از كجا آوردى ؟ عرض كرد از پرتو التفات شاهنشاه دارم . . . بعد از صرف ناهار و فراغ از خواب آقا على دو پسر خود را كه هريك را يك شال كشميرى حمايل كرده بود به حضور آورد و عرض كرد چيزى كه پيشكش مقدم مبارك نمايم لطفعلى خان برايم باقى نگذاشته ، اين دو غلام‌بچه را به غلامى آورده‌ام . . . خط ميرزا حسين را ملاحظه فرموده تحسين و آفرين فرمودند حكومت كرمان را به آقا محمد تقى و صندوقدارى خاصه را به ميرزا حسين مرحمت فرمود . در همان حين خبر گرفتارى لطفعلى خان را آوردند . اين خبر موجب ازدياد مرحمت شاه به آقا على گرديد . . . « 1 » »\r\n\r\nوصفى از يك مجلس مهمانى در عهد لطفعليخان زند\r\nدر كتاب « آخرين روزهاى لطفعلى خان » به قلم سرهارفورد جونز آمده است :\r\n« . . . اندكى بعد از ورود من عطردانى آوردند كه در آن تكه‌هاى كوچكى از عود مىسوخت و خوشبوترين عطر را به مشام مىرسانيد و سپس قليانى با سر طلا و مرصع بدنه‌اى بلورين و خوش‌برش در پيش من نهادند ، درحالىكه قليانى كه براى جواهرفروش آوردند عبارت بود از يك نى پيچ معمولى چوبين با بدنهء سادهء شيشه‌اى و سر قليانى از گل پختهء سياه . بعد قهوه تعارف كردند باز هم قهوه مرا در جام كوچك طلائى مرصع دادند درحالىكه جواهرفروش . . .\r\nقهوهء خود را در جام كوچكى كه در داخل يك نعلبكى قرار داده بودند نوشيد . بعد از قهوه نوبت به ميوه رسيد . ميوهء فراوان از برگزيدهء ميوه‌هاى فصل را مخلوط با تكه‌هاى يخ در زيباترين و كميابترين كاسه‌هاى چينى جاى دادند و كاسه را در ميان سينىهاى منقّش به نقشهاى رنگين در فاصله‌هاى خالى سينى ، لذيذترين شيرينها و بستنى قرار داشتند .\r\nدر حدود ساعت 9 شام آوردند و قطعات درازى از چيتهاى بندر ماسوله جلو ما پهن كردند\r\n\r\n\r\n","description":"","footnote":"\r\n( 1 ) . تاريخ كرمان ، پيشين ، ص 368 به بعد .\r\n","page_name":" 547 ","page_number":547},
  {"content":"\r\n\r\nو مجمعهاى پرنقش و نگار و جلايافته‌اى را بر روى چيتها نهادند . در هر مجمع سه سينى گرد بزرگ مسى گذاشتند ، در سينى اوّل سه نوع پلو با گوشت و سبزى وجود داشت ، در سينى دوم سه نوع گوناگون كباب و گوشتهاى سرخ‌شده و در سينى سوم سه نوع نوشابه و در دو سينى اول نعلبكيهاى كوچك شامل انواع ادويه ، چاشنى ، نمك و فلفل بود . براى من به جاى سينى مسى سينى نقره تعيين شده بود . در اين گونه مهمانيها بعد از آنكه آفتابه و لگن را براى شستشوى دست چرخاندند ميزبان با اداى « بسم الله » شروع غذا را اعلام مىكند و هنگامى كه متوجه شد كه مهمانها دست از غذا كشيده‌اند با اداى كلمهء خدايا « زياد كن » علامت برچيدن سفره را به پيشخدمتها ، مىدهد . و بلافاصله الحمد لله مىگويد سپس براى هر ميهمان آب داغ و صابون مىآورند و بار ديگر قليانها را پيش مىآورند . . . « 1 » »\r\nجونز ، در جاى ديگر از اين كتاب از مجلس مهمانى ديگرى كه ميرزا حسين براى او ترتيب داده بود ياد مىكند و مىنويسد : « در پايين اتاق سه چهار نفر از خوش‌صداترين آوازخوانهاى شيراز ، و مشهورترين نوازندگان كمانچه ، جاى گرفته بودند پيش از آنكه شام را بچينند از خوانندگان خواسته مىشد غزلياتى از حافظ و يا شعرى چند از اشعار خود ميرزا حسين به آواز ، با همراهى ساز بخوانند . سفرهء شام هميشه عالى بود و در حدود ساعت 9 پهن مىشد ميرزا حسين از لذت بردن مهمانانش بيش از هر چيز ديگر لذت مىبرد . وقتى سفره را برمىچيدند اتاق را عطرآگين مىكردند و بار ديگر قليان مىآوردند سپس نقّال ميرزا كه صداى فوق العاده‌اى داشت پيش مىآمد و قطعاتى از شاهنامه و يا متون تاريخى فارسى و عرب از بر مىخواند تا اينكه ميرزا با اداى « بارك اللّه » به نقال اشارهء مرخص شدن و به ميهمانان علامت رفتن مىداد مگر آنان كه مىخواستند در موضوعات حكومتى بطور خصوصى با او مذاكره كنند ، زيرا ميرزا حسين هميشه در اين ساعات وقت ملاقات اختصاصى براى خواستاران تعيين مىنمود . يكى دو بار هم بعد از شام فرزندان ميرزا بزرگ را به مجلس آوردند تا براى سرگرم كردن ميهمانان به مشاعره بپردازند ، مقدار ابياتى كه اين كودكان از برداشتند به نظر من سخت حيرت‌انگيز آمد . . .\r\nشام بدينسان گذشت و يكى از باشكوهترين شامهايى بود كه من تا آن روز در تمام طول اقامتم در ايران خورده بودم . وقتى كه بساط شام را برچيدند ، بار ديگر اتاق را با عطر عود آكندند و براى هر ميهمان شيشه‌هاى كوچك گلاب آوردند تا بدلخواه مصرف كند . . . « 2 » »\r\n\r\nآداب پذيرايى از شاه\r\nدر كتاب حاجى باباى اصفهانى با بيانى شيرين و طنزآميز كيفيت پذيرايى بسيار مفصّل\r\n\r\n\r\n","description":"","footnote":"\r\n( 1 ) . هارفورد جونز : آخرين روزهاى لطفعليخان ، ترجمهء هما ناطق و جان گرنى ص 20 .\r\n( 2 ) . همان كتاب ، ص 33 .\r\n","page_name":" 548 ","page_number":548},
  {"content":"\r\n\r\nو مجلل حكيم‌باشى از پادشاه ، چنين بيان شده است : « معير الممالك به حكيم‌باشى پيشنهاد كرده بود كه « سرتاسر راه شاه را به جايى كه از مركب فرود مىآيد قماش ابريشمى و تا در باغ اطلس و از آنجا تا شاه‌نشين كه محل نشستن شاه است شال كشميرى بيندازد . ولى حكيم‌باشى كه در خود قدرت چنين كارى نمىديد گفت بهتر است كه در مسير شاه برگ گل بپاشيم ، گاوى جلو پايش سر ببريم و شيشه‌هاى شربت فراوان در زير پاى اسبش بشكنيم . بالاخره پس از مشورت با حاجى بابا ، حكيم‌باشى « راه را با چيت ، باغ را با مخمل و حياط را با زربفت و اتاق را با شال كشميرى فرش مىكند . . . « و منجمان براى حركت شاه اسعد ايّام را معين مىكنند . . . فرشهاى نو گستردند ، شاه‌نشين را با شالى فرد و اعلا فرش كردند . . . فوّاره‌هاى حوض را گشودند ، روى حوض ، مقابل ارسى و نشيمن شاه از برگ گل و رياحين تصاوير گوناگون ساخته ، گلدانها و كوزه‌هاى بزرگ نارنج و ليمو و ترنج بر اطراف حوضها چيدند به نوعى كه طراوت بهار در انظار جلوه‌گر شد .\r\nجمعى كثير از آشپزان سرخود ، و با اقتدار با ديگ‌بر و مجموعه و طشت و سينى و لنگرى و دورى و بشقاب و كاسه و قدح و كوزه و فنجان شربت‌خورى و قهوه‌خورى در رسيدند .\r\nحكيم‌باشى دست‌وپا را گم كرد كه شما را به خدا مگر خيال داريد تمام شهر را غذا بدهيد . . .\r\nناچار به اجاق همسايگان تجاوز نمودند ديگهاى سترگ پلو برپا شد . گذشته از آشپزان ، يك دستهء بزرگ هم از شربتدار و شيرينىپز پهلو به پهلو سرگرم تهيهء حلويّات و مشروبات و بستنىها و ميوه‌جات و افشره‌ها بودند . آنقدر چيزهاى هرگز نديده و ناشنيدهء گران‌قيمت خواستند كه حكيم‌باشى وقتى چشمش به سياهه و صورت آنها افتاد كم مانده بود كه روح از بدنش پرواز كند ، آنگاه لوطىباشى يا دسته مقلّدان و بازيگران با بيست نفر زن و دنبك‌زن از قبيل احمدى و باقرى و اكبرى و بابائى وارد شدند .\r\nساعت مقرر . . . پادشاه به قصد خانهء حكيم‌باشى از ارك همايون بيرون آمد ، راهها را رفته بودند و آب پاشيده ، در پيش پاى قدم و حشم و ملتزمين ركاب شهريارى در هر قدم گلها نثار مىشد و حكيم‌باشى شخصا حاضر بودن سفره را و در ركاب همايون همپاى غلامان سواره ، با پاى پياده در حركت آمد . ريكايان « 1 » پيشاپيش دوان بودند و يساولان با كلاهها و گرزهاى مخصوص از چپ و راست « برو برو ، كورباش كورباش » گويان مردم را با شدت به دور مىراندند . زنها با روبندها ، بر بامها و در پشت ديوارهاى سوراخ سنبه‌دار ، به تماشا مشغول بودند . گروهى انبوه از فراشها و پيشخدمتان تركه و چوبهاى بلند به دست بر سر و صورت مردم مىزدند و بدين سوى و آن سوى مىدواندند . در عقب فراشان ، گروهى غاشيه بدوش و\r\n\r\n\r\n","description":"","footnote":"\r\n( 1 ) . پسران زيبا و خوش‌لباس .\r\n","page_name":" 549 ","page_number":549},
  {"content":"\r\n\r\nيدك‌كش روان بود و پشت سر آنها دستهء غلامان با كمرهاى زرين و جماعت قلياندار و كفشدار و آبدار و جبه‌دار و چتردار و افيوندار و بهماندار در حركت بودند . تمام اين گروه كه همه از خدام خاص مىباشند ، همه پيشاپيش پادشاه مىرفتند و بعد از آنها گروهى پيادگان با لباسهاى گوناگون جفت‌جفت پاره‌اى با لباسهاى زرد و پولك‌دار و جماعتى با كليچه‌هاى مخمل و حرير چون سايه به دنبال پادشاه روان بودند و پا از پاشنهء قبلهء عالم برنمىداشتند . قمچى دستهء مينا بر كمر در ركاب پادشاه و پادشاه بر اسبى نرم‌رو ، سوار و به لباسى ساده ، اما گرانبها ملبس بود و سه نفر از شاهزادگان روان بودند ، ايلخانى و ملك الشعرا و جمع كثيرى از اعيان و اشراف ، همه با نوكران و ملازمان در حركت بودند . اينها همه كسانى بودند كه بايستى بر سفرهء ميرزا بنشينند و خوراكهاى او را نوش جان فرمايند و براستى اگر شمارهء آنها را پانصد بگوئيم حقا كم گفته‌ام . . .\r\nاسب شاه از در خانهء ميزبان بدرون نمىرفت از اسب فرود آمد و از روى پاى اندازه‌هائى كه انداخته بودند رفته به مسندى كه در شاه‌نشين تالار آراسته بودند جلوس فرمود ، همين كه پادشاه قدرى بياسود امين خلوت از پر شال خود ، صد تومان اشرفى تازه سكّه بيرون آورد و به شهنشاه جمجاه . . . پيشكش كرد كه به مثابهء ران ملخ به سليمان بردن است . . . پادشاه جواب داد « خانه آبادان ، حكيم ، معقول و نوكر جانبازى است و ما در حقش التفات خاص داريم . . .\r\nحكيم‌باشى كرنشى كرد كه كم مانده بود بينيش به خاك ماليده شود . پسر شاه گفت . . . امروز در ايران مانند او كم است از لقمان داناتر ، و از جالينوس بالاتر است . . . سرزمين ما از به دو خلقت دنيا تا زمان شهريارى ما مهد معارف و علم و منبع عرفا و علما بوده است . . . اما اين فرنگيها نمىدانم از كجا پيدا شده‌اند . . . اما از زنانشان چيزهائى غريب نقل مىكنند ، مىگويند كه در ميان روسها بيرونى و اندرونى و محرم و نامحرم وجود ندارد . . . چطور شده است كه در دنيا ملتى كه به زنان خود مسلط است تنها ما مسلمانها هستيم . حكيم‌باشى گفت حيوانات نر و ماده با هم زيست مىكنند و فرنگيها هم به همين منوال زندگى مىكنند ، حيوانات جنب راه مىروند ، فرنگيها هم همچنين ، حيوانات نماز نمىگزارند ، فرنگيها هم همچنين .\r\nشنيده‌ام كه اين فرنگيها به جاى آنكه قطع نسل خوك و گراز را كه نجس العين هستند بنمايند برعكس خوك‌چران مخصوص دارند . . . « 1 » »\r\nاز عهد فتحعليشاه به بعد كه به جهات سياسى و اقتصادى مناسبات ايران با كشورهاى غرب فزونى گرفته است ، همواره اروپائيان مقيم ايران از محيط غم‌زده ، ملالت‌بار و بىتحرك ايران ، از دور بودن زنان از مردان و از فقدان مجالس رقص و موسيقى و آواز ، اظهار تأسف و\r\n\r\n\r\n","description":"","footnote":"\r\n( 1 ) . جيمز موريه : حاجى باباى اصفهانى ، تصحيح جمال‌زاده ، ص 135 به بعد .\r\n","page_name":" 550 ","page_number":550},
  {"content":"\r\n\r\nناراحتى كرده‌اند و اين معنى از مطالعه آثار تاريخى و سفرنامه‌هاى مردانى چون سرجان مالكم و سولتيكف و جز اينها به خوبى استنباط مىشود ! ! !\r\n* \r\nاعياد و جشنهاى همگانى در ايران\r\n\r\nعيد نوروز\r\nشركت در اعياد و جشنهاى ملى و همگانى از ديرباز موجب مسرّت مردم بخصوص كودكان و نوجوانان بود و يكى از تفريحات و دل‌خوشيهاى مردم بشمار مىرفت .\r\nمراسم جشن نوروز جمشيدى يا نوروز بزرگ از آغاز فروردين‌ماه شروع مىشود ، وضع ، و انتخاب اين روز را به جمشيد نسبت مىدهند . فردوسى مىفرمايد :\r\n جهان انجمن شد بر تخت او * فروماند از فرّهء بخت او\r\nبه جمشيد بر ، گوهر افشاندند * مر آن روز را ، روز نو خواندند \r\nجشن نوروز پس از اسلام نيز همچنان باقى ماند ، منتها بعضى از رسوم و آداب اين جشن و جشن مهرگان ( مهرجان ) در طى قرون فراموش شد يا كمابيش تغيير كرد ، آنچه از مراسم اين جشن هنوز باقيست عبارتست از سبز كردن بعضى نباتات نظير گندم و عدس پيش از عيد ، و نگاهداشتن آنها ، تا روز 13 - تهيهء سفرهء هفت‌سين ( سركه ، سيب ، سبزى ، سنجد ، سماق ، سير و غيره ) و هفت ميم ( ميوه ، مرغ ، ماهى ، ماست ، ميگو ، مى و مويز ) و خوانچه‌هاى شيرينى و ميوه‌جات و غيره . راجع به نوروز و تاريخ پيدايش آن غير از فردوسى ، ابو ريحان بيرونى و طبرى و ابو على بلعمى ( در ترجمهء تاريخ طبرى به فارسى ) و ديگر مورخان و محققان مطالب بسيار نوشته‌اند . از جمله ابو ريحان در كتاب التفهيم در وصف نوروز مىگويد « نوروز نخستين روز است از فروردين‌ماه و از اين جهت روز نو نام كرده‌اند زيراك پيشانى سال نوست . »\r\nبلعمى در ترجمهء تاريخ طبرى از ارزش سياسى و قضائى نوروز سخن مىگويد و مىنويسد : كه شهريار در اين روز « . . . علما گرد كرد و از ايشان پرسيد ، چيست كه اين پادشاهى بر من باقى و پاينده دارد ؟ گفتند داد كردن و در ميان خلق نيكى ، پس او داد بگسترد و علما را بفرمود كه روز مظالم من بنشينم شما نزد من آئيد تا هرچه رود داد باشد مرا بنمايند تا من آن كنم و نخستين روز به مظالم بنشست روز هرمز بود از ماه فروردين پس آن روز را نوروز نام كرد تا اكنون سنّت گشت . . . ( اين نخستين نداى ضعيف دادخواهى و دموكراسى است كه به قول بلعمى در عهد باستان بر زبان جمشيد جارى شده است ، وى بر خلاف شهرياران مستبد و\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nخودكامه ، از علما و ارباب اطلاع مىخواهد كه او را هدايت كنند تا راه خطا نرود ، و در پناه حمايت مردم دوران پادشاهى او دوام يابد ) .\r\n\r\nوصف نوروز در تاريخ گرديزى\r\n« اين روز را نوروز گويند زيرا كه سر سال باشد و شب با روز برابر شود ، و سايه‌ها از ديوارها بگذرد و آفتاب از روزنها افتد و رسم مغان اندر روزگار پادشاهى ايشان چنان بودى كه خراجها اندرين روز افتتاح كردندى . . . » ( از زين الاخبار گرديزى ) .\r\nنوروز نخستين روز است از فروردين‌ماه و از اينجهت « روز نو » نام كردند زيراك پيشانى سال نوست و آنچه از پس اوست ، ازين پنج روز ، همه جشنهاست و ششم فروردين‌ماه نوروز بزرگ دارند . . . و اعتقاد پارسيان اندر نوروز نخستين ، آنست كه اول روزى است از زمانه كه بدور فلك آغاز به گشتن . . . » ( از كتاب التفهيم بيرونى ) .\r\n\r\nچهارشنبه‌سورى\r\nجشن معروف ايرانى است ، كه هر سال شمسى در شب آخرين چهارشنبهء ماه اسفند « اسفندارمز » مىگيرند و مطابق رسوم قديم ، در اين جشن آتش مىافروزند و از آن مىجهند .\r\nچنان كه از تاريخ بخارا برمىآيد در زمان ساسانيان اين جشن را به نام « سورى » مىگرفتند و يك بار به موجب همان كتاب ، از آتشى عظيم كه در اين جشن افروخته بودند پاره‌اى آتش بجست و سراى پادشاه را بسوخت ، در هنگام جشن خطاب بر آتش مىگويند :\r\nسرخى و گرمى تو از من - زردى و رنجورى من از تو . . . « 1 »\r\nمراسم جشن نوروزى نه تنها در ايران ، بلكه در هندوستان در دوران قدرت بابريان معمول بود بطوريكه از نوشتهء « گلبدن » برمىآيد آداب جشن نوروزى مخصوصا در عصر جهانگير و شاه جهان بسيار مورد توجه بود . وى دربارهء مراسم نوروز و هفتهء نوروز چنين مىنويسد : « . . . و بعد از نوروز ، هفت يا ده روز همايونى ( شادى ) مىكردند و لباسهاى سبز مىپوشيدند و بر كوهها برآيند و در يك نوروز بر كوه هفت داوران برآمدند . . . « 2 » »\r\nمراسم جشن نوروزى امروز نيز در بين خانواده‌ها ، كم يا زياد عملى و اجرا مىشود . ديد و بازديد عيد از اول تا 13 فروردين‌ماه ادامه دارد و وسيلهء خوبى است براى تجديد ديدار و آشنا شدن با وضع عمومى بستگان و دوستان نزديك . منوچهرى در وصف نوروز مىگويد :\r\n نوروز روزگار نشاط است و خرمى * پوشيده ابر دشت به ديباى ارمنى \r\n\r\n\r\n","description":"","footnote":"\r\n( 1 ) . دايرة المعارف فارسى ، ص 811 .\r\n( 2 ) . گلبدن بانو ، و كتابش همايون‌نامه ، مقالهء مهدى غروى در مجلهء هنر و مردم ، ارديبهشت 49 ، ص 37 .\r\n","page_name":" 552 ","page_number":552},
  {"content":"\r\n\r\n\r\nمير نوروزى\r\nبه حكايت بعضى از كتب تاريخى ، در ايران در ايام عيد نوروز براى تفريح خاطر عموم ، مردى گمنام را به پادشاهى انتخاب مىكردند و ظاهرا پادشاه حقيقى مملكت نيز به پيروى از افكار و تمايلات و سنت ديرينهء مردم برحسب ظاهر براى چند روزى از سلطنت خلع و زمام حل و عقد امور لشكرى و كشورى به اين سلطان دروغى واگذار مىشد ، و وى در اين دورهء كوتاه فرمانروايى ، احكام و فرامينى چند مبتنى بر عزل و توقيف و حبس و جريمه و مصادره ، صادر مىكرده و پس از چند روز ، سلطنت موقتى و ظاهرى او سپرى مىشده و كارها به جريان عادى خود بازمىگشت بطورى كه استاد فقيد محمد قزوينى طى مقاله‌اى در مجلهء يادگار نوشته است :\r\n« در بعضى از منابع تاريخى از مير نوروزى يا پادشاه نوروزى ياد شده است . از جمله در جلد اول تاريخ جهانگشاى جوينى صفحهء 97 و 98 چنين آمده است : و در آنوقت ( يعنى اندكى قبل از حملهء مغول ) خوارزم از سلاطين خالى بود . از اعيان لشكر ، خمار نام تركى بود از اقرباى تركان خاتون آنجا بوده است . . . چون در آن سواد اعظم و مجمع بنى آدم هيچ سرور معين نبود . . .\r\nخمار را به اتفاق به اسم سلطنت موسوم كردند و پادشاه نوروزى از آن برساختند . و در تذكرهء دولتشاه سمرقندى صفحهء 416 در شرح احوال ميرزا علاء الدوله بن بايسنقر بن شاهرخ بن امير تيمور گوركان گويد : « . . . چند روزى چون پادشاهان نوروزى در هنگام نوروز آن سال در دار السلطنهء هرات حكومتى شكسته بسته نمود . »\r\nشادروان قزوينى در پايان بحث در پيرامون « مير نوروزى » مىنويسد : « . . . اين رسم « پادشاه نوروزى » كه چنان كه گفتيم در ايران معمول بود ، تا همين سنين اواخر ( و شايد هنوز هم در بعضى نواحى ايران آثارى از آن باقى بوده است . يكى از دوستان موثق نگارنده از اطباى مشهور ، كه سابق در خراسان مقيم بوده‌اند در جواب استفسار من از ايشان ، در اين موضوع مكتوب ذيل را به اينجانب مرقوم داشته‌اند كه عينا درج مىشود : « در بهار 1302 هجرى شمسى براى معالجهء بيمارى به بجنورد رفته بودم . از اول فروردين ديدم جماعت كثيرى سواره و پياده مىگذرند و يكى از آنها با لباسهاى فاخر بر اسب رشيدى نشسته چترى بر سر افراشته بود ، جماعتى هم سواره در جلو و عقب او روان بودند ، يك دسته هم پياده بعنوان شاطر و فرّاش كه بعضى چوبى در دست داشتند در ركاب او يعنى پيشاپيش و در جنبين و در عقب او روان بودند ، چند نفر هم چوبهاى بلند در دست داشتند كه بر سر هر چوبى سر حيوانى از قبيل سر گاو يا گوسفند بود . اين رمز از آن بود كه امير از جنگى فاتحانه برگشته و سرهاى دشمنان را با خود مىآورد . دنبال اين جماعت انبوه كثيرى از مردم متفرقه ، بزرگ و خرد روان بودند و هياهوى\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nبسيار داشتند .\r\nتحقيق كردم گفتند كه در نوروز يك نفر امير مىشود كه تا 13 عيد امير و حكمفرماى شهر است ، بر اعيان و اعزّهء شهر حوالهء نقد و جنس مىدهد كه كم يا زياد تقديم مىكنند ، به اين طريق كه مثلا حكمى مىنويسد براى فلان متعيّن ، كه شما بايد صد هزار تومان تسليم صندوقى كنيد ، البته مفهوم اين است كه صد تومان بايد بدهيد ، البته اين صد تومان را هم كم و يا زياد مىكردند ولى در هر حال چيزى گرفته مىشد غالب اعيان به رغبت و رضا چيزى مىدادند و به فال نيك مىگرفتند ، بعد از سيزده دوران امارت او به سر مىآيد و گويا در يك خانواده اين شغل موروثى بود . « 1 » »\r\nنظير اين مطالب در تاريخ مصر ابن اياس آمده و ما به ذكر مجملى از آن مىپردازيم :\r\n\r\nمير نوروزى در مصر\r\nدر مصر نيز همه ساله به مناسبت روز اول سال خورشيدى قبطيان ، عوام الناس گرد هم مىآمدند و يكى را به دلقكى برمىگزيدند . . . و بر خرى مىنشاندند ، طرطورى از برگ خرما بر سرش مىنهادند و امير نوروزى نام مىدادند . . . و به سوى كاخهاى بزرگان و سران ملك به راه مىافتادند . هنگامى كه امير نوروز به آستانهء يكى از اين كاخها مىرسيد بر در مىنوشت ، مالك اين خانه بايد سندى ممهور دائر بر تعهد پرداخت چنين مبلغ هنگفت تسليم نمايد و هركس كه اين تقاضا را اجابت نمىنمود مورد اهانت و بدزبانى مردم عامى واقع مىشد . . .\r\nبعضى از اين مردم ، در كوچه‌ها به سر و روى يكديگر شراب مىريختند ، آب مىپاشيدند ، تخم‌مرغ به سوى هم پرتاب مىكردند . . . غوغائيان راه را به خلق مىبستند ، مانع رفتن مردم به بازار مىشدند ، دكانها را تعطيل مىكردند . . . عوام الناس هركس را كه در كوچه به چنگ مىآوردند به مسخره مىگرفتند . . . تا براى رهايى خود چيزى به عنوان غرامت بپردازد . بدين ترتيب بازرگانان بزرگترين زحمتها را از مردم سفله تحمل مىكردند و داد و ستد معطل مىماند .\r\nدر اين روز عامهء مردم آشكارا شراب مىنوشيدند و در خانهء زنان بدكاره داد فسق مىدادند ، هيچگونه مرزى را براى ادب و اخلاق مرعى نمىدانستند . . . و گاه خون يكديگر را مىريختند . . . اما وقتى « الظاهر بر قوق » به سلطنت رسيد امر به تعطيل اين جشنها داد . . .\r\nاخطار كردند كه هركس در جشنهاى عيد شركت كند به مجازات خفه شدن و شقه شدن محكوم خواهد گرديد . . . « 2 » »\r\n\r\n\r\n","description":"","footnote":"\r\n( 1 ) . محمد قزوينى : مير نوروزى ، مجلهء يادگار ، سال اول ، ص 13 - 16 ؛ همچنين شمارهء 10 ، ص 58 - 66 .\r\n( 2 ) . تاريخ مصر ابن اياس ، وقايع سال 787 : فرهنگ البسه ، ص 257 .\r\n","page_name":" 554 ","page_number":554},
  {"content":"\r\n\r\n\r\nآتش‌افروز\r\n« در دههء آخر سال در نقاط مختلف ايران دسته‌هايى در شهر راه مىافتند كه يكى از افراد آنها آتش‌افروز است اين شخص با آتش ، بازيها مىكند ، از جمله نفت در دهان مىكند و به مشعلى كه در دست دارد مىدمد و شعله‌هاى آتش در هوا ايجاد مىكند يا اينكه مشعل را در دهان خود مىبرد و لبها را مىبندد و آن را خاموش مىكند . بقيهء افراد دسته نيز دست و صورت و گردن خود را سياه مىكنند و مقدارى خمير به سر مىگيرند و روى آن كهنه و پنبهء آغشته به نفت مىگذارند و آتش مىزنند و هريك مشعلى به دست مىگيرند و به نواى ساز و دايره و دنبك اشعارى به اين مضمون مىخوانند : « آتش‌افروز حقيرم ، سالى يك روز فقيرم » ، يا « حاجى فيروزه سالى يك روزه » و از رهگذران پول مىگيرند . . . « 1 » »\r\n\r\nتفريحات نوروزى\r\n« مافروخى دربارهء علت احداث سوق الامير گفته است : عضد الدوله هنگام كودكى در اصفهان همه ساله مىديد كه مردم اصفهان در ايام عيد نوروز از خرد و كلان ، زن و مرد با اثاثه و وسايل در دروازهء خور بازار جرين گرد مىآيند و يكى دو ماه با خوشى و نشاط كامل و انواع تفريحات و شادكاميها بسر مىبرند و بازارهاى گوناگون ( و شايد نمايشگاهها ) توأم با سرور و شادى به پا مىسازند . عضد الدوله را اين نشاط و پايكوبى مردم ، در ايام نوروز بسيار خوش مىآمد ، چون به پادشاهى فارس رسيد با خاطره‌اى كه از نوروز اصفهان داشت ، دستور داد چنان محلى در شيراز ايجاد كنند تا مردم شيراز و نواحى در ايّام نوروز همان مراسم معمول در اصفهان را در آنجا به پا دارند . . . « 2 » » به اين مناسبت سوق الامير با كيفيتى كه ذكر شد به وجود آمد ، ابن حوقل مدت بازار اصفهان و عيش و سرور مردم را در عيد نوروز هفت روز نوشته است . . . « 3 » »\r\nراجع به جشن نوروزى و مراسم آن نه تنها شعرا و نويسندگان عصر سامانيان و غزنويان مطالب بسيار گفته و نوشته‌اند ، بلكه در آثار ديگر شعرا ، تا عصر حاضر نيز اشاراتى به اين عيد و مراسم آن شده است :\r\nحافظ نيز در يكى از غزلهاى معروف خود ، به نسيم بهارى و دولت ناپايدار مير نوروزى اشاره مىكند .\r\n ز كوى يار مىآيد نسيم باد نوروزى * ازين باد ار مدد خواهى چراغ دل برافروزى\r\nسخن در پرده مىگويم ، چو گل از غنچه بيرون آى * كه بيش از پنج روزى نيست حكم مير نوروزى \r\n\r\n\r\n","description":"","footnote":"\r\n( 1 ) . دايرة المعارف فارسى ، ص 49 .\r\n( 2 ) . مافروخى : محاسن اصفهان ، ص 93 .\r\n( 3 ) . ابن حوقل : صورة الارض ، ص 310 به نقل از شاهنشاهى عضد الدوله ، ص 138 .\r\n","page_name":" 555 ","page_number":555},
  {"content":"\r\n\r\n\r\nجشن تيرگان\r\nبنا به روايات تاريخى ، پس از پيروزى افراسياب بر منوچهر ، قرار شد مرز خاك ايران و توران به « تيررسى » معين گردد و براى انجام كار مردى آزاده به نام آرش را براى تيراندازى برگزيدند . وى تيرى انداخت كه بر درخت گردكان اصابت كرد و اين مكان حد ايران و توران گرديد . ابو ريحان بيرونى در آثار الباقيه مىنويسد « پس تيرگان « جشن صلح » ايران و توران است . » در تاريخ گرديزى نظير اين معنى ياد شده است و تيرگان را سيزدهم ماه تير مىدانند .\r\nجشن تيرگان هنوز در مازندران خاصه در روستاها معمول است اين جشن « سيزده تيرماه » خوانده مىشود و بسيارى از آداب جشن چهارشنبه‌سورى در آن انجام مىگيرد و اكنون در آذرماه واقع است . . . « 1 » »\r\n\r\nمهر و مهرگان\r\nمهر نام يكى از بزرگترين ايزدان دين زرتشت است و در اوستا به صورت ميترا آمده است و يكى از سرودهاى كتاب يشتها به نام ، و در نيايش اين ايزد است مهرماه نيز مانند بسيارى ديگر از ماه‌هاى پارسى بدين ايزد منسوب است .\r\n اين مه مَهِ مهر و مهرماه است * بىباده نشستن از گناهست\r\nروز و رخ دوستان سپيد است * روى دل دشمنان سياه است \r\n« مسعود سعد »\r\n« اين ماه را از آن مهرماه گويند كه مهربانى بود مردمان را بر يكديگر از هرچه رسيده باشد از غله و ميوه نصيب باشد بدهند و بخورند بهم و آفتاب درين ماه در ميزان باشد و آغاز خريف بود . » ( نوروزنامه )\r\n« مهرگان » اين روز مهرگان باشد و نام روز و نام ماه متفق‌اند و چنين گويند اندرين روز آفريدون بر « بيوراسب » كه او را ضحاك گويند ظفر يافت ، مر ضحاك را اسير گرفت و ببست و به دماوند برد و آنجا به حبس كرد او را . . . »\r\n( زين الاخبار )\r\n روز مهر و ماه مهر و جشن فرخ مهرگان * مهر بفزاى اى نگار ماه چهر مهربان\r\nمهربانى كن به جشن مهرگان و روز مهر * مهربانى به ، به روز مهر و جشن مهرگان\r\nجام را چون لاله گردان از نبيد باده‌رنگ * و اندر آن بنگر كه لاله نيست اندر بوستان \r\n\r\n\r\n","description":"","footnote":"\r\n( 1 ) . مجلهء سخن ، صفحهء 313 ، شماره 3 .\r\n","page_name":" 556 ","page_number":556},
  {"content":"\r\n\r\n\r\nمهرگان بزرگ\r\nشانزدهم روز است از مهرماه و نامش مهر و اندرين روز افريدون ظفر يافت بر « بيوراسب » جادو ، آنك معروفست به ضحاك و به كوه دماوند بازداشت و روزها كه پس از مهرگان است همه جشن‌اند بر كردار آنچه از پس نوروز بود ، و ششم آن مهرگان بزرگ بود و « رام روز » نام است و بدين دانندش . . . » ( التفهيم ابو ريحان )\r\n\r\nجشن مهرگان\r\nمراسم جشن مهرگان عامه ، در روز شانزدهم مهرماه و جشن مهرگان خاصه ، در 21 مهرماه صورت مىگرفته است .\r\nاين جشن نيز بعد از اسلام همچنان باقى بود و مخصوصا در عصر غزنويان و سلجوقيان با آداب و تشريفات خاصى عملى مىشده است .\r\nدر تاريخ بيهقى مكرّر از مراسمى كه در عهد غزنويان بمناسبت جشن مهرگان برپا مىشده سخن بميان آمده است : « و روز دوشنبه دو روز مانده از رمضان ، به جشن مهرگان بنشست و چندان نثارها و هديها و طرف ( طرفه‌ها ) و ستور آورده بودند كه از حد و اندازه بگذشت ، و سورى صاحب ديوان بىنهايت چيزى فرستاده بود . . . همچنان وكلاى بزرگان اطراف چون خوارزم شاه آلتونتاش و امير چغانيان و امير گرگان و ولات قصدار و مكران و ديگران بسيار چيز آوردند و روزى با نام بگذشت . و روز چهارشنبه عيد كردند و تعبيه فرموده بود امير ( يعنى سلطان مسعود ) چنان كه به روزگار سلطان ماضى پدرش رحمة الله عليه ديده بودم . . .\r\nامير از ميدان بصفّهء بزرگ آمد ، خوانى نهاده بودند سخت با تكلّف ، آنجا نشست و اولياء و حشم و بزرگان را بنشاندند و شعرا پيش آمدند و شعر خواندند و بر اثر ايشان مطربان زدن و گفتن گرفتند و شراب روان شد هم برين خوان و ديگر خوان كه سرهنگان و خيل‌تاشان و اصناف لشكر بودند ، مشربهاى بزرگ ، چنان كه از خوان مستان بازگشته بودند ، امير قدحى چند خورده بود . . . مجلسى ساخته بودند كه مانندهء آن كس ياد نداشت و وزير و عارض و صاحب ديوان رسالت و ندما حاضر آمدند و مطربان سرائى و بيرونى دست به كار بردند و نشاطى برپا شد كه گفتى درين بقعت غم نماند . . . و امير شاعرانى كه بيگانه‌تر بودند بيست هزار درهم فرمود و علوى زينبى را پنجاه هزار درم بر پيلى به خانهء او بردند و عنصرى را هزار دينار دادند و مسخرگان و مطربان را سى هزار درم و آن شعرها كه خواندند همه در دواوين مثبت است و اگر اينجا نبشتمى دراز شدى كه استادان در صفت مجلس ، وصف شراب و تهنيت عيد و مدح پادشاهان سخن بسيار گفته بودند . . . « 1 » »\r\n\r\n\r\n","description":"","footnote":"\r\n( 1 ) . تاريخ بيهقى ، به اهتمام دكتر غنى و دكتر فياض ، ص 273 به بعد .\r\n","page_name":" 557 ","page_number":557},
  {"content":"\r\n\r\nبه احتمال قوى در مراسم جشن مهرگان مانند جشن نوروزى اكثريت مردم نيز شركت مىجستند و آداب و رسوم اين جشن را انجام مىدادند ، ولى با كمال تأسف از خصوصيات اين جشنها و شور و نشاط مردم ، در منابع تاريخى و اجتماعى كمتر سخنى به ميان آمده است .\r\n فريدون چو شد بر جهان كامكار * ندانست جز خويشتن شهريار\r\nبروز خجسته سر مهرماه * به سر برنهاد آن كيانى كلاه\r\nبفرمود تا آتش افروختند * همه عنبر و زعفران سوختند\r\nپرستيدن مهرگان دين اوست * تن‌آسائى و خوردن آيين اوست\r\nكنون يادگار است ازو ماه و مهر * بكوش و به رنج ايچ منماى چهر \r\nفردوسى\r\n بگشاد مهرگان در اقبال بر جهان * فزخنده باد بر ملك شرق مهرگان \r\nفرخى سيستانى\r\n\r\nجشن سده\r\nديگر از جشنهاى تاريخى جشن سده است كه فارسيان در شب دهم بهمن مىگيرند كه مطابق است با شب اول چلهء كوچك زمستان . در اين شب كه پنجاه روز به عيد نوروز مانده مردم با ساز و نقاره به جشن و شادى برمىخاستند منوچهرى در يكى از قصايد خود به اين عيد اشاره مىكند :\r\n بر لشكر زمستان نوروز نامدار * كرده است راى تاختن و عزم كارزار\r\nوينك بيامده است به پنجاه روز پيش * جشن سده طلايهء نوروز نامدار \r\nجشن باستانى سده « هر سال در دهم بهمن‌ماه ( بقول ابو ريحان بيرونى « ابان‌روز » از بهمن‌ماه ) گرفته ميشده است و بعد از اسلام مخصوصا در دربار بعضى از امرا و سلاطين ايران ( مثل آل زيار ) و حتى غزنويان متداول بوده . در وجه تسميهء آن اقوال مختلف ذكر شده است ؛ از آن جمله گفته‌اند چون فرزندان « پدر نخستين » كيومرث ( آدم ابو البشر ) درين روز صد تن تمام شدند ، يا چون از اين روز تا به نوروز 50 روز است و 50 شب ، آن را بدين نام خوانده‌اند . اما قول درست درين باب اين است كه چون اين جشن در صدمين روز زمستان بزرگ باستانى ( برحسب تقسيم سال در نزد ايرانيان قديم به يك تابستان هفت ماهه و يك زمستان پنج ماهه ) واقع مىشده است از قديم آن را به اين نام خوانده‌اند . مطابق روايت شاهنامه جشن سده منسوب است به هوشنگ پيشدادى و يادگارى است از پيدايش آتش بدست او . . . در هر حال جشن سده در ايران ساسانى رواج داشته است و در واقع جشن مخصوص آتش بوده است از اين‌رو طى اين\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nجشن آتش مىافروختند و بر گرد آن شادى مىكردند . درين آتش‌افروزى راندن حيوانات وحشى و پرانيدن مرغان در ميان شعله نيز متداول بوده است . خوردن شراب و انواع لهو و بازى هم از لوازم اين جشن بوده است ؛ حتى درين باب در دوران بعد از اسلام سنتهاى كهن رعايت مىشده است .\r\nوصف بعضى از جشنهاى سده در اشعار شعراى غزنوى ( مثل فرخى و منوچهرى ) هست . جشن سده‌اى هم كه « مرداويج زيارى » ترتيب داد ، و خود او در پايان آن كشته شد ، وصفش در مروج الذهب مسعودى و بعضى ديگر از كتب تاريخ آمده است .\r\nروز پيش از سده را « نوسده » يا « برسده » مىخوانده‌اند .\r\nجشن سده را هنوز هم زرتشتيان ايران در روز دهم بهمن‌ماه برپا مىدارند . در كرمان با شكوهى بيشتر از جاهاى ديگر و در تهران به توسط انجمن زرتشتيان در مدرسهء « گيو » برگزار مىكنند . « 1 » »\r\nفردوسى در ذكر سلطنت هوشنگ مىفرمايد :\r\n برافروختند آتش و باده خورد * سده نام آن جشن فرخنده كرد \r\nعنصرى دربارهء ريشهء تاريخى اين جشن مىگويد :\r\n سده جشن ملوك نامدار است * ز افريدون و از جم يادگار است \r\nغير از آنچه برشمرديم اعياد ديگرى به اسامى « كوسه برنشين ، كه در 15 فروردين‌ماه مراسم آن انجام مىشد ؛ و جشن « باد بره » كه در بهمن‌ماه به مناسبت وزش باد بهارى صورت مىگرفته است ، در بين مردم معمول بوده و مراسم خاص آن رعايت مىشده است .\r\nديگر جشن فروردگان و جشن آبانگاه و جشن مردگيران و جشن گاهنبار و جز اينها ، اين جشنها ، كه بعد از اسلام از اواسط قرن سوم هجرى بار ديگر در ايران معمول گرديده است ، تا حملهء مغول رايج بوده است . اينك نمونه‌اى از اشعارى كه منوچهرى در وصف اين اعياد سروده است نقل مىكنيم :\r\n آمد خجسته مهرگان ، جشن بزرگ خسروان * نارنج و نار و ارغوان آورد از هر ناحيه \r\n* * *\r\n نوروز درآمد اى منوچهرى * با لاله لعل و با گل حمرى \r\n* * *\r\n نوروز برنگاشت به صحرا به مشك و مى * تمثالهاى غره و تصويرهاى مى \r\n* * *\r\n\r\n\r\n","description":"","footnote":"\r\n( 1 ) . دايرة المعارف فارسى ، به سرپرستى دكتر مصاحب ، جلد اول ، ص 1278 .\r\n","page_name":" 559 ","page_number":559},
  {"content":"\r\n\r\n نوروز ، روزگار مجدّد كند همى * در باغ خويش باغ ارم رد كند همى \r\n* * *\r\n شاد باشيد كه جشن مهرگان آمد * بانگ و آواى دراى كاروان آمد\r\nكاروان مهرگان از خزران آمد * يا ز اقصاى بلاد چينيان آمد\r\nنه از اين آمد ، باللّه نه از آن آمد * كه ز فردوس برين و ز آسمان آمد\r\nمهرگان آمد ، هان در بگشاييدش * اندر آريد و تواضع بنماييدش\r\nاز ميان راه اندر ، برباييدش * بنشانيد و بلب خرد بخاييدش\r\nخوب داريد و فراوان ، بستاييدش * هر زمان خدمت ، لختى بفزاييدش \r\nچنان كه اشاره شد پس از استقرار حكومتهاى محلى در ايران بار ديگر آداب و رسوم ديرين ايرانيان احيا و تجديد گرديد . غزنويان با آنكه مانند ساسانيان به تاريخ و سرگذشت و آداب و رسوم ايرانى دلبستگى نداشتند به تقليد از آنان و به پيروى از افكار و تمايلات عمومى در عيد نوروز و مهرگان و سده شركت مىجستند بيهقى مىنويسد در عهد سلطان مسعود ، براى اقامهء جشن سده « . . . آنهمه لشكر به صحرا بردند . . . و چهارطاقها بساختند از چوب سخت بلند . . . سده فراز آمد نخست شب ، امير بر آن لب جوى آب كه شراعى زده بودند بنشست و نديمان و مطربان بيامدند و آتش به هيزم زدند و پس از آن شنيدم كه قريب ده فرسنگ فروغ آن آتش بديده بودند و كبوتران نفطاندود بگذاشتند و ددگان برف اندود ، آتش زده و دويدن گرفتند و چنان سده بود كه ديگر آن‌چنان نديدم و آن به خرّمى به پايان آمد . . . « 1 » »\r\nبيهقى در تاريخ مسعودى از مراسم جشن مهرگان مكرر ياد مىكند : « . . . سلطان به جشن مهرگان نشست و از آفاق مملكت هديها كه ساخته بودند پيشكش را در آن وقت بياوردند و اولياء حشم بسيار چيز آوردند و شعرا شعر خواندند و صلت يافتند كه اين خداوند شعر مىخواست و بر آن صلتهاى شگرف مىفرمود . . . « 2 » »\r\nبطوريكه از مطالب بعضى از كتابها و سفرنامه‌ها برمىآيد اقامهء جشن نوروز و مهرگان در روزگاران پيش ، بيش از امروز با شور و هيجان عمومى همراه بوده است . ابن حوقل جهانگرد معروف قرون وسطى ضمن گفتگو از اصفهان و روستاهاى اطراف آن ، از ناحيهء « كرينه » سخن مىگويد و مىنويسد « كرينه » بازارى دارد كه مردم در نوروز مدت هفت روز در آن گرد مىآيند و به عيش و نوش و تفريح مىپردازند و از انواع غذاها و آرايشها بهره مىبرند چنان كه سبب اعجاب حاضران مىشود . مردم شهر و گروهى كه از اطراف آن يا از جاهاى دور مىآيند براى اين جشن هزينه‌هاى گزافى مىكنند و لباسهاى زيبا مىپوشند و در مجالس جشن براى\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 442 و 443 .\r\n( 2 ) . همان كتاب ، ص 529 .\r\n","page_name":" 560 ","page_number":560},
  {"content":"\r\n\r\nبازى و شادمانى حاضر مىشوند . و آوازخوانان هنرمند ، از زن و مرد در كنار رود و كاخها به مجالس ايشان نشاط و سرور خاصى مىبخشند ، مردم در پشت بامها و سراسر بازارها به عيش و نوش و شيرينى خوردن سرگرم مىشوند و شب را به روز مىپيوندند و آرام نمىگيرند و كسى ايشان را بازنمىارد زيرا فرمانروايانشان آنان را در اين كار آزاد گذاشته‌اند و با گذشت سالها عادت شده است و گفته‌اند كه مخارج آن در اين بازار هنگام حلول خورشيد در برج حمل به دويست هزار درهم مىرسد و اين علاوه بر ميوه‌هاى خوب و لذيذ و خوراكهاى عالى و آشاميدنيهاست كه در ارزانى و فراوانى رايگان گونه است زيرا انگور به من ايشان كه چهارصد درهم است هر صد من پنج درهم قيمت دارد و شيره اين صد من كه هفتاد من مىشود با 5 درهم بدست مىآيد . . . « 1 » »\r\nبعضى از شخصيتها از ديرباز به مناسبت روز تولد خود جشن و سرور برپا مىكردند .\r\n\r\nجشن تولد عضد الدوله\r\nعضد الدوله نزديك هزار سال پيش ، روز تولد خود را از روى تاريخ شمسى هر سال جشن مىگرفت . يك ساعت قبل از لحظهء تولد در مجلس ، انواع ميوه و گل وجود داشت و ظروف همه از طلا و نقره بود ، منجم تحويل سال نو را تهنيت مىگفت و خوانندگان و نوازندگان و نديمان هريك در جاى خود قرار مىگرفتند ، رجال و عمال دولت و وجوه اهل شهر براى عرض تبريك مىآمدند و شاعران اشعارى كه به اين مناسبت گفته بودند مىخواندند . . . « 2 » »\r\nشك نيست كه پس از حملهء خانمانسوز مغول و شكستهاى مادى و معنوى كه از اين رهگذر نصيب مردم ايران گرديد ، امور تفريحى و ذوقى رو به نقصان و فراموشى نهاد ، اكثريت مردم در دوران حكومت مغول ، ايلخانيان و تيموريان ، در آرزوى امنيت اجتماعى و اقتصادى بسر مىبردند ، چه ، هر آن ممكن بود سلطان يا فرمانرواى زورمند قهّارى مال و جان و ناموس مردم را مورد تعدّى و تجاوز قرار دهد . طبيعى است در چنين شرايطى كمتر مردم در مقام برگزارى مراسم جشن و سرور برمىآمدند ولى از دورهء صفويه به بعد از بركت امنيت و آرامش نسبى ، بار ديگر آداب و رسوم كهن كمابيش احياء گرديد .\r\nدر دورهء صفويه نه تنها مردم كوىوبرزن ، بلكه شهرياران و امرا ، براى تثبيت موقعيت سياسى ايران در مقابل عثمانيها بيش از پيش در راه اقامه و احياى مراسم كهن ، ابراز علاقه و صرف وقت مىكردند .\r\n\r\nجشن آب‌پاشان\r\nبه قول نويسندهء عالم‌آرا ، مردم گيلان نيز اين جشن را عزيز مىداشتند يعنى « . . . بعد از\r\n\r\n\r\n","description":"","footnote":"\r\n( 1 ) . ابن حوقل : سفرنامه ، ترجمهء جعفر شعار ، ص 107 .\r\n( 2 ) . معجم الادباء ، ج 6 ، ص 258 .\r\n","page_name":" 561 ","page_number":561},
  {"content":"\r\n\r\nانقضاى سه ماه بهار . . . روز آب‌پاشان . . . ، بزرگ و كوچك و مذكر و مؤنث به كنار دريا آمده در آن 5 روز به سور و سرور مىپردازند و همگى از لباس تكلّف عريان گشته ، هر جماعت با اهل خود به آب درآمده با يكديگر آب‌بازى كرده با طرب و خرمى مىگذرانند و الحق تماشاى غريبى است . . . »\r\nپيترو دلاواله جهانگرد ايتاليائى دربارهء اين جشن مىنويسد : « . . . در اين روز جشن تمام مردم از هر طبقه حتى شخص شاه نيز بىملاحظه به سبك اهالى مازندران لباس كوتاهى به برمىكنند و به جاى عمامه ، شب‌كلاهى به سر مىگذراند ، دستها را بالا مىزنند و در كنار رودخانه يا محل ديگرى به اشارهء شاه با ظرفهائى كه در دست دارند در ضمن رقص و خنده و شوخى و هزار گونه تفريحات ديگر بر سر و روى هم آب مىپاشند . . . « 1 » »\r\n\r\nجشن نوروز در عهد صفويه\r\nشاه عباس همه ساله عيد نوروز را جشن مىگرفت و به اجراى مراسم اين جشن باستانى علاقهء فراوان داشت در جشن نوروز سال 1014 اعتماد الدوله وزير اعظم دو هزار و هفتاد و چهار تومان از نقد و جنس به شاه تقديم كرد ، در همان روز وزير گيلان سه هزار تومان پيشكش كرد ، و همينطور ساير حكام و فرمانروايان مبلغى به شاه مىدادند ولى همواره « الله وردى خان » و پسرش بيش از ديگران به شاه پول و جنس تقديم مىكردند . بديهى است آنچه حكام ولايات براى شاه مىفرستادند از رعايا و كاسبان و مردم محل مىگرفتند و هركه پيشكشهاى گرانبهاتر به شاه تقديم مىكرد نزد او عزيزتر بود . پس از بارعام نوروز ، شاه به تماشاى آيين‌بندى و چراغانى مىرفت . . . شاه عباس هرگز به سبب تصادف اين عيد با ايام عزاى عاشورا ، از چراغان و آيين‌بندى و شادى و نشاط چشم نمىپوشند .\r\n\r\nعيد اسفند\r\nيكى از جهانگردان اروپائى مىنويسد كه ايرانيان روز پانزدهم فوريه ( حدود 25 بهمن‌ماه ) را نيز عيد مىگرفتند و آن را عيد اسفند مىناميدند ، شهر را آيين مىبستند و به نشاط مىپرداختند . . . »\r\nبراى آنكه خوانندگان بيشتر با مراسم جشن گل سرخ آشنا شوند عين مطالب « پيترو » جهانگرد ايتاليايى را از سفرنامهء او نقل مىكنيم :\r\n\r\n\r\n","description":"","footnote":"\r\n( 1 ) . نصر الله فلسفى : زندگى شاه عباس ، ج 2 ، ص 304 به بعد .\r\n","page_name":" 562 ","page_number":562},
  {"content":"\r\n\r\n\r\nجشن گل سرخ\r\n« هنگام بهار در ايام گل سرخ در اماكن عمومى و قهوه‌خانه‌ها » هنگام شب جوانانى كه صلاحيت اخلاقى آنان مورد ترديد است و حرفهء آنها رقص در اماكن عمومى و قهوه‌خانه‌ها و سرگرم كردن مردم با بازى و مسخرگى است ، درحالىكه عده‌اى آنان را همراهى مىكنند و طبقهائى پر از گل بر سر و شمعهاى فراوان و چراغ و مشعل به دست دارند با خنده و تفريح به سر و روى مردم گل مىپاشند و درخواست پول مىكنند و در بعضى جاهاى ديگر اغلب در خارج شهر عده‌اى زن و مرد هنگام روز جمع مىشوند و ضمن برگزارى مراسم مشابهى بر سر و روى يكديگر گل مىافشانند و شادى مىكنند . رويهمرفته اين برنامه‌ها را مىتوان به كارناوال تشبيه كرد منتهى آن گرمى و حرارت را ندارد . . . « 1 » »\r\n\r\nجشن آبريزان\r\nسلاطين صفوى به مراسم جشن آبريزان يا آب‌پوشان كه از جشنهاى باستانى ايرانيان است نيز علاقهء فراوان داشتند و در روز سيزدهم تيرماه هر سال جشن آبريزان به عنوان شگون و ميمنت عملى و اجرا مىكردند نويسندهء عالم‌آراء در ضمن حوادث سال 1020 مىنويسد :\r\n« . . . در اول تحويل سرطان ، كه به عرف اهل عجم ، شگون كسرى و جم ، روز آب‌پاشان است ، به اتفاق در چهارباغ صفاهان ، تماشاى آب‌پاشان فرمودند و در آن روز زياده از صد هزار نفس از طبقات خلايق وضيع و شريف در خيابان چهارباغ جمع آمده به يكديگر آب مىپاشيدند ، از كثرت خلايق و بسيارى آب‌پاشى زاينده‌رود خشكى پذيرفت . . . »\r\nاز اواخر حكومت شاه سلطان حسين تا روى كار آمدن فتحعليشاه ( جز دوران كوتاه زمامدارى كريمخان زند ) تفريحات و جشنهاى عمومى به سبب بحرانهاى سياسى و جنگهاى مستمر فئودالى رونق و شكوهى نداشت ، از دورهء فتحعليشاه به بعد اعياد و جشنهاى همگانى مورد توجه قرار گرفت .\r\n\r\nسلام نوروز در عهد قاجاريه\r\nهدايت مىنويسد : « سلام نوروز در زمان ناصر الدين شاه ابهّتى داشت و روزهاى عيد براى مردم تفريحى بود . سلامهاى رسمى در تخت مرمر منعقد مىشد صاحب‌منصب‌ها و اجزاى استيفا جلو تالار صف مىكشيدند ، افواج اطراف حوض ، تماشاچى از داخله و خارجه راه مىيافتند . يكى از معمّرين محترم مخاطب سلام بود ، شاه كلمه‌اى مىگفت و مخاطب ، جواب\r\n\r\n\r\n","description":"","footnote":"\r\n( 1 ) . پيترو دلاواله : سفرنامه ، ص 86 به بعد .\r\n","page_name":" 563 ","page_number":563},
  {"content":"\r\n\r\nعرض مىكرد ، در مدت سلام 110 تير توپ مىانداختند . . . بعضى شاهزادگان در تالار مرمر ، مىايستادند و بعضى اثاثهء سلطنتى در دست داشتند . از لوازم قليان مرصّع بود كه پيشخدمت‌باشى خصوصى مقابل شاه روى تخت مىگذاشت و نىپيچ را بدست شاه مىداد .\r\nخطيب الممالك خطبه مىخواند ، از شعرا قصيده به عرض مىرساندند . . . سلام تحويل در عمارت سلطنتى منعقد مىشد ، عدهء مدعوين به 700 هشتصد مىرسيد ، مطابق صورت براى همهء طبقات عيدى مقرر بود و باز تا روز دوازدهم عيد به ترتيب از همهء طبقات شرفياب مىشدند و عيدى به آنها مرحمت مىشد . جلو تخت طاووس مسندى مرواريددوزى مىافكندند و چند متكاى مرواريددوزى شده مىنهادند ، شاه به احترام علما ، روى زمين يا كرسى كم‌خيزى مىنشست . . . يك نفر از علما با زعفران و گلاب دعاى تحويل مىنوشت كه در كاسهء آب مىانداختند و پس از تحويل ، شاه قدرى از آب مىآشاميد . منشى الممالك قوانين مستمرىها و انعامات نوروزى را كه قبلا تنظيم يافته بود به مهر مىرسانيد . علما بعضى طرف راست بعضى طرف چپ ، وليعهد دست راست ، ظل السلطان دست چپ ، بعد شاهزادگان ، وزرا و امرا . . .\r\nمقارن ساعت تحويل منجم‌باشى به حضور آمده اعلام مىكرد بىدرنگ شروع به نواختن موزيك و انداختن توپ مىشد ، علما مىرفتند . خوان‌سالار ، دو مجموعه پر از شاهى سفيد و مسكوكات طلا پيش مىآورد ، شاه چند دانه برمىداشت ، خوانسالار پس از آن مجموعه‌ها را برده از دو طرف به حاضرين مشتى دستلاف مىدادند .\r\nعيدى علما را شاه به دست خود داده بود ، علما كه مىرفتند شاه روى صندلى جلوس مىنمود طبقات مرتب مىآمدند و عيدى مىگرفتند و مرخص مىشدند عصر عيد ، سلام نظامى در بالاخانهء ميدان ارك منعقد مىشد ، پهلوانها و بازيگرها مشغول كشتى و بازى بودند و از براى عامه تفريحى بود . عيدى كه شاه به دست خودش مىداد مشتى شاهى سفيد و كيسه‌هاى شاهى كه چند سكه طلا هم داشت ، اشرفى ، پنجهزارى ، و دو هزارى بود ، هرچه بر عده افزوده شد ، از سكه طلا كاست . . . در اوايل سلطنت ناصر الدين شاه اشرفى را در بازار نه هزار و دهشاهى خرد مىكردند .\r\n\r\nعيد قربان\r\nعيد قربان هم براى اهل شهر تفريحى بود . از طرف شاه غير از صد گوسفند كه تقسيم مىشد ، من‌جمله هفت هشت گوسفند براى پدرم ( پدر حاج مخبر السلطنهء هدايت ) مىآوردند ، شترى را تزيين كرده با دم و دستگاه موزيك و عمليات مخصوصى به ميدان نگارستان مىآوردند و نحر مىكردند و هر قطعهء آن مخصوص صنفى بود ، مباشرين خلعت و انعام داشتند ، رسومات خوبى بود همه را تمدن از بين برد . . .\r\n\r\n","description":"","footnote":"","page_name":" 564 ","page_number":564},
  {"content":"\r\n\r\n\r\nآش‌پزان\r\nآش شلّه قلمكار كه اواخر در سرخه‌حصار پخته مىشد ، تشريفات فوق العاده داشت در زمان فتحعليشاه ، در گردش عيد پخته مىشد و از تشريفات تحويل بود ، حال در پاييز ، سابق روز 13 تشريفات به عمل مىآمد ، از جمله شكستن بعضى ظروف بود و يغماى ميوه و شيرينى و انداختن بعضى كنيزان در حوض آب كه كشتى بگيرند و لباس زياد هم نداشته‌اند « مد امروز » خانمها در اطراف حوض نشاط مىكرده‌اند و شاه را انبساطى دست مىداده است از حوض كه بيرون مىآمدند شاه شاهى شاباش مىكرده و بر اطراف مىدويدند ، خانم و كلفت خواجه و غلام بچه‌ها به هم مىريختند جامه‌ها مىدريده پاها به هوا مىرفته خرتوخرى بوده است چرچرى مىشده است . در سرخه‌حصار كنيزى در حوض نمىانداختند تشريفات مردانه بود . . .\r\nوزراء و امراء و روساء در چادرها و خيمه‌ها جمع مىشدند و سبزى آش را پاك مىكردند . « 1 » »\r\nبراى آنكه خوانندگان قيمت كالاها را با امروز مقايسه كنند « قيمت مواد غذائى ، آبگوشت ييلاقى را در تاريخ جمادى الثانى تنكوزئيل 1292 » عينا نقل مىكنيم :\r\n\r\n\r\n","description":"","footnote":"\r\n( 1 ) . مخبر السلطنه هدايت : خاطرات و خطرات ، از ص 88 به بعد .\r\n","page_name":" 565 ","page_number":565},
  {"content":"\r\n\r\n\r\nنظريات اعتماد السلطنه پيرامون سلام نوروزى در عهد ناصر الدين شاه\r\nاعتماد السلطنه در گوشه و كنار كتاب خود ، با دلى پرخون از وضع نابسامان مملكت و عقب‌ماندگى و فساد دايم التزايد كشور و تنبلى و تن‌آسانى شاه و حمايت او از عناصر فاسد و منحرف در موارد مختلف سخن مىگويد از جمله در 11 جمادى الاول 1300 هجرى مىنويسد : شاه « . . . بعد از پوشيدن لباس و جقه سر گذاشتن و شمشير حمايل كردن به طرف اتاق موزه رفتند . سلام امسال از پارسال بىعظم‌تر بود ، باز پارسال وليعهد بود ، ظل السلطان حاضر بود ، چند نفر از شاهزاده‌هاى پير بودند . امسال ظل السلطان تمارض كرد نيامد ، به جاى حسام السلطنهء پير ، حسام السلطنهء جوان شمشير آويخته بود . به جاى نصرت الدولهء هفتاد ساله ، نصرت الدوله شانزده ساله بود . دولت ما جوان نشده بچه و طفل شده ، از وزير گرفته الى تمام رؤساى ادارات . . . » چند صفحه بعد اعتماد السلطنه مىنويسد كه « ناصر الدين شاه روزى خود تفصيل سلام نوروزى را در عهد محمد شاه بيان مىكرد و مىگفت : شاه را با لباس نوروزى پشت پرده نگاه مىداشتند ، يك دفعه پرده را بلند مىكردند ، مردم تعظيم مىكردند . سلام آن وقت خيلى باشكوه بود چرا كه شاهزاده‌ها و امراى آنوقت خيلى معتبر بودند . خواستم عرض كنم قربانت شوم محمد شاه كه از آسمان اجزاء معتبر نياورده بود ، خودش تربيت كرده بود . شما به مليجك و امثال او ميل كرده‌ايد . . . « 1 » »\r\nاعتماد السلطنه در سال 1311 در دفتر خاطرات مىنويسد « . . . مجلس تحويل امسال از سال گذشته پرجمعيت‌تر و بىنظم‌تر بود مثلا در جرگهء علماء شيخ شيپور دلقك و سيد بورانى ملقك جلوس نموده بودند ، در جرگهء شاهزادگان بچه‌هاى چهار پنج ساله بيشتر از سيصد نفر ديده مىشدند ، در جرگهء امراء و وزراء و نواب ، دهباشيان فراشخانه و عملهء كارخانه و جلوداران اصطبل بودند و قس عليهذا هزار و دويست ، سيصد نفر دعوت شده بودند و از قرار مذكور زياده از دو هزار نفر بودند . . . گداها از سيد و غيره دم پلهء موزه كه سلام و تحويل آنجا واقع بود ، ايستاده يقهء مردم را گرفته عيدى مىخواستند و كفش‌دارهاى سلطنتى دويست سيصد زوج كفش كهنه از خارج آورده بودند ، كفشهاى نو مردم را مىدزديدند تا شخص مستأصل شده مبلغى به آنها مىداد و كفش نو از آنها گرفته مىپوشيد ، هيهات هيهات . . . « 2 » »\r\nغير از اعتماد السلطنه كلنل كاساكوفسكى نيز در خاطرات خود از سلام عيد نوروز سال 1275 هجرى شمسى ياد مىكند و مىنويسد : « . . . ارتشيان در لباس فرم سفيد اتريشى و اعيان در جبّه‌هاى اعطائى شاه با تكمه‌هاى برليانت شركت مىكردند . . . سلام در تالار بزرگ موزه برقرار مىگرديد ، پايين تخت سلطنتى . در طرفين ، روحانيان و سادات قرار گرفته بودند ،\r\n\r\n\r\n","description":"","footnote":"\r\n( 1 ) . اعتماد السلطنه : روزنامهء خاطرات ، ص 223 ، 225 .\r\n( 2 ) . همان كتاب ، ص 945 .\r\n","page_name":" 566 ","page_number":566},
  {"content":"\r\n\r\nپايين از آنها فرزندان و برادران و نزديكان و خويشاوندان شاه ، پس از آن قجرها و صاحبان مناصب و پايين از آن نظاميان كه نايب السلطنه در رأس آنها قرار داشت .\r\nساعت ده صبح شاه وارد شد ، منجم‌باشى با صداى ناهنجار نفس‌زنان به قرائت آياتى چند از قرآن پرداخت . . . پس از اعلام تحويل سال ، شاه از مقابل حاضرين عبور نمود و روى صندلى زرين جلوس نمود . به مناسبت حلول سال جديد ، همه روبوسى مىكردند . پس از اتمام روبوسى ، شاه شروع به دادن عيدى كرد . در دورهء فتحعليشاه سكهء طلا مىدادند بعدها نقره و طلا و اكنون فقط پول نقره به صورت سكه‌هاى پنج شاهى نو ، در كيسه‌هاى ابريشمين به ميزان دو سه تومان ، كيسه‌ها در سينى طلاى بزرگى گذارده شده و شاه با دست خود ، به كسانى كه تك‌تك جلو ، مىآمدند تسليم مىنمايد ابتدا ، به روحانيان بعد به افراد خاندان سلطنتى بعد اعيان و بعد به نظاميان عيدى داده شد . « 1 » »\r\nافضل الملك ، در كتاب افضل التّواريخ ضمن توصيف وقايع سال 1314 ه . ق مىنويسد : شب عيد سعيد مجلس ضيافت رسمى از طرف صدر اعظم در پارك خودشان منعقد گرديد و شاهزادگان و وزرا و سفرا و وزراى مختار با زنانشان به صرف شام دعوت شدند ، پس از خوردن شب‌چره ، شربت و شيرينى مجلس تا هفت ساعت از شب گذشته طول كشيد . انواع و اقسام آتش‌بازى صورت گرفت ، تمام درختان و خيابان باغ را ، چراغها و فانوسها و قنديلها آويخته بودند . پارك به آن عظمت مثل روز روشن بود . . . در اتاقها و رواقها و غرفه‌هاى تحتانى و فوقانى و ايوانها و سقفها چهل‌چراغها آويخته و جارها و چراغهاى لاله مىسوخت ، بيشتر از صد هزار چراغ در باغ و دور باغ آويخته بودند . در همه جاى تالارها و راهروها و غلام گردشها ، ميوه‌هاى رنگارنگ و شيرينىهاى مختلف گذاشته بودند . خانمهاى اهل اروپ « كالبدر فى الدّجى و كالشموس فى الضّحى » با لطافت تن و رعونت بدن و صباحت رخسار و حلاوت گفتار مجلس و محفل را زينت و مردم را بهجت داده بودند . هر طبقه و هر دسته‌اى با آزادى و خرمى در تالارها گردش مىكردند ، همه با هم دمساز و همصحبت و مهربان بودند . بالا و پايين يا نشستن و دو زانو بودن و مجبور شدن در اين مجلس نبود . صدر اعظم با هريك از حاضرين اظهار التفات و مهربانى مىكردند . در پايان وقت هر كدام به خوشى و خرّمى به منازل خود رفتند . جمعيت اين ضيافت با خدمتگزاران به هزار نفر مىرسيد . . . « 2 » »\r\n« . . . در شوال المكرم 1314 پس از تحويل ، در تالار موزه سلام خاص صورت گرفت ، بعضى از علما و شاهزادگان و وزرا و مستوفيان و درباريان كه زياده از هزار و دويست نفر\r\n\r\n\r\n","description":"","footnote":"\r\n( 1 ) . خاطرات كاساكوفسكى ، ص 18 .\r\n( 2 ) . افضل الملك : الفضل التواريخ ، به كوشش نظام ما فى و سعد ونديان ، وقايع سال 1314 ه . ق ، ص 44 و 45 به اختصار .\r\n","page_name":" 567 ","page_number":567},
  {"content":"\r\n\r\nبودند ، با لباسهاى رسمى ايستاده بودند . مظفر الدين شاه با وجود كسالت مزاج حاضر شدند و بر صندلى جلوس كردند . سينىهاى عيدى را به حضور آوردند ، تمام اين 1200 نفر دسته‌به‌دسته جلو آمدند ، هريك از دست مبارك كيسهء عيدى گرفتند ، كيسه‌هاى شاهزادگان هم پول زر داشت و هم پول سفيد ولى كيسه ساير طبقات منحصر به پول سفيد بود كه هر كيسه‌اى موازى سه تومان شاهى سفيد داشت . اول شب عيد نوروز به رسم مقرّر در خيابان باب همايون چراغان و آتشبازى مفصلى انجام مىشد .\r\nدر سلام عام روز يكشنبه سفراى كبار و وزراى مختار به اتّفاق مشير الدوله وزير خارجه و ظهير الدوله وزير تشريفات و اشيك آقاسىباشى شرفياب حضور شدند . سفير كبير دولت عثمانى كه اقدم سفرا بود ، از جانب نمايندگان خارجى ( كرديپلماتيك ) تهنيت عيد سعيد را به عرض رسانيد ، شاه جواب مرحمت‌آميزى تقرير فرمودند و نمايندگان معاودت نمودند . پس از آن ، سلام عام در پيشگاه تالار ( حوض بلور ) منعقد شد . شاهزادگان ، وزرا ، مستوفيان ، اهل قلم ، اهل نظام اعضاى وزارتخانه‌ها با البسهء رسمى حضور داشتند . شاهزاده جهانسوز ميرزا شرف مخاطبت شاه را داشتند . پس از اجراى مراسم و شليك توپ ، دفيلهء نظاميان و رژه آغاز شد ، در روز سه‌شنبه در ميدان ارك عموم اهالى دار الخلافه به زيارت شاه نايل آمدند و مبلغى خطير شاهى سفيد و اشرفى به پهلوانان و بازيگران كه در پايين كشتى مىگرفتند و ميل بازى مىكردند اعطا شد ، و سپس شاه به سراى خود برگشت . « 1 » »\r\nدر دهم ذى حجّه سال 1314 مراسم عيد مذهبى اضحى در خيابان باب همايون برقرار و بساط سور و سرور و آتشبازى و چراغان برپا كردند . پس از سلام عام شتر قربانى دولتى را به رسم معمول با تشريفات انجام دادند ، به اين ترتيب كه هر صنف از كسبه بايد يك عضو از اعضاى شتر را ببرد . . . اين شتر علاوه بر گوسفندانى است كه در سراى سلطنت قربانى شده و جداگانه براى هريك از علماى تهران چند رأس فرستاده مىشود . « 2 » »\r\nدر شب عيد غدير خم همان سال از طرف دولت در خيابانهاى مهم اسباب جشن و سرور و چراغانى مفصّل و آتشبازى برپا گرديد . در روز عيد بعد از ظهر در سراى سلطنتى سلام عام برقرار مىشد و پس از تبريك يكى از درباريان شاه نيز مطالبى مىگفت . « 3 » »\r\nدر مراسم عيد غدير خم سال 1315 شاه پس از تهنيت به عموم باريافتگان اين آيه را قرائت كرد :  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً .  « 4 »  »  ( سورهء مائده : 3 )\r\nدر مراسم جشن ختان شاهزادگان نيز مراسمى عملى مىشد ، چنان كه در زمان\r\n\r\n\r\n","description":"","footnote":"\r\n( 1 ) . همان كتاب ، ص 61 به بعد .\r\n( 2 و 3 ) . همان كتاب ، ص 71 و 73 .\r\n( 4 ) . همان كتاب ، ص 179 .\r\n","page_name":" 568 ","page_number":568},
  {"content":"\r\n\r\nمحمد شاه قاجار براى يكى از فرزندان فتحعليشاه سه شبانه‌روز جشن عظيم برپا ساختند و قاآنى قصيدهء مفصّلى گفت كه دو بيت آن را مىآوريم :\r\n اين چه جشن است ، كزو جان جهان در طرب است * همه افلاك از آن غرق سرور و عجب است\r\nچرخ در رقص و زمين سرخوش و گيتى سرمست * راست‌پرسى ، طرب اندر طرب اندر طرب است » « 1 » \r\nدر ميلاد سلاطين نيز گاه مراسم جشن و شادمانى برپا مىكردند ، چنان كه در عهد مظفر الدين شاه در باب همايون چراغان كردند و آذين بستند و آتشبازى نمودند . مطربان ترانه ساختند ، تمام شهر از ارك و ميدان توپخانه و سبزه‌ميدان و تمام بازار و كاروانسراها و مغازه‌ها و دكاكين كسبه ، قناديل نور و جارهاى بلور افروخته شد . پاسى از شب گذشته امين الدّوله وزير اعظم از طرف شاه از مردم سپاسگزارى كرد . « 2 » »\r\nدر عيد ميلاد حضرت رسول ( ص ) و حضرت امير ( ع ) نيز مردم و دولت در چراغانى و جشن مذهبى شركت مىجستند ، مخصوصا مردم با ميل و رغبت دكاكين را آذين بسته و چراغانى مىكردند و در مقابل سردر شمس العماره آتشبازى مفصّلى صورت مىگرفت .\r\nديگر از تفريحات عمومى شركت در مسابقات اسب‌دوانى دوشان‌تپه بود كه معمولا در بهار صورت مىگرفت . اسبها ، پس از چهارماه تربيت بايد شش دور گرد ميدان به جولان آيند و حدود سه فرسخ بدوند ، از اسبان ، هر كدام جلو مىافتاد بيرقى را كه پاى آن كيسهء پولى بود برمىداشت به وسيلهء مشير الملك وزير لشكر به شاه معرفى مىشد - در اطراف ميدان ، خيام و چادرهاى بزرگى برپا كرده بودند و رجال و نمايندگان سياسى كشورهاى خارج هريك در جايگاه خود قرار مىگرفتند پس از پايان مسابقه رژه ( دفيله ) افواج پياده و سوار آغاز مىشد و امتحان تيراندازى به عمل مىآمد و اغلب تيرها به نشانه اصابت مىكرد . در همين روز عده‌اى از رجال و افراد عادى كه در اسب‌دوانى مهارت داشتند در مسابقه شركت مىكردند و چند دور گرد ميدان مىدويدند ، هركس پرچم اوّل ، دوم ، سوم و چهارم را به دست مىآورد مبلغى جايزه مىگرفت . نظر دولت و مردم اين بود كه با اين‌گونه مسابقات به تربيت چابك‌سواران و جلادت و چالاكى آنان بيفزايند و سنّت ديرين « سبق ورمايه » را احياء كنند به ديگر برندگان اسبهاى ممتاز و مبلغى پول و پيشكش اهدا مىكردند . « 3 » »\r\n\r\nاعياد مذهبى\r\nپس از گرويدن ايرانيان به آيين اسلام ، مردم به ياد حوادث تاريخى يا براساس سنن و مقررات مذهبى پاره‌اى ايام را جشن مىگيرند . اعياد مذكور ، بعضى اسلامى يعنى متعلق به\r\n\r\n\r\n","description":"","footnote":"\r\n( 1 ) . همان كتاب ، ص 111 .\r\n( 2 ) . همان كتاب ، ص 149 .\r\n( 3 ) . همان كتاب ، ص 176 به بعد .\r\n","page_name":" 569 ","page_number":569},
  {"content":"\r\n\r\nكليهء ملل مسلمان است و برخى محلى و ملى و مخصوص شيعيان است . از مهمترين اعياد اسلامى يكى عيد فطر است كه با روز غرّهء ماه شوال هر سال برابر است . در اين روز مسلمانان پس از فراغت از روزه و رؤيت هلال مراسم عيد را برگزار مىكنند و با اعطاء فطريه به مستحقان و خواندن نماز ، وظايف دينى خود را انجام مىدهند .\r\nدوم - عيد اضحى يا عيد قربان - و آن عيدى است كه حاجيان پس از پايان مناسك حج در دهم ذيحجة الحرام به اقامهء آن مبادرت مىكنند و براى ثواب ، حيوان حلال‌گوشتى را طبق مراسم خاص قربانى مىكنند و گوشت آن را به فقرا مىدهند .\r\nسوم - عيد ميلاد پيامبر - شيعيان روز هفدهم ربيع الاول را روز ميلاد حضرت محمد ( ص ) مىدانند و در آن روز سازمانهاى دولتى و ملى همه تعطيل و شب عيد شهر را آذين مىبندند .\r\n\r\nعيد مبعث\r\nبنابر روايات در 27 ماه رجب در غارى در جبل حرّا براى اولين بار به پيشواى اسلام وحى فرود آمده و به رسالت مبعوث گرديده است .\r\nاز اعيادى كه خاص شيعيان است يكى عيد غدير خم است كه بنا به روايات در روز هيجدهم ماه ذيحجة الحرام در سال حجة الوداع ( 10 هجرى ) پيشواى اسلام هنگام مراجعت از مكه به مدينه در كنار غدير خم حضرت امير را به ولايت و جانشينى خود انتخاب مىكند و خطاب به سپاهيان اسلام مىگويد من كنت مولاه فهذا على مولاه . . . « از دورهء آل بويه شيعيان اين روز را عيد گرفته‌اند . علاوه بر اين ، ميلاد حضرت امير و صاحب الزمان و حسين بن موسى الرضا براى شيعيان سخت گرامى است .\r\n\r\nمراسم عيد قربان در عهد صفويه\r\nپيترو دولاواله مراسم عيد قربان را در عهد شاه عباس چنين توصيف مىكند : « . . . سه روز قبل از عيد ، يك شتر ماده را درحالىكه به گل بنفشه و گلهاى ديگر و حتّى سبزى و برگ و شاخه‌هاى كاج زينت داده‌اند در شهر مىگردانند و براى او نقاره و طبل و شيپور مىزنند و يك نفر ملا يعنى روحانى مسلمانها نيز گاهگاه اشعارى مىخواند و سخنان دينى بر زبان جارى مىسازد . هرجا اين شتر مىگذرد ، مردم دور او جمع مىشوند و دسته‌اى از پشم او را به عنوان تبرك و تيمّن مىكنند و حفظ مىكنند . ازدحام جمعيت براى كندن پشم حيوان آنقدر زياد است كه عده‌اى چوب به دست اطراف آن هستند تا مانع از افراط در اين كار شوند . زيرا\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nدر غير اين صورت حيوان بيچاره قبل از موعد قربانى در زير شكنجهء ناشى از اين عمل از بين مىرود . اين جريان سه روز به طول مىانجامد و سپس در روز عيد ، صبح خيلى زود يعنى قبل از سرزدن آفتاب بعد از نماز صبحگاهى تمام سران و بزرگان حتى خود شاه در هرجا كه هست با جمع كثيرى از مردم هر طبقه و دسته ، جمعى سوار ، و جمعى پياده در محلى خارج از شهر با سلام و صلوات و سروصدا ، جمع مىشوند در آنجا حلقهء بزرگى از تماشاچيان تشكيل مىشود . . . چون در مشرق‌زمين پنجرهء رو به خيابان وجود ندارد ، مردم از بالاى در خانه و دكانها و ديوار باغها منظرهء گذشتن شتر را تماشا مىكنند . در جلو ، يكنفر نيزه‌اى را حمل مىكند كه داراى نوك تيز و درخشانى است و بعدا براى كشتن حيوان مورد استفاده قرار خواهد گرفت . . .\r\nاز محلّه‌هاى مختلف عده‌اى با اسب و عده‌اى پياده و همه چماق به دست در آنجا حضور دارند تا پس از انجام قربانى بلافاصله با قلدرى و قطعهء بزرگى از لاشه را طبق آداب و رسوم به محلهء خود ببرند . . . گوشت حيوان بين مردم شهر و محلّات اطراف تقسيم مىشد . . . « 1 » »\r\nدر اواخر دورهء صفويه مراسم شتر قربانى مانند ديگر شؤون اجتماعى و مذهبى ارزش ديرين خود را از دست داده بود .\r\n\r\nمراسم شتر قربانى در اواخر عهد صفويه\r\nكاررى نيز در سفرنامهء خود آيين شتر قربانى را چنين وصف مىكند : « روز بعد سواره عازم تماشاى ذبح قربانى شدم ، مردم در جلو در داروغه‌خانه گرد آمدند شتر نحيفى با گردن كج به انتظار مرگ ايستاده بود . داروغه آمد و با دو تن سلّاخ پيشاپيش به راه افتادند ، شتر و مردم نيز دنبال آنان را گرفتند . به دروازهء شيراز رسيدند . . . دست و پاى شتر را بستند ، داروغه كه كلاه صفوى بر سر داشت - يعنى كلاهى استوانه‌اى با پرى در بالا و نوارهاى سفيدى در پايين كه تا شانه‌هاى داروغه آويزان بود - با زوبينى ، زخمى به شتر زد فورا مأموران كشتار ريسمان را كشيدند و دو سلّاخ به جان شتر بيچاره افتادند و سر از تنش برگرفتند ، سرش را پيش شاه بردند و صله گرفتند ، دست و پاها ، نيز هريك به خانهء بزرگى جهت دريافت انعام فرستاده شد ، گوشت حيوان نيز به فقرا واگذار گرديد و در اندك مدت نشانى از آن نماند ، چند روز قبل از عيد قربانى ، شتر آراسته‌اى را با زين مزيّن در شهر گردانيدند . روى شتر سه بچه سوار بود عده‌اى بيكار نيز از پس و پيش ، حيوان را همراهى مىكردند كه بعضى نيزه و برخى تبر يا ساطورى در دست داشتند . به اين ترتيب شتر را چند روز متوالى در تمام محله‌ها و خانه‌ها گردانيدند و نذر و صدقهء زيادى جمع‌آورى كردند . ايرانيها هر سال در همان روز اين تشريفات را انجام مىدهند .\r\n\r\n\r\n","description":"","footnote":"\r\n( 1 ) . سفرنامهء پيترو دولاواله ، پيشين ، ص 111 .\r\n","page_name":" 571 ","page_number":571},
  {"content":"\r\n\r\nاين مراسم بخاطر يادآورى زمانى است كه حضرت ابراهيم مىخواست پسر خود اسماعيل را در راه خدا قربانى كند . . . ايرانيها در اين روز علاقه دارند از گوشت قربانى بخورند ، هركس امكان مالى داشته باشد در اين روز گوسفند پاره‌اى را ذبح مىكند و از گوشت آن هم خود سهمى برمىگيرد و هم به ديگران مخصوصا فقرا سهمى مىدهد . بعضى از اشخاص فقير دست‌كم مرغى مىكشند . . . « 1 » »\r\nاعياد ملى و مذهبى مخصوصا در ايام صلح و آرامش مورد توجه مردم و زمامداران بود .\r\nاحمد امين كه در اواخر سلطنت ناصر الدين شاه به ايران آمده است پيرامون اعياد و ايام شادمانى ايرانيان مىنويسد كه « نوروز سلطانى ، مولود پيغمبر ، غدير خم ، عيد فطر و عيد قربان ايام مخصوص مسرت و شادمانى است . جشن نوروز 8 روز دوام دارد و در خلال آن مغازه و بازارها بسته است ، مردم به يكديگر تبريك مىگويند . شاه با البسهء فاخر از سفراى خارجى و وزرا ، در سالن موزهء شاهى پذيرايى مىكند . شاه با سفير عثمانى به تركى و با ساير سفرا به وسيلهء مترجمين به مذاكره مىپردازد ، بعد در تخت مرمر جلوس مىكند . در اين هنگام دربارهء شكار يا سياحت شاهانه حكايتى نقل مىشود ، بعد حقه‌بازان و بازيگران شروع به عمليات مىكنند و شب‌نشينى آغاز مىگردد ، نمايش فيلها شروع مىشود و از طرف شاه سكه‌هاى پول به اطراف پاشيده مىشود .\r\nدر ساير اعياد نظير مولود پيغمبر ، عيد فطر و عيد اضحى نيز با حضور سفراى خارجى مراسمى انجام مىشود . . « 2 » »\r\nزيارت اهل قبور با اينكه در آغاز اسلام معمول نبود از دورهء آل بويه به بعد رواج گرفت .\r\nزيارت اماكن متبركه ، براى مردم ، قطع نظر از ريشهء مذهبى و سياسى جنبهء تفريحى و جهانگردى نيز داشت و گاه‌وبيگاه طبقات مرفّه و متعيّن بار سفر مىبستند و به يكى از مراقد مذهبى روى مىآوردند . در عهد صفويه در نتيجهء رواج مذهب تشيع و رسمى شدن آن ، بيش از پيش متموّلين به زيارت تربت پيشوايان مذهبى رغبت نشان مىدادند ، چنان كه شاه عباس يك بار پاى پياده به مشهد رفت . ولى زيارت شاه سلطان حسين از اماكن مذهبى مانند ساير كارهاى او غيرعادى ، جنون‌آميز و حيرت‌انگيز است . وى در « بيست و هشتم ماه اوت 1706 با حرمسرا و جمعى از اعيان و اشراف و درباريان و نگهبانان خود كه شمارهء آنها در حدود شصت هزار تن بود ، اصفهان را به منظور زيارت مرقد حضرت معصومه و آرامگاه پادشاهان صفوى در قم ترك كرد . مىگويند ملتزمان ركاب پادشاه آن‌قدر زياد بودند كه وقتى متوقف مىشدند خيمه و\r\n\r\n\r\n","description":"","footnote":"\r\n( 1 ) . سفرنامهء كاررى ، ص 94 به بعد .\r\n( 2 ) . بررسيهاى تاريخى ، سال نهم ، شمارهء 4 ، ص 90 ، ترجمهء محمود غروى .\r\n","page_name":" 572 ","page_number":572},
  {"content":"\r\n\r\nخرگاه آنان چند فرسنگ را اشغال مىكرد .\r\nپس از زيارت قم ، پادشاه و ملتزمان او عازم مشهد شدند ، مخارج اين زيارت به اندازه‌اى سنگين بود كه به قول كروسينسكى « نه فقط خزانه را كاملا خالى كرد بلكه ايالاتى را كه شاه از آنها مىگذشت خراب نمود . نصف مخارج اين سفر براى لشكركشى عليه ياغيان افغانى و قندهارى كفايت مىكرد . » شاه و ملتزمان او قريب يكسال در مشهد ماندند .\r\nاز همين اقدام سفيهانهء « سلطان حسين » در طليعهء قرن هيجدهم يعنى در عصرى كه اروپا به سرعت در راه ترقى و كمال پيش مىرفت ، مىتوان به آشفتگى اوضاع سياسى و اجتماعى ايران و خيانت و فساد شاه و اطرافيان بىحيثيت او پى برد .\r\n\r\nزيارت اهل قبور\r\nسرهنگ دروويل كه در عهد فتحعليشاه به ايران آمده است مىنويسد : « . . . زنان ايرانى هر هفته بعد از ظهر پنجشنبه سر قبر پدر و مادر يا شوهر فقيد خود رفته و بر سر آن اشك مىريزند . محرك اصلى اين كار پيروى از عادات ديرينه است . گريهء زنان بر سر قبر شوهران ، غالبا توأم با فرياد و فغان و ادا و اصول خاصى است . اين مراسم بعد از ظهر تا شب هنگام طول مىكشد . برخى از زنان بر سر و صورت خود سيلى زده و گريبان چاك مىدهند تا دلبستگى شديد خود را نسبت به شوهر فقيد خود نشان داده باشند . در اين روز قريب پانصد ششصد نفر از زنان بر سر مزار عزيزان گرد آمده فرياد و فغان به راه مىاندازند و بر سر قبور گل ريخته و آب مىپاشند . البته ديدن چنين منظره‌اى براى اروپاييان بسيار شگفت‌آور است . اما شگفت‌آورتر از آن ديدن منظرهء بازگشت همين زنان از گورستان به شهر است ، چه آنها مانند كسانى كه در جشن و سرور شركت داشته‌اند ، شاد و شنگول ، خندان و شوخىكنان به منازل خود باز مىگردند . . . گاهى مردان نيز بر سر قبر زنان خود مىروند . . . بدون آنكه چون زنان تظاهر كنند . . . « 1 » »\r\nنه تنها زيارت تربت بزرگان دين بلكه شركت در تعزيه ، در ايام محرم قطع نظر از جنبه‌هاى مذهبى براى مردم كه هيچ نوعى وسيلهء تفريحى نداشتند نوعى سرگرمى بود .\r\nمخبر السلطنه هدايت در كتاب خاطرات و خطرات ، مراسم تعزيه را در دروازهء دولت چنين مىنويسد : در زمان ناصر الدين شاه « در تكيهء دولت تعزيه‌دارى مفصل مىشد وزراء و امراء تأسّى مىكردند و از براى مردم هم فال بود هم تماشا . . . در مقدمه روضه خوانده مىشد سپس شبيه درمىآوردند . . . در لباس و ملزومات تجمل بسيار به كار مىبردند ، شبها تكيه چراغان بود . انعامها\r\n\r\n\r\n","description":"","footnote":"\r\n( 1 ) . سفرنامهء دروويل ، ص 137 .\r\n","page_name":" 573 ","page_number":573},
  {"content":"\r\n\r\nو خلعتها مرحمت مىكردند . دور تكيه بيست طاقنماست ، مرتبهء تحتانى را وزرا و امرا مىنشستند ، مرتبهء وسط و فوقانى در پس زنبورى ، مخصوص حرم بود ، در يكى از حجرات شاه جلوس مىكرد . در تزيين رقابت مىكردند ، چاى و قهوه براى واردين ، ناهار و شام براى مباشرين مهيا بود . از شبها آخرين شبى كه ، ناصر الدين شاه گردش مىكرد ، صاحبان طاقنماها پيش‌كشيها تقديم مىكردند . يكى از طاقنماها كه متعلق به پدرم بود ده روزه هشتصد الى هزار تومان خرج برمىداشت . تكيهء اطراف سكّو از زنها پر مىشد ، قريب 6 هزار نفر - مردها راه نمىيافتند . گاه زدوخوردى بين زنها واقع مىشد و لنگه كفش در كار مىآمد . . . »\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nمجلس عروسى در بيش از يك قرن پيش\r\n\r\n","description":"","footnote":"","page_name":" 575 ","page_number":575},
  {"content":"\r\n\r\n\r\nفصل ششم مفهوم هنر هنرپيشگان ، دلقكان ، بذله‌گويان ، تعزيه‌خوانان و داستانسرايان ايران در قرون وسطى\r\nقبل از آنكه از هنرپيشگان ، بذله‌گويان و داستان‌سرايان سخنى به ميان آيد ببينيم هنر چيست .\r\n\r\nهنر به نظر تولستوى\r\nدر نامهء مشهورى كه تولستوى در سال 1889 به يكى از نويسندگان نوشته دربارهء فضايل و خصال روحى و اخلاقى يك هنرمند كامل چنين اظهار عقيده مىكند : « هنرمند بايد آنچه را كه از آن تمام بشريّت است ولى هنوز بشريت به آن واقف نيست ، بداند و براى حصول اين مقصود بايد به عاليترين مرحلهء تربيت و تكامل فرهنگى عصر خويش رسيده باشد و از همه مهمتر اينكه ، در چهارچوب زندگى فردى و خودپسندانه مقيد نباشد و زندگى خود را جزئى از زندگى عمومى بشريت بداند . هنرمند بايد در رشتهء خود استاد باشد و براى رسيدن به اين مرحله با مجاهدت بكوشد ، پيوسته كردار و گفتار خود را در معرض سنجش و انتقاد قرار دهد ، موضوعى را كه مىخواهد در پيرامون آن قلمفرسايى كند درست بداند ، و در نوشته‌ها و آثار خود جانب\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nصداقت و عدالت را رعايت كند ، هرگز دربارهء چيزى كه به آن بىاعتناست ، يا اظهار آن را ضرورى نمىداند ، آغاز نوشتن نكند ، بلكه فقط دربارهء موضوعى سخن گويد كه آن را از صميم قلب درست مىداند و خاموشى و سكوت دربارهء آن را جايز نمىداند . « 1 » »\r\n\r\nتاريخچهء هنر در ايران\r\nبه طورى كه در كتب مذهبى زرتشتى نظير اوستا ، گاتها ، يشتها و غيره منعكس است ، در ايران باستان جشنهاى ملى باشكوهى وجود داشته كه مردم طى مراسمى از آن جشنها استقبال مىكردند ، نظير جشن نوروز ، مهرگان و سده . به احتمال قوى در جريان اين جشنها هنرپيشگان آن دوران براى سرگرمى و ايجاد شور و نشاط در مردم ، دست به فعاليتهاى هنرى مىزدند .\r\nبه عقيدهء بعضى از صاحبنظران در نقوش برجستهء باستانى غالبا صحنه‌ها ، از لحاظ ساختمان هنرى به قدرى صحيح تنظيم شده كه گويى يك نفر هنرمند در آرايش صحنه شركت كرده است ، از روى اين آثار مىتوان حدس زد كه هنر نمايشى در ايران كمابيش وجود داشته است .\r\nپس از حملهء اعراب و استقرار نظام اسلامى و روى كار آمدن دولتهاى ايرانى ، از قرن سوم هجرى به بعد مظاهر هنر در ايران در آثار فردوسى و نظامى و ديگران تظاهر مىكند . در شاهنامهء فردوسى در داستان رستم و سهراب ، منيژه و بيژن ، رستم و اسفنديار و غيره به قدرى مهارت و استادى نشان داده شده است كه مىتوان آن را به صورت نمايشنامه درآورد ، به همين علت بعضى فردوسى و نظامى را استاد چيره‌دست صحنه‌پردازى دانسته‌اند . هنر تئاتر در ادوار بعد ، مخصوصا پس از حملهء مغول و تيمور و بازماندگان ستم‌پيشهء آنها ، رو به زوال و انحطاط رفت و پس از آن در محيط اجتماعى ايران به صور گوناگون از جمله به صورت تعزيه و شبيه‌خوانى تجلى مىكند . بازيگران تعزيه از لحاظ طرز گريم و لباس كاملا ايرانى هستند ، لباس آنها عبارتست از خود ، زره ، چكمه و لباس رزمى . اين شواهد حاكى از اين است كه تعزيه‌گردانها سعى مىكردند كه هنر خود را به صورت ملّى اجرا كنند - شادروان عبد الحسين نوشين در طى مقاله‌اى راجع به گذشتهء تئاتر در ايران چنين مىنويسد :\r\n« وقتى به تاريخ قديم ايران تا آخر سلسلهء ساسانيان رجوع كنيم به اين نكته برمىخوريم كه در اين دورهء تاريخى ، ايرانيان با بيشتر رشته‌هاى هنرى مانند معمارى ، مجسمه‌سازى ، موسيقى مذهبى ، رقص ، حجارى ، نقاشى روى ظروف و قالىبافى آشنايى كامل داشته‌اند ، و از طرف ديگر ايرانيان با يونان قديم كه مادر هنرهاى زيباست ، قرنها همسايهء ديوار به ديوار بوده و\r\n\r\n\r\n","description":"","footnote":"\r\n( 1 ) . مجلهء صلح پايدار ، شمارهء دوم ، بهمن 1329 ، ص 18 .\r\n","page_name":" 577 ","page_number":577},
  {"content":"\r\n\r\nمأمورين دولتى و سوداگران دو كشور هميشه در زمان صلح ، با كشور همسايه رفت‌وآمد داشته‌اند ، و نيز مىتوان گفت هنرمندان ايرانى در قسمتهاى حجارى ، معمارى ، مجسمه‌سازى و نقاشى روى ظروف تا حدى تحت تأثير هنر يونان بوده‌اند . با وجود اين چطور است كه تئاتر يونان نظر ايرانيان را به خود جلب نكرده است ، با آنكه در آن دورهء هنرى ، در كشور يونان تئاتر و آثار هنرى گوناگون وجود داشته است و مخصوصا آشيل ( نويسندهء بزرگ يونان ) يك پيس به نام ايرانيان نوشته است ؛ پس به چه علت ايرانيان قديم هيچ رغبتى نسبت به اين هنر پيدا نكرده‌اند .\r\nمستشرق آلمانى زاره  ( Sarre )  در مقدمهء كتاب خود به نام هنر عتيق ايران مىنويسد : « وقتى يك پيس يونانى را در حضور ايرانيان نمايش دادند هيچگونه استقبال و رغبتى نسبت به آن نشان ندادند . »\r\nاز طرف ديگر گزنفن سردار يونانى ، در كتاب خود به نام بازگشت ده هزار نفر مىنويسد : در ايران ديدم عده‌اى به دور چند نفر جمع بودند و آنها چيزى شبيه به تئاتر نمايش مىدادند . ممكن است مطابق گفتهء گزنفن بازيگرانى بوده‌اند كه براى تفريح مردم معركه‌گيرى مىكرده‌اند . اما حقيقت اين است كه در هيچيك از داستانهاى ايران قديم و همچنين در هيچيك از كتب محققين هيچگونه نشانه‌اى ، حاكى از وجود تئاتر در ايران قديم ديده نمىشود .\r\nآرتور كريستن‌سن ، شرقشناس دانماركى كه در نتيجهء تتبع زياد كليهء بازيهاى معمول زمان ساسانيان را در يك فصل از كتاب خود به نام شاهنشاهى ساسانيان ذكر مىكند هيچ اسمى از تئاتر نمىبرد .\r\nبدينسان مىتوانيم به اين نتيجه برسيم كه هنر تئاتر ( با وجود آنكه در جمهورى يونان به تناسب زمان به اوج تكامل رسيده بود ) در ايران باستان ، راه نيافته و ايرانيان از آن بىبهره بوده‌اند . . . « 1 » »\r\nبعضى از محققين معتقدند كه پس از حملهء اسكندر به ايران ، محتملا يونانيان در شهرهاى مسكونى خود به ايجاد تماشاخانه و سيرك مبادرت كرده‌اند . چنان كه در دورهء اشكانيان به گفتهء پلوتارك پادشاه ارمنستان ، از ارد اوّل پادشاه اشكانى دعوت مىكند و از جمله وسايل پذيرايى در اين جشن نمايش « يكى از آثار اورپيد  Uripide  درام‌نويس بزرگ يونان قديم بود . در دورهء ساسانيان در رشتهء موسيقى شعر و رقص پيشرفتهائى حاصل گرديد ولى از هنر تئاتر در اين دورهء طولانى چهارصد ساله سخنى در ميان نيست . پس از ظهور اسلام نيز مدارك جالبى كه حكايت از وجود تئاتر و نمايش در ايران داشته باشد بدست نيامده است .\r\n\r\n\r\n","description":"","footnote":"\r\n( 1 ) . عبد الحسين نوشين و تئاتر ايران ، پيام نو ، س اول .\r\n","page_name":" 578 ","page_number":578},
  {"content":"\r\n\r\nبه طور كلى بايد توجه داشت كه در قرآن كريم مردم به توجّه و نظاره به زيباييهاى طبيعت دعوت شده‌اند ، آنجا كه مىفرمايد :  « إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ »  ( سورة الصافات ، آيهء 6 ) يعنى آسمان دنيا را به زينت كواكب و ستارگان آراستيم .  « أَ فَلَمْ يَنْظُرُوا إِلَى السَّماءِ فَوْقَهُمْ كَيْفَ بَنَيْناها وَ زَيَّنَّاها »  ( سوره ق ، آيه 6 ) آيا به آسمان بالاى سرشان ننگريسته‌اند كه آن را چگونه ساختيم و با زيبايى آراستيم .  « . . . حَتَّى إِذا أَخَذَتِ الْأَرْضُ زُخْرُفَها وَ ازَّيَّنَتْ . . . »  ( سورهء يونس ، آيهء 24 ) تا هنگامى كه زمين زيبايى خود را گرفته و آراسته به زيبايى شده - ملاحظه مىشود كه آيات قرآن زيبايى را هم در زمين و هم در آسمان مطرح نموده و دستور نظاره به آنها را صادر كرده است . . . مسلّم است كه اگر خداوند براى انسان غريزهء زيباجويى و زيبايابى را نداده بود ، دستور توجه به زيبايى را نمىداد . . . اگر جهان هستى از نمود زيبايى خالى بود نيمى از دريافتهاى مفيد انسانها معدوم مىگشت . « 1 » »\r\nايرانيان از آغاز قرن چهارم هجرى براى آنكه زيبايى و ارزش اجتماعى قيام حسينى را عليه مظالم بنى اميه آشكار كنند بطرزى هنرمندانه به اقامهء مراسم تعزيهء سيّد الشهدا همت گماشتند . بنا به روايت ابن كثير شامى در احسن القصص ، معز الدوله در سال 352 ه . يعنى در حدود هزار سال پيش دستور مىدهد كه در دههء اول محرّم پيشه‌وران و كسبه دكانهاى خود را ببندند و مردم لباس عزا به تن كنند و بر تعزيهء سيد الشهدا قيام و اقدام نمايند و اين كار بىسابقه قرنها كم‌وبيش در ممالك اسلامى بين اهل تشيع معمول بود .\r\nراجع به تعزيه در ايران ، و خصوصيات آن محققين و سياحان خارجى تحقيقات و مطالعاتى كرده‌اند . از جمله كنت دوگوبينو در مقام مقايسهء تعزيه‌هاى شرقى با تئاترهاى كلاسيك اروپا برآمده و تعزيه‌نامهء حضرت قاسم را به زبان فرانسه ترجمه كرده است .\r\nمراسم عزادارى كه از اواسط قرن چهاردهم هجرى براى بهره‌بردارى سياسى و مبارزه با خلفاى عباسى و تأمين استقلال ايران به تشويق آل بويه در ايران شايع گرديده بود پس از چند قرن در دوران سلطنت صفويه بار ديگر براى برافراشتن پرچم تشيّع و مبارزه با توسعه‌طلبى عثمانيها به اوج كمال رسيد و مردم هر كوىوبرزن در نيمهء اول محرم به روضه‌خوانى و تعزيه‌دارى مشغول مىشدند ، در همين دوره در نتيجهء استقبال مردم ، عده‌اى چون كاشفى به تأليف كتاب روضة الشهدا اقدام كرد و شرح فاجعهء كربلا را به رشتهء تحرير كشيد و عده‌اى درصدد برآمدند كه صحنهء مبارزات كربلا را عينا در برابر مردم مجسم سازند و بتدريج سينه زدن ، زنجير زدن ، قمه زدن و نوحه‌سرايى مخصوصا در ايام محرّم رواج فراوان يافت .\r\n\r\n\r\n","description":"","footnote":"\r\n( 1 ) . استاد محمد تقى جعفرى : فلسفهء هنر از ديدگاه اسلام ، انتشارات نور ، ص 38 و 39 .\r\n","page_name":" 579 ","page_number":579},
  {"content":"\r\n\r\n« تعزيه ابتدا به منظور بيان احوال و مصائب خاندان حسين بن على ( ع ) و واقعهء غم‌انگيز كربلا برپا شد ولى پس از طى چندين قرن به تدريج ، از صورت كامل عزادارى بدرآمد و بر جنبهء تجمل و تفريحيش افزوده شد ، مخصوصا از اين جهت كه صاحبان قدرت و مكتب براى جلب توجه عموم و بالا بردن اعتبار اجتماعى و وجههء ملّى و مذهبى از يكطرف و از طرف ديگر به منظور ارضاى غرور و خودنمائى و رقابت ، يا نشان دادن امكانات مالى و تجمل و جاه و جلال و اشياء نفيس و ذخائر خانوادگى و هم‌چشمى با همقدران خود روزبه‌روز وسعت و دامنهء اين مراسم مىافزودند . . . « 1 » »\r\nچون سوگوارى و عزادارى از دوران قبل از اسلام در ايران سابقه داشته و پس از اسلام مخصوصا از قرن سوم هجرى به بعد جزو سنن مذهبى ، اجتماعى و گاه سياسى مردم اين مرزو بوم درآمده است در صفحات بعد به تفصيل از مراسم و تشريفات آن سخن خواهيم گفت .\r\n\r\nهنرپيشگان و دلقكان در ممالك اسلامى\r\nما از نقشى كه هنرپيشگان و خوانندگان و نوازندگان و دلقكان و تقليدچيان در زندگى ذوقى و اجتماعى اكثريت مردم خاورميانه داشتند اطلاع دقيقى نداريم و منابع تاريخى ما در اين زمينه‌ها و در مورد تاريخ زندگى اجتماعى ايرانيان سخت نارساست ولى بدون شك قشرهاى هنرمند در دوران بعد از اسلام ، بين طبقات ممتاز و مردم ميانه‌حال مقام و موقعيّت ممتازى داشتند . به قول جرجى زيدان از دورهء بنى اميه به بعد . . . خليفه و هم‌پياله‌هايش جامهاى پىدرپى مىزدند و به ساز و آواز گوش مىدادند و براى تغيير ذائقه و تنوع ، مقلّدان و دلقكان را احضار مىكردند . اينان در پوست خرس و ميمون مىرفتند و زنگوله و زنگ و خلخال به خود مىآويختند و حركاتى مىكردند كه زن بچه مرده را به خنده مىانداختند . و پاره‌اى از خلفا در حال مستى بلاها بر سر اين دلقكان مىآوردند و آنها را تا پاى مرگ مىكشانيدند . مثلا المتوكل دلقك خود « ابو العبر » را قباى حريرى مىپوشانيد در منجنيق نهاده ميان استخر پرتاب مىكرد . . . امين هر وقت كه سرمست و بيقرار مىگشت فرياد مىزد كدامتان خر من مىشويد . نديمان با يك آهنگ فرياد مىزدند « همه خر تو هستيم » . امين هم يكى از آنان را برمىگزيد و سوارش مىشد سپس به او جايزه و انعام مىداد . در بزم ميگسارى وليد بن يزيد سخنانى گفته مىشد و كارهاى زشتى انجام مىگرفت كه ما از نوشتن آن شرم داريم . خلاصه آنكه خلفا به قدرى در شهوترانى و عياشى افراط مىكردند كه اكثر آنان پيش از رسيدن به سن پنجاه سالگى مىمردند چون طبعا عمرشان كوتاه مىشد . . . « 2 » »\r\n\r\n\r\n","description":"","footnote":"\r\n( 1 ) . نقل و تلخيص از ايرانشهر جلد اول « نمايش » .\r\n( 2 ) . جرجى زيدان ، پيشين ، ج 5 ، ص 199 .\r\n","page_name":" 580 ","page_number":580},
  {"content":"\r\n\r\nطبايع خلفا يكسان نبود ، بعضى از آنان ضمن ارتكاب هزاران خطا و گناه براى عوامفريبى گاه دستورها و بخشنامه‌هائى به نفع دين صادر مىكردند . از جمله المقتدى بالله كه خليفه‌اى مرتجع و نالايق بود « جوارى مغنيّه » ( يعنى كنيزكان آوازخوان ) را از مجالس و محافل ، منع كرد و حكم فرمود كه در حمام كائنا من كان بيفوطه ( يعنى بىلنگ ) ، درنياييد و كبوترخانها را برانداخت تا ديگر كسى كبوتربازى نكند و آبهاى حمامات را از دجله بازداشت و حكم فرمود كه ملاحان ، زن و مرد در يك كشتى ننشانند . . « 1 » »\r\n\r\nدلقك دربارى\r\nبه طورى كه جاحظ در كتاب تاج يادآور شده است در عصر ساسانيان در دورهء پادشاهى خسرو ، دلقكى بود به نام مازيار كه پس از چندى مورد بىمهرى قرار گرفت ، دلقك براى جلب عطوفت شاه روزى چند به تقليد آواز حيوانات مشغول شد و سرانجام چنان در اين كار استاد گرديد كه « . . . چون سگ « اواو » مىكرد و مانند گرگ زوزه مىكشيد و بسان خر « ارار » مىكرد و هم‌آهنگ اسب شيهه مىزد و چون خروس بانگ مىزد ، و بنشان استر ، صدا مىكرد . . .\r\nيك روز كه شاه در بستر راحت غنوده بود دلقك صداهاى گوناگون حيوانات را تقليد كرد ، شاه ، با شگفتى بسيار غلامان را به اطراف فرستاد تا بالاخره مازيار دلقك را برهنه در كنجى خزيده يافتند . وى را بىدرنگ نزد شاه بردند ، چون خسرو ، از حال او پرسيد گفت . « آن روز كه شاه بر من خشم گرفت خداى نيز مرا مسخ كرده به گونهء سگ و گرگ و خر درآورده است خسرو او را خلعت داد و از گناهش درگذشت . . . « 2 » »\r\n\r\nشعبده‌بازان\r\n« امروز در ميان فارسىزبان « شعبده » به ضم شين ، به معنى نيرنگ‌سازى و حقه‌بازى است چنان كه مىگويند فلان ، شعبده‌باز است يا به شعبده‌بازى كار خود را مىسازد . ظاهرا اين كلمه از عربى گرفته شده و به فتح اول و ذال « شعبذه » بر وزن دغدغه آمده است . اين لغت در عربى به معنى نماياندن چيزى است در چشم بيننده به غير صورت حقيقى و به گفتهء ديگر نماياندن باطل است در لباس حق و نوعى است از تردستى ، نظير سحر ، چنان كه با سرعت حركت دست چيزى متعدد را يكى يا يك چيز را متعدد يا جمادى را جانور بنمايانند و امر محسوس را بدون به كار بردن دست بر چشم مردم بپوشانند و اين كارى است كه مهره‌بازان مىكنند .\r\n\r\n\r\n","description":"","footnote":"\r\n( 1 ) . روضة الصفا ، پيشين ، ج 3 ، ص 527 .\r\n( 2 ) . جاحظ : كتاب التاج ، ص 165 .\r\n","page_name":" 581 ","page_number":581},
  {"content":"\r\n\r\nاين افراد هنرمند را « ابو العجب » نيز مىخواندند چنان كه يكى از تردستان اواسط قرن چهارم هجرى به نام « منصور » همين كنيه را داشته ، پس ابو العجب كه در فارسى به شكل ابو العجب و « بلعجب » نيز استعمال نموده‌اند در اصل لقب مردان هنرمندى است كه كارهاى عجيب از آنان به ظهور مىرسد ، و « روزگار » را قدما به همين كنيه و لقب خوانده‌اند . ابو تمام مىگويد : ما الدّهر فى فعله الّا ابو العجب . سيف اسفرنگ مىگويد :\r\n چشم‌بندى كرد شايد روزگار بو العجب * كز نظرهاى سعادت چشم دوران بسته شد\r\nحقه‌بازان طرب را مهره‌هاى آرزو * هرچه بود از ششدر نه حقه‌بازان بسته شد « 1 » » \r\nهنر شعبده‌بازى را تودهء مردم ، چشم‌بندى ، نظربندى ، حقه‌بازى و سبك‌دستى نيز مىنامند . نظامى گويد :\r\n شعبدهء تازه برانگيختم * هيكلى از قالب نو ريختم \r\nو مسعود سعد سلمان كه ساليان دراز از عمر خود را در زندان سپرى كرده در شكايت از روزگار مىگويد :\r\n گويى همه بر من به كار بندد * هر شعبده كاين روزگار دارد \r\nو حافظ گويد :\r\n پرى نهفته رخ و ديو در كرشمهء حسن * بسوخت ديده ز حيرت كه اين چه بو العجبى است \r\nرشيد الدين وطواط مىگويد :\r\n همهء افاضل گيتى به دست من باشند * بدان مثال كه مهره به دست بو العجب است \r\nبا اينكه در ايران شرايط براى رشد و ترقى امور ذوقى و هنرى فراهم نبوده است با اينحال گاه‌وبيگاه در گوشه و كنار عده‌اى به شعبده‌بازى و كارهاى خارق العادهء هنرى مبادرت مىكردند .\r\n\r\nشعبده‌بازى كه دعوى پيغمبرى كرد\r\nدر دورهء سامانيان در زمان امارت امير حميد در يكى از نواحى چغانيان شخصى به نام مهدى ادعاى پيغمبرى كرد ، وى به كارهاى محير العقولى دست مىزد ، از جمله دست خود را در حوض پرآبى مىكرد ، و چون دست خود را درمىآورد پر از دينار بود ، و در گرد سفرهء او جمع كثيرى غذا مىخوردند بدون آنكه در مواد غذايى نقصان ظاهر شود و با يك جام جمعى را سيراب مىكرد بدون آنكه آب كم شود ، نزديكان او هر روز با يك خرما سدجوع مىكردند .\r\nدر نتيجهء اين هنرنمائيها در سال 322 جمعى كثير دور او جمع شدند و شهرتش در اطراف پراكنده شد .\r\n\r\n\r\n","description":"","footnote":"\r\n( 1 ) . شعبذه - شعوذه - بو العجب : عباس اقبال مجلهء يادگار ، س اول ، ش 2 ، ص 7 ، 8 ، 10 .\r\n","page_name":" 582 ","page_number":582},
  {"content":"\r\n\r\nبالاخره دولت سامانى از شهرت روزافزون او بيمناك گرديد و ابو على چغان را به جنگ او فرستاد و او را گردن زدند .\r\nدهخدا ، در امثال و حكم خود مىنويسد : « مشعبد را نبايد بازى آموخت . »\r\n فرسوده دان مزاج جهان را به ناخوشى * آلوده دان دهان مشعبد به گندنا \r\nخاقانى\r\nدر منابع تاريخى و ادبى بعد از اسلام مكرر از شعبده‌بازان سخن به ميان آمده ولى از فعاليتهاى هنرى و وسايل كار آنان به تفصيل مطلبى ننوشته‌اند . حتى در فهرست ابن نديم ، ضمن بيان اخبار دعانويسان از « شعبده‌بازان و ساحران و صاحبان نيرنگ و افسون و طلسمات . . . » نام مىبرد .\r\n\r\nاعمال خارق العاده\r\nسلطان محمود كه مردى جنگجو ، متعصب و خرافاتى بود ، هنگامى كه به عزم جنگ نوح بن منصور سامانى مىرفت او را از وجود زاهدى گوشه‌نشين خبر دادند . محمود به معيّت حسنك وزير به ملاقات او رفت . در مراجعت به زاهد گفت « . . . از اموال هرچه مطلوبست ملازمان تسليم نمايند . زاهد دست در هوا كرد و مشتى زر مسكوك در كف سلطان نهاد ، و گفت هركه از خزانهء غيب امثال اين نقود تواند گرفت به مال مخلوق چه احتياج داشته باشد ! ؟ »\r\nعلاقهء فراوان مردم به امور شعبده‌آميز و خرق عادات به حدى است كه بعضىها براى جلب توجه ، امور غيرطبيعى ، باور نكردنى را حتّى به مردانى چون شمس تبريزى و جلال الدين رومى نسبت مىدهند . چنان كه راجع به نخستين برخورد شمس تبريزى با جلال الدين ميگويند ، هنگاميكه بر مولانا وارد شد ، در برابر وى كتابهاى زيادى ديد ، پرسيد در اين كتابها چه هست ؟\r\nمولانا از ظاهر ژوليده ، شمس را مردى عامى تصور كرده بود گفت « چيزهايى كه تو ندانى » و بلافاصله كتابها آتش گرفت ، و جلال الدين نعره‌اى زد و از هوش رفت .\r\nدر روايت ديگر شمس تبريزى كتابها را از برابر مولانا برداشت و در آب انداخت و مولانا عتاب كرد و رنجيد از اينكه بعضى از كتب پدرش در ميان آنها بود ، آن وقت شمس ، يك‌يك كتابها را از آب درآورد ، بدون اينكه تر و خطوط آن پاك شده باشد .\r\nاين گونه روايات ، طرز تعقّل و دماغ افسانه‌پسند ما را نشان مىدهد . همانطور كه در افسانه‌هاى ما علت و معلولى در كار نيست ، خرق عادت ، و صورت گرفتن امور محال ، امريست جارى ، و از بزرگان انديشه و اخلاق ، دائما مترصد انجام امور غيرطبيعى و سرزدن كارهاى ممتنع هستيم . . . « 1 » »\r\n\r\n\r\n","description":"","footnote":"\r\n( 1 ) . على دشتى : سيرى در ديوان شمس .\r\n","page_name":" 583 ","page_number":583},
  {"content":"\r\n\r\n\r\nخرس‌باز ، دف‌زن و عنترى\r\nمسعودى در جلد دوم كتاب مروج الذهب ضمن انتقاد از خلقيات مردم عادى آشكارا نشان مىدهد كه از حدود هزار سال پيش به اينطرف در ايران انواع هنرنمايى مورد توجه مردم بوده و گروهى از راه خرس‌بازى ، عنتردارى ، دف زدن ، و شعبده‌بازى ، نقّالى ، معركه‌گيرى و جز اينها امرار معاش مىكردند و عموم طبقات اجتماعى به آنان علاقه و دلبستگى داشتند مخصوصا عامه يعنى مردم كوىوبرزن كه هيچگونه تفريحى در دسترس آنان نبود از هنرنمايى آنان استقبال مىكردند . مسعودى محقق و مورخ معروف ، معلوم نيست از چه رو ، از توجه طبقهء سوم به امور تفريحى انتقاد مىكند و هنرپيشگان دوران خود را مورد انتقاد شديد قرار مىدهد .\r\nبه نظر اين محقّق و پژوهندهء نامدار توجه به امور ذوقى و تفريحى عملى لغو و بيهوده است . وى در كتاب خود مىنويسد : « . . . همه جماعت عامه يا به دنبال خرسباز ، يا دف‌زن و عنترى روانند و به لهو و لعب سرگرمند يا به شعبده‌بازان تردست دروغ‌زن مشغولند و به قصه‌پردازان دروغ‌ساز ، گوش فرامىدهند يا در اطراف كتك‌خورده فراهم شده يا بر به دار آويخته‌اى گرد آمده‌اند چون بانگشان زنند پيروى كنند و چون صيحه‌اى بشنوند از جا بروند . . . « 1 » » به نظر جامعه‌شناسان ، زيست‌شناسان و پزشكان دوران ما هر انسان عاقل و معتدلى بايد براى برخوردارى كامل از عمر خويش در شبانه‌روز 8 ساعت كار مفيد اجتماعى انجام دهد ، 8 ساعت بخوابد و 8 ساعت از عمر خود را در امور ذوقى و تفريحى نظير ورزش ، راه‌پيمايى ، كوه‌پيمايى ، باغبانى ، استفاده از موسيقى و جز اينها سپرى نمايد ، تا بتواند با شادابى و نشاط از عمرى دراز و پرثمر بهره‌مند گردد .\r\nدر دورهء عباسيان در مجالس عيش و طرب « شوخيها و مسخرگيها كه دلقكهاى خلفا مىكردند ، رنگى خاص داشت . ابو الحسن دمشقى در روزگار رشيد و ابو العنس در دوران متوكل كارشان از اين گونه مجلس‌آرايى بود . محمّد امين ، وقتى مست مىشد از نديمان مىپرسيد از شما كيست كه براى من درازگوش سوارى شود ؟ همه مىگفتند من ، و خليفه بر يك تن سوار مىشد و او را چون درازگوش خود مىراند . ابو العنس در روزگار متوكل لباسهاى مسخره مىپوشيد و با حركات خويش اهل مجلس را مىخندانيد . خليفه در مستى او را گاه در بركه‌اى مىافكند ، و سپس تور مىانداخت او را مثل ماهى شكار مىكرد و چه بسيار تفاوت بود بين سيرت اين خلفا با آنچه دويست سال پيش از سيرت محمد ( ص ) و خلفاى راشدين نقل مىشد . . . « 2 » »\r\nبه اين ترتيب اعراب كه يك قرن پيش كافور را از نمك نمىشناختند و نان رقاق را\r\n\r\n\r\n","description":"","footnote":"\r\n( 1 ) . مروج الذهب ، ترجمهء ابو القاسم پاينده ، ج 2 ص 39 .\r\n( 2 ) . عبد الحسين زرين‌كوب : تاريخ ايران ، ص 531 .\r\n","page_name":" 584 ","page_number":584},
  {"content":"\r\n\r\nكاغذ گمان مىكردند در سايهء دولت اسلامى غرق تنعّم شدند ، پس از يكى دو قرن در نتيجهء انحراف از تعاليم اسلام و مست شدن از بادهء قدرت ، ثروت و استبداد ، به سراشيبى فساد ، سقوط كردند .\r\n\r\nمزاح كردن\r\nبه طور كلى در تعاليم اسلامى مزاح و تفريح در حد اعتدال پسنديده است . به نظر غزالى گاه‌گاه مزاح كردن مباح است و شرط نيك‌خويى است به شرط آنكه به عادت و پيشه نگيرد و جز حق نگويد كه مزاح بسيار ، روزگار ضايع كند و خندهء بسيار آورد و دل از خندهء بسيار سياه شود و هيبت و وقار مرد ببرد . . . هرچه خندهء بسيار آورد مذموم است و خنده بيش از تبسم نبايد . . . « 1 » »\r\nبا وجود تمام اين تعاليم ، مردم باذوق و طبيعت‌گراى ايران از هر فرصتى براى تفريح خاطر خويش بهره‌بردارى مىكردند . دكتر زرين‌كوب مناظرى چند از تفريحات عمومى را تصوير مىكند :\r\n« در كوچه و بازار قصه‌گويان دوره‌گرد معركهء خود را برپا مىكردند ، قصه‌هاى عنتر و رستم قصه‌هاى پيغمبران كهن ، حكايات سليمان و جنّيان مشتريهاى بسيار داشت .\r\nبسا كه وقتى قصه‌گو ، با حكايات غم‌انگيز و بدفرجام خويش دلها را به درد مىآورد ، طنبور و ساز خويش برمىگرفت و مىنواخت و مىكوشيد كه با آن « تيمار » اندكى شادى نيز بهرهء شنوندگان خويش سازد .\r\nذوق تفرّج خاطرها را مىنواخت و مخصوصا جوانان دل به اين گونه تفريحها خوش مىكردند ، در باغها و نخلستانها غالبا به تفرج مىرفتند و گاه زنها با پسران زيبا نيز درين مجالس عيش و طرب رفت و آمد مىكردند . آواز و موسيقى درين مجالس وجود داشت در مهمانيهاى دوستانه خاصه در بيرون از شهرها سماع بيگانه نبود ، وجود حكايات متعدد ، رواج و تداول آن را نشان مىدهد . . . در عراق به فتواى ابو حنيفه نبيذ و بعضى از انواع شراب را حلال مىشمردند . . . ابو نواس شاعر در غزلهاى خويش آشكارا مىگفت كه اگر شراب حرام است چه باك ؟ نه آنست كه لذت همه در حرام است ، و اين سخن در واقع زبان حال بسيارى از رندان بىبندوبار در آن زمان به شمار مىآمد . . . طبقات مرفه به شكار و بازى نيز علاقه نشان مىدادند كبوتربازى ، خروس‌بازى ، سگ‌بازى و تربيت بوزينه براى عده‌اى موضوع تفريح و وقت‌گذرانى بود . . . بازدارى و تربيت مرغان شكارى نيز چنان مورد توجه بود كه در آن باب\r\n\r\n\r\n","description":"","footnote":"\r\n( 1 ) . محمد غزالى : كيمياى سعادت ، ص 480 .\r\n","page_name":" 585 ","page_number":585},
  {"content":"\r\n\r\nكتابها تأليف يافت . از اينها گذشته قمار نيز حتى در بين طبقات فقير رواج و انتشارى داشت و بعضى در علاقه به شطرنج و نرد افراط مىكردند . تفريح ديگر عامه نقل حكايات و لطيفه‌ها بود ، در واقع حكمت عاميانه بر همين امثال و حكايات كوتاه مبتنى بود . حكايات بخيلان ، حكايات احمقان ، حكايات طمعكاران ، حكايات معلمان ، حكايات كسانى كه دعوى پيغمبرى مىداشتند حكايات كسانى كه به طفيل ديگران دنبال سور و مهمانى مىرفتند چيزهايى بود كه غالبا با لطف و ظرافت خاص در مجالس عام و خاص نقل مىشد و سبب تفريح خاطرها بود ، بعضى نكته‌پردازان و ظريف‌طبعان خود ، از اين گونه حكايات مىساختند و مىآفريدند و برخى ديگر با گفتار و كردار گزنده و عبرت‌آموز خود عمدا منشأ اين گونه حكايات مىشدند . . . « 1 » »\r\n\r\nمحافل علمى و مجالس انس\r\nسلاطين و وزيران آل بويه « دو نوع مجلس داشتند يكى مجلس بحث كه جمعى از دانشمندان و اديبان گرد مىآمدند و در حضور پادشاه يا وزير به بحثهاى گوناگون مىپرداختند ، خود پادشاه نيز در بحث وارد مىشد . در اين مجلس‌ها يك نفر به عنوان نقيت ( يا ناظم ) از طرف پادشاه معين مىشد تا ادارهء مجلس را به عهده گيرد ( مثالب الوزيرين ابو حيّان توحيدى ص 204 ) ديگر مجلس انسى كه دوستان و آشنايان براى رفع خستگى روزانه و انبساط خاطر تشكيل مىدادند . از اين قبيل مجالس نه تنها طبقات ممتاز بلكه مردم فقير و ميانه‌حال نيز استقبال مىكردند . رودكى حدود 11 قرن پيش در اشعار پراكنده‌اى كه از كليله و دمنه او به يادگار مانده است به لذت روحى مردم از اين ديدارهاى دوستانه اشاره مىكند :\r\n هيچ شادى نيست اندر اين جهان * برتر از ديدار روى دوستان\r\nهيچ تلخى نيست بر دل تلختر * از فراق دوستان پرهنر \r\nمجلس انس امرا به كيفيّت خاصى جريان مىيافت و تنها افراد معيّنى كه سمت منادمت پادشاه يا وزير را داشتند مىتوانستند در آنها شركت كنند . نديمان با حاضرجوابى و لطيفه‌گويى ، مجلس را گرم مىكردند . برنامه‌هاى ديگرى نيز اجرا مىشد ، از جملهء آنها نمايشهايى شبيه به خيمه‌شب‌بازى بود كه در پاره‌اى از اشعار شاعران آن زمان از قبيل متنبى و مهيار ديلمى اشاراتى به اين نوع نمايشها ديده مىشود . ديگر حركات دلقكها يا ( دلخكها ) و هنرنمائيهاى مختلف بود ( نام پاره‌اى از دلقكهاى معروف در كتب ادب و تاريخ ديده مىشود از جمله طلحة المسخره ( البصائر و الذخائر ابو حيان ، ص 236 ) و جعفرك دلقك ملكشاه سلجوقى ( ابن اثير ، ج 8 ، ص 131 ) .\r\n\r\n\r\n","description":"","footnote":"\r\n( 1 ) . تاريخ ايران ، پيشين ، ص 537 .\r\n","page_name":" 586 ","page_number":586},
  {"content":"\r\n\r\nگذشته از دلقكها و مسخره‌ها ، طفيليها نيز گاهى باعث سرگرمى و تفريح اعيان و اشراف مىشدند كه نام بعضى از آنها و داستانهاى خوشمزه‌اى كه براى ايشان اتفاق افتاده در آثار آن زمان ضبط شده است .\r\n. . . در ميان نديمان كسانى بودند كه با حركات و اعمالشان اهل مجلس را به نشاط مىآوردند و وسيلهء تفريح خاطر آنان مىشدند . دربارهء اين افراد چه در مجالس خلفا چه پادشاهان داستانها و پيش‌آمدهاى جالبى در كتب تاريخ و ادب ذكر شده است . از جمله مردى بوده است به نام ابىورد كه در مجلس مهلبى وزير ( از وزيران آل بويه ) حاضر مىشد و چنان در تقليد حركات و قيافه و طرز سخن گفتن سايرين مهارت به خرج مىداد كه اهل مجلس از خنده بىتاب مىشدند . وى اشعار خنده‌دارى نيز مىسروده است ( يتيمة الدهر ، ج 2 ، ص 114 ) .\r\nدر آن زمان افراد بازيگر و هنرمندى بوده‌اند كه با اعمال و حركات خود مردم را مىخنداندند يا سرگرم مىكردند ، از جمله در كتاب حكاية ابى القاسم ( از آثار قرن چهارم ) مردى ذكر شده است كه جلو بازار مال‌فروشان مىآمد و چنان صداى خر مىكرد كه تمام خران از صداى او به صدا درمىآمدند .\r\nدر مجالس انس بالبديهه دربارهء موضوعى شعر گفتن يا چيزى را در شعر به صورت معما يا لغز درآوردن معمول بوده است . . . « 1 » »\r\n\r\nداربازى و بندبازى\r\nيكى از وسايل سرگرم كردن مردم داربازى بود . شادروان مجتبى مينوى در ذيل صفحهء 247 كليله و دمنه نصر الله منشى مىنويسد :\r\n« داربازى كار و عمل مردان دارباز بود كه بندباز و ريسمان‌باز و ساروباز نيز گويند يعنى كسانى كه بر روى طناب و بندى كه دو سرش به بالاى دو تير ( يا دار ) بلند بسته و به فاصله زيادى بالاى زمين در هوا ، قرار دارد بازيها مىكنند و خطر افتادن و مردن براى ايشان هست . . . »\r\n\r\nبازيگران و هنرپيشگان\r\nدر كتاب احسن التواريخ حسن روملو ، ضمن توصيف وقايع مربوط به سال 825 از هنرپيشگان و بازيگران آن دوران در سرزمين خطاى چين ياد مىكند : « چون پادشاه بر تخت نشست و قرار گرفت ، ايلچيان را نزديك تخت بردند . . . بازىگران به بازى درآمدند . اول\r\n\r\n\r\n","description":"","footnote":"\r\n( 1 ) . شاهنشاهى عضد الدوله ، پيشين ، ص 296 به بعد .\r\n","page_name":" 587 ","page_number":587},
  {"content":"\r\n\r\nجماعتى پسران چون ماه مثل دختران ، سرخى و سفيدى بر روى ماليده و حلقه‌هاى مرواريد در گوش كرده و جامه‌هاى زربفت خطايى پوشيده و نخلها و گلها و لاله‌هاى ملوّن كه با كاغذ رنگين و ابريشم بسته بودند بر دست گرفته و بر سر خلانيده بر اصول خطاييان رقص كردن گرفتند ، بعد از آن دو پسر قريب به سن ده سالگى بر بالاى دو چوب معلقها زدند و انواع بازيها كردند ، بعد از آن شخصى برستان ( به معنى بر پشت خوابيده « برهان قاطع » ) خسبيده پاى خود را بالا داشت و چند نى بزرگ بر كف پاى او نهادند و شخصى ديگر نىها را به دست گرفت و پسرى 12 ساله آمد و بر بالاى آنها رفت و آن نىها در درازى هفت گز بود و بر آن نىها انواع بازيگريها نمود . و در آخر يك‌يك آن نىها را مىانداخت تا يك نى مانده پس بر سر آن نى خطا شد چنان‌كه همه كس گفتند كه افتاد كه ناگهان آن شخص كه خفته بود و نى بر پاى گرفته بود برجست و او را در هوا گرفت . . . « 1 » »\r\n\r\nوسايل كار شعبده‌بازان\r\nدر مجلّدات سمك عيار جسته‌جسته به هنرنمايى مشعبدان و بو العجبان اشاره شده و از مطالعهء اين كتاب به خوبى برمىآيد كه در دورهء قرون وسطى عده‌اى هنرپيشه در كنار ميدانها يا بر سر كوى و برزنها بساط خود را مىگستردند و با اسباب و وسائلى كه همراه داشتند توجه عمومى را به خود جلب مىكردند .\r\n« . . . با روزافزون بگفت كه آلات بلعجبى راست مىبايد كردن كه مگر بدين بو العجبى خود را پيش وى توانم افكندن ، پسر عالم‌افروز احوال با سعد سردار بگفت و او را زر داد تا بيرون رفت و هرچه مىبايست مىخريد و مىآورد از جقه و مهره و طلبه و ساز بساط و تخته روى و صورتهاى مجوف و دهل آواز و آلتهاى هنگامه‌دارى .\r\nعالم‌افروز برخاست با روزافزون از كاروانسراى بيرون آمدند تا پيش سراى شاه بر شارع راه ، بساط بيفكندند و آلات بگستردند و صفير زدند . عالم‌افروز به حقيقت در بازيدن آمد و آغاز كرد حقه‌بازيدن و مهره بردن و بازآوردن ، يك مهره مىبرد و بازمىآورد ، خلقى بر وى نظاره گشته از كردار وى در خنده افتاده .\r\nعالم‌افروز خدمت كرد بساط بگسترد و حقه بازيدن گرفت ، دو مىنهاد و سه مىبرد ، سياه مىنهاد و اسفيد مىنمود . ( از سمك عيّار )\r\nدر وصف حال خورشيد شاه در جلد اول « سمك عيار » چنين مىخوانيم كه چون سال عمر خورشيد شاه به ده رسيد ، با هر فاضلى گوى در ميدان افكندى از همه افزون آمدى .\r\n\r\n\r\n","description":"","footnote":"\r\n( 1 ) . حسن بيك روملو : احسن التواريخ ، به اهتمام دكتر عبد الحسين نوايى ، ص 160 .\r\n","page_name":" 588 ","page_number":588},
  {"content":"\r\n\r\nمرزبانشاه بفرمود تا استادان با علم آوردند تا فرزند او را ادب ميدان‌دارى آموزند ، ادب سوارى و گوى و حلقه و نيزه و تير و كمان و عمود و كمند و تك معلّق و اشناه و كشتى و ملاعبى و شطرنج ، چنان كه در جمله سرآمده بود . چون سال عمر خورشيد شاه به چهارده رسيد در جمال فتنهء جهان شد ، چنان كه چون شاهزاده در بازار مىگشت ، صد هزار مرد و زن بر بام و دريچه نظاره مىكردند و بر وى آفرين مىخواندندى ، تا غايتى كه مرزبانشاه از چشم بد بترسيد ، بفرمود تا نقاب فروگذاشت .\r\nچون شاهزاده در همه علم استاد شد او را هوس سازهاى مطربى افتاد كه بياموزد ، چون چنگ و دف و رباب و ناى و بربط و عجب‌رود و آنچه بدين ماند . مرزبانشاه از بهر آنكه او را دوست مىداشتى گفت جان پدر ، هرچه مىخواهى مىآموز . . . « 1 » »\r\nبه طورى كه از منابع تاريخى و داستانى برمىآيد از عهد غزنويان مسخرگان و دلقكها در دربار خلفا و سلاطين راه يافتند و برخى از آنان با صراحت تمام از زبان مردم سخنها گفته و به روش زورمندان زمان انتقادها كرده‌اند . عبيد زاكانى نويسنده و منتقد نامدار ، ضمن لطايف شيرينى كه به يادگار گذاشته است مىنويسد :\r\nاز بهر روز عيد سلطان محمود خلعت هركسى تعيين مىكرد چون به طلحك رسيد فرمود كه پالانى بياوريد و به دو بدهيد ، چنان كردند . چون مردم خلعت پوشيدند طلحك آن پالان در دوش گرفت و به مجلس سلطان آمد ، گفت اى بزرگان عنايت سلطان در حق من بنده از اينجا معلوم كنيد كه شما همه را خلعت از خزانه فرمود دادن و جامهء خاص خود از تن بركند و در من پوشانيد .\r\nسلطان محمود روزى مطبخى را گفت . . . هر گوسفندى را كه امروز در مطبخ مىكشى جمع كن و پخته در كاسه بر سر سفره پيش طلحك بنه تا چه خواهد گفتن . بنهاد و او خوش مىخورد ، سلطان از او پرسيد چه مىخورى گفت آش حرمست مطبخان به غلط پيش من آورده‌اند مىخورم .\r\nعلاوه بر اين دختدى زه‌چشمى و ابو الفوارس از مسخره‌هاى عهد سلطان محمود و سلطان مسعود بودند .\r\nطلحه گفت خوابى ديده‌ام نيمه راست و نيمه دروغ . گفتند چگونه ؟ گفت در خواب ديدم ، كه گنجى بر دوش مىبرم از گرانى آن بر خود بريستم ، چون بيدار شدم ، ديدم جامهء خواب ، آلوده است و از گنج اثرى نيست .\r\n\r\n\r\n","description":"","footnote":"\r\n( 1 ) . فرامرز بن خداداد : سمك عيار ، به اهتمام دكتر ناتل خانلرى ، ج اول ، ص 9 .\r\n","page_name":" 589 ","page_number":589},
  {"content":"\r\n\r\nكفش طلحك را از مسجد دزديده بودند و به دهليز كليسا انداخته ، طلحك مىگفت سبحان الله من خودم مسلمانم و كفشم ترساست .\r\nطلحك را حق تعالى فرزندى داد . سلطان از او پرسيد كه نوزاد از چه جنس است ؟\r\nگفت : از چه جنس مىخواستيد باشد از فقيران چه آيد غير از پسرى يا دخترى .\r\nسلطان گفت : مردك مىگويى از فقيران پسرى يا دخترى آيد ، مگر از بزرگان چه آيد ؟ !\r\nدلقك گفت : ظالمى ، ناسازگارى ، بدفعلى ، خانه‌براندازى ، فاسقى ، بدكردارى ، فاجرى ، ستمكارى ، پليدى ، شقاوت آثارى ، خونريزى ، ناهنجارى !\r\nسلطان گفت : كافى است حرف نزن خفه شو . . . « 1 » » .\r\n\r\nدلقكان دربارى\r\nدر تاريخ طبرستان و رويان مرعشى آمده است : « كه خواجه اصيل الدين ابو المكارم ، نايب صدر ديوان استيفا بود و غازان بهادر را مسخره‌اى بود كه صدور و اكابر و حكام را در ايوان به مسخرگى انفعال دادى و با همه بزرگان هزل و مزاح مىكردى مگر با « اصيل الدين » . امير غازان به او گفت : چون است كه با همه كس مزاح و اهانت مىكنى جز با اين خواجه‌زاده ؟\r\nگفت : او مرد بزرگى است . امير فرمود او از اين بزرگان حاضر به چه چيز بزرگتر است ؟ مسخره گفت : بزرگى او اين است كه به يك دفعه مرا صد دينار مىدهد و ديگران دو دينار . امير فرمود اصيل الدين را حاضر كردند و از او سؤال كردند كه سبب اين معنى چيست ؟ خواجه اصيل الدين جواب داد كه مال دنيا را دو حاجت است . يكى براى آنكه به كسى دهند كه دستشان گيرد ، دوم اينكه به كسى دهند كه پاىشان نگيرد ، و گرنه فايدهء مال چيز ديگرى نيست . . . « 2 » »\r\nعبيد زاكانى براى نشان دادن درجهء فساد و انحطاط اجتماعى دوران خود در چند مورد از گروه هنرمندان ياد مىكند .\r\nلولئى با پسر خود ماجرا مىكرد كه « تو هيچ كار نمىكنى و عمر در بطالت بسر مىبرى ، چند با تو بگويم كه معلق زدن بياموز و سگ را از چنبر جهانيدن و رسن‌بازى تعليم كن تا از عمر برخوردار شوى ؟ اگر از من نمىشنوى ، به خدا ترا در مدرسه اندازم تا آن علم مرده ريگ ايشان بياموزى و دانشمند شوى و تا زنده باشى در مذلت و فلاكت و ادبار بمانى و يك جو از هيچ چيز حاصل نتوانى كرد . . . « 3 » » در جاى ديگر مىنويسد :\r\n« مسخرگى و قوّادى و دف‌زنى و غمازى و گواهى به دروغ دادن و دين به دنيا فروختن\r\n\r\n\r\n","description":"","footnote":"\r\n( 1 ) . كليات عبيد زاكانى ، به اهتمام پرويز اتابكى ، ص 132 ، 296 ، 303 .\r\n( 2 ) . تاريخ طبرستان ، پيشين ، ص 35 ، 36 .\r\n( 3 ) . كليات عبيد زاكانى ، پيشين ، 274 .\r\n","page_name":" 590 ","page_number":590},
  {"content":"\r\n\r\nو كفران نعمت پيشه سازيد كه پيش بزرگان عزيز باشيد و از عمر برخوردار گرديد . « 1 » »\r\nجاى ديگر از كتاب كليات عبيد زاكانى مىخوانيم : « شخصى از ثقات حكايت كرد كه در زمان سلطان علاء الدين كيقباد سلجوقى به روم بودم و در ميان حريفان مردى بود كه نان از مسخرگى حاصل كردى . . . « 2 » »\r\nاز اين شعر عبيد زاكانى كه مىگويد :\r\n رو مسخرگى پيشه كن و مطربى آموز * تا داد خود از كهتر و مهتر بستانى \r\nبه خوبى پيداست كه در غالب بلاد ايران حتى بعد از حملهء مغول عده‌اى از مطربى و مسخرگى و شعبده‌بازى امرار معاش مىكردند .\r\nشعبده‌بازى نه تنها در ايران بلكه در هندوستان و چين نيز مورد توجه عمومى بود .\r\nدر شرح حال اوكتاى قاآن بن چنگيز مىخوانيم كه در عهد او « بازيگران از ختاء آمده بودند و صور عجيبه از پس پرده بيرون آوردند . . . « 3 » »\r\n\r\nابن بطوطه و شعبده‌بازان\r\nدر ايامى كه ابن بطوطه در مصاحبت يكى از امراى چين بود ، يكى از شعبده‌بازان به دستور امير دست به كارهاى خارق العاده مىزند ، به اين ترتيب : « او گويى چوبين كه سوراخهايى داشت و تسمه‌هاى زيادى از آن گذرانيده بود به هوا پرتاب كرد ، چون گوى از نظرها ناپديد گرديد ، قسمت كوچكى از همان تسمه در دست شعبده‌باز باقى بود ، سپس شاگرد خود را امر كرد كه اين تسمه را گرفته در هوا بالا رود او چنين كرد و از چشمها ناپديد شد . سپس وى شاگردش را سه بار صدا كرد . اما وى جوابى نداد او در خشم شد كاردى برگرفت و دست به تسمه زد و به هوا رفت و از چشم پنهان شد ، ناگهان ديدم ، يك دست شاگرد بر زمين افتاد ، بعد پاى او ، آنگاه دست و پاى ديگرش بعد سر و پيكرش ، در اين حال شعبده‌باز به زمين آمد و در حالى كه به سختى نفس مىزد و لباسش خون‌آلود بود ، زمين را در مقابل امير بوسه زد . امير به زبان چينى سخنانى به او گفت و او اجزاى تن شاگرد را از روى خاك برداشته به هم درپيوست ، و لگدى به او زد كه ناگهان شاگرد صحيح و سالم برخاست . من تعجب كردم و دچار خفقان قلب شدم دوايى دادند تا به حال طبيعى بازگشتم .\r\nهمچنين مىنويسد سلطان روزى مرا به حضور خود طلبيد ، دو جوكى در محضر او بودند دستور داد از آنچه تاكنون نديده‌ام نشان دهند . پس يكى از آنها چهار زانو در هوا بلند شد ، به طورى كه به همان حال نشسته بالاى سر ما قرار گرفت . پس از تعجب و ترس به زمين افتادم ،\r\n\r\n\r\n","description":"","footnote":"\r\n( 1 ) . همان كتاب ، ص 205 .\r\n( 2 ) . همان كتاب ، ص 161 .\r\n( 3 ) . روضة الصفا ، پيشين ، ج 5 ، ص 149 .\r\n","page_name":" 591 ","page_number":591},
  {"content":"\r\n\r\nسلطان دوايى داد به هوش آمدم ، رفيقش كفشى را كه در دنبال داشت بيرون آورد و به زمين زد كفش در هوا بلند شد و چون به پس گردن آن جوكى زد جوكى كم‌كم پايين آمد تا در برابر ما نشست . پس سلطان گفت مىترسم ديوانه شوى و گرنه مىگفتم كارهاى خارق العادهء ديگر بكند . « 1 » »\r\nواصفى كه در اواخر عصر تيمورى مىزيسته در وصف هنرپيشگان آن ايام چنين مىنويسد :\r\n\r\nشعبده‌بازان و معركه‌گيران\r\n« در تاريخ تسعمايه ( سال 900 ) از ولايت عراق شخصى به اسم بابا جمال به خراسان مىآيد و به اعمال خارق العاده‌اى دست مىزند . از جمله شترى داشت كه چون آواز و سرود مىخواند « شتر وى سر و گردن مىافشاند و آواز حزينى مىكرد كه گويا چيزى مىخواند و اين بابا جمال بز كبودى داشت در غايت عظمت و ريش آن بز در درازى به حدى بود كه نزديك به زمين مىرسيد . معركه مىگرفت كه قريب به هزار كس جمع مىشد . بابا جمال گردن آن بز را گرفته از معركه بيرون مىبرد كسى از اهل معركه انگشترين به كسى داده پنهان مىساخت بر وجهى كه هيچكس نمىدانست كه آن انگشترين با كيست بعد از آن بابا جمال آن بز را در معركه درمىآورد و رها مىكرد و آن بز مىگرديد و يك‌يك را بوى مىكرد ناگهان دست بر يكى مىزد تفحص مىكردند انگشترين از وى ظاهر مىشد ، اگر فى المثل صد نوبت اين كار مىكردند تخلف نمىكرد . بابا جمال به وى مىگفت كه اى بز به عشق محمد كه محمد نامى پيدا كن ، به گرد معركه مىگرديد و دست بر محمدنامى مىزد و علىنام را نيز پيدا مىكرد .\r\nاين بابا جمال خرى داشت كه او را چمندر نام كرده بود . از براى وى صورتى بسته بود و هر عضوى از اعضاى وى را به چيزى تشبيه كرده كه اهل فضل و ارباب فصاحت و بلاغت او را تحسين مىنمودند و آن را مسجع و مصنع ساخته در آهنگ چهارگاه به نوعى ساز مىكرد و آن چمندر اصولى مىنمود كه عقل عقلا حيران مىشد ؛ و مىگفت اى چمندر ، زن عجوزى ، گنده‌پيرى عاشق تو شده و شيفتهء تو گرديده ، به جاى آب گلاب و به جاى جو مغز پسته و بادام قندى به تو مىدهد و تو را در سايهء درختى نگاه مىدارد كه از طوبى خبر مىدهد . . . و هرگز ترا بار نمىكند و همين آرزو دارد كه بر تو سوار شود و به حمام رود . اين سخن را كه مىشنيد لرزه بر وى مىافتاد و مىغلطيد و چهار دست و پاى خود را دراز مىكرد و نفس وى منقطع مىشد .\r\n\r\n\r\n","description":"","footnote":"\r\n( 1 ) . سفرنامهء ابن بطوطه ، پيشين ، ص 567 .\r\n","page_name":" 592 ","page_number":592},
  {"content":"\r\n\r\nبابا جمال بر سر وى نشسته نوحه آغاز مىكرد كه فغان از خلق برمىآمد . بعد مىگفت كه اى چمندر ، زيبائى ، رعنائى ، بالابلندى ، ابرو كمندى ، لبها چو قندى ، پسته دهانى ، موميانى ، راحت جانى ترا طلب مىكند كه از كوه مختار ترا سنگ بار كند و به جوال‌دوزى پشت و پهلوى ترا فكار كند و هر جفاى كه از آن بدتر نباشد با تو كند ، چونست ، قبول دارى ؟ به مجرد گفتن اين سخن از جاى مىجست و عرعر مىكشيد و به گرد معركه مىگرديد و يك آويز خود از غلاف بيرون مىكرد و كارهائى مىكرد كه مردم از خنده بيهوش مىشدند .\r\nو از جمله غرايب آنكه بابا جمال « سيره‌اى » داشت كه پل ( پول ) را هرچند بلند مىانداختند پرواز مىكرد و آن را از هوا گرفته پيش بابا جمال مىآورد و قفس او هرگز از ده پانزده تنكهء پول خالى نبود .\r\nو از همهء اينها غريب‌تر كارهاى « سور » خوانند بود . غلام مسخره‌اى بود ، در دوازده مقام و بيست و چهار شعبه و شش آواز و هفده « بحر » اصول كه كليات موسيقى است عملى بسته و ساز عچك را بسيار خوب مىنواخت و نىانبان مقعد خود را به آن ساز مىكرد و كارهائى مىكرد كه استادان فن موسيقى در دايرهء حيرت افتاده از جمله حلقه به‌گوشان او مىشدند .\r\nامير شاه ولى كوكلتاش و خديجه بيگم جشنى آراسته و اهل ساز و ارباب نواز را جمع ساخته نماز شام . . . آن غلام سور با يك‌يك از سازندگان ، نىانبان مقعد خود را ساز مىكرد و كارها مىنمود كه هوش از اهل مجلس مىربود ، آخر بر همه غالب مىآمد . « 1 » »\r\n\r\nيك زن شياد نزد مهد عليا\r\nدر سال 904 از ولايت قاين زنى را نزد مهد عليا خديجه بيگم آوردند و گفتند از زير دو بغل او آوازى به گوش مىرسد . آن زن مدعى بود دو پرى را تسخير كرده و به يارى آن‌ها اين آوازها به گوش مىرسد . و نفس الامر آن بود كه به ورزش همچنان ساخته بود كه آن دو آواز از دو سوراخ بينى او بيرون مىآمد اما هيچ كس نمىفهميد . و آن زن زنان منهيه ( جاسوس ) داشت كه به خانه‌هاى اعيان خراسان مىرفتند و همهء جزييات آن خانه‌ها را معلوم مىكردند ، به وى خبر مىآوردند و آن زن در آن خانه‌ها درمىآمد و همهء جزييات را مشروح مىگفت ، مردم حيران مىماندند و آن زن را چيز بسيار مىدادند تا قريب دهسال آن مقدار مال و ثروت و جمعيت حاصل كرد كه در تمام خراسان هيچكس را حاصل نبود . . . در زمان فتح خان شيبانى آن زن را كه پيش خان آوردند حضرت خان تأمل بسيار كرد و فرمود آن زن را كه دهان خود پرآب كن ، و پريان را گوى تا سخن گويند ، چنان كرد از وى دم بيرون نيامد ، حضرت خان فرمود كه اين زن\r\n\r\n\r\n","description":"","footnote":"\r\n( 1 ) . نقل و تلخيص از كتاب بدايع الوقايع واصفى ، ص 1303 به بعد .\r\n","page_name":" 593 ","page_number":593},
  {"content":"\r\n\r\nمكار همهء اهل خراسان را از شاه و گدا در جوال غرور كرده ، پس فرمودند كه او را در سر چارسو بر دار كردند . . . « 1 » »\r\n\r\nهنرمندان واقعى\r\nدر دورهء سلطان حسين بايقرا شخصى به نام حسن شهريار از شيراز به خراسان آمد . آوازه در شهر افتاد كه اين شخص به روى منارهء مدرسه گوهرشاد بيگم مىرود و عمليات خارق العاده‌اى انجام مىدهد . پس از آنكه صيت شهرت او به گوشها رسيد ، سلطان حسين ميرزا و پسران و اركان دولت جملگى در پاى مناره جمع آمدند . حسن شهريار چهار ميخ آهنى داشت دو ميخ را به قد سينهء خود در مناره جاى داد و بر بالاى يك ميخ ايستاد و نعلى از سنگ ساخته بود به سنگ خراسان ده من و آن را بر آن ميخ ديگر آويخت بعد از آن به قد خود دو ميخ را در مناره كوفت و دو پاى خود را بر آن ميخ محكم كرد و خود را سرنگون آويخت و دو ميخ پاينه را بركند و برگشت و بر بالاى ميخ بالايين ايستاد و باز دو ميخ ، را در برابر قد خود در مناره كوفت و بدينطريق بالا رفتن گرفت ، تا روز دوم به پيش گلدسته رسيد و آنجا ميخ ، كوفتن محال بود ، زيرا كه آن پنجره‌اى بود در زير گلدسته ، چوبى سه گز محكم ساخت و چوب ديگر در پاى گلدسته محكم كرد و چوب ديگر دو سرش را بر سر آن چوب بند ساخت و از آنجا از گلدسته بالا رفت و چون به كلهء مناره رسيد منجوق او را كه قپه‌اى بود از مس برداشت و به جاى وى چوب ده گز كه سوراخها داشت محكم ساخت و بر بالاى آن چوب برآمد و سر خود را بر سر آن چوب گذاشت و پايهاى خود را بالا كرد و كمانى بر دست گرفت و تيرى به هر جانب انداخت .\r\nفغان از خلق برآمد . اتفاقا در آن روز بادى بود كه درختان عظيم را از بيخ و بن برمىكند ، ميرزا بىطاقت شد و گفت آن مردك جاهل را گويند كه زود فرود آيد كه مرا طاقت ديدن كارهاى وى نيست . چون فرود آمد حضرت پادشاه اسب خاصه به زين و لجام و سر و پاى مناسب و مبلغ ده هزار تنكه به وى انعام فرمود و ساير خلق آن مقدار به وى انعام كردند كه عدد آن در خزانهء خيال هيچ محاسبى نگنجد . . . « 2 » »\r\nهمچنين در كتاب بدايع الوقايع ، در عهد سلطان حسين ميرزا ، از مردى به نام غياث الدين محمد خراسانى ذكرى به ميان آمده كه « در جميع علوم و فنون خصوصا در منطق و بيان و معانى و مباحثه و مناظره او را نظير و عديل نبود و در جميع علوم غريبه بهرهء تمام داشت .\r\nدر موسيقى كمالش به مرتبه‌اى بود كه در هر آهنگ و آوازه و مقام و شعبه و صوت و نقش و عمل و قول كه گفتندى كارى در بديهه بربستى كه استادان اين فن را در دايرهء حيرت\r\n\r\n\r\n","description":"","footnote":"\r\n( 1 ) . همان كتاب ، ص 1298 .\r\n( 2 ) . همان كتاب ، ص 1288 .\r\n","page_name":" 594 ","page_number":594},
  {"content":"\r\n\r\nافكندى و علم شعبده را نوعى مىدانست ، كه هرگاه بر كنار معركه يكى از مشعبدان گذشتى و آن مشعبد خبر مىيافت دويده پيش وى آمده سر بر زمين نهاده تخم نياز مىپاشيد كه خدا را ، مرا رسوا مساز ، و در فتنه‌گرى و شهرآشوبى به مرتبه‌اى بود كه در هر مجلسى و محفلى كه وى بودى اگر گريبان پاره نشدى و سر و دندان نشكستى ممكن نبود . يك نوبت در مجلسى به تحريك وى جنگى واقع شد كه هفت كس كارد خورد و چهار تن مرد و سه كس به مرتبهء مردن رسيد . . . « 1 » »\r\n\r\nمعركه‌گيرى در عهد صفويه\r\nاز كيفيت معركه‌گيرى و موقعيت اجتماعى هنرپيشگان و معركه‌گيران در عهد صفويه اطلاع كافى نداريم ، آنچه مسلم است بازيگران و معركه‌گيران حتى در عهد شاه طهماسب كه در تعصب و عوامفريبى و زهدفروشى سرآمد سلاطين صفوى است ، به فعاليت هنرى ادامه مىدادند .\r\nاين پادشاه در آيين سياست و مملكتدارى خود به مأمورين انتظامى آن دوران تأكيد مىكند كه :\r\n« . . . و امردان و زنان هرچند عجوزه باشند در كنار معركه‌هاى قلندران و بازيگران و امثال آن مقام نكنند و اگرچه اصناف اين گروه را از معركه‌گيرى منع نفرموده‌ايم اما قدغن است اطفال زياد بر دوازده ساله را در معركه با خود نياورند . . . « 2 » » از مطالب سابق الذكر به خوبى پيداست كه معركه‌گيرى و هنرنمايى در عهد صفويه نيز مورد توجه مردم بوده است .\r\n\r\nنقش اجتماعى دلقكان\r\nاز ديرباز در كشورهاى استبدادى شرق ، دلقكان و هزلگويان و مسخرگان ضمن مسخرگى ، پادشاهان ، وزرا و حكام را به ضعفهاى اخلاقى و مظالم و كارهائى كه به زيان مردم مرتكب مىشدند آگاه مىساختند ، چنان كه در زمان شاه عباس ، براى نجات مردم از توقعات بيهودهء شاه ، حسن بيك شاعر هزلگو كه شاه او را سگ لوند لقب داده بود ، ضمن تماشاى چراغانى ، شوخيهاى مكرر كرد ، شاه به او گفت سگ مكرر شد « سگ لوند جواب داد « آرى ، ولى نه چندان كه آيين‌بندى و چراغان شما ! » شاه مقصود او را دريافت و فرمان داد چراغان را برچينند . . . » توضيح آنكه در عهد شاه عباس گاه به فرمان وى صاحبان خانه‌ها و دكانها مكلّف بودند ، به خرج خود آيين‌بندى و چراغانى كنند و گاه اين تشريفات چندين شبانه‌روز طول مىكشيد و كار بر مردم و كسبه و بازاريان دشوار مىشد و زبان به اعتراض مىگشودند .\r\n\r\n\r\n","description":"","footnote":"\r\n( 1 ) . همان كتاب ، ج 2 ، ص 1007 به بعد .\r\n( 2 ) . بررسيهاى تاريخى ، شمارهء مسلسل 38 ، سال هفتم ، شمارهء 1 .\r\n","page_name":" 595 ","page_number":595},
  {"content":"\r\n\r\nناگفته نگذاريم كه آيين‌بندى در ايران سنتى كهن و قديمى است و معمولا هنگام تاجگذارى يا پس از فتح و پيروزى نظامى ، شهر را آيين مىبستند و اين كار ، گاه طوعا و با ميل و رغبت مردم صورت مىگرفت و گاه به امر و دستور دولت و ديوانيان .\r\nفردوسى هزار سال پيش مناظرى از اين جشنها را نشان مىدهد :\r\n هرآنكس كه بودى ورا دستگاه * ببستى به شهر اندر آيين به راه\r\nبفرمود آيين كران تا كران * همه شهر سكسار و مازندران\r\nاز آيين و گنبد به شهر و به دشت * به راهى كه لشكر همى برگذشت\r\nهمه شهرها جمله آيين ببست * منوچهر بر تخت زرين نشست\r\nچو آيينها بسته شد در سراى * نه كم بد سراى از بهشت خداى\r\nبه بازار گه بسته آيين به راه * ز دروازه تا پيش درگاه شاه \r\n\r\nمقايسه هنرمندان ايرانى با هنرمندان فرانسوى در چهار قرن پيش\r\nبازرگان و جهانگرد فرانسوى تاورنيه كه در دورهء صفويه به ايران آمده است در سفرنامهء خود مىنويسد : « حقه‌بازى نيز در ايران معمول است و هنرمندان اين رشته خيلى از حقه‌بازهاى فرنگ چابكترند . حقه‌بازهاى ما تكمه يا غنچه را در زير حقه پنهان مىكنند ، اما ايرانيها با مهارت بيشترى تخم‌مرغ را پنهان مىكنند . اين گروه هنرمند هم در مجالس خصوصى و هم در ميدانهاى عمومى نمايش مىدهند و از تماشاچىها وجه ناچيزى مىگيرند كه پرداخت آن اجبارى نيست . بندبازهاى ايران هم از بندبازهاى فرنگى خيلى ماهرترند . مكرر ديدم كه يك سر طناب را بالاى يك برجى بسته سر ديگرش را در وسط ميدان محكم نمودند و يك بندباز با يك لنگرى كه به دست دارد مكرر از پايين به بالا و برعكس حركت مىكند . گاه هنرمندان يك طفلى را هم روى دوش مىگيرند و روى طناب راه مىروند . . . « 1 » »\r\nدر كتاب رستم التواريخ ضمن توصيف محمود افغان از مرد هنرمندى به نام « كوسج » سخن به ميان آمده است . اشرف خان بخنديد و گفت : « اى كوسج كوتاه‌قامت مزوّر عيار مكار ، ما را از زرنگى و شوخ‌طبعى تو خوش آمده از براى نديمى خوبى ، بگو ببينم از كرامات چه دارى ؟ عرض نمودم ، كه بفرما كه اسباب قلندريم را بدهند ، تا چيزى عجيب و غريب بنمايم .\r\nفرمود اسبابم را حاضر كردند ، شيشه داشتم كوچك در آن خاكى بود و درش محكم بسته بود به حكمت درش را گشودم قدرى از آن خاك بر روى جامه ريختم مشتعل شد و جامه بسوخت و در حقّه روغن بسته داشتم در آب جوشان ، اندكى از آن افكندم ، آب يخ شد و نيز آب را در ظرفى\r\n\r\n\r\n","description":"","footnote":"\r\n( 1 ) . سفرنامهء تاورنيه ، پيشين ، ص 916 .\r\n","page_name":" 596 ","page_number":596},
  {"content":"\r\n\r\nنمودم و آن را بر سه پايه نهادم و در زير آن دوايى را به آتش مشتعل كردم ، از خاصيت آن دوا آب در آن ظرف يخ بسته و فتيله را برافروختم كه حضّار چون چشمشان افتاد بىاختيار از جا برجستند و شروع نمودند ، به رقصيدن ، بعد دوايى در آتش انداختم چون دود آن بلند شد همه حضّار همدگر را مكشوف العوره مىديدند و همه يك انگشت در دهان و يك انگشت به مقعد خود كرده و همه به همديگر مىخنديدند . . . « 1 » »\r\nدر دربار سلاطين ايران « يكى از اجزاى لا ينفك اسباب سلطنت ، شخصى است كه كارش مسخرگيست ، چنان كه مذكور شد كريمخان از قبيلهء زند بود ، و اين طايفه به نوعى بد حرف مىزدند كه ملقب به كج‌زبان شده بودند . منقولست كه روزى كريمخان نشسته بود و اعيان ملك نيز حضور داشتند كه در اين اثنا سگى فرياد كرد ، كريمخان روى به مسخره كرد و گفت برو ببين چه مىخواهد ، مسخره رفته و ظاهرا با دقت تمام قدرى گوش داد با صورت متفكر برگشته گفت بهتر است قبلهء عالم يكى از امراى قبيلهء خود را بفرستند تا تحقيق مطلب كند به علت اينكه اين شخص عزيز كج‌زبان است و اين زبان را قبيلهء شما خوب مىفهمند پادشاه خنديد و وى را انعام داد . . . « 2 » »\r\nسر جان مالكم در پيرامون تفريحات مردم ايران در دورهء قاجاريه مىنويسد : « در تفريحات ، تمام طبقات از فقير و غنى شركت مىكنند . چراغان ، آتش‌بازى ، كشتىگيرى ، شعبده‌بازى ، مسخرگى ، خيمه‌شب‌بازى و مطرب و سازنده و مغنى و نوازنده و پسران رقاص ، مفرح ، قلوب همهء مردمند ، و سوارى اسب و ملاقات دوستان ، تفريح در باغ و گلزار ، دعوت مردم در خانه و گستردن بساط سور ، استراحت در سايهء درختان و شنيدن شعر يا افسانه در اوقات بيكارى ، اسباب سرگرمى ايشان است . دختران رقاص وقتى در ايران بسيار بودند و در مجالس عيش و نوش شركت مىكردند ، ولى سلاطين قاجاريه اين كار را منع كرده‌اند ولى در بعضى از شهرها معمول است . . . « 3 » »\r\n\r\nنقال و قصه‌خوان\r\nنقال و قصه‌خوان در ايران مورد توجه مردم و پادشاه است . مالكم مىنويسد :\r\n« . . . صاحب اين منصب شخصى با خبر از تواريخ و مستحضر از اخبار و اشعار و نوادر و نكات و دقيقه‌ياب و نكته‌سنج بايد ، ايرانيان اسباب تماشا بسيار دارند لكن به نوعى كه تقليد در فرنگستان رسم است ندارند ، مگر قصه‌خوانان ايشان كه در حين تقرير حكايات ، به اقتضاى\r\n\r\n\r\n","description":"","footnote":"\r\n( 1 ) . رستم التواريخ ، پيشين ، ص 157 - 156 .\r\n( 2 ) . جان مالكم : تاريخ ايران ، ج 2 ، ص 196 .\r\n( 3 ) . همان كتاب ، ج 2 ، ص 207 .\r\n","page_name":" 597 ","page_number":597},
  {"content":"\r\n\r\nشرايط و حالات ، وضع خود را دگرگون جلوه مىدهند ، به طورى كه حالت غضب و حلم ، عقل و عشق ، سرور و غم ، قدرت و گدايى ، امارت و چاكرى ، عاشقى و معشوقى ، فرمانبرى و فرمان‌روايى همه در يك شخص واحد ديده مىشود . » مالكم مىنويسد : « درويش صفر شيرازى يكى از بهترين قصه‌خوانهاييست كه من ديده‌ام ، حرفت قصه‌خوانى در ايران باعث شهرت و مايهء منفعت است و كسى كه در خدمت سلطان به اين منصب ممتاز است هميشه در حضور است و همچنين در سفرها ملتزم ركاب است .\r\nمالكم كه در 1810 ميلادى بار ديگر به ايران آمده است در راه با ملا آدينه ، قصه‌خوان فتحعليشاه ملاقات مىكند و به قرارى كه مىنويسد : « زحمت طول منزل به حكايات و صحبتهاى شيرين او فراموش مىشد . . . « 1 » »\r\n\r\nهنرپيشگان عهد كريمخان\r\nرستم الحكما مىنويسد : « در آن دور عشرت‌خيز . . . مقلّدان و مسخرگان بسيار خوش‌طبع شيرين حركات ظريف مضحك بوده‌اند ، از آن جمله نجف مير حسن خان بود . . . استاد كافى پنبه‌دوز اصفهانى . . . و آقا لطفعلى صرّاف و آقا لطفعلى رزّاز و ملا محمد على صحاف هر سه نفر اصفاهانى و شيرين‌زبان و نيكوبيان و لطيفه‌گو با لطف صفا و نكته‌سنج و با فصاحت و بلاغت و با طبع موزون و مجلس‌آرا و جامع جميع كمالات بوده‌اند و صادق سلطان لوطىباشى شيرازى و امثال وى كه هريك در فن تقليد و ظرافت بىنظير ، و اطوار شيرين غمزدا و حركات دلنشين فرح‌بخش از ايشان صادر مىشد و باطنا در خيرات و مبرّات . . . و جوانمردى و مهمسازى هريك فرد كامل بوده‌اند . . . « 2 » »\r\nبه عقيدهء الول ساتن  ( E . Sutton )  « نزديكترين چيز به نمايش واقعى در ادبيات فارسى مقامات است كه دو تن از نويسندگان معروف ايرانى ، بديع الزمان همدانى و حريرى به آن سبك چيز نوشته‌اند . اين نويسندگان گرچه خودشان ايرانى بودند به عربى مىنوشتند ، اما بسيارى ديگر از نويسندگان فارسىزبان از آنها تقليد كردند و مقامات بديع الزمان همدانى و حريرى در اسلوب نويسندگان طراز اول مثل سعدى و عبيد زاكانى مؤثر افتاده است . . .\r\nنقالهايى كه از جايى به جايى مىبردند و خيمه‌شب‌بازى ، معركهء لوطيها ، و شاهنامه‌خوانها هنوز در روستاها و قرى و قصبات ايران وجود دارد و قرنهاست كه سياحان اروپايى ضمن سير و سياحت در ايران به آنها عطف توجه نموده و دربارهء آنها چيز نوشته‌اند . مثلا يك صاحبمنصب انگليسى ( ادوارد اسكات ورينگ ) كه در سال 1217 ه . ق به شيراز رفته بود ، با اين عبارت از\r\n\r\n\r\n","description":"","footnote":"\r\n( 1 ) . همان كتاب ، ج 2 ، ص 196 .\r\n( 2 ) . رستم التواريخ ، پيشين ، ص 410 .\r\n","page_name":" 598 ","page_number":598},
  {"content":"\r\n\r\nشاهنامه‌خوان ياد مىكند : « يك نوع سرگرمى ديگر گوش دادن به شاهنامه‌خوان است . . .\r\nاين سرگرمى بسيار تجملى است و براى هر فرد غريب مايهء بهجت خاطر تواند بود . شاهنامه‌خوان توصيف مجالس مختلف شاهنامه را با حرارت فراوان بيان مىدارد ، مخصوصا داستان نبرد ميان رستم و سهراب را . گرچه من معناى بسيارى از كلمات را نمىدانستم مىتوانستم ، غرض از هر بيتى را درك نمايم چون شاهنامه‌خوان اين ابيات را با آهنگى تصنعى تكرار مىكند ، شخص مىتواند بدون اشكال معانى را درك نمايد . . . « 1 » »\r\nبه عقيدهء الول ساتن از دورهء ناصر الدين شاه تعزيه‌هاى دربارى به صورتى منظم درآمد و براى نخستين بار تعزيه‌گردان چون ناظم يا رژيسور عمل بازيگران را تحت نظر گرفت « مقارن اين احوال . . . چندين نمايش كوچك كه موضوعات آنها اوضاع اجتماعى ايران بود ، از خامهء ميرزا ملكم خان تراوش كرد . . . » و آثار فتحعلى آخوندزاده از تركى به فارسى ترجمه شد و تئاترى در دار الفنون زير نظر مزين الدوله داير گرديد و ترجمهء منظومى از « ميزان تروپ » اثر مولير را در آنجا نمايش دادند .\r\nپس از استقرار مشروطيت هنر تئاتر بيش از پيش مورد توجه قرار گرفت . در سال 1334 ه . ق سيد على نصر كمدى ايران را پايه‌گذارى كرد و هنرمندان و نمايشگران زيادى تحت نظر او به كار پرداختند و رشتهء اين فعاليت هنرى كمابيش ادامه يافت تا در سال 1311 شمسى كه عبد الحسين نوشين هنر تئاتر را به معنى جديد كلمه در ايران رواج داد و با همكارى دوست با استعداد خود حسين خيرخواه و عده‌اى ديگر ، روحى تازه به تئاتر نوين ايران بخشيد و بسيارى از هنرپيشگان معاصر تربيت‌شدهء آن مكتب هستند ، در حالى كه سير تئاتر و نمايش در عهد قاجاريه مبتنى بر اصول سنتى و تابع ذوق و استعداد كارگردان بود .\r\nميرزا حسين خوان تحويلدار ضمن توصيف طبقات و گروههاى مختلف اجتماعى در عهد ناصر الدينشاه از انواع لوطيهاى آن دوران در اصفهان كه در حكم هنرپيشگان روزگار ما بودند سخن مىگويد به قرار زير : اول « لوطيهاى « شيرى » كه شير نگاه مىدارند و در ولايات مىگردانند . قسم دوم لوطيهاى تنب‌زن كه بعضى از آنها خرس و ميمون مىرقصانند اينها سه چهار دسته‌اند . قسم ديگر لوطى حقه‌باز كه كارهاى خارج از عادت مىنمايند ، از قبيل چشم‌بندى و شعبده و لميات و امثالها و اينها سابق در اصفهان متعدد بودند ، و اين زمان به تهران و بلاد ديگر متفرق شده‌اند . . . قسم چهارم لوطيهاى بندباز و چوبينىپا ، اينها يك دسته‌اند گاهى در اصفهان مىآيند و اغلب به ولايات ديگرند . قسم ديگر لوطيهاى خيمه‌شب‌باز كه شبهاى عيش و عروسيها ، خيمه‌شب‌بازى برپا مىكنند و صورتى از مقوا ساخته‌اند كه از پشت\r\n\r\n\r\n","description":"","footnote":"\r\n( 1 ) . الول ساتن : تاريخچهء تئاتر در ايران ، تلخيص از مجلهء سخن خرداد 35 ، ص 288 .\r\n","page_name":" 599 ","page_number":599},
  {"content":"\r\n\r\nپرده متصل مىنمايند و مىربايند و اقسام رنگها و صداها و حرفها و آوازها از زير خيمه بروز مىدهند و اين بازى در اين زمان گويا در اصفهان متروك شده و نشانى از اين الواط پيدا نيست .\r\nقسم ديگر لوطيهاى سرخوانچه استاد بقال ، حكماى قديم بقال‌بازى را بنابر مصالح چند اختراع نمودند . ظاهرا اين بازى را در عيشها ، اسباب طرب و ضحك قرار داده‌اند و باطنا مفيد فوايد بسيارى است در سياست مدن . . . مبناى بازى مزبور در آن بوده كه اعمال ناشايسته از هر كس به ظهور رسد على وجوه الاقبح به تمثال لغو و اقوال اشنع تقليد آنها نمايد كه قبايح را به چشم و در نظرها مشهود و محسوس كنند تا از راه دفع فاسد به افسد منحرفين را منفعل سازند .\r\nدر حقيقت اين گونه الواط ، آيينهء مقبحات مردمند ، لغويات اينها اغلب باثمر است . سپس مىگويد اين جماعت هنرمند يك بار در محضر سلطان « بىاعتداليهاى اتراك و مستحفظين و محصلين و مستوفيان و مباشران را تمام ظاهر كردند ، همان روز ، از خاصيت اين حكمت عملى ، موكّلين ممنوع و متهمين معاف و بقايا بخشيده شد . . . » بعد مىنويسد : « همهء اين الواط ، مناسب‌دان و لطيفه‌پرداز و بديهه‌گو و ظريف و بامزه ، هريك در مضاحك مشهور ، به نوعى كه عباراتشان نوشتنى بود . . . سابق زياد بودند و چندين دسته اكنون بسيار كمند و به تهران و ساير بلاد متفرق .\r\nقسم ديگر لوطيهاى زيردست خونخوار و اشرار شارب الخمر غمّاز قمارباز و لاطى و زانى و دزد و هميشه از اين نوع اصفهان بسيار داشته ، بيشتر باعث خرابى ولايت هم همين الواط بوده‌اند . شرح كارهاى سخت و صعب و اعمال جاهلانهء آنها در اينجا گنجايش ندارد . الحمد لله به نيروى عدالت اين دولت ابد آيت تمام قلع و قمع شدند كه نشانى از آنها باقى نيست . . . « 1 » »\r\nاعتماد السلطنه ضمن وقايع 24 رمضان 1305 مىنويسد : « از كارهاى عجيب اينكه امشب در خانهء من خيمه‌شب‌بازى بيرون آوردند ، هيچ نديده بودم ، اين بازى را ، جمعى زن و مرد اخوان و اهل خانه مهمان بودند چهارده تومان پول به بازيگر دادم . . . « 2 » »\r\nدر كتاب حاجى باباى اصفهانى كارهاى بديع لوطيان و هنرمندان دوره‌گرد چنين توصيف شده است : « پدرم لوطىباشى شهر شيراز بود . . . همدم و همبازى ايام كودكى من بوزينه‌ها و خرسهاى پدرم و ساير همكارانش بودند ، در مصاحبت و نشست و برخاست با لوطيان فوت‌وفنهاى اين كار و حيله‌هاى آن را كه در طى عمر تا به امروز به كارم خورده است خوب آموختم ، در پانزده سالگى نوچه لوطى كاملى از آب درآمده بودم ، با چشم همه‌بين و عقل همه‌دان « در آتش خوردن و آب از دهان بيرون ريختن و كارد بلعيدن و از چنبر جستن و بندبازى و\r\n\r\n\r\n","description":"","footnote":"\r\n( 1 ) . ميرزا حسينخان تحويدار ، جغرافياى اصفهان ، به اهتمام دكتر ستوده ، ص 86 .\r\n( 2 ) . خاطرات اعتماد السلطنه ، پيشين ، ص 566 .\r\n","page_name":" 600 ","page_number":600},
  {"content":"\r\n\r\nساير تردستيها و حقه‌بازيها سرآمد اقران گرديدم » و از همان وقت آثار ترقى و پيشرفت در ناصيه‌ام پديدار بود . . . « 1 » »\r\n\r\nتفريحات ناصر الدين شاه\r\n« . . . يكى از تفريحهاى شاه آن بود كه اشخاص را بر بازى كردن نرد و شطرنج واميداشت و از بازى برد و باخت آنها لذت مىبرد . . . تفريح ديگر مراسم آش‌پزان بود كه سالى يك بار برگزار مىشد و آن روز خاصّى بود كه براى اين كار شاه از سال 1284 قمرى مرسوم شده بود . درين روز هرجا كه بودند ديگهاى متعدد به بار گذاشته مىشد و اطرافيان را اطعام مىكرد .\r\nاز مراسم آش‌پزان يكى آن بود كه تمام رجال و اعيان را به سبزى پاك كردن وا مىداشت . . .\r\nاز تفريحات ديگر شاه رفتن به تماشاخانه در مدرسهء دار الفنون ، كه ديدار از بازيهاى اسمعيل بزّاز و تقليد درآوردن او در اندرون ( كه به « بقال‌بازى » شهرت داشت ) و مشاهدهء تعزيه و شبيه تعزيه در تكيهء دولت بود . . . « 2 » »\r\nاعتماد السلطنه ضمن وقايع روز شنبه نهم جمادى الاول 1298 مىنويسد كه ناصر الدين شاه پس از تماشاى سنگ معدن ، شير و گاوى را دعوا انداخته گاو زخمى شد و فرار كرد جان بدر برد .\r\nيكى ديگر از تفريحات ناصر الدين شاه شكار حيوانات بود در يكى از روزها كه پلنگى را شكار كرده بود « تلوزان » حكيم‌باشى عرض كرد كه امروز دو خوشحالى دارم : يكى اينكه شما پلنگ شكار كرديد ديگر اينكه قشون فرانسه مملكت تونس را فتح كردند ، هم تعريف بود هم ريشخند . يعنى شما پلنگ صيد كرديد ما مملكت . . . « 3 » »\r\nناصر الدينشاه به جاى آنكه عمر دراز خود را در راه تأمين آسايش مردم و پيشرفت فرهنگ و تمدن هموطنان خود صرف كند غالبا به سير و سياحت در داخل و خارج ايران و به كوه‌نوردى و شكار مىپرداخت . خوشبختانه در مسافرت در داخل ايران چندان در بند تشريفات نبود ، به زندگى ساده بسنده مىكرد . ولى اين روش با طبع تجمّل‌دوست اعتماد السلطنه سازگار نبود چنان كه مىنويسد : « شب شاه شام قاطر چيگرى ميل فرمودند به اين معنى كه در دو سه قابلامهء نقره ، ميانش ديزى يعنى آبگوشت كشيده بودند . . . اگر چنين شامى را ما در محاصرهء هرات يا قندهار يا كابل يا تفليس مىديديم جاى هزارگونه تعريف بود اما در سلطنت‌آباد ، يك فرسخى تهران اين چه شام است ! . . . « 4 » » اعتماد السلطنه مىنويسد : « كه ناصر الدين شاه به نام تفريح\r\n\r\n\r\n","description":"","footnote":"\r\n( 1 ) . جيمز موريه : سرگذشت حاجى باباى اصفهانى ، ص 55 .\r\n( 2 ) . خاطرات اعتماد السلطنه ، پيشين ، ص 21 .\r\n( 3 ) . همان كتاب ، ص 78 .\r\n( 4 ) . همان كتاب ، ص 79 .\r\n","page_name":" 601 ","page_number":601},
  {"content":"\r\n\r\nريش و سبيل دو نفر از فراشهاى خلوت را تراشيد ، به هريك 5 تومان انعام داد . . . « 1 » » در جاى ديگر مىنويسد : « ميل مبارك در عالم به سه چيز است شكار و روزنامه و كتب فرانسه و سنگ معدن باقى هيچ محل اعتنا نيست . . . « 2 » »\r\nضمن وقايع رجب 1300 قمرى مىنويسد : « مليجك پيدا شد با يك عدد دايره و يك دنبك و يك دستگاه سنطور و چهار پنج غلام بچه ، مدتى مليجك ثانى با غلام‌بچه‌ها ساز زدند و شاه محظوظ بودند كه مليجك از ساز خوش دارد . حكيم الممالك هم تملّقات ميكرد و ما شاء الله مىگفت ، يك وقت ملتفت شديم كه در اتاق همايون چهل پنجاه نفر غلام بچه و فراش خلوت چهارده پانزده ساله كه سابق غلام بچه بودند به تماشاى بازى مليجك آمدند اسنّ « 3 » مجلس حكيم الملك بود كه عقلش از اطفال به مراتب طفل‌تر است و اعقل و اعلم من بودم كه به قدر خرى عقل ندارم و به قدر يابويى علم ، سبحان الله چه دوره‌اى شده است تعجب و حيرت بايد كرد ! زشت حسن است در ولايت شاه - گرگ بر تخت و يوسف اندر چاه . . . « 4 » »\r\nچنان كه قبلا اشاره كرديم كريم خان زند مسخره‌اى گمنام در دستگاه خود مىپرورانيد كه به گمان بعضى همان « لوطى صالح » است كه بعدها گرفتار غضب آغا محمد خان قاجار شد . . . » سر جان مالكم مىنويسد : « . . . يكى از اجزاى لا ينفك اسباب سلطنت شخصى است كه كارش مسخرگى است . مالكم بعد از ذكر داستانى از مسخرهء كريم خان زند اضافه مىكند :\r\n« . . . اين حكايت و بسيارى ديگر از همين قبيل مىنمايد كه اين رسم مسخره نگاهداشتن كه حال در ايران است با كمى اختلاف در چند قرن قبل در جميع در خانه‌هاى ( مقصود دربار است ) سلطنت فرنگستان بوده است .\r\nناصر الدين شاه ، دستگاه لودگى و مسخره‌بازى را هم رواج داده بود ، و در عصر او ، مسخره‌ها براى خود شخصيّتى بودند . از جمله دلقكهاى مشهور اين پادشاه حاج كريم ( معروف به شيره‌اى ) ، شيخ حسين ( معروف به شيخ شيپور ) ، شيخ كرنا و شغال الملك مىباشد كه به جز كريم شيره‌اى و تا اندازه‌اى شيخ شيپور از لقب اصلى و شرح حال دو تن ديگر به كلى بىاطلاعيم .\r\nبعد از اين دسته ، مىتوان اسماعيل بزاز و حاج كاظم ملك را نام برد كه در ميان مردم شهرتى بسزا يافته بودند و در عين اينكه يكى بزارى داشت و ديگرى لقب ملك التجّار را بدنبال اسم خود مىكشيد گاهى محض خنده و تفريح لطيفه‌اى مىگفتند و مجلس دوستان را نشاطى مىبخشيدند ، از طرفى هر دو به دربار رفت و آمد داشتند و مورد توجه شخص ناصر الدين شاه\r\n\r\n\r\n","description":"","footnote":"\r\n( 1 ) . همان كتاب ، ص 93 .\r\n( 2 ) . همان كتاب ، ص 136 .\r\n( 3 ) . مسن‌ترين .\r\n( 4 ) . خاطرات اعتماد السلطنه ، پيشين ، ص 235 .\r\n","page_name":" 602 ","page_number":602},
  {"content":"\r\n\r\nبودند .\r\nشيخ شيپور دلقك مردى بود كه در زمان ناصر الدين شاه مىزيست و به دربار رفت و آمد داشت اين طور كه مشهور است شيخ شيپور با دماغ ( شايد هم با دهان خود ، آنچنان صداى شيپور را تقليد مىكرد كه انسان را به حيرت وامىداشت به قولى ناف اين مرد را نبريده بودند و او از اين وسيله جهت مسخرگى و خنده استفاده مىكرد و ضمن متلكى شيرين آن را از زير پيراهن درمىآورد و به همه نشان مىداد ، رقص شكم و لطيفه‌هاى او معروف است .\r\nشيخ كرنا نيز دلقك ديگرى بود كه در نمايش‌هاى خنده‌آور شركت مىجست و با دهانش صداى كرنا را تقليد مىكرد و غالبا چپقى ( با دستهء يك متر تا 5 / 1 متر ) با خود داشت كه انسان را به ياد كرنا مىانداخت و شايد هم به اين سبب نام او شيخ كرنا مانده است .\r\nدوستعلى معير الممالك ( در كتاب يادداشتهايى از زندگى خصوصى ناصر الدين شاه ) مىنويسد : « روز سوم عيد « سلام سردر » منعقد مىگرديد و در واقع تفريحى به شمار مىرفت .\r\nدر اين روز شاه با دسته‌اى از خلوتيان و خواص آنجا مىرفت قوچ‌بازها ، خرس‌بازها ، و ميمون‌بازها كه در مدت سال حيوانهاى خود را براى اين روز و گرفتن خلعت و انعام مىپرورانيدند با بندبازان زبردست و كشتىگيران در ميدان گرد مىآمدند . كريم شيره‌اى و اسماعيل بزّاز دو مسخرهء معروف شهر هم در آن ميان حاضر و براى خنداندن شاه آنچه از پير استاد داشتند به كار مىبردند . . . « 1 » »\r\nكريم شيره‌اى چند نفر همكار و دستيار داشت كه به كمك ذوق و سليقهء آنها و هوش و استعداد خود نمايشهاى خنده‌دار و انتقادى به وجود مىآورد و آنها را به مورد اجرا مىگذاشت .\r\nدر اين بازيها خود او غالبا نقش اول نمايش كه عبارت بود از ( پادشاه - حاكم - بقال ) را بازى مىكرد و رفقايش نيز با نامهاى مخصوص نمايشى مانند ريشكى ، ماستى ، پسيكى و ميرزا يوشان خان و امثال آن قسمت‌هاى ديگر بازى را به عهده مىگرفتند .\r\nمايهء اصلى نمايشهاى كريم ، انتقادهاى تند و صريح بود كه او همراه شوخى و متلك از وضع مملكت ، دربار و حاكمهاى وقت و بعضى ملانماها مىنمود .\r\nهنر كريم شيره‌اى و دستيارانش در اجراى نمايشنامه « بقال‌بازى در حضور » و ساير نمايشنامه‌هاى انتقادى و خنده‌آور ، در اين بود كه آنها غالبا متن منظم و حاضرشده‌اى را در اختيار نداشتند و بنا به ذوق و هوش و ابتكار خويش مناسب اوضاع و احوال زمان ، در آن واحد از خود سخن مىگفتند و هميشه شيرين‌ترين و جالب‌ترين نمايشنامه‌ها را ارائه مىنمودند . . . « 2 » »\r\n\r\n\r\n","description":"","footnote":"\r\n( 1 ) . حسين نوربخش : كريم شيره‌اى ، ص 39 به بعد .\r\n( 2 ) . همان كتاب ، ص 39 به بعد .\r\n","page_name":" 603 ","page_number":603},
  {"content":"\r\n\r\nآقاى بهرام بيضائى مىنويسد :\r\n« تنها در سال 1248 شمسى بود كه به دستور ناصر الدين شاه و مباشرت دوستعلى معير الممالك عظيم‌ترين نمايشخانهء همه اعصار تاريخ ايران يعنى « تكيهء دولت » در زاويهء جنوب غربى كاخ گلستان با گنجايش حدود بيست هزار نفر و صرف معادل يكصد و پنجاه هزار تومان ساخته شد ( از كتاب نمايش در ايران ) .\r\nوقتى ناصر الدين شاه از سفر اول خود كه به اروپا رفته بود بازگشت تحت تأثير آمفىتئاتر پاريس دستور ساختمان تكيهء دولت را صادر كرد ولى چون از چوب تكفير مىترسيد و از علماى بزرگ آن زمان مثل حاج ملا على كنى حساب مىبرد ، و خود متظاهر به مذهب بود به نمايشهاى دروازهء دولت رنگ مذهبى داد و آنجا را براى تعزيه و نمايش دينى در نظر گرفت . . .\r\nتكيهء دولت آن‌قدر بزرگ بود كه 20 هزار نفر را در خود جاى مىداد و بازيگران نمايش‌ها با اسب و شتر وارد آن مىشدند و با هم به نبرد مىپرداختند و حتى صحنهء آتش زدن خيمه‌هاى امام حسين در آن ، با همه عظمت و شكوه و غم و اندوهش به نمايش گذارده مىشد .\r\nعلاوه بر تجسم و تعزيهء واقعهء كربلا كه هر ساله در دههء اول محرم در تكيهء دولت به موقع اجرا گذارده مىشد ناصر الدين شاه دستور برگزارى نمايشهاى ديگرى را هم داده بود كه هيچ ارتباطى با عزا و سوگوارى ماه محرم نداشت و صرفا نمايشهاى هنرى بود . . . از جملهء اين نمايشهاى تفريحى تئاتر درة الصدف ، مختار ، امير تيمور ، يوسف و زليخا ، عروسى دختر قريش ، سليمان و بلقيس و موسى و فرعون بود . . . نمايشهاى تكيهء دولت به قدرى عالى و مجلل و سرگرم‌كننده بود كه زنها از صبح خيلى زود با چادرها و چاقچور و روبنده و يك بقچه غذا به آنجا مىرفتند . . . ولى متأسفانه بيش از دو ماه از سال اين گونه نمايشها برگزار نمىشد و تكيهء دولت داير نبود و مردم بىصبرانه منتظر فرارسيدن ايام عزاى سال بعد بودند . . . بعد از بسته شدن تكيهء دولت . . . آنها كه دستشان به دهانشان مىرسيد هرچند يك بار از دلقكها و مسخره‌هاى معروف آن زمان دعوتى به عمل مىآوردند تا برايشان نمايشهايى برقرار نمايند .\r\n. . . مسخره به قولى دلقك ژنده‌پوش و لاقيدى بود كه با گرفتن مختصر پولى در جشنهاى ملى و بزمهاى خصوصى ظاهر مىشد و به خواندن و رقصيدن و مناسب‌گويى و لودگى و بامزگى مىپرداخته است و ضمن بازيهاى خوشمزه و سرگرم‌كننده‌اش اخلاق و احوال محيط و صفات افراد ثروتمند و مرفه را هم به ريشخند مىگرفته است ، در قالب طنز و شوخى انتقادهاى سخت و شديدى از طبقات بالانشين مىنموده است . . . « 1 » »\r\nآقاى بهرام بيضايى مىنويسد : « برخى از اين « مسخره‌چى » ها چنان در كار خود\r\n\r\n\r\n","description":"","footnote":"\r\n( 1 ) . همان كتاب ، ص 23 به بعد .\r\n","page_name":" 604 ","page_number":604},
  {"content":"\r\n\r\nلودگى و ظرافت و چيره‌دستى داشتند كه مورد حمايت امرا واقع مىشدند و پايشان به دربارها باز مىشد و مسخره يا طلحك يا نديم خاص مىشدند . چيزى را كه مردم در مسخره بيشتر دوست مىداشتند مايهء انتقادى او بود زيرا مسخره در قالب طنز و هزل انتقادهايى از طبقهء بالا مىكرده است و استقبال مردم از مسخره ، بيشتر براى آن بود كه او را زبان خود مىديدند . . . « 1 » »\r\nناگفته نگذاريم كه شوخى و مطايبه در حد اعتدال ، منع شرعى ندارد و حضرت رسول به مصداق  « لا تَنْسَ نَصِيبَكَ مِنَ الدُّنْيا  « 2 »  »  گاه در ساعات فراغت با عيال و بستگان و نزديكان خود به تفريح و شوخى مىپرداختند و با عطوفت و مهربانى از مردم دلجويى مىفرمودند .\r\n\r\nجيجك عليشاه\r\nنمايشنامهء جيجك عليشاه نوشته ذبيح الله بهروز است ، كه در پنج پرده تهيه و تنظيم گشته و به سال 1924 ميلادى برابر سال 1303 شمسى در برلين چاپ و منتشر شده است .\r\n\r\nنمايشگاه در يكى از تالارهاى دربار\r\nصدر اعظم ، مورخ الملك ، مفخر الشعراء نديم دربار و چند نفر ديگر ايستاده‌اند با هم حرف مىزنند كريم شيره‌اى داخل مىشود .\r\nكريم شيره‌اى ( با لهجهء اصفهانى ) - آقايان وزرا آقايان امرا سلام عليكم و قلبى لديكم ! !\r\nصدر اعظم : ( با صداى كلفت و تكبّر ) عليكم السلام حاجى كريم ، احوالت چطوره ؟\r\nكريم شيره‌اى - دستش را با دهنش تر مىكند و مىزند به گردنش آقاى صدر اعظم ، ميندازيم .\r\nصدر اعظم ( رويش را برمىگرداند اخم مىكند چيزى نمىگويد )\r\nوزير دواب ( داخل مىشود تعظيم مىكند به صدر اعظم ، با لهجهء تركى ) - سلامون عليكم . ( بعد به مفخر الشعرا و كريم شيره‌اى چپ‌چپ نگاه مىكند و رويش را برمىگرداند ) .\r\nصدر اعظم - عليكم السلام ، آقاى لله‌باشى احوال شريف ؟\r\nوزير دواب - از مرحمت شما بوسيار خوب است .\r\nكريم شيره‌اى با وزير دواب شوخىهاى زننده مىكند . نديم دربار از كريم شيره‌اى خواهش مىكند كه به سركار وزير دواب جسارت نكند .\r\nكريم شيره‌اى ( خطاب به نديم دربار مىگويد ) : سرت تو جيبم ، جيبم تو خلا ! .\r\n\r\n\r\n","description":"","footnote":"\r\n( 1 ) . نمايش در ايران ، پيشين ، ص 54 .\r\n( 2 ) . بهره و نصيب خود را در زندگى از دست ندهيد .\r\n","page_name":" 605 ","page_number":605},
  {"content":"\r\n\r\nحاضران بلند مىخندند . از پشت سر صداى يساولها بلند مىشود . بريد بريد با پشت بريد بيا ( شاه يواش به اطراف نگاه مىكند و داخل مىشود همه چند مرتبه تعظيم مىكنند . . . )\r\nشاه ( به وزير دواب ) : باز امروز هم اوقاتت گُه مرغى است .\r\nوزير دواب ( تعظيم مىكند ) : گوبان اين مرتيكه نمىگوزا . . . ( اشاره به كريم شيره‌اى ) .\r\nشاه ( با تغيير و تندى ) - خوب ( شاه مىنشيند روى صندلى ) .\r\nصدر اعظم - قربان خاكپاى جواهرآسايت گردم . . . اخبارات و اوضاع ممالك محروسه از شرق تا غرب و از شمال تا جنوب همه برحسب مرام و آيات انتظام و رفاهيت در اطراف و اكناف حكم‌فرماست . . . هركجا شهرى است چون روى عروسان آراسته و هركجا بنده‌اى است از همگنان در بندگى گوى سبقت برده چنان كه در سراسر خطهء واسعهء اين كشور چيزى جز زلف خوبان پريشانى ندارد و دلى چون دل ساغر خونين نباشد و جناب مفخر الشعراى جيجكى مصداق اين مضمون را در قصيدهء روزانه خود به رشتهء نظم درآورده ، به عرض خاكپاى اقدس همايون خواهد رسانيد و . . .\r\nوزير دواب - گور . . .\r\nشاه - هس . . . نفست بگيره ، خوب معلوم مىشود اخبارات خوب است ، مفخر بگو ببينم چه ساخته‌اى .\r\nوزير دواب - گوريا . . .\r\nشاه - با تشر و اخم مردكه . . . خفه شو . مفخر الشعرا ( پيش مىآيد تعظيم مىكند و مىخواند ) :\r\n شها تو شاهى و گيتى سراسرند اسير * نه مثل دارى و مانند و نى شبيه و نظير \r\nحاضران - به‌به ، احسنت ، احسنت .\r\nمفخر الشعرا :\r\n كجاست آنكه ترا بنده نيست در عالم * هر آنكه نيست بگو آيد و كند تقرير \r\nحاضران - احسنت‌احسنت ، به‌به ( شاه سرش را تكان مىدهد ) .\r\n جهان سراسر در زير حكم توست اى شاه * كنونكه حكم چنين شد جهان ببند و بگير\r\nبگير قيصر روم و فرست سوى كلات * بيار شنگل چين و بنه بر او زنجير \r\nحاضران ( با صداى بلند ) احسنت‌احسنت ، جفّ القلم ، به‌به ، مكررمكرر .\r\nپس از آنكه مفخر الشعرا ، شعر را به پايان مىرساند شاه به رئيس خلوت دستور مىدهد تا طاقه شال و صد تومان به مفخر الشعرا بدهد . بعد به پيشنهاد صدر اعظم مورخ الملك به شيوهء هر\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nروزه تاريخ گذشته را در حضور شاه مىخواند .\r\nپرده اول پس از گزارش مفصل مورخ الملك در پيرامون قحطى كرمان و بلوچستان و همجوم كفّار فرنگ به بلاد اسلام و شرفيابى اقيانوس العلوم به پيشگاه شاه و شنيدن شكايات و اظهارات وزير دواب و دفاعات كريم شيره‌اى پايان مىيابد . . . « 1 » »\r\n\r\nنقش دلقكهاى دربارى\r\nهمانطور كه آقاى دكتر محجوب يادآور شده‌اند ، در كشورهايى كه از آزادى بحث و انتقاد خبرى نيست و مردم در بيان مظالم و بيدادگريهاى زمامداران آزادى عمل ندارند ، گروه دلقكها به مناسبت آزادى كاملى كه در بيان حقايق « در لباس هزل » دارند چون دريچه‌اى اطمينان تا حدى از عصيان و طغيان خلق جلوگيرى مىكنند . از قديم گفته‌اند كدام شوخى است كه نيمى از آن جدى نباشد ، دانايان روزگار ، آنچه را كه ابراز صريح آن را صلاح نمىدانسته‌اند در لباس قصه و به صورت تمثيل و كنايه بيان مىكرده‌اند به قول سعدى\r\n نگويند از سر بازيچه حرفى * كز آن پندى نگيرد صاحب هوش \r\nاين پندى كه صاحب هوش از قصه مىگيرد همان حقيقتى است كه اظهار صريح آن مايهء رميدن ، شنوندگان مىشود ، داستانسرا براى پوشانيدن تلخى آن ، لعابى شيرين از افسانه بر گرد آن مىكشد .\r\nهرقدر اظهار صريح و حقايق دشوارتر و خطرناكتر باشد ، ضرورت مزاح و هزل و افسانه‌سرايى و مثل گفتن بيشتر افزايش مىيابد . . . در دوران حكومتهاى استبدادى پادشاهان و ارباب قدرت همواره در دستگاه خويش مردى مرفوع القلم نگاه مىداشتند تا بتواند حقايق را كه مردم عادى از ابراز آن بيم دارند ، به زبان هزل و ظرافت و در قالب شوخى و تمثيل و افسانه به تعريض و كنايه يا اشارت بازگويد .\r\nكار اين گونه افراد هم به سود مردم و هم به نفع دستگاه سلطنت بود ، چه از طرفى دستگاه به وسيلهء ايشان از معايب و نقاط ضعف خويش و كارگزاران دولت و دربار باخبر مىشد و از سوى ديگر گفته‌هاى مسخرگان دربارى تا حدود زيادى همان حرفها بود كه از نهفتن آن ديگ سينهء مردم و ستم‌ديدگان جوش مىزد ، و چون مىديدند كه مسخره‌اى يكى از رجال دولت را به تازيانهء انتقاد تنبيه مىكند ، و معايبى را كه از كار و كردار وى ناشى شده و ستمى را كه به خلق رسيده است به صراحت در برابر شاه و رجال دولت بازمىگويد گفته‌هاى وى براى آنان مايهء تسلى خاطر بوده در حقيقت مسخره در اين مقام زبان گوياى مردم و طبقات\r\n\r\n\r\n","description":"","footnote":"\r\n( 1 ) . كريم شيره‌اى ، پيشين ، ص 340 به بعد .\r\n","page_name":" 607 ","page_number":607},
  {"content":"\r\n\r\nمحروم و محكوم ، وى را ترجمان خواستهاى خويش مىديدند . به همين سبب است كه اگر مقلّدى در كار خويش ذوق و هنر كافى نشان مىداد ، و گفته‌هاى او از شايبهء غرض و تملق و نفع‌پرستى و رياكارى پيراسته بود به زودى دهان‌به‌دهان نقل مىشد و صورت مثل ساير به خود مىگرفت ( چنان كه كار و كردار بسيارى از مقلدان و گفته‌هاى ايشان تا امروز باقيمانده و به صورت روايتهاى شفاهى و ضرب المثل‌ها به ما رسيده است ) .\r\nمقلدان و مسخرگان بر خلاف ظاهر بىقيد و لاابالى ؛ حق‌طلبى و دفاع از عدل و درافتادن با ظلم و جور از خصوصيتهاى بارز ايشان بوده است و در اين راه گاهى جان خود را نيز به خطر مىافكنده‌اند . افسوس كه گذشتگان كم‌تر ، به اهميت اجتماعى اين گروه و بارى كه از دوش خاطر مردم برمىداشته‌اند توجه كرده‌اند و در نتيجه امروز منبع تحقيق در باب مقلدان ، همان روايت‌هاى شفاهى مردم كوچه و بازار است و به ندرت مىتوان به كتابى برخورد كه در آن نام مقلدى ثبت شده يا از كارهاى وى سخنى به ميان آمده باشد و بيشتر منابعى نيز كه ذكرى از اين گونه مردمان كرده‌اند مطالبشان استطرادى و تبعى و به صورت جملهء معترضه است و شايد آثار عبيد زاكانى كه در آن از گفتارها و كارهاى مسخرگان به طور مستقيم سخن در ميان آمده در ادب فارسى منحصر به فرد است .\r\nدر مورد كار مسخرگان ظاهر قضيه اين بود كه مرد شوخ‌طبع و بذله‌گوى در ضمن ساير حواشى و خدم و حشم دربار به دستگاه سلطنت مطلقهء پادشاهان قديم راه مىيافت و خاطر پادشاه را با لطف طبع و ظرافت و انگيختن مضمونهاى شيرين و دست انداختن درباريان مسرور مىساخت و در اين كار دست رد بر سينهء هيچكس نمىنهاد و حتى اگر در كار خود استاد و به رموز آن مسلط بود ، گاه‌گاه در مواقع مقتضى با شخص پادشاه نيز مزاح مىكرد و در لباس هزل و ظرافت خاطر وى را به حقايقى كه ديگران جرأت بيان آن را نداشتند متوجه مىساخت .\r\nاما وقتى نيك بنگريم مىبينيم كه هيچ دربار استبدادى و هيچ دستگاه حكومت مطلقه و مركز قدرت و خودكامگى بىچون‌وچرا ، در هيچ زمان و مكانى ، در شرق و غرب و شمال و جنوب در عصر باستان يا قرنهاى جديد از وجود مسخرگان خالى نبوده است . در دستگاه سلطان محمود غزنوى طلحك مىزيسته و در دربار لويى 14 تريبوله آمد و رفت داشته و در عصر ناصر الدينشاه قاجار كريم شيره‌اى ( نايب كريم ) با مسخرگى و تقليد داد خود از كهتر و مهتر مىستانده است . . . « 1 » »\r\n\r\n\r\n","description":"","footnote":"\r\n( 1 ) . نقل از مقدمهء دكتر محمد جعفر محجوب بر كتاب كريم شيره‌اى ، تأليف نوربخش ، ص 6 به بعد .\r\n","page_name":" 608 ","page_number":608},
  {"content":"\r\n\r\n\r\nرقص و آواز در براب ملا على كنى\r\nيك بار كريم شيره‌اى در عيد نوروز به اغواى تنى چند از بزرگان ، درحالىكه عبايى به دور خود پيچيده بود به سراغ ملا على كنى رفت و در راه به آقا گفت چند سؤال داشتم . ملا على گفت بپرس فرزند . كريم قيافهء مرد ساده‌لوحى را به خود رفت و گفت مىخواستم بدونم كه آيا دست زدن به پوست گاو و گوسفند از نظر دين اسلام حرام است يا حلال ؟\r\nملا على كنى از اين سؤال بى جا ، يكه‌اى خورد و به سادگى در جواب كريم گفت حلال است . كريم پرسيد - تراشيدن و به كار بردن چوب چطور ؟ ملا على كنى گفت مشروط بر اينكه از آن به عنوان آلت قمار استفاده نشود حلال است . كريم پرسيد سيم چطور ؟ گفت :\r\nحلال است . كريم پرسيد آيا صحبت كردن از كبوتر و ماهى و آهو و گل و بارون حلال است يا حرام ؟\r\nملا على كنى درحالىكه از اين سؤالات بيمعنى و مهمل به حيرت رفته بود جواب داد ، از نظر شرع اشكالى ندارد . . . كريم جا باز كرد با دايره و كمانچه مشغول زدن و رقصيدن و با صداى خوش شعرى خواند بدين مضمون :\r\n ديشب كه بارون اومد * يارم لب بوم اومد\r\nرفتم لبش ببوسم * نازك بود و خون اومد\r\nخونش چكيد تو باغچه * يه دسته گل دراومد \r\n. . . مردم از ديدن حركات موزون و شنيدن صداى گرم كريم شيره‌اى شاد و مسرور شدند و به شادى و پايكوبى مشغول شدند . حاجى ملا على كنى كه اين وضع را ديد با عصبانيت جمعيت را امر به سكوت نمود .\r\nكريم با فروتنى گفت : قربان خودتان فرموديد به‌كار بردن چوب و پوست و سيم حرام نيست و سرودن شعر و خواندن گناه شمرده نمىشود ، منهم با همين وسايلى كه حرام نبود خواندم و رقصيدم ، به علاوه الآن ايام عيد است و مردم احتياج به ساز و ضرب و شادى دارند و من عامل به وجود آورندهء اين شادى و نشاطم حالا كه شما اجازهء خواندن و رقصيدن را نمىدهيد بنده هم دست مىكشم . كنى كه از شهامت كريم خوشش آمده بود لبخندزنان گفت : شغلت چيه مرد ؟ گفت : مسخرهء دوره‌گردى هستم ، كارم شيرينكارى و آواز و ضرب است ، كنى از مجموع حركات او به نشاط آمد و راه منزل ، در پيش گرفت . . . « 1 » »\r\n\r\n\r\n","description":"","footnote":"\r\n( 1 ) . همان كتاب ، ص 113 به بعد .\r\n","page_name":" 609 ","page_number":609},
  {"content":"\r\n\r\n\r\nتفريح و رقص در بين چادرنشينان\r\nمادام ديولافوا در حدود صد سال پيش مىنويسد : « در ميان آنها از دانش و كتاب خبرى نيست ، فقط شبها در كنار آتشى كه براى روشنايى مىافروزند پيرمردان قصه مىگويند و رسومى محدود از نسلهاى گذشته برايشان باقى مانده است . چادرنشينها گاهى نيز به وسيلهء درويشهاى دوره‌گرد سرگرم مىشوند و از حكايات يكنواخت آنها ، راجع به شكار و غارت لذت مىبرند . اخيرا گروهى رقاص را ديدم كه با سرپرستى مردى بداخم حركت مىكرد . . .\r\nفريادهاى دستهء موسيقى طنين مىاندازد و تنبك استوانهء مخروطىشكل صدا مىكند و سازهاى يك‌زهى خشمگينانه صداى چرخ زنگ‌خورده مىدهند ، پسرهاى جوان با موهاى بلند دامن زنانه پوشيده‌اند و آستينهاى بىانتهاى پيراهنشان را رها مىكنند ، قاشقكهاى فلزى به دست مىگيرند و رقصى شهوت‌انگيز اجرا مىكنند و روى پاشنه‌هاشان مىچرخند ، آستينها ، زمين را جارو مىكند و سپس مثل بالهاى سفيد بالاى سر رقاص از هم باز مىشود ، دامنها مىچرخند و زلفها روى صورتها پخش مىشوند . پسربچه در پشت ابرى از زلف پرگرد و خاك ناپديد مىشود تا تماشاگران بتوانند تصوير يك زن رقاصه را در خيال مجسّم كنند . حركات اين رقاصان از ملاحت بىبهره است و از اين موسيقى گوش‌خراش هيچ نغمهء منظّمى شنيده نمىشود ولى در عوض تابلويى درخشان ايجاد مىشود كه در آن درخشش ياقوتهاى بدلى فينه و تلألؤ نيم‌كره‌هاى كمربند به هم مخلوط مىشوند . . . عده‌اى از عربهاى لاغر . . . چفيه بر سر و عباى پشم شتر بر دوش دور رقاص را دايره‌وار گرفته‌اند .\r\nاز اين ساززنهاى خشن خواستم بگذارند اشعارشان را بنويسم ، معلوم شد اشعار را حفظ نمىكنند بلكه خوانندگان بداهة و برحسب تخيلشان شعر مىگويند و اين سرچشمهء الهام هميشه به فراوانى از ميان لبهاى برنزىشان جريان دارد با وجود اين چند سطرى را دزدانه يادداشت كرده‌ام :\r\n« تو بخوابم آمدى و در خواب مهربانتر از بيداريت بودى ، خدا كند كه صبح نيايد و شب تا هزار سال طولانى شود . اگر خواب فروشى بود تو قيمت آن را نيز براى دلدادگانت مىافزودى ، تو را در خواب ديدم و از لبانت بوسه‌هاى لذت‌بخش گرفتم دست تو در دست من بود و كنار هم خفته بوديم . تا وقتى كه بيدار شدم دست راستم دستهاى تو را مىفشرد و دستهاى تو نيز دست مرا مىفشرد . تمام روز خواستم بخوابم تا شايد دوباره تو را ببينم ولى خواب به سراغم نيامد . چگونه مىتوانم دور از زيبايى اندامى به اين نرمى تن به زندگى بدهم . اگر زيبايى تو را به طاووس تشبيه كنند بىعدالتى كرده‌اند ، اگر بگويم درخت بيدى هستى كه در فردوس كاشته شده‌اى به تو توهين كرده‌ام ، اگر بگويم مرواريدى هستى كه در دل دريا مخفى\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nشده‌اى باز بىعدالتى است . . . « 1 » »\r\n\r\nنمايشنامه‌نويسى\r\nبه نظر يحيى آرين‌پور : « نمايش و نمايشنامه‌نويسى به مفهوم اروپايى آن در ايران سابقه نداشت و از مدتها پيش فن نمايش منحصر به شبيه‌خوانى بود كه در دههء اول محرم اجرا مىشد . شبيه‌خوانى ، يا به اصطلاح عامه تعزيه‌خوانى ، عبارت از مجسم كردن و نمايش دادن شهادت جانسوز حضرت حسين ، سيّد الشهدا ، و ياران آن بزرگوار ، يا يكى از حوادث مربوط به واقعهء كربلا بوده . اين تراژديهاى مذهبى شباهت زيادى به نمايشهاى دينى يا اخلاقى داشت كه در قرون وسطى در اروپا نمايش داده ميشد . تعزيه و شبيه‌خوانى ظاهرا در ايران ريشهء قديم‌ترى دارد . ديلمان كه پادشاهان ايرانى و شيعى مذهب بودند مظالم خلفا و داستان جانگداز كربلا را به صورت شبيه ، مجسم مىساختند . اما اين نمايشها صامت بود و افراد نمايش با لباس مناسب سواره و پياده خودنمايى مىكردند تا آنكه بعدها تعزيه‌خوانى با شعر و آواز كه در واقع يك نوع « ملودرام » بود معمول گرديد . شبيه‌خوانى ناطق ، ظاهرا در دورهء ناصر الدين شاه در ايران معمول شده يا اگر قبلا چيزى از آن قبيل بود ، در دورهء ناصر الدين شاه رونقى بسزا يافت و شبيه‌خوانهاى زبردستى پيدا شدند . ظاهر آنست كه مشاهدات شاه در سفرهاى خود از تئاترهاى اروپا در پيشرفت كار تعزيه و شبيه‌خوانى بىتأثير نبوده است .\r\nمتن تعزيه‌نامه ، در ازمنهء نسبتا اخير تهيه شده است ، مطالب آنها معمولا نوشته نمىشد و تنها اشعار و مجالس ، يعنى نقش و نوبت هركس را در همان موقع اجرا براى استفادهء تعزيه‌خوانان روى ورقه‌اى يادداشت مىكرده‌اند و بنابراين غالبا نام مؤلفين آنها بر ما مجهول مانده است .\r\nتكيهء دولت براى اجراى نمايش و تئاتر ساخته شد اما چون اهل مذهب مخالفت كردند تماشاخانه تبديل به تكيه و محل تعزيه‌خوانى گرديد . هريك از غرفه‌هاى تكيهء دولت به شاه و به بانوان و درباريان اختصاص داشت و در صحن تكيه ، جايگاه بزرگى بر تعزيه‌خوانها بود . در تعزيه‌ها غير از شهدا پيامبران ، پادشاهان و فرشتگان و جنيّان و گاهى يك نفر فرنگى بنام « سلطان قيس » نقش و نوبت داشتند و بعضى از اين تعزيه‌نامه‌ها را دانشمندان اروپايى جمع‌آورى و ترجمه و چاپ كرده‌اند .\r\nشبيه‌خوانيها ، چنان كه گفتيم بيشتر جنبهء عزادارى داشته ولى شبيه‌خوانيهاى خنده‌دارى هم بود . كه از آن جمله است عروسى قريش ، سليمان و بلقيس و امير تيمور و والى شام كه هم در\r\n\r\n\r\n","description":"","footnote":"\r\n( 1 ) . سفرنامهء مادام ديولافوا ، ترجمهء ايرج فره‌وشى ، ص 112 .\r\n","page_name":" 611 ","page_number":611},
  {"content":"\r\n\r\nمجالس مردانه و هم مجالس زنانه اجرا مىشده است . . . « 1 » »\r\n\r\nبازىهاى فكاهى\r\nاز روزگاران پيش در كنار شبيه‌خوانى يك نوع نمايش ملى شبيه به نمايشهاى سيركى هم در ايران وجود داشت كه عبارت بود از صحنهء بازيها و شيرينكاريهايى كه دلقكان و مسخرگان دربارى و بازارى ( لوطيان و مطربان ) اجرا مىكردند . بازيگران اين صحنه‌ها ضمن اجراى يك رشته عمليات بندبازى و رقص و آواز ، دشمنان خود را به باد مسخره مىگرفتند و غالبا در لفافهء عبارات شيرين ، دو پهلو به حكام و فرمانروايان و حتى روحانيان دربارى مىتاختند . متن اين نمايشنامه‌ها مكتوب نبود و انتخاب مضمون آنها بستگى به ميل نمايش‌دهندگان ، و وضع و حال حضار و اقتضاى مقام داشت و بطور كلى نمىتوان آنها را جزء آثار هنرى و ادبى بشمار آورد .\r\nمشهورترين اين بازيها بازى حاجى الماس است . حاجى الماس غلام سياهى است كه به دختر ارباب عشق مىورزد . پدر و مادر دختر از قضيّه خبردار مىشوند و حاجى الماس را سياست مىكنند . حاجى الماس به نوبهء خود شيوه زدن آقا را به گوش خانم و رفيق‌بازى خانم را به گوش آقا مىرساند و ميان آنها را بهم مىزند و تلافى خود را درمىآورد .\r\nديگر از نمايشهاى فكاهى بازى « خانم خرسوار و شمبله‌غوره » و امثال آنهاست كه هر كدام به مناسبت زمان خود جالب بوده و نتايج اخلاقى نيز داشته‌اند .\r\nهمهء اين آثار در حد فاصل ادبيات عامه ، و ادبيات بديعى قرار گرفته‌اند و از نظر هنر چندان قابل توجه نيستند .\r\n\r\nبقال‌بازى در حضور\r\nامّا بر اثر توسعهء روابط ايران با غرب و بالا بودن سطح فرهنگ و دانش اروپايى ، بتدريج بازى و نمايش نيز وضع بهتر و متكاملترى بر خود گرفت و هرچه از رونق تعزيه و شبيه‌خوانى كاسته مىشد بر گرمى بازار بازيهاى خنده‌دار ، افزوده گشت و بازيگران مقلد كه كارشان جز تقليد و مسخرگى و درآوردن ادا و اطوار و خندانيدن شاه و درباريان نبود ، بر آن شدند ، كه « چاشنى از انتقاد اشخاص و اوضاع » در شيرينكاريهاى خود وارد كنند .\r\nكاملترين نمونهء اين نمايشنامه‌ها بقال‌بازى در حضور است . مصنّف و تاريخ تحرير اين نمايشنامه معلوم نيست . به گفتهء دكتر ابو القاسم جنّتى عطايى مؤلف كتاب بنياد نمايش در ايران ،\r\n\r\n\r\n","description":"","footnote":"\r\n( 1 ) . يحيى آرين‌پور : از صبا تا نيما ، ج 1 ، ص 322 به بعد ، نقل به اختصار .\r\n","page_name":" 612 ","page_number":612},
  {"content":"\r\n\r\nاين نمايشنامه را براى اولين بار در سال 1317 سيد على نصر معرفى كرد . و در جزوهء درس تاريخ تئاتر در فصل مربوط به ايران ، آنجا كه سخن به دلقكهاى دربار ناصر الدين شاه مىرسد ، نوشته است : « معروفترين آنها كريم شيره‌اى است و اين شخص گاهى در بازيهايش انتقاداتى نيز مىنمود . »\r\n. . . از نمايشنامهء بقال‌بازى در حضور :\r\nمجلس اوّل : دو روز قبل از عيد مولود ، شاه در يكى از اطاقهاى ديوانخانه در بالاى كرسى نشسته عملجات صف كشيده ايستاده‌اند .\r\nشاه - ( به وزير حضور ) پس‌فردا عيد مولود است .\r\nوزير حضور - بلى تصدقت شوم ، آتشبازى و جشن و چراغان همه مهيّاست و جمله اهالى ايران ، خاصه جان‌نثاران ، منتظر جشن و عيش به شكرانهء سلامت و دوام دولت و عيد مولود مسعود همايونى بوده و اميدوارم كه انشاء الله سالهاى سال در ظلّ رأفت و مرحمت سركار اعليحضرت قدر قدرت اقدس در همين عيد سعيد به دعاگويى ازدياد عمر و دولت شاهنشاه جمجاه مشغول و مفتخر باشيم .\r\nحاضرين حضور - ( به آواز بلند ) آمين يا رب العالمين .\r\nشاه - ( در بالاى كرسى نشسته است دست بر سبيل كشيده به لباس خود نگاه كرده و در كمال متانت به وزير حضور مىفرمايد ) بلى ميل مبارك شاه هم بر اين است كه امسال عيد ما از سالهاى ديگر بهتر گرفته شود . حاضر كنيد آنچه لازم است خوب خوب خوب پاكيزه پاكيزه پاكيزه .\r\n. . . الدوله - بلى قربان از تصدق سر مبارك قبله عالم .\r\nشاه - ( به . . . الدوله ) برويد بيرون بنشينيد و درست قرار بگذاريد و همهء چاكران دربار سلام عام شرفياب شوند . . .\r\nكريمخان - ( بعد از خواندن سياهه خطاب به نوروز خان برادرش مىكند ) نوروز خان بيا وضع ما را تماشا كن و درد بىدرمان ما را ببين پس‌فردا عيد مولود شاه است و سلام عام خبر كرده‌اند . . . از حالت نوكر كه خبر ندارند ، پدر مردم را سوزانده جيرهء عليق كه بالمرّ ، مقطوع و سال از نصف گذشته دينارى مواجب نيست ، قرض ده تومان و ده شاهى ، تنزيل از حد گذشته ، اسباب و اوضاع چه به فروش رفته و چه در رهن ، بعد از 50 سال نوكرى يك شمشير نمانده است كه به كمر بسته به سلام برويم ، به فرض اينكه شمشير هم بود ، اسب از كجا بياوريم به آدمها چه بگوييم كه مواجب نداده‌ايم اى واى داد و بيداد . . . « 1 » »\r\n\r\n\r\n","description":"","footnote":"\r\n( 1 ) . همان كتاب ، ص 328 تا 342 .\r\n","page_name":" 613 ","page_number":613},
  {"content":"\r\n\r\n. . . در اينجا بايد گفته شود كه نه تنها در دورهء ناصرى ، بلكه بعدها هم سليقهء مترجمين ايرانى آن بود كه مضمون كمديهاى مولير و ديگران را اقتباس و آزادانه تحرير كنند تا با مذاق خوانندگان و تماشاگران ايرانى سازگار افتد .\r\n\r\nآخوندزاده\r\nقديمترين نمايشنامه‌هايى كه به تقليد اروپاييان نوشته شده است از آقا ميرزا فتحعلى آخوندزاده است كه ميرزا جعفر قراچه‌داغى آنها را از زبان آذربايجانى به فارسى ترجمه كرده و اين ترجمه‌ها مانند نمايشنامه‌هاى ديگرگون‌شدهء مولير در ادبيات نوين و هنر نوزاد نمايش ايران محلى پيدا كرده است . . آخوندزاده پيش از سفر تفليس از تئاتر و نمايش بىخبر بوده و نخستين آشنايى او با هنر نمايش در سالهاى دههء پنجم قرن نوزدهم صورت گرفت . در اين روزگار در سالنهاى شاهزادگان ثروتمند گرجستان و گاهى در هواى آزاد ، كنسرتهايى ترتيب مىيافت و قطعات كوتاهى از آثار نويسندگان ووس و گرجى به معرض تماشا گذاشته ميشد . . . آخوندزاده اين نمايشها را تماشا كرد و با اكثر نمايشنامه‌هاى مهم و معتبر صحنه‌هاى روس از جمله نوشته‌هاى گوگول و استروسكى آشنا شد و از شكسپير و مولير الهام گرفت . همه اينها در مجموع تأثير بسزايى در هنر نويسندگى او به جا گذاشت تا آنكه خود به هوس نوشتن نمايشنامه افتاد و در خلال سالهاى 1850 تا 1856 م صحنه‌هايى روشن و درخشان از معيشت حقيقى مردم آذربايجان بوجود آورد و جهات تاريكى زندگى آنان را بىگذشت و اغماض به باد انتقاد گرفت . . . يكى از آثار شايان توجه آخوندزاده داستانى است به نام ستارگان فريب‌خورده يا حكايت يوسف شاه سراج كه در تاريخ 1857 م ( 1273 ق ) نوشته شده است .\r\nزمان وقوع داستان ، مقارن است با سلطنت شاه عباس بزرگ از پادشاهان صفوى و موضوع آن از يك واقعهء تاريخى دربارهء مرد زين‌سازى كه موقتا به شاهى رسيده اقتباس گرديده است . توضيح آنكه در سال هفتم پادشاهى شاه عباس ستاره‌هاى دنباله‌دارى در آسمان پديد آمد ، منجمين پيشگويى كردند كه ظهور اين ستاره نشانهء تغيير يا مرگ پادشاهى از سلاطين زمان است و جلال الدّين محمد يزدى منجم‌باشى شاه چنين چاره انديشيد كه شاه چند روزى از سلطنت كناره گيرد و كسى را كه محكوم به مرگ باشد به جاى خود بنشاند ، پس يوسف نامى تركش‌دوز را كه پيرو يكى از طوايف ضالهء اسلام موسوم به نقطوبه بود و به تناسخ و ديگر مبانى كفرآميز اعتقاد داشت ، لباس شاهى بر تن كرده تاج بر سر نهادند و به تخت نشاندند و شاه در برابر او به خدمت ايستاد و او سه روز پادشاهى كرد و روز دهم ذيقعده 1001 او را به دار آويختند و شاه بر سرير سلطنت بازگشت ( عالم‌آراى عباسى ) .\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nغرض مؤلف از اين داستان بيان ظلم و استبداد شاه و نادانى و چاپلوسى وزرا و رجال و روحانيان دربارى و حاشيه‌نشينان ديگر و توضيح اين مطلب است كه باعث ويرانى ايران محتشم ، و زبونى دولت عليّه همانا امناى دولت و علماى عظام و وزراى ذوى العزّ و الاحترام بوده‌اند . وزرا و اركان دولت با بيانى چاپلوسانه در حضور شاه مىكوشند اعمال پست و ابلهانهء خود را هنر بزرگ و خدمت شايسته‌اى جلوه بدهند . سردار زمان خان وزير جنگ مىگويد :\r\n« اگرچه شمارهء لشكريان ما از عثمانيان كمتر نبود ، ليكن حيفم آمد كه سربازان فرقهء ناجيه را در مقابل گروه ضاله به كشتن بدهم اين بود كه دستور دادم از مرز عثمانى تا انتهاى خطهء آذربايجان كشتزارها را معدوم و چارپايان را نابود سازند ، پلها را ويران و جاده‌ها را خراب كنند ، هنگامى كه بكر پاشا سردار سپاه عثمانى ، از مرزهاى ما گذشت . . . راهها چنان خراب شده بود كه . . . ناچار بعد از سه روز افتان و خيزان . . . از تبريز بيرون شد . . . بدين منوال حتى يك قطره خون از دماغ لشكريان ما نريخت . . . ويران ساختن پلها و جاده‌ها پامال كردن زراعت كشاورزان و از ميان بردن چارپايان بنام يك سياست جنگى و تدبير مملكت‌دارى با تبختر و مباهات به عرض مىرسيد و اعليحضرت . . . خم به ابرو نمىآورد . . . وزير ماليه . . .\r\nمعاش مأمورين دولت را قطع مىكند ، تا خزانه را پر كند و اين امر را هنرى مىشمارد . . . آيا در مقابل اين گروه طفيلى ، يوسف سراج سيماى مثبتى است ، يوسف همين كه به سلطنت مىرسد ، تغييرات كلى در دستگاه دولت مىدهد و پيش از همه ادارات را تصفيه و وزراى نادان و متملّق را از كار بر كنار مىكند ، و به جاى آنان مردان كارآمد و خردمند مىگمارد و پس از آن شغل و وظيفهء منجم‌باشى را به كلى لغو مىكند ، و جزاها و سياستهاى وحشيانه مانند طناب انداختن ، شقه كردن ، گوش و بينى بريدن و چشم كندن را از ميان برمىدارد و فرمان مىدهد كه كسى را نبايد و نمىتوان بدون محاكمه و رسيدگى مجازات كرد . . . يوسف شاه قوانين و مبانى جديد وضع مىكند ، از ميزان مالياتها مىكاهد ، مأخذ ماليات را بر شهرنشينان ده درصد و بر مردم روستانشين پنج درصد قرار مىدهد ، خدمتانه و سرانه و پاىانداز و عوارض ديگر و خمس و زكات و مال امام و مانند آنها را لغو مىكند ، و امور مالياتى را بدست كسان مورد اعتماد مىسپارد ، راهها و پلها را تأمين مىكند . . . در شهرستانها مكتب‌خانه و بيمارستانها مىسازد بطور خلاصه « يوسف شاه » در اين داستان رجل سياسى و مرد مصلح بزرگى است كه با برنامهء وسيعى دست به كار زده و مؤلف در چهرهء او ، ايده‌آل اصلاحات اجتماعى و فرهنگى خود را نمودار ساخته است . . . « 1 » »\r\n\r\n\r\n","description":"","footnote":"\r\n( 1 ) . تلخيص از همان كتاب ، از ص 345 به بعد .\r\n","page_name":" 615 ","page_number":615},
  {"content":"\r\n\r\nبه نظر آقاى امير حسين آريان‌پور ، در ايران هنر تئاتر با كندى فراوان به سير خود ادامه داده است . استثمار داخلى و استعمار خارجى ، قرن‌ها سكوت ، قرن‌ها ثبات ، موانع بزرگى در راه تكامل اين هنر فراهم ساخته است ، با اينحال نمايشهاى مردم‌پسند نظير سوك سياوش ، بازى مير نوروزى ، سايه‌بازى ، خيمه‌شب‌بازى ، بازى تقليدچىها ، تعزيه ، و در سدهء نوزدهم ، ادامهء بازىهاى تقليدچىها : كچلك‌بازى ، بقال‌بازى ، سايه‌بازى كم‌وبيش معمول بوده و از 1870 به بعد ، ترجمه‌هايى از مولير و شكسپير و نمايش‌نويسان بزرگ ديگر روى صحنه آمده است .\r\nنخستين تماشاخانه‌ها ، در محل مدرسهء دار الفنون ، پارك اتابك ، پارك ظل السلطان و پارك امين الدوله برقرار شده است ، طبقهء حاكم و اشراف ايران تئاتر و هنرپيشگان را مورد تحقير و تخطئه قرار مىدادند .\r\nبراى آشنايى با طرز تفكر اشراف ايرانى توصيفى را كه يك مسافر ايرانى از صحنهء يكى از تئاترهاى فرنگ نموده است ذيلا نقل مىكنيم : « به مجلس تئاتر رفتيم ، تالارى بس بزرگ و سخت مجلل بود ، چلچراغ‌هاى خورشيدآسا ، محوطه را ، چون روز روشن كرده بود ، اعيان شهر با خوانين محترمه ، ملبّس به البسهء فاخر و مزين به جواهر نفيسه و معطّر به عطريات محركه به كرسيهاى شاهانه نشسته بودند . . . بالاخره با صداى زنگى پردهء بلندى كه در مقابل ناظرين آويخته بود ، آرام‌آرام به كنار رفت و قصهء تئاتر شروع شد . عملهء تئاتر در كار بازيگرى و مطربى يد طولا داشتند و ساعاتى چند ناظرين محترم و محترمه را مشغول خود كردند . در اختتام قصه عملهء تئاتر جلو پرده قرار گرفتند و چنان مغرور مىنمودند ، كه گويى آن سفله‌زادگان فرومايه در شمار ذوات محترم مملكت‌اند . و عجبا كه اعيان هم با خوانين خود به احترام آن‌ها از جاى برخاستند و براى خشنودى آنها ، خندان و شادىكنان ، دستك‌زدن گرفتند ، گويى ايشان را ظن آن نبود كه عملهء تئاتر ، دلقكان يا مطربانى بيش نيستند و بزرگداشت آنان در شأن بزرگان نيستند الحق راست گفته‌اند كه : « دوره‌اى معكوس گردد كارها ، شحنه را دزد آورد بازارها ! » .\r\nبا اين همه ، با همه تخطئه‌ها و تحقيرها ، باز هم تئاتر ما از تكامل بىنصيب نماند . در قرن بيستم ، حركتى به سوى تئاتر ملى آغاز شد ، از يكسو حسن مقدم ، ذبيح بهروز ، ميرزادهء عشقى ، سعيد نفيسى ، صادق هدايت و ديگران ؛ از سوى ديگر ، فكرى ، خيرخواه ، لرتا ، نوشين ، پرخيده و ديگران در اين راه پيش رفتند . ادامهء پيشرفت تئاترپيشگان توانا ، نمايش‌نويسان پرشور ، گرايش به انقلاب . . . بسيار اميدبخش بود ؛ اما موانع هم‌چنان انبوه و كوهى از موانع در راه تئاتر خودنمائى مىكرد .\r\nتئاتر ديروزى ما كم‌دامنه ، تئاتر امروزى ما آشفته ، تئاتر فردائى و پس‌فردائى ما به بركت انقلاب البته گسترده ، البته درخشان خواهد بود .\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nخوشا جامعهء انقلابى ! خوشا آزادى ، حرمت انسانى ، آفرينندگى ، زيبايى ، خوشا هنر انقلابى ، خوشا تئاتر مردمى و درخور ايران انقلابى . اميد ، اميد ، اميد . « 1 » » ( 20 فروردين 1360 ) .\r\n\r\nنمايشنامه و تئاتر\r\nشادروان مجتبى مينوى يك بار در اوايل عمر در نمايشنامهء فردوسى شركت جست .\r\nعلى اصغر گرمسيرى هنرمند معروف مقارن هزارهء فردوسى مىنويسد : « يك روز آقاى مجتبى مينوى در كافه قنادى با من تماس گرفتند و گفتند : با كمك عبد الحسين نوشين ، سه داستان از فردوسى اخذ و آن را به صورت نمايشنامه درآورده‌ايم و ميخواهيم شما هم ، به سابقهء مهارتى كه در فهم و درك و بيان اشعار شاهنامه داريد در اجراى اين نمايش با ما همكارى كنيد . من اين دعوت را با حسن استقبال پذيرفتم و متأسفانه براى اولين و آخرين بار با مينوى و نوشين در يك نمايش رزمى همكارى و در آن نقش « هجير » را به عهده گرفتم . نقش رستم را نوشين و نقش پادشاه سمنگان را نيز مجتبى مينوى ايفا مىكرد . . . در نتيجهء چنين همكارى صميمانه‌اى بود كه اغلب خاورشناسان در پايان نمايش ، صراحتا از احساس لذتى كه از اين درك بيان شاهنامه نصيبشان شده بود ، اظهار رضايت مىكردند و مخصوصا مجتبى مينوى را كه با آن لحن قاطع ، صداى گرم و باجلال و صلابت يك مقام برتر يعنى « شاه سمنگان » نقش خود را به خوبى بازى كرد ، مورد تحسين قرار دادند .\r\nموقعى كه در اطاق پشت صحنه ، مشغول زدودن آثار گريم از صورت خود بوديم ، گفتم آقاى مينوى دلتان مىخواهد باز هم در نقشى ديگر ، در صحنه ظاهر شويد و اين آغازى براى انجام كارهاى بعدى شما در تئاتر باشد ؟ در حالى كه ريش و سبيل پادشاه سمنگان را از صورت خود برمىداشت گفت : اگر از دلم بپرسيد خواهد گفت : « آرى » - اما اگر از عقلم سؤال كنيد مىگويد « خير ! » چون اگر ازين شب استثنايى و اين گروه تئاتر و خاورشناس بگذريم ، متأسفانه مىبينيم هنوز اكثر بينندگان نمايش در ايران به اين پديدهء عالى جهانى ، به چشم حقارت نگاه مىكنند ! و به همين جهت هم هست كه هنرمند تئاترها « قدر نمىبيند و صدر نمىنشيند . سعدى » و اضافه كرد كه « اگر جز اين بودى مينوى هم هر شب در كنار گرمسيرى و نوشين اجراء نقش مىنمودى و سر به آسمان مىسودى ! » نوشين كه مشغول بيرون آوردن زره رستم از بدن خود بود با لبخندى گفت : پس مىفرمائيد ما هم ، بعد از اين صحنه را ببوسيم و تئاتر را كنار بگذاريم ؟ ! جواب داد - هرگز - هرگز . . . « 2 » »\r\n\r\n\r\n","description":"","footnote":"\r\n( 1 ) . امير حسين آريان‌پور : دفتر سوم شوراى نويسندگان ، هنرمندان ايران ، هنر تئاتر ، ص 94 به بعد ( به اختصار ) .\r\n( 2 ) . دكتر باستانى پاريزى : ناى هفت‌بند ، پيشين ، ص 417 .\r\n","page_name":" 617 ","page_number":617},
  {"content":"\r\n\r\n\r\nتماشاخانه در ايران\r\nدر اصطلاح علمى كه در آن آثار درامى را به معرض نمايش مىگذارند تماشاخانه مىنامند . از دوره ناصر الدينشاه در نتيجهء مسافرت او به فرنگ و ديدن مظاهر گوناگون تمدن غرب ، چون تأسيس تماشاخانه ، با طبع عياش و راحت‌طلب او و درباريانش سازگارى داشت ، به فرمان او نخستين تالار تماشاخانه توسط مزين الدوله نقاش‌باشى در محل كنونى دار الفنون بنا گرديد .\r\n« اولين نمايشنامه‌اى كه در اينجا نمايش داده شد ، دشمن بشر ، ( ازمولير ) بود . از جمله بناهاى بزرگى كه در ابتداى ظهور تئاتر اروپا در ايران به منظور تماشاخانه به كار مىرفت پارك اتابك ( محل فعلى سفارت شوروى ) و پارك ظل السلطان ( محل فعلى وزارت فرهنگ ) و پارك امين الدوله بوده است . « 1 » »\r\n\r\nتئاتر در ايران\r\nيكى از نمايش‌هاى بالنسبه مشهور كه در شب 8 حمل 1301 در تالار گراند هتل تهران به معرض تماشاى عمومى گذارده شده است كمدى « جعفر خان از فرنگ آمده » تصنيف حسن مقدم ، جوان پرشور و ترقيخواه ايران است ، در اين اثر ، ضمن مبارزه با كهنه‌پرستى ، بسيارى از عادات و رسوم منحط و زيان‌بخش ايرانيان ، قبل از نفوذ تمدن جديد در ايران به زبان مردم كوچه و بازار توصيف و بيان كرده و ضمنا نويسنده با مهارت و استادى پرده از روى كارهاى مقلّدان سطحى تمدن غرب و فرنگ‌رفته‌ها برگرفته است . جالب توجه است كه اجراى اين نمايش انتقادى در هجدهم ماه حوت 1300 به نظر ادارهء انطباعات و شهربانى رسيده و موافقت آنان اعلام شده است : « نمايش موسوم به « جعفر خان از فرنگ آمده » محتوى « 17 مجلس » اثر ميرزا حسن خان مقدم متخلّص به « على نوروز » - كه داراى 36 صحيفه است ، ملاحظه شد .\r\nمانعى براى نمايش آن نمىباشد . به تاريخ 18 برح حوت تخافوى ئيل 1300 ، محل مهر ادارهء انطباعات - نمرهء 139 ثبت دفتر اعلانات شد .\r\nدر شعبهء پلتيكى ادارهء نظميه ملاحظه شد و اجازهء نمايش داده مىشود . 26 حوت 1300 محل مهر ادارهء نظميه . بازيگران اين نمايش عبارتند از جعفر خان - دائى جعفر خان - مشهدى اكبر ( لله جعفر خان ) - مادر جعفر خان و زينت دختر عموى جعفر خان و يك توله سگ موسوم به كاروت  ( Carotte )  و حسن مقدم نويسنده مردى مترقى ، آزاديخواه و اصلاح‌طلب است فرزند محمد تقى احتساب الملك شهردار تهران در سلطنت ناصر الدين شاه . در مجلس اول نمايش ،\r\n\r\n\r\n","description":"","footnote":"\r\n( 1 ) . مصاحب و ديگران : دائرة المعارف فارسى ، جلد اول ، ص 669 .\r\n","page_name":" 618 ","page_number":618},
  {"content":"\r\n\r\nخصوصيات مادر و زينت دخترش از جهت لباس و خودآرايى چنين است :\r\nلباس مادر : شليته و شلوار ، پيراهن و نيمتنهء ورافتاده ، چهارقد كلفت ، چادرنماز ، پاى بىكفش .\r\nلباس زينت : چارقد گاز قالبى ، دامن و پيراهن مد جديد ، جوراب پشمى ، بدون كفش ، بدون چادر .\r\nوقتى پرده بالا مىرود ، مادر و زينت در جلو صحنه روى مختّه نشسته‌اند . مادر قليان مىكشد ، يك منقل و يك انبر با آلات وسمه‌كشى و بزك ( از قبيل وسمه‌جوش ، سورمه‌دان ، صابون ، جعبه‌هاى سرخاب و سفيداب و غيره . ) روى ميز كوتاهى ، جلو زينت گذاشته شده است . زينت آيينه را در دست چپ گرفته ، مشغول وسمه كشيدن ابروهايش مىباشد .\r\nمادر - ( قليان‌كشان ) خوب درست بكش ، كه ابروهات بهم وصل شند ، امروز جعفر جونم مياد ، بايد خودت را برا او خوشگل كنى ، ببينه كه ما هم دخترهامون كمتر از دخترهاى فرنگ نيستند .\r\nزينت - ( وسمه‌كشان ) خانباجى ، حالا چند سال ميشه كه جعفر خان رفته فرنگ ؟\r\nمادر - هشت نه سال ميشه ، آنقدر بود ، وقتى رفت حالا بايد ما شاء الله مردى شده باشه ، اما چه فايده لا بد ديگه نه دينى داره ، نه مذهبى ( آه مىكشد ) خدا لعنت كنه اون پدرش كه اين طفلك از دست ما گرفت .\r\nزينت - خانباجى ، اين راسته كه ميگند اونجا گوشت خرس و ميمون و اين چيزها مىخورند ؟\r\nمادر - بله كه راسته ، اين صاحب‌مرده‌ها همه چى مىخورند . . .\r\nزينت - ( صورتش را نشان مىدهد ) خوبه حالا خانباجى ؟\r\nمادر - خوب ، شدى مثل ماه شب چهارده ، اما يه خورده ديگه سورمه بكشى بد نيست ، حالا پسرم چه سگى است كه فورا عاشق تو نشه ( سر قليان را برمىدارد و صدا مىكند ) مشهدى اكبر ، مشهدى اكبر .\r\nمجلس دوّم : ( مادر - زينت - مشهدى اكبر ) .\r\nلباس مشهدى اكبر : كلاه نمدى تخم‌مرغى ، شال ، جوراب پشمى ، رنگارنگ . . .\r\nمشهدى اكبر - بله خانم - بيا اين قليان وردار ، بعد هم برو دم در وايسا ، هر وقت جعفر خان اومد فورا به ما خبر بده .\r\nمشهدى اكبر - الهى شكر ، زنده مونديم كه يه دفعه ديگر جعفر خان را ببينيم ، مثل اينكه من لله‌اش بودم .\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nمادر - گوسفند حاضره ؟\r\nمشد اكبر - بله خانم چاقورم دادم قصابه تيز كنه ، الان مياره . . .\r\nدر مجلس سوم - مادر بلند مىشود ، من اينجا را يه خورده منظم كنم بچه‌ام بدش نياد ، ميز و صندلى كه براش حاضر كردم . اين پيراهن خواب را براى او دوخته‌ام . تخت هم براش زده‌ام ، اون حالا فرنگىمآب شده اين چيزها براش لازمه - صداى در - در مىزنند - مشد اكبر ، مشد اكبر ، خدايا جعفر جونمه - مادر ( تنها ) - خدايا ، من اين پسرم زن بدم ، دوروورش ببينم هفت هشت تا بچه جيروير مىكنند ، مىدوند ، جيق مىزنند ، شلوغ مىكنند و اونوقت بميرم ، ديگه آرزويى ندارم . اين زينت هم به نيست ، به درد من مىخورد ، ميتونه توى خونه كمكى بكنه ، سبزى پاك كنه ، چيزوميز وصله كنه ، اوطو بكشه ، قرآن بخونه ، يكى هم اينكه دخترعموى جعفره و از خودمونه ، وانگهى دخترعمو پسرعمو عقدشون در عرش بسته شده ، با برادرم صحبت كردم اونهم راضيه اين ميديمش به جعفر و ميگيم همين جا باشند دوتائى دورمان بپلكند .\r\nمجلس 4 - در مجلس چهارم پس از مدتى انتظار جعفر خان با چمدان از درشكه پياده مىشود مشهدى اكبر همين‌كه او را مىبيند و مىشناسد فرياد مىزند : « آقاجون اومدى ؟ رفتم بغلش كنم ماچش كنم امّا اون من‌و پس زد گفت « موسيو » اخ تف به من نمال ميكروب دارى .\r\nدر مجلس پنجم جعفر خان با نيم‌تنه و شلوار خاكسترى ، آخرين مد پاريس ، كراوات ، پوشت ، جوراب يكرنگ ، پالتوى بارانى كمردار ، دستكش ليمويىرنگ ، با يك چمدان كوچك در دست راست و توله‌سگى در دست چپ وارد مىشود و مشهدى اكبر بقيهء اثاثه را مىآورد ، مشهد اكبر از نگهدارى توله‌سگ سخت ناراحت است قرقركنان مىگويد : اين هم شد كار ، بعد از هشتاد سال مسلمانى تازه بيايم توله‌سگ‌دارى كنم » مادر از شدت شادى مىگريد « ماچش مىكند » و به او مىگويد : اگر بدونى چقدر شمع روشن كردم چقدر پول به سيّد دادم . . . چقدر با زينت دعات كرديم ، چند دفعه چهل منبر رفتيم ، در ضمن اين گفتگوها ، مادر زينت را به پسرش معرفى مىكند و توصيه مىكند : « . . . جونم وقتى آمد باهاش گرم بگير من اين‌و براى تو خواستگارى كردم كه تو بگيريش - جعفر خان : هنوز نرسيده ، برام فاميل درست كرديد ؟ من اين را بگيرم چكارش كنم ؟ . . . بالاخره جعفر خان با زينت آشنا مىشود و با هم گفتگو مىكنند : . . . چطور شد مادموازل تا به حال شوهر نكرده‌ايد ؟\r\nزينت - بلكه قسمتمون نبوده .\r\nمادر - به ، با هنرهايى كه زينت خانم داره هزار عاشق دلخسته دورش مىگردند . . . هر\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nچيزى كه يك زن براى راحتى شوهرش بايد بدونه ميدونه ، وسمه بلده بكشه ، حلوا بلده بپزه ، فال بلده بگيره ، جارون بلده بكنه .\r\nجعفر خان : خوب مادموازل ديگه چى بلديد ، پيانو مىزنيد ، نقاشى مىكنيد ، تنيس بازى مىكنيد ؟\r\nزينت - اوا نصيب نشه خدا نكرده مگه من رقّاصم يا لوطيم ؟\r\nجعفر خان - آخه ما پاريسيها عقيده‌مون اينه كه . . .\r\nمادر - خاك به گورم اين بچّه سنگلجه و ميگه « ما پاريسيها » .\r\nدر مجالس بعد دايى جعفر خان از كارهاى دولت براى كشيدن برق و اصلاح خيابان‌ها و ايجاد دار المجانين و غيره سخت انتقاد مىكند ولى جعفر خان اين قبيل اقدامات را براى پيشرفت و ترقى كشور ضرورى مىداند ، ولى دايى از روى خيرخواهى مىگويد : « . . . آقاجون ، حالا كه شما به سلامتى اومديد مملكت خودتون ، بايد به رسوم ايرونى عادت كنيد ، بايد با دست غذا بخوريد ، بعد از مشروبات بايد دهنتون كر بديد ، بايد روى زمين بخوابيد ، بايد كلاه سرتان بگذاريد . » پس از بحث مفصلى دربارهء توله‌سگ ، دايى خطاب به جعفر خان مىگويد : ما ايرونى هستيم و مسلمون نه پوشت « 1 » لازم داريم ، نه تمدن نه توله‌سگ ، اگر مىخواهى اينجا بمانى بايد عذر توله‌سگت را بخواهى ، مثل آدم يك سردارى بپوشى ، شلوارت اتو نكنى ، هيچوقت هم « عقيدهء شخصى نداشته باشى » . مادر تا حدى از فرزند خود جانبدارى مىكند ولى دايى سخت به روشهاى جعفر خان معترض است و مىگويد « . . . پسره ديوونه رفته توله‌سگ آورده توى اطاق . . . ما ميخواهيم زينت بديم به اين . . . فردا هزار بلا مياره سر اين دختر بدبخت بهش ميگه بايد روى تخت‌خواب بخوابى ، سر ميز غذا بخورى ، آروغ نزنى ، دندونات با مسواك بشورى » من هرگز راضى نمىشم زينت سياه‌بخت بشه . . . » مادر در مقام دفاع مىگويد :\r\n« . . . آخه حالا جعفر تازه اومده بعضى عادتهاى بىمعنى همراى خودش آورده باباش هم كه از فرنگ اومده بود عينا همين‌طور بود . . . كم‌كم آدم ميشه من به شمال قول ميدم كه تا زمستون ، زير كرسى هم بخوابه ، دوش هم نگيره سبيلهاش را هم نزنه - بعد مادر و دايى درصدد برمىآيند كه براى جعفر خان زن بگيرند و زينت را به او معرفى مىكنند ، او ضمن سپاسگزارى مىگويد بلكه من خودم عقيده و سليقهء ديگرى داشته باشم .\r\nدايى در جواب مىگويد : « هر فكرى كه شما بخواهيد بكنيد ، من و مادرتون عوض شما كرديم ، همين روزها شيرينىخورون و شال و انگشتر را معين مىكنيم ، دو هفته بعد هم آقاى سيف الشّريعه را خبر مىكنيم عقدتون مىخونه و آخرهاى رجب هم عروسى مىكنيم .\r\n\r\n\r\n","description":"","footnote":"\r\n( 1 ) .  Pochette \r\n","page_name":" 621 ","page_number":621},
  {"content":"\r\n\r\n. . . بعد جعفر خان آمادهء رفتن به حمّام مىشود ، دايى بىدرنگ به مشهدى اكبر مىگويد تقويم را بياورد تا معلوم شود امروز حموم ساعت دارد يا نه ، دايى خطاب به جعفر خان مىگويد : صبر كن آقا صبر كن با مراجعه به تقويم چنين مىخواند : . . . سه‌شنبه ساعت 4 و 32 دقيقه و 17 ثانيه از روز گذشته قمر داخل عقرب مىشود ، كودك به گهواره نهادن ، نو بريدن ، دندان كشيدن ، حجامت نيك است ، بناى مسجد ، عقد نكاح ، شرب مسهل ، استحمام شايسته نيست جعفر خان - چطور نيست ؟ من ميرم خودم‌و بشورم بد كاريه ؟\r\nدايى جمعه برويد جمعه ساعت داره - جعفر خان - بابا ول كنيد بگذاريد بريم خودمون تميز كنيم و الله ثوابش بيشتره . همه - ساعت نداره ، ساعت نداره - جعفر خان عجب اوضاعى است ، خيلى خوب ، اما جمعه هم نميشه بايد برم تجريش ديدن مرتضى خان . . . باز دايى به تقويم مراجعه مىكند : اجاره دادن ، جوراب پوشيدن ، سر تراشيدن ، رشوه گرفتن . . .\r\nجعفر خان بسه ، آقا بسه قبول دارم . . . جعفر خان غلط كردم سخت عصبانى مىشود اگر يكساعت ديگر تو اينها بمانم حتما خواهم تركيد ، چرا آمدم تو اين مملكت ديگر از اين كارها نخواهم كرد بعد اسبابهايش را جمع مىكند مىريزد توى چمدان . . . ما گذشتيم ، برمىگرديم پيش همون كافرهاى خودمون گوشت خوك و روغن زيتون بخوريم . . . همه جلوش را مىگيرند نمىگذاريم برى نمىگذاريم .\r\nدايى : مسافرت خشكى نشايد . مادر : خدا مرگم بده . زينت خاك بگورم . مشهدى اكبر : امشب قورمه‌سبزى داريم پرده مىافتد . « 1 »\r\nقصّه و داستان‌سرايى به معنى جديد آن يعنى به صورت « داستان كوتاه » از آغاز مشروطيت شروع شد و بعضى از نويسندگان كوشيدند براى بيان انديشه‌هاى خود از قالب داستان استفاده كنند . از آن ميان يكى بود و يكى نبود جمال‌زاده ، و زنده‌بگور و سه قطره خون صادق هدايت و بعضى از آثار بزرگ علوى شايان توجهند .\r\nناگفته نگذاريم كه غير از قصّه‌ها و نقلهاى محدودى كه مادران براى فرزندان خود گفته و مىگويند تا سى چهل سال پيش در بعضى از اماكن مانند قهوه‌خانه‌ها و در معابر عمومى ، چهارراه‌ها ، تكيه‌ها و اماكنى كه محل تجمع مردم بوده است قصه‌گويان و معركه‌گيران اغلب با شيوه‌اى خاص شروع به كار مىكردند و گاه از قصه‌ها و داستانهاى خود نتيجه‌گيريهاى اخلاقى و مذهبى مىكرده‌اند . هنوز شاهنامه‌خوانها در تهران و بعضى از شهرستانها وجود\r\n\r\n\r\n","description":"","footnote":"\r\n( 1 ) . اسماعيل جمشيدى - حسن مقدم : « جعفر خان از فرنگ آمده » ، چاپ دوم ، 1357 ، كمدى در يك پرده ، مطبعهء فاروس تهران ، 1301 شمسى ( به اختصار ) .\r\n","page_name":" 622 ","page_number":622},
  {"content":"\r\n\r\nدارند . « 1 » »\r\n\r\nمعركه‌گيرى\r\nحاجى باباى اصفهانى با بيانى شيرين و انتقادآميز كيفيت معركه‌گيرى خود را چنين بيان مىكند : « در مقبره‌اى كه بيرون شهر بود تخت پوستم را انداختم و به عادت درويشان نفيركشان و يا هو ، يا من هو ، يا من ليس الّا هو گويان و با قالب زدن ناد عليا مظهر العجايب بناى نعره كشيدن و نفير زدن را گذاشتم و آن‌قدر نعريدم و نفيريدم تا مردم خبردار شدند و بدورم جمع گرديدند . هيأت خود را چون قلندران كامل العيار عجيب و غريب آراسته بودم و فكر كردم كه موقعى است كه فسون و شگردهايى را كه آموخته بودم كما هو حقّه به خرج بدهم .\r\nدو سه نفر زن بيش براى دعا گرفتن و تعويذ نويساندن نيامدند و هديه و انعامشان ماست و عسل و ميوه بود و بس . درد كمرم به حدى شدت كرد كه يكسره زمين‌گير شدم و به جستجوى طبيب برآمدم . گفتند كسى كه در سمنان سررشته‌اى از طبابت دارد دو تن بيش نيستند : يكى دلاكى و ديگرى نعلبندى . دلاك در كار خون گرفتن و دندان كشيدن و شكسته‌بندى و ختنه مشهور بود . نعلبند به حكم سررشته‌اى كه در بيطارى پيدا كرده بود به معالجهء آدميزاد نيز مىپرداخت . گيس سفيد فرتوت و پرگوى و كم‌شنوى هم بود كه مردم شهر بعد از قطع اميد ، و پس از تجربهء بىحاصل از دست و پنجه نعلبند ، به دو مراجعه مىكردند و معجزاتى به دو نسبت مىدادند كه معجزات انبياى بنى اسرائيل در قبال آن بازى كودكان مىنمود .\r\nاين سه تن هر سه سراغ من مادرمرده آمدند و هر سه بالاتفاق اظهار عقيده نمودند كه درد كمر از سردى است و چون گرمى ضد سردى است علاج در داغ كردن است و بس .\r\nنعلبند را به ملاحظهء آشنايى با آهن و كوره آهنگرى جرّاح قرار دارند و او نيز زنبيلى زغال با دمى و سيخى چند حاضر كرد و در همان گوشهء مقبره سيخها را در آتش سرخ كرد ، و مرا وارونه خوابانيد و با آداب هرچه تمامتر چهارده جاى كمرم را داغ كردند . وقتى سيخهاى سرخ شده را به گرده من مىچسبانيد ، و من از ته دل نعره و فرياد برمىآوردم حضّار دهانم را مىگرفتند كه صدا درنياور كه خاصيتش باطل مىشود . خلاصه تك‌وتنها در آن گوشه افتادم و از ترس اينكه بىپرستار بمانم از جا نجنبيدم ، مبالغى طول كشيد تا جاى داغها التيام يافت و بهبود يافتم . همه معتقد بودند كه معالجهء من از بركت عدد سيخ‌ها بود كه با عدد 14 معصوم موافقت داشت و احدى را شك و ترديد باقى نماند كه آهن سرخ هم از آلات كرامت و معجزه\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد دوم ، بخش اول ، ص 2055 .\r\n","page_name":" 623 ","page_number":623},
  {"content":"\r\n\r\nاست . اما خودم خوب مىدانستم كه طبيب دردم استراحت و آسايشى بود كه به توفيق جبرى در آن گوشه مقبره نصيبم گرديد .\r\nپس از آن . . . تدارك معركه ديدم . . . جمعيت با گردنهاى كشيده و چشمهاى دريده دهانهاى باز دوروورم را گرفت . من در ميانه قدم‌زنان تعليمى در دست حكايتى را كه در اوقات دلاكى آموخته بودم بدينگونه براى سمنانيان نقل كردم :\r\nگفتم : راويان اخبار و ناقلان آثار چنين روايت كرده‌اند كه در ايام خلافت هارون الرشيد در بغداد دلاكى بود على صقال نام ، استادى چنان ماهر . . . كه شاعرى كه با او سابقه عداوت داشت در حقش گفته بود :\r\n در حق سر تراش اين بازار * سخن راست بنده مىگويم\r\nمىكَند پوست از سر مردم * سخن پوست كنده مىگويم \r\n. . . از قضاى روزگار روزى هيزم‌فروشى ناشى . . . به استاد على گفت بيا و اين چوبها را بخر . على صقال . . . گفت هر چوبى كه بر گردهء خر است مىخرم هيزم‌فروش قبول كرد . . .\r\nهمين كه هيزم‌فروش بار خر را برزمين نهاد و بها خواست على صقال گفت نه به جان خودت تو همهء چوبها را تحويل نداده‌اى پالان خر هم از چوب است و داخل در معامله است و تعلق به من مىگيرد . هيزم‌فروش سراسيمه شد كه اى مسلمانان چوب هيزم كجا و پالان خر كجا ! كشمكش به درازا كشيد . . . آخر الامر على صقال بار خر و پالان خر را به زور گرفت و هيزم‌فروش بينوا را دست خالى روانه كرد كه هر كجا دلت مىخواهد برو ، لاى دست پدرت .\r\nهيزم‌فروش يكراست خود را به خانهء قاضى رسانيد و ما وقع را حكايت نمود ، قاضى هم كه از على صقال حساب مىبرد رو نشان نداد . هيزم‌فروش به نزد مفتى شهر رفت ، مفتى از مشتريان على صقال بود و حواله به شيخ الاسلام كرد . هيزم‌فروش دست به دامان شيخ الاسلام زد ، شيخ الاسلام گفت در اين مسئله نص صريحى نيست تا بتوان به شرح و نقل حكم قطعى در اين باب كرد . هيزم‌فروش از ميدان در نرفت عريضهء بالابلندى نوشت و در روز جمعه در وقت رفتن خليفه به مسجد ، به دست خود به خليفه داد . خليفه هيزم‌فروش را به حضور طلبيد . . . گفت اى مرد عزيز در اين دعوا لفظا حق با على صقال و معنا با تست اما چون احكام به لفظ قايم است و عقد بيع و شرى به كمك لفظ جارى مىشود ، پس همانا لفظ مناط اعتبار است ، و اگرنه چنين باشد ، احكام بىقوام و امور عامه بىنظام مىگردد . . . در عقد بيع هيزم ، لفظ همهء چوبها ذكر شده است و لهذا بايد همهء چوبها تعلق به دلاك بگيرد و چون پالان خر تو هم چوب است . . .\r\nپالان هم هست . . . پالان هم مال دلاك مىشود . آن‌گاه خليفه هيزم‌فروش را پيش خواند و سخنى چند آهسته در گوش او گفت به طورى كه احدى نشنيد . .\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nچون داستان بدينجا رسيد از نقل مابقى حكايت باز ايستادم و كشكول را پيش تماشاچيان يكان‌يكان بداشتم كه اكنون وقت آن رسيده كه شىء الله فقير مولا برسد و تا نرسد دنبال قصّه را نخواهم گفت : چون معركه‌نشينان را سخت تشنه تتمهء حكايت كرده بودم به زور قسمهاى غليظ و دعاهاى شديد و به مدد نفرينهاى آبدار و بلكه دشنامهاى نيشدار بر آن داشتم كه جيبها را در كشكول خالى كنند و كمتر كسى ماند كه چيزى نداده باشد .\r\nپس دنبالهء داستان را بدينگونه آوردم آرى خليفه در باب تقاص در گوش هيزم‌فروش به نجوا ، سخنى چند بگفت . هيزم‌فروش زمين خدمت ببوسيد افسار خر بىپالان خود را بگرفت و به راه افتاد و پس از مدتى مانند آدمى كه به هيچ‌وجه نقار و كدورتى با دلاك نداشته باشد به دكان او آمد و پس از خوش‌وبش معمول ، گفت خوب استاد گذشته گذشت و امروز نظر به شهرت و نامدارى تو ، من و يكنفر از بستگانم مىخواهم به نوبت خود مزهء استادى و چيره‌دستى ترا در كار دلاكى به چشم آيا سر ما دو نفر را به چند مىتراشى على صقال با هيزم‌فروش قيمت را طى كرد ، و به تراشيدن سر او مشغول گرديد و همين‌كه سر هيزم‌فروش پاك و پاكيزه تراشيده شد ، دلاك گفت حالا نوبت رفيق تست بگو بيايد . هيزم‌فروش گفت اينكه اينجاست و فورا خواهد آمد از دكان بيرون رفت و افسار خر را كه در همان نزديكى بسته بود بدست گرفت به دكان كشيد ، اينك رفيقم ، بيا سرش را بتراش على صقال برآشفت كه تراشيدن سر چون تو حمارى براى من كم بود ، كه حالا بايد سر خرت را هم بتراشم ! ؟ گويا شوخيت گرفته و يا مرا ، دست انداخته‌اى ، هرچه زودتر برو گم شو . . . هيزم‌فروش يكراست شكايت به خليفه برد .\r\nخليفه سرهنگى فرستاد و على صقال را با اسباب سرتراشى فى الفور به حضور بردند . خليفه رو به دو نمود و گفت چرا سر رفيق اين مرد را نمىتراشى مگر قرار شما به تراشيدن دو سر نبوده است ؟ على زمين خدمت ببوسيد كه يا امير المؤمنين صحيح است اما تا به امروز هيچگاه خر ، رفيق ايشان نبوده است . . . خليفه بخنديد كه راست است اما تاكنون پالان خر ، كى و در كجا جزو هيزم بوده است ؟ اگر پالان خر ، من حيث اينكه از جنس چوب است مشمول چوب مىشود چرا نبايد سر خر از حيث اينكه سر است داخل در مقاوله نباشد ، چون غرض اين مردم از سر رفيق سر خرش بوده بايد آن را بتراشى و گرنه بسزاى خود ، خواهى رسيد . پس على صقال با مبالغى صابون سر خر را در حضور خليفه تراشيد در حالى كه همه به ريشش مىخنديدند و به طعنه و طنز در حقش متلكهاى آبدار مىگفتند . . . « 1 » »\r\n\r\nمعركه‌گيران\r\nآقاى دكتر باستان استاد سابق دانشگاه در كتاب افسانهء زندگى قسمتى از تفريحات\r\n\r\n\r\n","description":"","footnote":"\r\n( 1 ) . حاجى باباى اصفهانى ، پيشين ص 73 به بعد .\r\n","page_name":" 625 ","page_number":625},
  {"content":"\r\n\r\nمردم تهران را در حدود 60 سال قبل چنين توصيف مىكند : « عصرهاى پنج‌شنبه در اطراف قبرستان ازدحام غريبى بود يعنى فروشنده‌هاى مختلف اجناس خود را از قبيل تخمه و گردو و بادام خشك يا توت يا كشمش سبز يا سياه و جوزقند و نانهاى كماجى و قندى و پادرازى و مانند آن به معرض فروش مىگذاشتند . يكى از اين خوراكيها را « معجون افلاطون » مىگفتند كه نوعى از ژله سفت با مخلفات مختلف مثل خلال بادام يا پسته يا آلوبالو و مانند آنها و در حجره‌هاى كوچكى كه در سينى حلبى تعبيه شده بود ريخته بودند ، بچه‌ها يكشاهى مىدادند و با قلم فلزى هرقدر به يك ضرب مىتوانستند از آن جدا مىكردند و به دهان مىگذاشتند ، بعد قلم فلزى را به دست هر مشترى ديگر مىدادند . در داخل قبرستان جمعيّت فراوان‌تر و زيادتر بود زيرا در هر گوشه درويش با حقه‌بازى مشغول نمايش بود . مارگيران بوسيلهء نشان دادن مارهاى خود مردم را جمع مىكردند و پس از آنكه دور آنها پراز جمعيت مىشد به جمع‌آورى پول مىپرداختند . يكى از آنها كه اسمش درويش حسن بود . . . با خواندن اشعار مردم را جمع مىكرد بعضى از آن اشعار ، هنوز در خاطرم مانده كه مىگفت :\r\n مارگيرى با يكى حربه به دست * رفت و در سوراخ مارى برنشست\r\nناگهان عيسى از آن در مىگذشت * مار چون عيسى بديد از سر گذشت \r\nبعد شاگرد خود را كه چند متر آن طرف‌تر روبروى در نشسته بود مخاطب قرار داده فرياد مىزد . « جناب درويش » شاگرد او از آنطرف معركه پاسخ مىداد « اى و الله » . درويش حسن - مار چند نشان دارد ؟ شاگرد - پنج نشان : اول كبكنجير سر است ، دوم مدير گردن است ، سوم شاهدانه چشم است ، چهارم اگر در سايه بزند به آفتاب نمىرسد اگر در آفتاب زند به سايه نمىرسد ، پنجم اگر كف پاى شتر بزند پشم كاه ساربان را باد مىبرد . بارى پس از اينكه جمعيت زيادى را دور خود جمع مىكرد مجانا و بلاعوض همه را با تكرار كلمات و اورادى از آزار مار و عقرب براى مدت يكسال محفوظ مىداشت و من براى اينكه شما هم محفوظ بمانيد عين آن را اينجا مىنويسم : « كل پاپطال كوپندى كو پابندى ايها القطامه به حكم امير اميران بستم زهرت را دمت را نفست را ، به حق ابراهيم خليل الله ، موسى كليم الله ، عيسى روح الله ، محمد مصطفى على ولى الله دم از من فرمان از تو يا على . » بعد مىگفت اگر تا يكسال ديگر مار ترا زد ، خونى تو منم . اما پسر خود درويش حسن را بالاخره مار زد و مرد گويا ورد را خوب ياد نگرفته بود .\r\nسپس قدرى از مزاياى سخاوت و انفاق در راه خدا صحبت مىكرد و بالاخره مىگفت حالا موقع دعاست و باز رو را به شاگرد خود كرده فرياد مىزد : جناب درويش ، شاگردش پاسخ مىداد اى و الله ، بعد باز مىگفت « دستت را بگير جلو صورتت » با اشاره به جمعيت\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nمىفهماند كه آنها نيز دستها را مقابل صورت بگيرند ، بعد مىگفت بگو به نذر تو ( مردم مىگفتند به نذر تو ) به دوستى تو ( مردم تكرار مىكردند ) يا امام زين العابدين . بعد مىگفت بكش به چهره‌ات گوشهء قبات را تكان بده تا اگر بلايى باشد بريزد بعد مىگفت : اگر بلا ديدى بلاى تو به جان من و بلاى من و تو به جون آن بىاعتقادى كه مىگويد از صنّار ( صد دينار ) پول درد دوا مىشود ولى از اسم امام زين العابدين دوا نمىشود ، بعد فرياد مىزد و مىگفت جناب درويش ، شاگرد او پاسخ مىداد اى و الله ، باز مىگفت يكنفر خواستم مرا صدا كند .\r\nبگويد درويش اين يك بال مگس نقره را نذر امام زين العابدين مىدهم ، بعد از گرفتن هر قرانى دعايى فراخور حال‌دهنده مىكرد مثلا قران اول را كه مىگرفت و آن را به اسم چراغ اول مىناميد مىگفت اوّل سرى كه بالاى نيزه رفت سر حر بن شهيد رياحى بود ميان جوانها علم شوى ، دوم چراغ را كه مىگرفت مىگفت « به دولت زهرآلود حسن مجتبى آب شيرين به كامت تلخ نشود » ، سوم چراغ را كه دريافت مىكرد ، مىگفت سبب‌ساز كل عالم سببى برايت بسازد كه سه هزار مرد و نامرد حيران بمانند ، چراغ چهارم چاره‌ساز كل بيچارگان چهار هزار قضا و بلا از جانت دور كند ، چراغ پنجم : پنج تن آل عبا ، ميان جوانها سرافرازت كند ، چراغ ششم :\r\nشش شمع در 6 گوشه قبرش روشن كنى و قس عليهذا - بالاخره وقتى ديگر در كسى حوصله نمانده بود يا در جيب پولى نداشت چراغ اللّه را مىخواست يعنى آخرين قران را و مىگفت :\r\n چراغ شاه خراسان اگر بشر ندهد * ملك به صورت انسان درآيد و بدهد \r\nالبته كسى كه اين پول را مىداد زيرچشمى به ديگران نگاه مىكرد و برخود مىباليد ، شايد هم مردم فكر مىكردند كه او ملكى است كه به صورت انسان بيرون آمده است .\r\nدر گوشهء ديگر قبرستان لوطى غلامحسين معركه گرفته و بساط حقه‌بازى باز كرده و مردم را دور خود جمع مىكرد و شروع مجلس او با اين شعر بود :\r\n در اول هر كار بگو بسم اللّه * تا جمله گناهان تو بخشد اللّه \r\nبعد اين شعر را مىخواند :\r\n ز بسم اللّه چيزى نيست بهتر * نهادم تاج بسم الله بر سر\r\nعجب تاجى است اين تاج الهى * بنه بر سر برو هرجا كه خواهى \r\nدر موقعى كه شاگرد او مىخواست كار مشكلى را در بازى انجام بدهد و از عهده برنمىآمد اين اشعار را مىخواند .\r\n هيچكس در پيش خود چيزى نشد * هيچ آهن خنجر تيزى نشد\r\nهيچ حلوايى نشد استاد كار * تا كه شاگرد شكرريزى نشد \r\n\r\n","description":"","footnote":"","page_name":" 627 ","page_number":627},
  {"content":"\r\n\r\nشروع مجلس او با مهره‌بازى بود يعنى دوزانو ، روى زمين مىنشست و چند دانه مهره به اندازهء يك نخود كه از گلوله كوچكى نخ موم كشيده درست كرده بود در جلو خود مىگذاشت و فنجانهاى فلزى كوچكى را وارونه ؛ بر روى زمين قرار مىداد و بعد در زير هر كدام از آنها ، مهره‌اى مىگذاشت سپس با چوب كوچكى يكىيكى آن فنجانها را وارونه مىكرد و حضار مشاهده مىكردند كه مهره‌اى در زير آنها وجود ندارد تا به فنجانهاى آخرى مىرسيد چون آن را بلند مىكرد معلوم مىشد كه همه مهره‌ها در زير آن جمع شده است ، بديهى است اين مهره‌بازى انواع و اقسام داشت . . . به هر حال پس از اينكه مدتى تماشاييان را مشغول مىداشت چشمه بزرگترى را مطرح مىكرد ( هر نمايشى را چشمه مىخواند ) مثلا موشى را در يك قوطى داخل مىكرد و قول مىداد كه آن را تبديل به كبوتر يا مار يا حيوان ديگرى بكند بعد چون حس مىكرد كه تماشاييان تشنهء ديدن نتيجهء عمليات او هستند شروع مىكرد به دعا كردن و پول گرفتن . بدوا يك جام برنجى به دست گرفته از مقابل جمعيت عبور مىكرد و هركس به فراخور حال خود پول سياهى در آن مىريخت بعد به پول نظرى افكنده قيافهء ناراضى به خود مىگرفت و شروع مىكرد از حاتم طايى و بذل و بخشش او صحبت كردن . . . در اين موقع حقه‌باز ما شروع مىكرد به پول خواستن و اين دفعه مانند آنچه ديديم به اسم چراغ الله يا چراغ شاه خراسان سكه‌هاى نقره درخواست مىنمود . . . اگر مردم برجاى خود مانده بودند ناچار يكى از چشمه‌ها يا شاهكارهاى خود را به كار مىبست مثلا يك كلاه نمدى را به همه نشان مىداد بعد آن را زير دستمالى پنهان مىكرد سپس از زير دستمال اشياء زيادى از قبيل توپهاى بازى گيلاس مشروب‌خورى و امثال آنها بيرون مىآورد . قبل از آنكه دست را زير دستمال ببرد اورادى نيز مىخواند . . . اجى مجى لاترجى كركاموسى كاموسى كره . بديهى است كه اين عبارات بىمعنى را وقتى با سرعت سرهم ادا كنند در طرف بسيار تأثير مىكند و مىپندارد كه ، واقعا اينها طلسمى است .\r\n. . . حالا كمى از پرده‌دارها بشنويد ، كنار ديوار پرده‌اى كه تصويرى از بهشت و دوزخ روى آن نقش شده به وسيله درويش آويزان مىشد و درويش با آب‌وتاب مخصوص شرح ماجراى آن تصاوير را مىداد ولى معمولا پرده‌دارها عرضه و لياقت زيادى نداشتند و جزء معركه‌گيرهاى درجهء دوم بودند و عوايد آنها به مراتب كمتر از مارگيرها و حقه‌بازها بود . . .\r\nيكى از درويشها كه به درويش رجب موسم بود مردى بود بىاندازه بلندقامت با هيكلى قوى و ريشى دراز و انبوه و مولوى يراق‌دوزى قشنگى دور سر پيچيده لبادهء مشكى بلند در برداشت و عباى نازكى روى آن پوشيده بود . درويش مرحب در ميان درويشها اهميت بسزايى داشت .\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nهيچوقت شخصا معركه نمىگرفت بلكه مانند ارباب به يكى از معركه‌هاى جمع شده مىآمد و حكايتى نقل مىكرد ، بعد به پول جمع كردن مىپرداخت البته هيچوقت پول خرده نمىگرفت و « ويزيت » او يكقران كمتر نبود كه آن را غذاى روح مىناميد . . .\r\nصاحبان پرده نيز عباراتى مخصوص خود داشتند مثلا يكى از آنها در يكطرف پرده ايستاده با چوب اشكالى را نشان مىداد و سؤالاتى مىكرد و ديگرى با صداى بلند جواب مىداد ؛ و مىگفت جناب درويش ، دومى جواب مىداد « اى و الله » اولى با چوب مردى را نشان مىداد و سؤال مىكرد اين مرد كيست كه سوار بر گوسپنده و اين پل چه پلى است ؟\r\nدومى در پاسخ مىگفت « اين پل پل صراط است كه از اين شمشير تيزتر و از صابون ليزتر و از مو باريكتر است و اين مرد را كه مىبينيد سوار بر گوسفند شده از پل عبور مىكند ، در دار دنيا اين گوسفند را در راه خدا قربانى كرده و در دار آخرت قربانى او قبول شده بنابراين سوار بر گوسفند قربانى كردهء خود شده از پل صراط عبور مىكند .\r\n هركه از پل بگذرد خندان بود * زير پل منزلگه رندان بود \r\nبالاخره نزديك غروب بساطهاى مختلف برچيده مىشد و هركسى پى كار خود مىرفت . در موقع خروج از قبرستان ، غالبا اشخاص ، خرما يا قيسى يا مانند آن براى آمرزش اموات مجانا به عابرين مىدادند و شخص گيرنده در مقابل هر خرما ، يك حمد و   قُلْ هُوَ اللَّهُ   مىخواند ، گاهى نيز بشقابى حلواى آرد ريخته در مقابل عابرين نگاه مىداشتند هركس انگشتى برمىداشت و فاتحه مىخواند .\r\nعصرهاى پنجشنبه كه از مكتب بيرون مىآمديم براى تماشاى معركه‌ها ، به قبرستان مىرفتيم و من كه حافظه خوبى داشتم اوراد مارگيران را ياد گرفته بودم و با خود خيال مىكردم مىتوانم مانند آنان مار و عقرب را در دست بگيرم . . . يكروز با بچه‌ها ، پس از جستجوى بسيار عقرب زردرنگى را در لاى آجرى گير آورديم . يكى از شاگردان كه از من جسورتر بود ، وردى را كه من خواندم تكرار كرد و دست را لاى سنگ كرده عقرب را بيرون آورد ولى هنوز آن را در قوطى مخصوص نينداخته بود كه فريادى از ته دل برآورد و دست راست خود را با دست چپ گرفته گريه‌كنان به مكتب‌خانه دويد . . . در مكتب دست او را با دواهاى مختلف منجمله روغن عقرب ( در شيشهء پراز روغن كرچك عقربهاى زنده را مىانداختند تا بميرند و اين روغن را مرهم همه زخمها و جراحات مىدانستند ) مرهم‌گذارى كردند و مرا هم به فلك بسته و چوب مفصلى زدند ، منهم از آن روز ديگر مكتب را ترك كردم . « 1 » »\r\n\r\n\r\n","description":"","footnote":"\r\n( 1 ) . مجلهء سخن ، سال 1332 ، شمارهء 9 ، ص 712 به بعد .\r\n","page_name":" 629 ","page_number":629},
  {"content":"\r\n\r\n\r\nجناب داروغه فرمودند سهراب را نكشيد\r\nاز چند شب پيش گل‌مولى در قهوه‌خانه . . . واقع در كوى . . . براى شنوندگان قصهء رستم و سهراب را مىگفت ، از وقتى قصه آغاز شده بود ، عدهء مشتريان و فروش قهوه‌خانه دو برابر شده بود . گل‌مولى تمام فوت‌وفنهايى كه از استاد آموخته بود يا از تجارب خويش كسب كرده بود به كار مىبست همين كه لب به سخن مىگشود همه گوش مىشدند حتى صداى پَر مگس را مىشنيدند همه سرفه را حبس مىكردند و نمىخواستند يك جمله يك كلمه يك حرف و حتى زيروبم سخن و دم نقال را نشنيده بگذرند . گل‌مولى هم الحق و الانصاف داد سخن مىداد .\r\nهر شب داستان را سر بزنگاه آنجايى كه شنوندگان با دلهره منتظر نتيجه بودند قطع مىكرد و چراغ الله را مىگرفت و قصه را ناتمام مىگذاشت تا فردا شب شنوندگان را تشنه مىكرد منتظر مىگذاشت مستمعان پراكنده مىشدند و به خانه‌هاى خود مىرفتند و همه در اين انديشه بودند كه كاش فردا شب زودتر مىآمد و به فيض محضر گل‌مولى زودتر مىرسيدند و باقى قصه را گوش مىدادند . گل‌مولى تنها قصه نمىگفت بلكه همهء نقشهاى پهلوانان داستان را هم بازى مىكرد ؛ پهلوانى رستم و زيبايى تهمينه و شجاعت و صباحت منظر سهراب و بىوفايى كيكاوس و خدعهء افراسياب و حمّال الحطب بودن هژير و شمايل گيو و جنگ رستم و سهراب و همه چيز اين افسانهء تاريخى را با حركات دست و سر و كج كردن لب‌ولوچه و چشم و باد در گلو افكندن و زيروبم كردن صدا و گاه فرياد كشيدن و گاه آهسته غريدن مجسم مىكرد . شب چهارم داستان را به جايى رسانيد كه رستم بايد سهراب را بكشد نفسها بريده شد ، خاموشى ژرفى فضاى قهوه‌خانه را فراگرفت انتظارى كه سخت‌تر از مرگ است بر قلبها و عقلها چيره شد همه گوش بودند و فقط گوش .\r\nگل‌مولى كه هر شب از دولت سر شنوندگان رو بود به ناگهان داستان را قطع كرد و پايان قصه و چراغ الله را به شب ديگر گذاشت .\r\nآنشب همه زود ترك حاضر شدند ولى گل‌مولى اندكى ديرتر آمد ، دلها مىتپيد مىخواستند نتيجه‌اى را كه همه مىدانستند و پايانى كه جملگى پيش از وقت اطلاع داشتند از دهان گل‌مولى بشنوند زيرا گل‌مولى واقعا در نقالى و در كار خود آرتيست بود .\r\nگل‌مولى چپقى چاق كرد و در گوشه‌اى لميد و مشغول پك زدن و چاى نوشيدن شد چند دقيقه‌اى بيش به آغاز قصه‌سرايى ايشان مانده بود ، مشتريان به شتاب ته‌ماندهء استكان چاى را قورت مىدادند كه براى شنيدن فارغ و آماده باشند .\r\nگل‌مولى از جاى برخاست سرفه‌اى كرد باز هم سرفه‌اى كرد تا حنجره را صاف كند و\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nبراى آغاز قصه‌خوانى آماده باشد كه ناگاه . . . فراشى را هركه شما خيال كنيد از درآمد . همه گمان كردند كه صيت شهرت گل‌مولى « جناب فراش » را به اينجا كشانيده ، ولى اين اشتباه حاضران عمرى نداشت ، فراش‌باشى نهيبى به گل‌مولى كه به وسط معركه آمده بود زد و گفت :\r\nبرو بنشين سر جات . . . !\r\nبعد رو به قهوه‌چى كرد و گفت اين چه علم‌شنگه‌ايست درست كرده‌اى ؟ جناب داروغه فرموده‌اند حق نداريد سهراب را بكشيد !\r\nچرت همه پاره شد غير از قهوه‌چى و گل‌مولى همه ماستها را كيسه كردند . جناب فراش هم آن وسط ايستاده به خود مىباليد كه قدرتى نشان داد شايد هم مغرور بود كه از كشتن سهراب جلوگيرى كرده است .\r\nقهوه‌چى گفت : سركار حالا بفرمائيد يك فنجان چاى ميل كنيد اينها كه مطلبى نيست اهميتى ندارد .\r\nسركار كه حاضر بود علاوه بر چاى نوشيدن پكى هم به وافور بزند جواب داد البته مشهدى قربان قهوه‌خانهء تو حكم خانهء مرا دارد مىنشينم چاى هم مىخورم ولى جناب داروغه فرموده‌اند سهراب را نكشند و حكم داروغه بروبرگرد ندارد .\r\nفراش مشغول چاى خوردن شد مشهدى قربان قهوه‌چى كنارش نشست و در گوشى چيزى به او مىگفت و سر را تكان مىداد ، نجوايى هم با گل‌مولى به عمل آمد ، چند دقيقه بعد بر خلاف معمول پيش از آغاز قصه‌خوانى و شروع پايان داستان ، گرفتن چراغ الله را پيش كشيدند و تا صد تومان جمع نشد ول نكردند ، وجوه را تحويل فراش دادند . اين چراغ الله مال جناب داروغه بود كه اجازه دهد سهراب را بكشند .\r\nگل‌مولى داستان را تمام كرد و يك چراغ الله ديگر هم كه البته به قدر اولى چرب و كلان نبود گرفت .\r\nمىگفتند ، يعنى بعضى از فضولهاى قهوه‌خانه مىگفتند كه ميان جناب داروغه و سركار فراش و قهوه‌چى و گل‌مولى گاوبندى و يا به قول عربىدانها « مواضعه » شده بود كه خلق الله را سركيسه كنند . . . « 1 » »\r\n\r\nداستان‌سرايى در ممالك اسلامى\r\nاز سرگذشت داستان‌سرايى در ايران قبل از اسلام اطلاع زيادى نداريم ، آنچه مسلم\r\n\r\n\r\n","description":"","footnote":"\r\n( 1 ) . كريم كشاورز : فى مدة العلومه ، ص 136 به بعد .\r\n","page_name":" 631 ","page_number":631},
  {"content":"\r\n\r\nاست پس از نهضت اسلامى ، وعظ ، اندرز ، قصه و حكايت مورد توجه اعراب و مسلمين قرار گرفت و فن داستان‌سرايى رواج يافت و مردم به آن توجه كردند ، و عده‌اى از گويندگان در دروغ‌پردازى و افسانه‌گويى راه افراط پيش گرفتند تا جاييكه حضرت على ( ع ) آنها را از مسجد بيرون كرد . گاه داستان‌سرايان از قصه‌ها و داستانها ، استفاده‌هاى سياسى مىكردند و به نفع اشخاص مورد نظر تبليغ مىنمودند . با گذشت زمان داستان‌سرايى اهميت فراوان كسب كرد .\r\nكندى دانشمند معروف در كتاب « قضات » مىگويد : بسيارى از قضات داراى دو شغل بودند يعنى كه علاوه بر شغل قضاء داستان‌سرايى را هم برعهده داشتند چنان كه سليمان بن عمر در سنهء 37 هجرى دو شغل مزبور را در مصر عهده‌دار بود ، بعد از مدتى از كار قضا ، معزول و به قصّه‌گويى مشغول گرديد . به نظر احمد امين اخبار يهود و نصارى و افسانه‌هاى ملل ديگر از همين مجرا وارد اسلام گرديد ؛ چنان كه كعب الاحبار يكى از يهوديان يمن بزرگترين كسى است كه اخبار يهود را داخل عالم اسلام نمود . ولى حسن بصرى روش ديگرى داشت او در مسجد بصره مىنشست و فقه را به مردم مىآموخت و در ضمن هم وقايع روزگار پيش را براى مردم نقل مىكرد . . . « 1 » »\r\n\r\nداستان‌سرايى در بين اعراب\r\nقصه‌گويى و داستان‌سرايى يكى از زواياى ادبيّات عرب است و اعراب چه در دوران جاهليّت و چه بعد از اسلام سخت شيفتهء قصص و داستانهاى تاريخى ، جنگى ، حماسى و يا عشقى بودند و بسيارى از قصص دلپذير را صاحب عقد الفريد ، ابن اثير و ساير محققين عرب جاهلى نقل كرده‌اند . قصه‌گويان عرب از افسانه‌هاى ايرانى و رومى نيز آگاه بودند .\r\nدر سيرهء ابن هشام مىخوانيم كه نضر بن الحارث كه از قصاص ( يعنى قصه‌گويان ) عرب بود روايات و داستانهايى از پادشاهان ايران ، چون قصهء رستم و اسفنديار فراگرفته بود ، هر وقت پيشواى اسلام در مجلسى قصه‌اى از گذشتگان بيان مىفرمود او از كنار مجلس برمىخاست و مىگفت اى قريش من قصه‌اى بهتر و شيرين‌تر از قصه‌هاى او مىدانم و شروع مىكرد براى اعراب قصهء رستم و اسفنديار را بيان مىكرد « 2 » . »\r\nبطور كلى هيچيك از ملتهاى متمدن به اندازهء مسلمانان قرون وسطى به نقل داستانهاى كهن دلبستگى و علاقه نداشتند . نقالهاى آن روزگار مانند داستان‌نويسها و هنرپيشگان امروز مورد علاقه و توجه عمومى بودند و يكى از قشرهاى غنى و صاحب نفوذ جامعه را تشكيل مىدادند . چنان‌كه اشاره كرديم داستان‌سرايى نه تنها در ايران بلكه در عربستان نيز سخت رايج\r\n\r\n\r\n","description":"","footnote":"\r\n( 1 ) . پرتو اسلام ، پيشين ، ص 201 به بعد ( نقل به اختصار ) .\r\n( 2 ) . سيرهء ابن هشام ، ج اول ، ص 190 .\r\n","page_name":" 632 ","page_number":632},
  {"content":"\r\n\r\nبود . چنان كه « پيامبر اسلام به عربى كه نامش نضر بن حارث بود پرخاش فرموده است كه در مكّه دربارهء پهلوانان و شاهان فارسى داستانسرايى مىكرده و مردم را از پيرامون آن حضرت و شنيدن پيام او پراكنده مىساخته است ( ر . ك به سورهء لقمان آيات 5 و 6 كه مىگويند مخصوصا عليه « نضر » نازل شده است . « 1 » » )\r\nسابقه داستان‌پردازى را ابن نديم در الفهرست ، به « فرس اول » يعنى ايرانيان نخستين مىرساند و مىگويد : نخستين كسانى كه به « تصنيف خرافه‌ها » پرداختند و كتابها در اين باب نوشتند و در گنجينه‌ها و خزائن نهادند و بعضى از اين داستانها را از زبان حيوانات نقل كردند ايرانيان قديم بودند و پس از ايشان پادشاهان اشكانى - سپس اين كار به روزگار ساسانيان گسترش يافت و اعراب آن را به زبان عربى نقل كردند . . . » در ادب هندى نيز داستانسرايى سابقه‌اى كهن دارد . در دورهء اسلامى داستان ، در صور گوناگون آن تحولات بسيار ديده . . . از افسانه‌هايى كه براى كودكان گفته‌اند تا داستانهاى عميق رمزى در آثار صوفيّه ، كه سرو كارشان با ذهنهاى هوشيار و نكته‌دان است ، يكى از وسيعترين زمينه‌هايى بوده است كه انديشه و ذهن مردمان را به خود مىكشيده و در ميان مردمان گسترش مىيافته است .\r\n. . . در كتابهايى كه در مورد وظايف اجتماعى طبقات و گروههاى مختلف نوشته شده ( از قبيل معيد النعم سبكى ) وظيفهء گروه قصه‌گويان نيز بدينگونه وصف شده است : قصه‌گو بايد بر سر رهگذرها بنشيند و آيات و احاديث و اخبار گذشتگان را براى مردم بيان كند . اين مسأله از گسترش قصه‌گويان در نواحى مختلف حكايت مىكند و از ضرب المثل معروف « القاص لا يحب القاص » قصه‌گو دوست ندارد قصه‌گوى ديگرى را ، دانسته مىشود كه از حدود قرون چهارم هجرى قمرى و شايد قبل از آن قصه‌گويان در جوامع اسلامى به حدّى بوده‌اند كه در كنار هم و در اماكنى نزديك به هم ، در قصه‌گويى با يكديگر رقابت مىكردند .\r\n. . . قصه‌هاى ادب فارسى را داستانهايى تشكيل مىدهند كه از زبان جانوران و حتى جمادات و گياهان ساخته‌اند . . . در آثار عطار و مولوى بسيارى از معانى عميق صوفيانه و فلسفى در قالب همين قصه‌ها بيان شده . آخرين چهره‌اى كه در ادب فارسى از اين نظر بايد يادآورى كرد پروين اعتصامى است .\r\nداستانهاى نهادى ( رمزى ) در ادبيات فارسى سابقه‌اى ديرينه دارد . . . نمونه‌اش در بعضى از داستانهاى كليله و دمنه و مرزبان‌نامه آمده است . عميق‌ترين داستانها از اين نوع در ادبيات صوفيانه به چشم مىخورد مثل داستانهاى منثور سهروردى ( آواز پر جبرئيل ) .\r\n. . . زمينهء اساطيرى قصه‌ها نيز در ادب فارسى وسيع است و گذشته از قصه‌هايى كه در\r\n\r\n\r\n","description":"","footnote":"\r\n( 1 ) . ريچاردن فراى ، عصر زرين فرهنگ ايران ، ترجمهء مسعود رجب‌نيا ، ص 42 .\r\n","page_name":" 633 ","page_number":633},
  {"content":"\r\n\r\nحماسه‌هاى معروف زبان فارسى از قبيل شاهنامه و گرشاسبنامه ديده مىشود ، مجموعه‌اى از داستانهاى حماسى در ميان مردم رواج داشته از قبيل رستم‌نامه و اسكندرنامه . گاه قهرمانان اين حماسه‌ها از مردمان دوره‌هاى اخير و اغلب زايندهء تخيّل ذهنهاى قصّه‌پردازان متأخر است از قبيل داستان حسين كرد .\r\nقصه‌هايى از نوع سمك عيار و داراب‌نامه در ادب فارسى وجود داشته كه ريشهء تاريخى آنها به روشنى معلوم نيست اما نشانه‌هايى هست كه از قرن پنجم و ششم ه . ق به بعد در ميان مردم رواج داشته . . . داستانهاى واقعى نيز در ادب فارسى كم نيست ، قصه‌هاى مذهبى در قصص الانبياء گردآورى شده است .\r\nحكايات فارسى طنزآميز را مىتوان در آثار عبيد زاكانى جستجو كرد . . . « 1 » » كه نمونهء آنها را قبلا ذكر كرديم .\r\nقصه‌گويان و داستان‌سرايان غالبا در ميدانهاى عمومى ، ساعتها توجه مردم را به داستانها و قصه‌هاى تاريخى كه در قرن دهم و يازدهم ميلادى بيشتر جنبه فكاهى و تفريحى و در قرن دوازدهم و سيزدهم به صورت حكايتهاى مستهجن و زننده‌اى درآمده بود جلب مىكردند .\r\nنقالان ، اين حكايتها و داستانهاى تاريخى و اجتماعى را با هيجان و استادى تمام ، طرح و بيان مىكردند ، و از زبان شخصيتهاى مختلف سخن مىگفتند و به اقتضاى زمان خود را به قيافه‌ها و صورتهاى گوناگون درمىآوردند و گاه در ميخانه‌ها و خرابات به هنرنمايى مشغول مىشدند ، و در اين قبيل محافل اگر نقال نشسته سخن مىگفت عنوان مجلس به خود مىگرفت و اگر نقال ايستاده بيان مطلب مىكرد « مقامات » ناميده مىشد .\r\nاطلاعات ، داستانها ، و خاطره‌هاى نقالها فراوان بود . اكثر داستانها جنبهء تفريحى داشت و از مآخذ و آثار ادبى و تاريخ قديم سرچشمه مىگرفت . آنها با قدرت تمام شخصيتهاى افسانه‌اى را مجسم مىكردند ، بهترين منابع اين داستانها كتاب مقامات حريرى است ( متوفى در 1122 ) كه از حوادث و پيشامدهاى زندگى ابو زيد كه پيرمردى اهل دل بود سخن مىگويد .\r\nاين مرد كه بر خلاف مترجم و مصاحب خود الحريرى ، از هر نوع نقص اخلاقى برى بود ، مورد محبت و علاقهء مردم بود .\r\nخليفه المستظهر بالله ( 1094 - 1118 ) صدها نقال زبردست را در دربار خود گرد آورده بود .\r\nعلاوه بر اين عده‌اى به نام مقلد و مضحك در كوى و برزنها موجبات تفريح و سرگرمى مردم را فراهم مىكردند . يكى از اين دلقكهاى نامدار « ابو العبر » در دستگاه المتوكل خليفهء\r\n\r\n\r\n","description":"","footnote":"\r\n( 1 ) . دايرة المعارف فارسى ، جلد دوّم ، بخش اول ، ص 2054 ( به اختصار ) .\r\n","page_name":" 634 ","page_number":634},
  {"content":"\r\n\r\nعباسى بود ( 847 - 861 ) اين مرد هر روز لباسى مخصوص و جالب به تن مىكرد و بالاى آخرين پلهء منبر مىرفت و سپس براى شنوندگان خود كه عبارت از عموم مجانين شهر بودند ، سخنرانى مىكرد . اين ديوانگان را خدمتگزاران خليفه دور او جمع مىكردند . - اين دلقك براى آنكه مطالبى براى سخنرانى خود جمع‌آورى كند ، در وسط پل سامره كه همه روزه جمع كثيرى از روى آن عبور مىكردند ، روى زمين مىنشست و در كتابچه‌اى كه به دست داشت ، گفته‌ها و مطالبى را كه عابرين بر زبان مىراندند يادداشت مىكرد ، بعدا او صفحات كتابچهء خود را تغيير مىداد و هر روز چند صفحه از اين مطالب پراكنده را براى خيل ديوانگان مىخواند . درباريان از اين صحنه‌سازيهاى او لذت مىبردند . گاه خليفه هنگام نشاط ، او را سرنگون به دجله مىافكند و بعد با طنابى از مرگ نجاتش مىداد .\r\nبا اين حال ، اين دلقك كه هر سال لفظ جديدى بر نام خود مىافزود ، موفق گرديد كه در طى 17 سال كه در دربار خليفه زندگى مىكرد ، پنجاه ميليون سكهء نقره به دست آورد .\r\nكارهاى اين دلقك و رفتار خليفهء وقت با او سرمشقى براى ساير شخصيتهاى مهم مملكتى شد ، و آنان نيز با پيروى از روش خليفه براى خود دلقكى برگزيدند و به تدريج مردم كوىوبرزن نيز از دلقكهاى محلى براى تفريح و وقت‌گذرانى استفاده مىكردند .\r\nغالب اشخاص در ضمن گردشهاى روزانهء خود در شهر به مناظرى برمىخوردند كه براى تفريح و سرگرمى مناسب بود . مثلا در كنار كوچه‌اى ناظر به جنگ خروسها ، بلدرچينها و يا قوچها و گوسفندهاى نر با يكديگر بودند . تماشاچيان غالبا با علاقهء فراوان ، روى فتح و شكست حيوانات با هم شرطبندى مىكردند . گاه بر اثر قال‌وقيل و دادوفرياد مردم ، نظم محل اندكى مختل مىشد . اندكى دور تر روى پل صاحبان بز ، خرس و عنتر با حركات و رقصهاى اين حيوانات توجه مردم را جلب مىكردند . در نزديكى در مسجد ، شعبده‌بازان و افسونگران با بلعيدن شمشير و بازى كردن با مار ، مردم را سرگرم و در پايان كار تقاضاى انعام مىكردند و تماشاچيان سكه‌هاى پول را به طرف آنها پرتاب مىكردند . هنگام شب نيز منظره‌هاى گوناگونى براى تفريح و سرگرمى مردم وجود داشت ، و خيمه‌شب‌بازان با فانوسهاى جادوگرى ، در ميخانه و خرابات توجه ناظرين را جلب مىكردند . به اين ترتيب بعضى از مردم دوران قرون وسطى براى آنكه از رنجها و آلام روزانه اندك فراغتى حاصل كنند به نظارهء اين قبيل صحنه‌ها مشغول مىشدند .\r\nعلاوه بر اين پارسيان و عيسويان ، اعياد مذهبى و ملّى خود را با شكوهى هرچه بيشتر برگزار مىكردند . در اين شبها مراسم آتشبازى نيز عملى مىشد و در كوچه‌ها و چهارراهها آذين مىبستند و چراغانى مىكردند . صدها فانوس به در و ديوار آويخته مىشد . جمعيت\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nكثيرى در اطراف معركه‌گيران ، رمالها و غيبگويان حلقه مىزدند و خيل جمعيت از بين شيرينىفروشان و كاسبهاى دوره‌گرد با خوشحالى و مسرّت بسيار در حركت بودند . « 1 » »\r\n\r\nقصّه و داستان‌سرايى در ايران\r\nچنان كه اشاره كرديم شنيدن قصه‌ها ، افسانه‌ها و داستانهاى تاريخى از ديرباز مورد توجه ايرانيان بود حتى اعراب باديه‌نشين چنان كه قبلا گفتيم به قصه و حديث علاقه و دلبستگى داشتند . پروفسور لوى مىنويسد : « قصه‌پردازى و داستانسرايى يكى از فعاليتها و موفقيتهاى بزرگ اعراب بود و هميشه در پى داستانهاى جديد و جالب بوده‌اند و حتى كسانى كه به بيانات پيغمبر اسلام گوش مىدادند وقتى مىديدند رقيب آن حضرت نضر بن حارث افسانه ايرانى رستم و سهراب را نقل مىكرد به طرف او مىرفتند . وقتى كه نضر شنيد پيغمبر از اين موضوع عصبانى شده گفت : « به خدا قسم محمد « ص » از اين شيرين‌تر داستان نتواند گفت . » [ * 
  ] در جريان معاشرت و اختلاط ايرانيان و اعراب چه در جريان فعاليتهاى اقتصادى و چه در مواقع ديگر بين دو طرف اخبار و افكار و قصص و حكايات ردوبدل مىشد و بىشك سهم ايران در اين زمينه خيلى مهم بوده . به تحقيق نمىتوان گفت كه داستانهاى هزار و يك شب همه از ايران اقتباس و نقل شده است ، ولى استخوان‌بندى اصلى داستان يا اشخاص ايرانى آن مانند شهرزاد و برخى از داستانهاى متن كتاب بدون شك از منابع ايران هستند . . . « 2 » »\r\nهزليتن مىنويسد : « در اين سرزمين از پادشاه گرفته تا دلاك و آشپز همه از داستان و داستانسرايى لذت مىبردند و تفريح مىكردند . از راه همين قصه‌پردازى بود كه سوگلىهاى از چشم‌افتاده بار ديگر مقام خود را به دست مىآوردند ؛ و شعراى فيلسوف‌مآب از همين راه داستان‌سرايى به تربيت شاهزادگان جوان گمارده مىشدند ولى هميشه زبانى كه با آن قصه گفته مىشد گرم و روح‌پرور بود و با زبان‌هاى سرد و بيروح اروپا خيلى تفاوت داشت . . . « 3 » »\r\nوى در جاى ديگر دربارهء داستانهاى عربى يا هزار و يكشب مىنويسد : « سلسله حوادث اين داستانها از بغداد گرفته تا بصره و از حبشه گرفته تا مناطق چين‌وماچين همه را شامل مىشود اما از همان آغاز كار مركز واقعى و محل وقوع اين داستانها امپراتورى ايران شناخته شد . . . » سپس از اشاعه و انتشار اين كتاب در بين اروپاييان سخن مىگويد و مىنويسد : « در خلال قرن 18 ميلادى هنگامى كه خواندن كتب و تملّك آنها ديگر از امتيازات انحصارى نجبا و اشراف نبود ، هزار و يكشب از جمله كتب تمام خانه‌ها و خانواده‌ها\r\n\r\n\r\n","description":"","footnote":"\r\n( 1 ) . زندگى مسلمانان در قرون وسطى ، پيشين ، ص 262 به بعد .\r\n( 2 ) . ميراث ايران ، پيشين ، ص 120 .\r\n( 3 ) . همان كتاب ، ص 553 .\r\n","page_name":" 636 ","page_number":636},
  {"content":"\r\n\r\nگرديد حتى مىبينيم سوزى  ( Southey )  در سال 1225 هجرى ( 1801 ميلادى ) آن را يك منبع اطلاع خوانده چنين پنداشته است كه هركس هزار و يك شب را خوانده باشد مالك تمام علوم است . « 1 » »\r\nمسعودى مىنويسد : « در بغداد مردى بود كه در كوچه صحبت مىكرد و اقسام خبر و نادره و قصهء مضحك براى مردم مىگفت و به نام ابن معازلى معروف بود . هركس او را مىديد و سخنش را مىشنيد نمىتوانست از خنده خوددارى كند . . . يكى از خدمه‌هاى معتضد كه شيفتهء نادره‌هاى ابن معازلى شده بود امير مؤمنان را از هنر معازلى خبر داد ، وى را نزد خليفه بردند .\r\nخليفه گفت هرچه دارى بيار و نقد خود را نشان بده اگر خنديدم پانصد درم جايزه دارى و اگر نخنديدم ده بار با كيسه پس‌گردنى مىخورى ، آنگاه وى نادره ؛ و حكايت آغاز كرد و هر حكايتى از اعرابى و نحوى و مخنّث و قاضى و زطى و نبطى و سندى و زنگى و غلام و ترك و ولگرد و عيار به خاطر داشت نقل كرد خليفه نمىخنديد ولى همه خدمه و غلامان از شدت خنده از پشت سر گريخته بودند ، سرانجام گفت هرچه داشتم تمام شد و معاشم از دست رفت در پايان گفت اى امير مؤمنان وعده كردى كه ده پس‌گردنى به من بزنى و آن را عوض جايزه قرار دهى مىخواست بخندد خوددارى كرد ، آنگاه دست وى را گرفتند و ده پس‌گردنى با كيسه چرمى بوى زدند چون ده پس‌گردنى بخورد فرياد برآورد و گفت اى خليفه در ديانت چيزى بهتر از امانت و بدتر از خيانت نيست من تعهد كردم نصف جايزه را كم باشد يا زياد به خادمى كه مرا پيش خليفه آورده بدهم ، امير جايزهء مرا دو برابر كند من نصف آن را گرفته‌ام و نصف آن براى خادم تو مانده ، او بخنديد تا به پشت افتاد ، پس غلام را فراخواند و كيسه پانصد درمى را بين آنها تقسيم كرد . « 2 » »\r\nنه تنها در شهرها بلكه در دهات و شهركها ، تنها تفريح مردم در ساعات فراغت ( مخصوصا در زمستانها كه كار كمتر است ) گفتگو با دوستان و همسايگان ، در خانه‌ها ، قهوه‌خانه‌ها و يا در مساجد و تكيه‌هاست در شهرك‌هايى كه جمعيت بيشترى دارند خواندن داستان ، نقالى ، نوحه‌خوانى و روضه و تعزيه موجبات سرگرمى مردم را فراهم مىكند . يكى از داستانهاى معروف و عاميانه داستان چهل طوطى است .\r\nچهل طوطى : « داستانى است عاميانه به فارسى كه در آن به سبك الف ليله در ضمن حكايت اصلى حكايات متعدد فرعى نيز به مناسبت نقل شده است . در اين داستان يك طوطى چهل روز براى بانويى كه شوهرش به سفر رفته است داستانهاى شيرين مىسرايد و اقدامات\r\n\r\n\r\n","description":"","footnote":"\r\n( 1 ) . همان كتاب ، ص 556 .\r\n( 2 ) . مروج الذهب ، پيشين ، ج 2 ، ص 648 - 647 .\r\n","page_name":" 637 ","page_number":637},
  {"content":"\r\n\r\nپير زال فريبكارى را كه مىخواست بانويى را از راه عفت منحرف كند عقيم مىسازد . . . « 1 » »\r\nدر يكى دو قرن اخير معركه‌گيران و داستانسرايان براى جلب توجه عمومى در قهوه‌خانه‌ها ، تكيه‌ها ، ميدانهاى عمومى بساطى مىگستردند و با اطوار و حركاتى مخصوص ، توجه مردم را به خود جلب مىكردند .\r\n\r\nقصه‌گويى\r\nقصه‌گويى و قصه‌خوانى از ديرباز ، نه تنها مورد توجه كودكان و بچه‌هاى مكتبى بود بلكه بزرگسالان نيز براى بهتر خفتن و وقت‌گذرانى از قصه‌خوانان و قصه‌گويان استفاده مىكردند و ظاهرا از دوران باستان عده‌اى در اين كار تخصّص داشتند و اطلاعات و قصص و حكاياتى كه در ذهن محفوظ داشتند از نسلى به نسل ديگر منتقل مىكردند . كتاب هزار افسان يكى از كتب گرانقدرى است كه ظاهرا از عهد هخامنشى به يادگار مانده و كتاب پرارج و نامدار هزار و يكشب كه گنجينه‌اى از حكايات و افسانه‌ها و روايات ملل شرق نزديك است از ديرباز مورد استناد و استفادهء قصه‌گويان قرار مىگرفته است .\r\nاين كتاب كه مجموعه‌اى از افسانه‌ها و قصص باستانى و قرون وسطايى است به وسيلهء نويسندگان مختلف در طى قرون فراهم آمده و تأليف و گردآورى آن به ملتى خاص منسوب نيست ، آنچه مسلم است هنديان و ايرانيان و اعراب بيش از ديگر ملل ، در آفرينش اين اثر گرانبها سهيم بوده‌اند . اين كتاب در قرن دهم هجرى در مصر به صورت الف ليله تدوين شد و در سال 1260 هجرى به فرمان بهمن ميرزا پسر عباس ميرزا و به همت عبد اللطيف طسوجى و شاعر نامدار معاصر او سروش اصفهانى ( كه اشعار عربى را به فارسى برگردانده است ) اين كتاب در مدت چهار سال از زبان عربى به زبان فارسى ترجمه و با نثرى شيوا در اختيار ارباب ذوق قرار گرفت .\r\nپس از ظهور اسلام قصه‌گويى همچنان در بين ملل ايرانى و عرب معمول بود . در دورهء آل بويه چون عده‌اى از قصه‌گويان با جعل اخبار و احاديث به اختلافات شيعه و سنى دامن مى زدند عضد الدوله اين جماعت را از قصه گفتن در مساجد و ميدانها و راهها منع كرد .\r\nابن قتيبه از على بن هشام روايت كند كه مرد قصه‌گويى بود كه ما را با قصه‌هاى خود مىگريانيد سپس تنبور كوچكى از آستين بيرون مىآورد و مىخواند و مىگفت : با اين تيمار بايد اندكى شادى . . . « 2 » »\r\n\r\n\r\n","description":"","footnote":"\r\n( 1 ) . دايرة المعارف فارسى ، ص 812 .\r\n( 2 ) . عيون الاخبار ، ج 4 ، ص 91 ( به نقل از شاهنشاهى عضد الدوله ، پيشين ، ص 209 ) .\r\n","page_name":" 638 ","page_number":638},
  {"content":"\r\n\r\n\r\nقصه‌ها و افسانه‌هاى كودكان\r\n كودكان افسانه‌ها مىآورند * درج در افسانه‌شان بس راز و پند\r\nهزلها گويند در افسانه‌ها * گنج مىجو ، در همه ويرانه‌ها \r\nمولوى\r\nدر ميان متأخرين شادروان صادق هدايت راجع به قصه‌ها ، افسانه‌ها ، متلهاى فارسى ، پندارها و ترانه‌هاى ملى ، ترانه‌هاى عاميانه ، رمزها ، بازيها ، ترانهء بچه‌ها ، ترانه دايه‌ها و مادران مطالبى از گوشه‌وكنار گردآورى كرده و به صورت رساله‌اى چند منتشر ساخته است كه مطالعه و دقت در آنها براى آشنا شدن با فرهنگ مردم كوچه و بازار بسيار سودمند است . به نظر هدايت « ايران رو به تجدّد مىرود ، اين تجدّد در همهء طبقات مردم به خوبى مشاهده مىشود ، رفته‌رفته افكار عوض شده رفتار و روش ديرين تغيير مىكند و آنچه قديمى است منسوخ و متروك مىگردد . تنها چيزى كه در اين تغييرات مايهء تأسف است فراموش شدن و از بين رفتن دسته‌اى از افسانه‌ها ، قصه‌ها ، پندارها و ترانه‌هاى ملى است كه از پيشينيان به يادگار مانده و تنها در سينه‌ها محفوظ است . زيرا تاكنون اين گونه تراوشهاى ملّى را كوچك شمرده علاوه بر اينكه در گردآورى آن نكوشيده‌اند بلكه آنها را زيادى دانسته و فراموش شدنش را مايل بوده‌اند . . . ولى همين ترانه‌هاى عاميانه كه به نظر مسخره‌آميز نگاه مىكنيم . . . هرگاه زيادى و بيخودى بود تاكنون از بين رفته بود ، پس نكته‌اى هست كه از آنها نگهدارى كرده و يا براى اينست كه مناسب و به فراخور روحيّهء مردم درست شده و چون گويندهء آنها از تودهء عوام بوده بهتر توانسته است اين كار را انجام بدهد . برخى از آنها به اندازه‌اى خوب و دلچسب است كه نه تنها در يك شهر يا يك ولايت رواج دارد بلكه در سرتاسر ايران در ده كوره‌ها و همچنين در شهرهاى بزرگ به زبانهاى بومى با تغيير جزئى خوانده مىشود . . . ترانه‌هاى كودكانه ، به اندازه‌اى با روحيه و زندگى بچه‌ها متناسب است كه هميشه نو و تازه مانده و چيز ديگرى نتوانسته جانشين آنها بشود . در اين گونه ترانه‌ها بيشتر جانوران دست در كار هستند حرف مىزنند ، كار آدمها را مىكنند ، بازى درمىآورند ولى همه آنها با قيافه و حركات خنده‌دار هستند از بچه پشتى مىكنند و هركدام از آنها فايده‌اى مىرسانند . كلاغ پدر بچه را بيدار مىكند و سگ دزد را مىگيرد . اين ترانه‌ها طورى ساخته شده كه بچه با روح جانوران مأنوس مىشود و همهء آنها را دوست دارد . . . بىشك از مبدأ و گويندهء اين ترانه‌ها سندى در دست نمىباشد ، معلوم نيست شعراى گمنامى آنها را سروده‌اند و يا از قبيل اشعار بومى است كه قبل از اسلام در ايران متداول بوده است ، سپس تغييرات كم‌وبيش يافته و به صورت امروز درآمده است چه از مضمون و\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nساختمان بيشتر آنها بدست مىآيد كه به برخى از افسانه‌هاى بومى ايران باستان مربوط مىشود . . . »\r\nاينك نمونه‌اى چند از ترانه‌ها :\r\nترانه بچه‌ها : يكى بود يكى نبود - سرگنبد كبود ، پيرزنيكه نشسته بود ، اسبه عصارى مىكرد ، خر خراطى مىكرد ، سگه قصابى مىكرد ، گربه بقالى مىكرد ، شتره نمدمالى مىكرد ، پشه رقاصى مىكرد ، عنكبوته بمبازى مىكرد ، موشه ماسوره مىكرد ، مادر موشه ناله مىكرد ، فيل آمد به تماشا ، پاش سريد به حوض شا ، افتاد و دندونش شكس گفت چكنم چاره كنم روم بدروازه كنم صداى بزغاله كنم ، اوم اوم اوم به ، دنبه دارى ؟ . . . نه پس چرا ميگى . . .\r\nبه ؟\r\n* * *\r\n مرغك خوبى داشتم * خوبش نگه نداشتم\r\nشغاله اومد و بردش * سه پا نشس و خوردش \r\n* * *\r\n خورشيد خانم افتو كن * يه مش برنج تو او كن\r\nما بچه‌هاى گرگيم * از سرمائى بمرديم \r\n* * *\r\n ازون بالا مياد يك گله دختر * همه چادر بسر مثل كبوتر\r\nازون بالا مياد يه دسّه حورى * همه چادر بسر سينه بلورى \r\nترانهء دايه‌ها و مادران : لالائى\r\n لالا ، لالا گُلِ پونه * گدا آمد دَرِ خونه\r\nنونش داديم بدش اومد * خودش رفت و سگش اومد\r\nلالا ، لالا گلم باشى * تو درمون دلم باشى\r\nبمونى مونسم باشى * بخوابى از سرم واشى\r\nلالا ، لالا گل خشخاش * بابات رفته خدا همراش\r\nلالا ، لالا گل فندق * ننه‌ات آمد سر صندوق\r\nلالا ، لالا گل پسته * بابات رفته كمر بسته\r\nلالا ، لالا گل زيره * چرا خوابت نمىگيره\r\nكه مادر قربونت ميره \r\nبازيها : روى پاى بچه‌ها مىزنند و اين ترانه را مىخوانند و هر كدام به نوبت پايشان را كنار مىكشند ، كسى كه پايش بماند باخته است .\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nاتل متل توتوله ، گاب حسن كوتوله ، نه شير داره نه پستون ، شيرش را ببر كردسون ، يك زن كردى بسون ، اسمشو بزار ستاره ، واسه‌اش بزن نقاره ، يه چوب زدم به بلبل ، صداش رفت استنبل ، استنبلم خراب شد ، بند دلم كباب شد ، هاچين‌وواچين يه پاتو ورچين .\r\nرمزها :\r\n در بسته و بوم بسته * قلندر تو حياط جسته\r\nقليان : دالان دراز ملا باقر * قرقر مىكند تا طبل آخر\r\nنيام قداره : دالان دراز تنگ و تاريك * آقا خوابيده دراز و باريك \r\nموى سر : بافتم و بافتم ، پشت كوه انداختم .\r\nترانه عاميانه : بادابادا ايشالا مبارك بادا . امشب چه شبى است ؟ شب وصال است امشب اين خانه پر از چراغ و لاله‌س .\r\n عروس خاتون بيا بنشين به مجلس * به دور خود بچين نارنج و نرگس\r\nعروسك چادر بسر كن حالا وقت رفتنه * نميرم من نمىرم من ، خونه بابام بهتره \r\nآى دلم آى كمرم از دست مادر شوورم ، بسكه غرغر مىكند دل و جگرم‌و پر مىكند .\r\nمال از خودم زمين از خدا نه رئيس مىخوام نه كدخدا .\r\nديزى بازار شوره چشم مستبد كوره . . . « 1 » »\r\nصادق هدايت در جاى ديگر دربارهء « متلهاى فارسى » چنين اظهارنظر مىكند :\r\nمتلهاى ايرانى يكى از گرانبهاترين و زنده‌ترين نمونهء نثر فارسى است كه از حيث موضوع ، تازگى و تنوع درخور معرفى به دنيا مىباشد و قادر است با بهترين آثار ادبى برابرى كند . . .\r\nآقا موشه : يكى بود ، يكى نبود ، غير از خدا هيشكى نبود ، يه موش بود تو سوراخ نمىرفت جارو به دمبش بست ، اومد بره تو سوراخش دمبش ور اومد .\r\nموش رفت پيش دولدوز - گفت : « دولدوز دنب منو درز و وادرز ده » - دولدوز گفت :\r\n« از جولا نج بسون بيار تا من دنبتو درز و وادرز دم . »\r\nموشه رفت پيش جولا گفت : « جولا نجى ده ، نخى دولدوز ده ، دنب منو درز و وادرز ده » جولا گفت : « يه تخم‌مرغ واسه من بيار بهت نخ بدم . » موشه رفت پيش مرغه گفت : « تو تخى ده تخى جولا ده جولا نخى ده ، نخى دولدوز ده ، دولدوز دنب منو درز وادرز ده . » مرغه گفت : « برو از علاف ارزن بسون بيار تا بهت تخم بدم . » موشه رفت پيش علاف گفت :\r\n« علاف ارزن ده ارزن توتو ده ، توتو تخى ده ، تخى جولا ده ، جولا نخى ده ، نخى دولدوز ده ،\r\n\r\n\r\n","description":"","footnote":"\r\n( 1 ) . صادق هدايت : نوشته‌هاى پراكنده ، ص 296 به بعد ( نقل به اختصار ) .\r\n","page_name":" 641 ","page_number":641},
  {"content":"\r\n\r\nدولدوز دنب منو درز و وادرز ده » ، علافه گفت : « برو از كولى غربيل بگير بيار تا بهت ارزن بدم . . . الخ . . . « 1 » »\r\n\r\nشوخى و طنز\r\nشوخى و طنز در تاريخ ادبى سياسى ايران مقام و موقعيت خاصى دارد ، از جمله در دورهء قاجاريه فتحعلى خان صبا ، ملك الشعراى عصر آقا محمد خان و فتحعلى شاه دربارهء خواجهء تاجدار خود شعرى گفته است كه خصوصيات شاه را نشان مىدهد :\r\n نه فهم ترا كه حرف حاليت كنم * نه جاه ترا كه مدح عاليت كنم\r\nنه ريش ترا كه ريشخندت بكنم * نه خايه ترا كه خايه‌ماليت كنم \r\nاز شوخيهاى ديگر شاعر كه دربارهء فتحعلى شاه شنيده شده است قضيهء قضاوت او دربارهء اشعار آن پادشاه است كه در شعر « خاقان » مىكرده ، شاه وقتى از فتحعلى خان پرسيده است كه عقيده‌ات دربارهء اشعار من چيست و او گفته بوده است كه شعرهايى سست و ناپسنديده است . پس امر خاقان بر آن صادر شد كه در قبال آن جسارت شاعر را به آخور ببندد - پس از چندى سلطان شاعرپيشه ، مجددا اشعار مبتذلى از خود ، بر ملك الشعراى خود ، خواند و نظر او را خواست . فتحعلى خان بيدرنگ عقب‌گرد كرد و درصدد ترك تالار برآمد ، شاه فرياد كشيد كجا ميروى . ملك الشعرا برجاى ميخكوب شد و با صداى بلند گفت قربان « سرآخور ! » .\r\n. . . يكى از تجار ثروتمند كه ملك بيشمار و باغات و املاك بسيار در حيات خويش اندوخت حاج كاظم ملك التجار بود . او بسيار رند بود و اهل ظريفه و لطيفه و گاه وقاحت را بسرحد قباحت مىرساند . ناصر الدين شاه هرقدر خواست به او ناخن‌بند كند و او را به تيغى بزند كارگر نيفتاد . تا اينكه در سفر زيارتى به مشهد كه منجر به مرگ سپهسالار به روايتى بوسيلهء « قهره » قجرى شد در نظر داشت كه كيسهء محكمى به تن ملك التجّار كشيده شود . رنود مطلب را به ملك رسانيده بودند و ملك كاملا متوجه كار خود بود . روزى كه شرفياب حضور شاه بود ، به نمازى طولانى ايستاد چندانكه ساعتى به درازا كشيد و در قنوت اورادى مىخواند كه حوصلهء سلطان را به سر برد . شاه عصاى خود را به ملك نزديك ساخت ، حاجى با صداى بلند گفت :\r\n« فى بطون اعمامكم و عمّاتكم و خالاتكم . . . »\r\n. . . در كتاب شش جلدى شرح حال رجال ، تأليف مرحوم بامداد خواندم كه روزى ناصر الدين شاه در شكارگاه به هنگام فشنگ‌گذارى به اطرافيان گفت ، اگر امروز شكار نزدم\r\n\r\n\r\n","description":"","footnote":"\r\n( 1 ) . همان كتاب ، ص 120 به بعد .\r\n","page_name":" 642 ","page_number":642},
  {"content":"\r\n\r\n« اين لوله نصيب شماها مىشود » از قضا قوچ تنومندى شكار كرد . پس كريم‌شيره‌اى بجاى تعريف و تمجيد آن تفنگ خالى را به نزد شاه آورد تعظيم كرد قاه‌قاه خنده معروف را سرداد .\r\nشاه از شوخى كريم شيره‌اى فهميد كه تهديد آمد نيامد دارد . « 1 » »\r\nدر اواخر دورهء قاجاريه نيز بازار طنز و بذله‌گويى رواج داشت ، چنان كه :\r\n« 1 - در عصر مظفر الدين شاه ، دو برادر يكى شيخ شيپور و ديگرى شيخ كرنا ، به راههاى مختلف مردم را تلكه مىكردند . حكايت زير به خوبى نمايشگر طرز تلكه كردن آنهاست : و آن اينكه كارت تبريكى تذهيب‌شده به آب طلا ، به خط خوش تهيه كرده بودند و هنگام عيد نوروز به در خانهء رجال و اعيان و اشراف مىبردند و روى آن كارت اين مصراع نوشته شده بود : « اگر عيدى دهى منّت پذيرم . » و واى به حال كسى كه درخواست مؤدبانه آنان را اجابت نمىكرد ، پشت كارت به خط بسيار بدى مصرع ديگرى به چشم مىخورد : « اگر ندهى به . . . »\r\n« 2 - در گيرودار استبداد صغير و ناامنى عمومى ، بندهء خدايى كه بىهنگام از خيابان علاء الدّوله عبور مىكرد و مرتب كبريت مىزد كه به چاه و گودالى نيفتد ناگهان به صداى ايست ميخكوب شده آنكه فرياد ايست كرده بود با تفنگ نزديك آمد و اسم شب از عابر پرسيد و گفت مستبدى يا مشروطه ؟ عابر فلك‌زده فكر كرد كه اگر بگويد مستبدم و سؤال‌كننده از تفنگچيهاى يفرم خان باشد كارش ساخته است ، و اگر بگويد مشروطه‌طلبم و سؤال‌كننده سيلاخورى و سرباز محمد على ميرزايى باشد باز تكليفش يكسره است ، ناچار بعد از مكث و به صورتى بسيار عاجزانه گفت راستى را بگويم كه من . . . و عيالوار\r\n3 - سپهدار رشتى ( فتح الله اكبر ) از رندهائى بود كه تخرخر را بسيار خوب تمرين كرده بود . . . در مجلس چهارم وقتى كه به او تهمت زدند كه طرفدارى از قرارداد 1919 مىكند ، عبارتى گفت كه به زودى شهرت يافت ، آن عبارت اين است كه : « وثوق الدوله قرارداد مىبندد ، چه دخلى دارد به بنده - بىاختيارم بنده ، ضد قرارم بنده . »\r\n4 - از رابطه سيد ضياء و سپهدار نكته‌اى نقل شده است كه مربوط به لكنت زبان مادرى سيّد است . از اين قرار كه چند خبرنگار خارجى آمده بودند كه با سپهدار مصاحبه كنند و به قول خودشان « انترويو » كنند پس سيد ضياء گفت كه حضرات مىخواهند با حضرت اشرف يك ان‌ان‌ان ترترتر ويو كنند .\r\nسپهدار با آن لهجه رشتى پاسخ داد ، شما چايتان را ميل بفرماييد و آقايان هم بروند در اطاق انتظار كثافتكاريشان را بكنند و برگردند .\r\n5 - شبيه اين حكايت وقتى در يكى از بنادر جنوب اتفاق افتاد . روزى به حاكم خبر\r\n\r\n\r\n","description":"","footnote":"\r\n( 1 ) . على وثوق : طنز و بذله‌گوئى در سياست و اجتماع ، مجلهء آينده ، شمارهء 7 و 8 سال 59 ، ص 539 به بعد .\r\n","page_name":" 643 ","page_number":643},
  {"content":"\r\n\r\nدادند دو نفر انگليسى به نام دوشيزه « ان » ، و آقاى « ريد » قصد ازدواج دارند ، حاكم گفت عمريست كه دارم به اين حضرات خدمت مىكنم اما آخر عمرى چرا كثافتكاريشان گردن مرا گرفته است . « 1 » »\r\n6 - آقاى اصغر فرمانفرمائيان ضمن بحث از زندگى سياسى احمد شاه قاجار از حاجى ميرزا زكى خان ياد مىكند و مىنويسد كه او مرد كوچك‌جثّه و بسيار خوش‌ذوق و شوخ‌طبع و دلقك اعيان و اشراف بود ، ايرج ميرزا در مثنوى زهره و منوچهر دربارهء او گفته است :\r\n خواهم اگر بيش لوندى كنم * مفتضحش چون بز قندى كنم\r\nمسخرهء عالم بالا شود * حاجى زكى خان خداها شود \r\n7 - در همين مقاله مىنويسد : اعلاميهء حكومت نظامى رضا خان دو روز بعد از كودتا با جملهء « حكم مىكنم ! » شروع مىشد ، حاجى ميرزا زكيخان و رفقايش شوخى بكرى به خاطرشان مىرسد ، فورا يك مهر لاستيكى با عبارت « . . . مىخورى » مىسازند و شبانه روى اعلاميه‌ها ، مقابل « حكم مىكنم » مىزنند . « 2 » »\r\n8 - فرامرزى مدير كيهان نقل مىكرد در يكى از تشييع جنازه‌هاى رسمى ساعد كت و شلوار سياه پوشيده و كلاه سيلندر به دست بود و علاوه بر آن نوار مشكى هم به بازو بسته بود . جمع وكلاى مجلس كه اين وضع را ديدند به پچ و پچ افتادند ، ساعد به آنها نزديك شد و از جمال امامى پرسيد چه خبرست ؟ جمال امامى گفت چون نوار سياه را بر بازوى شما ديده‌ايم از رفقا پرسيدم خرتر از ساعد هم كسى هست ؟ ساعد با خنده فورا پاسخ داد ؛ بله آن وكلايى كه مرا به رئيس الوزرايى انتخاب كرده‌اند . « 3 »\r\n9 - نامجو پهلوان نامدار معاصر در صحنهء مسابقات بين المللى مدال طلا گرفت . از ساعد خواستند او را تشويق كند ، پرسيد مگر چه كرده ؟ در جوابش گفتند « ركورد وزنه‌بردارى را شكسته است » ، ساعد به سادگى گفت كسى كه چيزى را شكسته است تشويق نمىكنند ، زود برويد خسارتش را از وى بگيريد ، البته بعدا بطور محرمانه به عيسايوف ارمنى گفت بذل توجهى به نامجو بكنند . « 3 » »\r\n10 - سيد فخر الدّين شادمان در كابينهء هژير وزيرپيشه و هنر شده بود و رئيس دفترش كلهر بود . شادمان غالبا پيش‌نويسهاى كلهر را نمىپسنديد . يك بار ، شخصا پيش‌نويسى تهيه كرد و به او نشان داد و گفت ببين اين نوع پيش‌نويس صحيح و بىعيب است . كلهر نگاهى به نامه انداخت و گفت يك غلط در آن ديدم شادمان يكه خورد و گفت كدام غلط ، كلهر گفت : هژير\r\n\r\n\r\n","description":"","footnote":"\r\n( 1 ) . على وثوق : طنز و بذله‌گويى در سياست و اجتماع ، مجلهء آينده ، سال ششم ، شمارهء 9 و 12 ، ص 937 به بعد .\r\n( 2 ) . مجلهء آينده ، پيشين ، ص 847 .\r\n( 3 ) . همان مجله ، ص 941 .\r\n","page_name":" 644 ","page_number":644},
  {"content":"\r\n\r\nرا با « ه » مرقوم فرموده‌ايد هژير يك چشم بشتر ندارد . « 1 » » ( هژير نخست‌وزير اسبق فقط يك چشم داشت )\r\n\r\nسابقهء تاريخى سوگوارى در ايران\r\n\r\nكشتن سياوش\r\nنرشخى مورّخ قرن سوم هجرى ( نهم ميلادى ) مىگويد كه « . . . و اهل بخارا را بر كشتن سياوش ، سرودهاى عجيب است و مطربان آن سرودها را « كين سياوش » گويند . . . و در جاى ديگر از اين كتاب مىخوانيم : « و مردمان بخارا را در كشتن سياوش نوحهاست ، چنان كه در همه ولايتها معروف است و مطربان آن را سرود ساخته‌اند و مىگويند و قوالان آن را گريستن مغان خوانند و اين سخن زيادت از سه هزار سال است . . . « 2 » »\r\nاز اين عبارت قدمت افسانهء كشتن سياوش كاملا روشن است ارانسكى مىنويسد :\r\n« به عقيدهء اكثر محققان افسانهء كشتن سياوش مضمون نقشى است كه ضمن حفريات پنجى كنت بر ديوارى كشف شده . بدينطريق معلوم مىشود روايات و افسانه‌هاى كهن كه در اوستا منعكس شده و عامهء مردم طى قرون متمادى آن را سينه‌به‌سينه منتقل كرده به زمان فردوسى رسانيده‌اند ، در قرون وسطى نيز رواج داشته و مورد توجه مردم آسياى ميانه و ديگر نواحى بوده است .\r\n\r\nتعزيه‌خوانى يا شبيه‌خوانى\r\nبطور كلى تاريخ پيدايش نمايشهاى دراماتيك در ايران روشن نيست درام نمايشنامه و داستانى است كه موضوع آن ممكن است شادىبخش و يا غم‌انگيز باشد ، بعضى از صاحبنظران معتقدند كه تعزيه در ايران ريشه‌اى قديمى دارد و از « سوك سياوشان » كه ريشهء آن به عهد باستان مربوط است سرچشمه مىگيرد . پس از مرگ سياوش خواندن سرودهاى غم‌انگيزى در ايران معمول گرديد كه دامنهء آن تا قرن چهارم هجرى ادامه داشت و ظاهرا از عهد آل بويه در نتيجهء رشد نهضت شيعيگرى جزو شعاير و آداب شيعيان گرديد . منتها اين عزادارى پس از دورهء صفويه بيشتر مورد توجه قرار گرفت مخصوصا در دورهء ناصر الدين شاه واقعهء كربلا با رعايت تشريفات در دو ماههء محرم و صفر اجرا مىگرديد .\r\n« . . . اين تعزيه‌ها همه جنبهء عزادارى ندارد و موضوعهاى تفريحى هم در اين مراسم وارد\r\n\r\n\r\n","description":"","footnote":"\r\n( 1 ) . همان مجله ، ص 942 .\r\n( 2 ) . نرشخى : تاريخ بخارا ، چاپ تهران ، ص 19 ، 20 ، 28 .\r\n","page_name":" 645 ","page_number":645},
  {"content":"\r\n\r\nگرديده است از جمله تعزيه‌هاى درة الصدف و امير تيمور و حضرت يوسف ، عروسى دختر قريش ، عاق والدين و غيره ، شبيه‌خوانها مطالب خود را به شعر و به آواز خوش و اغلب از روى نسخه مىخواندند و آوازهايى كه خوانده مىشد ، مناسب با موقع و مقام و روحيهء شبيه بود . مثلا حضرت عباس عموما چهارگاه . . . مخالف‌خوانها ( از قبيل شمر و يزيد ) بدون تحرير و با پرخاش اشعار خود را مىخواندند . در تعزيه چهره‌آرايى نبود ولى صورت اشخاص با نقشى كه به عهده داشتند متناسب بود . بهترين و معروفترين دستهء شبيه‌خوانها در زمان ناصر الدين شاه دستهء شاهى بود كه اعضاى آن از بين تواناترين خوانندگان مشهور انتخاب مىشدند ( مثلا اقبال السلطان از جمله على اكبر خوانهاى معروف بود ) اشخاص خوش‌صدا و بااستعداد به تهديد و تطميع از اطراف مملكت براى اين كار به تهران مىآوردند . شبيه‌خوانهاى خوب عموما از اصفهان و كاشان مىآمدند دسته كاشيها نيز بعد از دستهء شاهى شهرت داشت .\r\n\r\nتعزيه‌گردان يا شبيه‌گردان\r\nعنوان مردى بود كه تعزيه به دستور و تحت نظر او برگزار مىشد . نسخه‌هاى تعزيه را تنظيم و تنقيح و لباس اشخاص مختلف بازى را تعيين مىكند . تنظيم صحنه و توزيع نقش‌ها و نسخه‌ها با اوست ، وظايف هر شبيه را او تعيين مىكند ، دستگاهها را از بر دارد و گاهى نقشى را خود بازى مىكند ، هنگام نمايش تعزيه نيز با اشارهء دست و عصا دستورهاى لازم را به شبيه‌ها و به دستهء موسيقى مىدهد . معروفترين تعزيه‌گردانهاى دورهء قاجاريه ميرزا محمد تقى معروف به تعزيه‌گردان و ملقب به معين البكاء ، سيد احمد خان ، سيد عبد الباقى بختيارى ، حاج سيد مصطفى مير عزا و آقا سيد كاظم مير غم بوده‌اند كه در سلطنت ناصر الدين شاه و مظفر الدين شاه شهرت زياد داشتند .\r\n\r\nتعزيهء دوره\r\nنمايش دادن چندين دستگاه تعزيه در آن واحد توسط چندين گروه تعزيه‌خوان در محلهاى مختلف ، بطوريكه از لحاظ ترتيب زمان ، با تاريخ وقوع حوادث مطابقت داشته باشد .\r\nترتيب آن اينست كه گروه اول پس از تمام كردن كار خود ، در محل دوم به محل سوم مىرود و گروه دوم كه كار خود را تمام كرده جاى گروه اول را در محل دوم مىگيرد ، و گروه سوم جاى گروه دوم را در محل اول مىگيرد و به اين ترتيب چندين دستگاه تعزيه به نمايش درمىآيد . « 1 »\r\n\r\n\r\n","description":"","footnote":"\r\n( 1 ) . دايرة المعارف فارسى ، 647 به بعد .\r\n","page_name":" 646 ","page_number":646},
  {"content":"\r\n\r\n\r\nنظر جمال‌زاده پيرامون تعزيه\r\n« تعزيه در سراسر مملكت ، ساليان بسيار ، و شايد بتوان گفت چند قرن ، مرسوم بوده و عموم هموطنان ما از مرد و زن و بچه ، وضيع و شريف و شهرنشين و روستايى و ايلياتى بدان علاقهء بسيار داشته . و من كه جمال‌زاده هستم خوب به خاطر دارم كه هفتاد هشتاد سال پيش از اين ، حتى از طرف مظفر الدين شاه قاجار در تهران در تكيهء دولت كه در قسمت جنوبى شمس العماره با آهن ساخته شده بود ، تعزيه برپا شد و هجوم مردم خاصه جماعت زنان به اندازه‌اى بود كه گاهى دو سه نفر خفه مىشدند . دورتادور تكيهء نامبرده گذشته از خود شاه هريك از اعيان و اشراف و اشخاص نامدار و صاحب اعتبار دار الخلافه چه براى مردها و چه براى خانمهاى حرمسرا ، ايوانها ( لژ ) مخصوص مانند خانهء زنبوران ساخته شده بود ، كه با چراغ و زينت‌ها و گلدانهاى رنگارنگ مىآراستند . خانمها در پشت پرده‌هاى زنبورى مىنشستند و مقصود از پرده زنبورى ، پرده‌هايى بود كه خانمها از پشت آن مجلس تعزيه و جمعيت را مىتوانستند تماشا كنند ، در صورتى كه كسى از بيرون نمىتوانست آنها را ببيند . . .\r\nسپس آقاى جمال‌زاده از مطالعات ارزندهء كنت دوگوبينو پيرامون تعزيه در ايران ياد مىكند و مىنويسد : كه اين محقق و نويسندهء فرانسوى 93 صفحه با عناوين ذيل : تئاتر در ايران ، تكيه يا تئاتر ، عروسى قاسم ، و نمايشنامه‌هاى ديگر ، همه دربارهء تعزيه نوشته است\r\nوى دربارهء تعزيه نوشته است كه بيش از 60 سالى از عمر آن نمىگذرد نه تنها در دورهء صفويه به كلى از آن بىخبر بودند بلكه در اوايل قرن حاضر هم هنوز حائز اهميتى نگرديده بود .\r\nتعزيه در واقع دنباله و يكى از شاخه‌هاى برومند نوحه‌هايى است كه ايرانيان در ايام عزادارى و سوگوارى مذهبى مىسرودند ولى به مرور ايام كم‌كم از نوحه‌سرايى جدايى گرفت و وارد مراحل استقلال گرديد . به نظر گوبينو تعزيه به صورت فعلى از نوحه‌سرايى يك نفر و مرثيه‌خوانى ساده شروع شده و به مرور شاخ و برگهايى بر آن اضافه شده تا به صورت كاملى درآمده است . . . گوبينو پس از آنكه مطالبى دربارهء تئاتر يونانى و اهميت و نقش آن در زندگى يونانيان قديم ذكر مىنمايد ، سخن خود را با اين جمله به پايان مىرساند : « تئاتر ايران هم از نوع همين تئاتر پرقدرت است . »\r\nسپس گوبينو به تفصيل ، به وقايع و حوادثى كه تار و پود مجالس تعزيه را تشكيل مىدهد مىپردازد كه چون بر ما ايرانيان مجهول نيست تكرارش در اينجا لزومى ندارد . وى معتقد است كه « وطن‌پرستى ايرانيان به صورت درام تعزيه درآمده است و به زبان تئاتر سخن مىرانند و روىهم‌رفته حكايت از ايمان و ايقان مذهبى و عشق ميهن و تنفر از ظلم و بيداد و بيزارى از ستمگرى بيگانگان مىكند ، و آميختن تمام اين احساسات گوناگون در ضمير ايرانيان\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nايجاد تأثراتى مىكند كه واقعا اعجازآميز است . ايرانيان در مقابل تعزيه نمىتوانند سرد و بىاعتنا بمانند و آن را حتى از تراژدى يونانى هم عالىتر معرفى نموده‌اند . هركس تئاترهاى فرنگى و اپراهاى مغرب‌زمين را ديده است خوب مىداند كه گاهى بازيگرها و هنرپيشگان كارهايى در صحنهء تئاتر مىكنند كه ممكن است خنده‌آور باشد ؛ مثلا اگر بنا شود كه باده‌گسارى كنند كليهء تماشاچيان مىبينند كه بطرى مشروب خالى است و هكذا در موقع صرف شام و ناهار كه لقمه‌هايى را كه هيچ وجود ندارد با كارد و چنگال در دهان مىگذارند و به جويدن مصنوعى مشغول مىشوند ، در صورتى كه در تعزيه ، وقتى بناى صرف غذا را مىگذارند ، خدام با طبقهايى وارد مىشوند كه روى آن قابهاى پلو و چلو و ظروف خورشها و شربتهاى گوناگون چيده شده است و عطر و زعفران و روغن به دماغها مىرسيد و تعزيه‌خوانها دورتادور سفره . . . مىنشينند و درست‌وحسابى دل از عزا درمىآورند و هكذا در موارد بسيارى ديگر كه كاملا رنگ و صبغهء حقيقت را دارد و از هر آنچه ساختگى و مصنوعى است به دور است . . . » سپس استاد جمال‌زاده به نكتهء جالبى توجه مىكند و مىنويسد : « . . . بايد ديد كه آيا تعزيه به صورتى كه تاكنون داشتيم باز هم در آينده مطلوب خاطر هموطنان ما خواهد بود يا نه ؟\r\nشكى نيست كه باز مدتها مردم ساده‌لوح كه به نام عوام خوانده مىشوند و خدا را شكر تعدادشان هر روز مىكاهد هميشه از تماشاى تعزيه خوششان خواهد آمد بخصوص كه تماشا ، مجانى است و تماشاچيان مىتوانند دورادور سكوى تعزيه روى زمين و علف بنشينند و تا دلشان مىخواهد بنالند و اشك بريزند ولى از طرف ديگر هم ترديدى نيست كه رونق و رواج تعزيه روزبه‌روز در سرتاسر ايران كمتر خواهد شد .\r\nپس بايد ديد كه آيا ممكن است كه به همين صورت تعزيه و كيفيات نمايش دادن آن براى مردم در تكايا و ميدانگاه‌هاى شهرها و قصبات و دهات نمايشنامه‌هاى تازه‌اى ترتيب داد كه از لحاظ روانى و سادگى و دلچسبى و آواز و بازى و موضوع ، مردم را جذب نمايد و خاطر آنها را مشغول دارد .\r\nما تئاتر روحوضى داشتيم و شايد هم هنوز در بعضى از نقاط ايران داشته باشيم كه در حقيقت نوعى از تعزيه بود ، با اين تفاوت كه به جاى آنكه مردم را بگرياند مىخندانيد و روىهم‌رفته مىتوان ادعا نمود كه هموطنان ما خوش داشتند كه يا بگريند يا بخندند .\r\nاما در ميان گريه و خنده فاصله‌اى هم هست كه هرچند ممكن است از بعضى گوشه‌هاى خنده‌دار يا گريه‌آور ، خالى و عارى نباشد ولى مقصود نهايى از آن‌كه به نام درام خوانده مىشود و قسمت عمدهء تئاتر فرنگىها را تشكيل مىدهد ، در عين حال كه متوجه مشغول ساختن مردم است مطالبى را هم مىخواهد با آنها در ميان بگذارد و به نتيجه برسد و مسائلى را\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nاگر ما ايرانيان بتوانيم با كمك علم و ذوق و اطلاع از سوابق تعزيه و تماشاى روحوضى استفاده نموده تئاترى بسازيم كه داراى محسنات تعزيه و روحوضى باشد ولى نواقص و معايب آن را نداشته باشد البته بسيار سودمند و بجا و مناسب خواهد بود ، بخصوص كه اكنون مدتى است فرنگىها هم در پى يك نوع تئاترى هستند كه بىشباهت به تعزيه و روحوضى ما نيست .\r\nاين بسته به قريحهء هموطنان ما مىباشد و بايد منتظر بود تا ببينيم آيا باز دستخوش سيل تقليد محض خواهيم گرديد و يا آنكه همچنانكه تعزيه و روحوضى به وجود آمد دست زمان كار خود را خواهد كرد و داراى تئاترى خواهيم گرديد كه جنبهء ايرانى محسوسى هم خواهد داشت . . . « 1 » »\r\n\r\nتئاتر وزير خان لنكران\r\nسرگذشت يا تئاتر وزير خان لنكران تأليف ميرزا فتحعلى آخوندزاده نمايشنامه‌اى است به تركى قفقازى كه ميرزا جعفر قراجه‌داغى آن را به فارسى ترجمه كرده و در سال 1882 به سعى لسترنج و هگرد ، منشى سفارت انگليس در تهران به انگليسى ترجمه شد و حواشى سودمندى به آن افزوده شد . اين نمايشنامه در سال 1930 به همت لسترنج در انگلستان به فارسى چاپ شده و پشت جلد آن اين عبارت ذكر گرديده است : « اين تئاتر در مكالمهء امروزى زبان فارسى است كه سياحان فرنگى و فرنگيهاى ايران و متعلمين هندوستانى را به كار آيد . . . « 2 » »\r\n\r\nتعزيهء ماه محرم\r\nيكى از سرگرمىهاى مردم كه جنبهء مذهبى و آن جهانى نيز داشت و ساعتها از وقت مردم را در ماه‌هاى محرم و صفر مىگرفت شركت در مجالس روضه و وعظ و تعزيهء ماه محرم بود كه در شهرها و دهات به فراخور وضع مالى و معتقدات مذهبى مردم هر ناحيه به نحوى خاص صورت مىگرفت و مردان و زنان و كودكان و نوجوانان جملگى در آن شركت مىجستند .\r\n\r\nشعاير مذهبى\r\nدكتر فوريه پزشك ناصر الدين شاه ، جريان يك تعزيه را چنين توصيف مىكند :\r\n« . . تعزيه شروع شد ، ابتدا تعزيه‌خوانهاى سالخورده و خردسال به لباس اهل بيت به منبر رفتند و با يادآورى زندگى ائمه و شهدا ، مردم را به ندبه و زارى خواندند ، سپس يك عدهء فراش كه فراش‌باشى در پيشاپيش آنها قرار داشت با يك عده سينه زن اشعارى خواندند و دور\r\n\r\n\r\n","description":"","footnote":"\r\n( 1 ) . سيد محمد على جمال‌زاده : تعزيه و تعزيه‌خوانى ، راهنماى كتاب ، سال نوزدهم ، شمارهء 4 - 6 ، ص 406 به بعد .\r\n( 2 ) . لسترنج : جغرافياى تاريخى ، ترجمهء محمود عرفان ، « مقدمه » ، ص 17 .\r\n","page_name":" 649 ","page_number":649},
  {"content":"\r\n\r\nسكّو دور زدند بعد عده‌اى سىنفرى كه دو سنج چوبى در دست داشتند و به نظم مخصوصى آنها را به هم مىزدند جلو آمدند ، آنگاه نوبت به يك عدهء 20 نفرى رسيد كه لباس عربى بر تن داشتند و حسين گويان به سينه مىزدند ، بعد از ايشان يك عده كه فقط شلوارى به پا داشتند و نيم‌خيز نيم‌خيز به هوا مىجستند ، بشدت به سر و سينهء خود مىكوفتند و در جلو ايشان كسى كه عمامه‌اى سبز بر سر داشت و ايشان را به نوحه‌گرى وادار مىكرد نمايش دادند .\r\nدستهء پنجم شش هيأت موزيكچى بودند كه به تناسب موقع آهنگهاى محزون يا مفرّح مىنواختند و يك عده هم اطفال گاه‌گاه دسته‌جمعى اشعارى مىخواندند . بعد از اينكه اين مقدمات برگزار گرديد تعزيه‌خوانان اصلى سوار اسب با لباسهاى رنگارنگ وارد صحنه مىشوند و با قيافه‌هاى جدى از اسب به زير مىآيند و بر سكّو بالا مىروند و به خواندن اشعار مىپردازند چون بايد صداى ايشان به گوش تمام حضار اين بناى بزرگ برسد ( مقصود تكيهء دولت در ارك است ) . . تعزيهء امروز شرح شهادت حضرت حسين بن على است و هر وقت كه اسم او برده مىشود تمام فضا را ناله و زارى فرامىگيرد . در اواسط تعزيه كه نمايش را اندك مدتى تعطيل مىكنند يك عده سيد و ملا بر تخت مرواريد بالا مىروند و با لحنى مؤثر شرح شهادت امام را بيان مىكنند و بار ديگر مردم را به گريه و زارى درمىآورند و در همين موقع از بالاى ديوارها چند فراش كرناهاى خود را كه رفيقم آنها را صور اسرافيل مىناميد باد مىكنند و با صداى دلخراش آنها بر حزن اين محفل دلگير مىافزايند . همين كه تعزيه پايان يافت سواره‌نظام و پياده و زنبوركخانه و موزيكچيان . . . از جلو شاه مىگذرند سپس شاه برمىخيزد و اين جلسهء چهارساعته كه با غروب كردن آفتاب انجام مىيابد تمام مىشود . . . « 1 » »\r\n\r\nمراسم عيد قربان\r\nدكتر فوريه دربارهء مراسم عيد قربان در عصر ناصر الدين شاه چنين مىنويسد : « عيد قربان را مسلمين به يادگار حضرت ابراهيم مىگيرند و در اين روز هر مسلمان مؤمنى بايد لااقل جوجه‌اى را سر ببرد . سلطان عثمانى به دست خود گوسفندى را در اسلامبول قربانى مىكند ولى در تهران شاهنشاه امر به كشتن شترى مىدهد تا از سلطان عثمانى عقب نمانده باشد و چون از مباشرت به نحر شتر اكراه دارد هر سال از اين حق شاهانه صرف‌نظر مىكند و آن را به يك نفر شبيه خود كه روز عيد لباس فاخر در بر مىكند و بر اسبى آراسته مىنشيند وامىگذارد . . .\r\nمراسم نحر در ميدان نگارستان صورت مىگيرد و شاه با لباس تمام رسمى با همراهان در بالاخانه مىنشيند . جمعيت زياد در كنار منازل اطراف ، يا روى پشت‌بامها براى تماشا\r\n\r\n\r\n","description":"","footnote":"\r\n( 1 ) . دكتر فوريه : سه سال در ايران ، ص 106 به بعد .\r\n","page_name":" 650 ","page_number":650},
  {"content":"\r\n\r\nمىايستد . شتر را كه سراپا غرقه در زينت و آرايش است از خيابان ظل السلطان با يك دسته نظامى وارد ميدان نگارستان مىكنند . . . در وسط ميدان جل و جهاز لطيفى را كه بر او انداخته بودند برمىدارند و با يك نيزه حلقوم او را مىشكافند . هنوز حيوان بينوا جان نداده ، جمعيت با فرياد و تنه زدن به يكديگر سر او مىريزند و قطعه‌قطعه گوشت او را از دست يكديگر مىربايند .\r\nاين قبيل مراسم چه به عنوان سوگوارى براى ائمه باشد چه به عنوان قربانى ، منتهى درجهء تعصّب مردم را ظاهر مىكند ، چه در روز عاشورا ، عامه آنقدر بر سينه مىزنند كه خون از آنها جارى مىشود و در عيد قربان به اين عنوان كه ثواب دارد گوشت شتر را خام‌خام مىخورند و بر سر به دست آوردن قطعه‌اى از آن به سر و مغز يكديگر مىكوبند . . . « 1 » »\r\nدكتر زرين‌كوب ، تصويرى از تعزيه ماه محرم را در يكى از ولايات نشان مىدهد :\r\n« مردم در زير برق آفتاب بر روى زمين نشسته‌اند . زنها آن طرف‌تر با روهاى پوشيده جاى گرفته‌اند . ديوارها را سياه پوشانيده‌اند و از در و بام ، همه‌جا درد و ماتم مىبارد . در وسط مجلس فرش خاك‌آلوده‌اى انداخته‌اند ، و در كنار ديوار دوستكانى بزرگى پراز آب سرد گذاشته‌اند . اردويى وحشتناك و ماتمزده ، در ميان معركه است . اسبها شيهه مىزنند و كودكان فرياد مىكشند . زنها با لباس سياه و ژنده اسيران ، چهرهء ماتم‌زده و دردآلود دارند و اطفال با صورتهاى زرد و نزار و وحشت‌زده و خسته به نظر مىرسند . عربها ، با عقال و چپيه ، حالتى گستاخ و بيرحمانه دارند . خودها و جوشنهاشان در زير آفتاب برق مىزنند ، چكمه‌هاشان با مهميزهاى كهنه صدايى ناهنجار مىكند ، چكاچاك شمشيرهايشان ، با صداى طبل و بوق ، آهنگ هولناك زشتى ساخته است . چند كلهء مقوايى با ريشهاى خون‌آلود ، بر روى نيزه‌هاى سياه در حركت است . نعشهاى خونين و بىحركت در روى تابوتها و تختها دراز كشيده است .\r\nابن سعد با ريش سپيد و جبهء ترمه و عمامهء شال كشميرى بر تخت روان تكيه زده است و غلامان بر روى سرش چتر نگهداشته‌اند . فرنگى با عينك سبز و كلاه حصيرى « آفتابه لگنى » بر سمندى نشسته است و با دوربين موج جمعيت را تماشا مىكند . صداى بوق و نى و زنجير با شيههء اسب و غريو شتر بهم درآميخته و محشرى برپا ساخته است .\r\nشبيه‌خوان جوانى ، با عمامهء سياه و شال سبز نوحه‌سرايى مىكند . تماشاچيان به گريه درمىآيند و بازيگران نيز ، حتى قاتلان امام ، از فرط تأثر گريه مىكنند . زنها شيون مىكنند و به سر و سينه مىكوبند . مردها دست به پيشانى نهاده‌اند و آهسته اشك مىريزند . آنجا مردى نشسته است كه تعزيه‌گردانى با اوست ، و او نوبت هريك از بازيگران را به اشارت دست معلوم مىكند . اينجا كسى ايستاده است و به مردم گلاب و تربت مىدهد و بر سر و رويشان\r\n\r\n\r\n","description":"","footnote":"\r\n( 1 ) . همان كتاب ، ص 177 .\r\n","page_name":" 651 ","page_number":651},
  {"content":"\r\n\r\nكاه و خاك مىپاشند . . .\r\nاين تصويريست كه در ذهن من ، از تعزيه‌هاى ولايات باقى مانده است . اما ديگران ، كسانى كه تعزيه‌هاى بزرگ تهران و تكيه دولت را ديده‌اند ، تصويرهاى ديگر ، كهنه‌تر و شايد باشكوه‌ترى را به خاطر دارند . نمونه‌اى از اين تصويرهاى كهنه را در كتاب شرح زندگانى من اثر عبد اللّه مستوفى مىتوان ديد ( ج 1 ص 389 به بعد ) و كهنه‌تر از آن توصيفهايى است كه سياحان فرنگى گاهگاه در سياحتنامه‌هاى خويش از اين مجالس آورده‌اند . در بين اين فرنگيها كسانى هم بوده‌اند ، كه نسخه‌هاى اين تعزيه‌ها را جمع آورده‌اند و حتى در طبع و ترجمهء آنها نيز اهتمام ورزيده‌اند . . . از اين تعزيه‌ها هنوز در دهكده‌ها و شهرها ، نمونه‌هايى باقى است و نويسندهء آنها نيز غالبا معلوم نيست . ظاهرا آنست كه هر دسته از بازيگران به اقتضاى ميل و ضرورت و يا مطابق وسايل و اسباب موجود ، در نسخهء خويش تصرف مىكنند و به حفظ و رعايت اصل و متن چندان تقيّدى ندارند .\r\nاما مضمون اين تعزيه‌ها چيست ؟ توصيف مجالس و مقامات امامان و شهيدانست مع هذا اشخاص اين نمايشها منحصر به امامان و يا شهيدان كربلا نيست ، پيغامبران ، پادشاهان ، فرشتگان و حتى جنّيان نيز در اين داستانها نقشى و نوبتى دارند . مصائب و نوائبى كه براى پيغمبران قديم روى داده است ، گاه در اين مجالس ، بر روى صحنه مىآيد . اما فورى در پايان داستان « گريز » مىزنند و واقعه كربلا به ياد مىآيد .\r\nقصهء « شير و فضّه » حكايت غريبى است كه در آن نشان مىدهند ، ددان نيز از چنين حكايت هول‌انگيزى شرم داشته‌اند . داستان امير تيمور و والى شام سرگذشت جالبى است كه در آن معلوم مىدارند ، سفاك جنايتكارى مانند تيمور لنگ نيز نمىتوانسته است چنين گناهى را بر اهل شام ببخشايد .\r\nاين تعزيه‌ها از جهت شيوهء تركيب و بيان زياد خشن و ساده و ابتدايى و بيرويه است ، اسلوب مجلس‌آرايى آنها نيز ساده و ابتدائى است . نه حدّ و اندازهء معينى دارند و نه مثل نمايشنامه‌هاى قديم فرنگى در آنها مراعات بعضى وحدتها ملحوظ مىشود . بازيگران نيز از مردم ساده و عادىاند و تربيت ذوقى ندارند « نقش » و نوبتى را هم كه برعهده دارند ، از روى نسخه مىخوانند . حوادث بدون رعايت زمان و مكان به توالى پيش مىآيند . حجلهء قاسم و تابوت على اكبر ، با تنور خولى و دير راهب همه بىترتيب و تقريبا يك‌جا ، روى تختى كه در وسط تكيه است نمايش داده مىشود و غالبا ظاهر صحنه‌ها نيز چندان عوض نمىشود . صحنه‌ها اكثر ، خون‌آلود و وحشت‌انگيزست و ازاين‌رو ، در خاطر بينندگان على الخصوص كه از طبقهء روستاييان و بازاريان باشند ، تأثيرى غم‌انگيز دارند .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nآنجا حجلهء قاسم را مىآرايند و حال نوميدى و ناكامى اين جوان نورسيده را كه در آستانهء مرگ ، قدم به خلوتگاه عشق مىگذارد بيان مىكنند . اينجا عباس ، با دستهاى بريده مشك تيرخورده‌اى را با دندان مىگيرد و با آه و افسوس به سوى خيمه‌ها روانه مىشود . يك لحظه يزيد اسيران را در مجلس خويش مىپذيرد و آنقدر گستاخى و بىادبى مىكند كه فرياد اعتراض فرنگى بلند مىشود . و لحظه‌اى ديگر ، در خرابهء شام دختر پدرمردهء بينوايى ، بهانه مىگيرد و خوردنى مىخواهد . نيمه‌شب جلادان به خرابه مىآيند و طبق سرپوشيده‌اى را از جانب خليفه براى او مىآورند ؛ اما درين طبق چيزى جز سر بريدهء پدرش نيست . همهء اين مناظر ، خشن و خون‌آلود است و بسا كه به جاى وحشت ، حس نفرت پديد مىآورد اما در سراسر آن روح صفا و خلوص جلوه‌اى تمام دارد ، با وجود اين لحن عاميانه ، و مناظر خون‌آلود و نفرت‌انگيز ، در اكثر اين نمايشها سوزى و دردى بىاندازه هست كه در كسانى كه حس دينى قوى دارند ، تأثير تمام دارد ، و اين حالى است كه در همهء درامهاى مذهبى و دينى اقوام جهان هست . اما در ايران ، اين نمايشهاى مذهبى ، چندان سابقهء دراز ندارد ، با اينكه مراسم تعزيه محرم به دوران ديالمه بلكه به روزگار ابو مسلم و حتى مختار مىرسد ، در كتابهاى قديم شاهدى بر وجود رواج نمايش و شبيه نيست . در سياحتنامه‌هاى سياحان قديم اروپايى هم ذكرى از آن به ميان نيامده است . نسخه‌هايى هم كه از اين تعزيه‌نامه‌هاى فارسى اكنون در دست هست همگى تازه است و از اين رو احتمال داده‌اند كه تعزيه در ايران از نفوذ و تأثير نمايشنامه‌هاى فرنگى پديد آمده است . اين دعوى كه خاورشناسان كرده‌اند شايد از مبالغه خالى نباشد اما شك نيست كه به هر حال علما و عامهء مسلمانان ، در قديم نسبت به تقليد و نمايش نظر مساعد نداشته‌اند و آن را لغو و مذموم مىشمرده‌اند . بعضى از اهل نظر هم ، چنين گمان برده‌اند كه سبب بىالتفاتى مسلمانان به نمايش و درام ، اين نكته بوده است كه اعتقاد به تقدير و سرنوشت ديگر در نزد آنها جايى براى سعى و مجاهده و درآويختن با نوائب و دشواريهاى روزگار - كه در واقع اصل و بنيان نمايش و درام همانست - باقى نمىگذاشته است . . . بر خلاف آنچه اكثر فرنگيها پنداشته‌اند ، همه‌جا و در بين همه مسلمانان قولى رايج و مقبول نبوده است . مع هذا اين‌گونه درامها ، بار نخست در بين روستاييان و بازاريان كه خود به هر حال بيش از ساير طبقات ، به تقدير و سرنوشت اعتقاد داشته‌اند ، پديد آمده است و تقريبا در بين همان طبقه نيز هنوز شهرت و رواج دارد . بارى ، بىالتفاتى مسلمانان به تقليد و نمايش بيشك سبب شده است كه اين شيوه سخن ، قبول و رواج نيابد و همچنان بازارى و بدوى باقى بماند .\r\nدربارهء ارزش اين تعزيه‌نامه‌ها ، اين قدر مىتوان گفت كه سادگى و بىتكلفى مهمترين مزيت آنهاست . لويس پله  ( Lewis Pelly )  مىگويد : كه اگر ملاك و ميزان\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nقبول و شهرت درام تأثيرى باشد كه در خوانندگان و شنوندگان دارد ، هيچ نمايشنامه‌اى برتر و بالاتر از اينها نيست . و « فريدريش روزن » ، در مقدمه‌اى كه بر مجموعهء تعزيه در ايران تأليف ليتن  ( Litten )  نوشته است ، مىگويد : در هيچ جاى ديگر ، انسان همدردى عمومى و عميق نسبت به سرنوشت قهرمانان درام ، به قدرى كه در تعزيه‌هاى ايران هست احساس نمىكند . . . حقيقت آن است كه براى فهم و شناخت ارزش واقعى اين آثار نبايد فراموش كرد كه مضامين آنها تا حدى دنبالهء اصول و اركان مذهب و كيش بوده است . . . و سازندگان اين نمايشنامه‌ها آن قدر قريحه و استعداد نداشته‌اند كه بتوانند حرفهء خود را به پايهء هنر برسانند كسانى نيز كه از موهبت ذوق و استعداد محروم نبوده‌اند ، به اين ادب عاميانه و بازارى سر فرود نمىآورده‌اند و همين نكته سبب شده است كه اين نمايشنامه‌ها هيچ ترقى و توسعه نيابد و همچنان در مرحلهء ساده و ابتدايى باقى بماند . . . « 1 » »\r\n\r\nعزادارى\r\nفر ريچاردز در سفرنامهء خود مراسم تعزيهء عاشورا و چگونگى و طرز اين نمايش مذهبى را چنين توصيف مىكند : « در طى ماه محرم چندين نمايش كه همهء آنها با خاطرهء مصيبت بزرگى كه در دهم محرم يا عاشورا اتفاق افتاده پايان مىپذيرد . در روز عاشورا صحنه‌هاى زيادى به معرض نمايش گذاشته مىشود ؛ حركت كاروان كوچك از مكه و ورود آن به كربلا و جنگيدن آنها و سرانجام قتل و اسارت زنها و كودكان و رنج تشنگى و شهادت امام حسين ، توسط هنرپيشگان متعصّب در نهايت اخلاص نشان داده مىشود . قبل از اين نمايش عده‌اى نوحه مىخوانند و جمعى زنجيرزن به زنجير زدن و سينه زدن مشغول مىشوند ، زنجيرزنها شلوارهاى گشاد سياه به پا دارند و يك پيراهن گشاد يقه باز در بر مىكنند و يك كمربند چرمى روى آن مىبندند . « 2 » » . . . اين مردان و پسران پشت خود را برهنه مىكنند و زنجيرهاى خود را بر آن فرود مىآوردند ، تا پشتشان كبود و زخم شود ، عدهء ديگر سينه‌هاى برهنهء خود را با آهنگ مخصوص با دست خود مىزنند تا قرمز و حساس شود . . . در اين موقع ساير افراد تيغ مىزنند . . . مقدارى خون روى پيراهنهاى سفيد خود مىريزند . . . لكن عدهء زيادى از مردم كفن‌هاى خونين در بر مىكنند و با خود قمه دارند . . . در تمام مدتى كه اين نمايشها اجرا مىشود صدها زن و كودك . . . با گريه و زارى نسبت به شهداى كربلا ابراز همدردى مىكنند . . . « 3 » »\r\nكاساكوفسكى در تاريخ 29 / 7 / 1279 در مورد عزادارى ماه محرم مىنويسد : « در ايام\r\n\r\n\r\n","description":"","footnote":"\r\n( 1 ) . عبد الحسين زرين‌كوب : نه شرقى ، نه غربى - انسانى ، « يادداشتى دربارهء تعزيهء ماه محرم » ، ص 488 - 483 .\r\n( 2 ) . سفرنامهء فرريچاردز ، پيشين ، ص 11 .\r\n( 3 ) . همان كتاب ، ص 172 ، به بعد .\r\n","page_name":" 654 ","page_number":654},
  {"content":"\r\n\r\nعزادارى بسيارى از ايرانيان نذر دارند يا خون خود را بريزند يا سراسر ماه محرم سقايى مسلمانان را به عهده بگيرند . دستهء اول خود را زخمى نموده فرياد مىزنند يا حسين ، دستهء ديگر تمام اين ماه را داوطلبانه به شغل سقايى اشتغال ورزيده مشكى بر دوش گرفته و به طور رايگان به همه تعارف مىكنند . سربازها جزو هر دو دسته هستند . سربازان پير ، خاكستر در آب كرده به صورت خود مىمالند ، سپس كاه در دامن لباس نظامى خود ريخته مشت‌مشت آن را به آسمان مىپاشند و بر سر خود مىريزند . تمام اين اعمال با لباس رسمى صورت مىپذيرد . آن عده هم كه زنجيرزن هستند تا كمر برهنه مىشوند ، كليهء رؤسا و افسران تا درجات امير تومان در عزا شركت مىكنند . . . توپچيان عضلات بدن را سوراخ مىكنند و قفل از آن مىگذرانند و چون نظامى هستند لوله‌هاى تفنگ را از آن سوراخها مىگذرانند . . . اين جراحى فقط دفعهء اول آن مشكل است بعد از آن جاى سوراخ زير پوست براى هميشه به جاى مىماند . . . « 1 » »\r\n* * * \r\nتوضيحات\r\n\r\nص 636 س 10 -\r\nرقيب آن حضرت ، نضر بن حارث افسانهء ايرانى رستم و سهراب را نقل مىكرد . . . وقتى نضر شنيد پيغمبر از اين موضوع عصبانى شده گفت : به خدا قسم محمد ( ص ) ازين شيرين‌تر داستان نتواند گفت .\r\nاين ماجرا ، سه بار در اين كتاب تكرار ( و تأكيد ! ! ) شده است و در مرتبهء سوم « نضر بن حارث » را « رقيب پيامبر اسلام » ! ! بشمار آورده كه مىگفت : « به خدا قسم محمد از اين شيرين‌تر داستان نتواند گفت » ! و حتى « كسانى كه به بيانات پيغمبر گوش مىدادند به طرف او مىرفتند » ! ! شگفتا از اين رقيب زورمند ! كه نامش در تاريخ اسلام يكى دو بار بيشتر نيامده ! و هم نتوانسته پيروانى فراهم آورد تا در برابر حركت عظيم اسلام عرض وجودى كند ! حقيقت ماجرا برطبق سيرهء ابن هشام آنست كه نضر بن حارث ، سفرى به « حيره » كرده و در آنجا داستانهايى از شاهان ايران و افسانه‌هاى رستم و اسپنديار ، شنيده بود . چون رسول خدا ( ص ) آيات كوبنده و گيراى وحى را بر مردم مىخواند ، اين قصه‌گوى\r\n\r\n\r\n","description":"","footnote":"\r\n( 1 ) . خاطرات كلنل كاساكوفسكى ، پيشين ، ص 95 .\r\n","page_name":" 655 ","page_number":655},
  {"content":"\r\n\r\nنادان به خيال آنكه از نفوذ كلام حق در قلوب خلق بكاهد ، مردم را به شنيدن خزعبلات خود فرامىخواند ! غافل از آنكه قصص قرآنى ، حقايق تاريخ است . داستان پيامبران إلهى است نه افسانهء شاهان ستمگر ! داستان نبرد توحيد با شرك و عدالت با ظلم و پاكدامنى با خيانت است ، نه قصهء اسفنديار رويين‌تن ، و افسانهء ديو سفيد ! قرآن در اين داستانها روى سخن با خردمندان دارد تا ايشان را به عبرت و تأمل وادارد ، چنان كه فرمود :  لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ ما كانَ حَدِيثاً يُفْتَرى »  ( يوسف / 111 ) ، يعنى : « در داستانهاى ايشان براى خردمندان مايه‌هايى از عبرت است ، اين داستانها ، افسانه‌هاى دروغين نيست . » چيزى كه به نظر غريب مىآيد آنست كه مؤلف بخشى از ماجراى نضر بن حارث را از سيرهء ابن هشام نقل كرده و بخش ديگر را رها نموده است . و در اين بخش ، ابن حارث به صداقت و امانت و حقانيت رسول اكرم ( ص ) اعتراف نموده و معلوم مىشود خود وى با همهء گمراهى ، مىفهميده كه قصص قرآن ، مقوله‌اى جدا از ماجراى كيكاووس شاه و ديو سفيد و امثال اينها است ! ما لازم مىبينيم در اينجا سخن نضر بن حارث را از سيرهء ابن هشام بياوريم :\r\nفقال : يا معشر قريش إنه و الله قد نزل بكم أمر ما أتيتم له بحيله بعد ، قد كان محمد فيكم غلاما حدثا أرضاكم فيكم ، و أصدقكم حديثا و أعظمكم أمانه حتى إذا رأيتم فى صدغيه الشيب و جاءكم بما جاءكم به قلتم ساحر ! لا و الله ما هو بساحر ، لقد رأينا السحره و نفثهم و عقدهم ! و قلتم كاهن ! لا و الله ما هو بكاهن ، قد رأينا الكهنه و تخالجهم سمعنا سجعهم ! و قلتم شاعر ! لا و الله ما هو بشاعر ، قد رأينا الشعر و سمعنا اصنافه كله ، هزجه و رجزه ! و قلتم مجنون ! لا و الله ما هو بمجنون ! لقد رأينا الجنون فما هو بخنقه و لا وسوسته و لا تخليطه ، يا معشر قريش فانظروا فى شأنكم فانه و الله قد نزل بكم أمر عظيم . ( سيرهء ابن هشام ، چاپ مصر ، القسم الأول ، صفحهء 299 و 300 ) .\r\nيعنى ، نضر بن حارث گفت : « اى گروه قريش ! سوگند به خدا حادثه‌اى برايتان پيش آمده كه راه حيله را به روى شما بسته است ! محمد از كودكى در ميان شما بود و بيش از همه از او راضى بوديد و او ، راستگوتر و امانت‌دارتر از همه بود ، اكنون كه در گونه‌هايش موهاى سپيد مىبينيد و اين دين را برايتان آورده ، مىگوييد : او جادوگر است ! نه به خدا جادوگر نيست ، جادوگران و دميدن و گره بستن ايشان را ما ديده‌ايم . گوييد : كاهن است ! نه به خدا كاهن هم نيست كه ما كاهن‌ها و اشارات ايشان و سخنان مسجع آنان را شنيده‌ايم ! و گوييد : شاعر است ! نه به خدا شاعر هم نيست ، ما همهء انواع شعر را شنيده‌ايم و گوييد :\r\nديوانه است به خدا چنين نيست كه ما عوارض و وساوس و پريشانى ديوانگان را ديده‌ايم ! اى قريشيان در كار خود درست بنگريد كه به خدا امر عظيمى برايتان پيش آمده است » !\r\nپايان بخش اوّل\r\n\r\n\r\n","description":"","footnote":"","page_name":" 656 ","page_number":656}
  ]