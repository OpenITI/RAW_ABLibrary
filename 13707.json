[
  {"content":"\r\n\r\n\r\nجلد ششم\r\n\r\n[ تتمهء كتاب نكاح 
  ]\r\n\r\n7 / 1 / 1379 يك شنبه درس شمارهء ( 204 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، در ادامه بحث از محرمات ابديه ، به مسأله عقد بر ذات البعل مىپردازيم . نخست به بررسى فرعى كه در عروة مطرح نشده مىپردازيم ، كه آيا نفس عقد بر ذات البعل ، حرمت تكليفى دارد يا خير ؟ مباحث اين فرع در ضمن بحث از تحريم ابدى عقد بر ذات البعل در جلسات آينده تكميل مىشود .\r\n* * * \r\nالف ) آيا عقد بر ذات البعل حرمت تكليفى دارد ؟\r\n\r\n1 ) ادله حرمت :\r\nصاحب مدارك « ره » در نهاية المرام براى اثبات حرمت ، دليلى مطرح كرده كه صاحب حدائق و صاحب رياض هم از او تبعيت كرده‌اند . بعلاوه ، صاحب رياض دو دليل ديگر هم اضافه كرده كه به بررسى اين ادله مىپردازيم .\r\nدليل اول : صاحب مدارك در توضيح عبارت محقق در نافع كه فرموده « لا يحل العقد على ذات البعل » بيانى دارند به اين مضمون كه ، با توجه به اينكه تعريض نسبت به ذات البعل به حكم آيه قران جزو محرّمات است يعنى نفس صحبت كردن با زن شوهردار در مورد ازدواج و اينكه اگر طلاق گرفت از شوهرش ، اين شخص برود و از او خواستگارى كند ، نفس اين صحبت ، جزء محرمات است ، لذا به طريق اولى ازدواج با زن شوهردار حرام خواهد بود . « 1 »\r\n\r\n\r\n","description":"","footnote":"\r\n( 1 ) نهاية المرام 1 : 167\r\n","page_name":" 1850 ","page_number":1},
  {"content":"\r\n\r\nدليل دوم و سوم : صاحب رياض علاوه بر اولويت ، به اجماع و همچنين به آيه  « حُرِّمَتْ عَلَيْكُمْ أُمَّهاتُكُمْ وَ  . . .  وَ الْمُحْصَناتُ مِنَ النِّساءِ »  « 1 » استناد كرده است . محصنات در بعضى از آيات قرآن به معناى عفيفات ، در مقابل فاجرات است ، نظير آيه  « إِنْ أَرَدْنَ تَحَصُّناً »  اما در آيه فوق ، محصنات به معناى مزوّجات است . يعنى زنانى كه بوسيله ازدواج در حصن شوهر قرار گرفته‌اند . و اين تفسيرى است كه در روايات آمده است .\r\nپس اين آيه هم حرمت ازدواج با ذات البعل را اثبات مىكند .\r\n\r\n2 ) پاسخ استاد « مدّ ظلّه » به ادله ياد شده :\r\nدليل اولويت را در بحث بعد بررسى خواهيم كرد . اما دليل اجماع ناتمام است ، چون آن چيزى كه اجماعى است ، حكم وضعى مسأله يعنى بطلان عقد با ذات البعل است ، اما حكم تكليفى مسأله ، اصلًا در كلمات قدما معنون نيست و به خاطر نداريم كه قبل از محقق ، كسى متعرض آن شده باشد .\r\nو امّا آيه  « وَ الْمُحْصَناتُ مِنَ النِّساءِ »  هم دلالتى بر مدّعا ندارد ، براى اثبات عدم دلالت آيه ممكن است كسى بگوييد كه حرمت بر دو قسم است : حرمت تكليفى و حرمت وضعى ، و معلوم نيست كه مراد از حرمت در آيه شريفه حرمت تكليفى باشد ، ولى اين اشكال وارد نيست ، چون حرمت عمل در لغت و لسان روايت به معناى بطلان نيست ، بلكه به معناى مبغوضيت عمل است و تقسيم حرمت به حرمت وضعى و حرمت تكليفى از اصطلاحات فقهاء است و در روايات كاربرد ندارد . پس از اين جهت نمىتوان دلالت آيه را انكار نمود . ولى نكته مهم اين است كه در آيه ، حرمت به فعل تعلّق نگرفته و گفته نشده : حرمت عليكم العقد على المحصنات ، بلكه متعلق حرمت ، خود محصنات است . در اينجا خواه قائل به لزوم\r\n\r\n\r\n","description":"","footnote":"\r\n( 1 ) النساء : 23 و 24 .\r\n","page_name":" 1851 ","page_number":2},
  {"content":"\r\n\r\nتقدير فعل شويم و خواه نشويم ، به تناسب حكم و موضوع ، مراد ، حرمت تمتعات از زن مىباشد . اگر ما قائل به لزوم تقدير فعل باشيم ، دليل نداريم كه فعل مقدّر ، فعل عامى همچون \" كل فعل يرتبط بالمحصنات من العقد و الخطبة و التمتع و . . . \" باشد ، بلكه ظاهر و لااقل قدر متيقن از آيه تقدير فعل \" التمتع \" و مانند آن باشد ، ولى به عقيده ما در اين موارد تقديرى در كار نيست . چون حرمت در لغت و لسان احاديث به معناى يكى از احكام خمسه نيست كه متعلق آن الزاماً ، فعلى از افعالى باشد ، بلكه حرمت به معناى محروميت است . حرمت با اين مفهوم ، هم ميتواند به افعال تعلق گيرد وهم ميتواند به موضوعات خارجى واشيا ، البته در هر مورد به تناسب حكم و موضوع ، مفهوم محروميت شكل خاصى به خود مىگيرد .\r\nمحروم بودن از زن به معناى عدم جواز تمتع و بهره‌گيرى جنسى از وى مىباشد .\r\nو محروم بودن از خانه ، به معناى عدم جواز سكناى خانه و همين‌طور در ساير موارد تعلق حرمت به اشياء ، بهر حال ما دليل نداريم كه اطلاق حرمت محصنات به اعتبار حرمت عقد بر آنها باشد ، بلكه تنها حرمت تمتع از آنها به تفاهم عرفى از آيه استفاده مىشود . « 1 »\r\n\r\nب ) آيا ازدواج با ذات البعل موجب حرمت ابد مىشود ؟ :\r\n\r\n1 ) فائده نقل اقوال علماء :\r\nپيش از نقل اقوال ، تذكر اين نكته مفيد است كه اقوال علماء ( با توجه به ندرت حجيّت اجماع در مسائل فقهى ) چه فائده‌اى دارد ؟ نقل اقوال علماء در چگونگى حمل روايات و نحوه جمع عرفى كردن بين آنها مؤثر است . از لابلاى كلمات علماء وجوهى براى حل تعارضات روايات بدست مىآيد . از سوى ديگر يكى از مرجحات باب تعارض شهرت مىباشد . دانستن مشهور بودن يا نبودن يكى از\r\n\r\n\r\n","description":"","footnote":"\r\n( 1 ) ( توضيح بيشتر ) در ذيل آيه استثنائى ذكر شده ، كه مؤيد آن است كه حرمت محصنات به اعتبار حرمت عقد نيست ، بلكه به اعتبار حرمت تمتع مىباشد . پس از \" المحصنات من النساء \" اين قطعه را تلاوت مىكنيم : \" الّا ما ملكت ايمانكم \" ، اين استثناء صرف نظر از اختلافاتى كه در معناى آن ديده مىشود ، ناظر به كنيزان انسان مىباشد و چون عقد بستن بر كنيزان انسان در هنگام كنيزى معقول نيست ، پس استثناء تنها دربارهء جواز استمتاع با كنيزان است . اختصاص استثناء به مسأله تمتعات تأييد مىكند كه مستثنى منه هم به همين امر اختصاص داشته و عموميت نداشته باشد .\r\n","page_name":" 1852 ","page_number":3},
  {"content":"\r\n\r\nفتاوى ، مىتواند منشأ ترجيح يا عدم ترجيح روايت موافق با آن بشمار آيد .\r\nاز سوى ديگر اگر كسى مقدمات انسداد را تمام دانسته ، قائل به حجيّت مطلق ظن يا ظن قوى باشد ، كيفيت فتاواى علماء و ميزان مفتيان به يك نظر ، مىتواند در تقويت و تضعيف ظن حاصل نسبت به آن مؤثر باشد .\r\n\r\n2 ) نقل اقوال علماء در مسأله :\r\nاين مسأله كه تزويج ذات بعل حرمت ابد مىآورد يا خير ، قبل از محقق در نافع صريحاً عنوان نشده ، خود محقق در شرايع نيز اين فرع را عنوان نكرده ، ولى در مختصر النافع ، عنوان كرده و فتوا به عدم حرمت ابد داده است . نخستين كسى كه صريحاً فتواى به حرمت ابد داده ، علامه در تحرير است . ولى در قواعد كه پس از تحرير نگاشته شده ، در مسأله ترديد كرده و در تبصره ، ارشاد و تلخيص ، مسأله را عنوان نكرده است . البته ظواهر عبارات علماء سابق ، عدم حرمت ابد است . زيرا دوازده نفر از قدماء ، محرمات ابد را شمارش كرده‌اند و با اين كه تزويج معتدّه و زناى به ذات بعل و ايقاب غلام را از اين زمره شمرده‌اند ، ولى از تزويج به ذات بعل نام نبرده‌اند . آن دوازده فقيه عبارتند از : شيخ مفيد در مقنعه ، سيد مرتضى در انتصار و موصليات ثالثه ، شيخ طوسى در نهاية و تهذيب و استبصار ، ابن برّاج در مهذب ، أبو الصلاح حلبى در كافى ، ابن حمزه در وسيله ، قطب راوندى در فقه القرآن ، ابن زهره در غنيه ، ابن ادريس در سرائر ، كيدرى در اصباح ، صاحب نزهة الناظر در اين كتاب ، يحيى بن سعيد در جامع ، و نيز محقق در شرايع ، بدين جهت در حدائق ذكر شده كه ظاهر اكثر عدم تحريم ابد است . اين امر در جواهر مورد انكار قرار گرفته كه درباره كلام صاحب جواهر ، پس از اين سخن خواهيم گفت .\r\nبهر حال ، چون مسأله در كتب سابق بر علامه ، صريحاً معنون نبوده ، و در كتاب مختلف علامه ( كه اختلافات اماميه را متعرض مىگردد ) عنوان نشده ، و از سوى ديگر اختلاف بين اماميه و عامه هم در مسأله معلوم نيست ، لذا در خلاف و انتصار\r\n\r\n","description":"","footnote":"","page_name":" 1853 ","page_number":4},
  {"content":"\r\n\r\nكه به اين گونه مسائل مىپردازند طرح نشده است . چون از كلمات عامه بر مىآيد كه آنان قائل به حرمت ابد نيستند . و گفتيم كه ظاهر بسيارى از قدماء ما هم همين است . فتوا به تحريم ابد در مسأله ، از زمان ابن فهد حلى به بعد شايد بيش از فتواى به عدم تحريم ابد باشد . با اين همه نمىتوان شهرت قابل توجه در مسأله را حتى در نزد متأخرين ادعا كرد .\r\nبهر حال هر چند اين مسأله در كتب فقهى قبل از نافع معنون نبوده ، ولى از پاره‌اى عبائر فقهاء در كتب فقهى و در كتب حديثى مىتوان فتواى مؤلفان را بدست آورد ، كه در جلسهء آينده بدان خواهيم پرداخت .\r\n« * و السلام * »\r\n\r\n","description":"","footnote":"","page_name":" 1854 ","page_number":5},
  {"content":"\r\n\r\n\r\n3 / 2 / 1379 شنبه درس شمارهء ( 205 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل بحث حرمت ابد داشتن ، تزويج ذات بعل را ، آغاز كرديم . در آن جلسه گفتيم كه ، ظاهر عدم ذكر تزويج ذات بعل در كلمات بسيارى از قدماء ، در عداد محرمات ابديه ( با وجود ذكر مشابهات آن ) اين است كه به حرمت ابد قائل نبودند . در اين جلسه ضمن نقل كلمات برخى از فقهاء و محدثين ، اختلاف اقوال قدماء را در اين زمينه يادآور مىشويم . و در ادامه ، با اشاره به راههاى استدلال بر حرمت ابد ، به بررسى راه اول ، ( كه اولويت ذات بعل از معتدّه در اين حكم ) مىپردازيم . و خواهيم گفت ، كه چون معلوم نيست كه علت تامه تحريم ابد در تزويج معتدّه ، تنها احترام شوهر باشد ، بلكه ممكن است شيوع تحقق تزويج در معتدّه ( بر فرض عدم جعل حرمت ابد ) در جعل اين حكم تأثير داشته باشد و چون اين شيوع در تزويج ذات بعل نيست ، نمىتوان حرمت ابد را در اين مورد با اولويت ثابت كرد .\r\n* * * \r\nالف ) نقل اقوال در حرمت ابد داشتن تزويج ذات بعل :\r\n\r\n1 ) اشاره كلى به اقوال ( يادآورى و تكميل ) :\r\nدر جلسه قبل گفتيم كه ، اين مسأله ( قبل از محقق حلى در نافع ) به گونه صريح در كتب فقهى مطرح نبوده است ، مگر در فقه رضوى ( بنابراين كه از كتب فقهى اصحاب بشمار آيد ) . مثلًا اگر نظر مرحوم آقا سيّد حسن صدر را بپذيريم كه فقه\r\n\r\n","description":"","footnote":"","page_name":" 1855 ","page_number":6},
  {"content":"\r\n\r\nرضوى را همان « التكليف شلمغانى » مىداند . قهراً اين كتاب از كتب فقهى خواهد بود . چنانچه بعيد هم نيست . در فقه الرضا ( ص 243 ) مىگويد ، « و من تزوج امرأة لها زوج دخل بها او لم يدخل بها او زنى بها لم تحل ابداً » .\r\nو از آنجا كه فتاواى شيخ صدوق و پدرش در بسيارى از مسائل با اين كتاب متحد است ، شايد بتوان موافقت اين دو را نيز در اين فرع بدست آورد .\r\nولى فتواى صريحى قبل از نافع محقق حلى ديده نشده ، و گفتيم كه ، از ذكر نكردن تزويج به ذات بعل در عداد اسباب حرمت ابد با وجود ذكر مشابهات آن مىتوان استظهار كرد كه ، اين علماء ، تزويج به ذات بعل را منشأ حرمت ابد نمىدانند ، بهر حال با جستجو در لابلاى كلمات فقهاء و محدثين مىتوان فتواى آنها را در اين مسأله دريافت و اختلاف انظار علماء را بدست آورد .\r\n\r\n2 ) فتواى برخى از فقها :\r\nسلار در مراسم مىگويد : « و إن عقد على من هى فى عدة لبعل له عليها فيه رجعة فعلى ضربين ان دخل بها عالماً بتحريم ذلك لم تحل له ابداً و ان كان جاهلًا بالتحريم او لم يدخل بها استأنف العقد » از اين كه سلار ، حرمت ابد را در تزويج معتدّه به عدّه رجعيه اختصاص داده و عدّه بائن را از اين حكم خارج مىسازد . با اين كه ، اين قيد در هيچ يك از روايات باب تزويج معتدّه نيست ، استفاده مىگردد كه ايشان براى معتدّه در اين مسأله موضوعيت قائل نيست . بلكه معتدّه رجعيه را كه زوجه يا به حكم زوجه است را موضوع حرمت ابد مىداند ، يعنى حرمت ابد را از شئون زوجيت مىداند كه براى معتدّه رجعيه هم ثابت شده است ، نتيجه اين برداشت اين است كه سلار ، تزويج به ذات بعل را با دو قيد علم و دخول سبب حرمت ابد مىداند كه لازمه آن - در فرض متعارف - اين است كه ، ملاك را زناى با ذات بعل مىداند و تزويج ذات بعل بلكه تزويج معتدّه را به تنهايى براى حرمت ابد كافى نمىداند .\r\nسيّد مرتضى در موصليات ثالثه ( م 39 ) مىگويد : « و من تزوج امرأة فى عدة ملك\r\n\r\n","description":"","footnote":"","page_name":" 1856 ","page_number":7},
  {"content":"\r\n\r\nزوجها عليها فيها الرجعة فرق بينهما و لم تحل له ابداً ، و ان كان دخل بها جاهلًا ، و الحجة فى ذلك اجماع الفرقة المحقة و طريقة الاحتياط ايضاً » ، و در ( م 40 ) آورده : « و كذلك من عقد على امرأة فى عدة من غير دخول بها فرق بينهما و لم تحل له ابداً ، و اصحابنا يشترطون فى ذلك و هو يعلم انها فى عدة ، و الحجة فى ذلك الاجماع و طريقة الاحتياط » .\r\nاز مجموع اين دو كلام بر مىآيد كه ، عقد از روى علم بر معتدّه هر چند بائن باشد حرمت ابد مىآورد . اما عقد از روى جهل ، به همراه دخول تنها در معتدّه رجعيه حرمت ابد مىآورد ، از تخصيص اين حكم به معتدّه رجعيه كه زوجه يا در حكم زوجه است عرفاً فهميده مىشود كه در زوجه نيز اين حكم ثابت بوده و تزويج مزوجه به همراه دخول حرمت ابد مىآورد . هر چند دخول از سر جهل صورت گرفته ، در نتيجه زنا به ذات بعل صدق نكند ، بهر حال حرمت ابد به مجرد تزويج عالمانه ذات بعل قبل از دخول ، از عبارت سيّد مرتضى استفاده نمىگردد ، مگر بدانيم كه ايشان به ملازمه بين حرمت ابد در تزويج مطلق معتدّه و تزويج ذات بعل قائل است كه قهراً از اثبات حرمت ابد در معتدّه در صورت علم ، حكم تزويج ذات بعل هم استفاده مىگردد ، ولى دليلى نداريم كه ايشان به ملازمه قائل باشند ، و اصل ملازمه هم محل اشكال است - چنانچه خواهد آمد - .\r\n\r\n3 ) نظر برخى از كتب حديثى در مسأله :\r\nاز عبارت شيخ طوسى در استبصار ( ج 3 ، ص 189 ، باب 122 ) استفاده مىگردد كه ايشان نفس عقد بر ذات بعل را قبل از دخول ، منشأ حرمت ابد نمىداند ، ايشان پس از نقل صحيحه عبد الرحمن بن الحجاج و عبد الرحمن ( را كه از آن دو ، عدم حرمت ابد در تزويج ذات بعل حتى در فرض دخول استفاده مىگردد ) مىنويسد :\r\n« و الوجه فى الخبرين عندي انه انما كان يجوز له ان يتزوجها اذا لم تتعمد المرأة التزويج مع علمها بان زوجها باق على ما كان عليه بل يكون قد غاب عنها فنعى اليها او بلغها عنه طلاق لانها لو تعمد ت ذلك كانت زانية و اذا كانت زانية لم يجز له العقد عليها ابداً لان من زنى بذات\r\n\r\n","description":"","footnote":"","page_name":" 1857 ","page_number":8},
  {"content":"\r\n\r\nبعل لم تحل له ابداً ، على ما بيناه فى كتابنا الكبير » .\r\nايشان پس از نقل روايت زراره و ابن بكير ، در مقام رفع منافات بين آن دو ، و بين دو صحيحهء گذشته ، برمىآيد و مىگويد : « و الوجه فى هذين الخبرين ان نحملهما على من علم ان لها زوجاً باقياً و اقدم مع ذلك على التزويج فانها لا تحل له ابداً و هو الذي قلناه فيما تقدم من ان من زنى بذات بعل لم تحل له ابداً و من هذا حكمه فهو زان و الحكم فيه ما قدمناه » .\r\nاز ملاحظه اين دو عبارت فهميده مىشود كه ، شيخ طوسى ، حرمت ابد را تنها در صورت زنا با ذات بعل ، يا صورت زناى ذات بعل ثابت مىداند و روشن است كه مجرد عقد به ذات بعل قبل از دخول ، هر چند از سر علم صورت گيرد در هيچ يك از دو صورت فوق ، داخل نيست ، بنابراين حرمت ابد نمىآورد .\r\nنظير اين مطلب از عبارتى از تهذيب هم استفاده مىگردد ، در تهذيب ، نخست عبارت مفيد را نقل مىكند : « و من سافح امرأة و هى ذات بعل لم يحل له العقد عليها » ، و سپس به جهت استشهاد براى آن ، مرفوعه احمد بن محمد و زراره را ذكر مىكند كه در آنها سخنى از دخول به ميان نيامده ، بلكه گفته شده كه ، اگر كسى عالماً ذات بعل را تزويج كند ، حرمت ابد مىآورد . از استشهاد به اين دو ، براى مسأله زنا ، بر مىآيد كه ايشان آنها را بر صورت دخول عالمانه حمل كرده و حرمت ابد را در آن دو ، از جهت صدق عنوان زنا مىداند . پس از عبارت تهذيب هم ، همانند عبارتهاى استبصار استفاده مىگردد كه ، مجرد عقد بدون دخول عالمانه منشأ حرمت ابد نمىگردد .\r\nالبته در عبارتى از استبصار ، خلاف اين برداشت ، فهميده مىشود . ايشان در استبصار ج 3 ، ص 187 ، باب 121 ، مىگويد كه ؛ اگر كسى در عدّه تزويج كند و دخول هم صورت گيرد ، دو عدّه لازم است ، و چند روايت دال بر آن را نقل مىكند .\r\nو سپس رواياتى را كه موهم خلاف اين نظر مىباشند آورده ، مىگويد : « فليست هذه الاخبار منافية لما تقدم من الاخبار لانه ليس فى ظاهر هذه الاخبار ان الثانى كان دخل بها و\r\n\r\n","description":"","footnote":"","page_name":" 1858 ","page_number":9},
  {"content":"\r\n\r\nنحن انما اوجبنا العدة الثانية اذا كان قد دخل بها فامّا اذا لم يدخل فتجزيها عدة واحدة و لا تنافى بين الاخبار » .\r\nدر ميان اين اخبار كه شيخ آنها را به صورت عدم دخول حمل مىكند ، موثقه زراره ديده مىشود كه تحريم ابد را هم در تزويج با ذات بعل ثابت كرده است ، بنابراين ، كلام شيخ با فتواى ايشان در باب تزويج ذات بعل كه ملاك حرمت را تحقق عنوان زنا مىداند ، ناسازگار است . زيرا بسيار مستبعد است كه ايشان حرمت ابد را در موثقه زراره به كراهت شديد حمل كرده ، يا اين قطعهء خبر را طرح كند ، با اين كه از اين مطلب هيچ ذكرى به ميان نياورده است . بنابراين ، به نظر مىرسد كه شيخ در اينجا ، از منافات داشتن موثقه زراره با فتواى خود غفلت كرده است .\r\nبهر حال ، غرض ما ، بيان فتواى شيخ در مسأله است نه حل ناسازگارى عبائر وى .\r\nدر مجموع ، از عبائر تهذيب و استبصار استفاده مىگردد كه ايشان همچون سلار در مراسم ، نفس تزويج به ذات بعل و لو از روى علم را منشأ حرمت ابد نمىداند ، بلكه زناى به ذات بعل را موضوع حرمت ابد مىانگارد .\r\nاز كافى كلينى هم برمىآيد كه ايشان تزويج عالمانه ذات بعل را منشأ حرمت ابدى مىداند ، زيرا در بابى كه عنوان آن به ذكر محرمات ابديه اختصاص دارد ، و در آن روايات اقسام مختلف محرمات ابديه را بر مىشمارد ، روايت مرفوعه احمد بن محمد را كه در تزويج ذات بعل از روى علم حرمت ابد قائل شده ، ذكر مىكند و معارضى براى آن ذكر نمىكند « 1 » .\r\nالبته كلينى در بابى ديگر « 2 » ، در كتاب الطلاق و نيز صدوق در فقيه ، موثقه زراره « 3 » را كه از آن حرمت ابد در تزويج ذات بعلى كه به وى دخول شده استفاده مىگردد آورده‌اند . نقل روايت در كافى و فقيه كه كتابهاى فتوايى بوده و در آنها اخبار\r\n\r\n\r\n","description":"","footnote":"\r\n( 1 ) كافى 5 : 429 / 11 .\r\n( 2 ) كافى 5 : 429 / 11 .\r\n( 3 ) فقيه 3 : 547 / 4885 .\r\n","page_name":" 1859 ","page_number":10},
  {"content":"\r\n\r\nصحيحه به نظر مؤلفين آنها جمع شده ، نشان مىدهد كه ، مفاد اين روايت مورد فتواى ايشان است ، ولى اين روايت مفهوم ندارد و فقط مورد روايت صورت دخول است ، ولى از آن استفاده نمىگردد كه مطلق تزويج به ذات بعل منشأ حرمت ابد مىگردد . بهر حال ، پيشتر اشاره كرديم كه از فقه رضوى ، حرمت ابد به گونه مطلق در تزويج ذات بعل استفاده مىشود . و از آنجا كه معمولًا فتواى شيخ صدوق و پدرش با فتواى اين كتاب يكى است ، بعيد نيست ايشان هم به حرمت ابد به گونه مطلق قائل باشند .\r\nبا توجه به آنچه گذشت ، در مىيابيم كه ، قدماء در مسأله حرمت ابد در تزويج ذات بعل ، چهار قول مختلف اختيار كرده‌اند :\r\nقول اول : تزوج به ذات بعل خود منشأ حرمت ابد نيست ، و حرمت در زناى به ذات بعل است . اين قول از كلام سلار در مراسم و شيخ در تهذيبين استفاده مىگردد . در جلسه قبل گفتيم كه ، ظاهر كلمات دوازده نفر از فقها قبل از محقق حلى ، عدم حرمت ابد در تزويج ذات بعل است و شهرت قدماء بر اين قول است .\r\nقول دوم : تزويج به ذات بعل مطلقاً حرمت ابد مىآورد . اين نظر از صاحب فقه رضوى ( كه بعيد نيست شلمغانى باشد ) است ، و بعيد نيست كه فتواى شيخ صدوق و پدر وى نيز چنين باشد .\r\nقول سوم : تزويج به ذات بعل به شرط علم يا دخول ، حرمت ابد مىآورد . اين قول ظاهر كلام كلينى است .\r\nقول چهارم : تزويج به ذات بعل در صورت دخول و لو از روى جهل حرمت ابد مىآورد . اين قول از موصليات ثالثه سيّد مرتضى استفاده مىشود و محتمل است كه فتواى شيخ صدوق هم بر طبق آن باشد .\r\n\r\n4 ) اقوال متأخرين در مسأله :\r\nاز زمان ابن فهد حلى به بعد مىتوان گفت كه قائلين به تحريم بيشتر از قائلين به\r\n\r\n","description":"","footnote":"","page_name":" 1860 ","page_number":11},
  {"content":"\r\n\r\nعدم تحريم هستند ، البته تفاوت به حدى نيست كه بتوان ادعاى شهرت بين متأخرين نمود .\r\nالبته طرح صريح اين مسأله در كتب فقهى مسلّم و شناخته شده براى نخستين بار در مختصر النافع محقق حلى است كه به عدم حرمت ابد فتوا داده ، و جمعى از فقهاء هم با ايشان موافقت كرده‌اند . از جمله ، فخر المحققين در ايضاح ، فاضل مقداد در تنقيح ، فاضل هندى در كشف اللثام .\r\nصاحب مدارك در نهاية المرام ( 1 : 167 ) نخست عدم حرمت ابد را با عنايت به اصل ذكر كرده ، و سپس اولويت حرمت در ذات بعل از حرمت در معتدّه را به عنوان وجهى براى قول به حرمت در ذات بعل ذكر كرده ، ولى آن را قياس مىداند . سپس مىگويد : « هذا كله مع عدم الدخول ، اما مع الدخول ، فان كان عالماً بالتحريم فهو زان محض و سيجىء ، انّ الزنا بذات البعل يقتضى تحريمها مؤبداً و ان كان جاهلًا قيل : تحرم كالمعتدة ، بل هذه اولى بالتحريم لشدة العلاقة و يتوجه عليه ما سبق ( من انه قياس ) ، نعم ، يمكن الاستدلال عليه بموثقة زرارة ، و موثقة اديم بن الحر ، و قيل : لا تحرم بذلك تمسكاً بمقتضى الاصل و استضعافا لدليل التحريم و المسألة محل تردّد » .\r\nممكن است ترديد در اين ذيل را كسى به كل مسأله ناظر بداند ، ولى ظاهر كلام ايشان اين است كه ترديد فقط در صورت دخول است و در صورت عدم دخول ( و لو عالماً ) ايشان به حرمت ابد قائل نيست .\r\nعدّه اى از فقهاء متأخر ، همچون محقق كركى در جامع المقاصد ، شهيد ثانى در روضه و مسالك و نيز صاحب حدائق و صاحب رياض و صاحب جواهر و نيز آقاى حكيم و آقاى خويى ، حكم تزويج به ذات بعل را همچون تزويج به معتدّه دانسته و آن را به شرط دخول يا علم ، منشأ حرمت ابد دانسته‌اند . كه البته وجوه كلام ايشان مختلف است چنانچه اشاره خواهد شد .\r\nبرخى از فقهاء ديگر همچون مرحوم سبزوارى در كفاية و صميرى در غاية المرام\r\n\r\n","description":"","footnote":"","page_name":" 1861 ","page_number":12},
  {"content":"\r\n\r\nدر مسأله ترديد كرده‌اند . علامه حلى در قواعد ، در مسأله ترديد كرده ، و نظر ايشان در تحرير خيلى روشن نيست . زيرا ، ابتدا بر اساس پذيرش اولويت اين مسأله ، نسبت به مسأله تزويج معتدّه ، كه در آنجا فتوا به حرمت ابد داده ، به نظر مىرسد كه مىخواهد حرمت ابد را تقويت كند . ولى روايت عبد الرحمن بن الحجاج دالّ بر عدم حرمت ابد را ذكر مىكند كه از آن به صحيحه تعبير مىكند و در باره روايت زراره كه دال بر حرمت ابد است است مىگويد : « و فى طرقها ابن بكير » كه به موثقه بودن روايت و عدم صلاحيت تعارض آن ، با روايت صحيحه ، اشاره دارد . پس كأنه از جهت روايات خاصه ، عدم حرمت ابد ترجيح دارد ، ولى اولويت حرمت ابد را تقويت مىكند ، لذا نظر نهايى ايشان در مسأله مشخص نيست .\r\nبهر حال ، بايد ادله مسأله را بررسى كرد و از جهت اجماع و عدم اجماع مطلب خاصى در كار نيست .\r\n\r\nب ) بررسى ادله قول به حرمت ابد در تزويج ذات بعل :\r\nاين مسأله چهار صورت اصلى دارد ؛\r\n1 - شخص با علم به تحريم ازدواج كند و دخول كند .\r\n2 - نه علم در كار باشد و نه دخول .\r\n3 - تنها علم در كار باشد ولى دخول نشود .\r\n4 - تنها دخول در كار باشد ، ولى عقد از سر جهل صورت گرفته باشد .\r\nدر اينجا نخست به دو نكته دربارهء صورت اول و دوم پرداخته ، سپس به بحث تفصيلى ادله قول به حرمت ابد مىپردازيم .\r\n\r\n1 ) تذكر دو نكته :\r\nنكته اول : در مورد صورت اول كه ازدواج با ذات بعل با علم همراه بوده و دخول نيز شود ، عدّه زيادى ، ادعاى اجماع كرده‌اند كه باعث حرمت ابد مىشود . چون\r\n\r\n","description":"","footnote":"","page_name":" 1862 ","page_number":13},
  {"content":"\r\n\r\nمصداق زنا با ذات بعل است كه حرمت ابد مىآورد « 1 » .\r\nولى به نظر مىرسد اين استدلال اگر در اكثر موارد هم تمام باشد ، مىتوان مصاديقى پيدا كرد كه اين تعليل در آنها جريان نداشته باشد . اولًا ؛ اصل اينكه زناى با ذات البعل از محرمات ابدى مىباشد ، به نظر ما تمام نيست و اجماع محقَّق يا دليل ديگرى در بين نيست كه اين كبراى كلى را اثبات كند . ثانياً ؛ بر فرض قبول اين كبرى ، صغراى استدلال هم محل بحث است . البته در فروض متعارف ، اشكالى نيست . اما در بعضى فروض ، نمىتوان استدلال را پذيرفت . مثلًا اگر كسى اشتباهاً تصور كرده كه ، تزويج ذات بعل مانند بيع عند النداء ، فقط حرمت تكليفى دارد و حرمت وضعى ندارد ، چنين شخصى ، اگر دخول كرد ، مشمول ادله زنا نمىشود .\r\nبله ، در فروض متعارف ، همينطور است كه ، اگر كسى علم به حرمت تكليفى داشته باشد ، عادتاً علم به حكم وضعى ، يعنى بطلان عقد هم دارد .\r\nنكته دوم : در مورد صورت دوم مسأله ، يعنى صورت جهل و عدم دخول ، باز ادعاى اجماع شده ، بر عدم حرمت ابد و محقق كركى اين حكم را مسلم دانسته است « 2 » . ولى اين ادعا نيز ناتمام است . چون گفتيم ؛ قبل از محقق « ره » متعرض مسأله نشده‌اند . فقط از كلمات و عبائر فقه رضوى حرمت ابد على الاطلاق استفاده مىشود . و چون فتاواى شيخ صدوق و پدرش على ابن بابويه ، نوعاً مطابق فقه رضوى است ، شايد ايشان هم قائل به حرمت ابد باشند . لذا اجماع در مسأله ثابت نيست .\r\n\r\n\r\n","description":"","footnote":"\r\n( 1 ) ( توضيح بيشتر ) از اين تعليل برمىآيد كه بايد در هنگام دخول ، علم وجود داشته باشد و گرنه ، اگر در هنگام عقد علم به حرمت باشد و در هنگام دخول غفلت - مثلًا - عارض گردد زنا صدق نمىكند ، همينطور اگر در هنگام عقد جاهل باشد و در هنگام دخول عالم ، زنا صدق مىكند .\r\n( 2 ) محقق كركى به علامه حلى اشكال مىكند كه چرا شما در اين صورت ترديد كرده‌ايد با اينكه حكمش مسلم است . البته نمىتوان گفت علامه در اين صورت ترديد كرده ، چون آنچه علامه گفته اين است كه الحاق ذات البعل به معتدّه محل ترديد است ، اين معنايش اين است كه شايد نتوان گفت تمام احكام معتدّه در ذات البعل هم جريان پيدا مىكند ولى منافات ندارد كه حكم بعضى از صور قطعى باشد و ايشان در آنها ترديد نداشته باشد .\r\n","page_name":" 1863 ","page_number":14},
  {"content":"\r\n\r\n\r\n2 ) اشاره به روش استدلال فقهاء بر حرمت ابد :\r\nفقهاء ما ، به سه روش بر حرمت ابد ، در تزويج ذات بعل استدلال كرده‌اند ، برخى از باب الحاق ذات بعل به معتدّه ، حكم حرمت را نتيجه گرفته‌اند ، ايشان از اين كه به حسب روايات ، تزويج معتدّه حرمت ابد مىآورد ، حرمت ابد را در ذات بعل ثابت كرده‌اند ، هر چند در ادله تزويج ، خصوص معتدّه رجعيه كه زوجه يا به منزله زوجه است ، سبب حرمت ابد دانسته نشده ، بلكه مطلق معتدّه ، موضوع حرمت ابد دانسته شده ، ولى از همين امر هم حكم ذات بعل را مىتوان استفاده كرد .\r\nگروه ديگرى از فقهاء ، از روايات خاصه ، حرمت ابد را ثابت دانسته‌اند .\r\nگروه سومى از فقهاء ، همچون صاحب رياض ، هر دو راه را تمام دانسته‌اند ، بنابراين ، ما بايد اين دو راه را بررسى كنيم .\r\nاز عبارت علامه در تحرير - چنانچه گفتيم - استفاده مىشود كه ايشان مقتضاى روايات را عدم حرمت ابد مىدانند . چون روايات نافيه حرمت ابد را صحيحه دانسته ، ولى در سند روايت مثبته ، ابن بكير فطحى قرار دارد ، ولى حرمت ابد را اگر قائل باشند ، از راه اولويت مزوجه نسبت به معتدّه مىدانند .\r\nمحقق كركى هم ، دلالت روايات را بر تحريم ابد تمام نمىدانند ، از راه الحاق حكم ، مسأله را استفاده مىكنند . از ظاهر كلام مصنف كه تعبير \" يلحق \" به كار برده ، استفاده مىشود كه ، ايشان هم از جهت نصوص خاصه نمىخواهد حكم مسأله را استفاده كند .\r\n\r\n3 ) تقريب اولويت در مسأله و بررسى آن :\r\nتقريب اول در مسأله اين است كه ، حكم به تحريم ازدواج در عدّه ( و لو عدّه بائن ) و اثبات حرمت ابد در آن ، در صورت علم يا دخول به حساب متفاهم عرفى به عنوان احترام شوهر است كه به محض جدا شدن زن از مرد ( به مرگ يا طلاق خلع كه بائن است ) به شوهر كردن اقدام نكند ، پس اگر اين احكام به نظر عرف به مناط\r\n\r\n","description":"","footnote":"","page_name":" 1864 ","page_number":15},
  {"content":"\r\n\r\nاحترام زوجيت جعل شده ، در خود زمان زوجيت ، بالاولوية بايد ثابت باشد . چون علت تحريم در اين زمان آكد است . و مؤاخذه با اثبات حرمت ابد در تزويج در زمان شوهردار بودن حقيقى ، به طريق اولى بايد ثابت باشد ، مؤاخذه‌اى بودن حكم حرمت ابد را از فرق گذاشتن بين عالم و جاهل در اين حكم مىتوان استفاده كرد .\r\nدر جواهر در پاسخ اولويت مىگويد : « و هو كما ترى » و ديگر بيان روشنى براى توضيح آن نمىدهد ، يك اشكالى در استدلال به اولويت در كيفرها در جاهاى ديگر مطرح است كه ممكن است در اين مسأله هم پياده شود ، تقريب اين اشكال اين است كه ، چون مؤاخذه‌هاى دنيوى ، نوعى تطهير مرتكب بشمار مىرود ، بنابراين ، يك نحو ارفاق و تخفيف به جهت گناهكار مىباشد ، بنابراين اگر در گناه كوچكتر ، كفاره ثابت باشد ، نمىتوان گفت كه در گناه بزرگتر هم ، چنين كفاره‌اى موجود است .\r\nبدين جهت ، در باب صيد ( باب احرام ) در آيه شريفه ، بار نخست كفاره را ثابت كرده ، ولى در تكرار اين گناه ، گفته شده :  « وَ مَنْ عادَ فَيَنْتَقِمُ اللَّهُ مِنْهُ »  ، بنابراين ، در مسأله ما نيز ممكن است گفته شده ، از ثبوت مؤاخذه حرمت ابد در تزويج معتدّه كه گناه كمترى دارد ، نمىتوان ثبوت اين مؤاخذه را در تزويج ذات بعل كه گناه بالاترى دارد از راه اولويت ثابت نمود .\r\nولى به نظر مىآيد كه ، اين اشكال در مسأله ما تمام نيست . چون كيفرهاى احكام بر دو گونه است ، گاه كيفر شخصى است و براى تطهير يا مجازات گناهكار ، و گاه كيفر جنبه اجتماعى دارد و براى اصلاح جامعه و جلوگيرى آن از آلودگى ، اشكال فوق در كيفرهايى كه جنبه شخصى دارد همچون كفاره صيد ، صحيح است ، ولى در كيفرهايى همچون حدّ زنا كه جنبه اجتماعى دارد « 1 » اين اشكال صحيح نيست ، مسأله حرمت ابد در تزويج معتدّه به حسب فهم عرف ، جنبه اجتماعى دارد و براى\r\n\r\n\r\n","description":"","footnote":"\r\n( 1 ) جنبه اجتماعى داشتن حدّ زنا از تعابيرى همچون  \" وَ لْيَشْهَدْ عَذابَهُما طائِفَةٌ مِنَ الْمُؤْمِنِينَ \"  كه اين حد بايد در ملأ گروهى از مردم ( و نه در خفا ) اجرا گردد ، استفاده مىگردد .\r\n","page_name":" 1865 ","page_number":16},
  {"content":"\r\n\r\nاستحكام بنيان خانواده است و نه جنبه شخصى .\r\nاشكال اولويت از ناحيه ديگرى است كه با ذكر كلامى از مرحوم آقاى بروجردى به عنوان مقدمه ، به تبيين آن مىپردازيم .\r\n\r\n4 ) كلامى از مرحوم آقاى بروجردى « ره » در باب وصيت و دين :\r\nدر درس مرحوم بروجردى ، يكى از اعلام شاگردان ايشان ( آقاى فريد گلپايگانى ) از ايشان سؤال كرد كه ، با اين كه دين در باب ارث شرعاً از وصيت مقدم است ، چرا در آيه شريفه ، وصيت را مقدم داشته است و فرموده :  « مِنْ بَعْدِ وَصِيَّةٍ يُوصِي بِها أَوْ دَيْنٍ »  .\r\nدر تكميل اين سؤال مىافزاييم كه ، از روايات استفاده مىشود كه در تقديم و تأخير در آيات قرآنى ، عناياتى نهفته است ، مثلًا در صحيحه معاوية بن عمار در مورد سعى از امام صادق عليه السلام مىخوانيم : « ان رسول الله صلى الله عليه و آله حين فرغ من طوافه و ركعتيه قال ابدءوا بما بدأ الله عزّ و جلّ به من اتيان الصفا انّ الله عزّ و جلّ يقول :  إِنَّ الصَّفا وَ الْمَرْوَةَ مِنْ شَعائِرِ اللَّهِ »  .\r\nحال ، سؤال اينجا است ، با وجود مقدم بودن دين بر وصيت ، چرا در آيه شريفه ، وصيت مقدم بر دين شده است ؟\r\nمرحوم آقاى بروجردى در پاسخ فرموده‌اند كه ؛ دين ضامن اجرا دارد ، چون طلبكار به حسب معمول ، به سراغ ورثه بدهكار رفته ، دين خود را مطالبه مىكند ، ولى وصيت ، خواسته موصى است كه از دنيا رفته ، اگر اهتمام خاصى در اين باره اعمال نشود ، بسيارى از وصيتها زمين مىماند ، در روزنامه‌ها مطلبى را كه اهتمام بيشترى نسبت به آن وجود دارد ، به صورت برجسته ، به عنوان تيتر يا سرمقاله مورد توجه ويژه قرار مىگيرد . تا از آن غفلت نشده و در ذهن جاگير شود ، در اينجا نيز به جهت تأكيد و اهتمام بر امر وصيت و جلوگيرى از فراموش شدن آن ، وصيت مقدم داشته شده است .\r\n\r\n","description":"","footnote":"","page_name":" 1866 ","page_number":17},
  {"content":"\r\n\r\n\r\n5 ) توضيح نقد اولويت در مسأله :\r\nحال ، ما در مسأله تزويج ذات بعل و مقايسه آن با معتدّه هم مىگوييم ، زن معتدّه يا شوهرش مرده يا او را طلاق داده ، و بهر حال از حمايت شوهر بيرون رفته ، در نتيجه اگر قانون كيفرى به جهت جلوگيرى از ازدواج معتدّه صورت نگيرد ، بسيارى از اوقات ازدواج در اين حال تحقق مىيابد ، ولى زن شوهردار ، مانع طبيعى دارد و خود شوهر جلوى تحقق اين عمل خلاف را مىگيرد . بنابراين نمىتوان از ثبوت كيفر در باب معتدّه ، ثبوت كيفر را در باب تزويج ذات بعل نتيجه گرفت . آرى ، اگر تزويج زن شوهردار به همان شيوع تزويج زن معتدّه بود ، امكان داشت با عنايت به اولويت ، حرمت ابد را در تزويج زن شوهردار هم استفاده كرد ، ولى چنين شيوعى در كار نيست . خلاصه معلوم نيست كه نفس احترام شوهر ، علت تامه جعل حرمت ابد باشد . بلكه ممكن است جزء علت بوده و جزء علت ديگر شيوع تحقق ازدواج در فرض عدم جعل حرمت ابد باشد ، مجرد احتمال تأثير شيوع در اين حكم ، مانع تماميت استدلال به اولويت مىگردد .\r\n\r\n6 ) تقريب صاحب جواهر قدس سرّه :\r\nصاحب جواهر به گونه‌اى بر حرمت ابد استدلال كرده‌اند كه در ياد نداريم كه ، كسى ديگر گفته باشد . صاحب جواهر مىگويد : از روايات معتدّه برخى به اطلاق و برخى بالنصوصيّة ، استفاده مىگردد كه ، تزويج معتدّه رجعيه ( به شرط دخول يا علم ) حرمت ابد مىآورد و چون معتدّه رجعيه زوجة يا به منزله زوجة است ، لذا از ثبوت حكم حرمت ابد در تزويج معتدّه رجعيه ، ثبوت اين حكم در تزويج زوجه هم استفاده مىگردد .\r\nدر تقريرات مرحوم حاج شيخ عبد لكريم حائرى از اين تقريب ، جوابى داده شده كه نقل و بررسى آن را در جلسه آينده خواهيم آورد . ان شاء الله\r\n« * و السلام * »\r\n\r\n","description":"","footnote":"","page_name":" 1867 ","page_number":18},
  {"content":"\r\n\r\n\r\n4 / 2 / 1379 يكشنبه درس شمارهء ( 206 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل راجع به اينكه آيا تزويج ذات البعل هم مثل تزويج ذات عدة الغير موجب حرمت ابد مىشود يا نه ؟ صحبت كرديم و گفتيم كه صاحب جواهر نظرش اين است « 1 » كه تزويج ذات البعل هم مثل تزويج ذات العدة است و تقريب ايشان اين است كه : مقدمه اول : رواياتى كه دربارهء حكم ذات العده آمده است شامل ذات العده الرجعيه هم مىشود بعضى بالاطلاق و بعضى بالنصوصيه « 2 » .\r\nمقدمه دوم : روايت ديگرى هم داريم كه « المعتده الرجعية زوجة » و از اين روايت اتحاد حكم معتده رجعيه با زن شوهردار استفاده مىشود نتيجتاً حال كه ازدواج با معتده رجعيه موجب حرمت ابد است ، ازدواج با زن شوهردار هم موجب حرمت ابد مىشود . صاحب جواهر بعداً به استدلالش اضافه مىكند كه : علماى سابق هم كه به اين مسأله تصريح نكرده‌اند ، چون اتحاد ذات البعل و معتده را واضح مىدانسته‌اند و به صاحب حدائق بخاطر اينكه گفته است : « ظاهر اكثر در تزويج ذات البعل ، عدم ايجاب حرمت است » « 3 » ، اشكال مىكند كه بر عكس به خاطر وضوح اتحاد چيزى نگفته و رد شده‌اند .\r\n\r\nاشكال مرحوم حاج شيخ عبد لكريم به استدلال صاحب جواهر\r\nآقاى حاج شيخ در تقريرات درسشان « 4 » به استدلال صاحب جواهر اشكال مىكنند و مىفرمايند : اين استدلال در صورتى صحيح است كه آن جمله « المعتده الرجعية زوجة » المعتده الرجعية و الزوجه سيان فى الحكم باشد ، كه نتيجتاً هر جا\r\n\r\n\r\n","description":"","footnote":"\r\n( 1 ) جواهر الكلام 29 / 435\r\n( 2 ) مانند روايت حمران ( جامع الاحاديث ج 20 ، ص 449 ، ابواب ما يحرم بالتزويج باب 1 ح 17\r\n( 3 ) حدائق 23 / 578\r\n( 4 ) تقريرات نكاح آشتيانى ص 114\r\n","page_name":" 1868 ","page_number":19},
  {"content":"\r\n\r\nحكم يكى را نمىدانستيم ، حكم ديگرى را جارى مىكرديم ، لكن تعبير اينجا ، مثل عبارت « الطواف بالبيت صلاة » است ، كه مىخواهد طواف را نازل منزله صلاة قرار بدهد و به اصطلاح يك تنزيل انجام دهد و معلوم است كه تنزيل بالاتر از مصداق حقيقى بودن يك شيء براى يك طبيعت نيست . وقتى شما مىگوييد « زيد انسان » يعنى زيد مصداق حقيقى انسان است و هر حكمى كه طبيعت انسان دارد ، زيد هم دارد اما هر حكمى را زيد دارد ، طبيعت انسان هم آن حكم را دارد و زيد هيچ حكم اختصاصى ندارد ، اين ديگر ملازمه ندارد و ملازمه فقط از يك طرف است . كل حكم ثبت للانسان ثبت لزيد و لا يدل على العكس .\r\nو در مثال طواف هر حكم كه صلاة دارد طواف هم دارد دون العكس در اينجا هم هر حكمى كه زوجه دارد براى معتده رجعيه ثابت است اما اگر بگوييم هر حكم معتده رجعيه دربارهء زوجه هم جارى است اين درست نيست و نتيجتاً دليل نمىشود حكم ازدواج با معتده رجعيه در ازدواج با ذات البعل جارى باشد .\r\n\r\nتوجيه استدلال صاحب جواهر « ره » توسط استاد « مدّ ظلّه » :\r\nما مىتوانيم كلام صاحب جواهر « ره » را روى برخى مبانى اصولى ( كه ظاهراً مورد قبول صاحب جواهر « ره » هم هست ) تمام بكنيم . اختلافى بين مرحوم شيخ « ره » و مرحوم آخوند مطرح است كه آيا عكس نقيض قضايا جزء مداليل عبارات هست يا خير ؟ يعنى اگر گفتند : « كل عالم يجب اكرامه » آيا مدلول اين كلام علاوه بر منطوق ، اين است كه « ما لا يجب اكرامه فليس بعالم » يا خير ؟ به بيانى ديگر آيا معناى عبارت فقط اين است كه هر عالمى واجب الاحترام است يا به اين جهت هم ناظر است كه اگر ديديد كسى واجب الاحترام نبود ، بدانيد كه عالم هم نيست .\r\nمرحوم شيخ « ره » بر خلاف مرحوم آخوند « ره » مىفرمايد قضايا بر عكس نقيض خود نيز دلالت دارند . البته تمسك به اصالة العموم در برخى از مراحل مورد اتفاق مرحوم شيخ و مرحوم آخوند « ره » هست و آن مواردى هست كه به منطوق قضايا\r\n\r\n","description":"","footnote":"","page_name":" 1869 ","page_number":20},
  {"content":"\r\n\r\nتمسك مىشود نه به عكس نقيض آن ، مورد اول : زيد عالم است ولى نمىدانيم وجوب اكرام دارد يا خير ، به عموم كل عالم يجب اكرامه له تمسك مىكنيم .\r\nمورد دوم : بعد از اكرم العلماء ، لا تكرم زيداً هم گفته شده ، دو نفر به نام زيد داريم يكى عالم و ديگرى غير عالم ، و نمىدانيم لا تكرم زيداً به كدام يكى از آن دو نفر ناظر است ، در اين مورد نيز حفظاً لاصالة العموم اكرم العلماء ، حكم به وجوب احترام زيد عالم مىكنيم . اين دو مورد جائى است كه در ارادهء جدى از « كل عالم » شك كنيم كه آيا ارادهء جدى در مورد زيد عالم با ارادهء استعمالى ( كه عام هست ) تطابق دارد يا خير ؟\r\nمورد سوم : اگر در ارادهء جدى مولى شك نداشته باشيم و بدانيم اين زيدى كه اينجا نشسته ، واجب الاحترام نيست ولى نمىدانيم اين زيد عالم است و عموم « كل عالم يجب اكرامه » تخصيص خورده ؟ يا او جاهل است و تخصصاً وجوب احترام ندارد ، در چنين موردى ، بين مرحوم شيخ و مرحوم آخوند اختلاف است ، مرحوم شيخ طبق مبناى اصولى ، دلالت قضايا بر عكس نقيض خود مىفرمايند ، حكم مىكنيم اين زيدى كه در اينجا نشسته عالم نيست و در احكام ديگر نيز حكم جاهل را بر آن بار مىكنيم ، به اين بيان كه « كل عالم يجب اكرامه » دلالت مىكند بر اينكه « كل ما لم يجب اكرامه فليس بعالم » ولى فرض اين است كه مىدانيم « زيد لا يجب اكرامه » فزيد ليس بعالم . در مقابل ، مرحوم آخوند مىفرمايند : به حسب منطقى اصل قضايا و عكس نقيض آن متلازم در صدق هستند ولى لازمهء اين تلازم منطقى اين نيست كه لفظى كه بر اصل قضيه دلالت كند برعكس نقيض آن هم دلالت كند ، تا جعل و تنزيل يكى ، جعل ديگرى هم باشد ، چون مبناى دلالات بناء عقلاء است . در مورد عكس نقيض چنين بناء عقلائى در كار نيست . بنابراين واجب الاحترام نبودن زيد كاشف از عالم نبودن او نيست . پس در جائى كه ارادهء جدى و عدم شمول عام روشن است و شك در خروج به نحو تخصيص با تخصص است ، دليل نداريم كه\r\n\r\n","description":"","footnote":"","page_name":" 1870 ","page_number":21},
  {"content":"\r\n\r\nتخصص مقدم باشد و اصول عقلائى در موردى جارى است كه شك در مراد جدى داشته باشيم .\r\n\r\nپس از روشن شدن دو مبناى اصولى به اصل بحث برمىگرديم :\r\nبنابر مبناى شيخ انصارى كه ظاهراً مرحوم صاحب جواهر نيز با اين نظر اصولى موافقند ، مىتوانيم به « المعتده الرجعية زوجة » تمسك كرده و اثبات كنيم كه احكام ثابت در معتده در مورد ذات البعل نيز جارى است و ازدواج با ذات البعل هم در صورت علم يا دخول حرمت ابدى مىآورد . توضيح آنكه :\r\nمقدمهء اول : احكام منحصر به احكام الزامى نيست و احكام ترخيصى هم يكى از احكام است .\r\nمقدمهء دوم : معناى « المعتدة الرجعية زوجة » اين است كه كل حكم الزامى او ترخيصى ثبت للزوجة فهو ثابت للمعتدة الرجعية .\r\nمقدمهء سوم : عكس نقيض اين قضيه اين است كه « كل حكم الزامى او ترخيصى لم يثبت للمعتده فهو ليس بثابت للزوجة » .\r\nمقدمهء چهارم : چون ازدواج با معتده در صورت علم يا دخول موجب حرمت ابدى مىشود و ديگر جواز نكاح جديد ثابت نيست پس در مورد كسى هم كه با ذات البعل ازدواج مىكند ، جواز نكاح جديد ثابت نيست .\r\nاما اينكه مرحوم صاحب جواهر فرموده‌اند « اول ظاهر جميع علماء اين است كه ازدواج با ذات البعل نيز موجب حرمت ابدى مىشود و چون حكم ازدواج با ذات البعل به روشنى از حكم ازدواج با معتده استفاده مىشده است علماء به ذكر حكم ازدواج با معتده اكتفا كرده‌اند » « 1 » اين كلام از جهاتى قابل مناقشه است :\r\nاولًا ؛ محقق سبزوارى و صيرفى و علامه حلى در قواعد صريحاً در حرمت ابدى\r\n\r\n\r\n","description":"","footnote":"\r\n( 1 ) بل لعلّه ( تساوى حكم معتده و ذات البعل ) ظاهر الجميع و ان لم يتعرضوا له بالخصوص اتكالًا على معلومية اتحاد حكمها . لحكم ذات العدة الرجعية و منه يعلم ما فى نسبة عدم الالحاق الى المشهور » جواهر 29 / 453 .\r\n","page_name":" 1871 ","page_number":22},
  {"content":"\r\n\r\nترديد كرده‌اند . بلكه محقق در نافع و فخر المحققين و فاضل مقداد و كاشف اللثام فتوى به عدم حرمت نكاح جديد داده‌اند .\r\nثانياً ؛ وجه الحاق ازدواج با ذات البعل به ازدواج با معتده امر روشن و واضحى نيست و لذا مىبينيم برخى در الحاق ترديد كرده‌اند و توجيهى هم كه ما كرديم ، اولًا اختلافى است و ثانياً واضح هم نيست . ثالثاً ؛ اگر واضح بود چه طور در مسأله زنا با ذات البعل كه مشابه اين مسأله هست . به ذكر زناى با معتده اكتفا نكرده‌اند و همه فقهاء ، زناى با ذات البعل را مستقلًا مطرح كرده‌اند .\r\nرابعاً ؛ اين همه احكام فقهى واضح را فقهاء متعرض شده‌اند ، ولى به اينجا كه رسيده‌اند ، هيچ كدام از فقهاء سلف ( بجز فقه الرضا ) در ضمن محرمات نكاح ، اسمى از اين فرع نبرده‌اند ؟ !\r\nبه هر حال ؛ عمده ادله قائلين به حرمت ابد ، همان روايات است .\r\n\r\nمقدمه بررسى روايات :\r\nدر كتب فقهى براى اثبات حرمت در اين مسأله به روايات استدلال شده است و لذا برخى استعجاب كرده‌اند كه چطور علامه در قواعد مىفرمايد « 1 » : نصى در مسأله نداريم ! بخصوص كه خود علامه ، قبلًا در تحرير روايت مسأله را ذكر كرده است .\r\nعجيت‌تر آنكه ، اشخاصى مانند مرحوم سيد در عروة ، حكم ازدواج با ذات البعل را به ازدواج با معتده ملحق كرده‌اند و از باب الحاق خواسته‌اند حكم مسأله را روشن كنند ، در حالى كه در كتب حديثى كه در دسترس همگان است مانند وسائل ، اين احاديث موجود است .\r\n\r\nتوجيه كلام علامه در قواعد : « من عدم التنصيص »\r\nتوجيه اول : شايد مراد علامه اين باشد كه در كلمات فقهاء به اين مطلب تنصيص نشده است همانطورى كه در تحرير مىفرمايد : « اصحاب ، حكم ذات البعل را ذكر\r\n\r\n\r\n","description":"","footnote":"\r\n( 1 ) علامه در قواعد : « لو تزوج بذات البعل ففى الحاقه بالمعتده » اشكال ينشأ من عدم التنصيص اولوية التحريم »\r\n","page_name":" 1872 ","page_number":23},
  {"content":"\r\n\r\nنكرده‌اند ولى از باب ازدواج با معتده به ضميمه اولويت حكم مسأله روشن مىشود ، البته دو روايت در مسأله هست 1 صحيحهء عبد الرحمن بن الحجاج كه جواز از آن استفاده مىشود . 2 موثقه زراره كه حرمت از آن استفاده مىشود » كأن بخاطر تعارض و اقوائيت روايت جواز نكاح از روايت حرمت نكاح جديد ، استفاده نمىشود ولى با اولويت از باب معتده ، مىتوانيم حرمت نكاح جديد را بدست آوريم و اين اولويت قياس نيست ، چون علت حكم در معتده روشن است و اين علت به نحو اقوى در ذات البعل هم موجود است .\r\nتوجيه دوم : « عدم التنصيص » يعنى نص قابل اعتمادى نيست ، همچنانكه محقق كركى در جامع المقاصد 12 / 312 مىفرمايند : « برخى به علامه اشكال كرده‌اند كه در مسأله نصوصى داريم » محقق كركى پاسخ مىدهند كه علامه مىفرمايد : « بعد از تعارض ، نصوص قابل اعتمادى نداريم » . كأن ايشان هم ، قابل اعتماد نبودن نصوص را مىپذيرند . البته ظاهر كلام محقق كركى اين است كه نصوص ذاتاً مجمل بوده و دلالت آنها تمام نيست . لكن با مراجعه روشن مىشود . كه ظهور نصوص در اثبات تحريم قابل انكار نيست لذا بايد مرادشان اين باشد كه با عنايت به معارض‌ها ، نصوص قابل اعتمادى نداريم .\r\n\r\nروايات مسأله :\r\nچند روايت را بررسى مىكنيم و بقيه را به جلسات آتى موكول مىنمائيم .\r\n\r\nروايت اول :\r\n« عن عبد الله بن بكير ، عن أديم بن الحر قال : قال أبو عبد اللَّه عليه السلام : التى تتزوج و لها زوج يفرّق بينهما ثم لا يتعاودان » « 1 »\r\n\r\nبررسى روايت از حيث سند :\r\nهمانطورى كه مىبينيد در سلسله سند عبد الله بن بكير فطحى هست كه روايت\r\n\r\n\r\n","description":"","footnote":"\r\n( 1 ) وسائل الشيعة كتاب النكاح ابواب ما يحرم بالمصاهرة و نحوها حديث 1\r\n","page_name":" 1873 ","page_number":24},
  {"content":"\r\n\r\nرا موثقه مىكند ، مضافاً بر او ، حسن بن على هم هست كه اگر بگوئيم حسن بن على بن فضّال است ، او هم غير امامى است . اما شايد او حسن بن على و شاء باشد كه امامى است و به هر حال روايت از جهت عبد الله بن بكير موثقه است .\r\n\r\nبررسى روايت از حيث دلالت :\r\nبعضى مستدلين به اين روايت ، قائل هستند كه ، اين روايت بطور عام و مطلق دال بر اين است كه تزويج ذات البعل موجب حرمت ابد است و علم و جهل و دخول و عدم دخول هم فرقى نمىكند . و ما فعلًا حرف آقايان را عرض مىكنيم و بعد دربارهء آن بحث مىكنيم .\r\n\r\nروايت دوم :\r\n« عن ابن بكير ، عن زراره ، عن ابى جعفر عليه السلام فى امرأة فقد زوجها أو نعى اليها فتزوجت ثم قدم زوجها بعد ذلك فطلقها ، قال : تعتد منهما جميعاً ثلاثة اشهر عدة واحدة و ليس للاخر أن يتزوجها ابداً « 1 » »\r\n\r\nبررسى روايت از حيث سند :\r\nاين روايت هم از جهت ابن بكير موثقه است .\r\n\r\nبررسى روايت از حيث دلالت :\r\nاين روايت در موردى است كه زن به فوت يا طلاق شوهرش مطمئن شده ولى مرد اجنبى جاهل بوده و با اين زن ازدواج كرده و دخول هم شده است و معلوم است كه اين روايت با عموم روايت قبلى كه متعرض جهل و علم ، دخول و عدم دخول نشده است ، منافاتى ندارد ، يعنى مفهومى ندارد كه سه مورد ديگر مستفاد از عموم روايت اديم را نفى كند ، بلكه ، اين فقط متعرض يك مورد ( جهل مع الدخول ) است و نسبت به بقيه موارد ساكت است .\r\n\r\n\r\n","description":"","footnote":"\r\n( 1 ) وسائل الشيعة كتاب النكاح ابواب ما يحرم بالمصاهرة و نحوها حديث 2\r\n","page_name":" 1874 ","page_number":25},
  {"content":"\r\n\r\n\r\nروايت سوم : روايت زراره\r\n« عن زراره ، عن ابى جعفر عليه السلام قال : اذا نعى الرجل الى اهله أو أخبروها أنه قد طلقها فاعتدت ثم تزوجت فجاء زوجها الاول ، فان الاول احق بها من هذا الاخير دخل بها الاول أم لم يدخل بها ، و ليس للآخر أن يتزوجها ابداً و لها المهر بما استحل من فرجها . « 1 » »\r\nاين روايت با اسناد متعدد در كافى و تهذيب و استبصار آمده است در مورد اسناد و دلالت روايت ، در جلسه آينده بحث خواهيم كرد . ان شاء اللَّه تعالى\r\n« * و السلام * »\r\n\r\n\r\n","description":"","footnote":"\r\n( 1 ) وسائل الشيعة كتاب النكاح ابواب ما يحرم بالمصاهرة و نحوها ، حديث 6\r\n","page_name":" 1875 ","page_number":26},
  {"content":"\r\n\r\n\r\n6 / 2 / 1379 شنبه درس شمارهء ( 207 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته ، اشكال مرحوم حاج شيخ به صاحب جواهر « ره » در استفاده حرمت ابدى از طريق تنزيل معتدّه رجعيه به زوجه ، و نقد استاد « مدّ ظلّه » بر ايشان ، با بيان اختلاف مرحوم شيخ و آخوند در دوران امر بين تخصيص و تخصص در صورت شك در مراد ، و سه حديث در حكم تزويج ذات بعل نقل شد .\r\nدر اين جلسه ، با بررسى مفصل سند و دلالت روايت زراره ، روايت ديگر زراره و حديث فقه الرضوى و مرفوعه احمد بن محمد را بررسى مىكنيم .\r\n* * * \r\nالف ) بررسى روايت زراره :\r\n\r\n1 ) تحقيقى در باره سند :\r\nيكى از روايات مورد بحث ( تزويج به ذات بعل ) صحيحه‌اى است كه زراره از حضرت باقر عليه السلام نقل نموده است .\r\nاين روايت با هشت طريق به دست ما رسيده ، كه شش طريق را كافى و دو طريق را تهذيب و استبصار آورده‌اند . همه طرق ، به زراره منتهى شده ، ولى ناقلين از زراره ، سه نفرند ؛\r\n1 موسى بن بكر ، كه پنج طريق به او مىرسد .\r\n2 عبد لكريم بن عمرو خثعمى ، كه از دو طريق از وى نقل شده است .\r\n3 عبد الله بن بكير ، كه فقط يك طريق به او منتهى گشته است .\r\n\r\n* نقل اسناد :\r\n1 على بن الحسن بن فضال عن على بن الحكم عن موسى بن بكر عن زراره .\r\n2 محمد بن يحيى عن احمد بن محمد عن على بن الحكم عن موسى بن بكر .\r\n\r\n","description":"","footnote":"","page_name":" 1876 ","page_number":27},
  {"content":"\r\n\r\n3 أبو العباس الرزاز ( محمد بن جعفر ) عن ايوب بن نوح عن صفوان عن موسى بن بكر .\r\n4 أبو على الاشعرى ( محمد بن جعفر ) عن محمد بن عبد الجبار عن صفوان عن موسى بن بكر .\r\n5 محمد بن اسماعيل عن الفضل بن شاذان عن صفوان عن موسى بن بكر .\r\nاين پنج طريق كه اولى از تهذيبين « 1 » و چهارتاى ديگر از كافى « 2 » است ، به موسى بن بكر مىرسد . البته در دو طريق ، على بن حكم و در سه طريق ، صفوان از موسى نقل كرده‌اند .\r\n6 عدة من اصحابنا عن سهل بن زياد عن ابن ابى نصر عن عبد لكريم عن زراره .\r\n7 على بن ابراهيم عن أبيه عن ابن ابى نصر عن عبد لكريم « 3 »\r\nاين دو طريق را كه به عبد لكريم مىرسد ، كافى نقل مىكند و فقيه قسمت دوم سند را تفصيلًا نقل كرده و مىنويسد : روى احمد بن محمد بن ابى نصر البزنطى عن عبد لكريم بن عمرو الخثعمى عن زراره « 4 » .\r\n8 و عنه ( على بن الحسن بن فضال ) عن محمد بن خالد الاصم عن عبد الله بن بكير عن ابى جعفر عليه السلام « 5 » .\r\nاين طريق را شيخ در تهذيبين به اين صورت آورده ، ولى چون به حسب معمول ، روايات عبد الله بن بكير به وسيله عمويش ، زراره از ابى جعفر عليه السلام مىباشد ، و خيلى روشن نيست كه او امام را درك كرده باشد ، و متن حديث عين همان متنى است كه به طرق ديگر نقل شده ، لذا به ظنّ بسيار قوى زراره از سند افتاده است .\r\n\r\n2 ) نقصى در نقل جامع الاحاديث و سهوى از مرحوم صدوق در فقيه :\r\nدر جامع الاحاديث « 6 » بعد از نقل حديث با يك سند از فقيه ( بزنطى از عبد لكريم از زراره ) نوشته‌اند : « و زاد عبد لكريم فى حديثه ؛ و ليس للآخر أن يتزوجها\r\n\r\n\r\n","description":"","footnote":"\r\n( 1 ) تهذيب ج 7 ص 488 استبصار ج 3 ، ص 190 .\r\n( 2 ) كافى جلد 6 صفحه 149 .\r\n( 3 ) كافى ج 6 صفحه 150 .\r\n( 4 ) فقيه ج 3 ص 547 .\r\n( 5 ) تهذيب ج 7 ، ص 489 - استبصار ج 3 ص 190 .\r\n( 6 ) جامع الاحاديث ج 20 ص 442 .\r\n","page_name":" 1877 ","page_number":28},
  {"content":"\r\n\r\nابداً » .\r\nبا توجه به اينكه راوى حديث ، كسى جز عبد لكريم نيست ، عبارت « زاد عبد لكريم فى حديثه » بىمعنا است . اگر غير از عبد لكريم راوى ديگرى ، روايت را نقل كرده بود ، اين تعبير صحيح بود .\r\nالبته فقيه ، طريق ديگرى نيز دارد كه در آن ، موسى بن بكر از زراره نقل مىكند ، و اين اضافى در يكى از نقل‌ها هست . و اين طريق در جامع الاحاديث نيامده است .\r\nدر فقيه « 1 » نيز سهوى واقع شده كه مىنويسد : « و زاد عبد لكريم فى حديثه » در حالى كه صحيح آن « زاد موسى فى حديثه » است . چون در تمام طرق مختلفى كه مرحوم كلينى و شيخ آورده‌اند ، اين زياده در نقل موسى بن بكر است نه عبد لكريم .\r\nسؤال : چون نقلها ، متعدد است ، ممكن است تعبير مرحوم صدوق « غير عبد لكريم » بوده و كلمه غير سقط شده باشد ؟\r\nجواب : اگر مرحوم صدوق ، مانند كلينى از طرق متعدد نقل كرده بود ، اين احتمال وجود داشت ، ولى چون بيش از دو طريق نقل نكرده ، اين خطا ، ناشى از همان سهو قلم است .\r\n\r\n3 ) نتيجه بحث :\r\nروايت ، صحيح السند است . چون اگر كسى در بعضى طرق هم - به جهت موسى بن بكر يا على بن حسن بن فضال - تأمل داشته باشد ، اما چون بعضى اسناد به صفوان منتهى مىشود ( و او از سه نفرى است كه ما و شيخ بلاواسطه آنها را معتبر مىدانيم ) لذا صحيحه است نه موثقه .\r\n\r\n4 ) متن روايت :\r\nكافى ( به حسب نقل عبد لكريم ) عن زراره عن ابى جعفر عليه السلام قال : « اذا نفى الرجل ( رجلٌ تهذيب در نقل عبد الله بن بكير - استبصار ) الى اهله أو خبروها\r\n\r\n\r\n","description":"","footnote":"\r\n( 1 ) فقيه ج 3 ، ص 546 .\r\n","page_name":" 1878 ","page_number":29},
  {"content":"\r\n\r\n( اخبروها تهذيب و استبصار ) أنه ( قد ) طلقها ، فاعتدت ، ثم تزوجت فجاء زوجها الاول « 1 » ( بعدُ فقيه و نقل موسى بن بكر در تهذيب و كافى و نقل عبد الله بن بكير در استبصار ) ( فان ) الاول « 2 » احق بها من ( هذا ) الآخر « 3 » دخل بها ( الاول نقل موسى بن بكر در تهذيب و عبد الله بن بكير در استبصار ) ( الآخر فقيه ) أو لم يدخل بها و لها من الآخر المهر « 4 » بما استحلّ من فرجها و ليس للآخر ان يتزوجها ابداً « 5 » .\r\nمتن روايت هم مختلف نقل شده ، و بعضى از اختلافات نسخ در كيفيت استنباط مسأله دخالت دارد . مثل عبارت « دخل بها او لم يدخل بها » كه در كافى و استبصار آمده ، و در تهذيب كلمه « الاول » و در فقيه « الآخر » را اضافه دارد . « 6 »\r\n\r\n5 ) بررسى نسخه فقيه :\r\nچون در روايات نقل به معنى را اجازه داده‌اند و فقيه ، كتاب فتوايى مرحوم صدوق بوده است ، لذا در بعضى موارد ، براى روشن شدن مطلب ، خود ايشان تصرفاتى نموده ، كلماتى را اضافه يا تفسير فرموده‌اند . مثلًا در سند همين روايت كه كافى كلمه « عبد لكريم » دارد ، مرحوم صدوق با مشخصات بيشتر : « عبد لكريم بن عمر و الخثعمى » نوشته‌اند . يا ابن نصر را « احمد بن محمد بن ابى نصر البزنطى » بيان كرده‌اند . از اين رو : به ظن بسيار قوى كلمه « الآخر » را خود ايشان اضافه كرده و فتوا و فهم ايشان از روايت بوده است . كه براى رفع ابهام ، آن را اضافه كرده است .\r\nزيرا در هيچ كدام از نقلهاى متعدد ، اين كلمه نيست .\r\n\r\n\r\n","description":"","footnote":"\r\n( 1 ) « الاول » در نقل استبصار و فقيه و نقل عبد الله بن بكير در تهذيب و موسى بن بكر در كافى موجود نيست .\r\n( 2 ) در نقل زرارة در كافى : « قال : الاول » .\r\n( 3 ) « الآخر » نقل موسى بن بكر در تهذيب .\r\n( 4 ) عبارت « من الآخر » در نقل موسى بن بكر در تهذيب و استبصار موجود نيست و در نقل عبد الله بن بكر در استبصار و تهذيب « لها المهر من الآخر » آمده است و در نقل موسى بن بكر در كافى آمده « لها من الآخر المهر » .\r\n( 5 ) جمله اخير « و ليس للاخر . . » در نقل عبد لكريم در كافى و در يكى از نقلهاى فقيه موجود نيست و كلينى در نقل موسى بن بكر آن را با فاصله نقل مىكند و مىگويد « قال : و ليس للاخر . . . » و در تهذيب و استبصار اين جمله مقدم نقل شده است « ليس للاخر ان يتزوجها ابداً و لها المهر بما استحل من فرجها نقل عبد الله بن بكر در تهذيب » .\r\n( 6 ) در نقل روايت در جامع الاحاديث اشتباهاتى رخ داده كه با مقابله با كتب اربعه روشن مىشود .\r\n","page_name":" 1879 ","page_number":30},
  {"content":"\r\n\r\n\r\n* وجه فتواى مرحوم صدوق :\r\nاز عبارت « اخبروها انه طلقها فاعتدت » كه در روايت آمده ، معلوم مىشود ، فرض روايت در صورتى است كه زن از طرف شوهر اول مدخوله بوده ، زيرا مطلقه در صورتى كه مدخوله نباشد ، عدّه ندارد .\r\nبنابراين ، مراد از جمله « دخل بها او لم يدخل بها » شوهر اخير است ، و اجتهاداً اين كلمه اضافه شده است .\r\n* نقد استاد « مدّ ظلّه » به نظر مرحوم صدوق :\r\nاين برداشت صحيح نيست و بايد ، مراد شوهر اول باشد ، چون در ذيل روايت آمد ، « و لها من الاخير المهر بما استحل من فرجها » يعنى فرض دخول شده ، و عبارت به صورت « إن استحل من فرجها » نيست تا دو صورت دخول و عدم دخول براى شوهر اخير صحيح باشد .\r\nو آنچه ايشان ذكر نموده‌اند نيز ، شاهد مدخوله بودن نيست ، چون عبارت « اذا نعى الرجل الى أهله أو أخبروها انه طلقها » دو فرض دارد ، و در فرض وفات شوهر حتى غير مدخوله هم عدّه دارد « دخل بها . . . » يعنى در هر دو فرض مندرج در سؤال حكم همين است . و لذا اگر تصريح هم نشده باشد ، ضمير به اول بر مىگردد . و مراد شوهر اول است . و چون در نقل مرحوم كلينى با اينكه طرق متعدد هم دارد كلمه « الاول » نيست ، محتمل است ، در اصل روايت هم اين كلمه نبوده ، و در تهذيبين كه آمده براى توضيح در حاشيه نوشته‌اند و بعدها وارد متن شده است - در هر صورت مراد شوهر اول است .\r\n\r\n6 ) بررسى دلالت روايت :\r\nمورد استشهاد در روايت ، جمله « ليس للاخر أن يتزوجها ابداً » مىباشد با اينكه اين عبارت در نقل عبد لكريم در كافى و در يكى از نقلهاى فقيه نيست ولى به قرينهء نقلهاى متعدد صحيح ديگر ، معلوم مىشود ، سقطى در اين نقل صورت گرفته است . مورد روايت يا قدر متيقن از آن ، فرض جهل زوجه است . چون به او خبر\r\n\r\n","description":"","footnote":"","page_name":" 1880 ","page_number":31},
  {"content":"\r\n\r\nداده‌اند كه شوهرش مرده يا او را طلاق داده است . و به قرينه « بما يستحل من فرجها » دخول هم صورت گرفته . پس روايت به طور مسلم ، متعرض صورت جهل زن با دخول است كه حكم به حرمت ابد كرده است .\r\n\r\nب ) روايت ديگر زراره :\r\n\r\n1 ) متن روايت :\r\n« ابن ابى عمير عن ابن بكير عن زرارة عن ابى جعفر عليه السلام فى امرأة فقدت زوجها أو نعى اليها ، فتزوجت . ثم قدم زوجها بعد ذلك فطلقها ، قال : تعتد منهما جميعاً ثلاثة اشهر عدة واحدة ، و ليس للاخر ان يتزوجها ابداً « 1 » » .\r\n\r\n2 ) بررسى اطلاق دو روايت زراره :\r\nآيا اين دو روايت نسبت به علم و جهل مرد مطلق است و شامل هر دو مىشود ؟\r\nمرحوم آقاى خويى ، آن را مطلق دانسته و مىفرمايند : فرض جهل مرد نشده و اعم است .\r\nايشان مىنويسند : و قد دلتا ( يعنى دو روايت زراره ) على ثبوت الحرمة الابدية فى هذا الفرض - و هو الدخول - مطلقاً ، من غير تفصيل بين صورة علم الزوج بالحال و صورة جهله به « 2 » .\r\nلذا ، در صورت تعارض ، جمعاً بين الادلة ، مىتوان آن را به صورت علم زوج حمل نمود .\r\nدر مقابل ، مرحوم آقاى حكيم ، فرض جهل مرد را مسلم دانسته‌اند و مىفرمايند :\r\nأن الموثقين ( دو خبر زراره ) كما يختصان بصورة الدخول يختصان بصورة الجهل « 3 » .\r\nو مرحوم شيخ انصارى نيز مىفرمايند : ظاهر اين است كه مرد هم جاهل است ولى بيانى ندارند . « 4 »\r\n\r\n3 ) نظر استاد « مدّ ظلّه » :\r\nبه نظر مىرسد ، فرمايش مرحوم آقاى خويى تمام نباشد و حق با مرحوم شيخ است - گرچه ايشان وجه آن را بيان نكرده‌اند - زيرا اين مطلب بر مبناى تحقيقى كه\r\n\r\n\r\n","description":"","footnote":"\r\n( 1 ) تهذيب ج 7 ، ص 308 ، جامع الاحاديث ج 20 ص 441 .\r\n( 2 ) مبانى العروة - كتاب النكاح - 1 / 232 .\r\n( 3 ) مستمسك العروة - ج 14 ص 132 .\r\n( 4 ) كتاب النكاح - ص 418 .\r\n","page_name":" 1881 ","page_number":32},
  {"content":"\r\n\r\nخود آقاى خويى هم قبول دارند ؛ كه « زانى عدّه ندارد » تمام نيست . مىگويند : اگر زنا از ناحيه زن ، و وطى مرد به شبهه بود ، عدّه دارد . چون معيار احترام شوهر و ماء شوهر است . اما در صورتى كه شبهه از ناحيه زن و مرد زانى باشد طبق تحقيق عدّه ندارد .\r\nو اگر بخواهيم روايت دوم را به صورت علم زوج حمل كنيم ، با تعتد منهما جميعاً ، منافات دارد . چون زوج با علم به حال ، زانى است و عدّه ندارد .\r\nروايت ديگر زراره ، هر چند ، كلمه تعتد منهما ندارد ، ولى مورد آن صورت جهل مرد است و لااقل فرد ظاهر و متعارفش اين صورت است . زيرا مىفرمايد : « فان الاول احق بها من الآخر » و اگر دومى با علم به تحريم ، ازدواج و دخول كرده ، زانى بوده و توهم اين نمىشد ، كه دومى حقى داشته باشد ، تا بگوييم شوهر اولش « أحقّ » است .\r\n\r\nج ) روايت فقه رضوى :\r\n\r\n1 ) متن روايت :\r\n« من تزوج امرأة لها زوج و دخل بها أو لم يدخل بها أو زنى بها لم تحل ابداً « 1 » .\r\nاعتبار اين كتاب محل خلاف است ، عدّه‌اى در مورد آن توقف كرده ، بعضى به روايات آن عمل مىكنند ، ما احتياطاً روايات آن را مىخوانيم .\r\n\r\n2 ) معنى و دلالت روايت :\r\nضمير « دخل بها » ذات وجهين است كه به شوهر اول برگردد يا دوم .\r\nولى « زنى بها » ظاهراً عطف به « تزوج » است ، يعنى حديث دو صورت را بيان نموده ، يكى تزويج با عقد ، دخول - شوهر اول يا دوم - صورت گرفته باشد يا خير ، و دوم بدون عقد ، زنا صورت گرفته باشد . و محتمل است زنى بها عطف به دخل بها و صورت زنا هم با تزويج باشد ، با اين بيان كه « تزوج امرأة » يعنى جهلًا و « زنى بها » يعنى با علم به اينكه ، زن زوج ديگرى دارد ، عقد كرده ، ولى اين احتمال بعيد است .\r\nاز اين روايت استفاده مىشود كه ، تزويج ذات بعل مطلقاً حرمت ابد مىآورد ، با\r\n\r\n\r\n","description":"","footnote":"\r\n( 1 ) جامع الاحاديث ج 20 ص 442 .\r\n","page_name":" 1882 ","page_number":33},
  {"content":"\r\n\r\nعلم يا جهل ، دخول يا عدم دخول .\r\n\r\n3 ) آيا حرمت على وجه الاطلاق قائل هم دارد ؟\r\nمرحوم فاضل هندى در كشف اللثام مىنويسد : اگر قرار باشد به روايت تحريم اخذ كنيم بايد على وجه الاطلاق بگوييم حرمت ابد دارد .\r\nبا اينكه بعضى نقل كرده‌اند : در صورت جهل زوج و عدم دخول اجماعى است كه حرمت ابد نمىآورد ، در عين حال محتمل است حرمت على وجه الاطلاق قائل هم داشته باشد . مثل همين فقه رضوى .\r\nو در بسيارى موارد فتواى مرحوم صدوق و پدرش نيز موافق ، با همين كتاب است و لذا محتمل است مرحوم صدوق هم قائل به حرمت على وجه الاطلاق باشد .\r\n\r\nد ) مرفوعه احمد بن محمد :\r\n\r\n1 ) متن روايت و مفاد آن :\r\n« فى الكافى : عدة من اصحابنا عن احمد بن محمد ، رفعه : أن الرجل اذا تزوج المرأة و علم أن لها زوجاً ، فرق بينهما و لم تحل له ابداً « 1 » » .\r\nروايت مىفرمايد ، ازدواج با ذات البعل حرمت ابدى مىآورد ، در صورتى كه در وقت تزويج ، علم داشته كه ، اين زن شوهر دارد .\r\n\r\n2 ) دلالت مرفوعه :\r\nروايت ، حكم به حرمت ابد را مقيد به صورت علم نموده « 2 » ، و قهراً مفهومش اين است كه با جهل ، حرمت ابد ندارد و مقتضاى اطلاق مفهوم نيز اين است كه چه دخول كرده باشد و چه نكرده باشد .\r\nبراى كسانى كه به همه روايات كافى عمل مىكنند ، مثل مرحوم آقاى نائينى ، اين هم از روايات معتبر مسأله مىشود . « * و السلام * »\r\n\r\n\r\n","description":"","footnote":"\r\n( 1 ) جامع الاحاديث ج 20 ص 442 تهذيب ج 7 ص 305 و كافى ج 5 ص 429 .\r\n( 2 ) البته اگر واو را عاطفه بگيريم ، واو بعدى براى او علم حاصل شده باشد حرمت ابد دارد .\r\n","page_name":" 1883 ","page_number":34},
  {"content":"\r\n\r\n\r\n7 / 2 / 1379 چهارشنبه درس شمارهء ( 208 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل دربارهء حكم تزويج به ذات بعل سخن گفتيم و اشاره كرديم كه به دليل اولويت نمىتوان حكم ذات بعل را همچون حكم معتده دانست . بلكه بايد به روايات مسأله مراجعه كرد . از جمله روايات ، دو روايت از زراره بود كه برخى آن را نسبت به صورت علم و جهل زن مطلق دانسته‌اند .\r\nدر اين جلسه ، از دو روايت زراره صورت جهل زوج ثانى به ذات بعل بودن زن را ، استظهار مىكنيم و در ادامه ، تعارض بين روايات را مطرح كرده ، وجوه مختلفى كه درباره نسبت بين روايات بوده ذكر مىكنيم . با عنايت به اين كه فرض دخول ، فرد ظاهر از روايت عبد الرحمن بن الحجاج است ، اخراج اين فرد را از تحت آن غير ممكن مىدانيم بلكه با نقل دسته‌اى از روايات انصراف اين گونه روايات را به خصوص صورت دخول بيشتر مبين خواهد شد . بنابراين ، روايات باب ، متعارض بوده و نمىتوان به آنها تمسك نمود .\r\nمرحوم حاج شيخ با تمسك به موثقه اديم ( عام فوق ) يكسانى ذات بعل و معتده را نتيجه گرفته ، ما با ذكر چند اشكال ، ناتمامى اين كلام را اثبات كرده ، در ضمن به بررسى مرجحات نسبت به روايات باب مىپردازيم .\r\n* * * \r\nالف ) توضيحى در چگونگى استظهار جهل در روايت‌هاى زراره :\r\nدو روايت زراره كه در جلسه قبل مطرح شدند « 1 » دلالت بر حرمت ابد در صورت\r\n\r\n\r\n","description":"","footnote":"\r\n( 1 ) وسائل ج 20 ، 443 / 26056 ، 447 / 26060 ، باب 16 از ابواب ما يحرم بالمصاهرة ، ح 2 و 6 .\r\n","page_name":" 1884 ","page_number":35},
  {"content":"\r\n\r\nتزويج با زن ذات بعل مىكنند اما نه مطلقاً ، بلكه در صورتى كه وقاع جاهلانه صورت گرفته باشد .\r\nآنجا كه امام مىفرمايند : « و تعتد منهما جميعاً ثلاثة اشهر عدة واحدة » اعتداد از هر دو مبتنى بر دخول و وقاع از ناحيه زوج دوم مىباشد و اين در صورتى است كه شخص جاهل به وجود زوج براى زن باشد چرا كه ، اگر عالم باشد در حكم زانى خواهد بود و روشن است كه در صورت زنا بر زن عده لازم نمىباشد پس مفروض گرفتن عده ، متفرع بر جاهل بودن زوج دوم مىباشد .\r\nو در روايت دوم مىفرمايند « الاول احق بها من الاخير » و اين تعبير در صورتى مىباشد كه احتمال وجود حقى براى ثانى متصور باشد و اين در حالتى است كه دومى عن جهل ، با زن ازدواج و وقاع كرده باشد و الّا اگر با علم با او ازدواج و همبستر شود اين زنا خواهد بود و جايى براى احتمال احقيت زانى نسبت به زوج مشروع نمىباشد ، تا امام عليه السلام به اين نكته اشاره فرمايد در موضوع طلاق زنى كه شوهرش غايب شده هم ، اين مطلب مطرح است كه پس از ازدواج و دخول قطعاً فرد دوم احق است ، ولى اگر فرد دوم زنا كرده باشد مجالى براى احتمال الحاق به دومى نيست . پس اين دو روايت ناظر به جهل زوج دوم مىباشند .\r\nبا اين تقرير به فرمايش آقاى خويى « ره » كه در اين دو روايت فرض جهل نشده است ، خدشه وارد مىشود .\r\n\r\nب ) روايات متعارض با روايت زراره و بررسى جمع بين آنها :\r\n\r\n1 ) نقل راويات متعارض :\r\nدر مقابل دو روايت زراره دو روايت ديگر كه ، يكى راوى آن عبد الرحمن بن حجاج و ديگرى عبد الرحمن است قرار دارد . « 1 »\r\n\r\n\r\n","description":"","footnote":"\r\n( 1 ) بنابر ظاهر عبد الرحمن همان عبد الرحمن بن حجاج است .\r\n","page_name":" 1885 ","page_number":36},
  {"content":"\r\n\r\n1 روايت اول و لو اينكه محمد بن عيسى در سند قرار دارد صحيح مىباشد « قال : سألت أبا عبد الله عليه السلام عن رجل تزوج امرأة و لها زوج و هو لا يعلم فطلقها الاول او مات عنها ثم علم الاخير أ يراجعها « 1 » ؟ قال : لا حتى تنقضى عدتها « 2 » » .\r\n2 روايت دوم « عن عبد الرحمن قال : سألت أبا عبد الله عن رجل تزوج امرأة ثم استبان له بعد ما دخل بها ان لها زوجاً غايباً فتركها ثم ان الزوج قدم فطلقها او مات عنها أ يتزوجها بعد هذا الذي كان تزوجها و لم يعلم أن لها زوجاً ؟ قال ما احب له ان يتزوجها حتى تنكح زوجاً غيره « 3 » » .\r\nدر جمله « ما احب » دو احتمال وجود دارد ، يا حمل بر تحريم مىكنيم كه بعد از محلل ، حلال مىشود . يا حمل بر تنزيه ، كه براى رفع كراهت احتياج به محلل مىباشد . اين روايت را بعداً مطرح و در رابطه با آن بيشتر صحبت خواهد شد فعلًا روايت اول كه با دو روايت زراره به شكلى تعارض دارد ، مطرح مىكنيم .\r\n\r\n2 ) نقل كلام مرحوم آقاى خويى در نسبت روايات و بررسى آن :\r\nتعارض در بين اين دو دسته روايات به نظر مرحوم آقاى خويى ، به نحو عموم و خصوص من وجه مىباشد . چرا كه به نظر ايشان در روايات زراره ، اگر چه فرض دخول شده است اما از جهت علم و جهل زوج ثانى مطلق مىباشد ، بر خلاف روايت عبد الرحمن بن الحجاج كه جهل زوج ثانى فرض شده است اما از جهت دخول و عدم آن مطلق مىباشد .\r\nدر نتيجه ، مورد افتراق صحيحه عبد الرحمن بن حجاج عبارت است از تزويج جاهلانه با عدم حصول وقاع و مورد افتراق معتبره زراره عبارت است از تزويج عالمانه با حصول وقاع و مورد اجتماع اين دو روايت ، عبارت است از تزويج جاهلانه با حصول وقاع و اين روايات در مورد اجتماع با هم تعارض مىكنند در نتيجه به روايت اديم بن حر كه عام فوق مىباشد رجوع و حكم به حرمت ابد در مورد تعارض مىكنيم و همچنين در صورت تزويج عالمانه با عدم حصول وقاع كه\r\n\r\n\r\n","description":"","footnote":"\r\n( 1 ) فى بعض النسخ أ يتزوجها .\r\n( 2 ) وسائل 20 : 446 / 26057 باب سابق ح 3 .\r\n( 3 ) وسائل 20 : 447 / 26058 ، باب سابق ، ح 4 .\r\n","page_name":" 1886 ","page_number":37},
  {"content":"\r\n\r\nهيچ يك از دو دسته روايات حكم آن را مشخص نمىكنند با مراجعه به روايت اديم حكم به حرمت ابد مىشود در نتيجه در تزويج ذات بعل ، همچون تزويج معتده أحد الأمرين ( علم يا دخول ) در اثبات حرمت ابد كافى است .\r\nاشكالى كه بر اين جمع مىشود اين است كه ، شما بايد روايت زراره را اعم از صورت علم و جهل بدانيد ، ولى در ابتدا جلسه ذكر شد كه روايت زراره اعم نيست و فقط در مورد دخول جاهلانه مىباشد . پس نسبت دو روايت عموم و خصوص مطلق است نه \" من وجه \" .\r\n\r\n3 ) وجه دوم حل تعارض روايت و پاسخ آن :\r\nوقتى روايت زراره را مخصوص صورت جهل دانستيم در نتيجه روايت عبد الرحمن بن الحجاج كه از حيث دخول و عدم دخول مطلق مىباشد . بوسيله روايات زراره كه فقط صورت دخول را شامل مىشود تقييد مىگردد در نتيجه حليت تزويج فقط در صورتى است كه زوج جاهلانه با ذات بعل ازدواج و وقاع نكرده باشد . و در بقيه صور ، محكوم به حرمت ابد مىشود نتيجه اين جمع هم اين است كه تزويج ذات بعل همانند تزويج معتده است و يكسانى اين دو از راه روايات ( و نه از اولويت ) استفاده مىگردد .\r\nاما چنين جمعى قابل خدشه است « 1 » ، چرا كه اگر لازمه جمع بين دو دسته روايات متنافى اين باشد كه يك دسته از آن حمل بر فرد نادر شود چنين جمعى عرفى نخواهد بود اگر چه جمع به نحو عموم و خصوص مطلق باشد .\r\nدر مورد بحث ، نتيجه تخصيص زدن روايت عبد الرحمن بن الحجاج بوسيله روايات زراره اين مىشود كه روايت عبد الرحمن بن الحجاج فقط در مورد تزويج جاهلانه با عدم وقاع مىباشد .\r\nحمل مطلق بر چنين فرد نادرى يك جمع غير عرفى است ، اما چرا تزويج\r\n\r\n\r\n","description":"","footnote":"\r\n( 1 ) اين اشكال به ذهن ما رسيده و سپس در كلام مرحوم حاج شيخ هم آن را ملاحظه كرديم ، البته ما با تفصيل بيشترى اين اشكال را مطرح مىسازيم .\r\n","page_name":" 1887 ","page_number":38},
  {"content":"\r\n\r\nجاهلانه با عدم وقوع دخول فرد نادر است چون مفروض در روايت عبد الرحمن بن الحجاج آن ذات بعلى است كه از ناحيه زوج اول مدخوله باشد چون مىفرمايد در صورتى كه زوج اول او را طلاق دهد يا بميرد زوج دوم بعد از عده مىتواند با اين زن ازدواج كند ، و روشن است طلاقى عده دارد كه زن از ناحيه زوج مدخوله شده ، و وقاعى صورت گرفته باشد ، با توجه به موضوع روايت ، آيا اين فرض كه زنى مدخوله ( كه باكره نيست ) با كسى ازدواج مىكند و هيچ‌گونه وقاعى تا زمان طلاق يا فوت زوج اول حاصل نمىشود فرد بسيار نادرى نيست ؟ بلى اگر باكره باشد ممكن است فاصله‌اى بين عقد ازدواج و وقاع حاصل شود همانطور كه امروز نيز رسم است اما زوج مىداند هيچ‌گونه محدوديتى براى او نيست و زن غير باكره است صبر كردن و عدم دخول ، صورتى بسيار نادر خواهد بود پس حمل روايت بر اين صورت از مصاديق حمل مطلق بر فرد نادر مىباشد . مضافاً ، از مراجعه به استعمال روايات باب در مىيابيم كه اين گونه روايات انصراف به خصوص دخول دارد ، زيرا در روايات بسيار راوى ، از امام عليه السلام به نحو مطلق سؤال كرده و در هنگام جواب ، معصوم عليه السلام بر طبق صورت دخول جواب داده‌اند يعنى موضوع را مقيد فرض كرده‌اند .\r\nبنابراين ، اصلًا معلوم نيست كه صحيحه عبد الرحمن بن الحجاج صورت عدم دخول را شامل شود و بهر حال فرد ظاهر آن صورت دخول است .\r\n\r\n4 ) نقل رواياتى كه از آن انصراف روايات به صورت دخول استفاده مىشود :\r\n1 « عن زراره عن ابى جعفر عليه السلام فى امرأة فقد زوجها او نعى اليها فتزوجت ثم قدم زوجها بعد ذلك فطلقها قال تعتد منهما جميعاً ثلاثة اشهر « 1 » » .\r\nدر سؤال فرض نشده كه زوج اول و دوم دخول كرده‌اند ، ولى حضرت در مقام جواب مىفرمايند : از هر دو عده نگه دارد كه عده متفرع بر دخول مىباشد در\r\n\r\n\r\n","description":"","footnote":"\r\n( 1 ) وسائل 20 : 446 / 26056 ، باب سابق ، ح 2 .\r\n","page_name":" 1888 ","page_number":39},
  {"content":"\r\n\r\nحالى كه سائل مطلق سؤال كرده است اما امام عليه السلام بر فرض دخول جواب مىدهند .\r\n2 « عن زراره عن ابى جعفر عليه السلام قال : اذا نعى الرجل الى اهله او أخبروها انه قد طلقها فاعتدت ثم تزوجت فجاء زوجها الاول فان الاول احق بها من الاخير دخل بها الاول او لم يدخل بها و ليس للاخر ان يتزوجها ابداً و لها المهر بما استحل من فرجها « 1 » » .\r\nشاهد ، ذيل روايت است كه امام عليه السلام ، مفروض گرفته‌اند كه زوج ثانى با ذات بعل وقاع هم كرده است درحالىكه در صدر حديث هيچ‌گونه اشاره‌اى به اين نكرده‌اند ، پس مىفرمايند « و لها المهر بما استحل من فرجها » . و به صورت قضيه شرطيه نمىفرمايد : \" و لما المهر ان استحل من فرجها \" .\r\n3 روايت ابى بصير و غيره : « عن ابى عبد الله عليه السلام انه قال فى شاهدين شهدا على امرأة بان زوجها طلقها او مات عنها فتزوجت ثم جاء زوجها قال يضربان الحد يضمنان الصداق للزوج بما غراه ثم تعتد و ترجع الى زوجها الاول « 2 » » .\r\nدر اين روايت با اينكه تزويج با زوج ثانى در كلام سائل مطلق از دخول و عدم دخول مىباشد . اما امام عليه السلام مىفرمايد عده نگه دارد يعنى از اطلاق كلام سائل صورت دخول استفاده شده است .\r\n4 « عن عبد الرحمن بن الحجاج قال سألت أبا عبد الله عليه السلام عن رجل تزوج امرأة و لها زوج و هو لا يعلم فطلقها الاول او مات عنها ثم علم الاخير أ يراجعها قال لا حتى تنفضى عدتها « 3 » » .\r\nامام عليه السلام مىفرمايند على الاطلاق حق رجوع ندارد مگر زن عده نگه دارد فرق نمىگذارند كه دخول واقع شده است يا خير تا در صورت دخول عده نگه دارد و در غير آن عده نگه ندارد پس فرض مىكنند كه حتماً دخول واقع شده است .\r\n5 « جميل عن بعض اصحابه عن احدهما فى المرأة تزوج فى عدتها قال يفرق بينهما و\r\n\r\n\r\n","description":"","footnote":"\r\n( 1 ) وسائل 20 : 447 / 26060 ، باب سابق ، ح 6 .\r\n( 2 ) جامع احاديث ج 20 ، نكاح ، رقم 1456 .\r\n( 3 ) همان مصدر ، رقم 1457 .\r\n","page_name":" 1889 ","page_number":40},
  {"content":"\r\n\r\nتعتد عدة واحدة منهما . . . « 1 » » .\r\nامام عليه السلام مىفرمايند از هر دو يك عده نگه دارد پس بر طبق صورت دخول جواب مىدهند درحالىكه سؤال مطلق مىباشد .\r\n6 « عن زراره عن ابى جعفر عليه السلام : فى امرأة تزوّجت قبل ان تنقضى عدتها قال يفرق بينهما و تعتد عدة واحدة منهما جميعاً « 2 » » ، كه مانند روايت بالا مىباشد .\r\n7 « عن ابى العباس عن ابى عبد الله عليه السلام فى المرأة تَتَزوّج فى عدتها قال يفرق بينهما و تعتد عدة واحدة منهما جميعاً « 3 » » .\r\n8 « عن حمران قال سألت أبا جعفر عليه السلام : عن امرأة تزوّجت فى عدتها بجهالة منها بذلك قال فقال لا ارى عليها شيئاً و يفرق بينهما و بين الذي تزوج بها و لا تحل له ابداً قلت : فان كانت قد عرفت ان ذلك محرم عليها ثم تقدمت على ذلك فقال ان كانت تزوجته فى عدة لزوجها الذي طلقها عليها فيها الرجعة فانى ارى أنّ عليها الرجم . . . » « 4 » .\r\nبا اينكه در سؤال فرض دخول نشده است اما امام عليه السلام مىفرمايد اين زن بايد رجم شود درحالىكه اگر تزويج بدون دخول باشد حد زده نمىشود .\r\nبهر حال به هيچ وجه نمىتوان صورت دخول را از شمول روايت عبد الرحمن بن الحجاج خارج دانست در نتيجه تعارض روايت زراره با روايت عبد الرحمن بن الحجاج تعارض مستقر است و جمع عرفى ندارد ، حال چه بايد كرد ؟\r\n\r\n5 ) كلام مرحوم حاج شيخ :\r\nمرحوم حاج شيخ عبد لكريم « ره » مىفرمايند با توجه به استقرار تعارض ، ما به عام فوق كه موثقه اديم بن حر مىباشد رجوع مىكنيم كه تمامى موارد را حكم به حرمت ابد مىكند ، در نتيجه حكم ذات بعل و معتده در اين بحث يكسان خواهد بود ولى اين كلام از جهات مختلف اشكال دارد .\r\n\r\n\r\n","description":"","footnote":"\r\n( 1 ) همان مصدر ، رقم 1479 .\r\n( 2 ) همان مصدر ، رقم 1478 .\r\n( 3 ) همان مصدر ، رقم 1477 ( ذيل حديث ) .\r\n( 4 ) همان مصدر ، رقم 1476 .\r\n","page_name":" 1890 ","page_number":41},
  {"content":"\r\n\r\n1 اگر ما به روايت اديم بن حر عمل كنيم بايد به حرمت ابد در صورتى كه جاهلانه تزويج به ذات بعل صورت گرفته و وقاعى هم حاصل نشده ، ملتزم شويم چرا كه به مقتضاى عمل به اطلاق موثقه اديم ما مجبور به چنين نتيجه‌گيرى هستيم و اين ادعا كه معتده و مزوجه از جهت حليت و حرمت مساوى مىباشند صحيح نمىباشد چون كه تزويج با معتده در صورت جهل زوج و عدم دخول منجر به حرمت ابد نمىشود درحالىكه عمل به اطلاق موثقه اديم چنين اقتضايى را دارد .\r\nمگر اينكه به مرفوعه كافى عمل كنيم كه آن هم حجيت ندارد .\r\n2 - اما فرمايش ايشان كه با بقاء تعارض به عام فوق رجوع مىكنيم با مبناى ايشان كه همچون مرحوم آخوند قائل به تخيير مىباشند سازگارى ندارد « 1 » .\r\nو نتيجه اين تخيير اين خواهد بود كه تزويج جاهلانه با فرض وقاع در صورت اخذ به اطلاق صحيحه عبد الرحمن بن الحجاج باعث حرمت ابد نمىشود .\r\n3 اگر ما قائل به لزوم ترجيح هم باشيم « 2 » بايد ديد كه كدام يك از اين دو دسته روايت مرجح دارد ؟\r\nاولين مرجح در مقبوله عمر بن حنظله اوصاف راوى است ، بنابراين روايت عبد الرحمن بن الحجاج چون صحيحه است بر روايت زراره كه به گفته علماء موثقه است مقدم است زيرا موسى بن بكر يا عبد لكريم بن عمر الخثعمى راوى از زراره واقفى است و نيز عبد الله بن بكير كه در يكى از طرق ديگر اين روايت واقع است و گفتيم كه به احتمال زياد بين او و أبو جعفر عليه السلام زراره واسطه است فطحى است و به هرحال تمام طرق خبر موثقه است .\r\n\r\n\r\n","description":"","footnote":"\r\n( 1 ) ( توضيح بيشتر ) در بحث مرجحات اين موضوع مطرح است كه آيا ترجيح امرى لزومى است يا امرى استحبابى ، مرحوم حاج شيخ همچون مرحوم آخوند ، ترجيح را مستحب مىداند و به طور كلى قائل به تخيير اصولى در اخذ به اخبار متعارضه مىباشد خواه يكى از آنها مرجح داشته باشد يا نداشته باشد .\r\n( 2 ) ( توضيح بيشتر ) بحث ترجيح بر مبناى قول مطلق به تخيير هم قابل طرح است ، زيرا ترجيح به هر حال استحباب دارد ولى بر مبناى لزوم ترجيح طرح اين بحث الزامى است .\r\n","page_name":" 1891 ","page_number":42},
  {"content":"\r\n\r\nالبته اين كلام مبتنى بر مبناى قوم است كه از روايت زراره به موثقه تعبير مىكنند ولى به عقيده ما على بن الحكم كه از موسى بن بكر روايت كرده قبل از واقفى شدن او بوده و ملاك در صحت خبر ، زمان اخذ خبر است ، پس روايت زراره صحيحه مىباشد نه موثقه .\r\nان قلت : اگر از اين پاسخ هم صرف نظر كنيم ممكن است بگوييم چون راويان متعددى كه از زراره نقل خبر كرده‌اند اطمينان به صدور خبر از زراره داريم ، و ترجيح به اوصاف راوى در جايى است كه صدور خبر قطعى نباشد چون اين مرجح ، ترجيح صدورى مىدهد . و در اينجا هم كه صدور خبر از زراره قطعى است واقفى يا فطحى بودن روات خبر از زراره اشكالى در خبر تلقى نمىگردد ، بنابراين دو خبر صحيح يعنى خبر زراره و خبر عبد الرحمن بن الحجاج در مقابل هم قرار مىگيرند و ترجيحى از جهت صفات راوى در يكى از آن دو نيست .\r\nقلت : اصل اين مبنا ، قابل پذيرش است ولى با توجه به اختلاف در متن بين نقلها مشكل است اطمينان به صدور روايت حاصل گردد .\r\nاز اوصاف راوى كه بگذريم موافقت با كتاب مرجح ديگرى است كه باعث ترجيح خبر جواز مىگردد چون با عموم  ( أُحِلَّ لَكُمْ ما وَراءَ ذلِكُمْ )  موافق است ، شهرت هم مرجح اين دسته روايات است .\r\nالبته مخالفت با عامه مرجح خبر تحريم ابد مىگردد چون عامه قائل به عدم حرمت ابد هستند ، ولى ترجيح به مخالفت عامه پس از ترجيح به شهرت و موافقت كتاب قرار دارد .\r\nبنابراين اگر نوبت به ترجيح برسد و جمع عرفى بين روايات باب نباشد روايات جواز مقدم است در نتيجه تزويج جاهلانه ذات بعل هر چند با دخول همراه باشد منشأ حرمت ابد نمىگردد .\r\nدر جلسه آينده دربارهء مرجحات و كيفيت ترجيح به موافقت كتاب بار ديگر سخن خواهيم گفت . « * و السلام * »\r\n\r\n","description":"","footnote":"","page_name":" 1892 ","page_number":43},
  {"content":"\r\n\r\n\r\n10 / 2 / 1379 شنبه درس شمارهء ( 209 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل مسأله حرمت ابد در تزويج ذات بعل و عدم آن عنوان گرديد و كلام مرحوم حاج شيخ عبد لكريم حائرى در جمع روايات نقل شد . در اين جلسه ضمن بررسى مجدد كلام ايشان و اثبات ناتمامى آن ، با توجه به مرفوعه احمد بن محمد ، راههايى براى توجيه كلام ايشان ارائه مىشود كه با توجه به ضعف سند روايت ، ناتمام مىباشد ، در ادامه ، ضمن بحثى اصولى ، امكان رجوع به عام كتابى  ( وَ أُحِلَّ لَكُمْ ما وَراءَ ذلِكُمْ )  يا مرجّح بودن موافقت با آن را بررسى مىكنيم و با عنايت به اين كه موثقه اديم بن الحر را مخصوص به صورت علم زن مىدانيم ، امكان مرجح بودن يا مرجع بودن عام كتابى فوق را نتيجه مىگيريم .\r\nدر ادامه ، بررسى صحيحهء عبد الرحمن را كه در فرض دخول ، حكم به عدم حرمت ابد كرده آغاز مىكنيم .\r\n* * * \r\nالف ) استدلال بر تساوى تزويج معتده و تزويج ذات بعل در حرمت ابد :\r\n\r\n1 ) بررسى كلام مرحوم حاج شيخ قدس سرّه ( يادآورى و تكميل ) :\r\nمرحوم حاج شيخ عبد لكريم حائرى با بحث از طوائف مختلف روايات مسأله ، يكسانى حكم تزويج به ذات بعل را با تزويج معتده در حرمت ابد و عدم آن نتيجه گرفته است ، ايشان مىفرمايد كه ؛ روايات ما سه دسته است ، دسته اول : صحيحه زراره است كه در مورد تزويج جاهل كه با دخول همراه است حكم به حرمت ابد\r\n\r\n","description":"","footnote":"","page_name":" 1893 ","page_number":44},
  {"content":"\r\n\r\nكرده ، دسته دوم : مرفوعهء احمد بن محمد و صحيحهء عبد الرحمن بن الحجاج است كه مفهوم آنها « 1 » در مطلق جاهل ، حكم به عدم حرمت ابد كرده است ،\r\nدسته سوم : موثقه اديم بن الحر كه در مطلق تزويج ذات بعل به حرمت ابد حكم كرده ، نسبت دسته دوم و دسته اول هر چند بر حسب ظاهر بدوى عموم و خصوص مطلق است ، ولى با توجه به اين كه فرض دخول ، فرد ظاهر دسته دوم است و آنها را نمىتوان به فرض عدم دخول حمل كرد ، در نتيجه اين دو دسته روايت در جاهل دخول كرده متعارض بوده و پس از تعارض بايد در اين فرض به دسته سوم مراجعه كرد و حكم به حرمت ابد نمود ، نتيجتاً ، دخول هم ، همچون علم ، در اثبات حرمت ابد كافى است و حكم ذات بعل با معتده در اين جهت يكسان است .\r\nما گفتيم كه بنابر مقدمات اين كلام ، بايد در مورد جاهل دخول نكرده هم با تمسك به دسته سوم ( موثقه اديم بن الحر ) حكم به حرمت ابد كنيم .\r\nدر نتيجه حكم معتده و ذات بعل متفاوت خواهد بود .\r\nدر اينجا اين اشكال مطرح مىگردد كه دسته سوم به دسته دوم تخصيص خورده ، لذا ، تا بتوان به دسته دوم تمسك كرد ، مجالى براى رجوع به دسته سوم نيست ، ما دربارهء دسته دوم گفتيم كه جاهل دخول كرده ، فرد ظاهر روايت است ، ولى فرد منحصر آن نيست . البته در مورد جاهل دخول كرده ، بين دسته دوم و دسته اول تعارض بوده و بايد با مراجعه با عام فوق ( دسته سوم ) حكم به حرمت ابد نمود ، ولى در جاهل دخول نكرده ( دسته دوم ) حكم به عدم حرمت ابد مىكند و معارضى هم ندارد چون در دسته اول قيد دخول اخذ شده است ، پس با عنايت به اطلاق دسته دوم بايد حكم به عدم حرمت ابد در جاهل دخول نكرده نمود .\r\nبنابراين ، كلام مرحوم حاج شيخ صحيح خواهد بود .\r\n\r\n\r\n","description":"","footnote":"\r\n( 1 ) دلالت صحيحهء عبد الرحمن بن الحجاج بر عدم حرمت ابد منطوقى است نه مفهومى ، بخلاف مرفوعهء احمد بن محمد ، اين امر ، در نتيجهء بحث مىتواند اثر گذارد چنانچه خواهد آمد .\r\n","page_name":" 1894 ","page_number":45},
  {"content":"\r\n\r\nدر پاسخ اين اشكال مىگوييم ، وقتى يك روايت در فرد ظاهر خود با روايت ديگر تعارض كرد ، ديگر حجيت سند ، نسبت به اين دو دليل از كار مىافتد و در فرد غير ظاهر هم نمىتوان به دليل تمسك كرد .\r\nبه ديگر بيان ، در صورتى دليل حجيت خبر ، روايتى را مىگيرد كه بتوان آن را به گونه‌اى تفسير نمود كه با دليل معتبر ديگر ناسازگار نباشد ، و وقتى دلالت يك دليل صلاحيت چنين معنايى را نداشته باشد ، دليل اعتبار صدور از كار مىافتد . در نتيجه در مورد جاهل دخول نكرده كه فرد غير ظاهر دسته دوم مىباشد ، هم نمىتوان به اين دسته روايت تمسك جست ، قهراً بايد با عنايت به اطلاق دسته سوم ، حكم به حرمت ابد در اين فرض نموده و كلام صاحب كشف اللثام را پذيرفت كه مقتضاى روايات حكم مطلق به حرمت ابد در تزويج ذات بعل است .\r\n\r\n2 ) چند دليل در اثبات نظر مرحوم حاج شيخ :\r\nالبته از چند راه مىتوان به نتيجه مرحوم حاج شيخ رسيد كه همگى مبتنى بر پذيرش مرفوعه احمد بن محمد از جهت سندى است .\r\nراه اول : دلالت مرفوعه احمد بن محمد بر عدم حرمت ابد ( به گونه مطلق در فرض جهل ) ، مبتنى بر پذيرش مفهوم شرط به نحو قضيه سالبه كليه مىباشد و با اين كه ما اين گونه مفهوم را در همه جا براى جمله شرطيه قبول نداريم ولى در تمامى قيود از جمله ، جملات شرطيه ، براى فرار از لغويت مفهوم ، فى الجمله به نحو قضيه سالبه جزئيه را بايد پذيرفت ، در بحث ما بدون اين مفهوم ، تقييد حرمت ابد در مرفوعه احمد بن محمد به صورت علم ، لغو خواهد بود ، همين مفهوم فى الجمله كافى است كه دسته سوم روايات يعنى موثقه اديم بن الحر كه به طور مطلق حكم به حرمت ابد نموده بود ، مقيّد گردد ، قدر مسلم مفهوم فى الجمله مرفوعه احمد بن محمد ، عدم حرمت ابد در جاهل دخول نشده است ، و با توجه به عدم تعارض نسبت به اين مفاد ، ديگر نمىتوان به عام فوق ( موثقه اديم ) مراجعه كرد .\r\n\r\n","description":"","footnote":"","page_name":" 1895 ","page_number":46},
  {"content":"\r\n\r\nگفتنى است كه هر چند فرض عدم دخول ، فرد نادرى از افراد جاهل است ولى مانعى ندارد كه در مرفوعه احمد بن محمد به جهت اخراج اين فرد نادر ، قيد علم اخذ شده باشد و همين مقدار در بر طرف ساختن محذور لغويت كافى است .\r\nراه دوم : ما اگر قائل به مفهوم بالجمله و به نحو سالبه كليه هم براى قضيه شرطيه باشيم باز مىتوان به مرفوعه احمد بن محمد تمسك كرد و تعارض بين مفهوم اين روايت با دسته اول قابل حل است ، چون مىتوان گفت كه آنچه در منطوق مرفوعه احمد بن محمد بر علم مترتب شده ، ثبوت حرمت ابد به مجرد عقد و بدون دخالت حالت منتظره مىباشد ، در اين گونه حرمت ابد ، علم علت منحصره است ولى اين امر منافات ندارد كه دخول هم سبب حرمت ابد باشد ، چون اين حرمت ابد به مجرد عقد نيست ، به هر حال ، اگر منطوق مرفوعه احمد بن محمد هم ذاتاً به \" حرمت ابد به مجرد عقد \" ناظر نباشد ، مىتوان براى حل تعارض روايت با دسته اول ، اين راه حل را به عنوان جمع عرفى ارائه نمود و بدين ترتيب در صورت جهل و دخول روايت دسته اول با مرفوعه احمد بن محمد ، تعارضى ندارد و با عنايت به آن مىتوان حكم به حرمت ابد در فرض دخول هم نمود .\r\nالبته اين راه بدون در نظر گرفتن صحيحه عبد الرحمن بن الحجاج و تعارض آن با دسته اول مىباشد و با ورود صحيحه در اين بحث ، اين راه حل ، به انجام نمىرسد .\r\nراه سوم : اگر ما قائل به مفهوم كلى براى جملهء شرطيه هم باشيم و تعارض مفهوم كلى مرفوعه احمد بن محمد با دسته نخست را هم غير قابل علاج بدانيم و نيز صحيحه عبد الرحمن بن الحجاج را با تعارض از اثر بيندازيم ، باز مجال براى تمسك به مفهوم فى الجمله مرفوعه احمد بن محمد باقى مىماند « 1 » ( به تقريبى كه در راه\r\n\r\n\r\n","description":"","footnote":"\r\n( 1 ) ( توضيح بيشتر ) صحيحه عبد الرحمن بن الحجاج با مرفوعه احمد بن محمد در اين بحث تفاوت آشكار دارد ، چه وقتى منطوق صحيحه در فرد ظاهرش متعارض بود ، دليل حجيت سند آن از كار مىافتد ، ولى چون منطوق مرفوعه احمد بن محمد با دليل معتبر ديگر معارض نيست ، بر فرض از اعتبار افتادن مفهوم مرفوعه ، دليل حجيت سند از اعتبار نمىافتد زيرا داشتن مفهوم لازمه لا ينفك جمله شرطيه نيست و با فرض عدم مفهوم\r\n","page_name":" 1896 ","page_number":47},
  {"content":"\r\n\r\nاول گذشت ) و دلالت جمله بر مفهوم فى الجمله وابسته به دلالت آن بر مفهوم كلى نيست تا با تعارض مفهوم كلى ، اين مفهوم نيز از كار بيفتد ، چون منشأ هر يك از اين دو مفهوم ، مستقل از يكديگر است و به هم ربطى ندارند ، مفهوم كلى ناشى از دلالت جمله شرطيه بر انحصار مناط حكم در صورت شرط است ، و مفهوم فى الجمله كه در تمام قيود ( حتى مفهوم لقب ) جارى است ، مبتنى بر محذور لغويت در صورت قائل نشدن به اين مفهوم مىباشد .\r\nبه هر حال ، تمام اين راه حلها ، مبتنى بر پذيرش مرفوعه احمد بن محمد مىباشد و مثلًا اگر كسى همچون مرحوم نائينى و اخباريون ، تمام روايات كافى را معتبر بداند ، قهراً اين روايت معتبر شده و مجال بحث در اين راه حلها پديد مىآيد .\r\nولى ما اين مبنا را ناتمام مىدانيم و مرفوعه احمد بن محمد را غير قابل استناد مىانگاريم . پس تمام اين راهها ناتمام است و اگر نوبت به مراجعه عام فوق در اين بحث برسد بايد قائل به حرمت ابد به طور مطلق شويم .\r\n\r\n3 ) ترجيح به موافقت كتاب :\r\nالبته گفتيم كه با استقرار تعارض بين دو دسته ، نخست بايد به مرجحات و يا به تخيير رجوع كرد ، يكى از مرجحات كه در جلسه قبل بدان اشاره شد ، موافقت با كتاب است . حال آيا در اين بحث مىتوان روايات دسته دوم را ( كه بر عدم حرمت ابد دلالت دارد ) به جهت موافقت با عام كتابى  \" أُحِلَّ لَكُمْ ما وَراءَ ذلِكُمْ \"  [ نساء / 24 
  ] ترجيح داد ؟ پاسخ سؤال منفى است . زيرا با عنايت به تخصيص كتاب با دسته سوم از روايات يعنى موثقه اديم بن الحر ، مسأله تزويج با ذات بعل را نمىتوان از كتاب استفاده كرد . در نتيجه موافقت دسته اول با كتاب ، تنها موافقت با ظاهر بدوى كتاب است كه از حجيت برخوردار نيست ، و به طور كلى خواه ما كتاب را مرجح يكى از\r\n\r\n\r\n","description":"","footnote":"\r\nهم منطوق جمله قابل اخذ است . البته لزوم مسأله لغو نبودن قيد علم در اين مرفوعه مطلبى ديگر است كه در متن بدان اشاره شده است .\r\n","page_name":" 1897 ","page_number":48},
  {"content":"\r\n\r\nدو روايت بدانيم يا بعد از تساقط دو روايت متعارض ، كتاب را مرجع بشماريم ، اگر عام كتاب به وسيله دليلى تخصيص خورده باشد ، بايد عام تخصيص خورده را ملاك قرار داد نه عام قبل از تخصيص ، پس اگر موثقه اديم كه مخصص كتاب است خود در دايره تعارض روايات قرار نگيرد ، ديگر نمىتوان روايات دسته دوم را با عنايت به موافقت با كتاب ترجيح داد .\r\n\r\nب ) نظر استاد « مدّ ظلّه » دربارهء مفاد اديم و نسبت آن با ساير روايات :\r\n\r\n1 ) مفاد موثقه اديم :\r\nعلماء ، موثقه اديم را نسبت به عالم و جاهل مطلق دانسته‌اند ، ولى با مراجعه به پاره‌اى از امثله مشابه ، مىتوان فهميد كه اين مطلب صحيح نيست ، اگر گفته شود :\r\nاگر شخصى با اين كه پول داشته گدايى كند . . . ( و حكمى بر اين موضوع بار شود ) ، آيا فهميده نمىشود كه اين شخص با علم به پول داشتن خود ، باز گدائى كرده و كسى كه پولى داشته ولى از آن خبر نداشته ، مثلًا ارثى به دو رسيده و او از آن بىخبر بوده ، از اين حكم بر كنار نيست ؟ در اين مثال ، هر چند قيد علم ذكر نشود ولى متفاهم عرفى صورت علم است و در محيطهاى غير حوزوى به هيچ وجه صورت جهل را مشمول اين قضيه نمىدانند ، در تعبير روايت اديم \" زنى كه شوهر دارد ، ازدواج كرده \" متفاهم عرفى از آن خصوص صورت علم زن است ، و از اين جمله استفاده مىگردد كه زن با اين كه مىدانسته شوهر دارد ازدواج كرده ، پس بايد مؤاخذه گردد تا ديگر از اين كارهاى خلاف نكند .\r\nان قلت : اگر بگوييم ، اگر زنى به بچهء دختر خود شير دهد ، دختر او بر شوهرش حرام ابد مىگردد ، آيا لازم است ، شير دهنده بداند كه بچه از آن دختر اوست يا اين حكم در فرض جهل هم جارى است ؟\r\nقلت : بين اين مثال و مثال بحث ما فرق است ، اولًا كثرت غفلت و جهل در\r\n\r\n","description":"","footnote":"","page_name":" 1898 ","page_number":49},
  {"content":"\r\n\r\nمسائل مربوط به رضاع سبب مىگردد كه صورت جهل در اين گونه مثالها از مفاد دليل بيرون نباشد ، ثانياً : مسأله محرميت رضاعى را ما مىدانيم كه به جهت كيفر و مؤاخذه نيست ، بلكه به مناط يك نوع قرابت و نزديكى است ، ولى در مثال تزويج ذات بعل و اشباه آن ، ظهور عرفى دليل در اين است كه به مناط كيفر جعل شده و همين امر سبب مىگردد كه منساق از دليل ، صورت علم باشد .\r\nحال اگر انصراف اين دليل را به صورت علم نپذيريم ، قدر متيقن از آن ، صورت علم است و دليل نسبت به اكثر از آن اجمال داشته و قابليت استناد ندارد . حال با توجه به اين نكته ، بايد ديد كه در نسبت ادله و كيفيت معامله با آنها چه تغييرى حاصل مىگردد ، در اينجا نخست به عنوان مقدمه ، بحثى اصولى ، ذكر كرده ، سپس آن را در محل كلام خود تطبيق مىكنيم .\r\n\r\n2 ) بحثى اصولى در كيفيت مراجعه به عام فوق :\r\nاگر دو دليل خاص با يكديگر تعارض بالتباين داشته باشند ، در اينجا اگر يك دليل عام باشد ، كه نسبت آن با يكى از دو دليل ، عموم و خصوص مطلق باشد ، در اينجا پس از تعارض دو دليل خاص ، به دليل عام مراجعه مىكنيم ، مثلًا اگر دو دليل \" اكرم الفقراء من العلماء \" و \" لا تكرم الفقراء من العلماء \" با هم تعارض داشته باشند به دليل سوم كه عام باشد مراجعه مىشود و به وجوب اكرام فقراء از علماء هم حكم مىشود ، در اينجا اين سؤال وجود دارد كه چرا اين دليل ايجابى را به همراه دليل ايجابى اول ، طرف تعارض با دليل سلبى دوم قرار نمىدهيم و حكم به تساقط هر سه دليل نمىكنيم ؟ پاسخ مطلب اين است كه اين دليل سوم عام با دليل دوم خاص تعارضى ندارد ، چون بين آنها جمع عرفى وجود دارد و با دليل اول خاص هم تعارض ندارد چون كه متوافق بوده و مجالى براى طرح بحث تعارض نيست ، بنابراين ، با توجه به اين كه در مقابل دليل عام ما ، مخصّص معتبر و حجت در كار نيست ، در موارد تعارض دو خاص ، به عام فوق مراجعه مىشود . حال اگر\r\n\r\n","description":"","footnote":"","page_name":" 1899 ","page_number":50},
  {"content":"\r\n\r\nنسبت دليل سوم ما با دليل دوم عموم و خصوص من وجه باشد ، مثلًا دليل سوم ما \" اكرم النحويين \" باشد ، آيا باز مىتوان اين دليل را از دايره تعارض خارج دانست و آن را مرجع پس از تعارض دو دليل اول قرار داد ؟\r\nپاسخ سؤال منفى است ، چه وجهى ندارد كه نخست ، دليل اول را با دليل دوم متعارض بگيريم و دليل سوم را از معارض آسوده بدانيم ، بلكه دليل سوم هم در عرض دليل اول با دليل دوم تعارض مىكند ، بدين ترتيب در مورد عالم فقير نحوى ( مجمع عنوانين دليل دوم و سوم ) ، \" لا تكرم الفقراء من العلماء \" دو معارض دارد ، يك معارض بالتباين كه دليل اول است و يك معارض عام و خاص من وجه كه دليل سوم باشد ، ولى در عالم فقير غير نحوى دليل سوم ساكت است ولى باز دليل دوم با دليل اول تعارض دارد ، بنابراين ، حكم عالم فقير ( خواه نحوى باشد يا نباشد ) از اين ادله استفاده نمىگردد ، و بايد به عام فوق مراجعه شود .\r\n\r\n3 ) تطبيق بحث اصولى فوق بر محل كلام :\r\nاگر ما روايت اديم بن الحر را مخصوص صورت عالم بودن زن ندانيم و به اطلاق آن قائل باشيم ، قهراً نسبت اين روايت كه حكم به حرمت ابد مىكند با صحيحهء عبد الرحمن بن الحجاج كه در صورت جهل مرد و دخول ، حكم به حرمت ابد نموده بود عموم و خصوص مطلق بوده و پس از تعارض اين صحيحه با صحيحه زراره كه حكم به حرمت ابد در صورت جهل مرد و دخول مىكرد ، به موثقه اديم مراجعه مىشد كه از آن حرمت ابد به طور مطلق بدون هيچ شرطى نتيجه گرفته مىشود ، ولى با توجه به اين كه موثقه اديم به عقيدهء ما تنها در صورت علم زن مىباشد نسبت اين دليل با صحيحه عبد الرحمن بن الحجاج ، عموم و خصوص من وجه مىباشد ، چون صورت علم زن و جهل مرد ، ماده اجتماع موثقه اديم و صحيحه عبد الرحمن بن الحجاج « 1 » بوده ، صورت علم هر دو ( زن و مرد ) ماده\r\n\r\n\r\n","description":"","footnote":"\r\n( 1 ) البته فرد ظاهر صحيحه عبد الرحمن بن الحجاج صورت دخول بوده كه به جهت آسان شدن مقايسه فعلًا از درج اين قيد در محل كلام خوددارى كرديم .\r\n","page_name":" 1900 ","page_number":51},
  {"content":"\r\n\r\nافتراق موثقه اديم و صورت جهل هر دو ، ماده افتراق صحيحه عبد الرحمن بن الحجاج بوده ، و صورت جهل زن و علم مرد هم مشمول هيچ يك از اين دو دليل نيست .\r\nنتيجه اين بحث اين مىگردد كه در ماده اجتماع دو روايت ( صورت علم زن و جهل مرد ) و نيز در جايى كه هر دو دليل نسبت به آن ساكت هستند ( صورت علم مرد و جهل زن ) بايد به عام كتابى  ( وَ أُحِلَّ لَكُمْ ما وَراءَ ذلِكُمْ )  مراجعه و حكم به عدم حرمت ابد نمود ، پس حرمت ابد اختصاص به صورت علم هر دو خواهد داشت ، و در اينجا دخول و عدم دخول هم تأثيرى ندارد چون در صورت علم هر دو با فرض عدم دخول هم بايد به مقتضاى موثقه اديم كه هيچ معارضى هم ندارد حكم به حرمت ابد نمود .\r\nاگر ما در موثقه اديم بن الحر ، انصراف را به صورت علم هم نپذيريم ، و از باب اجمال دليل ، قدر متيقن آن را ، اين صورت بدانيم ، باز حكم مسأله همين است ، چون با توجه به اجمال دليل و عدم حجيت آن ، نمىتوان آن را مرجع پس از تعارض دو خاص دانست ، تخصيص كتاب ثابت نيست ، در نتيجه موافقت دسته دوم روايات بحث ما كه بر عدم حرمت ابد دلالت دارد با عام كتابى  ( وَ أُحِلَّ لَكُمْ ما وَراءَ ذلِكُمْ )  مىتواند به عنوان مرجح اين دسته روايات قرار گيرد ، و يا اگر كسى به مرجع بودن « 1 » كتاب در اين گونه بحثها قائل باشد ، پس از تعارض روايات دسته اول و دوم و عدم حجيت روايات دسته سوم ، بايد به عام كتابى فوق مراجعه كرد .\r\nالبته تمام اين بحثها با فرض معارض بودن دسته اول و دسته دوم روايات و نبودن جمع عرفى براى آنها مىباشد . در اين باره در جلسه آينده سخن خواهيم گفت .\r\n\r\nج ) بررسى روايت ديگرى در مسأله :\r\nروايت ديگرى در مسأله وجود دارد كه بسيارى از علماء آن را در بحث خود مطرح نكرده‌اند .\r\n\r\n\r\n","description":"","footnote":"\r\n( 1 ) البته ما قائل به مرجحيت كتاب هستيم و نه مرجعيت آن ، ولى بر فرض قول به تساقط هم ، حكم مسأله تغيير نمىكند .\r\n","page_name":" 1901 ","page_number":52},
  {"content":"\r\n\r\n\r\n1 ) متن صحيحه عبد الرحمن « 1 » :\r\n« بسند صحيح عن عبد الرحمن قال سألت أبا عبد اللَّه عليه السلام عن رجل تزوج امرأة ثم استبان له بعد ما دخل بها انّ لها زوجاً غائباً فتركها ، ثم ان الزوج قدم فطلقها او مات عنها ، أ يتزوجها بعدُ هذا الذى كان تزوجها و لم يعلم انّ لها زوجاً قال : ما احبّ له ان يتزوجها حتى تنكح زوجاً غيره » .\r\nدر اين روايت با تصريح به دخول لااقل در صورت نكاح زوج ديگر به عدم حرمت ابد حكم شده ، حال چگونه مىتوان آن را با ساير روايا ت جمع كرد ؟\r\n\r\n2 ) معناى اول صاحب وسائل و بررسى آن :\r\nصاحب وسائل پس از نقل اين روايت مىگويد : « اقول : لعلّ الدخول هنا بمعنى الخلوة لما تقدم [ أى للروايات المعارضه 
  ] » ، آقاى حكيم هم مىفرمايد : اين معنا هر چند ذاتاً خلاف ظاهر است ولى براى جمع بين روايات مىتوان بدان ملتزم شد .\r\nولى ما به معجم المفهرس كتب اربعه كه رجوع كرديم ، حدود 250 مورد تعبير \" دخل بها \" و اشباه آن به كار رفته ، در تمام اين موارد ، مراد از اين تركيب ، وقاع است مگر يك مورد كه محتمل بود به معناى خلوت گرفته شود و اين مورد را نيز به قرينه ساير روايات ، مىتوان به معناى وقاع گرفت : « عن ابى بصير قال سألت أبا جعفر عليه السلام عن رجل تزوج امرأة ، فقالت : انا حبلى ، و انا اختك من الرضاعة ، انا على غير عدة ، فقال : ان كان دخل بها و واقعها فلا يصدقها و ان كان لم يدخل بها و لم يواقعها فليختبر « 2 » »\r\nدر اين روايت ممكن است به قرينه عطف واقعها معناى \" دخل بها \" را معنايى مغاير با وقاع بدانيم ولى مىتوان همين مورد را هم به وقاع تفسير كرده و عطف را عطف تفسيرى بگيريم .\r\nدر آيه شريفه  ( وَ رَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ ، فَإِنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ )  [ نساء 23 / 
  ] ، مراد از  \" دَخَلْتُمْ بِهِنَّ \"  ، مواقعه است ، در\r\n\r\n\r\n","description":"","footnote":"\r\n( 1 ) مراد از عبد الرحمن در اين روايت ظاهراً عبد الرحمن بن الحجاج است .\r\n( 2 ) وسائل 20 : 296 / 25666 ، باب 18 از ابواب عقد النكاح ، ح 1 ، به نقل از كافى 5 : 561 / 20 ، تهذيب 7 : 433 / 1726 ، فقيه 3 : 301 / 1442 ( چاپ نجف ) .\r\n","page_name":" 1902 ","page_number":53},
  {"content":"\r\n\r\nتمام استعمالات فقهاء هم اين كلمه به معناى وقاع مىباشد و حمل آن بر خلوت ، حمل عرفى نيست « 1 » .\r\n\r\n3 ) تفسير دوم براى صحيحه عبد الرحمن :\r\nصاحب وسائل معناى دومى هم براى اين صحيحه ذكر كرده كه در جايى از روضة المتقين مجلسى اول هم ذكر شده و مرحوم آقاى خويى هم آن را پسنديده و با بيانى بيشتر آن را تقريب كرده است .\r\nآقاى خويى مىفرمايد اين روايت دليل بر نفى حرمت ابد نيست ، چون اگر اين مطلب را از كلمه ما احب بخواهيم استفاده كنيم كه ظهور در كراهت و نفى حرمت دارد . ما در محل خود اثبات كرده‌ايم كه « ما احب » اعم است از حرمت و كراهت ، در آيه شريفه  « لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ »  [ نساء : 148 
  ]  \" لا يُحِبُّ \"  به معناى حرمت است ، پس با اجمال دليل ، صلاحيت معارضه آن با ادله ديگر وجود ندارد .\r\nو اگر بخواهيم از  ( حَتَّى تَنْكِحَ زَوْجاً غَيْرَهُ )  مفهوم \" حتى \" كه براى غايت است استدلال كنيم و بگوييم از آيه استفاده مىشود كه پس از حصول غايت حكم قبلى كه حرمت تزويج است از بين مىرود ، پس حرمت ابد در كار نيست ، در پاسخ مىگوييم : \" حتى \" در روايت حتماً به معناى غايت نيست ، زيرا به مجرد ازدواج با ديگرى ، حرمت تزويج از بين نمىرود ، بلكه اگر حليتى باشد بايد آن شخص ، زن را طلاق دهد يا بميرد و زن عده نگهدارد و پس از انقضاء عده ، حليت تزويج مىآيد پس وقتى قيد \" و يطلقها و ينقضى عدتها \" پس از  « حَتَّى تَنْكِحَ زَوْجاً غَيْرَهُ »  ، نيامده معلوم مىگردد \" حتى \" براى غايت نيست بلكه براى تعليل است ، يعنى اين شخص زن را نگيرد ، تا راه براى ديگران بازشود و بتوانند با اين زن ازدواج كنند .\r\nبررسى اين وجه را در جلسه بعد خواهيم آورد . « * و السلام * »\r\n\r\n\r\n","description":"","footnote":"\r\n( 1 ) ( توضيح بيشتر ) از سوى ديگر ، مجرد خلوت با زن به هيچ وجه در نظر عرف در حرمت ابد تأثير ندارد و احتمال اين معنا را كسى نمىدهد تا آن را در سؤال درج كند ، قيدى در سؤال درج مىگردد كه لااقل احتمال دخالت آن در حكم مسأله برود .\r\n","page_name":" 1903 ","page_number":54},
  {"content":"\r\n\r\n\r\n12 / 2 / 1379 دوشنبه درس شمارهء ( 210 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در اين بود كه آيا ازدواج با ذات البعل حرمت ابد مىآورد ؟ روايات باب متعارض بود ، بحث در جمعى بود كه مرحوم آقاى خويى « ره » كرده بودند ، بررسى جمع ايشان را در اين جلسه دنبال مىكنيم ، و سپس بعد از بيان نكته‌اى تفسيرى ، به دو طريقه ديگر در جمع بين روايات مىپردازيم .\r\n* * * \r\nالف ) تقريب كلام مرحوم آقاى خويى در نحوهء جمع بين روايات ( زراره و عبد الرحمن ) :\r\nآقاى خويى فرموده‌اند كه بين اين دو روايت تعارضى نيست بخاطر اينكه منشأ توهم تعارض به سبب يكى از اين دو جهت است كه ، هر دو جهت قابل مناقشه است .\r\nجهت اول :\r\nامام عليه السلام در روايت عبد الرحمن فرموده است : « ما احبّ » و اين ظهور در كراهت دارد نه حرمت لذا اين روايت دلالت بر جواز دارد و با روايات زراره معارضه مىكند .\r\nاشكال جهت اول :\r\nكلمه « لا احب » ظهورى در كراهت اصطلاحيه ندارد ، بلكه آن در اعم از كراهت و حرمت استعمال مىشود ، لذا روايت ظهور در جواز ندارد .\r\nجهت دوم :\r\n\r\n","description":"","footnote":"","page_name":" 1904 ","page_number":55},
  {"content":"\r\n\r\nامام فرموده است : « حتى تنكح زوجاً غيره » و اين ظهور دارد در اينكه ازدواج با آن زن - بعد از رفع موانع - جائز است . بخاطر اينكه « حتى » به معناى انتهاى غايت است يعنى آن مرد ازدواج نكند تا زمانى كه ديگرى او را تزويج كند .\r\nاشكال جهت دوم :\r\nچطور ممكن است تزويج آن زن با يك مرد ديگر ، مجوزى باشد براى ازدواج با آن زن و اين يقيناً نمىتواند مراد باشد بنابراين كلمه حتى در اينجا بمعنى غايت است يعنى آن مرد با آن زن ازدواج نكند ، تا راه باز باشد براى اينكه آن زن با مرد ديگر ازدواج كند ، لذا در اين روايت نيز دلالتى براى جواز ازدواج نيست . چون مضمون روايت منافاتى با حرمت ابد ندارد . روايت مىگويد اين مرد آن زن را نگيرد تا راه براى ديگران بازشود و اين كلام با ثبوت حرمت ابدى سازگارى دارد نه با جواز ازدواج »\r\n\r\nب ) نقد كلام مرحوم آقاى خويى توسط استاد - مدّ ظلّه - :\r\nبه نظر ما هر دو كلام آقاى خويى قابل مناقشه است .\r\n\r\nمناقشه اول :\r\nكلمه لا احب و لا يحب و نحو ذلك ، ظهور بسيار قوى در عدم حرمت دارد و اكثر علماء قديماً و جديداً از كلمه لا احب معناى كراهت فهميده‌اند و اين منافات ندارد كه كلمه لا احب گاهى نيز در مورد تحريم اطلاق شود ، يعنى در واقع كلمه لا احب در جامع بين كراهت و تحريم استعمال مىشود و در ما نحن فيه بخاطر وجود قرينه مقاميه ، حمل به كراهت مىكنيم .\r\nمثلًا اگر از چيزى بخواهند تحذير كنند كه مرتكب آن عمل نشويد ، در اينجا بايد به آن قسمتى كه تأثير بيشترى در تحذير دارد اختصاص بدهند ، نمىشود به يك كلمه‌اى كه اعم است از تحذير شديد و مختصر اكتفا نمود اگر گفته شود كه آقا اين كار خوبى نيست ، يا من دوست ندارم اين كار را ، خود اين نحوه سخن گفتن قرينه‌اى\r\n\r\n","description":"","footnote":"","page_name":" 1905 ","page_number":56},
  {"content":"\r\n\r\nاست كه تحذير به حد حرمت نرسيده است .\r\nدر ما نحن فيه از امام سؤال مىشود كه آيا حرام هست يا نه ، امام مىفرمايد « ما أحب » من دوست ندارم ، يعنى به آن حد حرمت نرسيده است .\r\n\r\nنكته‌اى تفسيرى :\r\nنكته‌اى در اين آيهء شريفه مطرح است كه مناسب است مورد توجه قرار گيرد :\r\nخداوند با صداى بلند ، بيان كردن كار زشت را دوست ندارد ، مگر از شخصى كه مظلوم واقع شده است و حرمت يا كراهت بيان را اختصاص به « جهر » داده است ممكن است از مفهوم آن استفاده شود كه اگر كسى آهسته كار زشتى را بيان كند مانعى ندارد هر چند مظلوم نباشد . لكن به نظر مىرسد كه قيد « جهر » مفهوم نداشته باشد و در شدت نهى دخيل باشد ، توضيح اينكه ؛ در آيه شريفه آن عملى كه محل ابتلاء مردم بوده و از اهميت خاصى برخوردار بوده ، مطرح شده است ، انسان تا مىتواند كارهاى خود را توجيه مىكند و با داد و فرياد از آن دفاع مىكند ، خداوند اين روش عملى انسانها را تخطئه مىكند و مىفرمايد آن چيزى كه براى آن مىتوانيد فرياد هم بزنيد زمانى است كه مظلوم واقع شده‌ايد ، يعنى اين كارى كه شما مىكنيد و خيال مىكنيد كه به هر عنوانى مىتوانيد با صداى بلند خبر از كار ناپسندى بدهيد صحيح نيست و منافات ندارد كه بيان كار زشت مطلقاً آهسته يا بلند مورد امضاى شارع مقدس نباشد مانند آيهء شريفه  « لا تَأْكُلُوا الرِّبَوا أَضْعافاً مُضاعَفَةً »  يعنى اين كارى كه مىكنيد و چندين برابر ربا مىگيرد حرام است و منافات ندارد كه مطلق ربا حرام باشد ( هر چند كم هم باشد ) منتهى چون زمان نزول آيه شريفه ، مردم اضعاف مضاعفة ربا مىگرفته‌اند و اين قيد در شدت نهى شارع مقدس دخالت دارد ، خداوند اين روش را اختصاص به تخطئه داده است .\r\n\r\nمناقشه دوم :\r\nمرحوم آقاى خويى در بيان دوم خودشان ، دو نكته را فرموده‌اند كه هر دو قابل\r\n\r\n","description":"","footnote":"","page_name":" 1906 ","page_number":57},
  {"content":"\r\n\r\nمناقشه است :\r\nنكته اول : ايشان فرموده‌اند كه كلمه حتى به معناى تعليل است و نمىتواند به معناى انتهاى غايت باشد ، چون معقول نيست گفته شود كه شما آن را تزويج نكنيد تا زمانى كه آن زن شوهر ديگرى بكند و اگر شوهر كرد ، آن وقت شما مىتوانيد او را بگيريد و اين در حالى است كه آن زن ذات البعل است .\r\nاين بيان نيز ناتمام است ، بخاطر اينكه اگر ما حتى را به معناى انتهاى غايت بگيريم معنايش اين نيست كه آن زن بعد از ازدواج با مرد ديگر مىتواند با زوج دوم ازدواج كند . بلكه معنايش اين است كه بعد از طلاق و انقضاء عده مىتواند او را تزويج كند و ما با تفحص در اكثر روايات اين باب ، اين مطلب بوضوح قابل تشخيص است كه مراد از تزويج بعد از سير مراحل ، مثل طلاق يا وفات يا انقضاء عده و امثال ذلك مىباشد نه بالفور ، و اين مطلب چون واضح و مبين است و متفاهم عرفى همين است ، لذا در روايات به اين موارد تصريح نشده است .\r\nشما به رواياتى كه در مورد محلل وارد شده مراجعه كنيد ، ببينيد در اكثر اين روايات اسمى از طلاق دادن محلل و سپرى شدن عده برده نشده است و كمتر روايتى است كه چنين توضيحى در آن باشد و نكته‌اش وضوح مطلب است كه با زنى كه در حباله زوجيت شخص ديگر يا در عدهء اوست نمىتوان ازدواج كرد .\r\nنكته دوم : و اما اينكه ايشان فرموده‌اند كه كلمه حتى بمعنى تعليل است يعنى تزويج آن مرد حرام است تا اينكه راه براى ازدواج ديگران بازشود .\r\nسؤال اين است كه آيا محرمات براى اين جعل شده‌اند كه راه براى ديگران باز كنند ، مثلًا اگر شخص ، خواهرش را نمىتواند بگيرد و حرام ابدى است ، آيا بخاطر اين است كه راه براى تزويج ديگران بازشود ؟ و اين مطلب ناصحيح است ، اگر حكم حرمت ابد باشد حالا چه ديگران باشند يا نباشند حكم ثابت است لذا ، اين توجيه درستى نيست كه بگوييم \" حتى \" تعليلى است .\r\n\r\n","description":"","footnote":"","page_name":" 1907 ","page_number":58},
  {"content":"\r\n\r\n\r\nجمع بين روايات مختلف ازدواج با ذات البعل :\r\nبه نظر ما بين دو موثقه زرارة و دو روايت عبد الرحمن به دو شكل مىتوانيم جمع كنيم :\r\n\r\nجمع اول :\r\nموضوع روايت عبد الرحمن مردى است كه « هو لا يعلم » « 1 » رفته با زن شوهردارى ازدواج كرده ، اكثراً ، اطلاقات « لا يعلم » در مورد جاهل يا غافل مركب است يعنى مرد هنگام ازدواج از شوهر داشتن زن غافل بوده يا خيال مىكرده زن شوهر ندارد در چنين شرائطى ازدواج حرمت ابد نمىآورد و بلكه مىتوانيم بگوييم كه « هو لا يعلم » از موارد شك و جهل بسيط منصرف است و اگر ادعاى انصراف را هم نپذيريم شمولش نسبت به شاك بسيار ضعيف است . اما موضوع دو موثقه زراره موردى است كه شوهرى غايب بوده و خبر فوت يا طلاق او را آورده‌اند و زن هر چند اطمينان به فوت يا طلاق شوهرش پيدا كرده ، و لكن نوعاً براى مرد اجنبى چنين اطمينانى بدست نمىآيد ، توضيح آنكه : در حصول اطمينان بين زن و مرد فرق است . نوع زنها زودتر از مرد اطمينان پيدا مىكنند ، بخصوص اگر زمينهء حصول آن فراهم باشد . زن نوعاً انتظار ندارد شوهرش او را رها كند ، لذا اگر مدتى غايب باشد و از او خبرى نداشته باشد فكرهاى مختلفى در ذهنش خلجان مىكند كه نكند مرا طلاق داده يا فوت كرده ، در چنين وضعيت فكرى ، اگر خبر فوت شوهر يا طلاقش را آوردند متعارفاً زودتر اطمينان پيدا مىكند و كارى ندارد كه منبع خبر قابل اعتماد باشد يا خير ( همچنانكه در روايت موثق بودن مخبر فرض نشده است ) بر خلاف مردها ، نوع آنها به صرف خبر طلاق يا وفات شوهر زن مطمئن نمىشوند كه زن بىمانع است و در چنين شرائطى بر ايشان روشن است كه حق ازدواج ندارد\r\n\r\n\r\n","description":"","footnote":"\r\n( 1 ) موضوع روايت ديگر عبد الرحمن هم مردى است كه ازدواج كرده « ثم استبان له » كه زن شوهر داشته است يعنى هنگام ازدواج نمىدانسته است همان ( هو لا يعلم ) .\r\n","page_name":" 1908 ","page_number":59},
  {"content":"\r\n\r\nخلاصه چون متعارفاً براى مردها به صرف اينكه كسى خبر فوت يا طلاق زنى را بياورد ، اطمينان به آن پيدا نمىشود ، بنابراين متعارف موارد روايت زراره ، مردى است كه بدون عذر شرعى اقدام به ازدواج كرده است و احتمال اينكه مرد از منبع مستقل ديگرى از فوت شوهر يا طلاق او مطلع باشد بسيار ضعيف و نادر است . در چنين شرائطى ، روايت زراره مىفرمايد ؛ اگر دخول صورت گرفته باشد ، موجب حرمت ابدى مىشود . خلاصه موضوع موثقه زراره به حسب متعارف ، مردى است كه نسبت به خليه بودن زن شك داشته باشد .\r\nان قلت : از روايت زراره استفاده مىشود كه خبر طلاق يا فوت شوهر را براى زن آورده‌اند و متعارف اين است كه شوهر دوم به اعتماد زن با او ازدواج كرده است ، با عنايت به اينكه « هن مصدقات على ازواجهن » شوهر بر خلاف وظيفه ظاهريش رفتار نكرده است .\r\nقلت : در صورتى شوهر مىتواند به قول زن اعتماد كند كه قول او معلوم المدرك نباشد و اگر مدرك قول زن براى مردى معلوم باشد مرد نمىتواند بر اساس قول او اقدام به ازدواج كند .\r\nيك مورد ديگر هم بالاولوية از روايت زراره استفاده مىشود و آن اينكه مردى نداند كه زن خليه نيست و ازدواج كرده و دخول كند ؟ در اين صورت نيز حكم به حرمت ابدى مىشود .\r\n\r\nخلاصه جمع اول اينكه :\r\nفرد ظاهر يا منصرف اليه موضوع هر دو روايت عبد الرحمن ، مردى است كه نسبت به شوهر داشتن زن غافل يا جاهل مركب باشد در اين صورت ازدواج موجب حرمت ابدى نمىشود و شاك فرد نادر يا منصرف عنه اين روايت است و متعارف موارد و موضوع هر دو موثقه زراره ، مردى است كه نسبت به شوهر داشتن زن شك داشته باشد در اين صورت اگر دخول صورت گرفت موجب حرمت ابدى مىشود . بنابراين جمع ، ازدواج با ذات البعل در سه صورت\r\n\r\n","description":"","footnote":"","page_name":" 1909 ","page_number":60},
  {"content":"\r\n\r\nموجب حرمت ابدى است :\r\nصورت اول : زن و مرد اجنبى مىدانند كه ازدواج شوهر اول باقى است ، در اين صورت به حكم موثقه اديم حرام ابدى مىشود خواه دخول صورت گرفته باشد يا خير ؟ و معارضى هم ندارد همچنين ، صورتى كه هيچ‌كدام از زن و مرد عذر شرعى براى ازدواج ندارند و مىدانند كه نبايد ازدواج كنند . اين صورت نيز به مقتضاى موثقه اديم حرام ابدى مىشود و در هر دو صورت اگر دخول هم صورت گرفته باشد از موثقه زراره نيز حرمت ابدى استفاده مىشود ، صورت دوم بالمنطوق و صورت اول بالاولوية .\r\nصورت دوم : مرد بدون عذر شرعى در حالى كه نسبت به خليه بودن زن شك داشته ، اقدام به ازدواج كرده ولى زن خيال مىكرده خليه است . در اين صورت اگر دخول صورت گيرد به مقتضاى موثقه زراره حرام ابدى مىشود و معارضى هم ندارد و از موضوع روايت عبد الرحمن خارج است .\r\nصورت سوم : مردى كه مىداند زن شوهر دارد و ازدواج كرده و دخول هم صورت گرفته ولى زن خيال مىكرده خليه است اين صورت نيز بالاولوية موجب حرمت ابدى است .\r\nولى در دو صورت زير حرمت ابدى نمىآورد .\r\nصورت چهارم : مرد نسبت به شوهر داشتن زن غافل يا جاهل مركب باشد به مقتضاى صحيحه عبد الرحمن حرام ابدى نمىشود خواه دخول صورت گرفته باشد يا خير ؟ « 1 » و خواه زن از خليه بودن خود مطلع باشد يا خير و جاى تمسك به موثقه اديم نيست زيرا صحيحه عبد الرحمن مخصوص صورت دخول است و موثقه اديم را تخصيص مىزند و جاى تمسك به موثقه زراره هم نيست . زيرا اين دو\r\n\r\n\r\n","description":"","footnote":"\r\n( 1 ) البته مورد يكى از دو صحيحه عبد الرحمن صورت دخول است و حكم صورت عدم دخول نيز بالاولوية استفاده مىشود .\r\n","page_name":" 1910 ","page_number":61},
  {"content":"\r\n\r\nموثقه شامل مرد جاهل مركب يا غافل نمىشود .\r\nصورت پنجم : مرد بدون عذر اقدام به ازدواج كرده ولى زن در اين ازدواج معذور بوده ، اگر دخول صورت نگرفته باشد ، موجب حرمت ابدى نمىشود زيرا نه موثقه اديم شامل آن مىشود ( زيرا موضوعش زن غير معذور است ) و نه موثقه زراره ( زيرا موردش صورت دخول است )\r\nبلى ، اگر دخول صورت گرفته باشد ، همان صورت دوم و سوم است كه گفته شد ، موجب حرمت ابدى است .\r\n\r\nخلاصه صور مسأله :\r\nاگر مرد و زن هر دو بدون عذر شرعى اقدام به ازدواج كرده باشند حرام ابدى مىشود خواه دخول صورت گرفته باشد يا خير ( صورت اول ) ، و اگر فقط مرد بدون عذر شرعى اقدام كرده در صورت دخول موجب حرمت ابدى مىشود ( صورت دوم و سوم ) ولى اگر در اين فرض اخير دخول صورت نگرفته باشد ( صورت پنجم ) يا مرد عن عذر ازدواج كرده باشد ( صورت چهارم ) حرام ابدى نمىشود .\r\nپس حكم ازدواج با ذات البعل مانند ازدواج با معتده نيست و خيلى با آن فرق مىكند .\r\n\r\nجمع دوم :\r\nاين جمع كه ابتداءً خيلى مستبعد به نظر مىرسد اين است كه بگوئيم ، مورد هر دو موثقه زراره ، زن و مرد اجنبى است كه اطلاعى از فوت يا طلاق شوهر اصلى ندارند و اقدام به ازدواج كرده و دخول نيز كرده‌اند در اين صورت حرام ابدى مىشود ولى ظاهر دو روايت عبد الرحمن ، موردى است كه زن مىدانسته ، ولى مرد اجنبى نمىدانسته است ، در اين فرض ، موجب حرمت ابد نمىشود . هر چند دخول صورت گرفته باشد .\r\nعلى اى حال ، در دو مرحله پيرامون اين جمع بايد بحث كنيم مرحلهء نخست : وجه اين جمع چيست ؟ مرحلهء دوم ، آيا اين جمع استبعاد دارد يا خير ؟\r\n\r\n","description":"","footnote":"","page_name":" 1911 ","page_number":62},
  {"content":"\r\n\r\n\r\nمرحلهء اول توضيح جمع دوم :\r\nازدواج با ذات البعل هشت صورت دارد :\r\nصورت اول و دوم : زن و مرد اجنبى هر دو مىدانسته‌اند كه زن در حباله زوجيت شوهر اولى است به مقتضاى موثقه اديم حرام ابدى مىشود خواه دخول صورت گرفته باشد يا خير و در اين جهت موثقه اديم معارضى هم ندارد .\r\nصورت سوم : زن و مرد اجنبى هر دو جاهل بوده و ازدواج كرده و دخول نيز صورت گرفته باشد به مقتضاى موثقه زراره موجب حرمت ابد مىشود .\r\nصورت چهارم : مانند صورت سوم است ولى دخول صورت نگرفته باشد ، موجب حرمت ابدى نمىشود چون دليلى بر حرمت ابدى نداريم و دليل  « أُحِلَّ لَكُمْ ما وَراءَ ذلِكُمْ »  حكم به حليت مىكند .\r\nصورت پنجم و ششم : تنها مرد جاهل بوده ولى زن مىدانست كه شوهر دارد به مقتضاى صحيحهء عبد الرحمن موجب حرمت ابدى نمىشود خواه دخول صورت گرفته باشد ( منطوق صحيحهء عبد الرحمن ) و خواه بدون دخول باشد ( مفهوم اولويت صحيحه )\r\nصورت هفتم و هشتم : تنها زن جاهل باشد و مرد در حالى كه مىدانسته زن شوهر دارد اقدام كرده در اين صورت نيز حرمت ابدى نمىشود چون دليلى بر آن نداريم زيرا فرض موثقه اديم علم زن و فرض موثقه زراره جهل مرد است و هيچ كدام اين صورت را شامل نمىشود خواه دخول صورت گرفته باشد يا خير\r\nبنابراين از صورتهاى هشت‌گانه ، سه صورت موجب حرمت ابد مىشود : 1 علم زن و مرد با دخول 2 علم زن و مرد بدون دخول 3 جهل زن و مرد با دخول ، خوب ملاحظه مىفرماييد كه بنابراين جمع نيز ، حكم ذات البعل با معتده فرق بسيار دارد .\r\n\r\n","description":"","footnote":"","page_name":" 1912 ","page_number":63},
  {"content":"\r\n\r\n\r\nمرحلهء دوم رفع استبعاد\r\nاشكال : بسيار بعيد است كه در فرض علم زن ( با جهل اجنبى ) نسبت به خليه بودن زن ، حكم به حرمت ابدى نكنيم هر چند دخول صورت گرفته باشد و در فرض جهل زن ( با جهل اجنبى ) حكم به حرمت ابدى كنيم اگر دخول صورت گرفته باشد .\r\nپاسخ : چون زمينه پيش آمدن صورت اول بسيار كم و نادر است لذا شارع در اين مورد سخت‌گيرى نكرده است بخلاف صورت دوم . توضيح آنكه : بسيار كم اتفاق مىافتد كه زن شوهردارى كه مىداند شوهرش زنده است و هنوز او را طلاق نداده برود و مرد اجنبى را فريب بدهد و از عكس العمل شوهر و عشيره او ، و كشته شدن خودش و عواقب وخيم دنيوى و اخروى گناه بزرگش نترسد ، خلاصه بسيار نادر است كه زنان جرأت چنين اقدامى را داشته باشند ، چون غير از حساب اخروى در دنيا بايد از جان خود بگذرند .\r\nاما اينكه زنى در اثر تسامح ، تا خبر فوت يا طلاق شوهرش را دادند ، به گفتهء مخبر و لو مورد اعتماد نباشد اعتماد كند و خود را خليه حساب كرده و ازدواج مجدد نمايد ، اين امرى بسيار شايع است و چون زمينه تحقق چنين صورتى بسيار فراهم است لذا شارع مقدس اين كار را حرام ابدى كرده تا مانع شيوع اين مفسدهء اجتماعى شود و پس از اين ، دقت بيشترى در امر ازدواج صورت گيرد .\r\nاز ميان اين دو جمع البته اولى روشن تر و بىدغدغه‌تر است .\r\nاگر هيچ كدام از اين دو جمع را نيز نپذيريم ، بايد با روايات معاملهء متعارضين كنيم چنان كه حكم آن گذشت . « * و السلام * »\r\n\r\n","description":"","footnote":"","page_name":" 1913 ","page_number":64},
  {"content":"\r\n\r\n\r\n13 / 2 / 1379 شنبه درس شمارهء ( 211 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته در توجيه روايت عبد الرحمن ، نظر مرحوم آقاى خويى در ما « ما احب » و حتى نقل و نقد گرديد و دو وجه در جمع روايات مسأله نقل كرده ، نتيجه گرفتيم : مسأله تزويج ذات بعل با معتده فرق مىكند و الحاق صحيح نيست .\r\nدر اين جلسه با نقل خلاصه‌اى از بحث جمع روايات متعارض در تزويج ذات بعل ، دنبالهء مسأله 9 عروه را ( كه در اين تزويج فرقى بين حره و امة ، و نكاح دائم و متعه نيست ) نقد و بررسى مىكنيم .\r\n* * * \r\nالف ) خلاصه تزويج ذات بعل :\r\nطرفين يا هر دو عالمند يا هر دو جاهل ، همچنين ممكن است مرد عالم باشد و زن جاهل يا به عكس ، و در هر چهار صورت يا دخول شده يا نشده ، معتده نيز داراى اين هشت صورت بود .\r\nدر معتده گفتيم : فقط يك صورت - كه هر دو جاهل باشند بدون دخول - حرمت ابد ندارد ، ولى هفت صورت ديگر حرمت ابد دارد .\r\nمبناى اول : اگر كسى قائل به الحاق باشد در ذات بعل نيز بايد همين را قائل باشد ، مثل مرحوم سيد و محقق كركى كه گويا راويات را تمام ندانسته و از ظاهر آنها صرف نظر كرده‌اند ولى الحاق را تمام دانسته‌اند . ولى ما ادله الحاق را تمام ندانستيم .\r\nمبناى دوم : مرحوم كاشف اللثام مىفرمايد : اگر بخواهيم به روايات اخذ كنيم ،\r\n\r\n","description":"","footnote":"","page_name":" 1914 ","page_number":65},
  {"content":"\r\n\r\nروى بعضى مبناى بايد در تمام هشت صورت به حرمت ابد قائل شويم ، زيرا روايات خاص با تعارض ساقط مىشود و با تمسك به عام فوق ( موثقه اديم ) ناگزير از قول به حرمت ابد خواهيم بود .\r\nما روايات را به دوگونه جمع كرديم .\r\nمبناى سوم : مقتضاى جمع اول « 1 » اين است كه از هشت صورت ، سه صورت حرمت ابد دارد و در دو صورت تفصيل هست . بيان صورتها :\r\nصورت اول و دوم : هر دو عالم باشند ، با فرض دخول يا عدم دخول : در اين صورت بلاشك حرمت ابد دارد و مستند آن موثقه اديم است كه در اين فرض معارضى ندارد ، زيرا مورد دو حديث عبد الرحمن صورت جهل مركب يا غفلت زوج است .\r\nصورت سوم : مرد عالم و زن جاهل با فرض دخول : چون در مورد جاهل مقصر كه طريق شرعى ندارد از روايت زراره استفاده حرمت مىشود ، در مورد زوج عالم نيز بالاولويه بايد قائل به حرمت شويم .\r\nصورت چهارم : هر دو جاهل با فرض دخول : بنابر تقريبى كه در هر دو موثقه زراره گفتيم كه اگر مرد جاهل حق نداشته به قول زن اعتماد كند « 2 » و طبق قانون شرع عمل نكرده در فرض دخول « 3 » حرمت ابد دارد . در متعارف اين موارد نيز مرد شاك است و از جريان كه مطلع مىشود يقين حاصل نميكند ، بلكه فقط قول زن است كه معلوم المدرك است كه حجيت ندارد ، و شارع اجازه ازدواج به او\r\n\r\n\r\n","description":"","footnote":"\r\n( 1 ) جمع اول اين بود كه دو صحيحه عبد الرحمن را كه حكم به جواز كرده به صورتى حمل كنيم كه زوج جاهل مركب يا غافل باشد و دو موثقه زراره را كه حكم به حرمت ابدى كرده به صورتى حمل كنيم كه زوج حجت شرعى نداشته باشد .\r\n( 2 ) چون معلوم المدرك بوده و مدركش از نظر مرد قابل اعتماد نبوده است .\r\n( 3 ) گفتيم موثقه موسى بن بكر عن زراره مخصوص فرض دخول است زيرا فرموده به ياد مهر بپردازد « بما استحل من فرجها » و موثقه ابن بكر عن زراره هم مخصوص فرض دخول است چون اگر دخول نباشد عده ندارد و حال آنكه در روايت فرموده « تعتد منهما »\r\n","page_name":" 1915 ","page_number":66},
  {"content":"\r\n\r\nنمىدهد ، لذا چون از طريق شرعى نبوده ملحق به علم است ، بر خلاف زن ، كه وقتى به او خبر مرگ شوهر يا طلاق را مىدهند نوعاً مطمئن مىشود .\r\nو به عبارت ديگر :\r\nموضوع روايت زراره مرد عالم و زانى نيست ( و گرنه عبارت « لها المهر » و « تعتد منهما از هر دو عده نگهدارد » صحيح نبود چون زانى مهر و عده ندارد ) ولى چون بر خلاف قانون اعتماد كرده ، موجب حرمت مىشود .\r\nپس مورد روايت زراره جاهل است ، ولى جاهلى كه بر خلاف وظيفه عمل كرده است ، از اين رو اين فرض هم به صورت سوم ملحق است و كأن مرد با چنين شكى حكم عالم را دارد .\r\nصورت پنجم : اگر مرد جاهل بود و زن عالم و دخول هم صورت گرفته بود ، در اين صورت نيز تفصيل هست پس چنانچه مرد غافل يا جاهل مركب باشد به مقتضاى دو صحيحهء عبد الرحمن حرمت ابدى ندارد ولى اگر مرد شاك بود و بدون حجت شرعى اقدام به ازدواج كرده بود موثقه اديم بن الحر حكم به حرمت ابدى مىكند و معارضى هم ندارد .\r\nخلاصه : از اين هشت فرض سه صورت آن مطلقاً حرمت ابد دارد و در دو فرض هم اگر بدون حجت شرعى اقدام به ازدواج كرده باشد حرام ابدى مىشود .\r\nمبناى چهارم : بنابر دومين جمعى كه در جلسه گذشته كرديم دائره حرمت ابدى متضيق مىشود .\r\nدر اين جمع صورت اول و دوم و چهارم فرقى با جمع اول ندارد ، با همان مستند قبلى : چون در فرض علم طرفين روايت اديم معارض ندارد و صورت جهل هر دو با دخول مستند حرمت روايت زراره است ، چون گرچه هيچ‌كدام زانى نيستند ولى از آنجائى كه زوج طريق شرعى براى جواز ازدواج نداشته ، موجب حرمت است . و صورتى كه فقط زوجه عالم بود با دخول نيز حرمت ابد نمىآورد ، چون فرد ظاهر و\r\n\r\n","description":"","footnote":"","page_name":" 1916 ","page_number":67},
  {"content":"\r\n\r\nقدر متيقن از روايت عبد الرحمن است ، و منافات با موثقه اديم ندارد ، چون مورد موثقه جهل هر دو است .\r\nاما استبعادى كه ممكن است به نظر بيايد كه چگونه در زانيه حرمت ابد نياورد ولى صورت جهل زوجه و غير زانيه بودن او حرمت ابد داشته باشد ، در جلسه گذشته در رفع آن صحبت كرديم .\r\nاما صورت سوم : علم زوج با دخول ( كه لازمه جمع قبلى حرمت ابد بود ) ممكن است بگوئيم مثل صورت علم زوجه حرمت ابد نمىآورد ، به اين بيان كه هيچ كدام از روايات شامل نمىشود چون مورد موثقه اديم علم زوجه است . شامل اين صورت نمىشود مورد روايت عبد الرحمن و موثقه زراره نيز جهل زوج است پس صورت علم زوج را شامل نمىشود و بنابراين كه اولويت را نپذيريم و نمىتوانيم به صورت علم زوج تعدى كنيم .\r\nخلاصه ؛ از نظر روايات الحاق در تمام صور صحيح نيست ، و شايد به جهت همين اشكالات مرحوم سيد و محقق كركى سراغ نصوص نرفته ، آن را كنار گذاشته‌اند ، چون با جمع نصوص هفت صورت حرام نمىشود تا مثل معتده شود ، لذا با اولويت مسأله را ملحق دانسته‌اند ولى ما اين وجه را براى الحاق تمام ندانسته و به روايات اخذ كرديم .\r\n\r\nب ) دنباله مسأله 9 ( تزويج ذات بعل ) :\r\n\r\n1 ) متن عروة :\r\n« من غير فرق بين كونها حرّة أو أمة مزوجةً و بين الدوام و المتعه فى العقد السابق اللاحق » .\r\nبين حره و امه مزوجه فرقى نيست به دليل اطلاق روايات كه خصوصيتى در آنها درج نشده ، در اين فرع بحثى نيست .\r\nو همين طور متعه يا دائم بودن عقد قبلى و عقد لاحق فرقى نمىكند .\r\nمرحوم آقاى خويى و آقاى حكيم فرموده‌اند كه مقتضاى اطلاقات اين است كه\r\n\r\n","description":"","footnote":"","page_name":" 1917 ","page_number":68},
  {"content":"\r\n\r\nبين اقسام مختلف فرقى نباشد .\r\n\r\n2 ) نقد استاد - مدّ ظلّه :\r\nبه نظر مىرسد استفاده اطلاق از روايات ، به نحوى كه شامل صورت انقطاع عقد اول بشود مشكل است . چون غير از موثقه اديم ، بقيه روايات معتمد همه در فرضى است كه عقد اول دائم باشد و به حسب ظهور عقد انقطاعى را نمىگيرد .\r\nپنج روايت قابل استناد بود ، دو روايت زراره و دو روايت عبد الرحمن و يكى موثقه اديم . غير از روايت اديم مورد هر چهار روايت در عقد اول دائم است ، و آيا با تقييد موثقه اديم به مقتضاى اين روايات ، بازهم اطلاق آن از جهت شمول بر منقطعه قابل اخذ است ؟ و آيا مقتضاى تقييد موثقه به اين روايات چيست ؟\r\n\r\n3 ) بررسى روايات :\r\n* 1 در روايات زراره آمده : فى امرأة فقدت زوجها أو نعى اليها فتزوجت ، ثم قدم زوجها بعد ذلك فطلقها .\r\nطلاق كه در مورد شوهر اول فرض شده مخصوص عقد دائم است ، بلى ازدواج دوم اعم است و مىتواند متعه يا دائم باشد .\r\n* 2 روايت ديگر زراره : اذا نعى الرجل الى اهله أو خبروها أنه طلقها . موضوع آن طلاق شوهر اول است .\r\nإن قلت : در حديث دو صورت فرض شده ؛ يكى عقد دائم كه طلاق داده ديگر آن كس كه خبر مرگش را آورده‌اند ، اعم از دائم و منقطع .\r\nقلت : استفاده اين معنا عرفى نيست ، ظاهراً حديث زن رسمى دائمى را در نظر گرفته كه گاهى خبر مرگ شوهرش را مىآورند و گاهى خبر طلاق او را ، و تعدد معنا از حديث استظهار نمىشود .\r\n* 3 روايت عبد الرحمن بن حجاج : عن رجل تزوج امرأة و لها زوج و هو لا يعلم فطلقها الاول او مات عنها . . .\r\n\r\n","description":"","footnote":"","page_name":" 1918 ","page_number":69},
  {"content":"\r\n\r\n* 4 روايت عبد الرحمن : ثم إن الزوج قدم فطلقها او مات عنها . در اين دو روايت نيز طلاق و دوام عقد مطرح است .\r\nو اينكه فرض طلاق را مخصوص عقد دائم و فرض ممات را اعم از دائم و متعه بدانيم از نظر متفاهم عرفى بسيار مستبعد است .\r\nالبته اگر چه در اين احاديث مسأله طلاق مطرح است ولى ممكن است ما آن را مثال دانسته از آن تعدى كنيم و بگوييم حتى مثل فسخ و انفساخ را هم شامل است .\r\nو همينطور در مورد متعه ، بين مدت كوتاه و طولانى ، الغاء خصوصيت كنيم و بگوييم كم و زياد فرق نمىكند ، چون در هر دو « اهل » صدق مىكند .\r\nاما تعدى كردن از دائمه به متعه احتياج به بيان دارد و دليلى نداريم .\r\n* 5 روايت اديم بن حر : « التى تتزوج و لها زوج » .\r\nاين روايت اطلاق دارد و عبارت « لها زوج » شامل عقد انقطاعى و دوام هر دو مىشود ، و لكن با دو روايت عبد الرحمن اين روايت را قيد مىزنيم ، و بعضى صور ، مثل صورت جهل مرد را خارج مىكنيم ، لكن اين در خصوص جائى است كه عقد او دائم باشد . ولى اگر عقد اول انقطاعى بود دليلى براى خروج از عموم روايت اديم نداريم .\r\nيعنى ممكن است جمعاً بين روايات بگوييم :\r\nاگر ازدواج قبلى دائم و زوج دوم جاهل بوده ، حرمت ابد ندارد به دليل روايت عبد الرحمن . ولى اگر زنى كه متعه مردى بوده ، عالماً با ديگرى ازدواج كرد زوج دوم جاهل باشد يا عالم در اينجا به مقتضاى روايت اديم حرمت ابد مىآورد ، و روايت عبد الرحمن نمىتواند آن را از تحت روايت اديم خارج كند .\r\nو هيچ ملازمه‌اى بين عقد دائم و متعه در اين گونه شرائط نيست كما اينكه ، بعضى در عقد دائم اجازهء پدر را شرط مىدانند بخلاف متعه و بعضى به عكس .\r\n\r\n","description":"","footnote":"","page_name":" 1919 ","page_number":70},
  {"content":"\r\n\r\n\r\n4 ) عدم انطباق بحث تمسك به عام در شبهه مفهوميه مخصص منفصل بر ما نحن فيه :\r\nاگر دليل عام و مخصص منفصلى مردد و بين اقل و اكثر بود ، آيا مىتوانيم در اكثر ، به عام تمسك كنيم ؟ مثلًا اكرم العلماء و لا تكرم الفساق منهم وارد شده كه فاسق مردد بين اقل و اكثر است چون نمىدانيم مرتكب صغيره را هم شامل است يا نه ؟\r\nمشهور مىگويند : در اكثر به عام تمسك مىكنيم كما اينكه اگر زيد از عموم اكرم العلماء خارج بود و ندانيم آيا عمرو هم تخصيص خورده يا نه ، به عموم اكرم العلماء اخذ مىشود ولى ما در جاى خود اين را نپذيرفتيم .\r\nممكن است توهم بشود كه ما نحن فيه از اين قبيل است زيرا دلالت روايت عبد الرحمن بر عدم حرمت ابد در مورد عقد دائم تمام است و نسبت به عقد انقطاعى مجمل است .\r\nاما حق اينست كه ما نحن فيه از اين قبيل نيست چون اين مباحث در اجمال نص است كه بگوييم : آيا اجمال آن به عام هم سرايت مىكند يا نه ؟\r\nولى بحث ما در فقدان نص است كه اگر عقد اول انقطاعى باشد آيا نصى دال بر خروج از تحت عام داريم يا نه ؟ و در فقدان نص بر تمام مبانى به عموم تمسك مىكنيم .\r\nبر اين اساس در عقد انقطاعى كه روايت عبد الرحمن شامل آن نيست بايد به عموم روايت اديم تمسك كنيم ، و در نتيجه : حكم دائم و متعه متفاوت است .\r\n\r\n5 ) نظر استاد - مدّ ظلّه - در تمسك به عام در اكثر در ما نحن فيه و بيان مختار :\r\nكليت اين قانون كه وقتى نمىدانيم اكثر از تحت عام خارج است يا اقل ، به كمتر اكتفا مىكنيم محل مناقشه است .\r\nتوضيح : ما به قرينه روايت عبد الرحمن بن حجاج مىفهميم كه در روايت اديم قيدى بوده كه راوى آن را بيان نكرده است . مثلًا چون متعارف و معمول در\r\n\r\n","description":"","footnote":"","page_name":" 1920 ","page_number":71},
  {"content":"\r\n\r\nازدواج‌ها اين است كه اگر زن شوهر داشته باشد معلوم مىشود ، لذا قيد عالم بودن در روايت اديم منعكس نشده ، و كاشف آن قيد ، روايت عبد الرحمن است .\r\nاما اگر گفته شود : در روايت ، دو خصوصيت بوده يعنى يا زن و مرد عالم بوده‌اند ، و يا زن با عقد انقطاعى با مرد جاهل ازدواج كرده و راوى هر دو را غفلت نموده و ذكر نكرده ، اين خيلى مستبعد است ، و لو اينكه من حيث المجموع در اين فرض مخصص هم كمتر مىشود .\r\nالبته اين در صورتى است كه ما دليل خاص را كاشف از عدم ارادهء جدى از دليل عام بدانيم ، اما اگر از باب عنوان ثانوى يا بر اساس قاعدهء مقتضى و مانع باشد ، فرقى بين اين جهات نخواهد داشت .\r\nلذا بنابر مختار كه كاشفيت است ، فرض حذف قيدى كه غفلت از آن متعارف مىباشد اولى است از صورتى كه غفلت در آنها غير متعارف ، و لو دائرهء تخصيص كمتر باشد .\r\nخلاصه ؛ به نظر مىرسد اگر روايت اديم ( التى تتزوج و لها زوج ) متعبد به علم طرفين شود مقدم است بر تخصيص با طول و تفصيل ، و لو دائرهء آن كمتر باشد و در نتيجه بين دائم و متعه در عقد اول فرقى نيست .\r\nو اگر در تقدم هم شك كنيم به عمومات كتابى مراجعه مىكنيم .\r\nو چنانچه در روايت ، تقطيع هم صورت گرفته باشد بايد قيد محذوف از قيودى باشد كه خلافش متعارف است مثل علم به شوهردار بودن زن .\r\n« * و السلام * »\r\n\r\n","description":"","footnote":"","page_name":" 1921 ","page_number":72},
  {"content":"\r\n\r\n\r\n17 / 2 / 1379 شنبه درس شمارهء ( 212 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء مطالب اين جلسه :\r\nدر اين جلسه ، پس از طرح مسأله 9 و توضيح آن ، به بررسى مسأله 10 مىپردازيم . در اين مسأله ، اين فرع عنوان مىگردد كه تزويج زنى كه شوهرش وفات كرده است ولى خبر فوتش هنوز به ايشان نرسيده و نتيجتاً ، هنوز عده زن شروع نشده ، آيا سبب حرمت ابد مىگردد ؟ برخى با توجه به اين كه حرمت ابد به جهت رعايت حال شوهر بوده ، با عنايت به دليل اولويت ، حكم به تحريم ابد كرده‌اند ، ولى چون ثابت نيست كه رعايت حال شوهر ، علت تامه براى تحريم باشد ، اين دليل ناتمام است ، در ادامه بحث ، دو دليل ديگر از مرحوم آقاى خويى ، بر حرمت ابد ذكر مىكنيم . دليل نخست ، موضوع حرمت ابد را اعتداد مىداند و اعتداد را از زمان مرگ شوهر مىداند و مبدأ تربّص را ، بلوغ خبر وفات ، ولى اين امر با روايات ناسازگار است ، تقريب ديگرى براى اين دليل در ادامه ذكر و رد مىشود . سپس به بررسى اشكالات دليل دوم ، كه موضوع حرمت ابد را عدم انقضاء عده مىداند ( و نه دخول در عده ) مىپردازيم ، از جمله مىگوييم كه مراد از عدم انقضاء عده به تفاهم عرفى پس از وارد عده شده است .\r\n* * * \r\nالف ) تتمه مسأله 9 :\r\n\r\n1 ) متن مسأله :\r\n« يلحق بالتزويج فى العدة فى ايجاب الحرمة الابدية تزويج ذات البعل . . . و امّا تزويج امة\r\n\r\n","description":"","footnote":"","page_name":" 1922 ","page_number":73},
  {"content":"\r\n\r\nالغير بدون اذنه مع عدم كونها مزوجة ، فلا يوجب الحرمة الابدية و ان كان مع الدخول و العلم » .\r\n\r\n2 ) توضيح مسأله :\r\nدر جلسات قبل بحث تزويج ذات بعل را به انجام رسانديم ، در ذيل اين مسأله مصنف ، مسأله تزويج امه غير را عنوان مىكند كه آيا سبب حرمت ابدى مىگردد يا خير ؟ در طرح مسأله دو قيد را ذكر مىكنند ، نخست اين كه ، تزويج امه بدون اذن مولاى وى باشد ، چه اگر تزويج با اذن مولى صورت گيرد ، ازدواج صحيح و اشكالى در بين نيست ، قيد دوم اين كه ، امه مزوجه نباشد ، چه در صورت مزوجه بودن ، همان بحث تزويج ذات بعل پيش مىآيد كه بررسى آن گذشت ، البته بايد امه در عده غير هم نباشد تا مسأله تزويج معتده پيش نيايد ، بلكه صرفاً ملكيت غير نسبت به اين امه مطرح باشد ، در اين صورت مرحوم مصنف مىفرمايد كه تزويج چنين امه‌اى سبب حرمت ابد نمىگردد ، هر چند با علم و دخول همراه باشد ، وجه مطلب هم روشن است زيرا عناوين محرّمه چون تزويج معتده و تزويج ذات بعل بر فرض حرمت ابد در آن هيچ يك در اينجا در كار نيست و اولويتى هم در بين نيست ، مقتضى عموم  « وَ أُحِلَّ لَكُمْ ما وَراءَ ذلِكُمْ »  ، عدم حرمت ابد است ، اين مسأله روشن است و بحثى ندارد .\r\n\r\nب ) مسأله 10 :\r\n\r\n1 ) متن مسأله :\r\n« اذا تزوج امرأة عليها عدة و لم تشرع فيها كما اذا مات زوجها و لم يبلغها الخبر فان عدتها من حين بلوغ الخبر فهل يوجب الحرمة الابدية ام لا ؟ قولان احوطهما الاول ، بل لا يخلو عن قوّة » .\r\n\r\n2 ) توضيح مسأله :\r\nبحثى را كه مصنف در اين مسأله عنوان كرده كه چندان قديمى نيست و براى نخستين بار در قواعد علامه ديده شده است ، موضوع بحث زنى است كه شوهر\r\n\r\n","description":"","footnote":"","page_name":" 1923 ","page_number":74},
  {"content":"\r\n\r\nندارد بايد عده نگه دارد ولى هنوز زمان عده وى نرسيده است ، مثل كسى كه شوهرش وفات كرده ولى هنوز خبر وفات او نرسيده ، در اينجا ، در مقام واقع ، اين زن شوهردار نيست . ولى چون خبر وفات نرسيده ، عده وفات هم شروع نشده است ، حال اگر كسى چنين زنى را تزويج كند آيا حرمت ابد مىآورد يا خير ؟ در اين موضوع ، دو حكم مىتواند مطرح گردد ، حكم اول : آيا چنين ازدواجى باطل است يا خير ؟ حكم دوم : آيا اين ازدواج حرمت ابد مىآورد يا خير ؟\r\nدربارهء حكم اول تقريباً واضح است كه ازدواج باطل است ، چه متفاهم عرفى از اين كه زن بعد از بلوغ خبر وفات شوهر ، بايد عده نگاه دارد اين است كه ازدواج قبل از آن باطل است . زيرا در زمان عده كه ازدواج باطل است و اگر قبلًا هم ازدواجى صورت گرفته باشد بدون شك ، بقاء باطل است ، و اين احتمال كه ازدواج در فاصله پس از مرگ واقعى و قبل از بلوغ خبر ، صحيح باشد بلوغ خبر منشأ بطلان عقد گردد ، خلاف متفاهم عرفى است ، بلكه عرف از امر به عده مىفهمد كه تا زمانى كه عده سپرى نشود ، ازدواج باطل است .\r\n\r\n3 ) اشاره به فتاواى فقهاء در مسأله :\r\nبحث ما در حكم دوم يعنى حرمت ابد است ، از زمان طرح مسأله در قواعد علامه تا زمان صاحب جواهر ، تمام فقهاء ( كه ما مراجعه كرده‌ايم ) ، به جز صاحب رياض ، به عدم حرمت ابد فتوا داده‌اند ، البته كلام خواهرزاده علامه ، سيد عميد الدين در كنز الفوائد مبهم است ، ولى ديگران ، همچون فخر المحققين در ايضاح ، محقق كركى در جامع المقاصد ، شهيد ثانى در شرح لمعه و مسالك ، صاحب مدارك در نهاية المرام ، سبزوارى در كفاية ، شيخ على نوهء شهيد ثانى در حاشيهء شرح لمعه ، فاضل اصفهانى در كشف اللثام ، صاحب جواهر ، همگى يا بطور قاطع يا به صورت فتوا ، حرمت ابد را نفى كرده‌اند ، البته صاحب حدائق هر چند تمايل به عدم تحريم\r\n\r\n","description":"","footnote":"","page_name":" 1924 ","page_number":75},
  {"content":"\r\n\r\nدارد ولى در مسأله ترديد دارد . « 1 »\r\n\r\n4 ) دليل عدم حرمت ابد و وجه احتمال حرمت :\r\nوجه عدم حرمت ابد در مسأله روشن است ، چه موضوع حرمت ابد يا تزويج ذات بعل است يا تزويج معتده ، و در محل بحث ، هيچ يك از اين دو عنوان صدق نمىكند ، پس با توجه به اصالة الحل كه از آية شريفه  « وَ أُحِلَّ لَكُمْ ما وَراءَ ذلِكُمْ »  و جز آن استفاده مىشود حرمت ابد نفى مىشود .\r\nعلامه حلى در قواعد مىگويد : و لو تزوج بعد الوفاة المجهولة قبل العدة فالاقرب عدم التحريم المؤبد و يحتمله و ان زادت المدة عن العدّة .\r\nوجه احتمال حرمت ابد را در ايضاح و كنز الفوائد و جامع المقاصد و كتب ديگر ، اولويت دانسته‌اند و گفته‌اند : ما از اين جهت از تزويج معتده تجاوز كرده و حكم حرمت ابد را بر تزويج ذات بعل هم بار كرديم كه دليل اولويت در كار بوده ، همين دليل در مسأله ما هم به درد مىخورد ، توضيح اولويت اين است كه اين كه پس از بلوغ خبر وفات شوهر ، زن بايد عده نگه دارد به خاطر رعايت زوج است و با اين كه بين زوجيت و اين زمان فاصله افتاده ، باز شارع رعايت زوجيت را كرده ، احكام عده همچون لزوم حداد و عدم جواز ازدواج را بار كرده است ، حال در زمان متصل به زوجيت به دليل اولويت مىتوان حكم كرد كه احكام عده بار مىگردد كه يكى از آنها حرمت ابد مىباشد ، صاحب رياض كه اين استدلال را در باب تزويج ذات بعل تمام مىداند ، در اينجا هم حكم به حرمت ابد كرده و ظاهر كلام مرحوم سيد هم كه در مسأله تزويج ذات بعل با كلمه \" يلحق \" مسأله را عنوان كرده بود تمسك به دليل\r\n\r\n\r\n","description":"","footnote":"\r\n( 1 ) صاحب حدائق پس از نقل عبارت مسالك \" الا قوى عدم التحريم \" و توضيح آن و استدلال بر آن مىگويد : و كيف كان فالمسأله لا تخلو من الاشكال و ان كان ما ذكره قدس سرّه و غيره من الاصحاب هو الاظهر فى بادئ النظر لما ذكر ، الّا ان الفرع المذكور غريب يحتاج الحكم فيه الى دليل واضح و ان كان الاصل الحلّ ، و هو معتمد الاصحاب ، سپس احتمال تحريم و دليل آن را آورده و آن را رد مىكند و در آخر مىگويد : و بالجملة فمسألة غير خالية من شوب الاشكال ( حدائق 23 : 591 و 592 ) .\r\n","page_name":" 1925 ","page_number":76},
  {"content":"\r\n\r\nاولويت بوده و در اينجا هم ايشان فتوا به حرمت ابد را بعيد ندانسته كه به نظر مىرسد كه بر همين مبناى اولويت باشد .\r\n\r\n5 ) مناقشه در دليل حرمت ابد :\r\nدر دليل اولويت مناقشه شده كه اين مسأله كه شارع در ترتب احكام زوجه ، رعايت زوجيت را نموده مسلم است ، ولى صرف دخالت داشتن مسأله زوجيت در اين حكم ، براى الحاق مسأله مورد بحث ما كفايت نمىكند ، زيرا اگر زوجيت علت تامه حرمت ابد مىبود قهراً با اولويت حرمت ابد در تزويج ذات بعل و نيز در مسأله مورد بحث ما استفاده مىشد ، ولى عليت تامه بودن زوجيت روشن نيست و آنچه مسلم است ، اصل الدخاله است نه تمام العله بودن .\r\nدر توضيح اين مناقشه ، ذكر يك مثال مفيد است ، ما در برخى روايات اجازه امام عليه السلام نسبت بن افتاء ابان به تغلب و ارجاع به او را مشاهده مىكنيم ، قطعاً در اين ارجاع ، عالم بودن ابان دخالت دارد ، ولى آيا به مجرد اين امر مىتوان گفت كه كسى كه از ابان اعلم است ولى از جهت ديگر همچون عدالت در حجيت نظر او ترديد داريم ( چه فاقد اين وصف است يا شك در تحقيق آن در وى مىباشد ) مىتوان با دليل اولويت نظر او را معتبر دانست ؟ پاسخ سؤال آشكارا منفى است ، زيرا روشن نيست كه آيا علم علت تامه ارجاع به ابان است يا جزء العله بوده و جهت يا جهات ديگرى همچون عدالت و صحت مذهب و . . . هم در آن دخالت دارد ، در نتيجه مجرد اعلم بودن كسى از ابان دليل اعتبار قول او نخواهد بود .\r\nدر مسأله مورد بحث ما نيز تا ثابت نشود كه زوجيت علت تامه براى احكام عده مىباشد نمىتوان به دليل اولويت تمسك جست . و چون علت تامه بودن زوجيت ثابت نشده و مىتواند جهات ديگرى هم در مسأله دخالت داشته باشد ( كه در جلسات قبل اشاره شد ) نمىتوان حكم تزويج ذات بعل را و نيز تزويج مورد بحث ما را از تزويج معتده استفاده كرد .\r\n\r\n","description":"","footnote":"","page_name":" 1926 ","page_number":77},
  {"content":"\r\n\r\nمرحوم آقاى خويى با اصل فتواى سيد موافق است ولى چون دليل اولويت را ناتمام مىداند به دو دليل ديگر تمسك مىكند .\r\n\r\nج ) بررسى كلام مرحوم آقاى خويى در مسأله :\r\n\r\n1 ) نقل كلام مرحوم آقاى خويى :\r\nبه دو دليل مىتوان حرمت ابد را در مسأله مورد بحث اثبات كرد :\r\nدليل اول : كسى كه شوهرش واقعاً وفات كرده ، از همان موقع وفات معتده است ولى تربص بعد از بلوغ خبر است ، و موضوع حرمت ابد معتده بودن زن است و تربص در آن دخالتى ندارد ، البته اگر شارع مقدس زمان تربص را بعد از بلوغ خبر قرار نداده بود ، ما مبدأ تربص را هم هنگام وفات زوج قرار مىداديم ولى شارع بر خلاف ظواهر اوليه ، مبدأ تربص را بلوغ خبر وفات شوهر قرار داده ، ولى در مورد اعتداد بر طبق ظواهر ادله اوليه حكم مىكنيم كه با مرگ شوهر آغاز مىشود .\r\nايشان سپس به \" عبارة اخرى \" اين دليل را تقريب مىكند كه از هنگام مرگ زوج ، تربص « 1 » آغاز مىشود ولى مبدأ چهار ماه و ده روز ، از هنگام بلوغ خبر وفات است .\r\nدليل دوم : اگر ما آغاز اعتداد زن را هم از بلوغ خبر وفات بدانيم ، مىگوييم كه موضوع حرمت ابد تنها تزويج معتده نيست ، بلكه تزويج زنى كه هنوز عدهء او منقضى نشده ، اين حكم را دارد . خواه بلوغ خبر شده و اعتداد آغاز شده باشد يا هنوز خبر وفات نرسيده باشد و اعتداد شروع نشده باشد .\r\nآقاى خويى براى اثبات اين امر كه موضوع حرمت ابد ، عدم انقضاء عده است ، به روايت اسحاق بن عمار تمسك مىكند كه پس از اين خواهد آمد .\r\n\r\n2 ) بررسى دليل اول مرحوم آقايى خويى و ذكر تقريبى دقيقتر براى آن :\r\nدليل اولى كه در تقريرات مرحوم آقاى خويى ذكر شده اشكال روشنى دارد كه\r\n\r\n\r\n","description":"","footnote":"\r\n( 1 ) ( توضيح بيشتر ) : در تقريرات در اينجا كلمه تربص به كار رفته ولى ظاهراً بايد به جاى آن كلمهء اعتداد به كار رود ، بهر حال كلام تقريرات از تشويش بر كنار نيست و اين امر مؤيد نكته‌اى است كه استاد « مدّ ظلّه » پس از اين اشاره خواهند كرد كه اصل تقريب مرحوم آقاى خويى بايد چيز ديگرى باشد .\r\n","page_name":" 1927 ","page_number":78},
  {"content":"\r\n\r\nبنابر روايات بسيار مبدأ اعتداد ، بلوغ خبر وفات شوهر است و به علت كثرت اين روايات از ذكر آنها خوددارى مىكنيم ، البته تقريب ديگرى در مسأله وجود دارد كه شايد نظر آقاى خويى بدان باشد و در تقريرات درست بيان نشده باشد .\r\nدر توضيح اين تقريب مىگوييم كه ما با دو مسأله مواجه هستيم ، يكى مسأله اعتداد يعنى ترتيب اثر عده دادن ، يعنى ازدواج نكردن ، تزيين نكردن و احكام عده را بار كردن ، مسأله ديگر دخول در عده ، اين دو مسأله با هم متفاوتند ، چه اگر زنى در زمان عده ازدواج كند \" در عده بودن \" صدق مىكند ولى اعتداد صدق نمىكند ، مرحوم آقاى خويى مىفرمايد با مرگ شوهر ، بر طبق ادله اوليه زن داخل در عده مىشود ولى چون از مرگ شوهر با خبر نيست ، قهراً اعتداد صدق نمىكند ، ولى حرمت ابد بر موضوع \" در عده بودن \" بار شده نه بر \" معتده بودن \" .\r\nاين تقريب هم دو اشكال دارد : اشكال اول : هم روايات اتفاق دارند و هم علماء اجماع دارند كه عده وفات ، 4 ماه و ده روز است ، و بر طبق اين تقريب ممكن است عده وفات بيست سال هم طول بكشد ، چون ممكن است شوهر مرده باشد و خبر وفات او بيست سال بعد برسد ، بنابراين بايد تمام اين مدت ايام عده زن باشد كه اين امر بر خلاف فتاواى اصحاب و روايات متواتر است .\r\nاشكال دوم : حال اگر كسى اطلاق اين روايات عام را منكر شود و بگويد ، اين روايات از صورتى كه خبر وفات شوهر ، ديرتر مىرسد منصرف است ، ولى در خصوص مسأله تأخير رسيدن خبر وفات ، چهار روايت وجود دارد كه مبدأ عده ، هنگام بلوغ خبر است ، نه مبدأ اعتداد .\r\nروايت اول : صحيحهء زراره « 1 » عن ابى جعفر عليه السلام قال : « ان مات عنها زوجها و هو\r\n\r\n\r\n","description":"","footnote":"\r\n( 1 ) در سند روايت موسى بن بكر قرار دارد كه واقفى خوانده شده ولى ما گفته‌ايم كه روايت ، بزرگان اماميه همچون على بن الحكم از واقفه قبل از زمان وقف صورت گرفته و پس از زمان وقف بين اماميه و واقفه فاصله كامل واقع شده كه روايت اماميه را از واقفه منتفى مىسازد و چون زمان اخذ روايت ، ملاك در روايت مىباشد ، پس بايد روايت را صحيحه دانست .\r\n","page_name":" 1928 ","page_number":79},
  {"content":"\r\n\r\nغايب ، فقامت البينة على موته ، فعدتها من يوم يأتيها الخبر اربعة اشهر و عشراً « 1 » » .\r\nروايت دوم : به همين سند از زراره عن ابى جعفر عليه السلام ، قال عدة المتوفى عنها زوجها آخر الاجلين لأنّ عليها ان تحد اربعة اشهر و عشراً ، و ليس عليها فى الطلاق ان تحد « 2 » .\r\nاين روايت اشاره مىكند كه به مجرد تمام شدن چهار ماه و ده روز از زمان فوت شوهر ، عده زن پايان نمىپذيرد ، بلكه بايد از موقع بلوغ خبر حداد زن شروع مىشود كه پس از گذاشتن چهار ماه و ده روز از آن زمان عده تمام مىشود .\r\nروايت سوم صحيحه ابى الصباح الكنانى عن ابى عبد الله عليه السلام : التى يموت عنها زوجها و هو غايب فعدّتها من يوم يبلغها ان قامت البينة ام لم تقم . « 3 »\r\nروايت چهارم فى الدعائم عن على و ابى عبد الله و ابى جعفر عليه السلام انهم قالوا :\r\nعدة المغيبة تأتيها وفاة زوجها من يوم يأتيها خبره « 4 » .\r\n\r\n3 ) بررسى دليل دوم مرحوم آقاى خويى :\r\nما نخست به نقل صحيحه اسحاق بن عمار « 5 » و توضيح كلام مرحوم آقاى خويى پرداخته ، سپس آن را بررسى مىكنيم : عن اسحاق بن عمار قال سألت ابا ابراهيم عليه السلام عن الامة يموت سيدها قال تعتد عدة المتوفى عنها زوجها ( در اين قسمت كه مورد كلام ما نيست عده امه كه مولايش وفات كند به همان مقدار عده وفات زنى كه شوهرش مرده باشد دانسته شده است ) ، قلت : فان رجلًا تزوجها قبل ان تنقضى عدتها ، فقال ، يفارقها ، ثم يتزوجها نكاحاً جديداً بعد انقضاء عدتها .\r\nقلت : فاين ما بلغنها عن ابيك فى الرجل اذا تزوج المرأة فى عدتها لم تحل له ابداً قال هذا\r\n\r\n\r\n","description":"","footnote":"\r\n( 1 ) وسائل 22 : 223 / 28470 ، باب 22 از ابواب العدد از كتاب الطلاق ح 1\r\n( 2 ) وسائل 22 : 217 / 48426 ، باب 21 از ابواب العدد ، ح 3\r\n( 3 ) وسائل 22 : 229 / 28457 ، باب 28 از ابواب العدد از كتاب الطلاق ، ج 2 ، در سند رواية محمد بن الفضيل واقع است كه استاد « مدّ ظلّه » وى را امامى ثقه مىداند .\r\n( 4 ) جامع احاديث الشيعة ج 22 ( طبع سال 1413 ) ص 218 رقم 657 باب 14 از ابواب العدد حديث بيستم\r\n( 5 ) مرحوم آقاى خويى از روايت به عنوان معتبره ياد كرده‌اند ، از آن جهت كه اسحاق بن عمار را فطحى مىدانند ، ولى ما اسحاق بن عمار را امامى ثقه دانسته و در نتيجه روايت صحيحه خواهد بود .\r\n","page_name":" 1929 ","page_number":80},
  {"content":"\r\n\r\nجاهل .\r\nاز اين روايت استفاده مىشود كه اگر مرد از روى علم ، قبل از انقضاء عده با زنى ازدواج كند ، حرمت ابد مىآورد ، پس ملاك عدم انقضاء عده است ، نه در عده بودن ( معتده بودن ) ، و در مسأله مورد بحث هنوز عده منقضى نشده است .\r\nدر پاسخ اين استدلال مىگوييم :\r\nاولًا : اين روايت اخص از مدعى است چون تنها به صورت علم نظر دارد ، ولى صورت متعارف مسأله كه صورت جهل و دخول باشد ، از موضوع اين روايات بيرون است .\r\nان قلت : كسى كه نمىداند شوهر زن وفات كرده و با او ازدواج مىكند ، به هر حال يا علم به شوهر داشتن زن دارد ، و يا اگر در وفات وى شك داشته باشد ، علم به احد العنوانين ( شوهر داشتن زن ، يا عدم انقضاء العدة ) دارد و همين علم در حرمت ابد كفايت مىكند .\r\nقلت : آنچه در روايت موضوع حرمت ابد است علم به عده و عدم انقضاء آن مىباشد و اين علم در مسأله ما وجود ندارد .\r\nثانياً : با مراجعه به امثله مشابه ، بايد مفاد روايت اسحاق بن عمار را روشن سازيم : آيا اگر در روايات بخوانيم مسافرت قبل از انقضاء ماه رمضان مكروه است ، مىتوانيم استفاده كنيم كه مسافرت در ماه شعبان و قبل از شروع ماه رمضان هم كراهت دارد ؟ يا اين كه روايت تنها به صورت مسافرت در ماه رمضان ناظر است ؟\r\nبىترديد صورت دوم پاسخ صحيح است .\r\nدر روايات مورد بحث ما ، آيا روايت زمان قبل از تحقق مرگ شوهر يا طلاق كه زمان زوجيت است را هم شامل مىگردد ؟ يا از اين بالاتر زمان قبل از ازدواج را مىتوان مشمول عنوان \" قبل ان تنقضى عدتها \" دانست ؟ به صرف اين كه پس از آن ازدواج صورت گرفته و طلاق يا مرگى صورت گرفته و هنوز عده زن تمام نشده ؟\r\n\r\n","description":"","footnote":"","page_name":" 1930 ","page_number":81},
  {"content":"\r\n\r\nپاسخ اين سؤال هم آشكارا منفى است ، تفاهم عرفى در اين تعابير اين است كه زن وارد عده شده ولى هنوز عده‌اش پايان نگرفته است ، لااقل قدر متيقن روايت اين صورت است ، و عرف توسعه بيشتر از آن را نمىفهمد .\r\nاشكال سومى هم در مورد اين دليل وجود دارد كه در جلسهء آينده خواهيم گفت .\r\n« * و السلام * »\r\n\r\n","description":"","footnote":"","page_name":" 1931 ","page_number":82},
  {"content":"\r\n\r\n\r\n18 / 2 / 1379 يكشنبه درس شمارهء ( 213 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث جلسهء قبل در ادامهء بحث از تزويج در عده بود ، كه آيا ازدواج با زنى كه بايد عده بگيرد ولى هنوز عده او شروع نشده ، حكم ازدواج در عده را دارد و موجب حرمت ابدى مىشود يا خير ؟ مرحوم آقاى خويى « ره » اين ازدواج را موجب حرمت ابدى دانسته و به روايت اسحاق بن عمار تمسك كرده بودند ، دوباره همين روايت را مورد نقد و بررسى قرار مىدهيم .\r\n* * * \r\nمتن روايت اسحاق بن عمار :\r\n« كلينى عن ابن عبد الجبار ، عن صفوان ، عن اسحاق بن عمار ، قال : سألت أبا إبراهيم عليه السلام عن الامة يموت سيّدها قال : تعتد عدة المتوفى عنها زوجها قلت : فانّ رجلًا تزوجها قبل أن تنقضى عدتها قال : فقال يفارقها ثم يتزوجها نكاحاً جديداً بعد انقضاء عدتها قلت : فاين ما بلغنا عن ابيك فى الرجل اذا تزوج المرأة فى عدتها لم تحل له ابداً ؟ قال : هذا جاهلٌ » « 1 » .\r\nاستدلال آقاى خويى به روايت :\r\nمرحوم آقاى خويى روايت اسحاق بن عمار را موثقه مىدانند ، و استدلال مىكنند به اينكه ، از اين روايت استفاده مىشود كه ، قبل از انقضاء عده زن ، اگر كسى عالماً بالحرمة با او ازدواج بكند حرمت ابد مىآورد . واضح است كه تزويج قبل از انقضاء عده هم اعم از اين است كه عده شروع شده باشد و تمام نشده باشد يا اصلًا شروع نشده باشد .\r\nبررسى بيان مرحوم آقاى خويى « ره » :\r\n\r\n\r\n","description":"","footnote":"\r\n( 1 ) وسائل الشيعة ج 14 باب 178 ما يحرم بالمصاهرة ح 5\r\n","page_name":" 1932 ","page_number":83},
  {"content":"\r\n\r\nبه نظر ما روايت اسحاق بن عمار صحيحه است ، و مختار آقاى خويى از اين روايت اثبات نمىشود و استدلال به اين روايت ، اشكالات عديده‌اى دارد كه عبارتند از :\r\n\r\nاشكال اول :\r\nاينكه اين اعم بودن مانند قضيه سالبه به انتفاء موضوع غير عرفى است براى روشن شدن بحث به چند مثال توجه كنيد .\r\nمثال اول : اگر گفته باشند كه ازدواج با فلان زن قبل از آنكه عده‌اش تمام شود چه حكمى دارد ، هيچ وقت كسى از اين حرف اين استفاده را نمىكند كه اگر زنى قبل از اينكه ازدواج بكند و شوهر كرده باشد ، بازهم چنين حكمى دارد ، بلكه از اين فهميده مىشود كه منظورش اين است كه بعد از آنكه ازدواج كرد و طلاق داد ، و حالا در حال عده است و عده‌اش تمام نشده ، در اين زمان ، تزويج با او چنين حكمى دارد .\r\nمثال دوم : اگر گفته باشند ؛ هر كس موى سرش را نتراشيده ، حكمش چنين است .\r\nمثلًا ما بگوييم اين اعم است ، به آن صورتى كه هنوز موى سر در نياورده ، و به صورتى كه درآورده و نتراشيده ، نه اين نيست . بلكه عرفاً فرض مسأله اين است كه موى سر درآورده و نتراشيده است .\r\nمثال سوم : اگر بگوييد ، هر كس ثروتش را در فلان كار خرج نكند ، حكمش چنين است ، حالا ما بگوييم اين اطلاق دارد ، هم به زمانى كه اصلًا ثروت ندارد و هم به آن موقعى كه ثروت دارد و هنوز تمام نشده ، اين درست نيست ، بلكه متفاهم عرفى اين است كه بعد از ثروت داشتن و قبل از آنكه ثروتش تمام شود ، موضوع حكم چنين است .\r\nممكن است گاهى قبل را با يك اولويتهايى مثل تناسب حكم و موضوع ، به آنها ملحق شود ، اين حرف ديگرى است ، ولى خود جمله به حسب متفاهم عرفى\r\n\r\n","description":"","footnote":"","page_name":" 1933 ","page_number":84},
  {"content":"\r\n\r\nبالمطابقه صورتى را متعرض است كه اصل آن واقع شده ، ولى منقضى شده است .\r\n\r\nاشكال دوم :\r\nدر خصوص فرض اين روايت قراينى هست كه بعد از شروع عده است ، زيرا روايت مىگويد ؛ مالك اين امه فوت كرده ، و قبل از انقضاء عده‌اش ، كسى با او ازدواج كرده ، ظاهر اين جمله با قطع نظر از كلمهء انقضاء ، اين است كه اشكال مسأله منحصر به تزويج در عده شده است ، مسأله از جهات ديگر نيز فرض شده كه اشكال ندارد ، مثلًا در حيض بوده يا صيغه باطل بوده ، يا بدون اذن مالك بوده ، اين فروض اشكال ندارد . اشكال اگر باشد از اين ناحيه است كه قبل از انقضاء عده ، آمده تزويج كرده ، و از مورد سؤال هم بدون ترديد ، اين فهميده مىشود .\r\nكنيزى كه مولايش مرده و اختيار شوهر دادنش با ورثه است ، با اجازهء ورثه شوهر كرده است . يعنى خبر مرگ مالك به آنها رسيده و بعد زن ازدواج كرده ، پس اگر بلوغ خبر در شروع عده معتبر هم باشد ، بلوغ خبر شده و عدّه شروع گرديده است ، پس معناى « تزوجها قبل ان تنقضى عدتها » در خصوص مورد روايت اين است كه عده شروع شده ولى هنوز تمام نشده است .\r\n\r\nاشكال سوم :\r\nحضرت در اين روايت ، سؤال را به صورت جهل تطبيق كرده و فرموده است كه اين اقدامى را كه زن كرده و مرد آمده با او ازدواج كرده ، جاهلًا بوده ، و حالا چگونه حضرت منطبق به جهل كرده ، اگر قضيه شخصى بود ، يك زن و مرد معينى بود ، حضرت مىفرمود ، اين مرد معين كه اين زن معين را گرفته جاهل بوده و امام هم مىدانسته كه او علم ندارد و جاهل است ، اشكالى نداشت . اما سؤال از شخص معين نيست ، مىگويد امه‌اى است كه « يموت سيّدها » و قبل از انقضاء عده با ديگرى ازدواج مىكند ، حضرت با بيان خود كه اين جاهل است ، رفع منافات مىكند ، آن حديثى را كه از پدر بزرگوارش نقل شده بود ، يعنى با قيد علم و جهل\r\n\r\n","description":"","footnote":"","page_name":" 1934 ","page_number":85},
  {"content":"\r\n\r\nمسأله را حل مىكند يعنى آنجا كه پدرم مىفرمايد حرام ابد است در صورت علم است و اينكه من مىگويم حرام نيست در صورت جهل است .\r\n\r\nتوضيح اشكال :\r\nچه صورتى از جهل متعارف است كه حضرت ، سؤال كلى را بر صورت جهل منطبق كرده است ؟ آيا منظور از جهل ، جهل به موضوع است ؟ يعنى اصلًا خبر از مرگ مالك نداشته ، يا نسبت به آن شك داشته مع ذلك اقدام كرده است ؟ اين صورت كه شرعاً و عرفاً عذر نيست . يعنى هر چند نسبت به موضوع ( مرگ شوهر ) شاك است ولى همهء مسلمين بلكه همه مردم جهان مىدانند زن شوهردار حق ازدواج ندارد و بلكه اگر شك در شوهر داشتن يا مالك داشتن هم داشته باشد نمىتواند ازدواج كند و به بيانى ديگر : زنى كه در مرگ شوهر شك دارد ، وظيفه فعلى خود را مىداند ، و مىداند كه حق ازدواج ندارد ، پس ازدواج او ، ازدواج عن جهل نيست . بلكه با اينكه مىداند نبايد ازدواج كند . ازدواج كرده است .\r\nپس مراد از جهل چيست ؟ آيا جهل به حكم است ؟ يعنى نمىداند كه كنيزى كه مالكش مرده ، بايد عده نگه دارد يا نمىداند ازدواج با معتده جايز نيست ؟ اين فرض نيز غير متعارف است و حمل سؤال مطلق بر اين فرض صحيح نيست و متعارف مسلمانها مىدانند كه زن پس از فوت شوهر يا مالك ، بلافاصله نمىتواند ازدواج كند ، پس چرا حضرت سؤال كلى را بر فرض جهل حمل كرده‌اند ؟\r\nنكته مطلب اين است كه مشهور است كه لازم نيست كنيز بخاطر مالكش عده بگيرد بلكه به جهت يقين به طهارت رحم ، مالك سابق بايد استبرا كند و اگر استبراء نكرد ، بر مالك جديد استبراء لازم است . در حالى كه استبراء بر او كافى نيست و بايد عده وفات بگيرد و استبراء مربوط به فروش كنيز است ، چون معمول مسلمين اين حكم فرعى را نمىدانند ، پس متعارف است كه خود كنيز و همچنين ورثه مالك تصور كنند كه پس از مدت استبراء حق ازدواج جديد دارد و حضرت سؤال كلى را\r\n\r\n","description":"","footnote":"","page_name":" 1935 ","page_number":86},
  {"content":"\r\n\r\nبر اين صورت متعارف حمل كرده و پاسخ داده‌اند . حمل كردن سؤال بر صورت جهل ، قرينه ديگرى است بر اينكه ، در فرض سؤال ، عده شروع شده است و سؤال قبل از شروع عده را شامل نمىشود .\r\n\r\nاشكال چهارم :\r\nاگر تعبير « قبل ان تنقضى عدتها » كه در روايت آمده است ، مطلق هم باشد و موردى را كه هنوز عده شروع نشده را نيز شامل گردد ، مدعاى مرحوم آقاى خويى را اثبات نمىكند . چون مدعاى ايشان اين است كه ازدواج زنى كه بايد عده بگيرد و لى هنوز عده او شروع نشده ، نيز موجب حرمت ابدى مىگردد و امام كاظم عليه السلام در اين روايت فرموده‌اند كه ازدواج قبل از انقضاء عده در مورد جاهل موجب حرمت ابدى نمىشود و اگر اطلاق هم داشته باشد براى اثبات جواز نكاح جديد - / در مورد جاهل به درد مىخورد . نه اثبات حرمت ، و آنچه كه در مورد عالم از امام صادق عليه السلام نقل مىكند كه « فأين ما بلغنا عن ابيك فى الرجل اذا تزوج المرأة فى عدتها لم تحل له ابداً » در مورد ازدواج در عده است و واضح است كه قبل از شروع عده را شامل نمىشود . پس با روايت اسحاق بن عمار نمىتوانيم اثبات حرمت نكاح در ما نحن بكنيم .\r\nان قلت : در روايت قرينه‌اى هست كه موضوع جواز نكاح نيز مطلق است و همانطورى كه ازدواج قبل انقضاء العده در مورد جاهل مطلقاً موجب حرمت ابدى نمىشود ، در مورد عالم مطلقاً باعث حرمت ابدى مىشود و فرض اين است كه قبل الانقضاء شامل قبل از شروع عده هم مىشود و اين قرينه ، تخيل تقابل بين فرمايش دو امام همام است . يعنى از اينكه راوى تخيل كرده ، بين پاسخ امام كاظم عليه السلام و فرمايش پدر مكرمشان تنافى هست ، معلوم مىشود كه موضوع فرمايش دو امام متحد است . پس موضوع حرمت ابدى نيز مطلق است و شامل قبل از شروع عده هم مىشود .\r\n\r\n","description":"","footnote":"","page_name":" 1936 ","page_number":87},
  {"content":"\r\n\r\nقلت : توهم تنافى فرمايش دو امام دليل آن نيست كه موضوع كلام هر دو امام همام يكى است . زيرا اگر به فرض « قبل انقضاء العدة » عام هم باشد ولى فرد ظاهرش ايام عده است و اتحاد در افراد ظاهره با اختلاف حكم براى توهم منافات بين فرمايش دو امام كافى است پس اين قرينه نمىشود كه موضوع فرمايش امام صادق عليه السلام هم عام باشد .\r\n\r\nاشكال پنجم :\r\nاگر بر فرض بگوييم آن تنافى كه راوى در كلام دو امام ادعا كرده اين است كه اين دو كلام در تمام مفادش با يكديگر منافات دارد و تنها تنافى افراد ظاهره يك كلام با كلام امام ديگر كافى نيست . شما چرا فرمايش امام كاظم عليه السلام را قرينه عموميت موضوع فرمايش امام صادق عليه السلام قرار داده‌ايد ؟ چرا بر عكس نمىكنيد ؟ ! فرمايش حضرت امام كاظم عليه السلام حد اكثر ظهور در عموميت موضوع دارد ، صريح كه نيست ، لقائلٍ ان يقول كه به قرينه فرمايش امام صادق عليه السلام كه در خصوص ازدواج در زمان عده فرموده‌اند كه اگر عالماً ازدواج صورت بگيرد موجب حرمت ابدى مىشود ، بگوييم موضوع فرمايش امام كاظم عليه السلام « قبل ان تنقضى عدتها » خصوص مواردى است كه عده شروع شده ولى هنوز تمام نشده است . پس زنى را كه بايد عده نگه دارد ولى هنوز عده او شروع نشده شامل نمىشود « 1 » خلاصه يا بايد به قرينه عموميت صدر روايت از ظهور ذيل روايت در خصوص رفع يد كنيم يا به قرينه ظهور قوى ذيل در صدر روايت تصرف كنيم و تصرف دوم اگر اقوى نباشد كمتر نيست اگر بپذيريم كه موضوع كلام امام كاظم عليه السلام ذاتاً عام است و بگوييم ادعاى تنافى در صورتى صحيح است كه موضوع كلام هر دو امام يكى باشد .\r\n\r\n\r\n","description":"","footnote":"\r\n( 1 ) بلكه شايد كسى ادعا كند كه « اذا تزوج المرأة فى عدتها » صريح است كه قبل از شروع عده را شامل نمىشود ، البته ادعاى صراحت تمام نيست چون ممكن است معناى فى عدتها اعم باشد از اينكه عده شروع شده باشد يا كسى كه بايد عده بگيرد و هنوز شروع نشده است البته ظهور قوى دارد كه خصوص صورت شروع عده را شامل مىشود ولى صريح نيست .\r\n","page_name":" 1937 ","page_number":88},
  {"content":"\r\n\r\n\r\nاشكال ششم :\r\nاين روايت تمام مدعى را اثبات نمىكند و اخص از مدعى است ، علاوه بر اينكه بايد بپذيريم كه يك نوع خللى در روايت وارد شده است . توضيح آنكه ؛ اين روايت كه متكفل جواز ازدواج جديد براى جاهل و حرمت ازدواج براى عالم است به قرينه روايات متعدد ديگر و فتاواى اصحاب ، مخصوص صورتى است كه دخول صورت نگرفته باشد و الّا صورتى كه دخول صورت گرفته باشد ، اگر جاهل هم بود حرام ابدى مىشود . خوب يا راوى غفلت كرده و قيد عدم دخول را ذكر نكرده ، يا روات بعدى غفلت كرده‌اند ، در حالى كه همچنانكه قبلًا بيان شد ، سؤالات مطلق از ازدواج در روايات و كلمات اهل لسان ، منصرف به صورت دخول است و يا لااقل فرد ظاهر و متعارفش صورت دخول است و اگر سؤال از خصوص صورت عدم دخول باشد و قيد \" عدم دخول \" را نياورده باشند ، بايد غفلتى از يكى از روات صورت گرفته باشد . خلاصه اين نقل خالى از خلل نيست و اين نكته ، هر چند روايت را از حجيت نمىاندازد و لكن اعتبار آن را تضعيف مىكند ، در هر حال ، چون روايت مخصوص صورت عدم دخول است ، بين علم و جهل تفصيل قائل شده است ، پس از اين روايت ، حكم متعارف ازدواج‌هايى را كه با دخول همراه است استفاده نمىشود خلاصه روايت اخص از مدعى است .\r\nدليلى ديگر بر حرمت ابدى از كاشف اللثام : استصحاب\r\nدليل ديگرى كه در كشف اللثام به آن استدلال شده است استصحاب است ، مىدانيم كه ازدواج با ذات البعل مانند ازدواج با معتده موجب حرمت ابدى مىشود ، بنابراين ، پس از فوت شوهر و قبل از اطلاع پيدا كردن از آن ، استصحاب اقتضاء مىكند كه ازدواج در آن مقطع نيز باعث حرمت ابدى شود .\r\nاين استدلال را با استفاده از كلامى كه مرحوم آخوند « ره » در بحث اجزاء دارند\r\n\r\n","description":"","footnote":"","page_name":" 1938 ","page_number":89},
  {"content":"\r\n\r\nمىتوانيم توضيح بدهيم : ايشان در بحث اجزاء كفايه مىفرمايند ؛ امارات ، مانند قطع ، مجزى از حكم واقعى نيستند . زيرا امارات و طرق به بركت ادله حجيت فقط در مقام اثبات تصرف مىكنند و هيچ گونه تصرفى در حكم واقعى نمىكنند و چون حكم واقعى « على ما هو عليه » باقى است . امتثال نشده است ، مقتضاى قاعده عدم اجزاء است . ولى در باب اصول تنزيليه ، مانند استصحاب مىگويند ؛ اگر استصحاب در حكم شرعى جارى شود مانند امارات است و مجزى نيست زيرا استصحاب وجوب صلاة جمعه مثلًا مىگويند همانطورى كه در زمان حضور ، نماز جمعه واجب بوده نه نماز ظهر ، الان نيز ظاهراً نماز جمعه واجب است نه نماز ظهر و اگر بعد از خواندن نماز جمعه ، كشف خلاف شود ، على القاعده بايد گفت واجب واقعى باقى مانده است و مجزى نيست . ولى اگر اصول تنزيلى در موضوعات احكام بر ادله‌اى كه حكمى را بر آن موضوع بار مىكند حكومت دارد و در واقع آن ادله تصرف مىكنند ، و با جريان استصحاب واقعاً موضوع حكم محقق خواهد بود ، توضيح بيشتر : جمله \" لا صلاة الا بطهور \" مىگويد ، نماز مشروط به طهارت است ، ظاهر طهارت ، طهارت واقعى است ، ادلهء استصحاب بر دليل شرطيت حكومت دارد و مىگويد طهارتى كه در نماز شرط است اعم از طهارت واقعى و ظاهرى است يعنى اگر طهارت ظاهرى هم محقق شود شرط صلاة واقعاً محقق شده و لازمه طبيعى آن اجزاء آن است . به بيانى ديگر : وقتى استصحاب بقاء طهارت بدن يا بقاء وضوء را جارى مىكنيم ، لا تنقض به ما مىگويد ، حكم واقعى طهارت بدن را بر بدن مستصحب الطهارة جارى كن ، يعنى همانطورى كه با بدن پاك مىتوانى نماز بخوانى و شرط نماز در آن محقق است ، با بدن مستصحب الطهارة نيز مىتوانى نماز بخوانى و شرط نماز در اين هم محقق است و همانطورى كه با وضوى واقعى مىتوانى نماز بخوانى با وضوى استصحابى نيز مىتوانى نماز بخوانى ، يعنى وقتى لا تنقض در موضوع احكام شرعى جارى مىشود ، در واقع شروط تصرف مىكند و آن را توسعه\r\n\r\n","description":"","footnote":"","page_name":" 1939 ","page_number":90},
  {"content":"\r\n\r\nمىدهد ، و شرط را اعم از وجود واقعى و وجود ظاهرى آن ، قرار مىدهد و لذا با استصحاب طهارت شرط صلاة ( طهارت اعم از واقعى و ظاهرى ) واقعاً محقق شده است و لو بعد از صلاة كشف شود كه طهارت واقعى نبوده است . ولى چون طهارت ظاهرى استصحابى واقعاً وجود داشته است براى اجزاء و اسقاط امر كافى است . همچنانكه اگر شما نذر بكنيد ، تا زمانى كه فرزندتان واقعاً يا ظاهراً زنده است به فقير مشخص صدقه بدهيد ، اگر اطلاعى از حيات فرزند نداشتيد و استصحاباً حيات او ثابت بود ، موضوع نذر واقعاً محقق است و اداء آن واجب ، هر چند بعداً كشف شود كه او در قيد حيات نبوده است چون موضوع نذر اعم از حيات واقعى و ظاهرى است و با استصحاب اين موضوع اعم واقعاً محقق مىشود هر چند بعداً كشف خلاف شود . اين فرمايش مرحوم آخوند در باب اجزاء بوده است .\r\nنظير همين فرمايش را مىتوانيم در مسأله ما بگوييم ، زنى كه شوهرش از دنيا رفته و هنوز اطلاعى از فوت او ندارد ، عده او شروع نشده ، ليكن اگر مردى با او ازدواج كند اين زن حرام ابدى مىشود ، چون استصحاب ذات البعل بودن را دارد و اين استصحاب مىگويد كه همان حكمى كه موضوع ذات البعل داشت ، مستصحب الحيات نيز همان حكم را دارد . يعنى موضوع حرمت ابدى اعم از ازدواج با ذات البعل واقعى و ذات البعل استصحابى است . بنابراين ، موضوع حرمت ابدى در مورد ذات البعل استصحابى واقعاً محقق است و نتيجهء طبيعى آن حرمت ابدى است .\r\n\r\nبررسى فرمايش كاشف اللثام :\r\nاين فرمايش از دو جهت اشكال دارد :\r\n\r\nاشكال صغروى :\r\nاين بيان اخص از مدعى است ، چون مخصوص صورتى است كه حيات شوهرش مشكوك باشد و موارد غفلت و جهل مركب را شامل نمىشود و موضوع بحث ما آنجايى است كه بخاطر بىاطلاعى از فوت شوهرش ، عده‌اش شروع نشده ،\r\n\r\n","description":"","footnote":"","page_name":" 1940 ","page_number":91},
  {"content":"\r\n\r\nخواه نسبت به فوت شوهرش غافل باشد يا جاهل مركب يا شاك و استصحاب فقط در مورد شاك جارى مىباشد .\r\n\r\nاشكال كبروى :\r\nحكومتى كه مرحوم آخوند در باب اصول تنزيليه قائل شده‌اند ، قابل پذيرش نيست و نقضهاى بسيارى دارد كه نمىتوانيم به آن ملتزم شويم ، در اين بحث به يكى از نقض‌ها بسنده مىكنيم .\r\nاگر فرمايش ايشان در باب توسعهء شرطيت تمام باشد ، در مواردى كه استصحاب مانعيّت جارى مىكنيم يا استصحاب عدم وجود شرط جارى مىكنيم نيز بايد ملتزم شويم و نتيجهء آن عدم اجزاء خواهد بود . مثلًا كسى كه در اعضاى وضويش مانعى بوده و نمىداند بر طرف شده يا خير ، شب تاريك است و نماز جماعتى برپا شده ، براى اينكه از فضيلت آن محروم نشود ، رجاء وضوئى مىگيرد و نماز مىخواند و بعد كه به روشنائى مىآيد يقين مىكند كه در هنگام وضو مانع بر طرف شده بوده ، در اين صورت همهء آقايان حكم به اجزاء مىكنند ، در حالى كه طبق بيان مرحوم آخوند ، بايد بگوييم استصحاب وجود مانع ، مانع صلاة را اعم از وجود واقعى مانع و وجود استصحابى آن قرار مىدهد و در زمينه‌اى كه استصحاب جارى است مانع صلاة واقعاً محقق است و بايد صلاة باطل باشد . همچنين در مورد استصحاب عدم شرط نيز بايد قائل به بطلان نماز شويم ، مثلًا كسى كه رسمش بر اين است كه وضويش را در دفترى ثبت مىكند ، اگر شك كند وضوء دارد يا خير ، چنانچه براى درك صلاة جماعت رجاء نماز بخواند و بعد كه به منزل مراجعه مىكند مىبيند كه واقعاً وضوء گرفته بوده ، اين نماز اتفاقى است كه صحيح است . در حالى كه استصحاب حدث اقتضاء مىكند كه همانطورى كه حدث واقعى باعث بطلان نماز مىشود حدث استصحابى هم باعث بطلان شود ، هر چند بعداً معلوم شود كه واقعاً با وضو بوده است و اين خلاف اجماع است نقضهاى ديگرى هم دارد كه به مباحث بعد موكول مىشود . ان شاء اللَّه تعالى « * و السلام * »\r\n\r\n","description":"","footnote":"","page_name":" 1941 ","page_number":92},
  {"content":"\r\n\r\n\r\n19 / 2 / 1379 دوشنبه درس شمارهء ( 214 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه مطالب اين جلسه :\r\nدر اين جلسه ، ابتدا بحث گذشته را در مورد ازدواج با زنى كه هنوز خبر فوت شوهرش نرسيده ، دنبال مىكنيم و مبناى مرحوم آخوند را در مورد استصحاب موضوعى و قول به اجزاء ، كه ايشان پذيرفته ، بررسى خواهيم كرد . سپس وارد مسأله بعدى مىشويم كه مربوط است به حكم ولدى كه متولد شده ، و نمىدانيم بايد به شوهر سابق زن ملحق شود يا به مردى كه در عده با زن ازدواج و دخول كرده است ؟\r\n* * * \r\nالف ) ادامه بحث در مورد ازدواج با زنى كه هنوز خبر فوت شوهرش نرسيده است :\r\n\r\n1 ) سخن مرحوم آخوند راجع به اينكه استصحاب موضوع باعث توسعه واقعى موضوع مىشود :\r\nمرحوم آخوند در كفايه فرموده است كه ، اصول تنزيلى مثل استصحاب ، اگر براى اثبات موضوع حكمى جارى شوند ، نتيجه‌اش اين خواهد بود كه موضوع حكم ، توسعه واقعى پيدا كند . مثلًا اگر طهارت از حدث به مقتضاى « لا صلاة الا بطهور » شرط صحت نماز قرار داده شده ، استصحاب طهارت در فرض شك باعث توسعه واقعى شرطيت است ، يعنى به مقتضاى « لا تنقض اليقين بالشك » حكم مىكنيم كه شرط\r\n\r\n","description":"","footnote":"","page_name":" 1942 ","page_number":93},
  {"content":"\r\n\r\nواقعى صحت نماز ، اعم از طهارت واقعى و طهارت ظاهرى است .\r\nلذا اگر بعد از نماز معلوم شد كه طهارت واقعى نداشته ، نمىتوانيم فقدان شرط را نتيجه بگيريم ، چون طهارت مستصحبه براى احراز شرط واقعى كفايت مىكند .\r\n\r\n2 ) اشكال استاد « مد ظله » به سخن مرحوم آخوند :\r\nگفتيم اين فرمايش مرحوم آخوند لوازمى دارد كه بعيد است كسى ملتزم شود . مثلًا در مسأله موت وارثين با جهل به تقدم و تأخر ، مثل اينكه پدر و پسرى فوت كرده‌اند و زمان فوت پدر مشخص است اما فوت پسر معلوم نيست كه قبل بوده يا بعد و نيز عكس اين فرض كه زمان فوت پسر مشخص و زمان فوت پدر نامشخص است ( البته در غير بحث غرقى و مهدوم عليهم كه احكام خاصى دارد ) و لذا شك داريم در اينكه كدام يك وارث ديگرى بوده است ، در اين مسأله معمولًا نظر آقايان اين است كه ، در مورد مجهول التاريخ ، استصحاب بقاء حيات را تا زمان فوت ديگرى جارى مىكنيم و وارث بودن او را نتيجه مىگيريم . حالا در همين مسأله فرض كنيد دو نفر شك كنند در تقدم و تأخر ، يكى زمان فوت پدر را بداند و زمان فوت پسر را نداند و ديگرى زمان فوت پسر را بداند و زمان فوت پدر را نداند ، لازمه فرمايش مرحوم آخوند اين است كه در مقام ثبوت و واقع ، هم پسر وارث پدر باشد و هم پدر وارث پسر باشد و چنين چيزى قابل جعل نيست . بله ، به لحاظ مقام اثبات اشكالى ندارد ، ولى مرحوم آخوند توسعه موضوع را به لحاظ مقام ثبوت ادعا مىكند . مثال ديگر عبارت از همان مسأله شك در طهارت است . اگر كسى يك ساعت قبل يقيناً وضو داشته و اكنون شك دارد در بقاء طهارت ، استصحاب طهارت مىكند و با اين طهارت استصحابى نماز مىخواند ، يا طواف و يا هر كارى كه مشروط به طهارت است ، انجام مىدهد . بعد متذكر مىشود كه نيم ساعت قبل ، محدث شده بود ولى شك مىكند كه آيا بعد از آن حدث مجدداً وضو گرفته است يا نه . در اينجا استصحاب اقتضاء مىكند كه تا زمان نماز يا طواف ، شخص همچنان محدث باشد .\r\n\r\n","description":"","footnote":"","page_name":" 1943 ","page_number":94},
  {"content":"\r\n\r\n( البته فرض كنيد قاعده فراغ جارى نباشد ) اشكالى كه به مرحوم آخوند وارد مىشود اين است كه ، اگر استصحاب موجب توسعه واقعى موضوع باشد ، لازم مىآيد كه شخص هنگام نماز هم واقعاً واجد طهارت باشد و هم واقعاً فاقد طهارت باشد . به اعتبار اينكه هم استصحاب طهارت و هم استصحاب حدث در حق او جارى است . بله اگر استصحاب فقط مفيد تنزيل و ناظر به مقام اثبات باشد اشكالى پيش نمىآيد كه ابتدا استصحاب طهارت كند و با آن نماز بخواند و به همين نماز اكتفا كند . هر چند واقعاً فاقد طهارت باشد ، بعد هم استصحاب حدث بكند و آثار آن از جمله وجوب قضاء نماز را مترتب كند ، ولى مرحوم آخوند مىخواهند استصحاب را به لحاظ مقام ثبوت جارى كنند تا اجزاء را نتيجه بگيرند و ادعاى اجزاء بدون شك نادرست است ، همانطور كه خود استصحاب مستلزم تناقض ( واجد شرط بودن و فاقد شرط بودن ) مىباشد . مرحوم آخوند كه در مورد استصحاب موضوع قائل به اجزاء شده‌اند ، در مواردى مثل تبدل رأى مجتهد يا عدول از تقليد مجتهدى به مجتهد ديگر ، اجزاء را نپذيرفته‌اند . ولى به نظر ما ، قضيه بر عكس است . در مورد استصحاب موضوع ، توسعه واقعى در كار نيست و لذا قائل به اجزاء نمىشويم ، اما در مسأله تبدل رأى يا عدول از تقليد ، قائل به اجزاء هستيم چون علاوه بر ادعاى اجماع بر اجزاء ، مىتوان ادعاى سيره عمليه هم كرد . همچنين اگر در چنين مواردى ، بنابر اعاده و قضاى اعمال باشد ، حرج نوعى لازم مىآيد ، در حالى كه از مذاق شرع به دست آورده‌ايم كه چنين قانون‌هايى شارع جعل نكرده است .\r\n\r\n3 ) تطبيق بحث استصحاب بر ما نحن فيه :\r\nاگر نظر مرحوم آخوند درست بود ، مىتوانست توجيهى براى نظر مرحوم سيد و صاحب رياض باشد كه بر خلاف مشهور قائل شده‌اند كه ازدواج با زنى كه خبر فوت شوهرش نرسيده ، موجب حرمت ابد است ، چون استصحاب حيات شوهر\r\n\r\n","description":"","footnote":"","page_name":" 1944 ","page_number":95},
  {"content":"\r\n\r\nطبق مبناى مرحوم آخوند باعث توسعه واقعى حيات مىشود . لذا اين ازدواج مصداق ازدواج با ذات البعل خواهد بود ، هر چند بعداً معلوم شود كه شوهر زنده نبوده است . ولى ما نظر مرحوم آخوند را تمام ندانستيم و گفتيم در صورت كشف خلاف نمىتوان ازدواج را مصداق ازدواج با ذات البعل دانست ، لذا حرمت ابد ثابت نمىشود . همانطور كه مشهور اين را اختيار كرده‌اند .\r\n\r\nب ) حكم ولد مشتبه كه بعد از وطى زن معتده متولد شده است :\r\n\r\n1 ) متن عروة :\r\n« اذا تزوج امرأة فى عدتها و دخل بها مع الجهل ، فحملت مع كونها مدخولة للزوج الاول فجاءت بولد ، فان مضى من وطئ الثانى اقل من ستة اشهر و لم يمض من وطى الزوج الاول اقصى مدة الحمل لحق الولد بالاول . و ان مضى من الاول اقصى المدة و من الثانى اقل من ستة اشهر ليس ملحقاً بواحدة منهما . و ان مضى من الاول ستة فما فوق و كذا من الثانى ، فهل يلحق بالاول او الثانى او يقرع ؟ وجوه او اقوال ، و الاقوى لحوقه بالثانى لجملة من الاخبار ، و كذا اذا تزوجها الثانى بعد تمام العدة للاول و اشتبه حال الولد » .\r\n\r\n2 ) توضيح معناى عبارت :\r\nبحث اين است كه اگر شخصى اشتباهاً با زنى در عده ازدواج كرد و دخول نمود و بعداً بچه‌اى متولد شد ، با فرض اينكه شوهر سابق هم به زن دخول كرده باشد ، اين بچه به كدام يك ملحق مىشود . مرحوم سيد ، چهار صورت براى مسأله ذكر مىكنند .\r\nصورت اول : اينكه امكان الحاق ولد به شوهر سابق هست ، اما امكان الحاق به دومى نيست ، مثل اينكه از وطى دومى كمتر از شش ماه گذشته ، و از وطى اولى بيش از شش ماه گذشته اما مدت حمل از اقصى الحمل تجاوز نكرده است ، در اين صورت به شوهر سابق ملحق مىگردد .\r\n\r\n","description":"","footnote":"","page_name":" 1945 ","page_number":96},
  {"content":"\r\n\r\nصورت دوم : اين است كه بر عكس صورت اول ، امكان الحاق ولد به اولى نيست و به دومى است ، مثل اينكه از زمان وطى اولى بيشتر از مدت اقصى الحمل گذشته ، اما از زمان وطى دومى بيشتر از شش ماه گذشته و از اقصى الحمل تجاوز نكرده ، كه در اين صورت به دومى ملحق مىشود .\r\nصورت سوم : اين است كه امكان الحاق به هيچ كدام وجود ندارد ، مثل اينكه از زمان وطى ، اقصى الحمل گذشته و از وطى دومى كمتر از شش ماه گذشته است يا اينكه از زمان وطى ، هر دو اقصى الحمل گذشته ، يا از زمان وطى هر دو كمتر از مدت اقل الحمل يعنى شش ماه گذشته است كه در اين موارد به هيچ كدام ملحق نمىشود ، چون قطعاً مىدانيم كه اين ولد ، متعلق به شخص ثالثى است و شكى در كار نيست .\r\nاما اينكه شارع در مواردى ، تعبداً الحاق يا تنزيل كرده و مثلًا فرموده « الولد للفراش » اين مربوط به موارد شك است و اگر يقين داشته باشيم كه ولد مال فراش نيست ، الحاق صورت نمىگيرد .\r\nصورت چهارم : هم اين است كه امكان الحاق به هر دو وجود دارد ، زمان وطى هر دو از اقل الحمل تجاوز كرده و از اقصى الحمل تجاوز نكرده كه در اين صورت ، سه وجه يا قول وجود دارد : 1 - الحاق به اولى 2 - الحاق به دومى 3 - قرعه ، مرحوم سيد مىفرمايند ؛ مقتضاى قواعد عامه تمسك به قرعه است . ولى به دليل روايات خاصه‌اى كه در مسأله هست ، ولد را به دومى الحاق مىكنيم .\r\nالبته از نظر « عبارت » بهتر بود در صورت چهارم هم بفرمايند : و ان مضى من الاول ستة فما فوق و لم يمض اقصى مدة الحمل ، چون عدم مضى اقصى الحمل دخالت دارد و صرف اينكه ، ما فوق ستة اشهر باشد كافى نيست . در مورد صورت دوم هم بهتر بود به جاى تعبير « الى ما قبل الاقصى » تعبير كنند : « و لم يمض اقصى المدة » تا تتوهم نشود كه حتماً بايد كمتر از اقصى باشد و خود اقصى المدة كافى نيست .\r\n\r\n","description":"","footnote":"","page_name":" 1946 ","page_number":97},
  {"content":"\r\n\r\n\r\n3 ) ذكر نكته‌اى براى ايضاح محل بحث :\r\nمباحثى كه در اين قسمت مطرح شده ، بر اساس اين مبنا است كه احكام فراش و اينكه گفته‌اند « الولد للفراش » در موارد شبهه ، مثل ما نحن فيه هم جارى است . در روايات متعددى تعبير شده « الولد للفراش و للعاهر الحجر » و در بعض روايات هم تعبير شده « و للعاهر الاثلب » كه البته معناى اين روايات مورد بحث قرار گرفته است كه آيا معناى « للعاهر الحجر » اين است كه زانيه بايد سنگسار شود و لذا قهراً اختصاص به ذات بعل پيدا كند ، يا اينكه مراد از عاهر ، مرد زانى يا زن زانيه است با اين قيد كه محصن و محصنه باشند و حكم شده كه اينها بايد سنگسار شوند ، يا اينكه بگوييم حجر از باب مثال ذكر شده و لذا حكم را توسعه بدهيم يا تازيانه ، يا اينكه بگوييم حجر ، اصلًا اشاره به مجازات ندارد ، بلكه كنايه از بىارزش بودن است ، يعنى عاهر ، چيزى جز خيبت و خسران به دست نمىآورد ، فقط سنگ و خاك نصيب او مىشود . اثلب هم به همين معنا است .\r\nدر مورد معناى فراش ، در لغت و نيز در كلمات علماء فراش بر زوجه يا زوج اطلاق شده است . در روايات هم در يك مورد ، در كلام پيغمبر صلى الله عليه و آله اين استعمال به كار رفته است . گفته‌اند : همانطور كه در قرآن بر زوجين ، لباس اطلاق شده ، در سنت هم فراش اطلاق شده است و بستر يكديگر ، فرض شده‌اند . ولى اين معنا جاى تأمل دارد . ما روايات را كه بررسى كرديم به غير از يك مورد ، در همه جا فراش در همان معناى بستر استقبال شده است ، مثلا وقتى گفته مىشود : فراش زوجش حلال مىشود ، يعنى بستر زوجش حلال مىشود و كنايه از حلال شدن مباشرت و استمتاع است . لذا در اينجا هم مىتوان گفت : « الولد للفراش » به معناى اين است كه ولد متعلق به بستر است ، يعنى متعلق به صاحب بستر است ، و اين تعبير اشاره دارد به اينكه زانى ، هر چند بسترى هم داشته باشد ولى چون زنا جنبه استثنايى دارد ، لذا در مورد زانى نمىتوان صاحب بستر تعبير كرد و اين تعبير فقط در مورد زوج و مانند\r\n\r\n","description":"","footnote":"","page_name":" 1947 ","page_number":98},
  {"content":"\r\n\r\nآن صحيح است . على اى حال از روايات استفاده مىشود كه حكم فراش اختصاصى به زوجين ندارد و مالك و امه هم همين حكم را دارند و نيز وطى به شبهه هم ، حكم فراش را دارد ، يعنى اگر زنى يك بار وطى به شبهه شده و يك بار زنا داده و ولدى از او متولد شده ، كه مردد باشد بين آن دو ، باز همين حكم جارى مىشود كه ولد بايد به واطى به شبهه ملحق شود .\r\n\r\n4 ) نكته‌اى در مورد تعليلى كه آقاى حكيم « ره » براى صورت اول ذكر كرده‌اند :\r\nدر مورد صورت اول كه الحاق ولد به اولى ممكن است و به دومى ممكن نيست و مرحوم سيد فرموده‌اند ؛ ولد به اولى ملحق مىشود ، آقاى حكيم « ره » اينطور تعليل مىآورند كه مقتضاى « الولد للفراش » اين است كه اگر امر دائر شد بين اينكه ولد به فراش ملحق شود يا غير فراش ، بايد به فراش ملحق شود و چون شوهر سابق در زمان انعقاد نطفه يقيناً مصداق فراش بوده ، لذا ولد به او ملحق مىشود .\r\nولى به نظر ما اين فرمايش خالى از اشكال نيست ، صرف اينكه از زمان وطى اولى اقصى الحمل نگذشته باشد و اقل الحمل گذشته ، اين دليل نمىشود كه اين زن موقع انعقاد نطفه حتماً زن آن شوهر سابق بوده باشد . مثلًا فرض كنيد ، شوهر سابق هشت ماه قبل از وضع حمل با اين زن ازدواج و دخول كرده است و از وطى دومى هم كه على الفرض كمتر از شش ماه مىگذرد ، در اين فرض نمىتوان گفت يقيناً آن زن موقع انعقاد نطفه ذات فراش بوده ، چون اين احتمال هم وجود دارد كه قبل از هشت ماه يعنى قبل از اينكه ازدواج كند و داراى فراش شود ، نطفه منعقد شده باشد . لذا مسأله يقينى نيست . بله ، از ادله ، اين مطلب را استفاده مىكنيم كه اگر زن در يكى از ازمنه حمل ، داراى فراش يا ما به حكم الفراش ( مثل وطى به شبهه ) باشد بايد حكم كنيم كه ولد متعلق به فراش يا ما به حكم الفراش است ، هر چند ندانيم در زمان انعقاد نطفه ، آيا زن فراش داشته يا نداشته است . يعنى ذات فراش بودن فى الجمله كفايت مىكند ، حتى اگر در زمان وضع حمل ، مصداق ذات فراش باشد ،\r\n\r\n","description":"","footnote":"","page_name":" 1948 ","page_number":99},
  {"content":"\r\n\r\nكافى است . از طرف ديگر ، امكان الحاق ولد به دومى هم كه على الفرض وجود ندارد - هر چند مصداق ما به حكم الفراش است - لذا الحاق به شوهر سابق به مقتضاى ادله اشكالى ندارد .\r\n\r\n5 ) بررسى روايات مسأله :\r\nمرحوم سيد در صورت چهارم كه امكان الحاق ولد به هر دو وجود دارد ، مىفرمايد :\r\nمقتضاى روايات اين است كه ولد به دومى ملحق شود . آقاى حكيم « ره » و آقاى خويى « ره » به اين بيان اشكال مىكنند و روايات را قابل استناد نمىدانند و مرحوم آقاى خويى بالاخره قرعه را به عنوان راه حل اختيار مىكنند . اما اينكه چرا نمىتوان به روايات استناد كرد ، ايشان مىفرمايد : به دليل اشكالات سندى يا دلالى يا هر دو كه باعث مىشود همه روايات از حجيت بيفتد . يكى از روايات مسأله ، مرسله جميل است : عن بعض اصحابه عن احدهما « فى المرأة تزوج فى عدتها قال : يفرق بينهما و تعتد عدة واحدة منهما جميعاً و ان جاءت بولدٍ لستة اشهر او اكثر فهو للاخير و ان جاءت بولدٍ لاقل من ستة اشهر فهو للاول « 1 » » .\r\nآقاى خويى « ره » مىفرمايد : اين روايت از نظر دلالت تمام است ولى اشكال سندى دارد .\r\nغير از جنبه ارسال روايت ، بحثى راجع به سند آن هست كه آقاى خويى « ره » بحث كرده و ما هم در جاى ديگرى با اندكى تفاوت مطرح كرده‌ايم . آن بحث اين است كه جميل بن صالح كه در سند ذكر شده ، نمىتواند درست باشد . اين روايت در چند جا نقل شده است . در استبصار و يك جاى تهذيب « عن جميل عن بعض اصحابه » تعبير شده و در جاى ديگرى از تهذيب « عن جميل بن صالح عن بعض اصحابه » تعبير شده و راوى از جميل هم على بن حديد است . صدوق « ره » هم كه اين روايت را نقل كرده ، تعبير مىكند « و فى رواية جميل بن دراج » سپس متن روايت را ذكر مىكند .\r\n\r\n\r\n","description":"","footnote":"\r\n( 1 ) وسائل ، ج 20 ، كتاب النكاح ، ابواب ما يحرم بالمصاهرة ، باب 17 ، ح 14 .\r\n","page_name":" 1949 ","page_number":100},
  {"content":"\r\n\r\nبه نظر مىرسد با تتبع در اسناد ، مىتوان مطمئن شد كه جميل در اين روايت ، جميل بن دراج است و كلمه « ابن صالح » زيادى است و نسخه صحيح فقط « جميل » داشته است . « 1 » اما اينكه چرا اين اضافه شده ، احتمالًا كسانى كه روايت را ديده‌اند ، اينطور به نظرشان رسيده كه اين جميل بن صالح است ، لذا در حاشيه كتاب احمد بن محمد كه شيخ « ره » از آنجا روايت را اخذ كرده است . و بعد از مدتى ، اشتباهاً اين حاشيه وارد متن شده است . از طرف ديگر ، ما هم در كتب اربعه و هم در كتابهاى ديگر تتبع كرديم و براى نمونه يك مورد پيدا نكرديم كه على بن حديد از جميل بن صالح روايت كرده باشد . اما على بن حديد علاوه بر اينكه كتاب جميل بن دراج را روايت كرده ، هفتاد و پنج روايت از او دارد كه از كتب اربعه و غير كتب اربعه اينها را جمع‌آورى كرديم . ضمناً از اينكه على بن حديد هيچ روايتى از جميل بن صالح نقل نكرده ، يك نتيجه ديگرى هم گرفته مىشود و آن اشتباهى است كه ابن بطه در همين رابطه مرتكب شده است . نجاشى « ره » در شرح حال جميل مىگويد : ابن بطه ، على بن حديد را راوى كتاب جميل بن صالح دانسته است . خود نجاشى در جايى تعبير مىكند كه « و فى فهرست ما رواه ابن بطه غلط كثير » واضح است كه همين مورد ، يكى از اشتباهات ابن بطه است كه جميل بن صالح را با جميل بن دراج خلط كرده است .\r\n« * و السلام * »\r\n\r\n\r\n","description":"","footnote":"\r\n( 1 ) ظاهراً كلينى هم در كافى اين روايت را « جميل » تنها نقل كرده است .\r\n","page_name":" 1950 ","page_number":101},
  {"content":"\r\n\r\n\r\n20 / 2 / 1379 سه شنبه درس شمارهء ( 215 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته با خدشه در نظر مرحوم آخوند ، در بحث اجزاء در اصول تنزيلى ، و نقل كلام كاشف اللثام ، مسأله را به پايان رسانده و نتيجه گرفتيم كه : در اين فرع دليلى بر حرمت ابد نداريم . و با توضيح مسأله 11 يك روايت آن را طرح نموديم .\r\nدر اين جلسه ، دنباله روايت جميل و روايات ديگر مسأله را مورد بررسى قرار مىدهيم .\r\n* * * اگر مردى با زنى كه در عده جهلًا ( شبهة ) ازدواج و دخول حاصل شد ، و بچه‌اى متولد گرديد كه از جهت مدت حمل قابليت الحاق به هر دو زوج را دارد ، مرحوم صاحب جواهر براى مختار محقق در شرايع - / كه ولد را به زوج دوم ملحق مىداند - / به رواياتى استدلال كرده ، كه مرحوم آقاى حكيم و آقاى خويى ، اشكال كرده‌اند ، ما روايات مسأله را بررسى مىكنيم :\r\n\r\nالف ) مرسله جميل بن صالح :\r\nروز گذشته عرض كرديم : همانطور كه مرحوم آقاى خويى فرموده‌اند : كلمه « بن صالح » زيادى است ، و مقصود از جميل هم جميل بن دراج است .\r\nو روايت از ناحيه ارسال و عدم توثيق على بن حديد مورد اشكال است .\r\n\r\n1 ) نظر مرحوم آقاى حكيم در ارسال سند :\r\nايشان مىفرمايند : مرحوم صدوق در فقيه آورده‌اند « و فى رواية جميل بن دراج »\r\n\r\n","description":"","footnote":"","page_name":" 1951 ","page_number":102},
  {"content":"\r\n\r\nو روايت را با همين متن نقل كرده‌اند ، ظاهرش اين است كه جميل بلاواسطه اين روايت را نقل كرده و ارسالى در بين نيست .\r\n\r\n2 ) جواب مرحوم آقاى خويى با توضيحى از استاد « مدّ ظلّه » :\r\nايشان دو اشكال كرده مىفرمايند ؛ اولًا : در نقل مرحوم صدوق به امام عليه السلام نسبت داده نشده تا بفهميم از امام اخذ شده ، فقط نوشته‌اند : فى رواية جميل بن دراج ، و به جهت وحدت متن به احتمال قوى اشاره به همين روايت مرسل كافى كرده‌اند .\r\nثانياً : اگر هم تصريح شده بود كه « فى رواية جميل بن دراج قال : قال الصادق عليه السلام » ، با اين حال هم نمىتوانستيم روايت را صحيحه بدانيم ، چون طريق صدوق به جميل مجهول است .\r\nجميل بن دراج سه كتاب دارد يكى منفرداً و ديگر مشترك با محمد بن حمران و سوم مشترك با مرازم بن حكيم ، مرحوم صدوق در مشيخه فقيه ، طريق صحيح خود را به دو كتاب مشترك جميل آورده ، اما طريق ايشان به كتاب اختصاصى جميل در مشيخه مذكور نيست ، و در نتيجه مجهول است و نمىتوان حكم به صحت روايت نمود .\r\nبلى اگر در فقيه : « فى رواية جميل بن دراج و محمد بن حمران » بود مىگفتيم : طريق آن در مشيخه هست و روايت را صحيح مىدانستيم .\r\n\r\n3 ) نظر استاد « مدّ ظلّه » دربارهء فرمايش مرحوم آقاى خويى :\r\nمطلب اولى كه فرمودند : روايت فقيه از كافى اخذ شده و همان روايت مرسل است اين احتمال خيلى قوى است و مستبعد است كه جميل روايت را يك مرتبه با واسطه از امام اخذ كرده ، و آن را براى على بن حديد نقل نموده ، و بار ديگر همان متن را بدون واسطه گرفته و براى ديگرى نقل كرده باشد ( يعنى دو مرتبه از امام سؤال نموده باشد ) اين پيداست كه همان روايت مرسل كافى است ، و در نتيجه اشكال\r\n\r\n","description":"","footnote":"","page_name":" 1952 ","page_number":103},
  {"content":"\r\n\r\nارسال باقى مىماند .\r\nالبته با توجه به اينكه راوى حديث جميل بن دراج است نه جميل بن صالح ، طبق مبناى مشهور بين متأخرين كه روايت بعد از اصحاب اجماع را اشكال نمىكنند ، حديث معتمد مىشود .\r\nولى چون ما و مرحوم آقاى خويى اين مبنا را تمام نمىدانيم ، اشكال ارسال باقى مىماند .\r\nاما مطلب ديگر ايشان ، كه طريق مرحوم صدوق به كتاب اختصاصى جميل را مجهول مىدانند ، اين اشكال قابل رفع است ، چون :\r\nاولًا : مرحوم شيخ در فهرست با طريق صحيح به وسيله خود صدوق كتاب جميل را نقل مىكند . مرحوم شيخ مىنويسد : جميل بن دراج له اصل و هو ثقه :\r\nأخبرنا به الحسن بن عبيد الله ( الغضائرى كه از أجلّاست ) عن محمد بن على بن الحسين ( صدوق ) عن محمد بن الحسن بن الوليد ( استاد صدوق ) عن الصفار عن يعقوب بن يزيد عن ابن ابى عمير و صفوان عن جميل بن دراج كه در سند در حد اعلاى صحت است .\r\nثانياً : كتاب جميل از كتب بسيار معروف و مشهور و مسلم الانتساب است .\r\nمرحوم نجاشى مىنويسد : له كتابٌ ( مقصود كتاب اختصاصى اوست و كتاب مشترك را بعد مىگويد ) رواه عنه جماعات من الناس و طرقه كثيرة ، و أنا لا أذكر الّا طريقاً او طريقين . . .\r\nچنين كتاب مشهورى كه نجاشى مىگويد : « رواه عنه جماعات » يعنى جمعيتهايى از او نقل مىكنند ، احتياج به ذكر طريق ندارد .\r\n\r\n* وثاقت على بن حديد :\r\nمرحوم صدوق با اينكه روايت را ظاهراً از كتاب جميل اخذ نكرده ، ولى چون تعبير مىكند : « فى رواية جميل بن دراج » معلوم مىشود كه تا جميل به سند\r\n\r\n","description":"","footnote":"","page_name":" 1953 ","page_number":104},
  {"content":"\r\n\r\nاعتماد نموده ، و طريق را صحيح ، و على بن حديد را ثقه مىدانسته است .\r\nو اين مطلب يعنى ثقه بودن على بن حديد از جاهاى ديگر نيز استفاده مىشود ، و خلاف آن هم ثابت نشده است .\r\nپس از اين ناحيه اشكالى نيست و لو اشكال ارسال حديث باقى است .\r\n\r\nب ) صحيحه حلبى :\r\n\r\n1 ) متن روايت :\r\nصحيحه الحلبى عن ابى عبد الله عليه السلام « قال : اذا كان للرجل منكم الجارية يطأها فيعتقها ، فاعتدت و نكحت ، فان و صنعت لخمسة أشهر فانه لمولاها الذي اعتقها ، و ان وضعت بعد ما تزوجت لستة أشهر ، فانه لزوجها الاخير » .\r\n\r\n2 ) دلالت روايت :\r\nاگر 5 ماه بعد از نكاح يا كمتر ، وضع حمل نمود ، بچه براى مالك است كه او را آزاد كرده است ، و كشف از بطلان أمارة يعنى عدم انقضاء عده مىكند .\r\nو در فرض امكان الحاق به زوج دوم ( كه اقلًا شش ماه گذشته باشد ) فرزند براى زوج اخير است ، و اين صورت اعم است از اينكه امكان الحاق به اولى هم باشد يا نباشد ، يعنى اطلاق روايت شامل اين فرع مسأله مورد بحث نيز مىشود .\r\n\r\n3 ) اشكال به استدلال :\r\nهمانطور كه مرحوم آقاى حكيم و آقاى خويى اشكال كرده‌اند ، روايت اطلاق ندارد چون أماره نافيه از اول در آن وجود دارد ، لذا به دوم ملحق مىشود .\r\nزيرا مورد روايت ، ازدواجى است كه بعد از اتمام عده بوده و چون عده ، اماره شرعيه بر استبراء و برائت رحم و انتفاء ولد از اولى است ، شارع حكم نموده فرزند براى شوهر دوم است ، و با نفى اول ، زوج دوم شرعاً فراش مىباشد و روايت نمىتواند مستند بحث ما باشد كه اماره شرعيه در كار نيست .\r\nاگر كسى بگويد : جمله « فاعتدت و نكحت » اعم است از اينكه بعد از پايان عده\r\n\r\n","description":"","footnote":"","page_name":" 1954 ","page_number":105},
  {"content":"\r\n\r\nازدواج كرده باشد يا جهلًا در بين عده ، چون بر اين مورد هم « عده نگهداشت و شوهر كرد » صادق است .\r\nمىگوييم : اصلًا چنين تفاهم عرفى و اطلاقى در بين نيست ، زيرا وقتى مىگويند ، زنى عده نگهداشت و شوهر كرد ، معنايش اين است كه بعد از طلاق و اتمام عده شوهر كرد .\r\n\r\nج ) مرسله بزنطى :\r\n\r\n1 ) متن روايت :\r\nالبزنطى عمن رواه عن زرارة « قال سألت أبا جعفر عليه السلام عن الرجل اذا طلق امرأته ، ثم نكحت و قد اعتدت و وصفت لخمسة أشهر فهو للاول ، و ان كان الولد أنقص من ستة اشهر فلامه و أبيه الاول ، و ان ولد ت ستة اشهر فهو للاخير » .\r\nاستدلال به اين روايت نيز مانند روايت حلبى به اطلاق جمله ( ان ولدت ستة أشهر فهو للاخير ) است .\r\n\r\n2 ) نظر مرحوم آقاى خويى و نقد استاد « مدّ ظلّه » :\r\nآقاى خويى مىفرمايند : روايت هم ضعف سند دارد به جهت ارسال و هم ضعف دلالت .\r\nضعف دلالت به همان بيانى كه در حديث قبل گفته شد ، روايت شامل مورد بحث ما كه تزويج در عده عن جهل است نمىشود .\r\nنقول : البته ضعف سند را ما قبول نداريم ، چون راوى بزنطى است و او از سه نفرى است كه شيخ بلاواسطه آنها را ثقه مىداند .\r\n\r\nد ) مضمره ابى العباس :\r\n« قال : قال : اذا جاءت بولد لستة أشهر فهو للاخير ، و ان كان لاقل من ستة اشهر فهو للاول » .\r\nأبو العباس همان فضل بن عبد الملك البقباق است كه ثقه مىباشد .\r\n\r\n1 ) اشكال مرحوم آقاى خويى در سند روايت :\r\n\r\n","description":"","footnote":"","page_name":" 1955 ","page_number":106},
  {"content":"\r\n\r\nگرچه در وسائل « قال » تكرار شده ، يعنى أبو العباس مىگويد كه امام عليه السلام فرمودند : « اذا جاءت . . . » ولى در تهذيب يك قال بيشتر ندارد ، معلوم مىشود فتواى أبو العباس است نه روايت ، از اين رو نمىشود به آن اعتماد كرد .\r\nنقول : وافى هم همينطور نقل كرده ، در نسخه‌هاى بسيار معتبر تهذيب هم كه نزد فيض بوده و ما مقابله كرديم نيز قال تكرار نشده است .\r\n\r\n2 ) نظر استاد « مدّ ظلّه » :\r\nبا توجه به اينكه ما مبناى انسداد خاص را در باب حجيت روايات تمام مىدانيم ، وقتى روايتى به طريق غير معتبر به دست ما رسيد و فتواى يك راوى ثقه و قريب العهد و متصل به زمان معصوم ، عين متن آن روايت باشد ، مىتوان نتيجه گرفت كه آن روايت به طريق معتبر به دست او رسيده ، و يا اينكه همان طريقى كه اعتبار آن براى ما ثابت نيست براى او محرز بوده است .\r\nو خلاصه اسناد اين عبارت به معصوم نزد او ثابت شده است ، نه اينكه از ملاحظه مطلقات و مقيدات و تعابير مختلف اجتهاداً به اين عبارت فتوى داده باشد ، زيرا نوعاً بايد با تعبير امام عليه السلام اختلافى و لو اندك داشته باشد .\r\nبنابراين اگر چنين رواتى طريقى را معتبر بدانند و به آن اعتماد كنند ، خلافش هم ثابت نشده باشد بايد به آن اخذ كرد .\r\nاشكال مرحوم آقاى خويى هم ( كه چون اينها اصالة العداله اى بوده‌اند اعتماد به آنها قابل اخذ نيست ) وارد نيست ، چون تنها افراد شاذى كه سليقه‌هاى استثنايى خاصى دارند ممكن است اصالة العداله‌اى باشند ولى امثال أبو العباس اينطور نبوده‌اند كه فوراً اعتماد كنند و فتوى بدهند .\r\nخلاصه : به آنهايى كه به جلالت از آنها اسم برده شده از اين ناحيه اشكالى نيست و روايت سنداً قابل اخذ است .\r\nسؤال : آيا در همه جا ، فتواى روايت قريب العهد ، به عنوان مضمون روايت قابل\r\n\r\n","description":"","footnote":"","page_name":" 1956 ","page_number":107},
  {"content":"\r\n\r\nاخذ است ؟\r\nجواب : بعضى جاها كه روات جمع بين ادله نموده ، يا قيود حديث را از جاهاى متعدد اخذ كرده باشد ، يعنى من حيث المجموع تلفيق كرده و فتوا داده باشند در اين گونه موارد انسان مطمئن نمىشود .\r\n\r\n3 ) اشكال مرحوم آقاى حكيم و خويى در دلالت مضمرة :\r\nمرجع ضمير در « جاءت بولد » مجهول است ، پس روايت مجمل مىشود و قابل اخذ نيست ، زيرا ممكن است زنى را بگويد كه بعد از اتمام عده و اماره شرعيه بر برائت ، ازدواج كرده نه شبهة ، و بعد كشف خلاف شده ، كه در اين صورت مثل دو روايت قبل از بحث ما خارج است .\r\n\r\n4 ) نظر ابتدايى استاد « مدّ ظلّه » « 1 » :\r\nاينكه بگوييم شايد روايت در مورد خاصى بوده ، و خصوصيتى - / مثل بعد العدة - / از روايت اسقاط شده ، اين خلاف ظاهر اطلاق روايت است ، بنابراين تمسك به اطلاق روايت بلا مانع بوده و اجمالى در روايت نيست .\r\nچه مانعى دارد كه سؤال ، كلى و جواب هم كلى بوده ، مثل اينكه دو فراش باشد كه نمىدانيم بچه به كدام ملحق است ، و حضرت فرموده باشند : اگر امكان الحاق به دومى بود به دوم ملحق شود .\r\nبنابراين ممكن است بتوانيم با روايت أبو العباس مطلب را تمام كنيم ، روايت جميل هم مؤيد است چون مشهور بين متأخرين مرسلات را معتبر مىدانند .\r\nكلينى هم - / كه جزء اصالة العداله‌اىها نبوده - / روايت را نقل كرده كه طبعاً فتواى او و شهادت او به اعتبار خبر است .\r\nبعلاوه روايت‌هاى ديگرى هم هست كه اگر دو فراش بود و بچه‌اى متولد شد ، ولد به فراش دوم ملحق است مسالك نيز اين قول را به مشهور نسبت مىدهد .\r\n\r\n\r\n","description":"","footnote":"\r\n( 1 ) از اين نظر در جلسه بعد عدول مىفرمايند .\r\n","page_name":" 1957 ","page_number":108},
  {"content":"\r\n\r\nالبته شيخ طوسى در يك جاى « مبسوط » مىنويسد : « عندنا القرعة » كه ظاهر كلام شيخ دعواى اجماع است . و لكن اين مختار خود شيخ است كه از روايات فهميده ، و در مقابل فتواى عامه مىباشد ، چون بعضى از آنها قائل به لزوم مراجعه به قيافه‌شناس شده‌اند .\r\nو الّا قبل از « مبسوط » ما فتواى كسى را نديديم و شايد اصلًا معنون نبوده است .\r\nبلى از محقق به بعد قائلين به الحاق به ثانى متعدد است . « * و السلام * »\r\n\r\n","description":"","footnote":"","page_name":" 1958 ","page_number":109},
  {"content":"\r\n\r\n\r\n21 / 2 / 1379 چهارشنبه درس شمارهء ( 216 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل روايت جميل را به جهت ارسال براى تأييد مناسب دانسته ، و دو روايت حلبى و زراره را خارج از محل بحث ، و مضمرهء ابى العباس را مورد بررسى قرار داديم .\r\nدر اين جلسه روايت ابى العباس را مجمل دانسته ، با نقل مستند مرحوم شهيد ثانى - / حديث الولد للفراش - / و رفع اشكالات مرحوم صاحب جواهر به آن ، حكم الحاق ولد به زوج ثانى را مىپذيريم . و در پايان ، مسأله 12 را مطرح و توضيح مىدهيم .\r\n* * * \r\nالف ) بررسى مجدد دلالت مضمرهء ابى العباس :\r\n\r\n1 ) اجمال روايت :\r\nروز گذشته در بررسى ابتدائى دلالت مضمرهء ابى العباس ، تمسك به اطلاق آن را بىمانع دانستيم ، ولى انصاف اين است كه روايت مجمل است و همانطور كه مرحوم آقاى حكيم و آقاى خويى فرموده‌اند : معلوم نيست مبحث ما را ( كه ازدواج در عده شبهةً با دخول است ) شامل شود ، و ممكن است مثل روايت حلبى و زراره باشد كه ازدواج دوم شبهتاً نبوده و مطابق با ظاهر شرع ، عده را تمام كرده و ازدواج نموده ، و لذا شارع حكم به الحاق به زوج دوم كرده است .\r\nبه عبارت ديگر : معلوم نيست حضرت در چه صورتى بچه را ملحق به دوم دانسته‌اند ، آنها را در صورتى كه نكاح دوم به حسب ظاهر شرع صحيح بوده ( كه\r\n\r\n","description":"","footnote":"","page_name":" 1959 ","page_number":110},
  {"content":"\r\n\r\nارتباط به بحث ما پيدا نمىكند ) يا در حال عده و جهل ( تا مربوط به بحث ما شود ) ؟\r\nبه نظر ما ، در اين روايت تقطيعى صورت گرفته است ، مسأله نقل قسمتى از روايت كه مربوط به بحث مورد نظر است در بين محدثين مرسوم بوده است .\r\nاين احتمال كه راوى خود از كلام امام عليه السلام موضوع را به صورت كلى تصور كرده و حكم را هم به طور كلى استخراج نموده و قرائن و مقدمات را عمداً اسقاط كرده باشد ، نيز بسيار مستبعد است .\r\nاين تقطيع گاهى باعث اشتباهاتى نيز شده است « 1 » مرحوم صاحب معالم در مقدمهء منتقى بعضى از خطاهاى ناشى از تقطيع را ذكر نموده‌اند . مثلًا مىگويد مرحوم شيخ گاهى در نقل اسناد كه به صورت ، « عنهما » بوده ، ضمير را در كتاب خود آورده و حال آن كه مرجع آن را اسقاط كرده است ، كه نتيجتاً مرجع ضمير تقطيع گرديده است .\r\nدر حديث أبو العباس نيز كه : « قال : اذا جاءت بولدٍ لستة أشهر . . . » به نظر مىرسد مقدماتى يا جزئياتى قبلًا ذكر شده كه در اثر تقطيع به دست ما نرسيده است ، و اگر قسمتى از روايت حذف شده باشد ، آيا محذوف دال بر صحت ازدواج به حسب ظاهر شرع بوده تا مثل روايت حلبى و زراره باشد يا از قبيل تزويج در عده شبهةً مىباشد تا مستند بحث ما گردد معلوم نيست و لذا روايت مجمل است .\r\nخلاصه : همانطور كه مرحوم آقاى خويى فرموده‌اند : علت اينكه مرحوم شهيد ثانى سراغ روايت نرفته ، اشكالات سندى يا دلالى آنها بوده است و به نظر ما نيز نمىشود به روايات تمسك كرد .\r\n* البته در بعضى از صور كه قرينه قطعى يا امارهء اقوى بر الحاق كودك به اوّلى\r\n\r\n\r\n","description":"","footnote":"\r\n( 1 ) مرحوم شبّر در مصابيح الانوار روايتى را نقل مىكنند كه : « انّ اللَّه خلق آدم على صورته » كه ظاهرش دلالت بر تجسم دارد . در جواب اين اشكال وجوهى ذكر كرده‌اند ، از جمله اينكه : حديث تقطيع شده و مرجع ضمير نيامده است ، يعنى ضمير « صورته » به اللَّه برنمىگردد ، بلكه مرجع آن شخصى است كه در صدر روايت دربارهء او سخنى گفته شده بود .\r\n","page_name":" 1960 ","page_number":111},
  {"content":"\r\n\r\nوجود دارد ، حكم به الحاق به اولى مىكنيم ، مثلًا اگر از مباشرت دوم كمتر از شش ماه گذشته باشد ، در اين صورت ولد براى اولى است ، و اين دليل قطعى يا امارهء بسيار قوى و مقدم بر اصالة الصحة است و كشف از بطلان عقد ثانى مىكند كه قبل از انقضاء عده و در زمان حمل واقع شده است .\r\n\r\n2 ) مستند مرحوم شهيد ثانى :\r\nايشان به قاعده فراش تمسك كرده ، مىفرمايند : در حديث وارد شده كه « الولد للفراش و للعاهر الحجر » و از روايات نيز استفاده مىشود كه شبهه هم فراش است .\r\nو چون زوج اول طلاق داده و فراشيت او زائل شده ، و فراش موجود همان زوج دوم ( واطى به شبهه ) مىباشد ، به او بچه ملحق مىشود .\r\n\r\n3 ) اشكالات مرحوم صاحب جواهر به مرحوم شهيد ثانى « 1 » :\r\nايشان سه اشكال به استدلال مرحوم شهيد ثانى وارد كرده‌اند :\r\nاولًا : مىفرمايند : « منع ثبوت الفراش للثانى بعد فرض ارتفاع الشبهة ، لعدم صدقه هنا حقيقة » بعد از رفع شبهه ، ديگر زوج دوم فراش بالفعل نيست و فراشيت او رفع شده ، يعنى با رفع شبهه ، كان فراشاً من قبل و الآن ليس فراشاً بالفعل .\r\nثانياً : سپس مىفرمايد : « بل قد يمنع اصل الفراش فى الشبهة ، للتصريح فى الصحاح و القاموس و مختصر النهاية و غيرها بأنه الزوجة ، و لا ينافى ذلك لحوق الولد باعتِبار احترام الوطىِ كما فى الأمة . . . » اصلًا اينكه شبهه را فراش مىدانيد صحيح نيست ، چون لغويين تصريح كرده‌اند كه فراش زوجه است .\r\nو اما الحاق ولد به مالك در امة ، به اعتبار احترام وطى است و در حكم ، به منزلهء\r\n\r\n\r\n","description":"","footnote":"\r\n( 1 ) جواهر الكلام ج 29 ص 260\r\n","page_name":" 1961 ","page_number":112},
  {"content":"\r\n\r\nفراش مىباشد ، ولى موضوعاً اثبات فراش كردن براى آنها خلاف لغت است .\r\n\r\n* توضيحى از استاد « مدّ ظلّه » در مورد اشكال دوم :\r\nايشان مىفرمايند : در شبهه موضوعاً فراش نيست ، و الحاق حكمى ولد را به جهت اينكه در حكم فراش است ، نبايد به منزلهء توسعهء معناى فراش دانست . و به عبارت ديگر : فراشيتى كه در ادله ثابت شده در مقابل زانى است ( كه معلوم نيست ولد شبهه است يا زنا ) كه مىگوئيم به واطى شبهه ملحق است ولى اگر در مقابل شبهه ( زانى نبوده ، بلكه ) فراش حقيقى باشد ، وجهى ندارد در آنجا هم شبهه عرض اندام كرده و مقدم باشد ، و جهتى ندارد كه بگوئيم در اينجا هم به دوم ملحق است ، بلكه دليل ، اين مورد را نمىگيرد و جاى قرعه است .\r\nثالثاً : اشكال سوم را به اين صورت مطرح كرده مىفرمايند : ( مع احتمال القول بأن الطلاق غير مزيل حكم الفراشية و لذا يلحق به ) اينكه با طلاق حكم فراشيت زائل شود ، معلوم نيست و ممكن است شرعاً باقى باشد .\r\nشاهدش اينكه : اگر زنى بعد از طلاق بچه‌اى به دنيا آورد كه نمىدانيم از زنا است يا از شوهر قبلى او ، روايت است و همه فقهاء نيز حكم كرده‌اند كه ولد براى شوهر قبلى او مىباشد و طلاق باطل بوده است .\r\nپس اين مقدمه هم كه طلاق فراشيت را حكماً و موضعاً زائل مىكند ناتمام است .\r\n\r\n4 ) جواب استاد « مدّ ظلّه » از ايرادات صاحب جواهر :\r\n* اولًا : اينكه فرموده‌اند : بعد از رفع شبهه فراش صادق نيست ، به نظر ما همين‌كه قبل از رفع شبهه فراش باشد براى الحاق كافى است ، اين امر با يك مثال روشن‌تر مىگردد :\r\nاگر كسى در سال گذشته زنى داشته و از او فرزندى به دنيا بيايد كه ندانيم اين\r\n\r\n","description":"","footnote":"","page_name":" 1962 ","page_number":113},
  {"content":"\r\n\r\nفرزند از اوست يا از زنا ، به دليل « الولد للفراش » الان حكم مىكنيم كه فرزند از اوست ، اگر چه فعلًا زوجهء او مرده ، يا طلاق داده و فراشى در كار نباشد .\r\nبنابراين ، با تحقّق فراشيت قبل از رفع شبهه ، حكم به الحاق مىكنيم ، البته اين بدان معنا نيست كه بعد از رفع شبهه مصداق براى فراش قرار گيرد ، بلكه تنها فراش بودن او را در ظرف ملحقٌ فيه در نظر مىگيريم ، و در ظرف الحاق لازم نيست فراشيت محفوظ باشد .\r\nو به عبارت ديگر : زمان و ظرفى را كه مىخواهيم ملحق كنيم بايد ديد آن وقت فراش بوده يا نه ؟ و مىدانيم كه در ظرف شبهه فراشيت او عرفاً ثابت است .\r\nدر زمان فراش دوم معلوم شده كه زن حامله است و نمىدانيم آيا در همين وقت حادث شده يا از قبل بوده كه براى فراش اول باشد ، قاعده فراش اقتضاء مىكند كه حمل را به فراش دوم ملحق كنيم . زيرا مفاد الولد للفراش اين نيست كه ببيند موقع انعقاد نطفه كداميك از اينها فراش بوده ، زيرا كلمهء انعقاد نطفه در آن نيست ، بلكه مفاد آن اين است كه اگر در زمان وجود حمل شوهرى داشت بگوئيد ولد براى اوست چون فراش صادق است . حمل و فراشيت در موقع وجود شوهر دوم مسلم است ، لذا بچه مال اوست .\r\nاما نسبت به زمان شوهر اول ، بودن بچه ( يا وجود نطفه ) در آن وقت مسلم نيست ، و محتمل است كه در آن وقت موجود نبوده ، اصل استصحاب عدم وجود بچه تا زمان طلاق شوهر اول نيز اقتضاء مىكند كه در زمان حمل يا تولد كودك ، وى فراش نباشد .\r\n* ثانياً : اينكه مرحوم صاحب جواهر فرموده‌اند : فراشيت با طلاق زائل نمىشود ، عرض مىكنيم به نظر ما ، در اينجا فراشيت با طلاق از بين مىرود ، زيرا :\r\nمواردى كه كودك بين زانى و زوج مردد مىشود سه صورت دارد كه در دو صورت آن بدون ترديد به دليل الولد للفراش كودك به زوج ملحق مىشود . آن دو\r\n\r\n","description":"","footnote":"","page_name":" 1963 ","page_number":114},
  {"content":"\r\n\r\nصورت عبارتند از :\r\n1 - اگر قبل از طلاق ، حمل زوجه ثابت باشد و ندانيم ولد از زوج است يا عاهر .\r\n2 - بعد از طلاق بچه‌اى به دنيا آيد كه دوران امر بين عاهر و زوج مطلّق باشد ، در صورتى كه قبل از طلاق ، وجود حمل ثابت بوده است .\r\nاما صورت سوم : يعنى اگر اصل وجود حمل مشكوك باشد دليلى براى الحاق به زوج نداريم . مثل اينكه زنى در سال 1399 زوجه زيد نبوده ، و در سال 1400 زوجه او گرديده و در سال 1401 نيز زن او نباشد ، بچه‌اى متولد شده كه نمىدانيم در كدام سال بوده ، قاعده فراش در اينجا حكم نمىكند كه بچه در سال 1400 متولد شده باشد كه زوجه زيد بوده ، البته نمىگوئيم بچه براى عاهر است اما دليلى هم براى الحاق به زوج نداريم .\r\nدر ما نحن فيه نيز همينطور است چون طبق فرض بعد از طلاق ، مباشرت واقع شده ، اين احتمال هست كه حمل و وجود بعد از طلاق واقع شده باشد و اصلًا از قبل نبوده ، و لذا دليلى براى الحاق به اوّل نداريم . و حتى اگر كسى طلاق را مخرج فراش نداند ، در اين گونه موارد دليلى براى الحاق كودك به اوّل نخواهد داشت .\r\n\r\n* نتيجهء بحث :\r\nگاهى مباشرت با شبهه صورت مىگيرد ، مثل اينكه يك اشتباه آنى پيش آمده و رفع شده و هيچ‌گونه بستر بودن و سلطه‌اى در كار نيست ، در اين گونه موارد فراش بودن صدق نمىكند ، چون فراش به معناى بستر ، يك معناى ملكه‌اى دارد ، در اين گونه موارد كه سلطه ملكه‌اى ( تزويج يا مالكيت ) در كار نيست ، اگر بچه‌اى متولد شود بايد با قرعه ، الحاق به يكى از دو طرف را معين نمود .\r\nاما اگر به جهت ندانستن مسأله ازدواج كرده و يا مالك جاريه‌اى شده ، فراشيت عرفاً ثابت ، و حقيقتاً فراش مىباشد ، چون فراشيت هم شامل شوهر مىشود و هم\r\n\r\n","description":"","footnote":"","page_name":" 1964 ","page_number":115},
  {"content":"\r\n\r\nمالك و هم ازدواجهاى اشتباهى را در بر مىگيرد .\r\nو در اين گونه موارد ، چون بر دوّمى فراش صدق مىكند و روايات متعدّد هم داريم كه اگر فراش متعدد شد و بچه‌اى به دنيا آمد به فراش اخير ملحق است لذا حكم به الحاق به دومى مىكنيم .\r\nمثل مالكى كه بعد از مباشرت با جاريه خود ، و قبل از استبراء او را فروخت ( و البته بيع آن مانعى ندارد ولى بايد مشترى مدت استبراء را صبر كند ) حال اگر او امتناع نكرد و جهلًا يا عصياناً مباشرت نمود و بعد به ثالثى فروخت و او نيز مباشرت كرد . آنگاه معلوم شد كه حامله است . حضرت مىفرمايند : به مالك سوم ملحق است چون تحت يد اوست و فراشيت او بالفعل است ولى سلطهء بقيه از بين رفته است .\r\nاز امثال اين روايات هم استفاده مىشود كه اگر فراش متعدّد بود ، كودك به فراشِ زائل ملحق نمىشود و به فراش موجود ملحق است .\r\nبنابراين ، به نظر مىرسد ولد در تزويج در عده شبهه با دخول ، همانطور كه مرحوم شهيد ثانى نيز فرموده‌اند و نسبت به شهرت هم داده‌اند ، به زوج لاحق ملحق است .\r\n\r\nب ) دنبالهء مسأله 11 - متن عروة :\r\nو كذا ( لحق الولد بالثانى ) اذا تزوجها الثانى بعد تمام العدة للاول و اشتبه حال الولد .\r\nبعد از تمام شدن عده با دوّم ازدواج كند به حسب ظاهر شرع نكاح دوم صحيح است و فرزند به زوج دوم ملحق است .\r\nاين مسأله روشن است و بحثى ندارد ، چون مفاد صحيحهء حلبى و مرسلهء بزنطى عن زراره است كه قبلًا آنها را مورد بررسى قرار داديم .\r\n\r\nج ) مسأله 12 :\r\n\r\n","description":"","footnote":"","page_name":" 1965 ","page_number":116},
  {"content":"\r\n\r\n\r\n1 ) متن عروه :\r\n« اذا اجتمعت عدّة وطئ الشبهة مع التزويج أو لا معه ، و عدّة الطلاق أو الوفاة أو نحو هما ، فهل تتداخل العدتان ، أو يجب التعدّد ؟ قولان ، المشهور على الثانى ، و هو الاحوط . و إن كان الاول لا يخلو عن قوّة » .\r\n\r\n2 ) بيان مسأله :\r\nاگر زنى شبهةً موطوئه واقع شد ( چه شبهه با تزويج باشد يا بدون آن ) و شوهر هم بعد از آن او را طلاق داد يا وفات كرد ، و نتيجةً دو سبب براى عدّه جمع شد ، آيا اين دو عده تداخل مىكنند ؟\r\nبه عبارت ديگر : اگر زنى پس از وطى شبهه ، عده شبهه نگه دارد و قبل از اتمام عده ، شوهرش او را طلاق دهد ، آيا از زمانى كه طلاق داد ، يك عده مشترك گرفته مىشود كه مبدأ عده طلاق و متمّم عده شبهه است ، يا بايد يك عده تمام شود و بعداً عده ديگر شروع شود و تداخلى در كار نيست ؟\r\nمرحوم سيد مىفرمايند : دو قول در مسأله هست و مشهور قائل به عدم تداخل هستند ، ولى خود ايشان فتوى به تداخل مىدهند .\r\nروى مبناى عدم تداخل ، هر عده كه سبب آن أسبق باشد ، مقدم است و عدّهء ديگر بعد از آن شروع مىشود ، مگر حمل كه در هر صورت مقدم است چون عدهء حمل قابل تأخير نيست . « * و السلام * »\r\n\r\n","description":"","footnote":"","page_name":" 1966 ","page_number":117},
  {"content":"\r\n\r\n\r\n24 / 2 / 1378 شنبه درس شمارهء ( 217 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nموضوع بحث ، تزويج معتده و دخول به آن عن شبهه است . كلام در اين بود كه آيا عدّه اصلى با عدّه شبهه تداخل مىكنند يا خير ؟ به برخى از علماء ، قول به تداخل نسبت داده شده ، ولى ايشان در مسأله ديگرى ( تزويج ذات بعل ) قائل به تداخل هستند ، نه در مسأله مورد بحث ما . و آن مسأله اين است ، شخصى با زن شوهردارى ازدواج كرده و از روى شبهه با او وقاع كرده و سپس شوهر زن را طلاق دهد يا بميرد ، روايات بالاتفاق قائل به تداخل است و ما نيز بدان فتوا مىدهيم . ولى در مسأله تزويج معتده ، روايات مختلف است . مرحوم آقاى خويى ، با توجه به مبناى انقلاب نسبت ، بين عدّه وفات و ساير عدّه‌ها تفصيل قائل شده‌اند . ما ضمن توضيحى بر مبناى اصولى انقلاب نسبت و تطبيق آن در مقام ، اشاره‌اى به فرق بين انقلاب نسبت و شاهد جمع كرده ، نتيجه‌گيرى از اين مبانى را به جلسات آينده موكول مىنماييم .\r\n* * * \r\nالف ) بررسى اقوال علماء در تداخل و عدم تداخل عدّه اصلى و عدّه شبهه :\r\nاگر مردى زنى را در عدّه تزويج كند و با او نزديكى كند ، اين نزديكى عدّه دارد .\r\nسخن در اين است كه آيا اين عدّه ، در عدّه اصلى تداخل مىكند يا خير ؟\r\n\r\n","description":"","footnote":"","page_name":" 1967 ","page_number":118},
  {"content":"\r\n\r\n\r\n1 ) نقل اجماع در مسأله :\r\nبرخى از علماء ، اجماع بر عدم تداخل را نقل كرده‌اند . سيّد مرتضى در ناصريات اجماع صحابه را حكايت كرده ، آن را از امير المؤمنين عليه السلام نقل كرده و از عمر هم حكايت كرده ، كه دستور عملى به دو عدّه نگه داشتن داده و كسى هم از صحابه به عمر ايراد نگرفته است . از اين سكوت صحابه ، تقرير صحابه و اتفاق آنها را بر عدم تداخل استظهار كرده است . « 1 »\r\nدر خلاف نيز ، عدم تداخل را مورد اجماع فرقه دانسته است « 2 » .\r\nدر حدائق نيز از مسالك دربارهء اتحاد دو عدّه نقل مىكند كه : « و هم لا يقولون به » ، و پس از آن مىگويد : و ربما ظهر من كلام شيخنا المذكور ( اى الشهيد الثانى ) فى موضوع آخر من الكتاب اتفاق الاصحاب على ذلك . « 3 » ما هر چه در موارد مختلف مسالك جستجو كرديم ، چنين مطلبى را در آن نيافتيم . البته خلاف اين مطلب را در مسالك يافته‌ايم كه در مسأله ، دو قول نقل مىكند .\r\nبه نظر مىرسد كه صاحب حدائق ، مطلب منقول از مسالك را از مرات العقول برگرفته ، با يك اشتباه در فهم ، در نتيجه اتفاق اصحاب را به مسالك نسبت داده ، در مرات العقول از مسالك نقل مىكند كه درباره روايت زراره كه در آن جمله « يعتد عدة واحدة منهما جمعياً » اشكالاتى كرده ، از جمله اين اشكال كه ، از روايت اتحاد عدّه استفاده مىگردد و افزوده : « و هم لا يقولون به » ، در باب بعد آورده است ، « و المشهور عدم تداخل عدة وطى الشبهة و النكاح الصحيح و تعتد لكل منهما عدة ، بل يظهر من كلام الشهيد الثانى رحمه اللَّه ، اتفاق الاصحاب على ذلك ، » به نظر مىرسد كه مراد ايشان از اين كلام ، همان جمله « و هم لا يقولون به » است و از اين جهت ، ظاهر آن ( و نه صريح آن ) را اتفاق اصحاب دانسته است . صاحب حدائق گمان برده كه مراد جاى ديگرى از\r\n\r\n\r\n","description":"","footnote":"\r\n( 1 ) ناصريات\r\n( 2 ) خلاف م 31 ، از كتاب العدد ، ينابيع 39 : 129 .\r\n( 3 ) حدائق 23 : 584\r\n","page_name":" 1968 ","page_number":119},
  {"content":"\r\n\r\nمسالك است و لذا ، عبارت پيش را ذكر كرده است .\r\nمؤيد اين كه ، صاحب حدائق به عبارت مرات العقول ناظر است ، اين است كه در همين جا مطلبى را آورده كه در مرات العقول ذكر شده است . « 1 »\r\nاز تنقيح فاضل مقداد هم دربارهء عدم تداخل و لزوم دو عدّه ادعاء نفى خلاف استفاده مىشود . عبارت وى چنين است : و اما الاكتفاء بواحدة فلا أعلم القائل به « 2 » .\r\nدر مقابل اين ادعاهاى اجماع يا نفى خلاف ، برخى در مسأله ، نقل خلاف كرده‌اند .\r\n\r\n2 ) نقل خلاف در مسأله :\r\nدر شرايع ، پس از فتوا به عدم تداخل مىگويد ؛ « و قيل يجزى عدة واحدة » متأخرين ، قائل اين قول را تعين كرده‌اند ، از جمله ، در مهذب البارع و كشف اللثام و جواهر الكلام ، قائل وحدت عدّه را ، صدوق در مقنع و ابن جنيد « 3 » دانسته‌اند . به نظر مىرسد كه محقق حلى به كلام اين دو تن ناظر است ، براى اينكه ، خواهرزاده و دست‌پرورده وى ، يعنى علامه حلى در كتاب مختلف ، كه اقوال مختلف شيعه را ياد مىكند پس از نقل قول مشهور ، تنها دو عبارت مقنع صدوق و كتاب ابن جنيد را ذكر مىكند ، ولى با مراجعه به كتاب مقنع و عبارت منقول از ابن جنيد در مىيابيم كه نسبت مخالف بودن به اين دو كتاب ، صحيح نيست و آنها در مسأله ديگرى قائل به تداخل مىباشند .\r\nدر توضيح اشكال مىگوييم كه ، بحث ما در تزويج معتده و دخول از روى شبهه به وى است ، ولى مسأله ديگرى در كلام قدماء مطرح است كه ، اگر كسى ذات بعل\r\n\r\n\r\n","description":"","footnote":"\r\n( 1 ) ( توضيح بيشتر ) در مرات العقول دربارهء موثق زراره و مرسل يونس آورده : الظاهر من هذا الخبر و الذى بعده ان تعدد العدّة مذهب العامة ، در حدائق هم دربارهء اين دو خبر ميگويد : و من هذين الخبرين يظهر ان تعدد العدة مذهب العامة .\r\n( 2 ) تنقيح 3 : 84\r\n( 3 ) در مهذب بارع و كشف اللثام با عنوان \" ابو على \" از وى ياد مىكند ، در مهذب بارع نام كتاب صدوق ذكر نشده ولى در كتب ديگر به نام مقنع تصريح شده است .\r\n","page_name":" 1969 ","page_number":120},
  {"content":"\r\n\r\nرا تزويج كرده و از روى شبهه با وى وقاع كند ، اين وقاع عدّه دارد ، حال اگر شوهر زن در عدّه شبهه او را طلاق دهد يا بميرد ، آيا در اينجا بايد قائل به تداخل دو عدّه شد يا بايد دو عدّه كامل محاسبه شود ، در تمام روايات در اين مسأله ، حكم به تداخل شده و هيچ معارضى هم در بين نيست ، و جماعتى از قدماء هم ، در اين مسأله به تداخل قائلند . از جمله ، صدوق در مقنع و نيز ابن جنيد ( در برخى فروض ) و ظاهر كلينى در كافى و صدوق در كتاب من لا يحضر الفقيه .\r\nولى در بحث ما كه تزويج معتده است ، هيچ مخالف صريحى تا زمان علامه مجلسى در مرآت العقول نديده‌ايم ، تنها مىتوان از عبارت صدوق در كتاب من لا يحضره الفقيه استظهار كرد كه قائل به تداخل است . براى اينكه ، چه روايت دال بر تداخل را نقل كرده و روايت معارضى براى آن نياورده است . ولى در كتاب فقهى صدوق يعنى مقنع ، فتوا به عدم تداخل داده و نسبت قول به تداخل به اين جنيد هم با فتواى منقوله وى سازگار نيست .\r\n\r\n3 ) نقل عبارت مقنع و ابن جنيد :\r\nدر مقنع سه مسأله را عنوان كرده ، در يك مسأله ، حكم به تداخل كرده ، كه رواياتى به اين مضمون وجود دارد و در دو مسأله ديگر ، حكم به عدم تداخل كرده كه آن هم بر طبق روايات است . يكى از اين دو مسأله اجتماع عدّه وطى شبهه بدون تزويج و عدّه وفات است كه در مقنع اين روايت نقل مىكند : سئل الصادق عليه السلام عن اختين اهديتا لاخوين فى ليلة واحدة و دخلت امرأة هذا على هذا و امرأة هذا على هذا ، قال . . .\r\nلا يقرب واحد منهما امرأته حتى تنقضى العدة . . . قيل فان مات الزوجان و هما فى العدة قال . . .\r\nعليهما العدة ثم بعد ما تفرغان من العدة الاولى تعتد ان عدة المتوفى عنها « 1 » .\r\nمسأله دوم : تزويج معتده‌اى كه عن شبهه وطى شده كه محط بحث ما مىباشد .\r\nدر مقنع در اين مسأله مىگويد : اذا تزوج الرجل امرأة فى عدتها و لم يعلم . . . فرق بينهما و\r\n\r\n\r\n","description":"","footnote":"\r\n( 1 ) مقنع ، ينابيع 18 : 15 ، وسائل 20 : 513 / 26233 ، باب 49 از ابواب ما يحرم بالمصاهرة ح 2\r\n","page_name":" 1970 ","page_number":121},
  {"content":"\r\n\r\nتعتد عدتها الاولى و تعتد بعد ذلك عدة كاملة « 1 » .\r\nبنابراين در مقنع در بحث ما تصريح به عدم تداخل كرده است .\r\nو اما مسأله‌اى كه در مقنع ، قائل به تداخل شده چنين است : فان نعى الى امرأة زوجها ، فاعتدت و تزوجت ، ثم قدم زوجها فطلقها و طلقها الاخير فانها تعتد عدة واحدة ثلاثة قروء « 2 » .\r\nاين مسأله دربارهء تزويج ذات بعل است كه ظاهر فتواى كلينى در كافى و نيز صدوق در فقيه هم تداخل است ، و ابن جنيد هم در برخى فروض همين مسأله به تداخل فتوا داده : قال ابن الجنيد ؛ اذا نعى الى المرأة زوجها ، او اخبرت بطلاقه فاعتدت ، ثم تزوجت بعد العدّة ، فجاء الاول و انكر الطلاق و لم تقم به بينة فهو احق بها . . . و ان مات الاول و هى فى عدة من الثانى ابتدأت عدة الوفاة من الاول من يوم مات فاذا انقضت استتمت ما كان ابتدأت به من العدّة من الثانى . . . و ان طلقها الزوج بعد دخول الثانى فان عدتها واحدة منهما جميعاً .\r\nعبارتى كه از آن حكم ابن جنيد استفاده شده ، عبارت اخير است ، ولى اين عبارت ، همچنانكه مىبينيد در مسأله تزويج ذات بعل است نه در تزويج معتده ، و در تزويج ذات بعل هم بين عدة وفات و عدة طلاق فرق قائل شده و در عدهء وفات قائل به عدم تداخل شده كه البته نحوهء عدم تداخل در اينجا هم با قول مشهور متفاوت است . مشهور در اجتماع دو عدّه ( در غير زن حامله ) حكم مىكند كه ابتداءً عدّه اول را تتميم مىكند و بعد عدّه دوم را شروع مىكند ، ولى ابن جنيد در عدّه وفات ، به مجرد مرگ ، حكم به آغاز شدن عدّه وفات مىكند و عدّه وطى شبهه بعداً تكميل مىشود ، كه البته اين فتوا مطابق روايات مسأله نيست . بهر حال كلام ابن جنيد در مسأله مورد بحث ما نيست .\r\n\r\nب ) نظر استاد « مدّ ظلّه » در مسأله تزويج ذات بعل :\r\nدر مسأله تزويج ذات بعل - / كه محل اصلى كلام ما نيست - / روايات مسأله متفق\r\n\r\n\r\n","description":"","footnote":"\r\n( 1 ) مقنع ينابيع 18 : 19\r\n( 2 ) مقنع ينابيع 20 : 14\r\n","page_name":" 1971 ","page_number":122},
  {"content":"\r\n\r\nبر تداخل است ، كه اگر مردى با زن شوهردارى ازدواج كند و از روى شبهه به وى دخول كند ، بعد شوهر بميرد ، يا زن را طلاق دهد ، يك عدّه كافى است . در صورت طلاق مسأله روشنتر است و در مسأله مرگ هم از روايات زراره تداخل استفاده مىشود ، البته ابن جنيد ، مخالف اين مطلب فتوا داده ، بين موت و طلاق تفصيل قائل شده و در موت ، به عدم تداخل فتوا داده است .\r\nشيخ طوسى و عدّه‌اى ديگر هم قول به عدم فصل بين المسألتين در دو مسأله تزويج معتده و تزويج ذات بعل ، حكم واحدى را مترتب ساخته‌اند ، و مرحوم آقاى حكيم هم فرموده‌اند كه ظاهر اصحاب ، عدم فرق بين اين دو مسأله است .\r\nولى كلام ايشان ناتمام است . چون برخى از اصحاب بين اين دو مسأله فرق گذاشته‌اند و نمىتوان در مسأله ادعاى اجماع بر عدم فصل نمود و مطلبى از شارع مقدس به دست شيخ و امثال ايشان نرسيده كه نبايد بين اين دو مسأله فرق گذاشت ، بلكه ايشان به تفاوت اين دو مسأله توجه نكرده ، و در هر دو ، حكم واحد كرده‌اند ، برخى ديگر هم ، به فرق دو مسأله توجه كرده‌اند و فرق گذاشته‌اند ، تداخل و عدم تداخل در اين مسأله ، امورى تعبدى است و نمىتوان با الغاء خصوصيت ، حكم يكى را به ديگرى سرايت داد . بنابراين در مسأله تزويج ذات بعل ، حكم به تداخل مىكنيم . چون روايات مسأله متعارض نيستند .\r\nاما در مسأله تزويج ذات معتده ، با توجه به اختلاف روايات ، حكم مسأله مشكل است و نياز به بررسى روايات و جمع‌بندى آنها دارد .\r\n\r\nج ) بررسى روايات تداخل و عدم تداخل عدّه در تزويج معتده :\r\n\r\n1 ) كلام مرحوم آقاى خويى :\r\nما سه دسته روايات دربارهء تزويج در عدّه داريم دسته اول : به طور مطلق حكم به تداخل مىكند ، دسته دوم : به طور مطلق حكم به عدم تداخل مىكند ، دسته سوم اگر در عدّه وفات تزويج شود ، دو عدّه تداخل نمىكنند ، آقاى خويى مىفرمايند كه بنابر مبناى انقلاب نسبت كه درستى آن را در اصول بيان كرده‌ايم حل\r\n\r\n","description":"","footnote":"","page_name":" 1972 ","page_number":123},
  {"content":"\r\n\r\nتعارض دو دسته نخست به آسانى انجام مىگيرد . زيرا دسته سوم نسبت به دسته اول اخص مطلق است ، در نتيجه آن را تخصيص زده ، مخصوص غير عدّه وفات مىكند ، پس از تخصيص يافتن دسته اول ، نسبت اين دسته با دسته دوم تغيير مىكند و از تباين به عموم و خصوص مطلق تبديل مىشود ، قهراً با عنايت به خاص بودن دسته اول ، دسته دوم را تخصيص زده ، مخصوص به عدّه وفات مىگرداند ، نتيجه اين بحث اين مىگردد كه اگر در عدّه وفات تزويج شود و وقاعى عن شبهه صورت گيرد ، عدّه وفات و عدّه شبهه با هم تداخل نمىكنند . ولى در ساير اقسام عدّه ، اگر تزويج صورت گيرد ، دو عدّه با هم تداخل مىكند .\r\n\r\n2 ) تبيين بحث انقلاب نسبت :\r\nبراى روشن شدن مبناى انقلاب نسبت ، ذكر يك مثال مفيد است . اگر اكرم العلماء و لا تكرم زيداً ، وجود داشته و ما يقين داشته باشيم كه زيد از افراد علماء است ، روشن است كه جمع عرفى بين اين دو ، اين است كه زيد را از تحت دليل وجوب خارج ساخته ، حكم به وجوب اكرام ساير علماء بنماييم . حال اگر \" لا تكرم زيداً \" ذاتاً مجمل بود و معلوم نبود كه مراد از زيد در آن ، زيد عالم است يا زيد جاهل ، ولى به قرينهء متصل يا منفصل ثابت شد كه مراد از زيد در اين جمله ، زيد عالم است ، در اينجا نيز عرف با تخصيص زدن \" اكرم العلماء \" ب \" لا تكرم زيداً \" بين دو دليل جمع مىكند و تعارض را بر طرف مىسازد .\r\nحال اگر \" لا تكرم زيداً \" مجمل نبود ، بلكه ظاهر آن اين بود كه مراد از زيد در آن ، زيد جاهل است ، ولى ما دليل منفصلى داشتيم كه به منزله قرينه صارفه از ظهور كلام بود و با توجه به آن فهميديم كه مراد از زيد در اين جمله ، زيد عالم است ، در اينجا هم ما مىگوييم كه شارع مقدس از اكرام زيد نهى كرده و با حجت شرعى ثابت شده كه مراد از زيد در اين جمله زيد عالم است . همين امر سبب مىگردد كه \" اكرم العلماء \" را با آن تخصيص بزنيم .\r\nملخص الكلام اينكه ، چه ما از ابتدا مفاد \" لا تكرم زيداً \" را بدانيم ، يا به قرينه\r\n\r\n","description":"","footnote":"","page_name":" 1973 ","page_number":124},
  {"content":"\r\n\r\nمتصل يا منفصل ، به قرينه معينه يا قرينه صارفه ، مفاد آن را كشف كنيم و بفهميم كه متكلم با اين دليل يكى از مصاديق عام را از شمول حكم بر كنار دانسته ، هر دو صورت ، حكم واحد دارد و جمع عرفى بين دو دليل اقتضاء مىكند كه با دليل خاص ، عام را تخصيص بزنيم .\r\nدر مثال معروف بحث انقلاب نسبت هم كه ما با سه دليل \" اكرم العلماء \" و \" لا تكرم العلماء \" و \" لا تكرم الفساق من العلماء \" روبرو هستيم ، همچنانكه اگر از آغاز معلوم مىشد كه مراد از \" العلماء \" در جمله نخست ، علماء عدول است ( و لو مجازاً ) ، ما با اين دليل ، دليل دوم را تخصيص مىزند . « 1 »\r\n« * و السلام * »\r\n\r\n\r\n","description":"","footnote":"\r\n( 1 ) ( توضيح بيشتر ) در تبيين انقلاب نسبت به دو بيان اصلى مىتوان تمسك جست ، بيان اول اينكه در تقديم خاص بر عام ، ملاك \" خاص هو حجة \" مىباشد ، و مخصص منفصل هر چند ظهور كلام را منقلب نمىسازد ، ولى به هر حال ، حجيت كلام را از بين مىبرد و همين امر سبب مىگردد كه ملاك تقديم خاص بر عام تحقق يابد .\r\nبيان دوم : مخصص منفصل هر چند ظهور تصورى و ظهور استعمالى دليل را از بين نمىبرد ، ولى به هر حال ظهور جدى كلام را از بين مىبرد و ملاك در تقديم خاص ، خاص بودن ظهور جدى آن است و ظهور استعمالى در اينجا تأثيرى ندارد . صحت انقلاب نسبت بر اين مبنا هم روشن مىباشد . استاد « مدّ ظلّه » بارها بر اين مبنا تأكيد كرده‌اند كه بين مخصص متصل و منفصل تفاوتى نيست و به هر حال ، كلام پس از تخصيص بيش از مقدار باقى مانده بعد از تخصيص ، كاشف از مراد جدى نيست و ملاك احكام تعارض همين كشف است . لذا بدين جهت ، اجمال مخصص منفصل را هم به عام ، سرايت مىدهند . كلامى كه در متن ذكر شد در حقيقت يك تقريب عرفى است كه به جهت تنبيه وجدانى بر صحت انقلاب نسبت ذكر شده است و مىتواند به يكى از دو بيانى كه ذكر كرديم تبيين گردد و با بيان دوم سازگارتر است .\r\n","page_name":" 1974 ","page_number":125},
  {"content":"\r\n\r\n\r\n25 / 2 / 1379 يكشنبه درس شمارهء ( 218 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nدر اين جلسه ابتدا ، نظر مرحوم آقاى خويى در رابطه با نحوه جمع بين روايات متنافى را طرح و سه طايفه از روايات مربوطه را ذكر مىكنيم ، سپس به اشكالات آقاى خويى پرداخته و نظر نهايى خود را در اين مسأله يادآور مىشويم .\r\n* * * \r\nالف ) نظر مرحوم آقاى خويى در چگونگى جمع بين روايات :\r\nمرحوم آقاى خويى روايات مرتبط به مسأله را به سه طائفه تقسيم مىكنند :\r\n\r\nطائفه اول : رواياتى كه دلالت بر تداخل در هر نوع عده‌اى مىكند .\r\n1 ) عن زرارة عن ابى جعفر عليه السلام فى امرأة تزوجت قبل ان تنقضى عدتها قال : يفرق بينهما و تعتد عدة واحدة منهما جميعاً « 1 »\r\n2 ) عن ابن بكير عن ابى العباس ، عن ابى عبد الله عليه السلام فى المرأة تزوج فى عدتها قال ، يفرق بينهما و تعتد عدة واحدة منهما جميعاً « 2 »\r\nسند روايت : اگر چه ، بنا بر آنچه كه در رسائل آمده روايت موثقه است بخاطر اينكه ، يكى از روات آن ابن بكير مىباشد كه فطحى است . ولى على الظاهر روايت صحيحه مىباشد چون نتيجه مقابله با نسخ اين است كه ابن بكير و ابى العباس هر دو بدون واسطه روايت را از امام عليه السلام نقل مىكنند و ابن بكير در طول ابى العباس\r\n\r\n\r\n","description":"","footnote":"\r\n( 1 ) - رسائل باب 17 از ابواب ما يحرم بالمصاهرة ح 11\r\n( 2 ) - رسائل باب 17 از ابواب ما يحرم بالمصاهرة ح 12\r\n","page_name":" 1975 ","page_number":126},
  {"content":"\r\n\r\nقرار نگرفته است بلكه در عرض او است و ابى العباس فضل بن عبد الملك به نظر ما ثقه و امامى است لذا روايت صحيحه خواهد بود .\r\n3 ) مرسله جميل عن بعض اصحابه عن احدهما عليه السلام فى المرأة تزوج فى عدتها قال يفرق بينهما و تعتد عدة واحدة منهما جميعاً « 1 »\r\nدر اين طائفه حكم به تداخل عده وطى شبهه با عده قبلى شده است و اشاره‌اى به نوع عده قبلى نشده كه عده طلاق است يا عده وفات پس از اين جهت مطلق است .\r\n\r\nطائفه دوم : رواياتى كه دلالت بر عدم تداخل مىكنند .\r\n1 ) و عن احمد بن محمد العاصمى عن على بن الحسن بن فضال عن على بن اسباط عن عمه يعقوب بن سالم عن محمد بن مسلم ، عن ابى جعفر عليه السلام قال : سألته عن الرجل يتزوج المرأة فى عدتها قال : ان كان دخل بها فرق بينهما و لم تحل له ابداً و اتمت عدتها من الاول و عدة اخرى من الآخر و ان لم يكن دخل بها فرق بينهما و اتمت عدتها من الاول و كان خاطباً من الخطاب « 2 »\r\nاين روايت را كه كلينى از احمد بن محمد العاصمى نقل مىكند در طريق آن على بن حسن بن فضال قرار دارد كه فطحى است اگر چه على بن اسباط نيز در طريق قرار دارد اما ظاهراً عدول كرده است با توجه به فطحى بودن على بن حسن بن فضال پس روايت موثقه است كه مرحوم آقاى خويى تعبير به صحيحه محمد بن مسلم كرده‌اند به صدر روايت استدلال شده است كه در صورت دخول كه وطى به شبهه مىباشد حكم به اتمام عده اول و عده ديگر براى وطى به شبهه شده است و اين كه عده اول چه عده‌اى است اطلاق دارد .\r\n2 ) محمد بن احمد بن يحيى عن العباس و الهيثم عن الحسن بن محبوب عن على بن\r\n\r\n\r\n","description":"","footnote":"\r\n( 1 ) - رسائل باب 17 از ابواب ما يحرم بالمصاهرة ح 14\r\n( 2 ) - رسائل باب 17 از ابواب ما يحرم بالمصاهرة ح 9\r\n","page_name":" 1976 ","page_number":127},
  {"content":"\r\n\r\nرئاب عن على بن بشير النبال قال : سألت ابا عبد الله عليه السلام عن رجل تزوج امرأة فى عدتها و لم يعلم و كانت هى علمت انه قد بقى من عدتها و انه قذفها بعد علمه بذلك فقال : ان كانت علمت ان الذي صنعت يحرم عليها فقدمت على ذلك فان عليها الحد حد الزانى و لا ارى على زوجها حين قذفها شيئاً و ان فعلت ذلك بجهالة منها ثم قذفها بالزنا ضرب قاذفها الحد و فرق بينهما و تعتد ما بقى من عدتها الاولى و تعتد بعد ذلك عدة كامله\r\nدر اين روايت يك بحث سندى در رابطه با على بن بشير بنال است آن طور كه تحقيقى شده و حتى آقاى خويى نيز كه آدرس داده‌اند تنها در همين روايت على بن بشير نبّال راوى از امام عليه السلام مىباشد و در جايى ديگر ما روايتى از او پيدا نكرديم .\r\nسؤالى كه اينجاست چرا آقاى خويى از اين روايت به معتبره نام برده است ؟\r\nدرباره محمد بن بشير نجاشى گفته است : محمد بن بشير و برادرش على هر دو ثقه هستند اگر اعتماد آقاى خويى بر اين عبارت نجاشى باشد دو اشكال متوجه آن است .\r\nاولًا : ايشان تعبير به معتبره على بن بشير مىكنند اين تعبير صحيح نيست چرا كه هر جا راوى به طور مطلق متصف به ثقه شود و قرينه‌اى بر خلاف نباشد دلالت بر امامى بودن راوى مىكند با توجه به امامى بودن على بن بشير روايتش صحيحه خواهد بود نه معتبره\r\nثانياً : اشكالى كه به نظر مىرسد ، اين است كه محمد بن بشير و برادرش على كه مورد توثيق نجاشى هستند از جهت طبقه متأخر از على بن بشير بنال كه راوى اين حديث است مىباشند ، لذا اگر به سند روايت مراجعه شود حسن بن محبوب به واسطه على بن رئاب از على بن بشير بنال روايت مىكند پس بايد على بن بشير هم طبقه زرارة باشد ، در حالى كه آن على بن بشيرى كه مورد توثيق نجاشى است در مرتبه مشايخ احمد بن محمد بن خالد برقى واقع شده است و احمد بن محمد بن خالد از او روايت نقل مىكند ، پس على بن بشير بايد با خود حسن بن محبوب هم\r\n\r\n","description":"","footnote":"","page_name":" 1977 ","page_number":128},
  {"content":"\r\n\r\nطبقه باشد . در نتيجه على بن بشيرى كه مورد توثيق است با اين على بن بشير كه در سند روايت مورد بحث قرار گرفته است هم طبقه نمىباشند ، و اگر چه اين روايت بر مبناى مشهور كه اعتماد به اصحاب اجماع را در آنچه نقل مىكنند روا مىشمارند ، معتبر مىباشد چرا كه سند تا حسن بن محبوب اشكالى ندارد و حسن بن محبوب هم از اصحاب اجماع است . ولى اين مطلب را ما و آقاى خويى در مسأله اصحاب اجماع قبول نداريم لذا روايت از حيث سند با مشكل مواجه مىشود .\r\n\r\nطائفه سوم : رواياتى كه دلالت بر عدم تداخل در عده وفات مىكند\r\n1 ) صحيحه محمد بن مسلم عن ابى جعفر عليه السلام قال : المرأة الحبلى يتوفى عنها زوجها فتضع و تزوج قبل ان تعتد اربعة اشهر و عشرا فقال : ان كان الذي تزوجها دخل بها فرق بينهما و لم تحل له ابداً و اعتدت بما بقى عليها من عدة الاولى و استقبلت عدة اخرى من الآخر ثلاثة قروء و ان لم يكن دخل بها فرق بينهما و اتمت ما بقى من عدتها و هو خاطب من الخطاب « 1 »\r\nدر اين روايت در صورت عده وفات حكم به عده تداخل كرده است .\r\n2 ) على بن جعفر عن اخيه عليه السلام قال : سألته عن امرأة توفى زوجها و هى حامل فوضعت و تزوجت قبل ان يمضى اربعة اشهر و عشراً ما حالها ؟ قال : ان كان دخل بها زوجها فرق بينهما فاعتدت ما بقى عليها من زوجها ثم اعتدت عدة اخرى من الزوج الآخر ثم لا تحل له ابداً و ان تزوجت من غيره و لم يكن دخل بها فرق بينهما فاعتدت ما بقى عليها من المتوفى عنها و هو خاطب من الخطاب « 2 »\r\nروايت قرب الاسناد در طريقش عبد الله بن حسن هست كه توثيق نشده است .\r\n3 ) صحيحه حلبى روايت 6 همين باب از وسائل است كه شبيه روايت محمد بن مسلم مىباشد\r\n\r\n\r\n","description":"","footnote":"\r\n( 1 ) - رسائل باب 17 از ابواب ما يحرم بالمصاهرة ح 2\r\n( 2 ) - رسائل باب 17 از ابواب ما يحرم بالمصاهرة ح 20\r\n","page_name":" 1978 ","page_number":129},
  {"content":"\r\n\r\n\r\nب ) رفع تنافى به واسطهء قاعده انقلاب نسبت\r\nبعد از بيان اين سه طائفه روايات ، آقاى خويى مىفرمايند : مقتضاى قواعد اين است كه هيچ‌گونه تعارضى بين اين روايات نمىباشد و لذا وجهى براى حمل بعضى از آنها بر تقيه نيست .\r\nچرا كه نسبت بين طائفه اول و سوم از روايات ، اطلاق و تقييد مىباشد ، چون دسته اول روايات دلالت بر تداخل مطلق مىكند اعم از اينكه وطى به شبهه با عده وفات باشد يا با غير از آن ، در حالى كه دسته سوم دلالت بر عدم تداخل در خصوص موردى كه عده وطى به شبهه با عده وفات جمع شده باشند ، مىكند .\r\nدر نتيجه ، اطلاق دسته اول به دسته گروه سوم روايات مقيد مىشود . و از همين جا نسبت بين طائفه اولى و دومى تبديل به اطلاق و تقييد مىشود و اطلاق طائفه دوم به وسيله دسته اول مقيد مىشود كه اين از مصاديق انقلاب نسبت مىباشد . و نتيجه چنين جمعى اين خواهد بود كه اگر عده وطى شبهه با عده وفات جمع شود در اين صورت ملتزم به عدم تداخل مىشويم و در صورتى كه با غير عده وفات جمع شود ملتزم به تداخل مىشويم .\r\n\r\nج ) قاعده اوليه با قطع نظر از روايات در مسأله :\r\nاگر ما انقلاب نسبت را نپذيرفتيم و تعارض به حال خود باقى ماند مقتضاى رجوع به قاعده در فرض تساقط تداخل مىباشد . « 1 »\r\nو اگر محل قابليت عدم تداخل را داشته باشد مقتضى اصل اولى عدم تداخل است چرا كه هر يك سبب مستقل براى عده مىباشند و هر سببى ، مسببى را به دنبال دارد لكن به حكم اين كه محل قابليت تعدد مسبب را ندارد پس عقل حكم به تداخل مىكند .\r\n\r\n\r\n","description":"","footnote":"\r\n( 1 ) - قبل از مرحوم آقاى خويى مرحوم سيد در ملحقات عروه و مرحوم آقاى حكيم مقتضاى اصل را تداخل دانسته‌اند . ولى سابق بر اين بزرگواران همه اصل را عدم تداخل مىدانستند .\r\n","page_name":" 1979 ","page_number":130},
  {"content":"\r\n\r\nاز يك طرف ادله بسيارى دلالت بر لزوم اعتداد از طلاق و وفات و وطى شبهه مىكند و از طرف ديگر دلالت مىكنند كه مبدأ عده به غير از عده وفات از هنگام وقوع سبب مىباشد . و اما در وفات مبدأ عده از هنگام بلوغ خبر مىباشد .\r\nبنابراين ، اگر دو سبب مختلف براى عده در يك زمان حاصل شد ما ناچاريم كه حكم به تداخل كنيم چرا كه يك زمان توانايى پذيرش دو عده را ندارد و ملتزم شدن به تأخير يكى از دو عده احتياج به دليل خاص دارد كه مفروض عدم آن مىباشد لذا حكم به تداخل مىكنيم .\r\n\r\nد ) اشكالات وارده بر كلام مرحوم آقاى خويى\r\nاولًا : ايشان فرمودند در صورت عدم قبول انقلاب نسبت تعارض باقى مىماند و ادله تساقط مىكنند در صورتى كه با فرض عدم انقلاب نسبت نوبت به تساقط نمىرسد بلكه بايد به مرجحات سندى يا دلالى رجوع كرد و در صورت تعادل ، حكم به تساقط مىشود و على الظاهر در مورد بحث ما ، مرجحات سندى موجود مىباشد .\r\nثانياً : ايشان فرمودند : مقتضاى ادله اين است كه مبدأ عده در غير از عده وفات از زمان حصول سبب باشد اما با مراجعه به روايت ، در مورد عده طلاق و عده وفات از زمان وقوع سبب و بلوغ خبر تصريح به لزوم اعتداد شده است . اما در مورد عده وطى به شبهه تصريح به مبدأ عده نشده است . بلكه مقتضاى اطلاق روايات اين است كه مبدأ عده همان زمان وقوع وطى به شبهه باشد . پس در غير از وطى به شبهه تصريح شده است كه زمان اعتداد بعد از وقوع سبب مىباشد ولى در مورد وطى به شبهه با اطلاق به اين نكته مىرسيم .\r\nپس اگر در يك زمان دو علت وجود پيدا كرد ، هم وطى به شبهه و هم طلاق از مقتضاى اطلاق در وطى به شبهه دست برداشته و عده وطى بعد از اتمام عده طلاق بجا آورده مىشود . پس به تصريح روايات در عده طلاق از اطلاق ادله وطى به شبهه\r\n\r\n","description":"","footnote":"","page_name":" 1980 ","page_number":131},
  {"content":"\r\n\r\nكه بلافاصله پس از وطى عده نگه داشته مىشود ، دست برداشته و پس از اتمام عده طلاق ، عده وطى به شبهه بجا آورده مىشود .\r\nنكتهء ديگر كه اينجا اشاره مىشود اين است كه ما دو اطلاق در بحث داريم 1 . اتصال زمان اعتداد به زمان وجود سبب كه مقتضاى اطلاق است 2 . اتصال سه ماه يا سه طهر عده به همديگر و عدم انفكاك آنها كه اين هم از اطلاق دليل استفاده مىشود . در صورتى كه وطى به شبهه بر بقيه علل عده مقدم باشد و در حين اعتداد علّتى ديگر عارض شود در اين صورت مقتضاى اطلاق دوم اين است كه عده تمام شود و براى علت دوم پس از اتمام عده اول ، عده قرار داده شود ، لكن از آنجايى كه مقتضاى تصريح روايات ، عده طلاق پس از طلاق قرار داده مىشود از اين اطلاق نيز رفع يد مىشود و عده طلاق بجا آورده و سپس عده وطى به شبهه تكميل مىشود .\r\nهمانطورى كه ابن جنيد در تزويج به ذات بعل فرموده است كه اگر در حين اعتداد ، زوج فوت كند عده وفات را بجا آورده و پس از انجام عده وفات عده شبهه را تكميل مىكند .\r\n\r\nه ) رفع تنافى به وسيله روايت جميل بن دراج\r\nمرسله جميل بن دراج كه قبلًا ذكر شد مىتواند در حكم تقييد براى يك دسته از روايات مطلقه سابق باشد ، آن مطلقاتى كه حكم به تداخل كرده بودند . ارسال آن با توجه به اعتماد شيخ صدوق و يا قائلين به حجيت مراسيل اصحاب اجماع مشكل‌ساز نخواهد بود .\r\nمتن روايت : فى المرأة تزوج فى عدتها قال يفرق بينهما ، و تعتد عدة واحدة منهما جميعاً ، و ان جاءت بولد لستة اشهر او اكثر فهو للاخير ، و ان جاءت مولد لاقل من ستة اشهر فهو للاول .\r\nاينكه در اين روايت حضرت عليه السلام مىفرمايد : در صورت تزويج در عده بين اين دو جدايى واقع مىشود و يك عده زن نگه مىدارد ظاهر اطلاق جواب امام اين است كه اگر اين تزويج در آخرين زمان عده واقع شود چنين حكمى بر آن مترتب مىشود .\r\n\r\n","description":"","footnote":"","page_name":" 1981 ","page_number":132},
  {"content":"\r\n\r\nبعد در ذيل امام مىفرمايد : و ان جاءت بولد لاقل من ستة اشهر فهو للاول و مقتضاى اطلاق ذيل اين است كه اگر فرزند كمتر از شش ماه به دنيا بيايد به زوج اول متعلق است و لو اينكه چند روز كمتر از شش ماه به دنيا بيايد .\r\nبا توجه به اطلاق صدر و ذيل چنين نتيجه‌اى گرفته مىشود كه مورد روايت كه حكم به تداخل كرده است صورت تزويج در عده وفات را در بر نمىگيرد .\r\nچرا كه عده وفات 4 ماه و 10 روز مىباشد اگر به مقتضاى اطلاق صدر ، در آخر عده مثلًا رأس 4 ماه تزويج صورت گرفته باشد و اين فرزند متولد شده پس از 5 ماه و بيست روز به دنيا آمده باشد كه كمتر از شش ماه مىباشد . در نتيجه حدوداً 10 ماه از اول اعتداد مىگذرد و الحاق اين فرزند به زوج اول با اكثر مدت حمل سازگارى ندارد ، پس مراد از تزويج در عده در اين روايت عده طلاق است كه سه ماه مىباشد و سه ماه با كمتر از شش ماه كه جمع بشود از نه ماه تجاوز نمىكند و اين اكثر مدت حمل مىباشد و مىتوان فرزند را به زوج اول ملحق كرد . پس اين قرينه است بر اينكه مراد از عده ، طلاق باشد يا به عبارت دقيق‌تر عده‌اى غير از عده وفات مىباشد .\r\n\r\nو ) نتيجه‌گيرى استاد مد ظله :\r\nبا توجه به تقرير مذكور ، در ما نحن فيه ، چهار دسته روايات وجود خواهد داشت .\r\n1 - روايات دال بر تداخل به طور مطلق .\r\n2 - روايات دال بر عدم تداخل به طور مطلق .\r\n3 - تداخل در غير عده وفات .\r\n4 - عدم تداخل در صورت تزويج در عده وفات .\r\nو در نتيجه ، آن روايات مطلق با اين مقيدات تقييد مىشوند و ديگر احتياجى به انقلاب نسبت نخواهد بود . « * و السلام * »\r\n\r\n","description":"","footnote":"","page_name":" 1982 ","page_number":133},
  {"content":"\r\n\r\n\r\n26 / 2 / 1379 دوشنبه درس شمارهء ( 219 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه درس اين جلسه :\r\nدر اين جلسه ، وجوه محتمل جمع بين روايات متعارض را مطرح نموده و به بررسى صحت و سقم آنها مىپردازيم .\r\n* * * \r\nالف ) وجوه جمع بين روايات متعارض :\r\nبحث راجع به اين بود كه اگر عده طلاق يا وفات با عده وطى به شبهه جمع شد ، آيا با يكديگر تداخل مىكنند يا نه ؟ گفتيم روايات مسأله با يكديگر متعارض هستند و براى جمع بين آنها ، شش وجه مطرح شده يا مىتوان مطرح كرد . بر فرض اين كه تعارض قابل رفع نباشد ، يعنى هيچ كدام از جمع‌ها را نپذيريم ، باز سه وجه مطرح مىشود كه آيا روايات تداخل را ترجيح بدهيم يا روايات عدم تداخل را و يا اين كه حكم به تساقط و رجوع به اصل بكنيم ؟\r\nاينك وجوه جمع بين روايات متعارض را مرور مىكنيم .\r\n\r\n1 ) بيان مرحوم آقاى خويى :\r\nمرحوم آقاى خويى تعارض را از باب انقلاب نسبت حل كرده است ، به اين بيان كه ما سه دسته روايت داريم ، دو دسته عام كه با يكديگر تباين دارند و روايت خاصى كه در مورد عده وفات ، حكم به عدم تداخل كرده است . اين روايت خاص يكى از متباينين را كه حكم به تداخل كرده ، تخصيص مىزند و اين روايت دوم پس از تخصيص خوردن ، روايت عام ديگر را هم تخصيص مىزند . در نتيجه ايشان قائل به\r\n\r\n","description":"","footnote":"","page_name":" 1983 ","page_number":134},
  {"content":"\r\n\r\nتفصيل شده‌اند .\r\n\r\n2 ) بيان استاد مد ظله :\r\nما گفتيم چهار دسته روايات داريم : دو دسته عام كه با هم تباين دارند و دو روايت خاص كه هر كدام از آنها نسبت به يكى از متباينين اخص مطلق است . در نتيجه ، با هر كدام از دو روايت خاص ، يكى از متباينين را تخصيص مىزنيم و به اين ترتيب ، تعارض بين متباينين رفع مىشود ، نه اين كه با يكى از متباينين پس از تخصيص خوردن ، متباينين ديگر را تخصيص بزنيم . البته از حيث نتيجه ، ما هم به همان تفصيلى كه آقاى خويى رحمه الله فرموده ، منتهى مىشويم .\r\n\r\n3 ) بيان شيخ طوسى رحمه الله :\r\nشيخ طوسى رحمه الله روايت تداخل را حمل كرده بر صورتى كه شخص دوم به زن دخول نكرده باشد و به همين دليل ، حكم شده كه زن فقط يك عده از هر دو نگه دارد . اما اگر دخول صورت گرفته ، زن بايد دو عده نگه دارد . خيلى از علماء هم اين جمع را پسنديده‌اند .\r\n\r\n4 ) بيان محقق حلى رحمه الله :\r\nمحقق حلى رحمه الله طبق نقل شاگردش فاضل آبى در كشف الرموز تعارض را اين طور حل كرده كه ، روايات تداخل را حمل كرده بر صورتى كه زمان رفع شبهه پس از انقضاى عده اولى باشد و روايات عدم تداخل را حمل كرده بر صورتى كه قبل از تمام شدن عده اولى رفع شبهه شده باشد . يعنى مثلًا در عده طلاق يا وفات كه به مقدار سه قُرء است و در خلال همين مدت ، شخص دوم هم اشتباهاً ازدواج و دخول كرده ، دو صورت پيش مىآيد : گاهى قبل از تمام شدن سه قرء ، رفع شبهه شده يعنى شخص متوجه شده كه عقد در عده باطل است و گاهى پس از تمام شدن سه قرء ، شخص متوجه مطلب مىشود . لذا به مقتضاى جمع بين روايات ، در صورت اول بايد مقدار باقيمانده از عده اولى را تكميل كند و سپس عده دومى را\r\n\r\n","description":"","footnote":"","page_name":" 1984 ","page_number":135},
  {"content":"\r\n\r\nشروع كند ، اما در صورت دوم كافى است كه فقط يك عده براى وطى به شبهه نگه دارد ، چون فرض اين است كه عده طلاق يا وفات منقضى شده است . بر خلاف نظر شيخ طوسى كه كشف الرموز هم آن را اختيار كرده ، كه در صورت دوم حكم به عدم تداخل مىكنند چون على الفرض دخول صورت گرفته است . لذا انقضاى عده اول كفايت نمىكند و بايد به قصد اعتداد يك بار براى طلاق يا وفات و يك بار براى شبهه عده بگيرد .\r\n\r\n5 ) بيان صاحب مدارك رحمه الله :\r\nصاحب مدارك رحمه الله و سبزوارى ( صاحب ذخيره ) كه معمولًا تابع اوست ، روايات تداخل را بر مقدار واجب اعتداد و روايات عدم تداخل را بر استحباب حمل كرده‌اند ، يعنى مستحب است زن با دو بار عده گرفتن ، قدرى ديرتر ازدواج كند .\r\n\r\n6 ) بيان صاحب رياض رحمه الله :\r\nايشان كلًا قائل به عدم تداخل هستند و مىفرمايند : مقصود از اين تعبير كه گفته شده ، عده واحده نگه دارد ، وحدت نوعيه است ، يعنى عده طلاق و عده شبهه از جهت نوع با يكديگر تفاوتى ندارند و يكسان هستند . عده چه در طلاق و چه در شبهه ، سه قرء است . اما اين منافات ندارد با اينكه از يكديگر مستقل باشند و بعد از تمام شدن يك عده ، عده ديگر شروع شود . نظير الطواف بالبيت صلاة كه معنايش اين است كه سنخ حكم صلاة به طواف تعلق گرفته و به تعبير ديگر ، صلاة و طواف وحدت نوعيه دارند ، نه اين كه اينها وحدت شخصى داشته باشند و شخص حكم صلاة به طواف تعلق گرفته باشد .\r\n\r\nب ) بررسى صحت و سقم وجوه ياد شده :\r\n\r\n1 ) بررسى وجه اول و دوم :\r\nاين طور جمع‌ها كه اصطلاحاً جمع عرفى بين عام و خاص يا مطلق و مفيد ناميده مىشود و موارد آن در فقه زياد است جاى تأمل دارد و در همه جا نمىتوان آنها را\r\n\r\n","description":"","footnote":"","page_name":" 1985 ","page_number":136},
  {"content":"\r\n\r\nمعتبر دانست . مسأله اصلى اين است كه اگر دليل عام يا مطلقى صادر شده باشد و دليلى خاصى يا مقيدى بعد از پنجاه يا صد يا دويست سال صادر گرديده باشد ، رابطه بين عام و خاص يا مطلق و مقيد را چگونه بايد توجيه كنيم ؟ در اين خصوص چند احتمال وجود دارد كه به بررسى آنها مىپردازيم :\r\nاحتمال اول : اين كه كسى بگويد مولى براى تفهيم مراد خودش به خاص متأخر اكتفا كرده و آن را قرينه بر عام قرار داده و بر اين اساس بين عام و خاص جمع عرفى كند ، اين حرف بدون ترديد حرف نادرستى است ، چون اشخاصى كه مخاطب عام بوده‌اند ، نمىتوانند تكليف خود را بفهمند ، لذا اين احتمال قطعاً باطل است .\r\nاحتمال دوم و سوم : اين كه خاص را ناسخ عام بدانيم كه خودش دو صورت دارد :\r\nنسخ واقعى و نسخ ظاهرى . نسخ واقعى به اين معنى است كه بگوييم وظيفه واقعى مثلًا تا صد سال اين بوده كه بر طبق عام يا مطلق عمل شود و پس از صد سال تكليف واقعاً عوض مىشود و نسخ ظاهرى هم اين است كه بگوييم مردم در مقابل ظاهر موظف بودند بر طبق عام و بدون ملاحظه تخصيص عمل كنند و پس از آمدن مخصص ، وظيفه ظاهرى عوض مىشود . تفاوت بين اين دو احتمال اين است كه بنابر نسخ واقعى تكليف اشخص حتى امام معصوم كه واقعيات براى وى منكشف است ، تا آمدن مخصص اين است كه بر طبق عام عمل كنند و بنابر نسخ ظاهرى ، خود امام معصوم و شايد برخى اصحاب سرّ ، از ابتدا بر طبق خاص عمل مىكنند و باقى افراد تا قبل از آمدن مخصص بر طبق عام عمل مىكنند . على اى حال ، اين دو احتمال مخصوصاً احتمال نسخ ظاهرى بسيار مستبعد مىباشند . استدلال‌هايى كه ائمه لاحق به كلمات پيامبر و ائمه سابق مىكردند كاشف از اين است كه مسأله نسخ در بين نبوده و يا خيلى نادر بوده است و الا بايد ملتزم شويم كه بسيارى از احكام اوليه كه توسط پيامبر يا ائمه سابق بيان گرديد ، بعداً منسوخ شده‌اند .\r\nاحتمال چهارم : اين كه بگوييم خاص متأخر ، كاشف از اين است كه پيامبر يا امام\r\n\r\n","description":"","footnote":"","page_name":" 1986 ","page_number":137},
  {"content":"\r\n\r\nسابق در زمانى كه خطاب عام را القاء كرده ، در مقام بيان قيود و خصوصيات نبوده و فقط در مقام جعل قانون بوده است . البته اصالة البيان يك اصل عقلايى است كه اقتضاء مىكند ، اگر كلامى از متكلم صادر شد ، او را در مقام بيان تمام خصوصيات و شرايط بدانيم ، اما ورود خاص يا مقيد در زمان متأخر باعث مىشود كه از اين اصل عقلايى رفع يد كنيم و بگوييم در مقام بيان نبوده است .\r\nاحتمال پنجم : اين كه بگوييم پيامبر يا امام سابق در زمانى كه عام را القا كرده در مقام بيان قيود و خصوصيات هم بوده ، منتهى راوى به لحاظ اين كه برخى از قيود و مخصصات برايش روشن نبوده ، قرينه دال بر خصوصيت را حذف كرده ، يا قرينه حاليه‌اى بوده كه به لحاظ وضوحش آن را نقل نكرده ، از باب « حذف ما يعلم جائز » . اما بعد از آنكه روايت خاص متأخر به دست ما رسيد كشف مىكنيم كه روايت سابق هم مشتمل بر خصوصيت بوده و قرائنى در كار بوده كه سائل آن خصوصيت را فهميده و بر طبق خصوصيت عمل كرده نه بر طبق عام . به نظر مىرسد اين دو احتمال اخير اقرب احتمالات مطرح شده هستند .\r\nاكنون ببينيم در تطبيق اين دو احتمال اخير اشكالى وجود دارد يا نه ؟\r\nبه نظر مىرسد تطبيق احتمال چهارم بر بسيارى از موارد اشكال داشته باشد .\r\nخلاصه اشكال اين است كه در مواردى كه به كمك اصل ، در مقام بيان بودن متكلم را احراز مىكنيم مسأله تمام است ، چون دليل خاص باعث مىشود كه از اصل رفع يد كنيم و بگوييم متكلم در مقام بيان نبوده است . اما بسيارى از موارد اين طور نيست ، يعنى قضيه به گونه‌اى است كه بدون تمسك به اصل مىتوانيم حكم كنيم كه متكلم در مقام بيان بوده است ، به جهت اين كه راوى كه از امام سؤال كرده مىخواسته تكليف فعلى خودش را بفهمد تا برود به آن عمل كند . در چنين مواردى نمىتوانيم بگوييم اصل اين است كه امام در مقام بيان تمام خصوصيات باشد بلكه بايد در مقام بيان باشد تا اغراء به جهل لازم نيايد . مثلًا اگر سائل بپرسد ما غنم\r\n\r\n","description":"","footnote":"","page_name":" 1987 ","page_number":138},
  {"content":"\r\n\r\nداريم ، آيا زكات دارد يا نه ؟ چنانچه بين سائمه و غير سائمه فرق باشد بايد بيان كنند چون مقام عمل است و سائل مىخواهد برود اخراج زكات كند ، لذا اصلًا احتمال اين را نمىدهيم كه متكلم در مقام بيان نباشد و صرفاً به اهمال گويى و بيان قانون كلى اكتفا كرده باشد .\r\nدر ما نحن فيه هم اين دو دسته روايات عام ، يعنى روايات تداخل و روايات عدم تداخل مطلق از همين قبيل است يعنى وقتى زراره سؤال كرده از ازدواج در عده ، چنانچه در حكم مسأله تفصيلى وجود داشته باشد امام نبايد مطلقا حكم به تداخل يا عدم تداخل بكند ، بلكه بايد قيود و خصوصيات را بيان كند ، مخصوصاً با توجه به اين كه اين روايات در محيط عامه صادر شده‌اند و عامه تفصيل چندانى در مسأله ندارند بلكه يا مطلقا حكم به تداخل كرده‌اند يا حكم به عدم تداخل . زراره هم از امام جواب مطلق را مىشنود ، همان قول عامه به نظرش مىرسد و حكم مسأله را مطابق قول عامه مىفهمد ، خواه تداخل عده باشد و خواه عدم تداخل .\r\nاما احتمال پنجم كه بگوييم قرائن عامه‌اى در كار بوده كه باعث مىشود همه افراد معناى خاصى را از مطلق يا عام بفهمند و راوى از باب « و حذف ما يعلم جائز » قرينه را نقل نكرده است . نظير اين مثال كه كلمه « امام » پنجاه سال پيش از اين فقط ظهور در امام معصوم داشت و معناى رهبر عادل از آن فهميده نمىشد . چون قرينه عامه‌اى در كار بوده كه اين طور اقتضاء مىكرده و كسى هم كه در آن فضا اين كلمه را به كار مىبرده ، نيازى نبوده كه قيد بزند و بگويد الامام المعصوم ، چون نمىدانسته كه پس از پنجاه سال ، اين كلمه لفظ مشترك مىشود و موجب اشتباه مىگردد . به نظر مىرسد اين احتمال هم در ما نحن فيه قابل تطبيق نباشد ، چون در مسأله ازدواج در عده ، هيچ قرينه عامى در كار نبوده كه باعث شود در آن زمان از كلمه عده ، قسم خاصى فهميده شود ، اقسام مختلف عده در روايات مطرح بوده است و در كلمات فقهاى عامه هم مطرح بوده و لذا چنين احتمالى قطعاً منتفى است . لذا فقط مىتوان\r\n\r\n","description":"","footnote":"","page_name":" 1988 ","page_number":139},
  {"content":"\r\n\r\nاحتمال داد كه قرينه خاصىاى در كار بوده كه براى راوى معلوم بوده و او اشتباهاً آن قرينه را نقل نكرده است . ولى چه رجحانى دارد كه بگوييم در عدم نقل قرينه اشتباه كرده نه در اصل مطلب ، چون اين احتمال هم هست كه در اصل حكم يعنى تداخل يا عدم تداخل اشتباه كرده و حكم را برعكس نقل كرده باشد .\r\nبا اين بيان اصل ادعاى جمع عرفى بين دو دليل خاص با دو دليل عام آن طور كه ما گفتيم يا دو دليل عام بعد از انقلاب نسبة آن طور كه آقاى خويى رحمه الله فرمود ، زير سؤال مىرود ، مخصوصاً در مثل اين مسأله كه گفتيم اين روايات در محيط اهل سنت صادر شده‌اند و آنها در اقسام عده تفصيل نمىدهند . لذا همين محيط باعث تعديه مىشود ، يعنى حتى اگر روايت خاصى مثلًا در مورد عده وفات ، حكم به عدم تداخل كرد ، محيط باعث مىشود از عده وفات به عده غير وفات تعدى كنيم ، يعنى روايت خاص هم ظهور در معناى عام پيدا مىكند ، لذا اصلًا صورت مسأله عوض مىشود ، يعنى گويا چند دليل عام داريم كه با هم متعارض هستند نه اين كه دو دسته روايات عام و يك يا دو دسته روايات خاص داشته باشيم تا بخواهيم بين آنها جمع عرفى كنيم .\r\n\r\n2 ) بررسى وجه سوم ( بيان شيخ طوسى ) :\r\nبيان شيخ طوسى رحمه الله كه روايات تداخل را بر فرض عدم دخول حمل كنيم كه خيلىها اين جمع را پسنديدند ، با اشكالى مواجه شده كه مرحوم كاشف اللثام و ديگران از آن اشكال جوابى داده‌اند ، اشكال اين است كه در روايت تعبير شده : « تعتد منهما جميعاً عدة واحدة » و اين تعبير با فرض عدم دخول سازگار نيست ، چون در فرض عدم دخول اصلًا مقتضى براى عده نگه داشتن نسبت به ازدواج دوم يعنى ازدواج به شبهه وجود ندارد ، در حالى كه اين تعبير در جايى صحيح است كه مقتضى عده در هر دو باشد تا تداخل دو عده معنا داشته باشد . جوابى كه از اين اشكال داده‌اند اين است كه اين تعبير منافاتى ندارد با اين كه مقتضى عده فقط\r\n\r\n","description":"","footnote":"","page_name":" 1989 ","page_number":140},
  {"content":"\r\n\r\nنسبت به شوهر سابق وجود داشته باشد ، چون به هر حال ، شبهه اين مطلب بوده كه دومى هم عده داشته باشد ، از باب اين كه نفس ازدواج ، مقتضى عده است و لذا براى رفع شبهه تعبير كرده‌اند كه نه ، دو عده لازم نيست ، از هر دو ، يك عده نگه دارد . اين تعبير نظير اين است كه گفته شود : هر كس فلان مسأله را حل كند ، كتابى به عنوان جايزه دريافت خواهد كرد . چنانچه ده نفر به حل مسأله اقدام كنند و همه درست حل كنند ، ده كتاب به آنها تعلق مىگيرد و اگر بعضى درست حل نكردند به آنها جايزه تعلق نمىگيرد و در صورتى كه فقط يك نفر درست حل كند جايزه در عين حال كه فقط به آن يك نفر اختصاص دارد اما تعبير مىكنند : « يك جايزه در مقابل اين ده جواب » .\r\nبا اين همه ، اشكالات ديگرى به بيان شيخ طوسى وارد است . گذشته از اشكالى كه به وجه اول و دوم وارد كرديم مبنى بر اين كه اين نوع جمع‌ها بين مطلق و مقيد جمع عرفى نيستند ، اين اشكال نيز وجود دارد كه لازمه اين بيان ، حمل مطلق بر فرد نادر است . اين گونه تعابير به فرض دخول انصراف دارد و نمىتوان اين فرض را از تحت طلاق خارج دانست .\r\n\r\n3 ) بررسى وجه چهارم ( بيان محقق حلى رحمه الله ) :\r\nاين بيان صرفاً يك جمع تبرعى است و هيچ شاهد جمعى ندارد . به چه دليل بين رفع اشتباه ، قبل و بعد از تكميل عده فرق بگذاريم ؟\r\n\r\n4 ) بررسى وجه پنجم ( بيان صاحب مدارك ) :\r\nاين بيان هم عرفى نيست . مخصوصاً در آن محيط كه اختلاف فقهاى عامه در اصل وجوب بوده نه در استحباب ، چطور مىتوانيم چندين روايت را حمل بر استحباب كنيم ؟ آن كه قدرى قابل ملاحظه است بيان صاحب رياض رحمه الله است كه به جلسه بعد موكول مىكنيم و اگر آن هم تمام نباشد ، بايد ببينيم نتيجه چه مىشود . « * و السلام * »\r\n\r\n","description":"","footnote":"","page_name":" 1990 ","page_number":141},
  {"content":"\r\n\r\n\r\n27 / 2 / 1379 سه شنبه درس شمارهء ( 220 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس گذشته و اين جلسه :\r\nدرس جلسه قبل در اين رابطه بود كه آيا عده وفات با غير وفات تداخل مىكند يا نه ؟ و براى جمع بين روايات شش وجه ذكر نموديم و در اين جلسه به ذكر وجه هفتم مىپردازيم . سپس كلام مرحوم صاحب رياض در توجيه وجه هفتم را ذكر و به نقد آن پرداخته مىشود و سرانجام به بررسى نظريه مرحوم مجلسى مبنى بر حمل به تقيه نمودن روايات عدم تداخل ، نموده و ضمن نقد كلام ايشان ، نظر نهايى خود را مطرح مىنماييم .\r\n* * * \r\nالف ) بررسى وجه هفتم در جمع بين روايات :\r\nاينكه روايتى على وجه الاطلاق دال بر عدم تداخل باشد اصلًا نداريم ، زيرا يا خصوص عدم تداخل است يا مطلق است و حكم به تداخل كرده ، كه قهراً آن روايات مخصوص عده وفات ، اخص مطلق از روايات تداخل ، مىشود . يكى از آن روايات كه سيد مرتضى و شيخ طوسى نقل كرده بودند اين بود : امير المؤمنين على عليه السلام در قضيه‌اى كه زوج اولى زن خود را طلاق داده بود ، و هنوز در عده بود كه يك شخصى اشتباهاً با او تزويج كرده بود ، حكم به عدم تداخل كردند . در جواب بايد گفته شود كه\r\nاولًا : موضوع اين روايت هم عده طلاق بود كه حكم به عدم تداخل شده بود و مربوط به عده وفات نمىباشد .\r\n\r\n","description":"","footnote":"","page_name":" 1991 ","page_number":142},
  {"content":"\r\n\r\nثانياً : اين روايت از نظر سند ثابت نيست و مورد اعتماد نمىباشد ، زيرا اين روايت از طرق عامه وارد شده كه جزء مسلمات نبوده ، و در خصوص عده وفات هم نيست . دو روايت ديگر كه به عمومش تمسك شده بود . يعنى اعم از عدهء وفات و طلاق بوده و در آن حكم به عدم تداخل شده بود ، يكى روايت على بن بشير نبال است .\r\nمرحوم آقاى خويى او را معتبره تعبير كرده و به نظر ما معتبر نيست و ضعف سند دارد .\r\nروايت دوم : روايت محمد بن مسلم است :\r\nدر تقريرات درس مرحوم آقاى خويى رحمه الله صحيحه تعبير شده است كه در اين تعبير سهو قلم شده ، به احتمال زياد اين روايت همان روايت محمد بن مسلم عن ابى جعفر عليه السلام است كه دربارهء عده وفات سؤال نموده ، و حضرت حكم به عدم تداخل كرده ، و بعداً كه خواستند همين سؤال را به طريق ديگرى نقل كنند خصوصيات مورد را برداشته و فقط عده را ذكر نمودند كه در آن ، حكم به عدم تداخل شده است ، زيرا در هر دو سؤال عين هم جواب داده شده است .\r\nاگر محمد بن مسلم از ابى جعفر عليه السلام دو تا سؤال مىكرد راجع به عدهء وفات و حبلى و امثال اينها اشكال ندارد ، ولى اگر راجع به عده وفات سؤال كرده باشد و بعد بخواهد سؤال ديگرى بكند معمولًا سؤال دوم بايد قسيم سؤال اول باشد .\r\nمثال اول : شخصى از امام دربارهء زكات غنم سائمه سؤال كرد حضرت فرمود زكات دارد ، و اگر شبهه‌اى راجع به غير سائمه ( معلوفه ) ايجاد شد و مىخواهد دوباره سؤال كند ، بايد سؤال كند غنم غير سائمه ( معلوفه ) چطور ؟ زيرا حكم سائمه را فهميده كه زكات دارد شبهه‌اش غير سائمه است كه آيا آن هم زكات دارد يا نه ؟\r\nمثال دوم : اگر گفته باشند ، عالم عادل احترامش لازم است ، اگر عالم فاسق مورد ترديد شخص واقع شد ، در اينجا نبايد كلى سؤال كند و بگويد عالم احترامش\r\n\r\n","description":"","footnote":"","page_name":" 1992 ","page_number":143},
  {"content":"\r\n\r\nواجب است يا نه ؟ زيرا آن قسم خاص كه عالم عادل باشد قبلًا حكمش گفته شده ، بلكه بايد سؤال كند عالم فاسق چگونه است آيا احترامش واجب است يا خير ؟ بايد سؤال قسيم باشد از مقسم كلّى . در ما نحن فيه هم كه اول از عده وفات سؤال كرده ، سؤال دومش بايد قسيم سؤال اول باشد . علاوه بر آن سائل ابتداءً كلى و به طور مطلق سؤال كرده و اين كلى شامل تمام افرادش مىشود و حكم مسأله معلوم است و دوباره پرسيدن لازم نبود . اين قسم خاص را دوباره سؤال كردن خلاف ظاهر است .\r\nلذا تقطيع در روايات خيلى زياد است به خاطر اينكه گاهى اشخاص توجه به خصوصيات مورد نكرده و مسأله را كلى گفته‌اند ، مىگويند راجع به تزويج در عده از امام سؤال كرديم و امام فرمود : تداخلى نيست ، و لو اينكه سؤال در يك مورد خاص باشد .\r\nولى گاهى راوى به خاطر اينكه تمام خصوصيات به نظرش نمىآيد لذا در مقام نقل تمام جزئيات سؤال و جواب را بيان نمىكند .\r\nبعنوان مثال اگر شما يك مسأله‌اى را از يك مرجعى با يك طول و تفصيلى سؤال كرده با شيد و آن مرجع هم مسأله شما را با تمام جزئيات و با عنوان كلىتر جواب داده باشد ، گاهى به نظرتان آن خصوصيات دخيل نيست با حذف آن خصوصيات مسأله را نقل مىكنيد . و خيلى از افراد در ذهنشان همين بود كه خصوصيات وفات و مثال آن دخيل نباشد لذا ذكر نكردند ، مىبينيد نه تنها شيخ طوسى بلكه هزار و اندى سال بعد آقاى سيد محمد كاظم هم روايتى را كه مثلًا راجع به باب تزويج ذات بعل است با روايتى كه راجع به عده وفات است معارض قرار نمىدهند .\r\nخلاصه آنكه ، ممكن است خصوصياتى در مسأله دخيل باشد كه گاهى مورد توجه قرار نمىگيرد ، لذا مىبينيد محمد بن مسلم خصوصيت را نقل نمىكند يا روايتى كه از محمد بن مسلم نقل كرده‌اند تقطيع و خصوصياتش را حذف مىنمايند كه اين گونه امور در خصوص مسأله ما يك امر متعارفى بوده است .\r\n\r\n","description":"","footnote":"","page_name":" 1993 ","page_number":144},
  {"content":"\r\n\r\nاحتمال دارد ، محمد بن مسلم از ابى جعفر عليه السلام يك سؤال بيشتر نكرده چون جواب هم عين جواب قبلى است و سؤال هم راجع به عده وفات است .\r\nپس ما يك دليل مطلق داريم كه مطلقاً قائل به تداخل مىباشد و چند روايت در باب عده وفات داريم كه قائل به عدم تداخل هستند .\r\nبر مبناى متعارف ، نسبت به عام و خاص است و عام را به وسيله خاص تخصيص مىزنيم كه اين يك تقريب ديگرى است .\r\n\r\n1 ) اشكال اين وجه از نظر استاد مد ظله :\r\nجمع عرفى اين عام و خاص‌ها به نظر ما محل اشكال است ، اين چنين نيست كه ما هر عامى و خاصى را تخصيص بزنيم زيرا اگر در مقام بيان نباشد يا در مقام بيان بودن را با اصل ثابت كرديم ، دليل خاص مفسر است و الا با هم تعارض دارند .\r\nشاهد بر تأييد اين سخن اين كه بعضى از روايات و اخبار علاجيه در باب متعارضين عام و خاص است . زيرا شخص بنا بر فطرت خودش از دو حرفى كه با هم تنافى دارند سؤال كرده و حضرت هم جواب نفرموده كه شما فطرت خود را از دست داده‌ايد اين عام است و آن ديگرى خاص ، چرا متوجه نيستيد ؟\r\n\r\n2 ) توجيه صاحب رياض رحمه الله :\r\nآنچه كه از اين جمعها قابل توجه است ، نظر صاحب رياض است و دربارهء « تعتد منهما عدة واحدة » مىفرمايند : وحدت شخصى لازم نيست و وحدت نوعى كفايت مىكند يعنى همان مقدار كه در باب عده طلاق ثابت است همان اندازه در عده شبهه هم هست مثل « الطواف بالبيت صلاة » يعنى اتحادشان در سنخ حكم است .\r\nبراى اينكه دو موضوع مختلف در حكم اتحاد شخصى داشته باشد ، معقول نيست .\r\n\r\n3 ) نقد كلام صاحب رياض توسط استاد مد ظله\r\nتوجيه صاحب رياض از چند جهت خلاف ظاهر مىباشد ، هر چند فرض بر اين\r\n\r\n","description":"","footnote":"","page_name":" 1994 ","page_number":145},
  {"content":"\r\n\r\nباشد كه اتحاد نوعى خلاف ظاهر نيست . زيرا توجيه رياض ذاتاً به ذهن متعارف اشخاص نمىآيد و قبل از رياض هم اين اختلاف به ذهن كسى نيامده است .\r\nپس اين سخن ذاتاً خلاف ظاهر است و شاهدش هم عدم توجه اشخاص است .\r\nالبته شايد بعضى جهات ديگر هم در عدم توجه اشخاص دخيل باشد .\r\nاشكال اول : صاحب رياض بايد روايات را مقيد كند زيرا در اين روايت اتحاد عده يا عده طلاق فرض نشده تا بگويد عده طلاق وعده شبهه يكى است . فقط تزويج در عده و وطى شبهه را گفته ، ممكن است تزويج در عده وفات باشد كه وحدت و تداخلى در آن وجود ندارد ، اگر وحدت و تداخلى هم باشد در عده طلاق است . لذا بايد روايت را على رغم اطلاقش ، مقيد به عده طلاق كند .\r\nاشكال دوم : اينكه مىگويد « تعتد منهما عدة واحدة » ظاهرش اين است كه عده شبهه از همان موقعى كه تفريق واقع شد شروع مىشود ، ولى در جلسه قبل در باب عدهء شبهه عرض كرديم كه عده شبهه بالاطلاق اين است كه از زمان رفع شبهه تفريق مىشود . اما نه بالنصوصية و نه بالوضع بلكه به ظهور الاطلاق ، يعنى تفريق حالت منتظره ندارد ، به مجرد رفع شبهه عده شروع مىشود اينكه بگوييم عده شبهه حالت منتظره دارد تا عده طلاق تمام مىشود و بعد از آن عده شبهه شروع مىشود ، خلاف ظاهر است .\r\nاز طرف ديگر ، مسأله اين است كه آنچه در بين عامه مطرح بوده و همهء جوانب سؤال در سؤالها و جوابها دخالت دارد ، تداخل و عدم تداخل بوده ، ولى اينكه آيا عده وفات و عده شبهه با عده طلاق وحدت دارد يا نه ؟ اصلًا مطرح نبوده تا اينكه سؤال و جواب را با آنها تطبيق دهيم .\r\nصاحب رياض مىخواهد مسائلى را كه در آن وقت مطرح نبوده ، القاء كند اينجا مسأله تداخل و عدم تداخل است نه اينكه عده شبهه با عده طلاق وحدت سنخى دارند يا ندارد ؟ اينكه روايت را حمل كنيم بر چيزى كه در آن وقت مطرح نبوده\r\n\r\n","description":"","footnote":"","page_name":" 1995 ","page_number":146},
  {"content":"\r\n\r\nخلاف ظاهر است .\r\nپس اين جمعهاى عرفى بين روايات را بايد با مسأله ترجيح و تساقط و امثال آن حل كنيم . اگر بنا بر ترجيح روايات شد و ترجيح را به اوصاف قائل شديم چنانچه يكى از روات ، امامى مذهب و ديگرى غير امامى بود ، امامى را بر غير امامى مقدم مىدانيم .\r\nبه همين جهت روايت زراره كه حكم به تداخل كرده « زراره عن ابى جعفر عليه السلام فى امرأة تزوجت قبل ان تنقضى عدتها قال يفرق بينهما و تعتد عدة واحدة منهما جميعاً »\r\nبر روايت محمد بن مسلم كه موثقه بود ، و على وجه الاطلاق حكم به عدم تداخل كرده بود ، تقدم پيدا مىكند چون خبر زراره صحيحه است و روايت محمد بن مسلم موثقه و صحيحه بر موثقه مقدم است و روايت على بن بشير نبال هم كه ضعيف است .\r\nالبته اينكه ما قول امامى را بر غير امامى مقدم بداريم ، بستگى به مبنا دارد ، به نظر ما همه جا اين تقديم ممكن نيست ، چون مشكل است كه از مقبولهء عمر بن حنظله چنين ترجيحى را به طور مطلق اثبات كنيم ، زيرا روايت راجع به تنازع بين متخاصمين است كه با هم نزاع دارند . امكان دارد ترجيحاتى در باب مخاصمه باشد كه در غير اين باب نباشد ، به همين خاطر ممكن است اين تقديم در اينجا درست نباشد .\r\nمطلبى هم كه از شيخ نقل شده كه تقدم قول امامى بر غير امامى مورد تسالم بين اصحاب است ، متوقف بر آن است كه كسى به نقل شيخ اطمينان داشته باشد كه اجماعى در كار است تا اتصال به زمان معصوم كشف شود و اثبات كردن چنين چيزى هم مشكل است .\r\nبه علاوه ، تنها معارض اين مطلقات آن روايتهاى خاصه است و جزء معارضات هستند هر چند به اعتبار اين كه خود عامه فرقى ما بين اقسام نگذاشته‌اند از يك قسم\r\n\r\n","description":"","footnote":"","page_name":" 1996 ","page_number":147},
  {"content":"\r\n\r\nاستفاده عموم مىشود . ( اين نكته را در اشكال بر وجه هفتم هم ذكر كرديم . )\r\nاينكه محمد بن مسلم دوباره كلى فرض كرده به خاطر اين است كه در آن محيطها خصوصيتى در اقسام تزويج در عده فهميده نمىشد ، و عامه بيشتر از دو قسم ندارد .\r\nاز مطلقات تزويج در عده ، يا تداخل است و يا عدم تداخل ، و همان روايات صحيحه هم كه در باب عده وفات وارد شده با روايت زراره معارضه پيدا مىكند .\r\nپس ما اگر بخواهيم از اين ناحيه كه چون اوصاف هست حكم به تقديم كنيم ، صحيح نمىباشد .\r\n\r\n4 ) اشكال تمسك به عمومات قرآن :\r\nاينكه كسى به عالم كتابى رجوع كند كه مىگويد « و احل لكم ما وراء ذلكم » و حكم نمايد كه مقتضاى اين عمومات تداخل و جواز نكاح است ، مشكل است .\r\nزيرا عمومات كتاب معمولًا شامل حرام ابد و حرام‌هاى جمعى است و در صدد بيان حرمتهاى ثابت‌شده‌اى است ( موارد خاصه‌اى مثل زن شوهردار يا خواهرزن يك نحو ثباتى دارند يا محرمات ابدى . ) ولى مواردى كه به طور موقت حرام شده و بعد از چند روز حلال مىشود « و أحل لكم ما وراء ذلكم » ناظر به آنها نيست .\r\nپس در جايى كه نمىدانيم مثلًا عده سه ماه است يا پنج ماه ، آيه نمىگويد شما سه ماه بدانيد و بيشتر ندانيد « احلت لكم ما وراء ذلكم » چنين ظهورى ندارد .\r\n\r\nب ) نظر مرحوم مجلسى رحمه الله :\r\nمسأله تقيه را مرحوم مجلسى دوم در مرآة العقول فرموده‌اند و صاحب حدائق هم از او تبعيت كرده است ايشان مىفرمايند : ما روايات عدم تداخل را حمل بر تقيه مىكنيم . زيرا در خود روايات شواهدى است كه عدم تداخل نظر اهل سنت است ، و امام اين نظر را در بعضى از روايات رد كرده است . به علاوه مقتضاى « خذ ما خالف العامه » در متعارضين اقتضاء مىكند كه روايات تداخل را اخذ كرده و عدم تداخل را رها سازيم . در اين مورد به بررسى دو روايت مىپردازيم .\r\n\r\n","description":"","footnote":"","page_name":" 1997 ","page_number":148},
  {"content":"\r\n\r\n\r\nروايت اول : « موثقه زراره »\r\nمتن روايت : « عن على بن الحكم ، عن موسى بن بكر ، عن زراره ، عن ابى جعفر عليه السلام قال :\r\nسألته عن امرأة نعى اليها زوجها فاعتدت و تزوجت فجاء زوجها الاول ففارقها الآخر كم تعتد للثانى ؟ قال : ثلاثة قروء و انما يستبرى رحمها بثلاثة قروء و تحل للناس كلهم ، قال زرارة : و ذالك ان ناسا « 1 » قالوا تعتدّ عدتين من كل واحد عدة فابى ذالك أبو جعفر عليه السلام و قال : تعتدّ ثلاثة قروء و تحل للرجال . » « 2 » در اين روايت حضرت تعدد عده را نفى كرده و فرموده آنهايى كه قائل به تعددند ( عدم تداخل ) عامه هستند و اين درست نيست بلكه يك عده كفايت مىكند .\r\n\r\nروايت دوم : « مرسلهء يونس »\r\nمتن روايت : « عن على بن ابراهيم ، عن أبيه ، عن اسماعيل بن مرار ، عن يونس ، عن بعض اصحابه ، فى امرأة نعى اليها زوجها فتزوجت تم قدم زوجها الاول فطلقها و طلقها الآخر ، فقال ابراهيم النخعى : عليها ان تعتد عدتين ، فحملها زرارة الى أبى جعفر عليه السلام فقال : عليها عدة واحدة » « 3 »\r\nحضرت در اين روايت فرموده عده واحده دارد . از اين روايت كشف كرده‌اند كه روايتى كه حكم به تعدد عده كرده ، موافق عامه هست و از باب تقيه چنين حكمى صادر نشده است .\r\nاين مختار مرحوم مجلسى است كه صاحب حدائق از او و مرحوم سيد هم از صاحب حدائق تبعيّت كرده است .\r\n\r\n1 ) نقد كلام مرحوم مجلسى توسط استاد مد ظله :\r\nاشكال اول : اگر واقعاً فتوايى در بين عامه مشهور باشد و بعضى از روايات موافق\r\n\r\n\r\n","description":"","footnote":"\r\n( 1 ) - با تحقيقى كه ما كرديم در اصل اناساً است و اينجا اشتباه شده لذا الف افتاده است ولى همان اناساً درست است .\r\n( 2 ) - الوسائل ج 14 باب 16 من ابواب ما يحرم بالمصاهرة\r\n( 3 ) - الوسائل ج 15 باب 38 من ابواب العده ح 2\r\n","page_name":" 1998 ","page_number":149},
  {"content":"\r\n\r\nآن فتوا باشند اين علامت بر تقيه بودن است .\r\nاگر در محيط صدور روايات يك اتفاق يا شهرتى در بين عامه باشد و يا فقيهى كه امام مبتلا به او است ، آرايى داشته باشند ، حمل بر تقيه صحيح است ، ولى صرف اينكه ابراهيم نخعى در زن اول فتوايى داده و چند نفر هم « اناساً قالوا » تبعهء او بودند اين شاهد نمىشود بر اينكه روايتى كه از امام صادق عليه السلام رسيده از باب تقيه است ، چون از ابراهيم نخعى مىترسيده و تقيه كرده است !\r\nاگر فتوايى بين عامه در محيط مدينه و امثال آن مشهور باشد و فقهاى آنها اينجور بگويند ، حمل بر تقيه بعيد نيست ولى صرف اينكه بگوييم حضرت از ابراهيم نخعى تقيه كرده ، كفايت نمىكند .\r\nاشكال دوم : مورد روايت راجع به تزويج ذات بعل است كه ابراهيم نخعى حكم به عدم تداخل كرده است ولى بحث ما راجع به تزويج معتده است . لذا ما بايد آراء عامه را در اين مورد ( تزويج معتده ) بررسى كنيم تا ببينيم كه چگونه بايد بر تقيه حمل كرد ؟ زيرا در تزويج ذات بعل معارضى ندارد ، ما هم عدم تداخل را اختيار كرديم ، بزرگانى از قدماء همچون مرحوم كلينى و صدوق و ابن جنيد قائل به عدم تداخل هستند . ولى مشكل ما نحن فيه ، تزويج معتده است كه چگونه روايات را بر اساس موافقت و مخالفت عامه حمل كنيم ؟ در اينجا صاحب وسائل روايات تداخل را موافق با عامه شمرده و روايات عدم تداخل را مخالف با عامه ، اما توضيح نداده كه چگونه چنين حكمى كرده است ؟\r\n\r\n2 ) نظر نهايى استاد مد ظله :\r\nبه نظر ما روايتى كه از امام صادق عليه السلام نقل شده و روايت محمد بن مسلم و روايتهاى خاصه هم كه راجع به عده وفات است ، مربوط به عدم تداخل مىباشد .\r\nآنكه در زمان امام صادق عليه السلام فقيه مدينه بوده و حضرت او را رعايت مىكرد مالك بود ، ابو حنيفه مورد ابتلاى حضرت نبوده ، ولى اشخاصى ، مبتلا بودند و\r\n\r\n","description":"","footnote":"","page_name":" 1999 ","page_number":150},
  {"content":"\r\n\r\nقائلينى ، سؤال مىكردند ، مثل عراقىها كه مبتلا به فتواى ابو حنيفه بودند ، ابو حنيفه و مالك نورچشمىهاى منصور عباسى بودند ، و مالك مُوطّا را هم براى او نوشته ، اينها قائل به تداخل بودند ، روايت عدم تداخل روايتى است كه مخالف با فقيه دست‌نشاندهء حكومت ( يعنى مالك ) و مخالف با فقيهى است كه عراقيها و سائلين به او مبتلا بودند . خلاصه اينكه : اگر بخواهيم مخالف عامه را از اين ناحيه ترجيح دهيم در اين صورت روايت مخالف روايتى است كه حكم به عدم تداخل كرده است . البته در روايات زمان امام باقر عليه السلام حكم به تداخل هم به چشم مىخورد ولى در آن زمان مالك و ابو حنيفه كاره‌اى نبودند تا به خاطر نظر مالك آن را بر تقيه حمل كنيم . ولى احتمال دارد فقهاى زمان امام صادق عليه السلام غير از ابراهيم نخعى و امثال آن ، مثل عطا و امثال آن موافق بوده و قائل به تداخل بوده‌اند . پس خلافش ثابت نشده است و آنچه كه ثابت شده روايتى است كه خلاف عامه است و قائل به عدم تداخل شده . اما روايتى كه در آن ، حكم به تداخل شده ، معلوم نيست مخالف عامه است يا نه ؟ ممكن است آن هم موافق عامه باشد ، يعنى عامه محل ابتلاى امام أبي جعفر عليه السلام باشد .\r\nخلاصه اينكه : مىتوان براى روايت امام صادق عليه السلام محملى قرار داد و به خاطر مخالفت با نظر عامه يعنى مالك و ابو حنيفه كه حضرت مورد ابتلاى آنها بود ، آن را ترجيح داد و حكم به عدم تداخل كرد كه حكم شرعى هم همين است .\r\nو شهرت بسيار بسيار قوى تا زمان صاحب مدارك است ، ما غير از صدوق كسى را پيدا نكرديم كه در باب تزويج معتده حكم به تداخل كرده باشد .\r\nپس به نظر مىرسد كه نسبت به تزويج معتده قائل به عدم تداخل شويم و نسبت به تزويج ذات بعل قائل به تداخل . « و السلام »\r\n\r\n","description":"","footnote":"","page_name":" 2000 ","page_number":151},
  {"content":"\r\n\r\n\r\n28 / 2 / 1379 چهارشنبه درس شمارهء ( 221 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر ابتداء اين جلسه ، فرق نداشتن ورود عدّه طلاق يا وفات بر عدّه وطى به شبهه يا وارد شدن عدّه وطى به شبهه بر عدّه طلاق يا وفات مطرح مىشود ، سپس به اين نكته اشاره مىشود كه عدّه وطى به شبهه از زمان وطى محاسبه مىشود . چه رفع شبهه شده باشد يا نشده باشد و در ادامه ، متن عروه بررسى مىشود كه در صورت عدم تداخل كداميك از عدّه‌ها مقدم بر ديگرى قرار داده مىشود . كلام مرحوم آقاى خويى و حكيم و شهيد ثانى مطرح شده و در مورد بيانات شهيد ثانى مفصل بحث مىشود و در نهايت حضرت استاد سه احتمال را مطرح نموده و احتمال تقديم اسبق علل را تقويت مىفرمايند .\r\n* * * \r\nالف ) تقدم عدّه وطى به شبهه و ورود عدّه طلاق و وفات بر آن :\r\nحكم مسأله وارد شدن عدّه وطى به شبهه ( از ناحيه تزويج جاهلانه با غير ) بر عدّه طلاق و وفات روشن شد ، در اين مسأله نظر مشهور پذيرفته شد مبنى بر اينكه مطلقا قائل به عدم تداخل شده ، چه تزويج جاهلانه در عدّه طلاق واقع شود يا در عدّه وفات .\r\n\r\n","description":"","footnote":"","page_name":" 2001 ","page_number":152},
  {"content":"\r\n\r\nاما بحثى كه در اينجا مطرح مىشود ، عبارت است از وارد شدن عدّه طلاق و عدّه وفات بر عدّه وطى به شبهه « 1 » اگر ما بر طبق قاعده عمل كنيم در اين صورت اگر مقتضاى قاعده تداخل باشد ما نيز حكم به تداخل مىكنيم و الا حكم به عدم تداخل مىشود .\r\nاما در مورد اين مسأله يك روايتى است كه مشايخ به آن استناد كرده و فتوى داده‌اند اين روايت را شيخ صدوق در مقنع نقل كرده و فتوى داده است ، همچنين شيخ طوسى در نهايه ، يحيى بن سعيد بر طبق اين روايت فتوى داده‌اند اگر چه سندى براى اين روايت نقل نشده است اما افتاء امثال شيخ دليل بر اعتبار روايت نزد آنان بوده است .\r\n\r\nمتن روايت :\r\n« ان أبا عبد الله عليه السلام قال فى اختين اهديتا لاخوين فادخلت امرأة هذا على هذا و امرأة هذا على هذا قال : لكن واحدة منهما الصداق بالغشيان ( الى ان قال ) قيل فان مات الزوجان و هما فى العدة قال : ترثانهما و مهما نصف المهر و عليهما العدة بعد ما تفرغان من العدة الاولى تعتدان عدة المتوفى عنها زوجها . » « 2 »\r\nمورد روايت عبارت از دخول عدّه وفات بر عدّه وطى به شبهه بدون تزويج مىباشد . و امام عليه السلام حكم بر عدم تداخل كرده‌اند .\r\nاز آنجايى كه قبلًا مطرح شد كه عامه در گزينش تداخل و عدم تداخل فرقى بين انواع مختلف عدّه نگذاشته‌اند و همه را به يك شكل ديده‌اند ، با توجه به چنين محيطى اگر حكم بر عدم تداخل در عدّه وفات شد در عدّه طلاق نيز حكم به عدم تداخل مىشود و الا بر امام عليه السلام لازم بود تصريح به تداخل مىفرمودند .\r\n\r\n\r\n","description":"","footnote":"\r\n( 1 ) - كه به دو صورت قابل تصور است 1 . تزويج با ذات بعل ( در صورتى كه خيال مىكند شوهرش مرده يا او را طلاق داده 1 . وطى به شبهه بدون تزويج - كه در اين صورت عدّه لازم است حال اگر شوهر حقيقى او را طلاق دهد يا فوت كند در اين صورت اين دو عدّه بر عدّه وطى به شبهه وارد مىشوند .\r\n( 2 ) - وسائل نكاح باب 49 از ابواب ما يحرم بالمصاهره ج 2\r\n","page_name":" 2002 ","page_number":153},
  {"content":"\r\n\r\n\r\nب ) عدّه وطى به شبهه از زمان رفع شبهه محاسبه مىشود يا از زمان وطى ؟\r\nمطلبى كه مناسب است مطرح شود اين است كه آيا در عدّه وطى به شبهه اعتداد از زمان وطى حساب مىشود يا از زمان رفع شبهه ؟\r\nشهيد در مسالك اين مسأله را مطرح كرده و دو وجه براى آن بيان فرموده است ولى هيچ تقريبى و توضيحى ارائه نكرده است آنچه به ذهن مىرسد اين است كه عدّه وطى به شبهه همانند عدّه طلاق مىماند .\r\nمبدأ عدّه طلاق از وقت ايقاع طلاق مىباشد و اين مورد تصريح روايات مىباشد ، چه مطلقه از طلاق اطلاع داشته باشد يا نداشته باشد ، همين قدر كه از وقت طلاق سه ماه در صورتى كه ذات الشهور باشد يا سه طهر اگر ذات الاقراء باشد گذشت اين عدّه منقضى مىشود و لو اينكه بعد از انقضاء زن اطلاع پيدا كند .\r\nوطى به شبهه هم همانند طلاق مىباشد ، همين كه از زمان وطى ، سه ماه يا سه طهر گذشت عدّه منقضى مىشود و لازم نيست كه از زمان رفع شبهه محاسبه شود .\r\n\r\nج ) در صورت عدم تداخل كدام عدّه مقدم مىشود ؟\r\n\r\n1 ) متن عروه :\r\nو على التعدد يقدم ما تقدم سببه الا اذا كانت احدى العدتين به وضع الحمل فتقدم و ان كان سببها متأخراً لعدم امكان التاخير حينئذ .\r\nاگر ما پذيرفتيم كه دو عدّه تداخل نمىكنند جاى اين بحث مىماند كه كداميك مقدم بر ديگرى است ، معمول فقهاء آن عدّه‌اى كه سبب آن مقدم است بر آن عدّه كه سبب آن مؤخّر است ، مقدم مىدانند در نقطه مقابل ابن جنيد معتقد است كه اگر اشتباهاً با ذات بعل مباشرت شد ، سپس شوهر مرد ، ابتدا بايد عدّه وفات نگه دارد ، در مرحله بعد عدّه شبهه را نگه دارد . طبق اين نظر ، لاحق را بر سابق مقدم داشته است .\r\n\r\n","description":"","footnote":"","page_name":" 2003 ","page_number":154},
  {"content":"\r\n\r\n\r\nد ) نظر مرحوم آقاى خويى در مسأله :\r\nآقاى خويى در تقديم عدّه وفات بر عدّه وطى به شبهه در صورتى كه سبب عدّه وفات مقدم بر سبب عدّه وطى به شبهه باشد به صراحت روايت استناد جسته‌اند .\r\nاما در بقيه موارد كه سبب بعضى بر بعضى ديگر مقدم باشد ، مقدم داشتن سبب اول را واضح و بديهى دانسته‌اند و مىفرمايند : رفع يد از سبب اول و عمل كردن به سبب دوم احتياج به دليل دارد و ما چنين دليلى در دست نداريم . و چون ايشان قائل به حجّيت استصحاب حكميه نيستند لذا براى تأييد گفته خود به استصحاب بقاء عدّه سبب اول تمسك نمىكنند . ولى ما نمىدانيم چگونه ايشان مطلب را واضح فرض كرده‌اند .\r\nولى مرحوم آقاى حكيم براى تقديم عدّه‌اى كه سببش مقدم است به اصل تمسك كرده‌اند كه ظاهراً مراد ايشان از اصل استصحاب ، بقاء عدّه اول مىباشد .\r\n\r\nه ) نظر مرحوم شهيد ثانى رحمه الله :\r\nشهيد ثانى در دو جا اين مطلب را مطرح كرده است .\r\n1 . اگر وطى به شبهه اول واقع شود و سپس طلاق داده شده باشد دو وجه در اين مسأله است : آيا مبدأ عدّه طلاق را وقت طلاق قرار بدهيم و بعد از اتمام عدّه طلاق ، عدّه وطى به شبهه تكميل شود يا اينكه بعد از اتمام عده وطى به شبهه ، عدّه طلاق شروع گردد و فرموده است : اقرب اين است كه عده وطى به شبهه تكميل و پس از آن ، عدّه طلاق شروع شود ايشان وجهى براى اقربيت بيان نفرموده است .\r\n2 . اگر وطى به شبهه اول واقع شود و سپس زوج فوت كند در اين صورت نيز هر دو وجه بالا بيان شده است لكن بر خلاف صورت اول هيچ‌كدام از دو وجه مطروحه را بر ديگرى ترجيح نداده است .\r\n\r\n","description":"","footnote":"","page_name":" 2004 ","page_number":155},
  {"content":"\r\n\r\n\r\nتوجيه كلام شهيد ثانى رحمه الله :\r\nاگر ما فرض مسأله را اين گونه قرار دهيم كه در ابتداء طلاق و يا فوت زوج واقع شده است سپس در زمان عدّه ، وطى به شبهه صورت گرفته است ، در اين صورت بدون هيچ‌گونه اشكالى عدّه وفات يا عدّه طلاق مقدم بر عدّه وطى به شبهه است .\r\nچون اولًا : اسبق العلل مىباشد و با فرض وجود علت ديگر زمينه‌اى براى علت لاحق باقى نمىماند . ثانياً : علت در اين فرض ( تقدم عدّه طلاق و وفات ) اقوى از علت وطى به شبهه است چون طلاق و وفات از ناحيه يك شوهر حقيقى و واقعى صورت گرفته است اين اقوائيت در عده تأثير دارد تا وطى به شبهه‌اى كه از ناحيه زوج تخيلى واقع شده است .\r\nاز اينجا به مسأله مورد بحث مىرسيم ، اگر وطى به شبهه مقدم بر طلاق يا وفات باشد از يك طرف وطى به شبهه اسبق العلل مىباشد و زمينه‌اى براى تأثير علتهاى لاحق نمىگذارد و از طرف ديگر طلاق و يا وفات در تأثيرگذارى قويتر مىباشند به وجهى كه در بالا بيان شد . در نتيجه ، اسبقيت با وطى به شبهه است و اقوائيت با متأخر ( وفات و طلاق ) مىباشد پس تنافى بين اين علل براى تأثيرگذارى حاصل مىشود در عدّه طلاق ايشان ترجيح را به اسبق علل داده است . « 1 »\r\nاگر اين دو علت مقارن با هم ايجاد شدند در اين صورت آنكه علتش اقوى است مقدم است .\r\n\r\nو ) نقد كلام مرحوم شهيد توسط استاد مد ظله :\r\nايشان مسأله را از باب تزاحم دانسته‌اند و لذا آن كه اسبق است بر آن كه اقوى است مقدم كرده‌اند لكن اين قول ، هم اشكال مبنايى دارد و هم اشكال بنايى ، چون اگر فرض بگيريم اين مسأله از باب تزاحم است با وجود اقوى ، جايى براى اسبق\r\n\r\n\r\n","description":"","footnote":"\r\n( 1 ) - اگر فرض كنيم سم عقرب و مار هر دو مؤثر براى مرگ مىباشند اگر سم عقرب مقدم باشد تأثير خود را مىگذارد و جايى براى تأثيرگذارى سم مار نمىماند و لو اينكه اقوى باشد .\r\n","page_name":" 2005 ","page_number":156},
  {"content":"\r\n\r\nنمىماند . يعنى اسبق بودن نمىتواند ملاكى براى جلوگيرى از تأثيرگذارى اقوى باشد . و نمىتواند جلوى اقوى را بگيرد ، علت سابق تا وقتى كه مزاحمى نداشت اثر خود را مىگذاشت اما همين كه با يك علت اقوى برخورد كرد ديگر نمىتواند اثر خود را بگذارد چرا كه مزاحم از او قويتر مىباشد . ولى اشكال اصلى اين است كه مسأله از باب تزاحم نيست بلكه از باب تعارض مىباشد .\r\nدر تزاحم ملاك در متعلق دو امر موجود مىباشد لكن مكلف عاجز از اتيان هر دو متعلق مىباشد . انقاذ دو غريق هر دو مصلحت دارد اما مكلف قدرت بر اتيان ندارد لذا اگر يكى اهم بود امر متوجه آن مىشود .\r\nپس آنچه كه در باب تزاحم مفروض است وجود دو ملاك متزاحم مىباشد يعنى دو ملاك متوجه مكلف مىباشد اما به خاطر عدم قدرت يكى از آنها بيشتر قابل دسترسى نيست .\r\nدر مورد بحث كه وطى به شبهه مقدم بر طلاق و وفات باشد ، آيا ما در واقع مىتوانيم وجود دو ملاك را در زمان وقوع سبب دوم احراز كنيم يعنى عدّه به وطى عن شبهة با عدّه طلاق هر دو مصلحت دارند لكن مكلف در يك زمان قدرت اتيان هر دو عدّه را ندارد ؟ و در نتيجه بايد يكى از دو مصلحت از بين برود ؟ « 1 »\r\nاگر ما چنين حالتى را تصور كنيم پس ايجاد چنين حالتى كه ملاك حتماً فوت خواهد شد جايز نخواهد بود . پس بر شوهر زن معتده به وطى عن شبهة حرام است زوجه خود را طلاق دهد چرا كه بر زوجه لازم مىآيد يكى از مصالح را تفويت كند چرا كه قدرت بر اتيان آن ندارد . « 2 » يا اگر شوهر زن معتده برادرزن خود را بكشد در\r\n\r\n\r\n","description":"","footnote":"\r\n( 1 ) - اينكه شهيد مىفرمايد كداميك مقدم است مسأله را از باب تزاحم قرار نداده است چرا كه در باب تزاحم يكى از ملاكين فوت مىشود اما در مسأله هر دو عدّه بجا آورده مىشود لكن با تقدم و تأخر و مشكل در تقدم و تأخر است نه اينكه يكى از مصالح قطعاً فوت مىگردد .\r\n( 2 ) - اشكالى كه متوجه اين مثال است عبارت است از ايجاد تزاحم به وسيله غير و معلوم نيست ايجاد تزاحم بوسيله غير اشكال داشته باشد خود مكلف نمىتواند خود را در موقعيت تزاحم قرار دهد .\r\n","page_name":" 2006 ","page_number":157},
  {"content":"\r\n\r\nنتيجه زوجه ولى دم خواهد بود در صورتى كه پدر و مادر نداشته باشد آيا شما قائل مىشويد كه اين زن مخير بين عفو و قصاص نبوده و حتماً بايد عفو نمايد ؟ چرا كه در صورت قصاص بر او لازم مىآيد عدّه وفات نيز نگه دارد در نتيجه تزاحم حاصل شده و يكى از دو ملاك يقيناً تفويت خواهد شد .\r\nهيچ‌كس چنين فتوايى نمىدهد با اينكه اگر مسأله را داخل در باب تزاحم كنيد چنين فتوايى لازم خواهد بود .\r\n\r\nح ) نظر استاد مد ظله :\r\nبا توجه به چنين نقضى مسأله تحت عنوان تزاحم داخل نمىشود ، بلكه از باب تعارض مىباشد ، اگر ما ظهور وضعى را بر ظهور اطلاقى مقدم داشتيم ، از آنجا كه ادله بالوضع دلالت مىكنند كه عدّه طلاق از هنگام طلاق و عدّه وفات از هنگام بلوغ خبر مىباشد و از طرف ديگر ادله عدّه وطى به شبهه به اطلاق دلالت مىكند كه عدّه عبارت از سه ماه يا سه طهر مستمر و متصل است ، در اين صورت ما از ظهور اطلاقى دست برداشته و ظهور وضعى را مقدم مىداريم ، پس عده طلاق و وفات را گرفته پس از آن عدّه وطى به شبهه را تكميل مىكند . « 1 »\r\nولى با توجه به اينكه ما فرقى بين ظهور اطلاقى و وضعى نمىگذاريم پس هيچ‌كدام بر ديگرى تقدم ندارد پس ما در اينجا با سه احتمال مواجه هستيم .\r\nاحتمال اول : ما از ظهور اطلاقى وطى به شبهه كه اعتداد سه ماه يا سه طهر پشت سر هم است دست برنداشته لكن از ظهور اينكه عدّه پس از وطى به شبهه مىباشد رفع يد كنيم ، به اين معنى كه مقتضاى عمل كردن به ظهور عدّه طلاق و وفات اين است كه عدّه شبهه بعد از اتمام آنها شروع شود به عبارت ديگر اساساً عدّه‌اى براى\r\n\r\n\r\n","description":"","footnote":"\r\n( 1 ) - حتى اگر ظهور وضعى را مقدم بداريم لكن استمرار و اتصال عدّه طلاق و وفات به اطلاق خواهد بود پس استمرار اين دو عدّه با استمرار عدّه وطى به شبهه معارضه مىكنند اگر چه اصل شارع اين دو عدّه مقدم داشته شود\r\n","page_name":" 2007 ","page_number":158},
  {"content":"\r\n\r\nوطى به شبهه قبل از اتمام عدّه وفات يا طلاق ثابت نيست ، پس مسبب كه عبارت از عدّه است بعد از اتمام عدّه طلاق و وفات شروع مىشود و سه ماه يا سه طهر پشت سر هم ادامه پيدا مىكند . اين احتمال متفاهم عرفى نيست و منتفى است .\r\nاحتمال دوم : رفع يد از اتصال سه طهر يا سه ماه مىكنيم و بعد از اتمام عدّه طلاق و وفات آن را تكميل مىكنيم .\r\nاحتمال سوم : اين است كه از لزوم عدّه طلاق و وفات پس از وقوع علت رفع يد كنيم و آن را پس از اتمام عدّه وطى به شبهه قرار دهيم .\r\nاز اين دو احتمال اخير آنچه كه از ظاهر روايات بر مىآيد اين است كه هر كدام كه مقدم باشد و اسبق باشد بر ديگرى رجحان داشته و عدّه آن نيز مقدم داشته مىشود .\r\nدر جايى كه وطى به شبهه مؤخر باشد روايات متعددى بود كه عدّه مقدم بايد تمام شده و عدّه وطى به شبهه پس از آن شروع مىشود . اما در جايى كه وطى به شبهه مقدم باشد روايت مقنع دلالت مىكند كه عدّه آن مقدم و پس از آن عدّه وفات نگه‌داشته مىشود . و چون به اين روايت مثل شيخ در نهايه و يحيى بن سعيد در جامع فتوى داده‌اند پس اين روايت معتبر مىباشد .\r\nدر نتيجه آنكه تقدم سببى دارد بر بقيه مقدم مىباشد .\r\n« * و السلام * »\r\n\r\n","description":"","footnote":"","page_name":" 2008 ","page_number":159},
  {"content":"\r\n\r\n\r\n31 / 2 / 1379 شنبه درس شمارهء ( 222 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه در ادامه بحث از مسأله 13 ، اين قسمت مسأله طرح مىگردد كه بنابر عدم تداخل در عده ، اگر زن شوهردار ، عن شبهة وطى شود و سپس شوهر او را در عده وطى به شبهه طلاق دهد ، آيا در تتمه زمان عده ، وطى به شبهه كه بين طلاق و شروع عده طلاق فاصله مىشود ، شوهر مىتواند رجوع كند و اگر زن يا شوهر بميرد ديگرى از او ارث مىبرد ؟\r\nدر اين جلسه ضمن نقل فتاواى علماء ، دو استدلال بر صحت رجوع و توارث ذكر مىكنيم ، يكى تمثيل مقام به ايام حيض در زمان عده و ديگرى تمسك به اطلاق روايات كه موضوع رجوع و توارث را عدم انقضاء عده مىداند و نه در عده بودن ، در اين جلسه اين دو دليل نقد شده ، از جمله خواهيم گفت ، با مراجعه اجمالى به روايات ، مراد از عدم انقضاء عده و در عده بودن به تفاهم عرفى يكسان است ، ولى با عنايت به اين كه علت جواز رجوع و توارث در زمان عده به نظر عرف عدم انقطاع عصمت مىباشد و اين علت در تتمه عده وطى به شبهه هم موجود است ، جواز رجوع و توارث را نتيجه مىگيريم .\r\n* * * \r\nالف ) بررسى ادامهء مسأله 13 ( تداخل عدتين ) :\r\n\r\n1 ) متن مسأله :\r\n« . . . و على التعدد يقدّم ما تقدم سببه ، الّا اذا كان احدى العدتين به وضع الحمل فتقدم ، و ان كان سببها متأخراً ، لعدم امكان التأخير حينئذ ، و لو كان المتقدمة عدة وطئ الشبهة ، و\r\n\r\n","description":"","footnote":"","page_name":" 2009 ","page_number":160},
  {"content":"\r\n\r\nالمتأخرة عدة الطلاق الرجعى ، فهل يجوز الرجوع قبل مجىء زمان عدته ؟ و هل ترث الزوج اذا مات قبله فى زمان عدة وطئ الشبهة وجهان بل قولان ، لا يخلو الاول منهما من قوة » .\r\n\r\n2 ) توضيح مسأله :\r\nگفتيم كه بنابر مشهور ، دو عده تداخل نمىكند ، بنابر عدم تداخل ، هر عده كه سبب آن جلوتر باشد مقدم مىگردد و اگر شروع شده ، زن اول آن عده را تكميل و سپس عده‌اى را كه سبب آن متأخر است آغاز مىكند ، مگر آن كه عده يكى به وضع حمل باشد كه در اين صورت چون عده حمل نمىتواند متأخر باشد قهراً اين عده متقدم مىباشد هر چند سبب آن متأخر باشد .\r\nحال در اينجا فروعى مطرح است كه از قديم در كلمات فقهاء مطرح بوده و از طرح بسيارى از آنها در مبسوط شيخ طوسى معلوم مىگردد كه در كتب عامه هم معنون بوده است .\r\nفرعى كه در اين مسأله عروه آمده اين است كه اگر عده متقدم وطى شبهه باشد و عده دوم ، عده طلاق رجعى باشد ، يعنى زن كسى عن شبهةٍ موطوء واقع شود ، سپس شوهر او را طلاق رجعى دهد ، در اينجا اول عده وطى شبهه مىباشد و سپس عده طلاق رجعى ، در اينجا اشكالى نيست كه مرد مىتواند در عده طلاق رجعى ، رجوع كند . در نتيجه ، زن ، همانند سابق به زوجيت او خواهد بود ، مورد بحث اين است كه در زمان بعد از طلاق و قبل از شروع عده طلاق كه زن در عده وطى شبهه است آيا مرد مىتواند رجوع كند ؟ و قهراً زن همانند سابق زوجه وى باشد ؟ مسأله مورد اختلاف علما واقع شده است .\r\nگفتنى است كه بر طبق فتواى ما در اين مسأله كه اگر با زن شوهردار ، از روى جهل وقاع صورت گيرد و سپس طلاق داده شود ، دو عده تداخل مىكند و عده طلاق به مجرد طلاق آغاز مىشود و نيازى به تكميل عده وطى شبهه نيست ، اين فرع قهراً موضوع ندارد .\r\n\r\n","description":"","footnote":"","page_name":" 2010 ","page_number":161},
  {"content":"\r\n\r\nتذكر ديگر در اين مسأله لازم است كه اگر ما قائل به جواز رجوع در تتمه عده شبهه باشيم ، زن به حالت سابق بازمىگردد و چون زمان عده وطى به شبهه است استمتاع شوهر از وى جايز نيست ، و پس از گذشت عده وطى به شبهه استمتاع جايز خواهد بود ، در اينجا اگر ما قائل به حرمت جميع استمتاعات در زمان عده وطى به شبهه هم باشيم ، باز رجوع مىتواند مؤثر باشد ، چون رجوع ادامه ما سبق است و احداث علقه زوجيت نيست ، همچنان كه اگر طلاقى هم صورت نمىگرفت ، مجرد حرمت جميع تمتعات در زمان عده وطى شبهه سبب نمىگردد كه زن از زوجيت مرد خارج شود ، همچنانكه اگر به جهتى مثلًا ضرر داشتن استمتاع ، هر گونه استمتاع از همسر محرّم باشد ، اين امر سبب نمىشود كه زوجيت از بين رود .\r\n\r\n3 ) اشاره به نظر علماء در مسأله :\r\nجواز رجوع در زمان عده وطى شبهه ، مورد بحث علماء واقع شده ، شهيد ثانى مىگويد كه در مسأله دو وجه وجود دارد كه اقوى منع است ، وجه عدم جواز اين است كه در روايات رجوع را در عده طلاق جايز و مؤثر دانسته است ، و در مسأله ما هنوز زمان عده طلاق زن شروع نشده كه رجوع جايز باشد ، بلكه در زمان عده شبهه است .\r\nولى مرحوم شيخ طوسى در مبسوط و اكثر علماء پس از وى ، رجوع را جائز دانسته‌اند ، مرحوم سيد ، مرحوم آقاى حكيم و مرحوم آقاى خويى از اين نظر حمايت مىكنند ، استدلالى در كلام اين بزرگان ذكر شده كه بنابر روايات بسيار شوهر قبل از انقضاء عده طلاق مىتواند رجوع كند ، و در محل بحث ، هنوز عده طلاق منقضى نشده پس با توجه به اطلاق اين روايات حكم به جواز مىكنيم ، هر چند هنوز عدهء طلاق آغاز نشده باشد .\r\nاستدلال ديگرى از كلام شيخ طوسى بر مىآيد كه در كلام مرحوم آقاى حكيم و\r\n\r\n","description":"","footnote":"","page_name":" 2011 ","page_number":162},
  {"content":"\r\n\r\nمرحوم آقاى خويى ذكر نشده ولى در جواهر آمده ، ايشان مىگويد ، جواز رجوع در مسأله ما همانند جواز رجوع در زمان حيض در عده است كه هر چند از عده نيست ولى ترديدى نيست كه رجوع در آن جايز است . وجه آن هم اين است كه هنوز عده منقضى نشده است .\r\n\r\n4 ) توضيح استدلال شيخ طوسى و بررسى آن :\r\nاستدلال شيخ طوسى را مىتوان بدواً چنين تقريب كرد ، در باب عده ، معيار سه طهر مىباشد . و مراد از اقراء در اين مسأله أطهار مىباشد . بنابراين ، حيض كه در وسط واقع مىگردد ، جزء عده نيست ، با اين حال اگر رجوع در آن زمان واقع شود قطعاً جائز و مؤثر است ، زيرا هر چند در زمان حيض همه استمتاعات را محرّم بدانيم ، به هر حال با رجوع ، زن به حالت قبل خود بازمىگردد ، و پس از گذشتن زمان حيض استمتاعات هم جايز مىگردد ، بدون اين كه نيازى به كار جديدى باشد . از اين تمثيل روشن مىگردد كه ملاك در مؤثر بودن رجوع اين است كه قبل از انقضاء عده باشد هر چند در زمان عده نباشد .\r\nاين تقريب اشكال واضحى دارد كه اين تمثيل براى بحث ما مفيد نيست ، زيرا زمان حيضى كه در وسط قرار گرفته ، آن هم از عده است و زن در آن زمان معتده است ، چون هر چند ميزان در عده ، سه طهر است ، ولى حيض‌هايى كه در اين بين قرار مىگيرد ، بالتبعية داخل است ، همچنان كه معروف علماء در باب قصد اقامه را ده روز ( نه ده شبانه روز ) مىدانند ، با اين حال شبهاى ميانى را بالتبع داخل مىدانند ، زيرا ظاهراً ادله اتصال زمان قصد اقامه مىباشد و در نتيجه شبها ، هم هر چند اصالة داخل در قصد اقامه نيستند ولى براى تحقق يافتن اتصال ، قهراً آنها هم داخل مىگردد ، در باب عده هم ظهور ادله در اتصال زمان عده است ، پس حيضى كه در ميان ايام طهر واقع است بالتبع داخل در عده است ، بخلاف محل بحث ما كه در زمان وطى شبهه ، به هيچ وجه ( لا بالاصالة و لا بالتبعية ) ، داخل در\r\n\r\n","description":"","footnote":"","page_name":" 2012 ","page_number":163},
  {"content":"\r\n\r\nعده طلاق نيست .\r\nولى ممكن است تقريب ديگرى بر اين استدلال ذكر كنيم كه چنين اشكال واضحى نداشته باشد ، اين تقريب اين است كه اگر طلاق زن ، در آخرين زمان طهر غير مواقعه واقع شود ، و پس از طلاق حيض آغاز شود و آناً ما هم بين آنها فاصله نشود ، در اينجا چون ميزان در عده سه طهر است بايد زمان حيض ( كه متصل به طلاق بود ) بگذرد تا عده آغاز شود ، در اين حيض قطعاً رجوع جايز است ، با اين كه هنوز عده آغاز نشده و اين حيض آغازين ، حتى بالتبع هم داخل در ايام حيض نيست « 1 » ، با اين حال شكى نيست كه رجوع در اين زمان جايز است و سرّ مسأله هم اين است ملاك ، جواز رجوع در عدم انقضاء عده است نه معتده بودن .\r\nمورد ديگرى « 2 » را نيز براى اين تقريب مىتوان ذكر كرد كه اگر مرد غياباً زن خود را طلاق دهد ، در اينجا شرط طاهر بودن زن ، معتبر نيست ، بنابراين اگر طلاق واقعاً در حال حيض زن واقع شود ، تا ايام حيض سپرى نشده ، زن معتده نيست ، ولى رجوع در آن زمان جائز است ، پس ملاك در جواز رجوع عدم انقضاء عده است نه معتده بودن زن .\r\nاين تقريب هر چند از تقريب اول استوارتر است ولى خالى از اشكال نيست ، زيرا جواز رجوع در ايام حيض متصل به طلاق بر خلاف جواز رجوع در حيض واقع شده در وسط عده است و چندان روشن نيست و همانند جواز رجوع در زمان عده\r\n\r\n\r\n","description":"","footnote":"\r\n( 1 ) ( توضيح بيشتر ) ممكن است كسى بگويد كه ظاهر ادله عده اين كه به مجرد طلاق ، عده آغاز مىگردد ، هر چند براى محاسبه مدت بايد سه طهر بگذرد ، ولى بهر حال از همان وقت طلاق زن معتده مىگردد ، همچنانكه در باب قصد اقامه هم اگر كسى در شب وارد شود از همان وقت ورود مسافر يا مقيم بر وى صدق مىكند ، هر چند در قصد اقامه ملاك روز باشد ، نه شب . در نتيجه شب متقدم هم بالتبع داخل است . در بحث ما نيز حيض آغازين بالتبع داخل در ايام عده است هر چند ميزان سه طهر باشد .\r\n( 2 ) ( توضيح بيشتر ) اين مورد را استاد « مدّ ظلّه » افزوده‌اند كه بر خلاف مورد اول - / كه تنها فرضى عقلى است نه واقعى - / كاملًا امكان تحقق دارد ، به اصل دو تقريب فوق در جواهر 32 : 268 اشاره شده است : « لا اشكال فى جواز الرجوع بالمطلقة رجعياً فى زمن الحيض الذي هو ليس من العدة حتى لو فرض اتصال زمان صيغة الطلاق بالحيض . كما أومأ اليه الشيخ فيما تسمع منه و ان كان فيه ما فيه .\r\n","page_name":" 2013 ","page_number":164},
  {"content":"\r\n\r\nوطى شبهه در مسأله ما مىباشد كه نياز به دليل دارد « 1 » .\r\n\r\n5 ) اشاره به كلام مرحوم آقاى خويى در مسأله :\r\nمرحوم آقاى خويى مىفرمايد : ما گاه مسأله را بر طبق مبناى مشهور طرح مىكنيم كه مطلقه الثانية : ان تأتى بالولد الأكثر من اقصى مدة الحمل من وقت طلاق الاول و اكثر من ستة اشهر من وقت وطء الثانى ، فان كان الطلاق بائناً . . . و ان كان الطلاق رجعياً قال قوم . . . لا يلحق به و قال آخرون يلحق به . . . و من قال لا يلحق فى الرجعية فانه ينتفى عن الاول و يلحق بالثانى و تعتد عنه به . . . و للزوج المطلق عليها الرجعة بعد الوضع ، لانها فى عدة من طلاقه ، و هل يثبت له عليها رجعة فى حال حملها ؟ على وجهين : احدهما لا يثبت . . . و الثانى انه يثبت له عليها الرجعه و هو مذهبنا ، لان الرجعة ثبتت بالطلاق ، فلم ينقطع حتى تنقضى العدة ، و هذه ما لم تضع الحمل و تكمل عدة الاول فعندنا لم تنقض ، فثبت الرجعة عليها ، و له الرجعة ما دامت حاملًا و بعد ان تضع مدة النفاس و الى ان تنقضى عدتها بالاقراء ، و اذا قلنا لا رجعة له عليها فى حال الحمل ما دامت حاملًا لا رجعة ، فاذا وضعت ثبت له عليها الرجعة و ان كانت فى مدة النفاس لم تشرع فى عدتها منه ، لان عدة الاول قد انقضت فثبت له الرجعة و ان لم تكن معتدة عنه فى تلك الحالة كحالة الحيض فى العدة ( مبسوط 5 : 270 و 271 ، ينابيع 39 : 443 ) .\r\nاز عبارت \" لان الرجعة ثبتت بالطلاق \" بر مىآيد كه شيخ عدم انقضاء عده را موضوع جواز رجوع نمىداند هر چند اصلًا عده شروع نشده باشد . بلكه پس از\r\n\r\n\r\n","description":"","footnote":"\r\n( 1 ) ( توضيح بيشتر ) كلام شيخ طوسى كه در جواهر بدان اشاره شده و قطعه‌اى از آن نقل گرديده در مسأله ديگرى است كه از آن در مسأله مورد بحث ما استفاده شده ، در مفروض كلام شيخ طلاق بر وطى به شبهه مقدم است و زن در عده طلاق ، از سر شبهه موطوء واقع شده ولى چون زن باردار گرديده عده وطى شبهه از تتمه عده طلاق مقدم شده است بر خلاف مسأله مورد بحث ما كه وطى به شبهه در مورد زن شوهر دار واقع شده و در ايام عده وطى شبهه ، شوهر زن را طلاق مىدهد ، نقل كاملتر كلام شيخ در روشنتر شدن بحث مفيد است ، اذا طلق زوجته فقضيت بعض العدة . . . فاذا تزوجت و دخل بها الزوج . . . فالكلام . . . فى الرجعة إن كان الطلاق رجعياً . . . و فيه اربع مسائل . . .\r\n","page_name":" 2014 ","page_number":165},
  {"content":"\r\n\r\nشروع عده ، زمانهايى را كه در بين فاصله گردد ، مضرّ نمىداند چون هنوز عده منقضى نشده است ، البته اين كلام از اشكالى كه استاد « مدّ ظلّه » پيشتر اشاره كرده و پس از اين هم ذكر خواهند كرد - / كه ظهور عرفى عدم انقضاء عده ، اين است كه ازدواج در عده واقع نشود - / بركنارتر است ، چون ظهور عرفى شمول عدم انقضاء عده نسبت به قبل از آغاز عده بسيار ضعيف است ولى در مورد زمانى كه پس از آغاز عده واقع است ، ممكن است كسى مدعى شود كه عدم انقضاء عده آن را با اطلاق شامل مىشود . به هر حال اين كلام با موضوع بحث ما متفاوت است و ممكن است حكم آنها در نظر شيخ مختلف باشد .\r\nرجعيه ، زوجه نيست بلكه در برخى احكام در حكم زوجه مىباشد ، بنابراين مبنا ، نياز به بحث و بررسى و اقامه دليل بر جواز رجوع قبل از شروع عده طلاق داريم ، ولى بنابر مبناى ما كه مطلقه رجعيه را واقعاً زوجه مىدانيم ، حكم مسأله روشن است . مرحوم آقاى خويى مىفرمايند ، به عقيده ما اگر چه انشاء زوال علقه زوجيت باطلاق صورت گرفته ، ولى اثر اين انشاء مىتواند از طلاق فاصله بگيرد ، همچنانكه در صحت برخى معاملات همچون صرف و سلم ، قبض معتبر است ، در اين معاملات هر چند بانفس عقد انشاء ملكيت شده ، ولى ملكيت كه اثر انشاء است پس از قبض حاصل مىشود ، يا اگر « 1 » ما همچون شيخ طوسى ، ملكيت مشترى را پس از انقضاء مدت خيار بدانيم ، بين تحقق انشاء ملكيت و حصول اثر آن فاصله افتاده است ، در اينجا نيز بين زمان انشاء بينونت و جدائى ، با لفظ هى طالق و تحقق اثر آن و حصول بينونت و جدائى ، فاصله شده است ، پس در زمان عده رجعى ، زن واقعاً زوجه است . اصلًا علقه نكاح زائل نشده تا بازگشت آن نياز به دليل داشته باشد ، بلكه هنوز زن اوست و به وى رجوع مىكند .\r\nپس تنها بر مبناى مشهور نياز به اقامه دليل داريم كه ايشان همانند مرحوم آقاى\r\n\r\n\r\n","description":"","footnote":"\r\n( 1 ) اين مورد را استاد « مدّ ظلّه » افزوده‌اند .\r\n","page_name":" 2015 ","page_number":166},
  {"content":"\r\n\r\nحكيم به اطلاق رواياتى تمسك مىجويد كه \" عدم انقضاء عده \" را موضوع جواز رجوع مىداند .\r\n\r\n6 ) نقد كلام مرحوم آقاى خويى توسط استاد « مدّ ظلّه » :\r\nاگر ما قائل باشيم كه مطلقه رجعيه ، حقيقة زوجه است ، باز به هر حال رجوع در زمان عده تأثير مىگذارد چون طلاق بنابراين مبنا اثر فعلى در ايجاد بينونت ندارد ولى اثر شأنى در اين امر دارد ، و اين اثر شأنى توسط رجوع از بين مىبرد و طلاق كان لم يكن مىگردد ، و اگر اين رجوع نبود قهراً پس از گذشت زمان عده ، جدائى حاصل مىشد ، عدم حصول جدائى پس از زمان عده ، در اثر رجوع در عده حاصل شده است حال مىتوان اين بحث را طرح كرد كه آيا تأثير رجوع در از بين بردن اثر شأنى طلاق مشروط به آن است كه در زمان عده طلاق صورت گيرد يا اگر قبل از شروع عده طلاق هم رجوع شود رجوع تأثير مىگذارد ؟\r\nپس بنابر هر مبنايى بايد روايات تأثير رجوع را بررسى كنيم كه آيا در عده بودن رجوع شرط است يا عدم انقضاء عده كافى است .\r\n\r\nب ) بررسى اجمالى روايات مسأله :\r\nدر مسأله ما دو فرع مطرح است ، فرع اول : جواز رجوع در زمان عده شبهه ، فرع دوم : توارث در زمان عده شبهه\r\nدر فرع اول به روايات مسأله تمسك شده ، حال در فرع دوم چگونه بايد حكم كرد ؟\r\n\r\n1 ) بررسى حكم توارث در زمان عده شبهه از جهت روايات :\r\nاز كلام علماء استفاده مىگردد كه براى اثبات حكم ارث هم به روايات تمسك مىكنند تمسك به روايات در اين باب به دو گونه امكان‌پذير است . يك : استدلال غير مستقيم ، وقتى ما جواز رجوع را در زمان عده وطى شبهه از روايات استفاده كرديم ، و از سوى ديگر از روايات ديگر تلازم بين جواز رجوع و ثبوت ارث استفاده\r\n\r\n","description":"","footnote":"","page_name":" 2016 ","page_number":167},
  {"content":"\r\n\r\nنموديم ، قهراً از جواز رجوع ، توارث هم ثابت مىگردد .\r\nدو : استدلال مستقيم ، همچنانكه در باب رجوع در روايات ميزان عدم انقضاء عده قرار داده شده در باب ارث هم رواياتى در دست هست كه ميزان را در توارث عدم انقضاء عده قرار داده است . ظاهراً كلام بزرگان به اين روش ناظر باشد .\r\nبه هر حال ، درباره هر دو روش مىتوان چنين اشكالى را طرح كرد كه در روايات توارث همچنانكه برخى از روايات ، عدم انقضاء عده را ميزان توارث قرار داده است ، برخى ديگر بين زمان عده رجعى و غير اين زمان فرق قائل شده كه اگر زن يا شوهر در زمان عده وفات كنند ديگرى از وى ارث مىبرد ، ولى اگر در زمان عده نباشد ، ارث نمىبرند ، اين روايات همچنانكه در باب ارث با روايات دسته اول كه ميزان را عدم انقضاء عده قرار داده مىتواند تعارض كند ، با رواياتى كه در باب رجوع ميزان را عدم انقضاء عده دانسته صلاحيت تعارض دارد ، چون وقتى بين باب رجوع و باب ارث تلازم برقرار گرديد ، همچنانكه از ثبوت رجوع ، ثبوت ارث را نتيجه مىگيريم ، از نفى ارث هم نفى رجوع نتيجه گرفته مىشود ، پس اگر دلالت روايات رجوع را هم بر ميزان بودن عدم انقضاء عده بپذيريم اين روايات معارض دارند .\r\n\r\n2 ) نظر اجمالى استاد « مدّ ظلّه » دربارهء روايات :\r\nاز بررسى روايات مسأله چنين به نظر مىآيد كه تعارضى در بين نيست ، بلكه تمام روايات ناظر به صورت متعارف هستند كه به مجرد طلاق ، عده طلاق آغاز مىگردد و قهراً عدم انقضاء عده با ورود در عده متحد مىباشد ، ولى فرضى كه به جهت وجود عده وطى شبهه ، بين طلاق و عده آن فاصله بيفتد فرض نادرى است كه از موضوع روايات بيرون است و حكم آن را از جاى ديگر بايد استفاده كرد .\r\nشاهد اين دعوا ، روايات بسيارى است كه در صدر آن - / مثلًا - / عدم انقضاء موضوع قرار گرفته و در ذيل معتده بودن ، اين روايات تعارض صدر و ذيل ندارند ،\r\n\r\n","description":"","footnote":"","page_name":" 2017 ","page_number":168},
  {"content":"\r\n\r\nبلكه ناظر به صورت متعارف هستند كه اين دو عنوان با هم متلازمند .\r\nبه همين جهت ناظر به متعارف بودن است كه در روايات بسيار آغاز عده طلاق را به مجرد طلاق دانسته ، اين روايات نسبت به فروض غير متعارف اصلًا اطلاق ندارد تا ما براى اخراج آنها نياز به دليل خارجى داشته باشيم ، بلكه از اول اين فروض از مقسم اين روايات بيرون است .\r\nپس فرقى بين انواع روايات مسأله نيست .\r\nبا اين حال به نظر مىرسد كه از روايات مسأله ( حتى رواياتى كه ميزان را در جواز رجوع يا توارث در عده طلاق بون قرار مىدهد ) مىتوان حكم جواز رجوع و توارث در زمان عده شبهه را اثبات كرد ، چون به نظر عرف ، علت جواز رجوع در زمان عده طلاق ، بقاء يك نحو ارتباط و علقه شبيه علقه زوجيت يا خود علقهء زوجيت است كه اين احكام را بدنبال مىآورد ، عرف اين ارتباط را در زمان متصل به طلاق به نحو شديدتر باقى مىداند ، و اين فرض كه اين ارتباط به محض عقد طلاق منقطع مىگردد و زن اجنبى محض مىگردد و با شروع عده طلاق دوباره ارتباط ايجاد شده ، زن زوجه يا در حكم زوجه گردد ، تنها يك فرض عقلى است و از تفاهمات عرفى بر كنار است .\r\nپس از روايات با عنايت به تفاهم عرفى مىفهميم كه در زمان عدهء وطى به شبهه همانند عدهء طلاق رجوع جائز و توارث ثابت است و پس از انقضاء عده طلاق علقه زوجيت بالمرة منتفى مىشود و جواز رجوع و توارث از بين مىرود .\r\nبررسى تفصيلى روايات را در جلسهء بعد خواهيم آورد ان شاء اللَّه\r\n« * و السلام * »\r\n\r\n","description":"","footnote":"","page_name":" 2018 ","page_number":169},
  {"content":"\r\n\r\n\r\n1 / 3 / 1379 يكشنبه درس شمارهء ( 223 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه پيش اين فرع مطرح شد كه اگر زن شوهردار عن شبهةٍ موطوء واقع شود و بعد شوهرش او را در زمان عده وطى شبهه طلاق دهد ، بنابر مبناى عدم تداخل ، قهراً بايد پس از طلاق ، نخست عده وطى شبهه ، پايان گيرد ، حال در زمان تتمه عده وطى شبهه ، آيا رجوع شوهر جايز است و توارث بين زن و شوهر برقرار ؟ در جلسه پيش گفتيم كه برخى از علماء با عنايت به اين كه در روايات ، ملاك در رجوع و در باب توارث ، عدم انقضاء عده دانسته شده ، از اطلاق اين روايات ، جواز رجوع يا توارث را در محل كلام استفاده كرده‌اند .\r\nدر اين جلسه ، ابتداءً رواياتى را كه ملاك را « قبل انقضاء العده » دانسته‌اند نقل و بررسى مىكنيم ، سپس روايات به ظاهر معارض را كه ملاك رجوع را « فى العدة » دانسته‌اند مطرح مىكنيم .\r\nعلاوه بر اين تعارض ، در باب ارث هم تعارض مشابهى بين روايات وجود دارد كه آن را هم مطرح مىكنيم و در نهايت ، اشاره‌اى به راه حل تعارض در هر دو مسأله ( رجوع و ارث ) خواهيم داشت كه اين دو موضوع \" قبل انقضاء العدة \" و \" فى العدة \" به نظر عرف مصداق واحدى داشته‌اند چون ناظر به فروض متعارف هستند و فرض مسأله ما از تعرض مستقيم روايات بر كنار است .\r\n* * * \r\nالف ) روايات مورد استناد مرحوم آقاى حكيم :\r\nمرحوم آقاى حكيم به پنج روايت استناد مىكند كه دلالت دارد بر اينكه ، معيار\r\n\r\n","description":"","footnote":"","page_name":" 2019 ","page_number":170},
  {"content":"\r\n\r\nدر جواز و عدم جواز رجوع ، انقضاء و عدم انقضاء عده است . سپس مىفرمايد :\r\nروايات ديگرى نيز بر اين مطلب دلالت دارد . ما علاوه بر اين پنج روايت ، پنج روايت ديگر پيدا كرديم . از اين پنج روايتى كه ايشان به آنها استناد كرده ، سه روايت از محمد بن مسلم است و استدلال به آنها تمام است . اما يك روايت از عبد الله بن سنان و يك روايت ديگر از ابن بكير و غيره است كه ارتباط اين دو روايت به بحث چندان روشن نيست . يكى از پنج روايتى كه ما پيدا كرديم هم دچار همين اشكال است و چهار روايت ديگر مشكل ندارند .\r\nاينك به بررسى اين ده روايت مىپردازيم .\r\n1 - روايت محمد بن مسلم عن ابى جعفر عليه السلام قال : « طلاق السنه يطلقها تطليقة يعنى على طهر من غير جماع بشهادة شاهدين ثم يدعها حتى تمضى اقراؤها فقد بانت منه و هو خاطبٌ من الخطّاب ، ان شاءت نكحته و ان شاءت فلا و ان اراد ان يراجعها اشهد على رجعتها قبل ان تمضى اقراؤها » .\r\n2 - روايت محمد بن مسلم عن احدهما عليهما السلام قال : « سألته عن رجل طلّق امرأته واحدة قال : هو أملك برجعتها ما لم تنقض العدة » .\r\n3 - روايت محمد بن مسلم قال : « سئل ابو جعفر عليه السلام عن رجل طلّق امرأته واحدة ثم راجعها قبل ان تنقضى عدتها و لم يشهد على رجعتها قال : هى امرأته ما لم تنقض العدة » .\r\nاين سه روايت محمد بن مسلم دلالتشان تمام است .\r\n4 - صحيحهء عبد الله بن سنان عن ابى عبد الله قال : « قال امير المؤمنين عليه السلام : اذا اراد الرجل الطلاق طلقها فى قُبُل عدتها به غير جماع فانّه اذا طلقها واحدة تركها حتى يخلو اجلها ان شاء ان يخطب مع الخطاب فعل ، فان راجعها قبل ان يخلو اجلها او بعده كانت عنده على تطليقه . فان طلقها الثانية ايضاً فشاء ان يخطبها مع الخطاب ان كان تركها حتى يخلو أجلها ، فان شاء قبل ان ينقضى اجلها الحديث » .\r\nاين تعبير كه « طلقها فى قُبل عدتها به غير جماع » به قرينه روايات متعدد ديگر به اين\r\n\r\n","description":"","footnote":"","page_name":" 2020 ","page_number":171},
  {"content":"\r\n\r\nمعنى است كه طهرى كه شرط آغاز عده است ، از قبل از شروع عده بايد مراعات شود ، يعنى قبل از عده هم بايد در طهر باشد و بعلاوه اين طهر بايد خالى از مواقعه باشد يعنى در مدت طهر چه قبل و چه بعد از طلاق ، جماعى واقع نشده باشد . در ادامه روايت مىگويد با مراعات اين شرايط ، اگر طلاق واحد داد و صبر كرد تا اجل و عده‌اش تمام شود ، مىتواند دو مرتبه با او ازدواج كند . تعبير « حتى يخلوا اجلها « 1 » » يا « قبل ان ينقضى اجلها » بازهم در روايت تكرار مىشود و خلاصه استفاده مىشود كه رجوع قبل از انقضاء عده مؤثر است .\r\nولى در دلالت روايت بر مدعاى بحث كنونى ، اشكالى وجود دارد و آن اين است كه متفاهم عرفى از تعبير « فى قبل عدتها » ( قبل از عده ، طهر را مراعات كند ) اين است كه قبل متصل باشد به اين صورت كه بعد از طلاق ، بلافاصله عده شروع شود و بسيارى از روايات ديگر كه در آنها تعبيرات كلى وارد شده بر همين فرض متعارف حمل مىشوند كه بين طلاق و شروع عده طلاق فاصله‌اى در كار نباشد « 2 » ، بر خلاف ما نحن فيه كه جزو فروض استثنايى است . چون بين زمان طلاق و زمان شروع عده طلاق ، زمان ديگرى كه مربوط به عده وطى به شبهه است ، فاصله شده و رجوع در آن زمان فاصل انجام گرفته است ، طبعاً چنين فروض نادرى مشمول اين روايات نخواهند بود . اما در فروض متعارف كه عده طلاق بلافاصله بعد از طلاق شروع مىشود ، واضح است كه رجوع قبل از انقضاى عده ، همواره مصداق رجوع در عده خواهد بود .\r\n5 - روايت ابن بكير و غيره عن ابى جعفر عليه السلام انه قال : « الطلاق الذي امر اللَّه عزّ و جلّ به فى كتابه و الذي سنّ رسول اللَّه صلى الله عليه و آله ان يخلى الرجل عن المرأة فاذا حاضت و طهرت من محيضها اشهد رجلين عدلين على تطليقة و هى طاهر من غير جماع و هو احقّ برجعتها ما لم تنقض ثلاثه قروء و كل طلاق ما خلا هذا فباطل ليس بطلاق » .\r\n\r\n\r\n","description":"","footnote":"\r\n( 1 ) \" خلا \" به معناى مضى است ، گفته مىشود ، خمس خلون من الشهر أى مضين .\r\n( 2 ) اگر گفته شود قبل از غذا بسم اللَّه گفته نشود ، متفاهم عرفى از اين تعبير اين است كه پس از بسم اللَّه گفتن غذا خورده شود و بين آنها فاصله‌اى معتنابهى نباشد .\r\n","page_name":" 2021 ","page_number":172},
  {"content":"\r\n\r\nاين روايت هم ظاهرش اين است كه از وقت طلاق تا سه قرء حق رجوع دارد ، طبعاً اختصاص به موارد متعارف خواهد داشت كه عده بلافاصله پس از طلاق شروع شده باشد ، اما مثل ما نحن فيه كه بين طلاق و عده فاصله افتاده ، از تحت اين روايت خارج است .\r\n\r\nب ) روايات مورد استناد استاد « مدّ ظلّه » :\r\n6 - روايت دعائم الاسلام : « فاذا اشهد على رجعتها قبل ان تنقضى عدتها فهى امرأته » .\r\nمضمون اين روايت مثل روايات محمد بن مسلم است ولى مشكل سندى دارد .\r\n7 - صحيحهء ابى ولاد الحناط عن ابى عبد الله عليه السلام قال : سألته عن امرأته ادعت على زوجها انه طلقها تطليقة طلاق العدة طلاقاً صحيحاً يعنى على طهر من غير جماع و اشهد لها شهوداً على ذلك ، ثم انكر الزوج بعد ذلك ، فقال : ان كان انكار الطلاق قبل انقضاء العدة فان انكاره الطلاق رجعة لها و ان كان انكر الطلاق بعد انقضاء العدة فان على الامام أن يفرّق بينهما الحديث »\r\nبر طبق اين روايت ، انكار طلاق قبل از انقضاء عده بنفسه رجوع محسوب مىشود . لذا ميزان انقضاء عده است .\r\n8 - روايت حسن بن محبوب عن الحسن بن صالح قال : « سألت جعفر بن محمد عليه السلام عن رجل طلق امرأته و هو غائب فى بلدة اخرى و اشهد على طلاقها رجلين ثم انه راجعها قبل انقضاء العدة و لم يشهد على الرجعة الحديث » .\r\nاز اين روايت هم استفاده مىشود كه معيار در رجوع اين است كه قبل از انقضاء عده باشد .\r\n9 - روايت قرب الاسناد عن على بن جعفر عن اخيه موسى عليه السلام قال : « سألته عن الطلاق ما حدّه و كيف ينبغى للرجل ان يطلق ؟ قال : السنة ان يطلق عند الطهر واحدة ثم يدعها حتى تمضى عدتها فان بدا له ان يراجعها قبل ان تبين اشهد على رجعتها و هى امرأته و ان تركها حتى تبين الحديث » .\r\n\r\n","description":"","footnote":"","page_name":" 2022 ","page_number":173},
  {"content":"\r\n\r\nظاهر اين روايت هم اين است كه بينونت بعد از مضىّ عده حاصل مىشود و اگر قبل از بينونت بخواهد رجوع كند ، شاهد بگيرد و رجوع مؤثر است ، پس معيار در تأثير رجوع قبل از انقضاء عده بودن است .\r\n10 - صحيحهء حسن بن زياد عن ابى عبد الله عليه السلام قال : « سألته عن طلاق السنه كيف يطلق الرجل امرأته ؟ قال يطلقها فى طهر قبل عدتها من غير جماع بشهود ، فان طلقها واحدة ثم تركها حتى يخلو اجلها فقد بانت منه و هو خاطبٌ من الخطاب ، فان راجعها فهى عنده على تطليقة ماضية و بقى تطليقتان الحديث » .\r\nالبته همان اشكالى كه در روايت عبد الله سنان مطرح كرديم در اين روايت هم مىآيد ، يعنى اينها به مواردى اختصاص دارد كه زمان عده بلافاصله بعد از طلاق شروع شود و شامل ما نحن فيه نمىشود . ولى على اىّ تقدير بقيه روايتهاى ذكر شده كفايت مىكنند .\r\n\r\nج ) بررسى روايات معارض :\r\nمرحوم آقاى حكيم مىفرمايد ؛ روايات سابق كه مربوط به مسأله رجوع بودند هيچ معارضى ندارند ، اما ايشان بين خود روايات مسأله ارث ، تعارضى تصوير كرده و از آن جواب داده است . اينك روايات متعارض را بررسى مىكنيم . ابتدا دو روايت كه در خصوص همين مسأله رجوع وارد شده‌اند و سپس روايات باب ارث را به عنوان معارض روايات سابق مطرح مىنماييم ، چون با بيانى كه خواهد آمد بين روايات باب ارث و روايات سابق ، تعارض بالعرض تصوير مىكنيم .\r\n1 - روايت يزيد الكناسى عن ابى جعفر عليه السلام قال : « لا ترث المختلعه و المخيّره و المباراة و المستأمرة فى طلاقها هؤلاء لا يرثن من ازواجهن شيئاً فى عدتهن لان العصمة قد انقطعت فيما بينهن و بين ازواجهنّ من ساعتهنّ فلا رجعة لازواجهنّ و لا ميراث بينهم »\r\nدر اين روايت تعدادى از مصاديق طلاق به اين ذكر گرديده و حكم شده كه اگر شوهر در زمان عده فوت كند ، زن مطلقه از او ارث نمىبرد و در چنين مواردى ،\r\n\r\n","description":"","footnote":"","page_name":" 2023 ","page_number":174},
  {"content":"\r\n\r\nامكان رجوع هم براى شوهر نيست . چون ارتباط آنها از همان لحظه طلاق قطع گرديده است . مفهوم اين روايت آن است كه در مورد زنان مطلقه ديگر كه جزو اين موارد نباشند ، در عده مىتوان رجوع كرد ، و اگر مطلق \" عدم انقضاء العده \" موضوع براى جواز باشد نمىتوان \" فى العده \" بودن را موضوع قرار داد ، زيرا بين اين دو موضوع عموم و خصوص مطلق وجود دارد ، و اگر حكم ثبوتى بر روى موضوع عام رفته باشد . نمىتوان ابتدا و بدون اين كه سؤالى از مورد خاص شده باشد ، حكم را روى مورد خاص برد ، بله ، اگر نسبت اين دو موضوع عموم و خصوص من وجه بود ، از اثبات حكم بر روى يك موضوع نفى حكم از موضوع ديگر استفاده نمىشد ، ولى وقتى نسبت عموم و خصوص مطلق است ، نفى حكم استفاده مىگردد ، به عبارت ديگر : از هر قيدى - خواه شرط ، خواه وصف ، خواه لقب - مفهوم به نحو سالبه جزئيه استفاده مىگردد و همين مفهوم مىرساند كه \" عدم انقضاء العده \" موضوع جواز رجوع نيست .\r\nولى به نظر مىرسد كه استدلال به اين روايت ناتمام باشد ، به دو دليل :\r\nدليل اول : ما در بحث مفهوم به نحو سالبه جزئيه گفته‌ايم كه اگر قيد ، قيد غالبى و ناظر به فرد متعارف باشد ، هيچ‌گونه مفهوم از آن استفاده نمىگردد ، در بحث ما نيز چون معمول مصاديق \" عدم انقضاء عده \" همان افراد \" فى العده \" مىباشد استفاده مفهوم - و لو به نحو جزئيه - نادرست است ، البته اين مبنا بر خلاف ظاهر كلمات علماء مىباشد . ولى ما درستى آن را ثابت كرده و بر طبق آن نمىتوان به اين روايت تمسك جست .\r\nدليل دوم : در روايت يزيد كناسى ، تعليل \" لان العصمة قد انقطعت فيما بينهن و بين ازواجهن من ساعتهن \" براى عدم ارث و عدم رجعت ذكر شده ، از اين علت استفاده مىگردد كه علت جواز رجوع و ارث بردن در ساير زنها ، عدم انقطاع عصمت است و اين علت اختصاص به زمان عده ندارد ، بلكه زمان قبل از عده را هم شامل\r\n\r\n","description":"","footnote":"","page_name":" 2024 ","page_number":175},
  {"content":"\r\n\r\nمىشود - چنانچه در جلسه قبل اشاره كرديم - زيرا به تفاهم عرفى تا عده منقضى نشده ارتباط بين زن و شوهر از ميان نرفته است ، بنابراين اگر ظهور قيد \" فى العده \" را در انحصارى بودن و نفى موضوع بودن \" عدم انقضاء العده \" بپذيريم ، ظهور علت بر خلاف آن است و اگر ظهور علت مقدم بر ظهور معلل هم نباشد « 1 » . لااقل منشأ اجمال دليل و عدم صحت تمسك به آن مىباشد ، در نتيجه اين روايت نمىتواند به عنوان معارض براى روايات در عدم انقضاء العده تلقى گردد .\r\n2 - روايت دعائم الاسلام : « قال على عليه السلام : للمطلقه نفقتها بالمعروف من سعة زوجها فى عدتها فاذا حل اجلها فمتاع بالمعروف حقاً على المتقين فالمطلقه لها السكنى و النفقه ما دامت فى عدتها كانت حاملًا او غير حاملٍ ما دامت للزوج عليها رجعه » .\r\nظاهر اين روايت اين است كه \" ما دامت للزوج عليها رجعة \" به عنوان تفسير \" ما دامت فى عدتها \" ذكر شده است پس از اين روايت استفاده مىشود كه ميزان در رجوع \" در عده بودن \" است .\r\n3 - غير از دو روايت سابق ، تمام رواياتى كه ميزان ارث را \" در عده بودن \" قرار داده‌اند ، با روايات قبلى تعارض بالعرض دارند ، چون به دليل بعض روايات ، بين مسأله رجوع و مسأله ارث ملازمه وجود دارد و به اين خاطر تعارض بالعرض پيش مىآيد ، يا بايد از ملازمه رفع يد كنيم ، و يا از عمومات رجوع و يا از عمومات ارث .\r\nبراى اثبات ملازمه دو روايت پيدا كرديم :\r\nاول ؛ موثقه زراره : « قال سألت أبا جعفر عليه السلام عن الرجل يطلّق فقال : يرثها و ترثه ما دام له عليها رجعة » .\r\n\r\n\r\n","description":"","footnote":"\r\n( 1 ) ( توضيح بيشتر ) مرحوم آقاى حكيم روايت بريد را به عنوان شاهد بر اين كه قيد \" فى العده \" بودن در مقابل بعد انقضاء العده است آورده و توضيحى در اين مورد ذكر نكرده‌اند ، گويا نظر ايشان به تعليل روايت بوده و با عنايت به مقدم بودن ظهور علت بر ظهور معلل ، روايت را شاهد بر اين دانسته‌اند كه \" عدم انقضاء العده \" براى جواز رجوع كفايت مىكند ، خلاصه اين كه با توجه به مبناى معمم بودن علت ، مىتوان عدم انقضاء العده را موضوع دانست .\r\n","page_name":" 2025 ","page_number":176},
  {"content":"\r\n\r\nدوم ؛ روايت دعايم الاسلام : « روينا عن ابى جعفر و ابى عبد الله عليهما السلام انهما قالا : من طلق امرأته للعدة او للسنة فهما يتوارثان ما كانت للرجل على المرأة رجعة فاذا بانت منه فلا ميراث بينهما » .\r\nاز اينكه ملاك ارث در اين دو روايت ، جواز رجوع قرار داده شده ، ملازمه بين دو باب اثبات مىشود . و وقتى ملازمه ثابت شد . رواياتى كه ملاك ارث را \" در عده بودن \" قرار داده‌اند كه حد اقل ده روايت هستند با روايات سابق كه ملاك رجوع را « قبل انقضاء العده » قرار داده‌اند ، تعارض مىكنند . علاوه بر اين تعارض ، يك تعارض هم بين خود روايات باب ارث هست كه آقاى حكيم « ره » اشاره كرد ، چون در باب ارث هم بعضى از روايات ، ملاك را « قبل الانقضاء » قرار داده‌اند . اينك به اين بحث مىپردازيم تا بعد از آن ببينيم چه راه حلى براى هر دو تعارض مىتوانيم پيدا كنيم .\r\n\r\nد ) بررسى روايات باب ارث :\r\nگفتيم در باب ارث حدوداً ده روايت هست كه ملاك ارث را « در عده بودن » قرار داده‌اند كه آقاى حكيم « ره » به اختصار يك روايت را مطرح كرده و سپس تعبير مىكنند « و نحوه غيره » . اما از روايات معارضى كه ملاك ارث را « قبل الانقضاء » دانسته‌اند ، ايشان چهار روايت را مطرح كرده كه به نظر ما به جز يك روايت ، دلالت هيچ‌كدام تمام نيست . البته ما در همين خصوص دو روايت پيدا كرديم كه دلالتشان تمام است .\r\nاينك به بررسى اين شش روايت مىپردازيم .\r\n1 - صحيحهء زراره عن احدهما عليهما السلام قال : « المطلقه ترث و تورث حتى ترى الدم الثالث ، فاذا رأته فقد انقطع » .\r\nاين روايت ما نحن فيه را كه در آن عده وطى به شبهه بين طلاق و شروع عده طلاق فاصله شده ، شامل نمىشود ، چون يا ظاهرش اين است كه زمان طلاق ، مبدأ شروع سه دم است و لذا اختصاص به موارد متعارف پيدا مىكند و يا لااقل ، قدر متيقن آن چنين مواردى است و لذا نمىتوان به اطلاق آن تمسك كرد .\r\n\r\n","description":"","footnote":"","page_name":" 2026 ","page_number":177},
  {"content":"\r\n\r\n2 - موثقه زراره كه اندكى قبل از اين خوانده شد : « عن الرجل يطلّق المرأة فقال : يرثها و ترثه ما دام له عليها رجعه » ظاهر كلام آقاى حكيم « ره » اين است كه روايت بالمطابقه دلالت مىكند بر اينكه ملاك توارث « قبل الانقضاء » است . ولى اين مطلب تمام نيست ، چون در اين روايت ، جواز رجوع ملاك قرار گرفته و لذا اگر كسى بگويد خود رجوع ملاكش « فى العده » است نه « قبل انقضاء العده » اين روايت در ما نحن فيه صلاحيت استناد نخواهد داشت . بله بالملازمه مىتوان گفت كه چون به موجب روايات گذشته ثابت گرديده است كه ملاك رجوع « قبل الانقضاء » است و اين روايت بين ارث و رجوع اثبات ملازمه مىكند ، لذا در باب ارث هم ملاك « قبل الانقضاء » خواهد بود .\r\n3 - روايت محمد بن قيس عن ابى جعفر عليه السلام قال : « ايّما امرأة طلقت فمات عنها زوجها قبل ان تنقضى عدتها فانّها ترثه ثم تعتدّ عدة المتوفى عنها زوجها و ان توفّيت فى عدتها ورثها الحديث » .\r\nمرحوم آقاى حكيم در مورد اين روايت مىفرمايد كه صدر آن ، ملاك « قبل الانقضاء » را اثبات مىكند ، اما ذيلش ملاك « فى العدة » را تعيين كرده است ولى مىتوان بين اين دو فقره اينطور جمع كرد كه بگوييم مقصود از « فى عدتها » در ذيل روايت ، مقابل بعد العدة است نه اينكه در عده بودن خصوصيت داشته باشد تا ما نحن فيه را كه موت قبل از شروع عده طلاق و در زمان عده وطى به شبهه واقع شده ، شامل نشود .\r\n4 - روايت محمد بن مسلم قال : « سألت أبا جعفر عليه السلام عن رجل طلق امرأته تطليقة على طهر ثم توفى عنها زوجها و هى فى عدتها قال : ترثه ثم تعتد عده المتوفى عنها زوجها و ان ماتت قبل انقضاء العدة منه ورثها و ورثته » .\r\nالبته مرحوم آقاى حكيم اين روايت را تقطيع كرده و فقط ذيل آن را كه گفته ملاك قبل انقضاء العدة است ، نقل كرده ، درحالىكه صدر آن در مورد وفات زوج « فى عدتها » تعبير كرده و بدين لحاظ اين روايت عيناً حكم روايت محمد بن قيس را پيدا\r\n\r\n","description":"","footnote":"","page_name":" 2027 ","page_number":178},
  {"content":"\r\n\r\nمىكند و همان اشكال متعارض صدر و ذيل در اينجا هم پيش مىآيد . مگر اينكه اين اشكال را اينطور جواب بدهيم كه تعبير « فى عدتها » در اين روايت در سؤال محمد بن مسلم وارده شده نه در كلام امام عليه السلام و لذا ما فقط به ذيل روايت كه كلام امام است اخذ مىكنيم . بنابراين ، دلالت روايت محمد بن مسلم بر اينكه ملاك ارث « قبل الانقضاء » است ، قابل قبول است . اما دلالت روايت محمد بن قيس تمام نيست و بيانى كه آقاى حكيم « ره » براى رفع تعارض صدر و ذيل آن مطرح كرده قابل قبول نمىباشد .\r\nبه نظر ما بيان صحيح در رفع تعارض صدر و ذيل اين است كه بگوييم ، در اين روايت موارد متعارف به عنوان مقسم فرض شده است و چون در موارد متعارف پس از طلاق بلافاصله عده طلاق شروع مىشود ، لذا تعبير « قبل الانقضاء » و « فى العده » كه در صدر و ذيل روايت وارد شده ، مصداقاً متحد خواهند شد .\r\nولى آقاى حكيم « ره » مقسم را اعم از موارد متعارف و غير متعارف گرفته و « فى العده » را به معناى مقابل بعد العده گرفته تا شامل موارد غير متعارف مثل ما نحن فيه هم بشود ، كه ظاهراً بيان ايشان خلاف متفاهم عرفى است . متفاهم عرفى اين است كه روايت ناظر به موارد متعارف باشد . بعلاوه ، اگر بناست مقسم را اعم از موارد متعارف و غير متعارف بگيريم ، به چه دليل ، ظهور « قبل الانقضاء » را حفظ كنيم و در ظهور « فى العده » تصرف كنيم ؟ مىتوان بر عكس ، ظهور دومى را حفظ و در ظهور اولى تصرف كنيم .\r\n5 - روايت سماعة قال : « سألته عن رجل طلّق امرأته ثم انه مات قبل ان تنقضى عدتها قال : تعتدّ عدة المتوفى عنها زوجها و لها الميراث » .\r\n6 - مرسله صدوق « ره » قال الصادق عليه السلام : « اذا طلق الرجل امرأته ثم مات عنها قبل ان تنقضى عدتها ورثته » .\r\nخلاصه اينكه اين سه روايت اخير دلالت دارند بر اينكه در باب ارث ، ملاك « قبل الانقضاء » است و در مقابل ، روايت متعددى داريم كه ملاك را « فى العده » دانسته‌اند\r\n\r\n","description":"","footnote":"","page_name":" 2028 ","page_number":179},
  {"content":"\r\n\r\nكه اين دو دسته با هم تعارض دارند .\r\n\r\nه ) حل تعارض روايات باب ارث و باب رجوع :\r\nهمانطور كه اشاره شد مرحوم آقاى حكيم تعارض را اينطور حل كرده كه « قبل الانقضاء » را به معناى ظاهرش گرفته و در ظهور « فى العدة » تصرف كرده و آن را به معناى مقابل بعد العده گرفته است . اما متفاهم عرفى اين است كه اين روايات كلًا ناظر به موارد متعارف هستند ، يعنى مواردى كه عده طلاق بائن بلافاصله بعد از طلاق شروع مىشود .\r\nبراى روشن شدن اين مطلب ، كافى است به ابواب مختلف رجوع كنيم تا دهها روايت را پيدا كنيم كه ناظر به همين موارد متعارف هستند . از جمله چندين روايت ( هشت روايت ) پشت سر هم در باب طلاق الغائب وارد شده‌اند كه اختصاص به موارد متعارف دارند ، تعابيرى كه در اين روايات وارد شده بدين صورت است :\r\n« اذا طلق امرأة انها تعتد من اليوم الذي طلقها » و « تعتد المطلقه من اليوم الذي تطلق فيه » ، « فاذا مضى ثلاثة اقراء من ذلك اليوم » ، « اذا طلق الرجل امرأته و هو غائب فقامت البينة على ذلك فعدتها من يوم طلق » ، « اذا قامت لها بينه انها طلقت فى يوم معلوم فلتعتد من يوم طلقت » ، « ان علمت اليوم الذي طلقها فيه اعتدت منه » ، « ان قامت لها بينه انها طلقت فى يوم معلوم فلتعتد من يوم طلقت » ، « فقامت لها البينة انه طلقها فى شهر كذا و كذا اعتدت من اليوم الذي كان من زوجها فيه الطلاق » .\r\nخلاصه اين روايات و روايات ديگر ، مبدأ عده را خود طلاق قرار داده‌اند و اصلًا ناظر به موارد غير متعارف نيستند كه عدهء وطى به شبهه هم علاوه بر عدهء طلاق در كار باشد . بنابراين ، تعبير « قبل الانقضاء » با تعبير « فى العدة » مورد شان يكى خواهد شد و با هم تفاوتى نخواهند داشت و لذا تعارضى وجود ندارد .\r\nاين بحث ناتمام ماند ، بقيه را به جلسهء آيندهء موكول مىكنيم . « * و السلام * »\r\n\r\n","description":"","footnote":"","page_name":" 2029 ","page_number":180},
  {"content":"\r\n\r\n\r\n2 / 3 / 1379 دوشنبه درس شمارهء ( 224 ) كتاب النكاح / سال دوم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر ادامهء بررسى فروع مربوط به تداخل دو عده ، در اين جلسه فرعى عنوان مىگردد كه اگر در عده وطى شبهه ، طلاق بائن صورت گيرد ، آيا در ادامه عده وطى به شبهه و قبل از شروع عده طلاق ، مطلق مىتواند ازدواج كند ، اين فرع در كلام فقهاء به شكل ديگرى طرح شده كه اگر عده طلاق بائن مقدم باشد ، و سپس وطى به شبهه صورت گيرد ، آيا در عده طلاق بائن ازدواج شوهر جايز است ، علامه با تمسك به دو دليل ، ازدواج را ناصحيح مىداند كه ضمن بررسى آن و اثبات ناتمامى دو دليل ، صحت ازدواج را نتيجه مىگيريم ، در ادامه به فرع مذكور در كلام مصنف پرداخته و عدم جواز ازدواج را در اين فرع ثابت مىكنيم . بلكه خواهيم گفت كه ازدواج در اين عده همانند ازدواج در ساير عده‌ها مىتواند حرمت ابد را در پىداشته باشد ، در ادامه خواهيم گفت كه بحث از عدم تداخل در جايى است كه دو عده مربوط به دو نفر داشته باشد و الّا اگر هر دو عده مربوط به يك نفر باشد قطعاً تداخل مىكنند .\r\n* * * \r\nالف ) بررسى ادامه مسأله 12 :\r\n\r\n1 ) متن مسأله :\r\n« . . . و على التعدّد يقدّم ما تقدّم سببه . . . و لو كانت المتأخره عدة الطلاق البائن ، فهل يجوز تزويج المطلق لها فى زمان عدة الوطء قبل مجىء زمان عدة الطلاق ، وجهان ، لا يبعد الجواز ،\r\n\r\n","description":"","footnote":"","page_name":" 2030 ","page_number":181},
  {"content":"\r\n\r\nبناء على انّ الممنوع فى عدة وطء الشبهة وطء الزوج لها ، لا سائر الاستمتاعات بها كما هو الاظهر . . . »\r\n\r\n2 ) توضيح مسأله :\r\nدر اين قسمت مسأله مرحوم مصنف فرعى را عنوان كرده كه در كتب سابق به شكل ديگرى عنوان شده و ادله‌اى كه در اين فرع در كلام مصنف آمده ، در كلام ديگران مربوط به آن فرع است و گويا سبق قلمى براى ايشان رخ نموده و گرنه جهت ندارد كه فرعى را كه در قواعد علامه و شروح آن همچون ايضاح فخر المحققين و كشف اللثام در غاية المرام صيمرى « 1 » جواهر و كتب ديگر عنوان شده مطرح نشود و فرع ديگرى عنوان شده و نظر اتخاذ شده از سوى مصنف ، در فرع ذكر شده در كلام فقها موجّه است ولى در فرع مذكور در متن بىوجه است ، صورت مسأله در كلام فقها اين است كه اگر با زنى كه در عده طلاق بائن است ، از روى شبهه وقاع صورت گيرد ، در اين صورت بايد ابتدا عده طلاق بائن تمام شود ، و بعد عده وطى شبهه آغاز شود ، از سوى ديگر در عدهء طلاق بائن ، مطلق خود مىتواند با زن سابق خود مجدداً ازدواج كند ، ولى ديگران نمىتوانند ، حال موضوع بحث اين است كه آيا در اين طلاق بائن كه زن موطوء بالشبهه قرار گرفته مطلق مىتواند با زن ازدواج كند يا خير ؟\r\nمرحوم مصنف فرض را معكوس كرد و وطى شبهه را مقدم و طلاق بائن را مؤخر گرفته است و در اين فرض اين سؤال را مطرح كرده كه آيا در عده وطى به شبهه ، ازدواج مجدّد جايز است يا خير ؟ ايشان خود فتوا به جواز داده كه بررسى خواهيم كرد .\r\nحال نخست به طرح فرع مذكور در كلام فقهاء مىپردازيم و سپس به بررسى كلام مصنف .\r\n\r\n\r\n","description":"","footnote":"\r\n( 1 ) قواعد ، ايضاح الفوائد ، 3 : 7363 كشف اللثام ( چاپ سنگى ) ، 2 : 146 ، غاية المرام 3 : 64 .\r\n","page_name":" 2031 ","page_number":182},
  {"content":"\r\n\r\n\r\nب ) بررسى فرع مذكور در كلام فقهاء :\r\n\r\n1 ) اشاره به مانعين ازدواج و استدلالهاى آنها :\r\nدر فرعى كه علامه در قواعد ، آورده تجديد ازدواج در عده طلاق بائن غير مجاز دانسته شده و فخر المحققين در ايضاح و صيمرى در غاية المرام و فاضل هندى در كشف اللثام نظر علامه را پذيرفته‌اند ، علامه حلى به دو دليل تمسك جسته ، دليل اول : اولويت ؛ دليل دوم : حرمة استمتاع ، عبارت علامه چنين است : « و هل للاول ان يتزوجها ان كان بائنا فى تتمة عدته ؟ الا قرب المنع ؛ لان وطء الثانى يمنع من نكاحها بعد امتداد الزمان ، فمع القرب اولى و لأنّ التزويج يسقط عدته ، فيثبت حكم عدة الثانى ، فيمتنع عليه الاستمتاع و كل نكاح لم يتعقبه حل الاستمتاع كان باطلًا »\r\nدر توضيح دليل اولويت مىگوييم كه از ادله استفاده مىشود كه عقد نكاح زنى كه در عده وطى به شبهه از مرد ديگرى واقع است صحيح نيست ، بنابراين در محل كلام ما پس از وطى به شبهه قهراً تتمه عده طلاق واقع است و سپس عده وطى به شبهه واقع مىشود ، وطى به شبهه اين توانايى را دارد كه با فاصلهء زمانى بين آن و زمان عده ، عقد واقع شده در زمان عده وطى به شبهه را ابطال كند ، پس بالاولوية در تتمه عده طلاق كه نزديكتر به وطئ به شبهة است ، وطى به شبهه مىتواند عقد نكاح را باطل سازد .\r\nدر توضيح دليل دوم مىگوييم كه در بقاء نكاح جواز استمتاع معتبر نيست ، اگر كسى زن داشت و بعد يا تكويناً يا تشريعاً نتوانست از وى تمتع ببرد ، اين سبب نمىگردد كه نكاح باطل شود ، ولى در حدوث نكاح ، تمكن از استمتاع شرط است ، همانند اين كه در باب احرام ، اگر شخصى زنى داشت با احرام ، استمتاعات بر وى حرام مىگردد ولى زن از زوجيت خارج نمىشود ولى اگر ابتداء بخواهد زنى را به عقد خود در آورد جايز نيست ، براى جواز رجوع در حال احرام معمولًا چنين استدلالى مىكنند كه چون رجوع استدامه نكاح سابق است ، نه احداث نكاح\r\n\r\n","description":"","footnote":"","page_name":" 2032 ","page_number":183},
  {"content":"\r\n\r\nجديد ، از اين جهت جايز است ، بهر حال در احداث زوجيت امكان استمتاع معتبر است ، ولى در محل كلام اين شرط وجود ندارد چون اگر در عده طلاق ، عقد خوانده شود ، به مجرد عقد ، عده طلاق پايان مىگيرد و عده وطى شبهه شروع مىشود ، در عده وطى به شبهه هم استمتاع جايز نيست ، پس چون به محض ايجاد عقد حرمت استمتاع مىآيد ، اين عقد باطل است .\r\n\r\n2 ) بررسى ادله مانعين :\r\nبه دليل اولويت در امثال اين فرع ، بارها استدلال شده و ما نيز گفته‌ايم كه اين اولويتها ظنى است نه قطعى ، بنابراين معتبر نيست ، دليل قابل توجه دليل دوم است كه شرط صحت عقد ، امكان استمتاع است ، دربارهء اين دليل ابهامى وجود دارد كه مراد از استمتاع كه تمكن از آن شرط است چيست ؟\r\nاز كلام صيمرى در غاية المرام و شهيد ثانى در مسالك « 1 » استفاده مىشود كه ايشان مراد از استمتاع را فرد ظاهر تمتع يعنى وطى دانسته‌اند ، البته صاحب مسالك اشكال كرده كه دليلى نداريم كه تمكن از وطى شرط صحت نكاح است . و اگر تمكن از وطى شرط باشد ، بايد نكاح حائض صحيح نباشد ، با اين كه مسلم است كه نكاح حائض صحيح است ، البته بايد شوهر پس از نكاح صبر كند تا ايام حيض سپرى شود ، بعد مىتواند وقاع كند ، در مورد صغيره هم با اين كه وطى او جايز نيست نكاح او صحيح است و جواز وقاع تا زمان بزرگ شدن دختر به تأخير مىافتد ، پس چرا شما جواز وطى پس از نكاح را شرط صحت حدوث نكاح گرفته‌ايد .\r\nالبته نقض به نكاح حائض و نكاح صغيره در غاية المرام كه شرط احداث نكاح را جواز وطى مىداند مورد توجه واقع شده ، ايشان مىگويد ، طبق قاعده بايد نكاح حائض و صغيره هم باطل مىبود ولى به جهت نص اين دو موضوع از تحت قاعده خارج شده است .\r\n\r\n\r\n","description":"","footnote":"\r\n( 1 ) مسالك 9 : 264\r\n","page_name":" 2033 ","page_number":184},
  {"content":"\r\n\r\nبرخى از علماء متأخر همچون صاحب جواهر اين اشكال را به مسالك وارد كرده‌اند كه چرا شما كلام علامه را چنين معنا كرده‌ايد كه ايشان جواز وطى را شرط احداث نكاح مىداند ؟ نه ، ايشان جواز استمتاع فى الجملة را شرط حدوث نكاح مىداند ، بنابراين نقض به حائض و صغيره صحيح نيست . زيرا هر چند وطى آن دو جايز نيست ولى ساير استمتاعات از آنها جايز است ، بر خلاف عده وطى به شبهه كه به عقيدهء علامه در ، آن هر گونه استمتاعى حرام است ، در نتيجه بايد نكاح باطل باشد .\r\nبه هر حال بنابراين تفسير از كلام علامه ، دليل ايشان از دو مقدمه تشكيل مىشود .\r\nمقدمه اول : شوهر در زمان وطى به شبهه زن خود نه تنها از وقاع بلكه از جميع استمتاعات از وى ممنوع است .\r\nمقدمه دوم : يكى از شرائط احداث نكاح آن است كه بلافاصله پس از نكاح ، جواز استمتاع و لو به غير نزديكى وجود داشته باشد .\r\nبرخى از فقهاء همچون صاحب جواهر و صاحب عروه ، مقدمهء دوم را پذيرفته‌اند ، ولى مقدمه اول را نپذيرفته‌اند .\r\n\r\n3 ) كلام مرحوم آقاى حكيم در اثبات مقدمهء اول و بررسى آن :\r\nمرحوم آقاى حكيم براى اثبات اين كه در زمان وطى به شبهه ، مطلق استمتاعات ممنوع است مىفرمايد : لفظ اعتداد كه در باب وطى شبهه وارد شده ، لفظ مجملى است ، و شارع تفهيم مراد از آن را به بيانى كه در باب عده طلاق ذكر كرده ايكال نموده بنابراين ، همچنانكه در باب عده طلاق ، براى غير از \" من له العده \" عقد بر معتده و مطلق استمتاع از او جايز نيست ، در اينجا نيز براى غير واطى ، نه عقد بر معتده و نه استمتاع از او جايز نمىباشد . ولى اين كلام داراى اشكال روشنى است :\r\nقياس عده طلاق با عده وطى به شبهه قياس مع الفارق است .\r\n\r\n","description":"","footnote":"","page_name":" 2034 ","page_number":185},
  {"content":"\r\n\r\nدر باب مطلق عده ( خواه عده طلاق باشد يا عده وفات ) تزويج معتده جايز نيست ، و عقد بر معتده صحيح نيست ، وقتى عقد صحيح نبود زن و مرد نسبت به هم اجنبى هستند ، قهراً هر گونه استمتاع جايز نيست ، ولى در باب لزوم اعتداد زن شوهردار كه از روى شبهه وطى شده ، مراد از لزوم عده نگاهداشتن زن از شوهر ، اين نيست كه شوهر نمىتواند زن خود را تزويج كند ، چون روشن است كه زن را دوباره نمىتواند تزويج كرد ، پس مراد از اعتداد در باب وطى به شبهه معنايى نيست كه در غير اين مورد همچون باب طلاق ديده مىشود ، بلكه مراد از اعتداد در وطى به شبهه يا حرمت خصوص وقاع است يا حرمت مطلق استمتاعات ، و براى اثبات مطلق استمتاعات بايد دليلى ذكر كنيم كه مراد از اعتداد اين معناى دوم است و مقايسه آن با ساير عده‌ها بىوجه است .\r\nاز سوى ديگر با مراجعه به روايات عده در مىيابيم كه مقصد اصلى از عده استبراء رحم است ، مثلًا بين دخول و عدم دخول در عده داشتن و نداشتن فرق گذاشته شده است ، در صحيح زراره مىخوانيم : « انّما يستبرئ رحمها بثلاثة قروء و تحل للناس كلهم » ، اين گونه تعابير هر چند حكمت جعل است نه علت جعل ، ولى از آنها استفاده مىشود كه غرض اصلى از اعتداد ، استبراء رحم است ، و استبراء رحم با اجتناب از وطى حاصل مىگردد ، نه با خوددارى از ساير استمتاعات همچون نظر شهوى يا تقبيل و . . . « 1 »\r\nبه هر حال ما دليلى نداريم كه شوهر در زمان وطى به شبهه از جميع استمتاعات ممنوع است ، پس مقدمهء اول كلام علامه حلى ناتمام است .\r\n\r\n4 ) ادامهء بررسى كلام علامه حلى :\r\nاز سوى ديگر مقدمه دوم كلام علامه حلى هم ناتمام است ، چون ما دليلى نداريم كه در صحت نكاح شرط آن است كه بلافاصله پس از عقد ، فى الجمله\r\n\r\n\r\n","description":"","footnote":"\r\n( 1 ) اين بيانات در كلام مرحوم آقاى خويى هم ذكر شده است .\r\n","page_name":" 2035 ","page_number":186},
  {"content":"\r\n\r\nاستمتاع جايز باشد ، البته اگر مرد ، در تمام مدت نكاح از زن محروم باشد ممكن است ازدواج را عقلائى ندانيم و آن را باطل بدانيم « 1 » ، ولى اين كه در زمان پس از عقد ، مرد بطور موقت از استمتاع ممنوع باشد و پس از آن استمتاع جايز است ، دليلى بر باطل بودن عقد در اين صورت نداريم ، همچنانكه در باب بيع در برخى اقسام آن همچون صرف و سلم ، قبض در صحت عقد و نقل و انتقال مؤثر است و اثر مطلوب عقد بيع ، مدتى پس از آن حاصل مىگردد ، در اينجا نيز مىتواند اثر مطلوب عقد نكاح يعنى جواز استمتاع مدتى پس از عقد حاصل گردد ، مثلًا اگر كسى نذر كند كه مدتى پس از عقد استمتاع نكند و به جهتى همچون ضرر داشتن استمتاع ، نذر رجحان هم داشته باشد ، انعقاد نذر سبب نمىگردد كه عقد نكاح باطل باشد .\r\nبنابراين در مسأله مورد بحث در كلام علامه و ساير فقهاء ، وجهى بر بطلان عقد نيست ، اما سيد مسأله را عكس فرض كرد ، عده وطى شبهه را مقدم قرار داده و عده وطى به شبهه را متأخر ، و شبيه همان استدلالات را در اينجا آورده ، كه ذيلًا نقل و بررسى مىشود .\r\n\r\nج ) بررسى فرع مذكور در كلام مصنف :\r\nدر فرع مذكور در كلام فقهاء صحت ازدواج روشن است چون ازدواج مطلّق در زمان عده خود ، ذاتاً بىاشكال است و مقتضى صحت تمام است ، و مانعى هم كه در كلمات علامه ذكر شده نادرست دانستيم ، قهراً بايد حكم به صحت عقد بكنيم .\r\nاما در فرع مذكور در كلام مصنف فرض اين است كه عده وطى به شبهه مقدم است و در اين زمان ، شوهر سابق مىخواهد ازدواج كند ، در اين زمان زن معتده من الغير است ، و قبلًا مرحوم مصنف خود فرمودند كه تزويج معتده هر چند عده وطى به\r\n\r\n\r\n","description":"","footnote":"\r\n( 1 ) البته اصل اين مطلب هم معلوم نيست ، چون اثر مطلوب ازدواج فقط جواز استمتاع نيست ، بلكه آثار ديگرى همچون محرميت مىتواند بر ازدواج مترتب شود كه مصحح عقلايى ازدواج است ، ولى اكنون در اين موضوع نمىخواهيم بحث كنيم و آن را مسلم فرض مىكنيم\r\n","page_name":" 2036 ","page_number":187},
  {"content":"\r\n\r\nشبهه باشد جايز نيست ، پس به چه دليل در اينجا ازدواج را صحيح دانسته‌اند ؟ اين اشكال در كلمات علماء بر كلام مصنف مطرح گرديده است .\r\nمرحوم مصنف ، صحت نكاح را مبتنى كرده‌اند بر اين مقدمه كه در كلام علامه به آن اشاره شده است كه در زمان وطى به شبهه ، تمام استمتاعات محرم نيست ، بلكه تنها وطى حرام است ، ولى مسأله ، مبتنى بر اين بحث نيست ، ما حال چه در باب وطى به شبهه مطلق استمتاعات را محرم بدانيم يا خصوص نزديكى ، به هر حال زن معتده من الغير است ، و تزويج معتده من الغير ، بنابر اطلاقات روايات باطل است .\r\nبنابراين ، به نظر مىرسد كه در ذهن مصنف اين فرع با فرع مذكور در كلام فقهاء خلط شده است .\r\nالبته احتمال بعيدى هم وجود دارد كه ايشان مدعى انصراف باشند و بگويند ، هر چند زن در اينجا معتده من الغير است ، ولى چنين عده‌اى كه قبلًا نكاح زن بقاءً صحيح بود ، در اينجا هم كه مىخواهد احداث نكاح كند ، ادله حرمت تزويج در عده از آن انصراف دارد ، ولى اين يك ادعاى محض است و در كلام مصنف هم بدان اشاره نشده است ، از اين جهت و با توجه به عنوان شدن فرع ديگر در كلام فقها ، احتمال اقوى همان است كه بين اين دو فرع خلط شده باشد .\r\nبه هر حال در فرع مذكور در كلام مصنف ، ازدواج در زمان عده شبهه صحيح نيست و ادعاى انصراف هم بىوجه است .\r\n\r\nد ) ادامهء مسأله :\r\n\r\n1 ) متن مسأله :\r\n. . . و لو قلنا بعدم التزويج حينئذ للمطلق ، فيحتمل كونه موجباً للحرمة الابدية ايضا ، لصدق التزويج فى عدة الغير ، لكنه بعيد ، لانصراف أخبار التحريم المؤبد عن هذه الصورة\r\nهذا و لو كانت العدّتان لشخص واحد ، كما اذا طلق زوجته بائناً ثم وطأها شبهه فى اثناء العدة ، فلا ينبغى الاشكال فى التداخل ، و ان كان مقتضى اطلاق بعض العلماء التعدد فى هذه\r\n\r\n","description":"","footnote":"","page_name":" 2037 ","page_number":188},
  {"content":"\r\n\r\nالصورة أيضاً\r\n\r\n2 ) توضيح مسأله :\r\nمصنف در ادامه فرع گذشته ، اين مطلب را مطرح مىكنند كه بنابراين مبنا كه در عده وطى به شبهه در اين فرع ، مطلق نتواند تزويج كند ، آيا تزويج وى همچون ساير موارد تزويج در عده ( با شرائط خود يعنى علم يا دخول ) منشأ حرمت ابد مىشود ، احتمال حرمت ابد ناشى از اين است كه تزويج در عده غير در اين فرض هم صدق مىكند و اطلاق ادله مورد را مىگيرد ولى ايشان ادعاى انصراف مىكند كه وجهى ندارد ، بنابراين بايد قائل به حرمت ابد شد .\r\nدر ادامه ، مرحوم مصنف استدراكى از اصل مسأله تداخل مىكند كه بحث ما در تداخل و عدم تداخل دو عده در جائى است كه دو عده از ناحيه دو نفر باشد ولى عده‌اى كه از ناحيهء يك نفر بر زن لازم شده بىترديد تداخل مىكند ، مثلًا اگر مرد ، زن خود را طلاق بائن دهد و در زمان عده طلاق از روى شبهه او را وطى كند در اينجا قطعاً هر دو عده تداخل مىكنند و يك عده كه براى وطى به شبهه گرفته مىشود زن را از تكميل عده طلاق بىنياز مىكند .\r\n\r\n3 ) كلام آقاى خوئى :\r\nمرحوم آقاى خوئى ، وجه كلام مصنف را در اين مسأله تداخل دو عده كه مربوط به يك نفر است چنين ذكر مىكنند كه تداخل مطابق قاعده است « 1 » ادله‌اى همچون روايات يا اجماع كه بر عدم تداخل دلالت مىكرد مخصوص عده‌هايى است كه از دو يا چند نفر باشد و عده‌هايى كه از ناحيه يك نفر باشد شامل نمىشود ، پس طبق قاعده ، حكم به تداخل مىكنيم .\r\nولى به نظر مىرسد كه مسأله مبتنى به اين كه قاعده تداخل است يا عدم تداخل ، نباشد بلكه حتى اگر ما قاعده را عدم تداخل هم بدانيم در اين فرض بايد به\r\n\r\n\r\n","description":"","footnote":"\r\n( 1 ) مرحوم آقاى خوئى همچون مرحوم مصنف ، اصل را بر تداخل مىدانند ، ولى ما اين مطلب را نپذيرفتيم\r\n","page_name":" 2038 ","page_number":189},
  {"content":"\r\n\r\nتداخل حكم كنيم . چون تفاهم عرفى در اين گونه مسائل چنين حكم مىكند .\r\nدر توضيح اين امر تذكر اين مثال مفيد است كه اگر شوهر در زمان شبهه به طور مكرر با زن نزديكى كند ، آيا براى هر نزديكى بايد يك عده نگاهداشت ، يا اين كه براى تمام آنها يك عده كافى است ؟ قطعاً احتمال دوم صحيح است ، در عده طلاق و عده شبهه هم يا عده به جهت برائت رحم است كه قهراً با يك عده اين هدف تأمين مىشود ، يا به جهت احترام وطى جائز است كه در اينجا هم يك وطى جايز قبل از طلاق و يك وطى جايز در زمان شبهه واقع شده و اين امر همانند وطىهاى جايز متعدد است كه در زمان شبهه واقع شده باشد كه يك عده براى همه كافى است .\r\nبنابراين عده‌هاى مربوط به يك نفر قطعاً تداخل مىكند و يك عده كافى است .\r\n« * و السلام * »\r\n\r\n\r\n","description":"","footnote":"","page_name":" 2039 ","page_number":190}
  ]