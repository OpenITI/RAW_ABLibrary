[
  {"content":"\r\n\r\nرساله\r\nتوضيح المسائل نوين\r\nحاوى فتاواى :\r\nحضرت آيت الله العظمى دكتر محمد صادقى تهرانى ( دامت بركاته )\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nصادقى تهرانى ، محمد\r\nرساله توضيح المسائل نوين - تهران اميد فردا - 1378\r\nشابك isbn 964 - 90346 - 8 - 4\r\nفهرست نويسى براساس اطلاعات فيپا\r\n1 - فقه جعفرى - رساله عمليه الف . عنوان ب . عنوان :\r\nتوضيح المسائل ج . عنوان : رساله نوين\r\n5 ر 2 ص / 9 / 183 bp 3422 / 297\r\n1378\r\nكتابخانه ملى ايران 10188 - 78 م\r\nانتشارات اميد فردا\r\nرساله توضيح المسائل نوين\r\nآيت الله العظمى دكتر محمدصادقى تهرانى\r\nحروف نگار وصفحه آرا : فاطمه على حسينى\r\nچاپ سوم - سال 84\r\nليتوگرافى و چاپ : سپهر اسكنر\r\nتيراژ : 5000\r\nقيمت : 3700 تومان\r\nنشانى : تهران - ميدان انقلاب - ابتداى خيابان آزادى - ابتداى خيابان جمالزاده جنوبى - كوچه دانشور - پلاك 32 ( ساختمان آفاق ) - طبقه همكف - واحد 2 تلفن : 66917449 تلفكس : 66949575 - 66913568 همراه : 09123574809\r\nسايت اينترنتى : www . omidearda . net پست الكترونيك : info @ omidefarda . net\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمه\r\nالحمدللَّه رب العالمين و افضل الصلاة و السلام على خاتم المرسلين و سيّد النبيين و افضل الخلق اجمعين محمدٍ صلىاللَّه عليه و على آله الطيّبين الطاهرين المعصومين المكرمين و السلام علينا و على عباداللَّه الصالحين .\r\nاين دفتر شامل احكام عام‌البلوايى است كه مورد نياز عموم مكلفان مىباشد و از طرفى هم مورد اختلاف نظر فقيهان است ، و در اين صفحات - كه به‌روى عموم علاقه‌مندان به‌فقه و فقاهت قرآنى گشوده مىشود - تنها بر محور [ قرآن كريم 
  ] و در حاشيه‌ى آن سنت قطعيه پيامبر بزرگوار صلى الله عليه و آله و سلم « 1 » و ائمه‌ى اطهار عليها السلام با اشارتى به‌دليل\r\n\r\n\r\n","description":"","footnote":"\r\n( 1 ) - با توجه به‌اين حقيقت كه سنت هم مستفاد رسالتى و خلافتى معصومانه از قرآن است ، چنان‌كه آياتى مانند : وَاتُل و ما أوحِىَ الَيْك مِنْ كتاب ربِّك لامُبدَّلِ لِكَلِماتِه وَ لَنْ تَجِدَ مِنْ دُونِه مُلْتَحَداً ( سوره‌ى كهف ، آيه‌ى 27 ) آن‌چه از كتاب پروردگارت بسويت وحى شد بخوان هيچ تبديل كننده‌ايى براى آن [ قرآن كريم 
  ] نيست و هرگز به‌جز آن پناهگاهى - وحيانى - نتوانى يافت ، كه « لن » : هرگز ، دريافت رسالتى غير قرآنى رسول گرامى را محال مىداند ، براين مبنى هرگز هيچ‌گونه وحى رسالتى براى حضرتش جز با رجوع به‌قرآن امكان نداشته ، چنان‌كه در ( آيه‌ى 22 ، سوره‌ى جنّ ) نيز پناهگاهى ربانى و الهى جز خداى يكتا را براى حضرتش محال دانسته است ، روى اين اصل مرجع آن حضرت و ملجأش در احكامى كه از دلالت وضعى و لغوى قرآن خارج است تنها حروف مقطعه و رمزى قرآن بوده و بس .\r\nپس برمبناى آيه‌ى مباركه‌ى 27 سوره‌ى كهف ، مسلمانان نيز به‌پيروى از وحى الهى به‌پيامبر گرامى اسلام هيچ مرجع و پناهگاهِ وحيانى به‌طريق اولى به‌جز قرآن نمىتوانند داشته باشند . و نيز طبق احاديث متعددى فوق حد تواتر از پيامبر و ائمه‌ى معصومين عليها السلام آن بزرگواران مؤكداً وجوب عرضه‌ى روايات بر قرآن را به‌مسلمين امر فرموده‌اند .\r\nدر نتيجه اگر حديثى ، متواتر هم باشد در صورت مخالفت با نصّ و يا ظاهرِ مستقرِّ قرآن مردود است ، حتى اگر حكمى ضرورتى اسلامى هم پيدا كرده باشد باز هم نيازمند به‌اصل قرآنى است ، مگر اين‌كه [ قرآن كريم 
  ] نفى و يا اثباتى درباره آن نداشته باشد كه از باب ( اطيعواالرّسول ) پذيرفته است ، چنان‌چه اگر امامان معصوم عليها السلام هم مؤيّد چنان ضرورتى باشند تصديق مىشود ، البته از باب ( و أولى الأمر منكم ) . و روايات قطعى هم برگرفته از حروف مقطعه و رمزى آيات قرآن است ، كه آيه‌ى ( 27 سوره‌ى كهف ) منشأ همه‌ى احكام را از قرآن مىداند و بس ؛ در نتيجه سنّت ، وحيى برگرفته از قرآن است . نكته‌ى لازم به‌تذكر در اين‌جا اين است كه اگرچه پيروان روش فوق در شناخت اسلام ، اقليت مسلمين را تشكيل مىدهند و متأسفانه در مقابل مخالفت گسترده‌ى اكثريت حوزويان واقع شده‌اند ولى تنها همين گروه اندك ( فئةٍ قليلة ) به‌شناخت صحيح اسلام نائل شده‌اند و هم‌اينان شيعيان حقيقى اهل‌البيت عليها السلام هستند\r\n","page_name":" 11 ","page_number":11},
  {"content":"\r\n\r\nقرآن و سنت ، حقيقت اين احكام مورد اختلاف بازگو مىشود ، تا غير مجتهدان نيز در راستاى ادله‌ى درست مجتهدان با احكام و قواعد شرعيه برمبناى ادله‌اى كه فهمشان همگانى است آشنا شوند .\r\nاين مختصر - به‌ترتيب ساير رساله‌هاى علميّه - فهرستى از احكام قرآن است كه در تفسير تسلسلى - سى جلداى - « الفرقان » و تفسير موضوعى ده جلدى « الفقه‌المقارن بين‌الكتاب والسنة » و « ترجمان قرآن » و « ترجمان وحى » و « تبصرةالوسيلة » و در دوره‌ى فقهى « تبصرةالفقها » و . . . مورد بررسى و كاوش مفصل قرار گرفته ، و برحسب اصرار و تكرار گروهى از پژوهشگران علوم قرآن - كه با دروس تفسير « الفرقان » و يا با مطالعه و بررسى آن آشنايى دارند - تحرير يافته است ، و اگر تا اندازه‌اى با فتاواى ساير فقيهان اختلاف دارد بدين جهت است كه محور اصلىاش قرآن و رواياتى است كه موافق قرآن است و يا دست‌كم بر خلاف آن نيست و قطعى است .\r\nدر اين رساله آياتى از قرآن در متن و روايات ، و فتواهايى از فقيهان در حاشيه قرار گرفته كه مورد استناد اصلى ما در اين رساله ، [ قرآن كريم 
  ] است و گواه فرعى سنت قطعّيه و نظرات بعضى از فقيهان موافق يا مخالف با فتواهاى نگارنده نيز در پاورقى درج شده است .\r\nاز خوانندگان محترم انتظار مىرود كه با نظر انصاف و حقيقت‌نگر و خالى از هرگونه تعصب در آن‌ها بنگرند ، و نويسنده نيز آماده‌ى دريافت و پاسخگويى براى پذيرفتن يا پاسخ تمامى انتقادهاى سازنده و برازنده مىباشد ، زيرا فقه اسلامى فقهى است آزاد و تنها راه درستش ادله‌ى كتاب و سنت قطعيه است و بس .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nدر اين رساله فتواهايى موافق با نظرات درست قرآنى در طول تاريخ فقاهت ياد شده ، اعم از متقدمان و متأخران و بعضى از معاصران ، تا ثابت شود كه گروهى از فقيهان موافق قرآن و سنت قطعى نيز بوده‌اند كه بدون ترس و واهمه از اين و آن ، فتوا داده‌اند .\r\nمدارك اين نظرات نيز نسبت به‌غير معاصران - عبارتند از : الينابيع‌الفقهية ، الجواهر ، مفتاح‌الكرامة ، مستند نراقى ، خلاف شيخ طوسى ، تذكرةالفقهاى علامه حلى ، مفاتيح الشرايع فيض كاشانى و رساله‌هاى : شيخ مرتضى انصارى ، ميرزا محمدتقى شيرازى ، سيدمحمدحسن شيرازى ، سيداسماعيل صدر ، سيدمحمدكاظم يزدى ، و از معاصران رساله‌هاى آيات عظام :\r\nمرحوم آقاى بروجردى و مرحوم آقاى خمينى هر يك با چهار حاشيه ، و وسيلةالنجات مرحوم سيد ابوالحسن اصفهانى و در جمع حدود يك‌صد جلد كتاب‌هاى استدلالى و تقليدى فقيهان شيعه و احياناً سنى در حواشى اين رساله مورد بررسى و نقل قرار گرفته است .\r\nدر مفاتيح‌الشرايع فيض كاشانى هم‌رمز ( : ) به‌كار رفته كه رقم اول مجلد و رقم دوم صفحه آن است . و نسبت به‌ساير كتاب‌ها مستقيماً از مستنداتشان نقل شده است .\r\nچاپ دوم اين رساله با تجديدنظر و اضافاتى بر چاپ اول : ( 17 / 2 / 1368 ) ؛ به‌تاريخ 21 رمضان 1420 « ه . ق » يعنى 8 / 10 / 1378 و اكنون هم با عنايات و توفيقات الهى چاپ سوم با اضافاتى در متن و حاشيه و تصحيح مجدّد در 30 / 6 / 1383 تكميل و آماده چاپ گرديد و در دفترى ديگر نيز ملحقاتى از قبيل استفتائاتى قضايى و غيرقضايى به‌اين مجموعه اضافه شده كه به‌نظر خوانندگان مىرسد .\r\nان‌شاءاللَّه عمل به‌اين رساله موجب خشنودى حضرت حق و رضاى او جلّ اسمه مىباشد .\r\nقم‌المشرفه ، محمد صادقى تهرانى - تلفن : 2934425\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\nاجتهاد و تقليد\r\nمسائل شرعيه چند قسم است : الف ) عقايد اصلى : اصول دين ، كه خود اجتهادى و به‌دوگونه است : 1 - نوعى كه به‌گونه‌اى خودكفا خودتان آن‌ها را با دليل‌هايشان مىدانيد و بدان‌ها قانعيد . 2 - نوعى ديگر كه با پرسش از شرعمداران با ادله‌ى قانع‌كننده به‌آن‌ها در حد توان و امكانتان قانع مىشويد . ب ) احكام فرعى كه اين نيز بر دو قسم است :\r\n1 - احكامى كه هم‌چون عقايد نيازمند به‌دلايل قانع‌كننده است . 2 - احكامى كه در هرصورت يا بايد درباره‌ى آن‌ها اجتهاد خودى و يا غيرى كرد . و يا در صورت عدم توان اجتهاد نوبت به‌احتياط يا تقليد مىرسد .\r\nمسائل اجتهاد و تقليد و احتياط ، و تقليد اعلم از قبيل مسأله‌ى اخيرند كه تقليد بى دليل در آن‌ها باطل است . و اين مسأله كه در رساله‌هاى عمليه تكرار شده كه در تقليد اعلم بايد از اعلم تقليد كرد ، مورد انتقادهاى زيرين است :\r\nشما براى چه و كه اين مسأله را ضمن مسائل تقليدى در رساله‌هاى تقليدىتان آورده‌ايد ؟ اگر براى مقلدانتان ذكر كرده‌ايد اين توضيح واضح است ! چون اينان به‌هر دليلى از شما تقليد كرده‌اند ، و ديگر چه معنى دارد كه در اين مسأله مجدداً از شما تقليد\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nكنند ؟ يا براى مقلدان ديگران اين مسأله را ذكر كرده‌ايد ، پس معنايش اين است كه آن‌ها تقليدشان را رها كنند و از شما در اين مسأله تقليد كنند ؟ و يا براى كسانى كه هنوز از كسى تقليد نكرده‌اند ، در اين صورت هم اين مسأله هرگز براى ايشان نقشى ندارد ، زيرا خود وجوب تقليد اعلم يا براى ايشان روشن است كه از شما يا ديگرى تقليد خواهند كرد ، و يا هنوز روشن نيست كه هرگز اين فتواى شما براى ايشان الزام‌آور نيست .\r\nو بالاخره شما در اين فتوى هيچ مخاطبى نداريد بنابراين فتواى شما هرگز براى كسى الزام‌آور نيست . و از نظر قاعده‌ى منطقى نيز اين خود دور صريح و محال است ، زيرا وجوب تقليد اعلم خود برمبناى تقليد از شماست ، و وجوب تقليد از شما هم برمبناى وجوب تقليد اعلم است ، كه هرگز ثابت نشده . در اين‌جا نيز چنان‌كه در اثبات اصول عقايد شرعمداران مؤظفند كه با بيانى رسا و قانع‌كننده مكلّفان را در مسائل اجتهاد ، تقليد و احتياط قانع كنند ، و حكم تقليد اعلم و امثالش را نيز بايد با ادله‌ى قانع‌كننده‌ى كتاب و سنت براى ديگران ثابت كنند . تا هر مكلفى برمبناى قناعت اجتهادى راه خداى تعالى را در اين مسائل بپيمايد ، چنان‌كه ما نيز با مسائل مستدل - از جمله در وجوب تقليد از اعلم - در اين رساله اين‌گونه عمل كرده‌ايم كه راه‌هاى قانع‌كننده‌ى اجتهادى را به‌روى خواستاران ادّله‌ى شرعيه باز نموده‌ايم .\r\nبنابراين همان‌طورى كه اصل وجوب تقليد تقليدى نيست ، حكم تقليد اعلم هم تقليدى نيست ، و مانند اصول عقايد برمبناى استدلالى قانع‌كننده به‌عهده خود مكّلفان است كه يا با اجتهادى خودى و يا غيرى قانع‌كننده‌اى ، وجوب آن‌ها را ثابت كنند .\r\nمسأله‌ى 1 - تقليد در اصول عقايد و مانندشان - چون وجوب اصل تقليد و تقليد اعلم - جايز نيست ، بلكه يا بايد با دلايل كافى خودتان در اين زمينه اجتهاد كنيد ، و يا با پرسش از شرعمداران با ادله‌ى كافى قانع گرديد . در فروع دين نيز در مسائلى مانند اصل وجوب نماز ، روزه و . . . تقليد راه ندارد « 1 » و تنها در مانند احكام فرعى نماز ، روزه و . . . بايد تقليد كرد ، كه البته مراد از تقليد پيروى بىچون و چرا هم‌چون يهود و نصارى\r\n\r\n\r\n","description":"","footnote":"\r\n( 1 ) - مگر براى كسانىكه نخستين گام را در پذيرش اسلام نهاده و از احكام فرعيش هنوز آگاه نيستند\r\n","page_name":" 15 ","page_number":15},
  {"content":"\r\n\r\nاز علمايشان نيست ، بلكه با پيروى شما از دلايل قانع‌كننده‌ى مجتهد است ، و يا با اطمينان به‌اين كه مستندات آن مجتهد برمبناى قرآن و سنت قطعى است .\r\nمسأله‌ى 2 - « اجتهاد » و يا - با واژه‌اى بهتر و رساتر - « استنباط » برحسب كريمه‌ى : « وَلَوْ رَدُّوهُ إلَى الرَّسُولِ وَ إلى اولى الأمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ » ( سوره‌ى نسا ، آيه‌ى 83 ) « اگر - مسأله‌ى تاكتيك سرّى جنگى را به‌پيامبر و به‌فرماندهان جنگى شان ارجاع دهند همواره حكم آن را برخى از استنباط كنندگانشان : « فرماندهان دانشور » استنباط و كاوش مىكنند .\r\nمسأله‌ى 3 - « تقليد » هم به‌واژه‌ى برترش « اتّباعِ احسن‌القول » : پيروى از بهترين سخن پيرامون احكام شرعيه است برحسب آيه‌ى كريمه‌ى : « فَبَشِّرْ عبادِ . الَّذينَ يَسْتَمِعُونَ الْقَوْلَ فَيَتَّبِعُونَ أحْسَنَهُ أولئك‌َالَّذينَ هَداهُم‌ُاللَّهُ وَ أولئكَ هُمْ أولُوا الألْبابِ » ( سوره‌زمر ، آيه‌ى 18 ) « پس به‌بندگان من نويد ده ، آنان كه سخن [ حق 
  ] را با كوشش و كاوش به‌گوش [ دل 
  ] مىشنوند و بهترينش را پيروى مىكنند ، اينانند كسانى كه خدا هدايتشان كرده و هم اينان خردمنداند » .\r\nاين دو واژه ، كه اجتهاد و استنباطش در اصل به‌معنى جستجويى شايسته از آب‌هاى صاف پنهان ، و به‌اصطلاح تكاپويى شايسته براى به‌دست آوردن مخازن علمى و معرفتى كتاب و سنت است ، تقليد و پيروى نيز به‌معناى آشاميدن همان آب آشكار شده است ، و در اين‌جا با افزودن واژه‌ى « احتياط » مثلثى از هندسه‌ى مسئوليت مكلفان را در زمينه‌هاى احكام شرعيه‌ى مورد اختلاف فقيهان تشكيل مىدهد .\r\nمسأله‌ى 4 - هر مسلمان عاقل و مكلفى به‌حكم ايمانش مىداند كه در برابر احكام الهيه مسئوليتى مستقيم دارد ، زيرا خطاب‌هاى قرآن و سنت همگان را - بدون واسطه‌ى ديگران - دربرمىگيرد ، و ناگزير هر مكلفى بايد اين احكام را بر پايه‌ى « كتاب و سنت » بداند تا بتواند به‌آن‌ها عمل كند ، و در هر صورت آياتى مانند : « لا تَقْفُ ما لَيْسَ لَكْ بِهِ عِلْمٌ » ( سوره‌ى إسرإ ، آيه‌ى 36 ) مسئوليت دانستن علمىِ صحيح و شايسته‌ى احكام اسلامى را برعهده‌ى همه‌ى مسلمانان مكلف نهاده ، و آن‌ها را در پيروى از آن‌چه به آن علم و\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاطمينان ندارند بازداشته ، و راه دنبال‌روى و تقليد كوركورانه و ناآگاهانه را به‌طور كلى به‌روى همگان بسته است ، كه شخص مسلمان هر اندازه هم از مسائل اسلامى ناآگاه باشد پيرويش از آن‌چه مطرح است بايستى از روى آگاهى باشد و بس . آرى قرآن راه‌هاى علمى را به روى كل مكلفان گشوده ولى گروهى به‌عنوان انسداد باب علم ، راه علم را به روى خود و ديگران بسته‌اند ، و به‌جاى آن راه ظن و گمان را گشوده‌اند ! گويى خداى تعالى - نعوذبااللَّه - از بيان قاطعانه‌ى علمى براى ما مكلفان عاجز ، يا خائن و يا نادان بوده است ! ! !\r\nو از طرفى هم « إنَّ شَرَّ الدَّوابِّ عِنْدَاللَّه الصُّممُّ البُكْمُ الَّذينَ لا يَعْقِلُونَ » ( سوره‌ى انفال ، آيه‌ى 22 ) « بدترين جنبدگان نزد خداى تعالى كر و لال‌هايى هستند كه نمىانديشند و عقل و هوش خود را به‌كار نمىگيرند » .\r\nاين دانستن يا به‌چهره‌ى خودكفا و مستقيم است كه احكام شرعيه را از كتاب و سنت استنباط كند ، و به‌اصطلاح مجتهد است .\r\nو يا خودش توانايى آن چنانى را ندارد ، كه يا به‌علت عدم استعداد ذاتى و يا به‌علّتِ ضرورت شغلى براى معيشت زندگى ، توان استنباط شايسته و بايسته را ندارد ، و اين‌جا بايستى از شايستگان كمك بگيرد ، كه در صورت امكان ميان نظراتشان احتياط كند ، مگر در صورتى كه احتياط خود بر خلاف احتياط باشد و يا موجب عسر يا حرج گردد ، كه اين « احتياط » زندگى را بر او سخت و تنگ يا ناشدنى سازد ، و برحسب كريمه‌ى « يُريدُ اللَّه بِكُمُ الْيُسْرَ وَ لا يُريدُ بِكُمُ الْعُسْرَ » ( سوره‌ى بقره ، آيه‌ى 185 ) : « خداى سبحان از شما آسانى خواسته و نه سختى » چنان احتياطى نه تنها واجب نيست ، بلكه در صورت عسر و زيان يا تضاد حرام نيز مىباشد .\r\nدر غير اين صورت بايستى « تقليد » و به‌عبارتى ديگر از بهترين نظرات فقيهان قرآنى پيروى كند ، و اين‌گونه تقليد كه خود اجتهادى است اجمالى نه تنها با عقل و شرع سازگار است ، بلكه اساساً كارى است عقلى و شرعى كه « فاسألوا اهل الذكران كنُتُمْ لاتَعْلَمُونَ » ( سوره‌ى نحل ، آيه‌ى 43 ) : هرگاه نمىتوانى بدانى ، از آن‌كه مىداند به‌شايستگى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبپرس ، كه در اين‌جا ترك تقليد بىعقلى است زيرا موجب ترك انجام تكليف الهى است ، و مسلماً برعهده تمامى مكلفان است كه از هر راه درستى تكاليف خود را به‌خوبى بدانند و سپس به‌آن‌ها عمل نمايند .\r\nمسأله‌ى 5 - روى همين مبنا است كه امام باقر عليه السلام به‌مقلدان خود مىفرمود : هر گاه براى شما حديثى گفتم از من بپرسيد كه مستند قرآنيش چيست تا شما را به آن آگاه سازم . « 1 » اين شيوه و روش امام معصوم عليه السلام است براى مسلمانان ، پس چه شايسته‌تر و بايسته‌تر است كه شرعمداران ما كه نائبان غيرمعصوم آن بزرگوارانند نيز با پيروانشان اين‌گونه رفتار كنند ؛ و نه آن‌كه بگويند جاهل را با عالم بحثى نيست ، و با ذكر ننمودن دليل مردم را به‌پيروى كوركورانه از خودشان وادارند .\r\nمسأله‌ى 6 - استنباط و يا تقليد و احتياط - هر سه در اصل استنباط با درجاتى برابرند و تنها در تفصيل و اجمال نابرابرند ، به‌اين معنا كه استنباط بررسى مفصل و مستدل به‌كتاب و سنت است ، اما تقليد و احتياط بررسى اجمالى آن‌هاست و اين هر سه تنها در احكام فرعيه‌ى غير ضرورى جارى است ، كه يا در اصل غير ضرورى و اختلافى است ، و يا هنوز براى شما صددرصد روشن نيست ، زيرا اين هر دو و يا هر سه راه تنها براى به‌دست آوردن احكام الهى است ، كه اگر حكم خداى تعالى از هر راه درستى در دست شما باشد ديگر هيچ‌گونه تكاپويى براى به‌دست آوردن مجهول نخواهيد داشت .\r\nمسأله‌ى 7 - در اصول عقيدتى كه پايه‌هاى دين است تقليد هرگز راه ندارد ، و بايد با برهان روشن و قانع كننده‌اى ثابت گردد و ديگر هيچ ، كه اين‌جا تنها گرايش يقينى خودى مطرح است ، و بالاخره بايد دليلى روشن و روشنگر شما را قانع كند ، و هر مكلفى بايد به‌اندازه‌ى قناعت شخصى خود پايه‌هاى عقيدتىاش را به‌اصول دين محكم و مستحكم سازد .\r\n\r\n\r\n","description":"","footnote":"\r\n( 1 ) - اين مستند قرآنى تنها از نظر دلالتى قرآنى است ، و احكامى را كه دلالتى قرآنى ندارند ، و برمبناى اشاراتى رمزى مىباشند از اين استناد بيرونند .\r\n","page_name":" 18 ","page_number":18},
  {"content":"\r\n\r\nاين‌جا اگر مكلف در دستيابى به‌اين گرايش درست و پابرجا خودكفا شده است كه چه بهتر ، و گرنه بايستى از آگاهان و شرعمداران عقيدتى شايسته كمك بگيرد ، نه بگونه‌ى تقليدى ، بلكه با براهينى كه براى او قانع كننده باشد ، و اين خود اجتهاد و استنباطى است تفصيلى - ولى باواسطه - كه هم‌چون اجتهاد بىواسطه براى گرايش شايسته‌ى عقيدتى كافى است .\r\nو اين بايدها و نبايدها چه در لزوم اجتهاد عقيدتى ، و چه در بررسى سه‌گانه در مسائل فرعى ، اين‌ها هم هرگز تقليدى نيستند ، زيرا همه‌ى آن‌ها بر مبانى صحيح و بر پايه‌هاى فطرى و عقلى و فهم انسانى استوارند ، و اين‌جا بر شرعمداران لازم است كه اين‌گونه بايدها و نبايدها را براى ديگران با دليل و برهان به خوبى روشن سازند ، كه نارسائيهاى قصورى و يا تقصيرى آن‌ها را بر طرف سازند .\r\nمسأله‌ى 8 - پيرامون اجتهاد يا تقليد و يا بالاخره احتياط ، دو آيه‌ى قرآنى سوره‌هاى « نَحْل » و « زُمَر » زيربناى تمامى مسائل مورد كاوش و پرسش‌اند ، كه : « وَ ما أرْسَلْنا مِنْ قَبْلِكَ إلَّا رِجالًا نُوحِىإلَيْهِمُ فَاسْألُوا أهْلَ الذِّكْرِ إنْ كُنْتُمْ لاتَعْلَمُون . بِالْبَيِّناتِ وَ الزُّبُرِ وَ انْزَلْنا إلَيْكَ الذِّكْرَ لِتُبَيِّنَ لِلناسِ ما نُزِّلَ إلَيْهِمْ وَ لَعَلَّهُمْ يَتَفَكَّرُونْ » ( سوره‌ى نحل ، آيات 43 و 44 ) « و ما پيش از تو « اى محمد » هرگز - براى دعوت مردمان - نفرستاديم مگر مردانى را كه به‌آن‌ها وحى مىكنيم پس از آگاهان بپرسيد اگر به‌گونه‌اى بوده‌ايد كه نمىتوانيد با ادله‌ى آشكار و كتاب‌هاى وحى الهى بدانيد ، و اين « ذكر » [ قرآن كريم 
  ] را بر تو « محمد » فرستاديم كه آن‌چه را براى مردمان فرستاده‌ايم بيانگر باشى و شايد بيانديشند » .\r\nو « وَ الَّذِينَ اجْتَنِبُوا الطّاغُوتَ أنْ يَعْبُدُوها و أنابُوا إليِ اللَّه لَهُمُ الْبُشْرى فَبَشِّر ، عِبادِ . الَّذِينَ يَسْتَمِعُونَ الْقَوْلَ فَيَتَّبِعُونَ أحْسَنَهُ أولئكَ الَّذِينَ هَداهُمُ اللَّهُ وَأولئكَ هُمْ أولُوْالإلْبابِ » ( سوره‌ى زمر ، آيات 17 و 18 ) « و كسانى كه - بىچون و چرا - از پرستش و پيروى « طاغوت » دورى جستند و به‌سوى [ الله 
  ] راه يافتند ، و ( از هر كه و هر چه هست تنها به‌سوى او ) با توبه و پوزش از گذشته‌ها راهى حق شدند ، پس نويد ده بندگان مرا ، آنان كه سخن [ حق 
  ] را\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nبه‌خوبى « 1 » مىشنوند [ كه با كاوش و كوشش سخنان حق را به‌دل و جان مىپذيرند 
  ] و سپس بهترين سخن را ( در راستاى بيانگرى بنيادين حق ) پيروى مىكنند ، تنها اينانند كه خدايشان هدايت كرده و تنها اينانند صاحبان انديشه و مغز » و چون برحسب آياتى چند مانند « اللَّهُ نَزَّلَ احْسَنَ الْحَديثِ كِتاباً مُتَشَبِها » ( سوره‌ى زمر ، آيه‌ى 23 ) قرآن تنها قول احسن است . در نظرات حسن و احسن شرعمدارانِ پژوهشگرِ قرآنى هم كه داراى درجات حسن و احسن در تَفَهُم قرآنى مىباشند تنها فهم احسنشان مورد پيروى مكلفان است و بس ، گرچه قرآن كلًا احسن القول است . ولى در صورت اختلاف تكاملى قرآن‌پژوهان ، اكمل و احسنش تنها شايسته‌ى پيروى علمى ، عقيدتى و عملى است .\r\nدر آيه‌ى « نحل » ، « أهل الذكر » كه از ديدگاه قرآن آگاهان شايسته به‌كتاب و سنت قطعيه‌اند ، تنها اين شايستگان مورد پرسِشِ درستِ نادانسته هايند ، اما براى چه كسانى اين پرسش شايسته و بايسته است ؟ براى شما مكلَّفِ مسؤل ، به شرط « إنْ كُنْتُمْ لا تَعْلَمُونَ » اگر نمىدانسته‌ايد و نمىتوانيد بدانيد ، كه يا توانايى و كشش ذاتى آن را نداريد ، و يا گرفتارى و مسئوليت و موقعيت زندگى به‌شما چنين فرصتى را نمىدهد كه نادانسته‌هايتان را با استنباط تفصيلى از كتاب و سنت جويا شويد ، و يا اگر در هر دوى اين‌ها عذرى نداريد ، ولى اكنون تكليفى فرا رسيده و شما فرصتى براى آن‌گونه دانستن خودكفاى اجتهادى نداريد ، در اين مثلث مشترك الزواياى « إنْ كُنْتُمْ لا تَعْلَمُونَ » پرسش از « أهْل‌الذِكْر » حتمى و بايسته است ، گرچه در ضلع سومش احياناً كوتاهى كرده‌ايد كه خود را در راه دستيابى به‌تكليف حاضر از پيش آماده نكرده‌ايد .\r\nو آيا اين‌جا تنها جاى صِرفِ پرسش است ، كه تقليدى كوركورانه براى شما كافى باشد ؟ هرگز چنان نيست ، زيرا برمبناى « بِالْبَيِّناتِ وَ الزُّبُرِ » پايه‌ى اساسى اين تكليف چند بعدى است « 2 » كه يكى از آن‌ها پرسش از « أهْل‌الذِّكْر » مىباشد ، كه بايد برمبناى\r\n\r\n\r\n","description":"","footnote":"\r\n( 1 ) - اين‌جا « يَسْتَمِعُونَ و فَيَتَبِّعوُنَ » است و نه يَسْمَعُوُنَ و يَتْبَعُون ، در اين صورت هم شنيدن حق و هم پيروى از آن بايد در راستاى حقيقت با اهتمام و كوشش باشد و نه به‌گونه‌اى عادى\r\n( 2 ) - اين چند بعد بدين‌گونه‌اند كه ( ما ارسلنا . . . نوحى اليهم . . . فاسالوا . . . اهل الذكر . . . ان كنتم لا تعلمون ) اينها همگى بر محور و پايه « البينات و الزبر » است . يعنى - نوحى اليهم « بالبينات و الزبر » فاسئلوا اهل الذكر « بالبيات و الزبر » ان كنتم لاتعلمون « بالنبيات و الزبر » و هكذا\r\n","page_name":" 20 ","page_number":20},
  {"content":"\r\n\r\n« بَيِّنات و زُبُر » با براهين روشن و روشنگر كتاب‌هاى وحى تحقق يابد ، در جو اسلامى هر دوى بينات و زبرش « كتاب و سنت قطعيه » است زيرا اين هر دو كه معجزه‌ى رسالت و خود رسالت مىباشد در قرآن جمع است ، كه هرگز زمينه‌اى براى اختلاف در ميان عاقلان ندارد . و اگر در شرايع ديگر بينّات ، معجزات انبياء ، و زُبُر كتاب‌هاى آسمانى بوده است . امّا در شريعت پايانى هر دوى آن‌ها در [ قرآن كريم 
  ] جمع است كه سنت محمدى صلى الله عليه و آله و سلم هم اصلش قرآن است . چه در بعد دلالت لغوى و يا دلالت وحيانى ويژه از حروف رمزى رسمى ، و يا رمزهايى در كلمات دالّش و بطون آياتش .\r\nو مىبينيم ، همان‌گونه كه « أهل الذِّكْر » تنها بر محور « بَيِّناتْ و زُبُر » آگاهان شايسته و بايسته مىباشند ، پژوهشگران و پرسش‌كنندگانِ از آنان نيز بايستى « بالبينات و الزبر » پرسش كنند ، و نه آن‌كه هر چه از آنان شنيدند بدون هيچ برهانى بپذيرند كه در اين صورت تقليدشان كوركورانه و يهودىگونه خواهد شد .\r\nمسأله‌ى 9 - در پرسش از اهل‌الذكر اگر شما خود داراى نيروى استنباطيد ، بايستى پرسش شما نيز بر پايه‌ى « كتاب و سنت » باشد كه اگر از ديگران هم پيروى كنيد بايد پيروى و تقليد شما نيز بر همين مبناى تفصيلى باشد ، و گرنه لااقل بايستى تا سرحد امكان تحقيق كنيد تا بفهميد كه شخص مورد سؤال شما تنها برمبناى « بينّات و زُبُر » - كه براى مسلمانان كتاب و سنت است - نظر مىدهد و ديگر هيچ ، كه « اهل‌الذكر » : دانايان ، هر اندازه هم كه دانا باشند اگر بر محور قرآن و سنت قطعيه نظر ندهند هرگز نظرات و فتاواى آن‌ها هيچ‌گونه ارزشى ندارند « 1 » .\r\nبنابراين همگى مكلفان بايستى در راه به‌دست آوردن مجهولات دينى خود اجتهاد و\r\n\r\n\r\n","description":"","footnote":"\r\n( 1 ) - و اين مورد وجه ديگرى رانيز مىطلبد كه ( إنْ كُنْتُمْ لا تَعْلَمُون‌َبِالْبَيِّناتِ وَ الزُّبُرِ ) اگر توان يافتن احكام شرعى را به‌وسيله‌ى بينات و زبر هرگز نداريد ، در اين مرحله‌ى آخرين حتمااز شرعمدارانى پيروى كنيد كه به‌خوبى مىدانيد بر اين دو مبنا فتوا مىدهند\r\n","page_name":" 21 ","page_number":21},
  {"content":"\r\n\r\nاستنباط كنند ، جز آن‌كه بر هر كس به‌اندازه‌ى توان و استعداد و امكانش اين كاوش واجب است كه اجتهاد تفصيلى و يا اجمالى داشته باشد ، گرچه بُعْد دُوُمَشْ - به‌اصطلاح - تقليد است ، ولى خود اين تقليد هم اجتهادى است اجمالى كه او را در دستيابى به‌حكم الهى مطمئن مىسازد .\r\nو از اين‌جا به‌خوبى پيداست كه نخستين مسئوليت عموم مكلفان نسبت به‌احكام خداى تعالى اين است كه در دانستن احكام شرعى خويش خودكفا باشند ، چه بىواسطه با استنباط شخصى خويش و يا باواسطه و به‌وسيله‌ى فقهايى كه با برهان مفصل آن‌ها را قانع سازند ، و چه در صورت عدم امكان اين دو ، كه در اين صورت بايد احكامشان را از دانايان متعهد بپرسند ، زيرا « اجتهاد » خود نخستين تكليف براى به‌دست آوردن چهره‌ى حقيقى تكاليف شرعيّه است و سپس احتياط و يا تقليد مشروط .\r\nمسأله‌ى 10 - آيا « اهل‌الذكر » « 1 » كه شايستگى و بايستگى اين‌گونه پرسش‌ها را دارند ، شرطى در صحت اين پرسش در اين ميان ندارند ؟\r\nج : آيه‌ى زمر كه بيانگر آگاهى شايسته بر حكم خدا است هر دوى اجتهاد و تقليد را براساس « احْسَنَه » مقرر كرده است ، و بر اين اساس آيه‌ى نحل هم كه تنها بيانگر راه اصيل اين آگاهى است مكلفان را به‌پيروى از « أحسنه » فرا خوانده است .\r\nو چون « عباد » در اين‌جا عموم مكلفان را دربردارد ، و نه تنها خصوص عالمان را ، براين‌مبنا ، « يَسْتَمِعُونَ القول » نظر به‌قول حَسَن دارد ، و نه هر سخنى و از هر كس و ناكسى ، زيرا شنيدن همه‌ى گفته‌هاى حق و باطل هم در حوصله‌ى عموم مردم نيست و احياناً گمراه‌كننده هم هست ؛ و تنها شرعمدارانند كه شايستگى و بايستگى دارند هر سخن حق و باطلى را بشنوند و بررسى كنند تا باطلش را نفى و بهترينش را انتخاب نمايند .\r\nو خود « أحْسَنَه » نيز - كه « بهترين » است - دليلى است ديگر براين‌كه « قولِ » مورد\r\n\r\n\r\n","description":"","footnote":"\r\n( 1 ) - درست است كه در اين آيه مورد خطاب كتابيانند ، ولى « اهل الذكر » به‌طريق اولى دانايان به‌كتاب و سنت اسلامى مىباشند زيرا شرائط سائل و مسئول در كل شرايع همگام و در شرع اسلامى برتر است\r\n","page_name":" 22 ","page_number":22},
  {"content":"\r\n\r\nشنيدن تنها گفته‌هايى است كه بر پايه‌ى كتاب و سنت به‌گونه‌اى عاقلانه و عادلانه و از شيعه‌ى دوازده امامى و در راستاى حقيقت‌نگرى باشد ، كه چنان قول و سخنى از ديدگاه قرآن زيبا و « حَسَن » است ، و زيباتر و أحْسَنَش سخنى است كه با قرآن و سنت در راستاى بيان حكم خداى تعالى هماهنگ‌تر و رساتر باشد . كه در غير اين دو صورت مرجع تقليد نه اهل‌الذكر است و نه قولش حسن است تا چه رسد كه احسن باشد .\r\nفتوا دادن كسى كه حداقل يك دوره‌ى كامل احكام قرآن را اصالةً و در حاشيه‌اش سنت قطعيه را درست بررسى نكرده حرام و پيروى از او نيز حرام است ؛ زيرا بر خلاف گمان بسيارى از فقيهان بيش از هزار آيه‌ى قرآن ، پيرامون احكام فقهى در [ قرآن كريم 
  ] موجود است ، و حتى تنها پانصد آيه را كه به‌گمانشان تنها آيات احكامند نيز به‌گونه‌اى شايسته مورد استدلال آقايان قرار نگرفته است ، و به‌گمان « ظنّىالدّلالة » بودنشان اگر بر خلاف روايات يا اجماعات يا شهرت‌ها يا فتواهايى باشند مورد تحميل و تأويل قرار داده و بر خلاف نص و يا ظاهر مستقر [ قرآن كريم 
  ] مظلوم نظر داده و مىدهند .\r\nهم‌چنين حرام است فتوا دادن كسى كه [ قرآن كريم 
  ] را به‌عنوان دليل قطعى قبول نكرده و دلالت لغات و جملات آن را در حدّ ظن و گمان مىپندارد ، بنابراين بر تمامى بالغان و مكلفان واجب است كه براى به‌دست آوردن فتاواى قرآنى ، به‌گونه‌اى شايسته پىجويى كنند ، زيرا با كمال تأسف و شرمسارى ، نظرات بسيارى از فقيهان سنّى و شيعه پايه‌ى قرآنى ندارد و بر خلاف نص « 1 » و يا ظاهرِ مستقرِّ [ قرآن كريم 
  ] « 2 » است ، كه اين هم در نتيجه‌ى بىتوجهى فقيهان سنّى نسبت به‌قرآن در برابر كتب ششگانه‌شان : « صحاح سّته » و گمانى پنداشتنِ دلائل قطعى قرآن توسط فقيهان شيعى مىباشد ، و اين خود اساس تهاجم فرهنگى در همه ابعاد اسلامى است كه از جمله آن‌ها استعمار عقيدتى و احكامىِ استعمار گران خارجى و داخلى در ميان مسلمين است كه در مقابله‌ى با آن‌ها ، اسلامِ قرآنى و ناب محمدى صلى الله عليه و آله و سلم ، تمامى سرچشمه‌هاى گمراهى را زير پا نهاده و تفكرات\r\n\r\n\r\n","description":"","footnote":"\r\n( 1 ) - نّص : يعنى دلالت صددرصد ، حكم صريح و قاطع\r\n( 2 ) - ظاهر مستقر يعنى : مطلبِ آشكارِ پابرجاىِ قرآن با بررسى كامل\r\n","page_name":" 23 ","page_number":23},
  {"content":"\r\n\r\nدقيق و اعمال صحيح فردى و اجتماعى و شورايى را - برمبناى [ قرآن كريم 
  ] و سنت - اصلى جاودانه ، براى مكلفان قرار داده است .\r\nمسأله‌ى 11 - در آيه‌ى نحل « بالبينات و الزبر » پرسش و پاسخش را تنها بر محور « وحى » نهاده ، و اين‌جا هم به‌دليل « أحْسَنَه » احسن‌الاقوال را كه تنها نظرات زيباى وحى است مورد شنيدن مقرر كرده كه در نتيجه بهترينش را پيروى كنند ، بنابراين سخنى زيبنده براى گفتن و شنيدن براى « عباد » است كه برمبناى سخن معبود باشد و ديگر هيچ .\r\nو اگر در حديث حضرت امام حسن عسكرى عليه السلام « أحْسَنَه » به‌ميان نيامده و تنها صفات شايسته‌ى مرجعيت مطرح شده‌است ، از آن‌رو است كه حضرتش پس از مذمت تقليدهاى كوركورانه - تنها در مقام بيان موارد عمومى تقليد بوده كه تنها اين شايستگان « 1 » سزاوارند كه مرجع تقليد ديگران باشند و نه ديگران ، چنان‌كه آيه‌ى نحل هم همين‌گونه است كه « فَاسْألُوا أهْل‌َالذِّكر انْ كُنْتُمْ لاتعلمون . » كه در اين آيه‌ى شريفه نيز مورد و مقام عمومى سائل و مسئول را بيان فرموده و در مقام بيان حسن و احسن نبوده است .\r\nو در آيه‌ى « زمر » از ديدگاه « فيتبعون احسنه » پيروى از بهترين اقوال را در راستاى سخنانى كه بر پايه‌ى كتاب و سنت باشد واجب الإتِّباع دانسته ، و پيروى از ساير اقوال نيكو را بر خلاف روش « عباد » خوانده ، و پيروان به‌جز « أحسنه » را گمراه و بىمغز دانسته است كه « أوَلئِكَ الَّذِينَ هَداهُمُ اللَّهُ و أوَلئِكَ هُمْ أولُوا الألْبابِ » ( سوره‌ى زمر ، آيه‌ى 18 )\r\n\r\n\r\n","description":"","footnote":"\r\n( 1 ) - در احتجاج طبرسى و تفسير امام حسن عسكرى عليه السلام از آن حضرت است كه در حديثى مفصل ناشايستگان را در زمينه‌ى تقليد برشمرده و سپس در بيان شرائط شايستگان فرمايد : « فَاْمّا مَنْ كانَ مِنَ الْفُقَهاءِ صائناً لِنَفْسِهِ حافِظاً لِدِينِهِ مُخالِفاً عَلى هَواهُ مُطِيعاً لِأَمْرِ مَوْلاهُ فَلِلْعَوامِ أنْ يُقَلّدِوُهُ » و اما هر كدام از فقيهان كه برمبناى « بينات و زبر » : كتاب و سنت ، فقيه‌اند - آن‌كه خويشتن‌دار است - كه هواى نفس و هواى عقل خود را در احكام خدا به‌ميان نمىآورد ( و نگهبان دين خود باشد ) كه ناموس دين را بر ساير نواميس پنج‌گانه‌ى عقيده و جان و مال و عقل و عِرض مقدم دارد ( بر هواى خود مخالف باشد ) كه افسار هواى نفسش را به‌خوبى و چالاكى در دست تواناى عقل و ايمان و تقواى خود بگيرد ، ( و مطيع امر مولايش ( خدايش ) باشد پس براى عوام است كه از او تقليد كنند . و در اين‌جا « براى » و نه « بر » تنها تجويز تقليد را در مقابل حرمت آن ، بازگو كرده است و آيه‌ى زُمَر « بر » را كه وجوب تقليد است در انحصار « أحسنه » ( بهترينش ) نهاده است . نتيجتاً تقليد فقط در انحصار احْسَن القول است و بس\r\n","page_name":" 24 ","page_number":24},
  {"content":"\r\n\r\nشاهد همين مدعاست .\r\nمسأله‌ى 12 - انتخاب احسن الاقوال يك مسئوليت عمومى و شرعى است كه تكليف شرعى عموم مجتهدان و مقلدان و محتاطان را مشخص و معيّن مىكند . چون اطلاق لفظ عباد در آيه شريفه شامل همه‌ى مكلفّان اعم از علما ، يا غير علما كه مقلدان و عوامانند مىباشد و نه فقط علما و مجتهدان ، با اين امتياز كه اينان بايد اضافه‌ى بر نظرات خودشان نظرات همكاران و همراهان خود را نيز با براهينشان بررسى كنند و بهترينشان را با برهان مورد پسندشان پيروى نمايند كه « امرهم شورى بينهم » ( سوره‌ى شورى ، آيه‌ى 38 ) خود وسيله‌اى جمعى براى دستيابى به « احسنه » است . و ديگران هم كه توان و يا فرصت اين‌گونه اجتهاد را ندارند بايستى در يافتنِ « احسن‌القول » اجتهاد كنند ، كه به‌وسيله‌اى شرعى مانند گواهى دو عادل آگاه و شياع ميان قرآن‌پژوهان و شهرت سالم و با اساس برمبناى قرآن ، بدون معارضِ برابر يا قوىتر ، و يا هر وسيله‌ى ديگرِ شرعى از شايسته‌ترين مجتهدان پيروى كنند كه برحسب حديث حضرت امام عسكرى عليه السلام داراى چهار ويژگى كمياب باشند ، و آيا آگاهى بر اين چهار شرط مهم بدون بررسى دقيق و به‌كار بردن عقل و فكر در پرتو ايمان امكان‌پذير است ؟ هرگز ! .\r\nمسأله‌ى 13 - « فَيَتَبِعّوُنَ احْسَنَه » در آيه‌ى شريفه كه پيروى از بهترين نظرات را پيرامون احكام شرعى بر هر مكلفى واجب كرده بدين معنى است كه به‌اين « احسن » گرايش يابند و به‌كارش گيرند . كه در اين ميان اگر به « حَسَنِ » مطلق دست يابند كه احسن‌القول و حكم قطعى الهى است ، اين حَسَن مطلق ، مسئوليت مطلق مىآورد ، كه ساير حسن‌ها در برابرش اصلًا حَسَن نيست ، بلكه قبيح است ، و « احسنه » تنها در جاهايى است كه حقيقت دراين ميان صددرصد خودنمايى نكرده و سخنانى كه درباره‌ى آن است بين حسن و احسن مىباشد ، كه پسنديده و پسنديده‌تر به‌حساب نزديك و نزديك‌تر به حقيقت بودن است ، بنابراين پيروى از « احسنه » : مُتَعَيَّن است و ديگر هيچ ، و تنها ميزان و معيار « احسنه » اين است كه صاحب نظر از نظر كاوش و كوشش به‌نگرش و بيان احكام خدا عالم‌تر ، متعهدتر و پرهيزكارتر باشد .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمسأله‌ى 14 - « تقليد » و به‌عبارت بهتر و زيباتر « اتّباع از احْسَن‌القول » ، تنها پيروى از بهترين نظرات فقيهان متعهد است و فقط بدليل اين‌كه اين فتاوى بهتر و به‌حقيقت نزديك‌تر است ، مورد اتباع مىباشد ، كه اگر صاحب اين نظر زنده يا مرده باشد ، بالغ و يا نابالغ ، مرد يا زن يا خواجه و در هر شرائطى كه برشمرده‌اند باشد يا نباشد ، تنها اعلم و اتقى بودنش شرط است و ديگر هيچ ، كه فقط همين راه سالم‌ترين و مطمين‌ترين راه انتخاب براى بهترين رأى مىباشد ، و تنها همين اساس بايستگى و لزوم اين پيروى است .\r\nمسأله‌ى 15 - روى اين اصل از ديدگاه « فَيَتَّبِعُونَ احْسَنَهُ » تقليد ابتدايى از ميِّتى كه عالم‌تر و باتقواتر در راستاى فقاهت است بر همه‌ى مقلدان واجب است ، و او بر تمامى مجتهدان زنده و مرده كه ما مىشناسيم برترى دارد « 1 » .\r\nزيرا هدف اصلى و يگانه از اجتهاد يا تقليد يا احتياط دسترسى برتر و درست‌تر به‌احكام خداست ، چه از نظر مردگان باشد يا زندگان ، كه در اين ميان مرجع و مقلَّد اصلى خداست و او هم هميشه حى قيوم است ، و تمامى پيامبران و امامان عليها السلام و شرعمداران ، همه و همه روايت‌كنندگان احكام خدايند و بس ، و روى اين اصل تقليد ميت اعلم اتقى مانند ساير تقليدهاى برتر ، در واقع تقليدِ از خداى حى قيوّم است و نه تقليد از مردگان .\r\nوانگهى خود مجتهدان تمامى كوششان در استنباطهاشان به‌دست آوردن نظرات راويان نخستين معصوم از خداست ، كه اينان همه به‌جز آخرينشان رحلت كرده‌اند ، و در دسترس پرسش‌ها نيستند و اگر تقليد و پرسش از ميت حرام باشد تمامى اين اجتهادها هم حرام خواهدبود ، و اگر سخن نخستين بازگو شود كه همه اين‌ها برگشت به‌تقليد از خداى تعالى مىكند ، عين همين سخن درباره‌ى تقليد از مجتهدان مرده نيز تكرار مىشود ، و مگر نه اين است كه خودشان از پيامبر صلى الله عليه و آله و امامان عليها السلام تقليد مىكنند ، پس\r\n\r\n\r\n","description":"","footnote":"\r\n( 1 ) - چنان‌كه صاحب حدائق از متأخران و آقايان حكيم ، خمينى و خوئى ، از معاصران به آن تصريح كرده‌اند كه بقاى بر تقليد مرده‌اى كه نسبت به‌زندگان اعلم و اتقى است كلًا واجب است گرچه در مسائلى كه به‌آن‌ها عمل نكرده‌اى\r\n","page_name":" 26 ","page_number":26},
  {"content":"\r\n\r\nچرا مقلدان خود را از تقليد فقيهان مرده باز مىدارند ؟\r\nو جاى بسى شگفتى است كه شرط زنده بودن اعلم اتقى در تقليد ابتدايى - كه هرگز دليلى هم از كتاب و سنت جز بر ضدش ندارد - اين همه قوى و اصلى وانمود شده كه مورد حكم تحريم هم قرار گرفته است .\r\nو اين كه گفته‌اند مرده رأى ندارد ، و با مرگش رايش نيز مرده است ، خود اين سخنى مرده است ، و همه‌كس مىداند كه « احسن‌القول » تا هنگامى كه بهتر يا برابرش به‌ميان نيايد ، آن بهتر هم‌چنان زنده و بايسته‌ى پيروى است گرچه صاحبش مرده باشد . چنان‌كه غير « احسن‌القول » نيز تا هنگامى كه به‌درجه‌ى احسن‌القول نرسيده باشد هم‌چنان مرده است گرچه صاحبش زنده باشد ، و آيا نظرات معصومان - به‌علت مرگشان - مرده است ! ؟ ؟ ؟\r\nبنابراين تقليد مجتهد زنده‌اى كه مرده‌اى از او شايسته‌تر است خود تقليدى مرده و تقليد مرده است ، و در برابرش تقليد مرده‌اى كه تاكنون از همه‌ى مردگان و زندگان برتر است تقليدى زنده ، بلكه تقليد زنده است ، كه مورد تقليد تنها « احسن‌القول » است و اين هم زنده است و نه شخص مرده يا زنده .\r\nو اگر بگويند كه رهبرى مسلمين رهبرى دوگانه‌ى سياسى و روحانى است ، و شخص مرده نمىتواند رهبرى سياسى داشته باشد ؟ پاسخش اين است كه اجتهادات سياسى كه برحسب اختلاف شرائط زمانى و مكانى تغييرپذير و گوناگون مىشود ، مانند ساير مسائل مستحدثه‌ى نوظهور در انحصار مجتهدان زنده و برمبناى نظرات « أحسنه » است ، گرچه صاحب اين نظر مبنايى مرده باشد . ولى احكامى كه به‌مقتضاى اختلاف شرائط زندگى دگرگون نمىشوند ، هم‌چنان در ضرورت « يتبعون احسنه » پاى برجا هستند ، كه اگر مجتهد زنده رهبر سياسى نيز باشد ، كه خيلى كم اتفاق مىافتد چنان‌چه آن رهبر سياسى در احكام غير سياسى اعلم و اتقى نباشد بايد در احكام غير سياسى از اعلم و اتقاى ديگر چه زنده و چه مرده باشد تقليد كرد ، و در احكام سياسى كه او - بر فرض - اعلم و اتقى باشد ، خودش مورد تقليد خواهد بود ، كه در اين‌جا به‌اصطلاح\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nتَجَزّى در تَقليد واجب است ، به‌اين معنا كه بايد تقليدش را جزء جزء كند ، در بُعدِ عبادى از مجتهدى كه در آن بعد اعلم است تقليد كند ، كه همان‌طورى كه تَجَزِّى در اجتهاد جايز است تجزى در تقليد نيز جايز مىباشد .\r\nو اين انتقاد هم كه وجوب يا جواز تقليد ابتدايى مرده حوزه‌هاى علميه را به‌سستى مىكشاند ، خود سخن سستى است كه حساب نكرده به‌ميان آمده ، زيرا خود بقاى بر تقليد ميت از موارد نقض آن است ، و نيز اصل اجتهاد بر اين پايه نيست كه هر كس براى رسيدن به‌مقام اجتهاد درس بخواند هدفش اين باشد كه اعلم واثقى و مرجع مسلمين گردد ، بلكه « اجتهاد » - چنان كه گذشت - خود واجبى است عمومى ، مگر در صورت عذر كه تقليد جايگزين آن مىگردد .\r\nوانگهى ، اگر هم اجتهاد برمبناى اعلم و مرجع تقليد شدن باشد ، هر اندازه همگامانش بيشتر و بيشتر باشند ، جديّت مجتهدان نيز در اين راستا بيشتر مىشود و نه كمتر ، كه شما اگر در حوزه‌اى كوچك باشيد ، براى اعلميت در اين حوزه مىكوشيد ، ولى اگر در حوزه‌ى مركزى باشيد مىكوشيد كه اعلميت در اين حوزه‌ى مركزى را به‌دست آوريد ، و در هر صورت اين‌گونه عذرهاى بدتر از گناه اگر هم چيزى باشد مصلحت انديشى در برابر نص قرآن است ، و هرگز نقشى ندارد ، كه هر نقشى هم در برابر نقش قرآن نقش بر آب است .\r\nو بالاخره اين « يَبَّبِعُونَ أحسَنَهُ » تحريكِ بر حركتى است پر بركت كه همواره تمامى مكلفان شايسته با استعداد اجتهادى را در راه رسيدن به‌بهترين و شايسته‌ترين نظر پيرامون حقيقت به‌سيرى خستگىناپذير و هميشگى وامى دارد ، كه با تفكر و كوشش و كاوش شخصى ، و هماهنگى با همراهان در مقصدهاى ايمانى ، سيل خروشان مسلمانان هميشه با بسيج همه‌ى نيروهاى خود براى انتخاب « احسن‌القول » و بهترين راه كوشا باشند ، تا از جمود و ركود بر شخص - چه زنده و چه مرده‌اش - آزاد گردند ، كه تنها هدف از اين كوشش‌ها يافتن بهترين و نزديك‌ترين راه مورد رضاى خداست كه رهروان حقيقت در آن گام نهند تا آن را بيابند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمسأله‌ى 16 - بر اين اساس كه اجتهاد و تقليد هر دو براى دست يافتن به « احسن القول » است اگر بدون اين دو وسيله اعمالى را انجام داد ، اگر موافق واقع بود - كه خدا مىداند - پذيرفته است ، زيرا هدف از تكاپوى اجتهاد يا تقليد چيزى جز اين نيست ، و در قصد قربت هم كافى است اين‌گونه نيت كند كه به‌اميد موافقت با حكم الهى اين عمل را انجام مىدهم ، و اگر بر خلاف واقع ولى موافق « احسن‌القول » باشد ، اين‌جا هم پذيرفته است ، كه هدف دوم از اجتهاد و تقليد يافتن احسن‌القول است ، ولى اگر مخالفتى دوگانه دارد كه هم بر خلاف واقع است و هم بر خلاف « احسن‌القول » ، در اين دو صورت وجهى براى صحت عمل به‌نظر نمىرسد ، مگر آن‌كه اين شخص قاصر مطلق باشد ، كه تكليف را نداند و هم نداند كه آن را نمىداند ، و در اين‌گونه موارد حكم قاصران مطلق را دارد ، مگر در صورتى كه تقليد غير اعلم جايز بوده و عملش موافق راى او باشد ، كه در صورت تقصير هم عملش درست است ، و اكنون اگر روزى به‌هوش آمد و خواست خطاى گذشته‌اش را جبران كند ، نسبت به‌صورت نخست راهى نيست ، زيرا واقعيات مطلق را تنها خداى متعال مىداند و سپس رسول گرامى و امامان معصوم عليها السلام ، و او كه دستش از اين مراحل دور است و قهراً نمىتواند واقعيت‌ها را دريابد تا بفهمد كه اعمالش موافق با آن‌ها بوده يا نه ، بنابراين برعهده‌ى اوست اعمالى كه موافق احسن‌القول نبوده يا مخالف احسن‌القول بوده مجدداً انجامش دهد ، مگر آن‌كه داخل در بخش دوم باشد يعنى موافق با « احسن‌القول » بوده كه اين‌جا تمامى اعمالى كه موافق آن بوده درست است ، امّا اگر موافق « احسن‌القول » نبوده ولى موافق با فتاواى ديگران بوده است وجهى براى درستى آن‌گونه اعمالش در دست نيست ، مگر در صورت عدم وجوب تقليد اعلم ، و اگر اعمالش با همه‌ى فتاوى مخالف بوده ، در اين صورت واجب است تا سرحد امكان چنان اعمالى را تكرار و يا جبران نمايد .\r\nمسأله‌ى 17 - در تشخيص تقواى بيشتر احياناً خود مكلف مىتواند موفق‌تر از ديگران باشد ، و يا از هر راه صحيح شرعى ديگرى به‌دست آورد ، مثلًا احتمال نمىدهد كه اين مرجع حقيقت را فداى مصلحت ! كند ، و يا اين احتمال در اين شخص كم‌تر از\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nديگران است ، ولى در تشخيص اعلم بودن يا گواهى دو عادل از اهل خبره‌ى قرآنى كه معارض برابر يا برترى نداشته باشند ، و يا شهرت و شياع سالم و بىدوز و كَلَك كه براساس حقيقت‌نگرى باشد ، و يا مكلفى كه خود اهل خبره و تشخيص در مسائل فقهيه است بتواند با بررسى نظرات مجتهدان نظر برتر را در اين ميان يا به‌طور اطمينان و يا - لااقل - احتمال عرفى و عقلايى تشخيص دهد ، كه در هر صورت تقليد از اين شخص واجب است ، ولى اگر به‌هيچ وسيله‌ى ممكنى نه اطمينان به اعلميت يافت و نه احتمال ، اين‌جا مخير است ، از هر كدام بخواهد پيروى كند ، و يا تقليدش را ميان آنان پخش نمايد ، و مسأله‌ى رجوع به‌اهل خبره اصلى است وجدانى و فطرى و شرعى كه اگر خودت از اهل خبره در مسائل شرعيه نيستى به‌خبرگان در اين سامان مراجعه كنى ، تا بر پايه‌ى خبره بودنشان شخص مورد اعتمادِ برترِ از نظر علم و تقوى را به‌شما معرفى كنند و اين خبره‌گى و شهرت در انحصار پژوهشگران قرآنى است و بس و نه غيرقرآنى كه بيانگر احسن‌القول نيست بنابراين چون مايقين داريم كه حوزه‌هاى علميّه ما متأسفانه مبناى صد در صد قرآنى ندارند ، بنابراين نوعاً نمىتوانند در اين مسائل مورد مشورت قرار گيرند .\r\nمسأله‌ى 18 - اگر گروهى از مجتهدان در تقوا برابرند ، ولى از نظر علمى هم هر كدام در بخشى از مسائل فقهيه از ديگران برترند ، اين‌جا واجب است تقليدش را برمبناى « احسن‌القول » ميان آنان بخش كند ، تا در هر صورت از « احسن‌القول » پيروى كرده باشد .\r\nمسأله‌ى 19 - اگر ميان دو يا چند مجتهد تقريباً همسان در علم و تقوى بعضى اعلم و بعضى اتقى باشند ، اين‌جا تقليد مجتهد با تقوىتر لزوماً مقدم بر عالم‌تر است « 1 » ، زيرا علم تنها كاشف از واقعيت است ، ولى تقوى تعهدى است براى نگهبانى واقع ، و پر روشن\r\n\r\n\r\n","description":"","footnote":"\r\n( 1 ) - توجه داشته باشيد كه از اين‌جا به‌بعد در هر موضوعى سخن از علم و اعلم و اعلمّيت پيش آيد منظور علم به كتاب اللَّه و سنت قطعيّه رسول‌اللَّه صلى الله عليه و آله است . والّا اعلم به‌كتب ديگر - اعلم به‌اجماعات ، شهرات ، قالات ، قيلات ، و . . . هر چقدر هم با تقوى باشد چون مبناى علمى او صد در صد قرآنى نيست ، تقليدش جايز نخواهد بود .\r\n","page_name":" 30 ","page_number":30},
  {"content":"\r\n\r\nاست كه تعهد بيشتر با تخصص كمتر ، برتر و بهتر از تخصص بيشتر با تعهد كم‌تر است .\r\nتقوى هم داراى دو بعدِ حقيقت‌نگرىِ بهتر ، و نگهبانىِ بهترِ حقيقت است ، كه « إنْ تَتَّقُوا اللَّهَ يَجْعَلْ لَكُمْ فُرْقاناً » ( سوره‌ى انفال ، آيه‌ى 29 ) « اگر پرهيزگار باشيد خداى تعالى براى شما تميز و تشخيص و نورى قرار مىدهد كه حقيقت را بهتر دريابيد » .\r\nو چنان‌كه اصل علمِ بىتقوى تنها وسيله‌ى نگرش حقيقت است و نه نگهبانى از آن ، تقواى بىعلم هم وسيله‌ى نگرش نسبت به‌واقع و هم نگهبانى از آن است ، كه اگر هم در نگرشِ واقع كوتاه‌بين باشد ، چنان‌چه واقع را آن‌گونه كه بايد نيافته باشد ، در پاسخ پرسش‌هايى پيرامون آن به‌حكم تقوى مىگويد نمىدانم .\r\nسه بُعد اصلى اعلميت عبارتند از : 1 - استعداد بيشتر 2 - به‌كار بردن بيشتر اين استعداد 3 - مبناى صحيح‌تر در كتاب و سنت .\r\nو در اتقى بودن نيز سه شرطْ اصلى است : 1 - جست‌وجوى بيشتر از واقع 2 - آن‌چه فهميده خود نيز عمل نمايد 3 - آن‌گونه كه فهميده و عمل‌كرده براى ديگران بازگو كند . و چون احتمال تخلف در اين سه تعهد علمى در شخص باتقواتر كم‌تر از شخص عالم‌تر است ، بنابراين تقليد كردن از اتقى از تقليد كردن از اعلم - كه هر دوىِ آن‌ها با علم و تقوايند - لزوماً برتر است .\r\nو در صورتى هم كه احتمال با تقوىتر ميان كسانى كه در علم و تقوى برابرند داده شود ، تقليد آن‌كه برتريش در تقوى احتمال بيشترى دارد - بر همين مبنا - واجب است .\r\nمسأله‌ى 20 - چنان‌كه در اصل اجتهاد و تقليد پيروى از احسن‌القول واجب است ، در به‌دست آوردن فتواهاى مرجعى كه با اين مبنا اختيار نموده در دسترسش نيست نيز بايستى از شايسته‌ترين ناقلان بشنود و نه از هر مسأله‌گويى ، و اگر رساله‌هايى گوناگون از مرجع تقليدش در دست است و معلوم نيست كدام جلوتر نوشته شده بايستى در صورت عدم امكان ، به‌آن‌كه مورد اطمينان بيشترى است مراجعه كند ، و بالاخره هميشه و در همه جا « احسن‌القول » پيشتاز است .\r\nمسأله‌ى 21 - اگر احتمال عاقلانه‌اى بدهد كه فتواى مرجعش در مسأله‌اى عوض\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nشده بايستى حتىالامكان كوشش كند تا يا اين احتمال بر طرف گردد و يا اگر نظر كنونى مرجعش را به‌خوبى نمىداند ، نمىتواند پيش از بررسى ممكن از فتواى فعلى به‌فتواى گذشته‌اش عمل كند ، كه « احسن‌القول » بايستى مورد اطمينان باشد ، زيرا احتمال عوض شدن فتواى گذشته آن را از اطمينان به « احسن‌القول » بودن مىاندازد .\r\nمسأله‌ى 22 - اگر فتواى مجتهدى را به‌اشتباه براى مقلدش گفت و يا فتواى اين مجتهد پس از بيان صحيح فتوايش عوض شد ، در هر صورت واجب است آن مقلد را بدان آگاه كند خصوصاً در جريان نخست ، مگر آن‌كه در صورت دوم مطمئن باشد كه خود مقلد به‌احتمال عقلايى عوض شدن فتوى تكليف خود را عمل مىكند .\r\nمسأله‌ى 23 - اگر توانايى يا امكان اجتهاد مطلق را در تمامى مسائل ندارد ، ولى در بعضى مسائل قدرت اين را دارد كه يا خودش با استفاده از كتاب و سنت قطعى اجتهاد نمايد و حكم الهى را به‌دست آورد و يا مجتهد ديگرى آن مسائل را طورى برايش بيان كند كه قانع شود ، در اين دو صورت مىتواند بلكه واجب است به‌آن‌چه خودش از راه دليل شرعى قانع شده عمل نمايد ، مانند حكم نماز و روزه‌ى مسافر ، كه به‌مقتضاى نص « يُريدُاللَّهُ بِكُمُ الْيُسْرَ وَ لايُريدُ بِكُمُ الْعُسْرَ » ( سوره‌ى بقره ، آيه‌ى 185 ) درباره‌ى افطار روزه‌ى مسافر كه « عُسْر » را براى افطار در سفر - يا غير آن - موجب حرمت روزه دانسته است « 1 » و تنها ضرر و خطر را موضوع حكم قصر از كيفيت نماز و افطار روزه دانسته است . در اين صورت بايستى به‌همين نظر عمل كند ، زيرا از جريان « إنْ كُنْتُمْ لاتَعْلَمُونَ » كه موضوع پرسش از « اهل‌الذكر » است بيرون رفته و خودش از اهل‌الذكر در اين مسأله شده است . و در صورتىكه مجتهدى از شما كه خود هم مجتهديد - در فتواهايش و يا بعضى از آن‌ها - برمبناى كتاب و سنت - از شما برتر باشد برمبناى اتبّاع از قول احسن بايد در مسائلى كه از شما برتر است از او تقليد كنيد البته برمبناى اجتهادى كه خود آن تقليدى اجتهادى است .\r\n\r\n\r\n","description":"","footnote":"\r\n( 1 ) - و نيز آيه‌ى ( 101 : نساء ) كه كوتاه كردن نماز را در انحصار خطر دانسته ، آن هم كوتاهى در كيفيت نماز است و نه در كميتش چنان‌كه در ( آيه 31 : سوره‌ى بقره ) آمده كه « فان خفتم فرجالًا او ركباناً »\r\n","page_name":" 32 ","page_number":32},
  {"content":"\r\n\r\nچنان‌كه مىبينيم بسيارى از مقلدان يا متجزّيان در اجتهاد و بلكه مجتهدانى نيز با مطالعه‌ى كتاب « مسافران » قانع و آگاه شده و تقليد و يا اجتهاد خود را عوض كرده‌اند ، كه مجتهدان عادل و با انصاف كسانى هستند كه تعبّد به‌رأى خود ندارند بلكه آن‌ها پيروان دليل‌اند و چون دليلى قاطع بيابند نظر و رأى خويش را بر آن مبنا استوار مىنمايند ، و ديگران هم برمبناى اين‌كه اين خود « احسن‌القول » است بايد آن را بپذيرند .\r\nو جاى بسيار شگفتى است كه شرعمداران ما نوعاً مسائل دشوار عقلى را در ديد و دسترس عموم مردم مىنهند ، با آن‌كه بسيارى از آن‌ها كشش دريافتش را ندارند ، چون داراى چنان تخصصى نيستند ، ولى مسائل فقه عملى را كه عموماً عُرفياتى بيش نيستند ، و فهمشان در اختصاص همان عُرف است ، از دست رسشان دور نگه مىدارند . در صورتى كه خودشان براى دريافت مفاهيم عرفيه‌ى آيات و روايات به‌همان فهم عرفى نيازمندند ، و چرا اينطور وارونه عمل مىكنند ؟ خدا مىداند و اهلش .\r\nبا آن‌كه روش پيامبر بزرگوار صلى الله عليه و آله و سلم و ائمه‌ى اطهار عليها السلام همين بوده كه حقايق اسلامى و به‌خصوص احكام شرعيه را در حد امكان با براهينش در دسترس عموم مىنهادند ، تا هر كس به‌اندازه‌ى توان و استعدادش از اين معارف بىكران بهره گيرد ، و حتىالمقدور در دريافت حقايق دين خودكفا گردد .\r\nو به‌استثناى امامان معصوم عليهم السلام كه دريافت‌كننده‌ى تمامى رسالت پيامبر صلى الله عليه و آله و سلم بوده‌اند . ساير مسلمين همه بايد بدون هيچ امتيازى به‌منبر شرع گوش فرا داشته و در تفّهم احكام دينى خود و اتخاذ رأى برمبناى كتاب و سنت همواره در طول زمان و عرض مكان مطيع و منقاد و آزاد باشند .\r\nو چون كتاب‌اللَّه و سنت رسول‌اللَّه صلى الله عليه و آله و سلم كه هر دو احكام اسلامى رابه‌گونه‌اى مستدل بيان مىكنند و مخاطب آيات و روايات نيز همه مكلفان هستند بنابراين فهمش هم در انحصار گروه ويژه‌اى نيست ، زيرا « هدىً لِلنّاس » است ، بنابراين شرعمداران وظيفه دارند تا سرحد امكان نارسايىهاى « ناس » را در فهم كتاب و سنت بر طرف سازند ، و در اين زمينه به‌آن‌ها پر و بال دهند ، و آن‌چه به‌آن‌ها مىگويند حتىالامكان با دليل و برهان\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nباشد ، تا اين تقليدهاى موجود خشك بىمغز از ميان برود ، و آگاهى مردم مسلمان نغز ، پر مغز و روز افزون گردد ، كه شارع مقدس نيز از ما همين انتظار را دارد ، كه سعى كنيم اين تقليدهاى مرده موجود را زنده و اجتهادى نماييم - و به‌عباد خدا بياموزيم كه تقليد بايد از روى دليل و اجتهاد باشد ، نه تقليدِ صرفِ بىروح و مرده ، كه اگرتقليد مرده در فقه اسلامى باطل است منظور همين تقليدها و تَقَلُّدهايى است كه درجامعه اسلامى شيعتاً وسنّتاً رواج دارد كه نه تنهااز روى دليل و اجتهاد نيست ، بلكه كلًا از روى جهل و بىاطلاعى و مرده است ، والّا تقليد از مجتهدى كه در علم و تقوا از همگان برتر بوده و هم‌اكنون از دنيا رفته و مرده و در علماى حىّ و زنده اعلم و اتقاى از او را نداريم و كسى هم مطابق او نيست ، تقليد چنين مجتهدى نه تنها جايز كه واجب نيز هست - همان‌طورى كه بيان داشتيم در آيه‌ى شريفه « فَبَشِرْ عبادِ . الَّذينَ يَسْتَمِعُونَ الْقَوْلَ فَيَتَّبِعُونَ أحْسَنَهُ أولئكَ الَّذينَ هَداهُمُ اللَّه وَ أولئكَ هُمْ أولُواالألْبابِ » ( سوره‌ى زمر ، آيه‌ى 18 ) شاهد و دال برهمين مطلب است .\r\nو به‌همين مناسبت ، ما در تفسيرالفرقان و تبصرةالفقها ادله‌ى تفصيلى احكام را در پرتو آيات احكام به‌ميان آورده‌ايم ، و در اين رساله نيز - چنان كه مشاهده مىكنيد - حتىالمقدور بىدليل سخنى نداريم ، چنان‌كه در كتاب‌هاى مناسك حج ، مسافران ، سپاه نگهبانان ، مفسدين فىالارض ، مفت‌خواران ، پاسخ استفتائات ، حقوق زنان ، مفت‌خواران ، فقه گويا ، حكومت صالحان يا ولايت فقيهان و مانند اين‌ها همين روش را دنبال كرده‌ايم .\r\nاميد است در اين روش نوين ، كه پيروى از روش ديرين پيامبر بزرگوار صلى الله عليه و آله و سلم و ائمه اطهار عليهم السلام مىباشد توفيق بيشتر و وسيع‌ترى در دلنشين شدن احكام خداى تعالى بيابيم .\r\nدر ضمن صفحات اين دفتر براى بيش و كم ساختن محتوايش بر اثر انتقادهاى سازنده و برازنده به‌روى تمامى پژوهشگران معارف قرآن و سنت هم‌چنان باز است .\r\nو اين‌جا در خاتمه‌ى مسائل اجتهاد و تقليد اضافه مىكنيم كه اجتهاد شورايى در\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nاحكام سياسى و غير سياسى كه مورد اختلاف است ، برحسب كريمه‌ى « وَ أمْرُهُمْ شُورى بَيْنَهُمْ » ( سوره‌ى شورى ، آيه‌ى 38 ) ضرورتى اسلامى است ، زيرا رأى شخص واحد هر اندازه هم از نظر علم و تقوا برتر از ديگران باشد ، بازهم در برابر نظر جمعى شوراى فقيهان ، احياناً مورد بازنگرى و تبلور و تكامل خواهد بود ، زيرا تبادل نظرات - ميان اهل نظر - فقيهان را مطمئن‌تر و نظرات مَأخوذه را تكامل بيشترى مىبخشد .\r\nو اين‌جا اگر در شوراى فقيهان شايسته اتفاق نظر حاصل شود كه چه بهتر و برازنده‌تر ، و اگر هم اتفاق نظر حاصل نشود ، به‌هرحال نظراتشان پخته‌تر و نزديك‌تر به‌واقع مىشود و اينجاست كه پيروى از راى اكثر جا دارد و متعيَّن است .\r\nاگر چنان جريانى پيش آمد كه چه بهتر و گرنه - در صورت تساوى آراى طرفينِ شوراىِ فقاهت - از مجتهدانى بايد تقليد كرد كه بر محور كتاب و سنت با بررسى هر چه بيشتر در قرآن و سنت و نظرات همراهانشان فتوى مىدهند ، كه در نتيجه رأيشان فعلًا و در زمان غيبت حضرت صاحب - عج‌اللَّه تعالى فرجه‌الشريف - « احسن‌القول » بوده و مقلدانشان نيز مصداق واقعى و حقيقى « ألَّذينَ يَسْتَمِعُونَ الْقَوْلَ فَيَتَّبِعُونَ أحْسَنَهُ » مىباشند .\r\nشور با فقيهان زنده بر شور با فقيهان مرده - كه مراجعه به‌نظرات آن‌هاست برتر است ، زيرا دومى شورى صامت و اولى شورى گوياست كه در نتيجه نظراتشان مورد ردوبدل و نفى و اثبات است ولى شور هر دوگانه بسى برازنده‌تر و جاافتاده‌تر است . و اگر شرعمداران برمبناى تفكر درست و شور در احكام قرآن فتواهايى دهند . اختلاف در احكام بسى كم‌تر و كم رنگ‌تر خواهد شد ، كه مرجع اصلى در اين ميان قرآن و سنت قطيعه است و شوراى فقيهان نيز بايد برمبناى اين دو باشد . كه در اين صورت مرجع تقليد تنها شوراى فقيهان خواهد بود و نه اين و آن ، و در صورت عدم تحقق شوراى فقيهان ، تنها از فقيهى بايد تقليد كرد كه « احسن‌القول » را براساس قرآن گويا باشد ، و اگر شما از مجتهدى كه او را عالم‌تر و با تقوىتر از ديگر مجتهدان دانسته‌ايد تقليد كرده‌ايد ، براى اطمينان بيشتر با بررسى احكام قرآنى تقليدتان را محكم‌تر كنيد ، و يا در صورت تخلف مرجع تقليدتان از فقه قرآنى بايد تقليد از او را ترك بگوييد ، ولى اگر مجتهد\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nباشيد و كس ديگرى را از خود اعلم و اتقى بدانيد در اين صورت بايد در مسائل مورد اختلافتان از او تقليدى مجتهدانه كنيد و در هر صورت پيروى از « احسن‌القول » و قول احْسَنْ بر همه مكلفان واجب و لازم و متعين است .\r\n\r\nمراحل بلوغ\r\nمسأله‌ى 24 - بر پايه‌ى آيه‌ى « و اوحِىَ الَىَّ هذا الْقُرْآنُ لِأُنْذِرَكُمْ بِهِ وَ مَنْ بَلَغَ . . . » ( سوره‌ى انعام ، آيه‌ى 19 ) شريعت قرآنى ويژه‌ى تمامى بالغان و مكلفان است ، و نخستين گام بلوغ و رسايى ، دريافتى ساده و پذيرا از پايه‌هاى عقيدتى اسلام است به‌اندازه‌اى كه مسئوليت آور باشد . و اين بلوغ و رسايى از نظر روحى و جسمى مراحلى گوناگون دارد :\r\nمسأله‌ى 25 - مرحله‌ى نخستين احكام بلوغ ، رسايى و پذيرش الزامى عقلى براى نماز و مانند آن است ، كه زيربناى تمامى عبادات و ارتباطاتِ بندگى در برابر حضرت اقدس الهى است . و همان رشد عقلى شناخت خداى تعالى و دين براى انجام نقطه‌ى نخستين احكام اسلامى كافى است .\r\nمسأله‌ى 26 - ميانگين بلوغ در مورد نماز و مانندش - از تكاليف عقلانى - براى پسر و دختر نوعاً از آغاز ده سالگى است ، زيرا به‌گونه‌اى همسان و همپايه در جو ايمانى عقيده‌ى ايمانى را آغاز مىكنند ، چنان‌كه رواياتى هم در اين زمينه وارد شده است .\r\nمسأله‌ى 27 - مرحله‌ى دوّم بلوغ ، بلوغِ براى روزه دارى است كه معيار آن توانايى جسمى ، و ميانگينش براى هر دوى پسر و دختر ، سيزده سالگى است ، و توانايى جسمى دختر اگر كم‌تر از پسر نباشد ، بيشتر هم نيست ، و دست بالا برابرند . و در رواياتى هم سن معمولى بلوغ هر دو را - براى روزه - سيزده سالگى ذكر فرموده‌اند بنابراين اين خود تحميلى ناروا بر دختران است كه شش سال پيش‌تر از پسران روزه بگيرند ! بنابراين نظرات و فتاوا نه سال براى دختران و پانزده سال براى پسران هيچ‌گونه پايه و اساسى ندارند .\r\nمسأله‌ى 28 - سومين مرحله‌ى تكليف ، بلوغ براى ازدواج است كه ميزان آن ، توان\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nزناشويى است . و در اين مرحله نوعاً دختران زودتر از پسران بالغ مىشوند . و بلوغِ جسمى و جنسى در دختران تقريباً يكسان است .\r\nمسأله‌ى 29 - مرحله‌ى چهارم ، بلوغ اقتصادى است كه نوعاً پسران از دختران جلوترند ، زيرا رشد و زمينه‌ى تلاش اقتصاديشان قهراً بيشتر است ، به‌ويژه براى پرداخت حقوق شرعيه ، حجّ ، عمره و ساير عباداتى كه نياز مالى دارند .\r\nمسأله‌ى 30 - مرحله‌ى پنجم ، بلوغ براى تبليغ اسلام و امر به‌معروف و نهى از منكر است كه به‌هنگام دارا بودن شرائط لازم ، بر هر دوى پسر و دختر واجب است . و اين‌جا هم مسئوليت و امكان براى پسران بيشتر و پيشتر از دختران است ، زيرا در اجتماع وسيع‌ترى زندگى مىكنند .\r\nمسأله‌ى 31 - مرحله‌ى ششم ، بلوغ براى جهاد و دفاع است كه بر پسرانى كه واجد شرائط آن باشند واجب است ، و در صورت نياز كلّى و بسيج عمومى بر دختران نيز واجب مىگردد .\r\nمسأله‌ى 32 - معيار نشيب و فراز بلوغ در تمامى مراحل آن ، توان عقلى سپس بدنى يا جنسى يا مالى و يا اجتماعى است .\r\nمسأله‌ى 33 - بايد توجه داشت باشيم كه « مَن بَلَغَ » در آيه‌ى شريفه داراى دو بُعْد است . بُعْدِ اولش ، اثبات وظائف فرديّه و شخصيّه است ؛ و بُعْدِ دومش علاوه بر دريافت وظائف فرديّه و شخصيّه ، طبق شرائط و ضوابطى مشتمل بر بلوغ غيرى و احكام رسالتى نيز مىباشد ؛ زيرا « من بلغه » : يعنى هر كس دعوت قرآنى به‌او برسد و برايش رسا باشد كه تنها بلوغ خودى براى تكليف شرعى كافى نيست ، بلكه كوشش خودى و غيرى هم در بلوغ و رسايى احكام براى دانستن آن‌ها واجب است كه در صورت تقصير بالغان خودشان گناهكارند ولى در صورت تقصير شرعمداران كه بايد احكام الهى را تبيين كنند اينان مقصّر و مكلفانِ غير مجتهد قاصرند بنابراين « مَنْ بَلَغَ » دو بعدى است .\r\nكه من بلغِ اوّل بلوغ لازم و خودى يا رسايى شخصى است و مَنْ بَلَغ‌ى دوم كه « مَنْ بَلَغَهُ » است متعدى است كه هم بلوغ خودى و هم غيرى است .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمسأله‌ى 34 - و در كل چنان كه ديوانگان كلًا بالغ و مكلف نيستند ، سفيهان و ناتوانانى كه از نظر عقلى ، علمى ، بدنى و مانند اين‌ها كمبودهايى دارند نيز از اين جريانات مستثنايند ، چنان كه توانمندان تكاليفى بيشتر از ديگران و در زمان‌هايى كم‌تر دارند مثلًا حضرت ولىِّ امر - عجل‌اللَّه تعالى فرجه‌الشريف - در سن پنج سالگى به‌مقام امامت نائل شدند كه فوق تكليف است ، و از علما علامه‌ى حلّى كه در سن هشت سالگى مجتهد شد ، و مانند ديگر مكلفان قبل از بلوغ جسمى به‌بلوغ علمى و تكليفى رسيد ، و در برابرشان كسانى هستند كه بسى ديرتر از سن تكليف معمولى بالغ مىشوند .\r\nو چنان كه گذشت سنين ده و سيزده و . . . سال خود ميانگينى از عمر تكليف است .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nمطهّرات و طهارت‌ها\r\nمسأله‌ى 35 - اسلام والاتر از تمامى شريعت‌ها ، شريعت طهارت و پاكى و پليد زدايى در تمامى ابعاد انسانى است ، چه پاكىهاى درونى - كه اصل‌اند - و چه برونى كه چهره‌ى ظاهرى انسان را پاك مىكنند ، چنان‌كه « لِيُطَهِّرَكُمْ بِهِ » ( سوره‌ى انفال ، آيه‌ى 11 ) در قرآن كريم ، و « ألطَّهارَةُ مِنَ الْإيمانِ » در سنّت تمامى انواع طهارت‌ها را از ايمان دانسته ، كه مقصود از « من الايمان » درونى و برونى است ، « من‌الايمان » ميان نهاد ايمان و طهارت وحدت و هماهنگى و همبستگى عمومى نهاده ، و « مِن » اين‌جا جنسى است كه كل ايمان‌ها را در درون و برون فراگير است .\r\nمسلمان همان‌گونه كه به‌حكم ايمان موظف است فطرت ، عقل ، علم ، اخلاق ، عقيده و تمامى ابعاد درونى خود را از بدىها و ناپاكىها بزدايد ، همين‌طور ظاهر خود را نيز بايد به‌پاكى و پاكيزگى آراسته سازد كه « إن‌َّاللَّهَ جَمِيلٌ و يُحِب‌ُّالجَمالَ » خدا زيباست و زيبايى را دوست دارد .\r\nهندسه‌ى ايمانى داراى سه ضلع است : 1 - پاكى بدن ، لباس ، خانه ، زن و فرزند و . . . از تمامى پليدىهاى نجس و غيرنجس . 2 - پاكى به‌وسيله‌ى وضو يا غسل و يا تيمم كه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبراى تشرف به‌معراج عبادت نماز و مانند آن است . 3 - طهارت‌هاى باطنى و درونى كه در اين طهارت‌ها بايد : نيّت‌ها ، دانش‌ها ، بينش‌ها ، عقيده‌ها ، هدف‌ها و . . . را از همه‌ى پليدىها و رذايل اخلاقى پاك كرد تا بدين وسيله درون انسان از همه‌ى ناپاكىها و آلودگىها پاك گردد و آن دو طهارت قبلى مقدمه‌ى اين طهارت درونى است . به‌اين معنا كه لازمه‌ى اين طهارت درونى آن دو طهارت ظاهرى است كه آن دو طهارت و پاكى جزء مقدمات براى آمادگى هرچه بيشتر اين طهارت درونى مىباشد .\r\nو چنان كه آب پاك از بهترين وسايل براى پاكىها و پاكيزگىهاى برونى است ، همچنين دانش ، بينش ، نيت و عقيده‌ى پاك نيز عواملى بسى شايسته براى پاكى و پاكيزگى درون و برون است ، و هماهنگى برون و درون انسان در هرگونه پاكى و پاكيزگى خود مسئوليتى است بس والّا و شايان توجه همگى مؤمنان كه « الْطَّهارَةُ مِن‌َالْإيمانِ » و آب بهترين پاك‌كننده‌ى پليدىهاى ظاهرى است ، و چه زيبا سخنى از امام معصوم عليه السلام است كه « ألْماءُ يُطَهِّرُ وَ لا يُطَهَّرُ » آب پاك مىكند و پاك‌كننده‌اى ندارد . و هنگامى هم كه متنجس شد از آب بودن بيرون است ، مثلًا زمانى كه رنگ يا بو يا طعم نجاست را به‌خود گرفته و مغلوب نجاست گردد ، چنان كه در خبر نيز آمده « مادامى كه آب بر نجاست غالب باشد - به‌طورى كه آن‌را در خود محو و ناچيز كند - هرگز متنجس نمىشود ، و تنها هنگامى كه نجاست بر آب غلبه كرد اين‌جا است كه متنجس مىشود . كه ديگر آب نخواهد بود چون از اطلاق خود خارج شده است . »\r\nو بالاخره اجماع فقيهان در پاكى آبى كه با آن ادرار و مدفوع را شسته‌اند ، اگر هم‌چنان بدون تَغَيُّر به‌نجاست باشد - گرچه اجزايى از مدفوع در آن نمودار است - اين خود دليلى است متقن براين‌كه آب قليل و كم تا تَغَيُّرى به‌نجاست نيافته هم‌چنان پاك است - گرچه پاكيزه نباشد - زيرا تَنَجُّسِ آب كم به‌وسيله مدفوع در غير آب‌ريزه ، با پاكى آن در آب‌ريزه‌ى مدفوع خود تناقضى است روشن ! ! !\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nآب\r\nمسأله‌ى 36 - آب آزاد كه آن‌را آب مطلق مىنامند همان است كه تنها « آب » است ، كه نه در خودش اضافه‌اى وجود دارد و نه در نامش ، و قيدهايى مانند شور ، تلخ ، شيرين ، دريا ، چشمه ، چاه و يا چركين و پليد و مانند اين‌ها كه بخشهاى گوناگون آب را مىشناسانند ، اين قيود اضافه‌اى بر اصل ماهيت آب ندارند كه همه و همه آب است و ديگر هيچ .\r\nولى مثل آب انگور ، آب انار ، آب غوره ، آب ليمو و مانندش ، يا آب گِل و گُلاب و آب لجن كه از اصل آب بودن خارجند ، حكم آب آزاد و مطلق را ندارند ، تا چه رسد به‌مانند آب طلا ، آب اسيد و غيرآن ، و در جمع آن‌چه بدانيم آب است حكم آب را دارد ، و آن‌چه بدانيم آب نيست همان حكم غير آب را ، و آن‌چه مورد ترديد است كه آب بوده و يا غير آب و سپس مورد شك قرار گرفته ، در اين‌گونه موارد استمرار حكم حالت گذشته‌اش هم‌چنان از نظر حكم آب يا غير آب بقوّت خود باقى است .\r\nمسأله‌ى 37 - آن‌چه آب است هر جا و هر اندازه و به‌هرگونه كه باشد برحسب نص دو آيه‌ى قرآنى هم پاك و هم پاك كننده است كه « وَ أنْزَلْنا مِنَ السَماءِ ماءً طَهُوراً » ( سوره‌ى فرقان ، آيه‌ى 48 ) « لِيُطَهِّرَ كُمْ بِهِ » ( سوره‌ى انفال ، آيه‌ى 11 ) « از آسمان آبِ طهور كه ناپاك‌ها و ناپاكيزگىها را با آن پاك كند فرستاديم » و چون تقريباً تمامى آب‌هاى زمين از همان آبِ طهور آسمانى است كه « وَ أَنْزَلْنا مِنَ السَّماءِ ماءً بِقَدَرٍ فَأَسْكَنّاهُ فِىالْارضِ وَ إنّا عَلى ذَهابٍ بِه لَقادِرُونَ » ( سوره‌ى مؤمنون ، آيه‌ى 18 ) « و از آسمان آبى فرو فرستاديم و در زمين ساكنش كرديم و اگر بخواهيم آن‌را باز پس مىبريم » كه نه « كُرّ » بودن در پاكى و پاك كردن و متنجس نشدن شرط است ، و نه هر شرط ديگر ، و تنها آب بودن در پاكى و پاك‌كنندگى و انفعال‌ناپذيرى كافى است و ديگر هيچ ، زيرا « آب » برحسب اصل آفرينش « طهور » :\r\nپاك و پاك‌كننده است .\r\nمسأله‌ى 38 - اين سه حالت پاكى و پاك‌كنندگى و تأثيرناپذيرى كه از حالات ذاتى آب است هرگز زوال‌پذير نيست مگر آن‌كه يا از آب بودن بيرون رود مثل گِلْ آب يا\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nگُلاب ، و يا آن‌كه رنگ يا بو و يا طعم نجاست را به‌خود گيرد كه ديگر آبش ننامند ، چنان‌كه در حديث مشهور بين شيعه و سنى از پيامبر بزرگوار آمده است كه « خلق‌اللَّه الماءَ طَهُوراً لا يُنَجِّسُهُ شَىٌ إلّاما غَيَّرَ لَوْنَهُ أوْ طَعْمَهُ أوْ رِيحَهُ » كه نجس شدن آب در انحصار اين‌گونه تغيير - رنگ ، مزه و بو - است و ديگر هيچ « 1 » .\r\n\r\n\r\n","description":"","footnote":"\r\n( 1 ) - از جمله كسانى كه آب قليل را بدون تغيير يافتن به‌نجاست ، متنجس نمىدانند شيخ مفيد است چنان‌كه در مفاتيح ( 1 : 81 ) آمده و نيز فيض كاشانى و عمّانى ، و برحسب نقل نراقى در مستند گروهى از متأخرينند ، و از جمله‌ى معاصران ، فيض قمى است و از قدما شيخ طوسى در مبسوط و محقق در نافع و ابن ابى عقيل مىباشند و سيّد مرتضى هم زوال و از بين رفتن عين نجاست را موجب پاك شدن محلّش مىداند كه اگر با هر وسيله‌اى عين نجاست پاك شد محلّش نيز پاك خواهد شد تا چه رسد كه به‌وسيله‌ى آب زدوده شود و در كتاب‌الوسيله گويد : اگر آب قليل متنجس را با آب ديگر به‌حد كُر رسانند پاك مىشود . و نيز در كتاب خلاف شيخ طوسى و منتهاى علامه‌ى حلّى و كتاب غُنيه در برابرى كُر و قليل نقل اجماع كرده‌اند .\r\nتأثيرپذيرى و انفعال آب كم‌تر از كُر نه تنها دليلى از كتاب و سنت ندارد بلكه بر خلاف اين دو سند اسلامى نيز هست ، اضافه بر اين‌كه از نظر صحّى و بهداشتى هم پذيرفته نيست و مساحت و حجم كُر هم در روايات مربوطه‌اش تضادى حيرت‌انگيز دارد كه از نظر مساحت ميان 3 * 3 وجب و 5 / 3 * 5 / 3 * 5 / 3 وجب و از نظر وزن هم اختلاف دارند ، با اين وصف آب كم‌تر از كُر را تأثيرپذير مىدانند كه نه كُرش معلوم است و نه در صورت معلوم بودنش قابل قبول است ، مثلًا مىگويند : اگر سگى در آبى - به‌اندازه‌ى كُر - بول كند اين آب همچنان پاك است ولى اگر همان سگ از آن بنوشد متنجس مىشود و اگر صدها ظرف آب كم‌تر از كُر را با فاصله روى آن بريزند باز هم پاك نمىشود !\r\nوانگهى برمبناى انفعال آب قليل با برخورد با نجاست ، كلًا تطهير نجاست با آب قليل محال است زيرا در اين برخورد كه نخست اين آب متنجس مىشود چگونه اين نجاست را پاك مىكند ، و اگر هم نخست آن را پاك مىكند پس چگونه در همان حال - يا بدتر پس از آن - متنجس مىشود ؟ ! ! ! و ما در اين رساله ، اضافه بر ذكر مختصرى از ادلّه‌ى احكام برمبناى قرآن كريم ، احياناً روايات و اقوالى را هم كه با نظرات قرآنى در طول تاريخ فقاهت ، موافقت دارد در پاورقى ياد مىكنيم كه معاذاللَّه اين اقوال قرآنى را ناآگاهان به‌فقه اسلامى به‌عنوان مخالفت با بزرگان ، برچسب بطلان نزنند گرچه بزرگى بزرگان هرگز نبايد چشم حق بين ما را كور كند به‌طورىكه به‌خاطر احترام شخصى بزرگ يا مثلًا فقيهى عالى مقام گفته حق متعال و سخن درست [ قرآن كريم 
  ] را ناديده انگاريم و بر خلاف كتاب [ الله 
  ] و سنته قطعيه احتراماً للاستاد يا احتراماً للعالم سخنى ناروا و نادرست را به‌خدا و رسول نسبت بدهيم . و نعوذ بااللَّه تعالى من شرور افكارنا و اعمالنا و اقوالنا .\r\nو اصولًا در بسيارى از مسائل ، نظرات علماى اسلامى اختلافات زيادى دارد و ما در تمامى نوشته‌هاى فقهى تنها نظراتى را مىپذيريم كه با [ قرآن كريم 
  ] و سنّت قطعيّه موافق باشند . و اگر هم در مواردى تمامى مؤلفان كتاب‌هاى فقه موجود بر خلاف قرآن فتوى داده باشند تنها مستفاد از قرآن مورد قبول ما است ، و ديگر هيچ ، زيرا [ قرآن كريم 
  ] كتابى است معصوم و فقهاى اسلام و مستندات غير قرآنيشان هرگز معصوم نبوده و نيستند ، و نيز درصد كمى از فتاواى فقها در دست است ، كه اگر تمامى آن‌ها هم صددرصد بر خلاف قرآن فتوا دهند باز هم پذيرفته نيست . و حتى اگر بر فرض محال شخص معصوم هم بر خلاف قرآن سخنى بگويد عصمتش مورد خدشه قرار مىگيرد ، ولى معصومان عليهم السلام صددرصد پيروان قرآنند و اگر رواياتى بر خلاف قرآن از آنان نقل شده يا جعل است و يا بر اثر كج‌فهمى راويان به‌ميان آمده و اقوالى كه در اين رساله آمده تماماً از مفتاح‌الكرامه و الينابيع‌الفقية و تذكرة علامه و مستند نراقى و برخى از رساله‌هاى علميه نقل شده است . و نكته‌ى قابل توجه اين است كه فتاواى خلاف مشهور ، خصوصاً از علماى بزرگ خود دليل بر صحيح‌تر بودن آن‌هاست كه جرأت چنان مخالفت‌هايى را كرده‌اند\r\n","page_name":" 42 ","page_number":42},
  {"content":"\r\n\r\nزيرا برحسب نص اين حديث كه مورد اتفاق تمامى فرقه‌هاى اسلامى است ، خداى تعالى آب را « طَهُور » ؛ پاك و پاك‌كننده آفريده ، آن گونه كه هرگز چيزى آن‌را نجس نمىكند مگر نجاستى كه رنگ يا مزه يا بويش را عوض كند ، كه به‌هرحال آب مطلق نخواهد بود ، بلكه آبى خواهد بود با قيد خبيث و پليد كه قابلّيت براى تطهير نداشته و آشاميدنش نيز حرام است ، و چنان كه مىبينيم در اين تغييرناپذيرى نه مساحت شرط است و نه وزن و نه هيچ شرطى ديگر ، و تنها آب بودن است و ديگر هيچ ، آب پليدى هم كه پاك است به‌حكم « وَ يُحَرِّم عَلَيهِمُ الَّخبائِثَ » ( سوره‌ى اعراف ، آيه‌ى 157 ) تمامى استعمالاتش - به‌جز استعمالات خارجى مانند آبيارى و تطهير امكنه و امثال اين‌ها - حرام است .\r\nمسأله‌ى 39 - در برابر اين دو آيه كه آب را تنها براى آب بودن پاك و پاك‌كننده و تأثيرناپذير معرفى كرده ، و نيز حديث پيامبر صلى الله عليه و آله و سلم كه متنجس شدنش را در انحصار يكى از سه دگرگونى به‌نجاست خوانده است ، تنها حديثى معتبر و مسلّم كه خودنمايى مىكند حديث « إذا بَلَغَ الماءُ قَدرَ كُرٍّ لَمْ يُنَجِّسْهُ شىٌ » مىباشد : « هنگامى كه آب به‌اندازه‌ى كُر رسد چيزى آن را نجس نمىكند » كه مفهومش « اگر به‌اندازه‌ى كر نرسد چيزى آن را نجس مىكند » است ، اين حديث مورد استدلال كسانى است كه « كُر » بودن آب را شرط متنجس نشدنش دانسته‌اند .\r\nو اين مفهوم - و نه منطوق صريح - اگر هم شموليت داشت در برابر اين آيات ، و روايات مسلّم پيامبر صلى الله عليه و آله و سلم موقعيتى نداشت ، و حداقّل اين است كه اين دو حديث كه با يكديگر معارضند با عرض بر قرآن دومى ساقط و اوّلى با موافقت قرآن هم‌چنان به‌قوّت\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nخود باقى مىماند ، و روايات ديگرى هم كه اين دو نوع دلالت را دارند به‌همين سرنوشت گرفتارند .\r\nولى با دقت در حديث « كر » جايى براى اين معارضه‌ى خيالى هم نمىماند كه شايد و بايد « شيىٌ » در حديث « كر » نجاستى باشد كه آب را دگرگون كند ، و بسيار روشن و عادى است كه در سرزمينى هم‌چون حجاز داغِ كم آب هرگز كسى در آب « كرّ » يعنى معمولًا زياد ، به آن اندازه‌اى نجاست نمىافكند كه دگرگونش كند ، و اين دو « شيىٌ » كه هر دو به‌معنى نجاست است با يكديگر هم‌آهنگ هستند كه \" لا يُنَجِّسُهُ شيىٌ \" در حديث پيامبر هر نجاستى است چه كم و چه زياد ، مگر آن‌كه « غيَّر . . . » رنگ يا طعم يا بويش را دگرگون كند ، و « لَمْ يُنَجِّسُهُ شيىٌ » در حديث ديگر هم به‌معنى همان نجاست دگرگون كننده است كه در چنان جو و موقعيتى از قحطى آب ، و بلكه هيچ‌گاه چنان اتفاقى هم نمىافتد كه به‌اندازه‌اى نجاست در آب زياد بريزند كه دگرگون شود مگر در فاضلاب‌هاى حمامات و يا چاه‌هاى مستراح‌ها و امثال آن‌ها ، و بالاخره مفهوم حديث « لاينجسه شىٌ » اين است كه اگر آب زياد نباشد چيزى آن را نجس مىكند ، و اين چيز در ظاهر مجهول است ، ولى با بررسى گذشته اين همان نجاست تغييردهنده‌ى آب است . و در احاديثى هم كه از رسول گرامى صلى الله عليه و آله و سلم نقل شده لفظ كرّ چندان نمودى ندارد ، و در هر صورت كرّ در لغت به‌معنى زياد است كه به‌مناسبت‌هاى مختلف ، گوناگون است .\r\nاختلاف اندازه‌ى « كرّ » هم از نظر وزن و هم از نظر مساحت در روايات ، خود نيز گواه براين است كه « كرّ » اندازه معينّى ندارد ، و تنها به‌معنى آب زياد است در مقايسه با نجاستى كه با آن تماس گرفته و مخلوط با آن شده است ، به‌عنوان مثال يك سطل آب در مقابل دو يا سه قطره خون يا بول كرّ است ، و يك كيلو خون در يك حوض آب ، كه رنگ و طعم و بويش را عوض نكند آن حوض آب كرّ است و هكذا . كه فقط نجاستى زياد نسبت به‌آب قليل به‌طورى كه بتواند بو يا رنگ يا طعم آن‌را عوض كند ، مىتواند آن آب قليل را دگرگون و متَنَجِّس سازد و اين هم طبعاً كم‌تر وجود خارجى دارد .\r\nدر هر صورت برحسب نص دو آيه ، و حديث پيامبر صلى الله عليه و آله و سلم هيچ نجسى هيچ آبى را\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمتنجس نمىكند مگر آن‌كه به‌يكى از سه تغيير دگرگونش كند .\r\nو مگر ممكن است كه كر بودن شرط اصلى متنجس نشدن باشد و براى بيان چنان قاعده‌ى مهمى تنها با مفهوم : « اگر آب به‌اندازه‌ى كر نباشد چيزى آن را نجس مىكند » اكتفا شود كه اين چيز اولًا بر تمامى چيزهاى نجس دلالت ندارد ، و ثانياً چنان‌كه گذشت تنها آن يك چيز نجس مخصوصى را كه نجس‌كننده و تغيير دهنده است نمودار مىكند و بس .\r\n\r\nقليل\r\nكم\r\nآب قليل ، هم در برابر كر و زياد است ، و اين چه حكمى است كه در عين مورد بلوا بودنش كه شب و روز مورد نياز مكلفان است ، به‌ويژه در جو قحطى آب حجاز و آن‌هم در زمان نزول وحى كه شدت قحطى آب - در محيط وحى - به‌مراتب از الآن بيشتر بوده ، چنان حكمى اين‌گونه مجمل و نامفهوم يا با چنان مفهومى نارسا بيان گردد ؟ در صورتى كه در اين‌گونه احكام حتماً بايستى به‌وسيله‌ى ادله‌ى قطعى كه از دو نظر سند و دلالت براى همه قطعيت داشته باشد در دسترس همگان قرار گيرد .\r\nمسأله‌ى 40 - دگرگونى سه‌گانه‌ى آب كه از پاكى و پاك‌كنندگى بيفتد فقط در انحصار رنگ يا بو يا طعم خود نجاست و در راستاى صفات سه‌گانه‌ى نجاست است ، كه اگر بول آميخته‌ى با آب انار رنگ آب را انارگونه كند ، و هرگز يكى از ويژگىهاى بول را به‌خود نگيرد ، اين‌گونه تغيير هم ، چنان اثرى را ندارد ، مگر آن‌كه مثلًا رنگش به‌اندازه‌اى تغيير يابد كه ديگر به آن آب نگويند كه اين‌جا تنها از نظر آب نبودن - و نه صرف دگرگون شدن - از « طهور » بودن مطلق بيرون رود - چنان‌كه مىگويند - اين آب به‌گونه‌ى مطلق « مُطهِرْ » و پاك‌كننده نيست ، و نه آن‌كه متنجس است .\r\nو در هر صورت اگر آب به‌گونه‌اى به‌وسيله‌ى نجاستى دگرگون شود ، كه يكى از سه ويژگى نجاست بر آن غلبه كرده و از صفت آب « طهور » بودن بيرونش كند يا خبيثى نجاست‌وار شود ، اين‌جا هم برحسب اين حديث متواتر متنجس خواهد شد ، و هم مورد\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاين دو آيه شريفه « طهور » نخواهد بود زيرا اصولًا با چنان دگرگونى يا آب نيست و يا آبى پليد و نجاست‌بار است .\r\nو در خبر است كه تا هنگامى كه آب بر نجاست غلبه دارد پاك و پاك‌كننده است ، و تنها هنگامى كه نجاست بر آب غالب شد - كه برحسب حديث گذشته يكى از ويژگىهاى سه‌گانه‌ى نجاست را به‌خود گرفت - در اين صورت اين آب نه پاك است و نه پاك‌كننده ، زيرا آبى كه خود مغلوب نجاست شده ، چگونه مىتواند بر نجاستى ديگر غالب آيد ؟ !\r\nمسأله‌ى 41 - آيا آب متنجس و يا هر چيز متنجس ديگر - و نه عين نجس - متنجس كننده‌ى چيز ديگرى هم هست ، و يا تنها خودش محكوم به‌ناپاكى است ؟ ما هرگز دليلى از كتاب و سنت بر اين نداريم كه متنجس - و نه خود نجس - در اثر ملاقاتى اثر بخش چيز ديگرى را هم ناپاك كند ، و اين مسأله‌ى عام‌البلوى كه شبانه‌روز مورد نياز همه‌ى مكلفان است ، خصوصاً در سرزمينى كم آب هم‌چون حجاز ، به‌خودى خود دليل بر تأثير ناپذيرى چيزهايى است كه با آن‌ها ملاقات مىكند آرى ! متنجس‌ترى اگر چيز پاكى را ، تَر كند اين‌جا انتقال متنجس بوده و محكوم به‌همان حكم است ، ولى متنجس خشك اگر با چيزى پاك و تَر برخورد كند آن را متنجس نمىكند .\r\nمسأله‌ى 42 - اگر آبى متنجس آثار نجاستش به‌هر وسيله‌اى از بين برود پاك خواهد شد ، چه در اثر كارهايى شيميايى و يا در تصفيه‌ى طبيعى زمين ، زيرا شرط تنجس همان فعليت تغيير آب با اوصاف نجاست است ، و آيا آب‌هاى صافى كه از زمين مىجوشند ، و اصل و منشأشان - احياناً - آب‌هاى آلوده است هم‌چنان متنجس‌اند ؟ تا آب تصفيه شده با وسائل فيزيكى و يا شيميايى هم‌چنان ناپاك باشد ! اين‌جا جاى قاعده استصحاب هم نيست ، زيرا اولًا موضوع عوض شده ، و در ثانى چنان آبى مشمول دليل طهارت است .\r\nبنابراين « متنجس » - و نه عين نجس - به‌هر شكلى با چيز ديگرى - جز در حالت رطوبت - ملاقات كند - گرچه يكى از اوصاف متنجس را به‌خود گيرد - هرگز آن را\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nمحكوم به‌حكم خود نخواهد كرد ، چه در برخورد اول و چه در برخوردهاى تَسلسُلِى ديگر ، و روى اين اصل تنها نجس و آن‌چه به‌وسيله‌ى برخورد با نجس تأثر يافته حكم نجس و متنجّس را دارد و بس مگر با انتقال خود متنجس به‌جايى پاك چنان‌كه گذشت .\r\nآب مضاف هم در صورتى نجاست‌بردار است كه هم‌چون آب مطلق با تغيير به‌نجاست محكوم به‌ناپاكى گردد ، كه در غير اين صورت پاك است مثلًا اگر نجاستى در چاه نفتى ريخته شود هرگز اين نفت نجاست‌بردار نيست ، « 1 » زيرا هرگز از نظر شرعى دليلى بر اين نداريم ، و تنها امتيازى كه آب مطلق بر آب مضاف دارد اين است كه بر طرف كردن حدث اكبر و اصغر تنها به‌وسيله‌ى آب مطلق است .\r\n\r\nدر حالت بول و غائط\r\nمسأله‌ى 43 - اين دو كه خود از نجاسات عينيه مىباشند از حدث‌هاى كوچك نيز هستند كه وضو را باطل مىكنند ، و از جمله‌ى احكامش - در صورت وجود ناظر محترم - وجوب پوشانيدن عورتين است ، و اگر ناظرى نيست وجوبى هم ندارد و دليلش از قرآن « قُلِ لِلْمُوْمِنينَ يَغُضُّوا مِنْ أبْصارِهِمْ وَ يَحْفَظُوا فُرُوجَهُمْ » ( سوره‌ى نور ، آيه‌ى 30 ) است كه نگهبانى عورت‌ها از ديگران كلًا از هر جهت واجب است - مگر نسبت به‌همسران يا كودكانى غير مميز . و از جمله نگهبانى از ديدن و نشان دادن آن‌هاست چه عورت مومن و يا كافر زيرا مفعول « يغضوا » محذوف و مطلق است كه نگريستن تمامى ناديدنىها و جايگاه‌هاى ويژه‌ى شهوانى را دربردارد .\r\nمسأله‌ى 44 - از محرمات حالت ادرار و مدفوع و همبسترى ، رو و يا پشت به‌قبله بودن است كه بايد در اين حالات پشت و روى خود را به‌قبله نكند ، چنان‌كه اخبار بسيارى هم در تفسير اين دو آيه و چه به‌طور مطلق گواه روشن بر اين حكم است « 2 » .\r\n\r\n\r\n","description":"","footnote":"\r\n( 1 ) - آقاى خمينى هم در مورد آب مضاف بيرون از معتاد كه زياد باشد تأمل كرده‌اند . و سيدمرتضى و برخى ديگر از فقيهان آن‌را همچنان پاك مىدانند\r\n( 2 ) - در خبر است از پيامبر صلى الله عليه و آله و سلم كه « هنگامى كه وارد مكان بول و غائط شديد از قبله پرهيز كنيد » كه طبعاً مقصود هر چهار سمت بدن نيست ، بلكه دو سمت جلو و عقب است زيرا چهار سمت هرگز امكان ندارد كه كلًا برابر يا پشت قبله باشد\r\n","page_name":" 47 ","page_number":47},
  {"content":"\r\n\r\nو لفظ « كراهت » در بعضى اخبار نسبت به‌اين حكم نه تنها شاهد بر عدم حرمت نيست كه دليل بر حرمت شديد نيز هست ، و اصولًا اين لفظ خصوصاً در [ قرآن كريم 
  ] به‌معنى حرمت شديد است و نه كراهت اصطلاحى كه ساخته و پرداخته دست آقايان علماست چنان‌كه « كُلُّ ذلِكَ كانَ سَيِّئُهُ عِنْدَ رَبِّكَ مَكْرُوهاً » ( سوره‌ى اسرى ، آيه‌ى 38 ) « همه اين‌ها بدش نزد پروردگارت مكروه است » ، مورد اشاره در اين‌جا شرك و ترك احسان به‌والدين و نپرداختن حقوق نزديكان و تبذير و كشتن فرزندان از ترس گرسنگى يا عار و يا زنا و آدم‌كشى و تجاوز به‌مال يتيم و پيروى از غير علم مىباشد كه كلًا از گناهان كبيره‌اند ، و آيا اين‌ها به‌اصطلاح مكروهند ؟ و يا خداى متعال به‌جاى حرام كه نص در حرمت است « مكروه » را كه به‌معنى مرجوح غير حرام باشد به‌ميان آورده است ؟ !\r\nمسأله‌ى 45 - براى تطهير مَخْرَجِ غايِط و مدفوع كافى است يا آن را بشويى و يا با چيزى كه آن را بر طرف مىسازد پاك كنى ، ولى براى تطهير محلّ ادرار در هر صورت تنها آب است كه برحسب حديث معتبر « مِثْلَىْ ما عَلَى الْحَشَفَةِ مِن الْبلَلِ » مىباشد ، يعنى دو برابر ادرارى كه بر سر عورت مانده ، كه اگر يك قطره است دو قطره آب براى تطهيرش كافى است « 1 » و بالاخره مقصود غلبه‌ى آب است بر ادرار كه دست‌كم با دو برابر بودن آب حاصل مىشود .\r\nو مىبينيم كه اين‌جا « مثلى ما على الَحَشَفْه » به‌زير دقت‌ها و سليقه‌ها و مصلحت انديشىهاى به‌اصطلاح علمايى و حوزوى احياناً معنى دو بار شستن را به‌خود گرفته ، و حال آن‌كه دو برابر رطوبتى كه بر سر عورت مانده در هيچ لغتى به‌معنى دو مرتبه شستن نيست ، بلكه در اين‌جا كمّيت مراد است و نه تعداد و كيفيت ، كه تنها دو برابر رطوبت\r\n\r\n\r\n","description":"","footnote":"\r\n( 1 ) - چنان‌كه در شرايع محقق و مقنعه شيخ مفيد و مبسوط شيخ طوسى و ذكراى شهيد اول و تذكرة و تحرير علامه هم آمده است\r\n","page_name":" 48 ","page_number":48},
  {"content":"\r\n\r\nباقى مانده‌ى بول اگر آب بر رويش بريزى پاك است .\r\nآرى « بول » در هر صورت نجس است و اگر بر سر عورت باشد اين‌گونه تطهير مىشود ، و در اين ميان « بول » طفل شيرخوار ، چه پسر و چه دختر كه لفظ « صبى » در روايت به‌معنى هر طفلى است و نه تنها پسر ، خصوص آن‌كه در ذيل روايت تصريح مىكند كه پسر و دختر در اين حكم برابرند « 1 » تنها با غلبه‌ى آب بر آن تطهير مىشود بدين معنى كه اگر روى زمين يا فرش يا لباس و يا هر چيز ديگر بول كند كافى است مقدارى آب رويش بريزى و ديگر هيچ . گرچه بول غير طفل و نجاست‌هاى ديگر هم اگر با آب مغلوب و محكوم شدند پاك مىگردند . ولى در ادرار طفل اين‌گونه تطهير اولويت دارد .\r\n\r\n\r\n","description":"","footnote":"\r\n( 1 ) - اين حديث صحيحه يا حسنه‌ى حلبى است كه از حضرت صادق عليه السلام پرسيدم درباره‌ى بول طفل ، فرمود : « بر آن آب بريز و اگر غذا خور شده آن را بشوى و پسر و دختر در اين حكم برابرند » و ظاهراً برابرى در هر دو حكم مىباشد و نه تنها حكم شستن بول طفل غذاخور\r\n","page_name":" 49 ","page_number":49},
  {"content":"\r\n\r\n\r\nنجاسات\r\nاصولًا « نجس » در اصطلاح شرعى چيزى است كه پرهيز از آن واجب است ، كه گاه اين پرهيز در تمامى ابعادِ برخوردِ با نجاسات است مانند نجاست‌هاى باطنى و روحى ، چه عقيدتى و چه اخلاقى ، كه در هر صورت پرهيز از آن‌ها واجب است ، و گاهى هم نجاستى عملى است هم‌چون شرابخوارى و قماربازى و بت‌پرستى ، كه خود اين‌گونه اعمال موضوع نجاست و مورد وجوب پرهيز مىباشند و با پاكى ظاهرى شراب و آلات قمار و بت هم هيچ‌گونه منافات ندارد .\r\nو هنگامى هم تنها در بعد خوردن و آشاميدن ، و يا نماز خواندن و مسجد رفتن نجس و پليد است .\r\nبنابراين دستور پرهيز از كارى يا چيزى تنها در همان بعد خودش معنى نجاست را به‌خود مىگيرد . و نه در تمامى ابعادش ، كه اگر پرهيز از همراه داشتن چيزى در نماز يا حج و مانند اين‌ها واجب شد ، اين ممنوعيت كه با لفظ « نجس » و يا هر لفظ مشابه ديگر باشد به‌معنى ممنوعيت مطلق نيست .\r\nمثلًا درباره‌ى عرق جنب از حرام گرچه دليلى بر وجوب پرهيز از آن را در نماز\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nداريم لكن اين دليل نجاست كلى آن را ثابت نمىكند كه نتيجه بگيريم اگر خوردنى يا آشاميدنيى با آن برخوردى مؤثر كند خوردن و يا آشاميدن آن به‌دليل اين ممنوعيت ويژه حرام باشد .\r\nو بالاخره هر حرامى نجس مىباشد به اين معناست كه پرهيز از آن واجب است ، چه حرام فكرى و عقيده‌اى و اخلاقى باشد ، يا هرگونه حرامى كه برخورد عملى با آن ممنوع اعلام شده باشد .\r\nو هم‌چنين مىبينيم كه قرآن واژه رِجْس ، نَجَس ، رُجز و مانند اين‌ها را در موارد گوناگون ممنوعيت آورده ، كه هر يك از اين‌ها به‌حسب حدود دلالت خودش ممنوعيت خصوصى و يا عموميش را مىفهماند .\r\nمثلًا مشاهده مىكنيم در آيه‌ى شريفه‌ى « إنَّما الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا » ( سوره‌ى توبه ، آيه‌ى 28 ) تنها شرك موضوع نجاست قرار گرفته است ، يعنى نجاست معنوى و نه جسمانى ، زيرا روح است كه مشرك مىشود و نه جسم چون جسم هرگز شرك‌بردار نيست .\r\nيا در آياتى كه با واژه‌ى « رِجْس » ممنوعيتى را اعلام مىدارد مىبينيم كه هر كدام ممنوعيت خاصى را در نظر دارند مانند « رِجْسٌ مِنْ عَمَلِ الشَّيطانِ » ( سوره‌ى مائده ، آيه‌ى 90 ) كه درباره‌ى « خمر ، مسير ، أنصاب و أزلام » آمده كه « من عمل‌الشيطان » هرگونه عملى ناروا را نسبت به‌اين‌ها رجس و شيطانى خوانده ، و مانند آشاميدن خمر و هرگونه كارى كه به‌آشاميدن انجامد همان خوردن و آشاميدن را و مانندشان را دربردارد ، و اين دليل بر آن نيست كه اگر « خمر » با چيز پاكى برخورد كند ، نماز خواندن با آن باطل باشد « 1 » ، چنان‌كه « مَيْسِر » : قمار ، عملى است نجس و نه آن‌كه آلات قمار نيز نجس باشند ، و هم‌چنين أنصاب كه بت‌هاى مخصوصى است كه بر آن ذبح مىكردند ، جسمشان نجس\r\n\r\n\r\n","description":"","footnote":"\r\n( 1 ) - چنان‌كه در خبر است از حضرت صادق عليه السلام كه لباسى آلوده‌ى به‌خمر است ، آيا نماز با اين لباس درست نيست ؟ فرمود : لباس كه مست نمىشود ، نماز در آن درست است . از اين روايت معلوم مىشود كه فقط خوردن خمر حرام است و بس\r\n","page_name":" 51 ","page_number":51},
  {"content":"\r\n\r\nنيست تا با ملاقات رطوبت سرايت جسمانىِ نجاست كند ، بلكه پرستش آن‌ها و قربانى كردن براى آن‌ها نجس و حرام است ، و هم‌چنين « أزلام » كه با قمارى تيرافكن حيوانى را گروهى ميان خود تقسيم مىكردند كه خود قمار و خوردن آن‌چه بدين‌وسيله به‌دست آمده « رجس » و حرام است ، و نه آن‌چه به آن تير اصابت مىكند ، مگر به‌دليلى ديگر كه اگر آن حيوان ذبح شرعى نشده باشد مردار و نجس خواهد بود . كه در اين صورت از موضوع بحث ما خارج است .\r\nو نيز مىبينيم كه « رجس » درباره‌ى منافقينى هم كه قطعاً از نظر جسم پاكند - در عين حالىكه از مشركان هم پليدترند - مورد تصريح قرآن است كه « فَأعْرِضُوا عَنْهُمْ إنَّهُمْ رِجْسٌ . . . » ( سوره‌ى توبه ، آيه‌ى 95 ) « از منافقان روىگردان شويد همواره اينان « رجس » :\r\nناپاكند خدا اين‌گونه رجس را بر كسانى كه ايمان نمىآورند مىنهد » كه از جمله پرهيز از آنان است ، و نيز عذاب دنيوى و يا اخروى كه « قالَ قَدْ وَقَعَ عَلَيْكُمْ مِنْ رَبِّكُمْ رِجْسٌ وَ غَضَبٌ » ( سوره‌ى اعراف ، آيه‌ى 71 )\r\nو به‌همين معناى پرهيز معنوى است « فَاجْتَنِبُوا الرِّجْسَ من ألاوْثانِ وَ اجْتَنِبُوا قَوْلَ الزُّورِ » ( سوره‌ى حج ، آيه‌ى 30 ) « بپرهيزيد از « رجس » پليدى - از بت‌ها ، و بپرهيزيد از گفته‌ى پليد » كه پرهيز از بت‌ها پرهيز عقيدتى و عملى در پرستش آن‌ها است ، و پرهيز از گفته‌ى پليد تركِ گفتن و شنيدن و عمل كردن به آن است .\r\nو مىبينيم كه حتى براى نمونه هم « رجس » و « نجس » و « رُجز » در كل قرآن به‌معنى نجاست مطلق نيامده كه هرگونه برخوردى با او حرام يا متنجس‌كننده باشد .\r\nو حتى درباره‌ى مردار و خون ريخته شده و گوشت خوك كه قطعاً نجس‌اند آمده :\r\n« إلّا أنْ يَكُونَ ميْتَةً أوْ دَماً مَسْفُوحاً أوْ لَحْمِ خِنْزِيرٍ فَإنَّهُ رِجْسٌ » ( سوره‌ى انعام ، آيه‌ى 145 ) پليد بودن اين‌ها در خوردن و همراه داشتن اجزايشان در نماز منحصر مىشود ، نه موى خوك كه چون روح حيوانى ندارد و خوردنى هم نيست ، و مانند موى سگ كه هر دو پاكند ، گرچه گوشتش از نظر جسمانى هم نجس است .\r\nو بالاخره اين‌گونه نيست كه هرگاه واژه‌ى « رجس » ، « نجس » و « رجز » ديديم\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nنجاست مطلق اصطلاحى را منظور كنيم ، تا چه رسد كه اگر از خوردن يا آشاميدن چيزى منع شد فوراً مهر نجاست مطلق به آن زده شود و همراه داشتنش در نماز نيز ممنوع تلقى گردد ، و بالاتر آن‌كه برخوردش را با لباس يا بدن نمازگزار هم موجب بطلان نماز بدانيم .\r\nو يا اگر از همراه داشتن چيزى در نماز منع شد مهر نجاست اصطلاحى بر آن زده و خوردن يا آشاميدنش ، و بالاتر از آن ، خوردن و يا آشاميدن آن‌چه را به آن برخورد كرده را حرام بدانيم مانند موى حيوانات حرام گوشت به‌ويژه سگ و خوك .\r\nو اكنون در مسائل زيرين پيرامون احكام و تعداد نجاست‌هايى كه آقايان در كتاب‌هاشان برشمرده‌اند به‌گفت‌وگو مىنشينيم .\r\n\r\nتعداد نجاسات و طهارت كافران و شراب و . . .\r\nمسأله‌ى 46 - از آن‌چه به‌عنوان نجاسات جسمانى برشمرده‌اند ، تنها هفت چيز كه عبارتند از : ادرار ، مدفوع ، منى ، خون ، مردار ، سگ و خوك به‌استثناى موهايشان « 1 » ، با شرائطى كه ذكر مىشود نجس مىباشند ، و ديگر هيچ ، كه آقايان هرگز هيچ دليل قانع كننده‌اى بر نجس بودن غير اين هفت چيز ندارند .\r\nمسأله‌ى 47 - در ميان نجاساتى كه در كتب فقهيه و رساله‌هاى عمليه ياد شده درباره‌ى شراب به‌تمامى اقسامش و كافران به‌تمامى اقسامشان نيز ، آقايان هيچ‌گونه دليل قانع‌كننده‌اى براى نجاست عينى اين دو نداشته و ندارند .\r\nو « رجس من عمل‌الشيطان » درباره شراب ، به‌قرينه‌ى « من عمل‌الشيطان » كه آن را عمل شيطانى خوانده ، و نيز « ميسر و انصاب و ازلام » كه با « خمر » در آيه‌ى مائدة « رجس من عمل‌الشيطان فاجتنبوه لعلكم تفلحون » معرفى شده ، « رجس » را از نجاست جسمى عينى به‌نجاسات عملى و معنوى منصرف مىسازد . بنابراين تمامى\r\n\r\n\r\n","description":"","footnote":"\r\n( 1 ) - چنان كه سيد مرتضى ، در كتاب ناصريّات ، و صاحب اصباح الشيعه آورده‌اند و دليلش اين است كه روح حيوانى ندارد\r\n","page_name":" 53 ","page_number":53},
  {"content":"\r\n\r\nمست كننده‌ها تا چه رسد به‌كشنده‌ها مانند الكل صنعتى و غيرصنعتى پاك هستند « 1 » . و آب انگور و خرماى ثلثان نشده هم اگر مست‌كننده نباشد پاك و حلال است . چنان‌كه در بخش خوردنىها خواهد آمد « 2 » .\r\nو درباره‌ى اهل كتاب آيه‌ى ( 5 ) مائدة « وَ طَعامُ الِّذِينَ اتُوا الكِتابَ حِلٌّ لَكُمْ » به‌كلى غذاى اهل كتاب را بر ما حلال كرده ، مگر آن غذاهايى كه نجس‌اند مانند گوشت خوگ و يا ذبيحه‌هاى غير شرعى آن‌ها ، و يا پاك‌اند و لكن خوردن آن‌ها حرام است مانند شراب ، كه اين‌ها كلًا حرام مىباشند : چه از كافر باشد يا از مسلمان ، و پيداست كه بيشتر غذاهاى آنان مرطوب و طبعاً دست‌خورده مىباشند ، و اكنون هم كه با وسايل جديد غذا پخته مىشود بالاخره كم‌تر ممكن است دست‌نخورده آماده شوند ، و اگر اهل كتاب نجس‌العين باشند چگونه اين قاعده درست خواهد بود كه غذاى اهل كتاب براى شما حلال است . از روايات نيز نجاست عينى آنان برنمىآيد ، و اگر هم دلالتى بر نجاست عينى آن‌ها مىداشت در برابر نص اين آيه شريفه و رواياتى ديگر - كه بيشتر هم هست - ناچيز و غيرقابل اعتناء بود . و اختصاص طهارت به‌طعام اهل كتاب - و نه تمامى كافران - براين‌مبنا است كه كتابيان براساس كتاب‌هاى وحيانى هرگز طعام نجس يا متجنس را نمىخورند ، ولى ساير كفار - اعم از مشركان و ملحدان - هيچ‌گونه خوراكى را حرام نمىدانند . و اين خود منافاتى با طهارت ذاتيشان ندارد .\r\nو نيز درباره‌ى مشركان چنان‌كه گذشت « إنَّما الْمُشْرِكُونَ نَجَسٌ فَلا يَقرَبُوا الْمَسْجِدَ الْحَرام بَعْدَ عامِهِمْ هذا » ( سوره‌ى توبه ، آيه‌ى 28 ) « مشركان فقط نجس مىباشند پس نبايد به‌مسجدالحرام نزديك شوند » اين نجاست به‌مناسبت « المشركون » در رابطه‌ى با ارواح\r\n\r\n\r\n","description":"","footnote":"\r\n( 1 ) - پاكى مسكرات را ابن بابويه قمى و مقدس اردبيلى و جُعفى و حسن نيز قايلند ( 1 : 143 ) و در مفتاح الكرامة و در تذكره‌ى علامه است كه ابن ابى عقيل و تمامى علماى سنى آن را پاك مىدانند به‌جز شافعى و داوود و ربيعه . و نسبت به‌پاك بودن عرق جنب از حرام هم مرحوم آقاى خمينى ، خويى ، گلپايگانى ، اراكى ، شريعتمدارى ، ميلانى و نجفى مرعشى فتوا داده‌اند\r\n( 2 ) - بنابر فتواى مرحوم آقاى خمينى ، گلپايگانى و خويى پاك و تنها خوردنش حرام است\r\n","page_name":" 54 ","page_number":54},
  {"content":"\r\n\r\nو عقايد و اخلاق و اعمالشان است و نه بدن‌هاشان « 1 » ، كه صفت شرك در اختصاص روح و عقيده‌ى قلبى و كارهاى شرك‌آلود آن‌ها است ، نه بدنى ، كه بدن هرگز نه موحد است و نه مشرك بلكه بدن موحد با مشرك از هر نظر يكسان است ، و اكنون اگر مشركان به‌علت نجاست بدنى دخولشان در مكه - كه قرب مسجدالحرام است - حرام باشد .\r\nبايستى اين حكم تمامى نجاست‌ها را بلااستثنا در برگيرد - و نه فقط يك نوع خاصّ از نجاست‌ها را - و روى اين اصل اصولًا زندگى در مكه‌ى مكرّمه به‌علت وجود ضرورى اين همه نجاست‌ها حرام خواهد بود . زيرا « فَلا يَقْرَبُوا الْمَسْجِدِالْحَرام » نزديك شدن به‌مسجدالحرام را بر مشركان حرام كرده و نه تنها دخول در خود مسجدالحرام را ، روى اين اصل « رجس » مشركين تنها معنوى است و نه بدنى ، زيرا داخل كردن نجاست در مسجد الحرام هم اگر مسجد را مُلَوَّث نكند و يا اهانت نباشد هرگز حرام نيست ، تا چه رسد در كل مكه و يا كل حرم ، كه اصولًا اين دو مكان بايد از دخول هر نجاستى خالى باشد ! : كه در كل سكونت مؤمنان ، بلكه معصومان هم به‌علت نجاست‌هايى بايد در مكه و حرم حرام باشد ! پس اين « نجس » تنها نجاست صد در صد روحى و قلبى و عملى مشركان است كه حتى نزديك شدن به‌مسجدالحرام و كعبه معظمه را - كه ام‌القرى و پايگاه توحيد و جايگاه هرگونه طهارت روحى است بر آن‌ها - حرام مىكند .\r\nآرى ! اين‌جا نزديك شدن به « مسجدالحرام » - و نه تنها دخول در آن - مورد نهى است ، و نزديك مسجدالحرام تمامى مكه مكرمه است ، و سپس كل حرم ، « و ان خفتم عَيْلَةً . . . » نيز كه ترك نزديك شدن مشركان را به مسجدالحرام موجب ترك تجارت و بينوايى دانسته ، نزديك شدن به مسجدالحرام را به‌خوبى معنى مىكند كه دست‌كم كل\r\n\r\n\r\n","description":"","footnote":"\r\n( 1 ) - علامه در تذكره و نراقى در مستند نجاست كافر را به اشْهَرِ علما نسبت داده است و از شافعى نقل كرده كه مشرك را هم پاك دانسته برحسب روايتى كه پيامبر بزرگوار صلى الله عليه و آله و سلم از ظرف زنى بت پرست وضو گرفت . و شيخ طوسى هم در نهايه و مفيد و عمانى و نيز از معاصران مرحوم آية اللَّه حكيم اهل كتاب را كلًا پاك مىدانند . و گروهى ديگر از آنان مانند مرحوم آقاى خمينى و آقاى منتظرى اهل كتاب را پاك عينى و نجس سياسى مىدانند\r\n","page_name":" 55 ","page_number":55},
  {"content":"\r\n\r\nمكه‌ى مكرمه است . زيرا مسجد هرگز جاى تجارت نبوده و نيست .\r\nمسأله‌ى 48 - اصولًا انسان - هر كه و داراى هر عقيده‌اى باشد - هرگز از نظر بدن مانند سگ و خوك و ساير نجاسات عينى نجس‌العين نيست ، و تنها فرقى كه از نظر طهارت و نجاست بدنى ميان مسلمانان و كافران است اين است كه اگر مسلمانى نمازخوان كه متنجس شده به‌اندازه‌ى كل وقت يك نماز پنهان گردد و يا خودش بگويد خود را تطهير كرده ، محكوم به‌طهارت است ، ولى شخص كافر كه چنان التزامى ندارد ، و طهارتى را ملتزم نيست ، گفته‌اش مورد قبول نمىباشد ، و يا مسلمانى كه اصولًا اهل نماز و طهارت نيست در صورتى مىتوان اطمينان به‌طهارتش داشت كه يا ببينى يا از راه شرعى ديگرى بدانى خود را پاك كرده است .\r\nو اگر كافر - غير ملتزم - هم خود را نجس كرده و هم پاك و ندانيم كدام‌يك جلوتر بوده . در اين مورد هم محكوم به‌طهارت است كه هر دوى طهارت و نجاستش مورد شك است و برحسب قاعده‌ى « كلُّ شَئٍ طاهِرٌ حَتَّى تَعْلَمَ أنَّهُ قَذِرٌ فَإذا عَلِمْتَ فَقَدْ قَذِرَ » « همه چيز پاك است تا بدانى كه ناپاك است پس چون دانستى ناپاك است اكنون محكوم به‌ناپاكى خواهد بود ، و در موارد مشكوك ، طهارت اصلى حاكم است . و اين كافر ، و يا مسلمان ، كه دو حالت مجهول از نظر تقدم و تاخر در ميان طهارت و نجاستشان دارند و هيچكدام به‌هيچ وسيله معلوم نيست ، هر دو محكوم به‌طهارتند زيرا نجاستشان مجهول است ، و به‌اصطلاح با تساقط حالت طهارت و نجاست به‌تعارض دو استصحاب ، مورد شك بدوى مىباشند و مشمول قاعده‌ى طهارت‌اند ، و بالاخره برحسب قاعده‌ى طهارت تا نجاست چيزى از نظر موضوع يا حكمش معلوم نباشد تنها طهارت حاكم است و بس .\r\nو بالاخره از نظر سياست جذب اسلامى هم اگر كافران از نظر بدنى نجس باشند ، و از طرفى هم برخى از آنان از باب تأليف قلوب از موارد مصرف زكاتند ، اين خود تناقض در جذب و دفع آنان است ، كه با دستى ، دست رد بر سينه آن‌ها زده شود و با دست ديگر نوازش و جذب شوند با آن‌كه دست رد بسى قوىتر از اين دست جذب است !\r\nو اگر هم مشركان از نظر بدنى نجس باشند ! اهل كتاب - چنان‌كه گذشت - هم برمبناى آيه‌ى مائده پاكند ، و هم - با صرف‌نظر از اين آيه - از مشركان نيستند . زيرا\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nمشركان در قرآن مقابل با كتابيانند . گرچه انحرافاتى در توحيد دارند ، هم‌چون وهابيان كه در عين انحراف توحيديشان احكام اسلام بر آن‌ها جارى است .\r\n\r\nبول و غائط\r\nمسأله‌ى 49 - آيا ادرار و مدفوع هر حيوانى به‌جز انسان نجس است ؟ درباره‌ى تمامى حيوانات حرام گوشت كه خون جهنده دارند چنان است ، امّا حلال گوشت و يا حرام گوشتى كه خون جهنده ندارد و يا مشكوك است ، بول و غائطش پاك است ، و اگر در حلال يا حرام بودن گوشت يا خون جهنده داشتن حيوانى شك كنيم برحسب قاعده‌ى طهارت نيز محكوم به‌طهارت است .\r\nبنابراين بول و غائط حيوانى نجس است كه بدانيم حرام گوشتى است كه داراى خون جهنده است .\r\nو در اين ميان بول و غائط تمامى پرندگان پاك است « 1 » كه « كلُّ شئٍ يَطيرُ فَلا بأسَ بِبُولِه و خُرءه » « 2 » هر حيوان پرنده‌اى بول و فضله‌اش پاك است ، كه عنوان « يَطيرُ » : مىپرد ، خود علت و يا حكمت طهارت است ، كه اگر اين‌جا فقط حلال گوشت بودن براى طهارت مطرح بود ، ديگر پرنده‌بودن در اين حكم جايى نداشت ، بنابراين چنان‌كه حلال گوشت بودن موضوع طهارت است پرنده بودن در كل نيز چنان است .\r\nو دليلى هم كه در برابر اين روايت معتبره خودنمايى كند در دست نيست مگر « إغْسِلْ ثَوْبَكَ مِنْ بولِ ما لا يُؤكَلُ لَحْمَهُ » « 3 » « لباست را از بول غير مأكول اللحم بشوى » كه طبعاً چنان‌كه گفتيم با حديث گذشته تخصيص مىخورد و در انحصار غير پرندگان قرار مىگيرد ، و اگر هم نص در مقابل حديث گذشته بود با تعارض تساقط كرده و هر دو از\r\n\r\n\r\n","description":"","footnote":"\r\n( 1 ) - مرحوم آقاى حكيم ، خوبى ، گلپايگانى ، شاهرودى ، شريعتمدارى و آقاى منتظرى دامت افاضاته هم آن را پاك مىدانند و مرحوم آقاى خمينى « ره » طهارتش را خالى از وجه نمىداند\r\n( 2 ) - اين حديث موثقه و يا بهتر كه صحيحه‌ى ابى بصير است از حضرت صادق عليه السلام ( وسائل‌الشيعه ابواب نجاست ظرف‌ها و پوست‌ها ب 8 ح 3 )\r\n( 3 ) - اين حديث حسنه‌ى عبداللَّه بن سنان است از حضرت صادق عليه السلام ( وسائل الشيعه ابواب نجاسات ب 10 ح 1 )\r\n","page_name":" 57 ","page_number":57},
  {"content":"\r\n\r\nكار مىافتادند ، كه در آن صورت نيز جاى قاعده طهارت بود ، و بالاخره چون دليلى بر نجس بودن مدفوعات پرنده‌گان حرام گوشت نداريم براين مبنى قاعده‌ى كلىِ طهارت در مورد همه‌ى آن‌ها جارى است « 1 » .\r\n\r\nمردار\r\nمسأله‌ى 50 - مردار و به‌اصطلاح « ميته » ى حيوانى كه خون جهنده دارد تمامى اجزاى حيوانيش كه روح حيوانى دارند نجس است ، و مثلًا استخوان كه حتى از گوشت هم روح حيوانى قوىتر و حساس‌ترى دارد ، كه در صورت شكستگى و يا هر صدمه‌ى ديگر دردش از زخم و پارگى گوشت خيلى يشتر است ، بدون شك نجس مىباشد ، و جاى بسى شگفتى است كه استخوان آن‌چنانى در رساله‌هاى عمليه جزو اجزايى وانمود شده كه داراى روح حيوانى نيست ! با آن‌كه اضافه بر دليل حسّ آياتى قرآنى مانند « قُلْ يحييها الذى أنشاها أول مرة . . . » ( سوره‌ى ياسين ، آيه‌ى 79 ) است كه در پاسخ « كيست كه اين استخوان‌ها را پس از پوسيده شدن و خاك شدنشان زنده مىكند » مىفرمايد : « همان كس كه در مرحله‌ى آغازين اين استخوان‌ها را زنده كرد همان‌كس آن‌ها را دوباره زنده مىكند » . كه خود نَصّى روشن بر حيات و ممات استخوان است .\r\nو همين‌گونه است بن دندان ، و شاخ و قسمت‌هاى حساس از اين دو و غضروف كه هم‌چون استخوان‌هاى ديگر داراى روح حيوانى است ، ولى مو و پشم و كرك و ناخن روح حيوانى ندارند و روح نباتى هم مورد نجاست نيست .\r\nبنابراين تخم مرغى كه در شكم مرغِ مرده است و هم‌چنين پنير مايه و مانند اين‌ها كه روح حيوانى ندارند - بدون هيچ شرطى - پاك‌اند گرچه به‌خاطر تماس با ميته ظاهر آن‌ها را بايد شست .\r\n\r\n\r\n","description":"","footnote":"\r\n( 1 ) - موافق اين حكم صدوق ، عمانى ، جعفى از متقدمان و گروهى از متأخران مانند نراقى و صاحب حدايق مىباشند ، شيخ طوسى در مبسوط تنها مدفوع شب پره را از ميان پرندگان حرام گوشت نجس مىداند و از متأخران كه كلًا مدفوعات پرندگان حرام گوشت را پاك مىدانند مرحوم سيد محمد كاظم طباطبايى ، صاحب عروة الوثقى ، حكيم ، شاهرودى ، خويى ، شريعتمدارى و بعضى ديگرند\r\n","page_name":" 58 ","page_number":58},
  {"content":"\r\n\r\nمسأله‌ى 51 - « مردار » نجس ، تنها حيوانى نيست كه به‌خودى خود مرده باشد ، بلكه حيواناتى هم كه با ميزان شرعى ذبح نشده باشند محكوم به‌حكم مردارند ، اجزايى هم كه داراى روح حيوانى هستند چنان‌چه از حيوان زنده جدا گردند همين حكم را دارند .\r\nامّا اجزاى كوچكى مانند پوست لب يا دهان يا بعضى اعضاى ديگر كه در بعضى حالات از بدن انسان يا حيوان جدا مىشوند مشمول دليل نجاست مردار نيستند ، زيرا صدق مردار - آن هم مردار مورد نص - بر آن‌ها معلوم نيست ، و بلكه معلوم است كه چنان اجزايى مردار نيستند . چه اين كه اين پوست به‌خودى خود بيفتد و يا به‌آسانى كنده شود ، به‌هر حال پاك است « 1 » و همچنين تخم مرغى كه از شكم مرغ مرده بيرون آيد چه پوستش سفت شده يا نشده باشد نيز محكوم به‌حكم طهارت ذاتى است « 2 » .\r\nمسأله‌ى 52 - گوشت و چرمى كه در بازار مسلمين فروخته مىشود پاك است ، و چرم وارداتى از كشورهاى غير اسلامى در صورتى نجس است كه معلوم باشد ذبيحه‌ى كفّارى بوده كه بدون شرائط شرعى آن را ذبح كرده‌اند . و در صورت شك محكوم به‌طهارت است « 3 » و نماز خواندن با آن نيز جايز مىباشد مگر اين‌كه معلوم باشد از حيوان حرام گوشت است .\r\n\r\nخون\r\nمسأله‌ى 53 - خون حيوانات حرام گوشت به‌طور كلى نجس و خوردنش حرام است ، و خون غير حيوان به‌طور كلى پاك است و حلال مىباشد ، و تنها خون حيوانات حلال گوشتى كه خون جهنده دارند دو بخش است ، نخست خونى كه با كشتن شرعى و يا\r\n\r\n\r\n","description":"","footnote":"\r\n( 1 ) - مرحوم آقاى خويى ، اراكى ، شريعتمدارى و مرعشى نجفى هم آن را پاك مىدانند\r\n( 2 ) - چنان‌كه مرحوم آقاى حكيم و گلپايگانى هم به آن فتوى داده‌اند\r\n( 3 ) - چنان‌كه بعضى از فقها مانند مرحومين آقايان حكيم و خويى فرموده‌اند كه در صورت شكّ در تذكيه پاك است . و اصولًا - به‌اصطلاح اصولى - با استصحاب طهارت پيش از كشتنش تا پس از آن حكمش طهارت اين مشكوك است ، ادلّه‌ى كتاب و سنت هم نجاست پوست حيوان را در اختصاص صورت علم به‌ميته بودنش دانسته ، به‌جز گوشت كه برحسب نص قرآن مشروط به‌تذكيه است\r\n","page_name":" 59 ","page_number":59},
  {"content":"\r\n\r\nزخمى كردن حيوان بطور طبيعى و متعارف از بدنش خارج مىشود كه برحسب نص قرآن « دَماً مَسْفُوحاً » ( سوره‌ى انعام ، آيه‌ى 145 ) : خونى است ريخته شده ، كه نجس و خوردنش حرام مىباشد ، و دومى خون‌هايى كه پس از كشته شدن شرعى به‌طور معمول در بدن حيوان مىماند كه هم پاك و هم خوردنش حلال است ، زيرا « دَماً مَسْفُوحاً » حرمت را در انحصار خون ريخته شده نهاده ، امّا خون‌هاى ناريخته كه هم‌چنان و بطور معمول در بدن حيوان مىمانند خوردنشان حلال و به‌طريق اولى پاك مىباشند ، و بالاخره ما هرگز دليلى از كتاب و سنت بر نجاست و يا حرمت هر خونى به‌طور عموم نداريم ، و تنها حرمت و نجاست در انحصار « دَماً مَسْفُوحاً » است و بس .\r\nروى اين اصل خونى كه احياناً در تخم مرغ است پاك و حلال است « 1 » . زيرا خون ريخته شده‌ى حيوان نيست ، و تنها خون بودن هم كافى براى نجاست و يا حرمت نمىباشد ، و بلكه اصلًا اين خون ، خون حيوان نيست . و تمام خون‌هاى غير حيوانى هم پاك و حلال است مانند خون‌هايى كه در آزمايشگاه‌ها ساخته مىشود ، و يا از برخى درخت‌ها در عاشورا فرو مىريزد « 2 » .\r\nخون‌هاى درونى بدن هم محكوم به‌نجاست نيستند ، بر اين مبنى چنان‌چه سوزن و يا آمپول وارد بدن انسان شود و بيرون آيد هرگز نجس نخواهد بود ، و خونى هم كه احياناً از دهان يا بن دندان‌ها ريزش مىكند مگر اين‌كه با آب دهان مخلوط شده و از ميان رفته نيز پاك و حلال است « 3 » .\r\nمسأله‌ى 54 - خون حيوانات حرام گوشتى كه خون جهنده ندارند ، مانند مار ، مارمولك ، پاك است زيرا از عنوان « دماً مسفوحاً » بيرون است ، و اگر حلال گوشت هم\r\n\r\n\r\n","description":"","footnote":"\r\n( 1 ) - از معاصرينى كه خون تخم مرغ را پاك مىدانند مرحوم آقاى حكيم ، مرحوم آقاى خويى و مرحوم آقاى خمينى مىباشند ، ولى آقاى خمينى تنها شرط حلال بودنش را بر هم زدن و محو كردن آن مىدانند\r\n( 2 ) - و مانندش هم بسيار است هم‌چون ديگ غذايى كه در عاشوراى امسال - در تهران - كه براى عزاداران آماده شده بود كلًا با غذايش خونين شد ، از نگارنده پرسيدند حكم اين غذا چيست ؟ گفتم : پاك و مبارك است ، مقدارى از آن را بياوريد كه مورد توجه خاص حضرت امام حسين عليه السلام است\r\n( 3 ) - مرحوم آقاى حكيم ، خمينى ، گلپايگانى ، ميلانى ، شريعتمدارى ، نجفى مرعشى و منتظرى موافقند\r\n","page_name":" 60 ","page_number":60},
  {"content":"\r\n\r\nباشند مانند ماهى اضافه بر پاكى حلال هم هست ولى خون حيوانات حرام گوشت هم‌چون خود آن‌ها حرام است .\r\nمسأله‌ى 55 - از جمله احكام خون‌هاى نجس اين است كه - مانند تمامى نجاسات - اگر در بدن و يا لباسى كه به اندازه پوشش عورتين است باشد ، بايستى براى نماز و احرام تطهير و يا كنار گذارده شود ، ولى خون اگر به‌اندازه‌ى يك درهم ( كه در زمان ما تقريباً به‌اندازه‌ى يك سكه دو ريالى است ) ، باشد كلًا براى نماز اشكالى ندارد ، ساير نجاسات هرگز استثنايى در اين مورد ندارند ، چنان‌كه ظاهراً در خون نجس‌العين و حيوانات حرام گوشت و خون حيض و نفاس و استحاضه نيز چنان استثنايى مسلم نيست ، و قاعده‌ى حرمت همراه داشتن نجاست در نماز و احرام شامل تمامى اين‌ها مىباشد ، و تنها خون انسان و حيوانات حلال گوشت به‌اندازه‌ى يك درهم و خون زخم و جراحت بدن كلًا مستثنى است ، گرچه قدر مسلم استثناى خون زخم و جراحت مادامى است كه بهبودى نيافته ، و شستن آن‌ها موجب مشقت و حرج باشد ، كه در غير اين موارد هم‌چنان ممنوع‌اند .\r\nمسأله‌ى 56 - خون‌هايى كه در نماز ممنوع است تنها خون‌هايى است كه بر بدن باشد ، و يا بر لباسى كه براى پوشيدن عورت كافى است ، بنابراين مانند جوراب و دستمال كوچك و عرقچين و هر پارچه و مانندش كه براى پوشش عورتين كافى نيست اشكالى ندارد .\r\n\r\nمنى\r\nمسأله‌ى 57 - آن‌چه به‌طور مسلم از دليل مىفهميم اين است كه منى انسان چه مرد و چه زن نجس است ، دليلش هم صحيحه‌ى محمد بن مسلم از حضرت صادق عليه السلام كه « ذَكَرَ الْمَنِىَّ وَ شَدَّدَهُ وَ جَعَلَهُ اشَدَّ مِنَ الْبُولِ ثمَّ قالَ إنْ رَأيْتَ الْمَنِىَّ قَبْلَ أوْ بَعْدَ ما تَدْخُلُ فى صَلاتِكَ فَعَلَيْكَ إعادَةُ الصّلاةِ وَ إنْ أنْتَ نَظَرْتَ فى ثَوْبِكَ فَلَمْ تُصِبْهُ ثُمَّ صَلَّيْتَ فيهِ ثُمَّ رَأيْتَهُ بَعْدُ فَلا إعادَةَ\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nعَلَيْكَ وَ كَذا الْبُولُ » « 1 » « ( آن حضرت ) يادى از منى كرد ولى درباره‌ى آن سخت‌گيرى نمود كه از بول هم سخت‌تر است سپس فرمود : اگر پيش يا پس از شروع به‌نماز آن را ديدى بر تو است كه نمازت را از سرگيرى ، و اگر در لباست نگريستى و در آن اثرى از منى نديدى و سپس با همان لباس نماز خواندى و پس از نماز منى در آن ديدى نمازت را از سر نگير ، و بول نيز همين‌گونه است » .\r\nو اين حديث و مانندش تنها منى انسان را شامل است كه از منى غير انسان انصرافى بديهى دارد ، به‌ويژه منى حيوانات حلال گوشت ، كه اصولًا انسان با منى هيچ حيوانى سر و كارى ندارد تا از لفظ منى نجاست منى حيوان هم به‌دست آيد ، و اين‌جا هم - زير پوشش قاعده‌ى طهارت - منى حيوانات پاك ، پاك است ، چه حلال گوشت و چه حرام گوشت « 2 » ، و در چنان موردى به‌قدرى انصراف روشن است كه اگر منى حيوانات استثنا شود چيز تازه‌اى اضافه بر آن‌چه فهميديم به‌دست نمىآيد و بلكه جاى تعجب نيز مىگردد .\r\nو امّا چيزهايى ديگر مانند شراب ، آب انگور ثلثان نشده كه احياناً آقايان در رساله‌هاى علميه آن‌ها را نجس دانسته‌اند چنان‌كه گذشت و خواهد آمد - نه تنها دليلى روشن بر نجاستشان در دست نيست بلكه برعكس ، كتاب و سنت دليل بر طهارت آن‌ها است .\r\nمسأله‌ى 58 - منى انسان كه با شهوت از بدن خارج شده باشد برحسب احاديثى از پيامبر صلى الله عليه و آله و سلم و ائمه عليها السلام نجس و جنابت‌آور است .\r\n\r\nمسائلى چند پيرامون نجاسات\r\n\r\n\r\n","description":"","footnote":"\r\n( 1 ) - وسائل الشيعه ابواب نجاسات باب 16 حديث 2\r\n( 2 ) - چنان كه از علماى شيعى آقاى منتظرى هم نجاستش را مشكل مىداند و از اهل سنّت شافعى نيز آن را پاك شمرده است\r\n","page_name":" 62 ","page_number":62},
  {"content":"\r\n\r\nمسأله‌ى 59 - تنها عين نجس موجب متنجس شدن چيزى ديگر است به‌شرطى كه با رطوبت سرايت كننده با آن برخورد كند ، اما چيز متنجس در اين حكم مانند عين نجس نيست ، كه با ملاقات سرايت كننده با چيزى ديگر آن‌را متنجس كند كه در اصطلاح مىگوييم ، مُتَنجِّسْ مُنَجِّسْ نيست مگر در صورت رطوبت انتقال يابنده‌ى متنجس به‌چيزى پاك .\r\nمسأله‌ى 60 - خود نجاست و تنجس به‌چند راه ثابت مىشود ، كه شما خودت با ديدن نجس يا متنجس يقين كنى ، يا كسى كه چيزى در اختيار او است بگويد فلان چيز نجس يا متنّجس است ، مگر در صورتىكه گواهيش موجب اطمينان نباشد ، يا برمبناى وسواسى بودن يا اجتهاد و تقليد مخصوص خودش كه مورد قبول شما نيست آن را نجس يا متنجس بداند ، و بالاخره بايد كسى كه مورد اطمينان شما است گواهى بر نجس يا متنجس بودن چيزى بدهد گرچه دو عادل نباشند كه اصل در اين‌جا اطمينان است ، و اگر شهادت دو و يا چند عادل هم اطمينان‌بخش نباشد كافى نيست ، و بالاخره قاعده‌ى « لا تَقْفُ ما لَيْسَ لَكَ بِهِ عِلْمٌ » كلًا هم در اين‌جا و هم در همه جا حاكم است .\r\nمسأله‌ى 61 - اگر يكى از دو يا چند چيز نجس است و معلوم نيست كدام‌اند استفاده‌ى از مجموعه‌ى آن‌ها در مواردى كه طهارت شرط مىباشد حرام است ، ولى اگر مثلًا يكى از اين‌ها به‌كلى از دسترس شما خارج شد ، و يا از بين رفت و يا خودتان آن را از بين برديد مثل آن‌كه يكى از دو ظرف آب را ريختيد ، آن‌كه مانده چون مورد شك ابتدايى است ، محكوم به‌طهارت است و به‌كار بردنش در آن‌چه شرطش پاكى است جايز است . كه در شق اوّل مسأله به‌اصطلاح مىگوييم شبهه‌ى محصوره‌اى است كه هر دو طرفش در اختيار شماست و در شق دوم نيز همان شبهه‌ى محصوره است لكن يك طرفش از دست شما خارج شده بنابراين شبهه شما تبديل شده به‌شك بدوى و ابتدايى كه هيچ‌گونه اعتبارى ندارد .\r\nدرست است كه پيش از ريختن آب يكى از دو ظرف حلال نبود كه از يكى از آن‌ها آب بخورى و يا وضو و غسل انجام دهى ، زيرا تا اطلاع بر طهارت هر دو به‌علت نداشته باشى استفاده از آن‌ها در كارهايى كه شرطش طهارت است ، جايز نيست ، و استصحاب\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nطهارت هر دو با معارضه‌ى طرفينى ساقط است ، بنابراين هيچ‌يك از اين دو محكوم به‌طهارت نيست ، ولى هنگامىكه يكى از آن‌ها - به‌هر وسيله‌اى - از دسترس شما خارج شد در مورد آن ديگرى شك در نجاستش ابتدايى است كه در اين صورت قاعده‌ى طهارت جارى است ، ولى در فرض گذشته قاعده‌ى طهارت مبتلا به‌معارض بود ، و اكنون كه معارض به‌زمين ريخته و ناچيز شده و يا از دسترس شما بيرون رفته ، قاعده‌ى طهارت در اين باقى مانده بىمعارض مىشود و آن را محكوم به‌طهارت مىكند .\r\nو اين جريانِ به‌شك انداختنِ عمدى ، خود راهى است شرعى كه حتىالمقدور انسان خود را از يقين به‌نجاست برهاند چنان‌كه ازامام صادق عليه السلام نقل شده كه به‌هنگام بول كردن ، آبى را كه ترشح مىكند به‌روى زمين ريختند تا اگر پس از بول ترشحى را مشاهده كردند بگويند « هذا من ذلك » اين رطوبت - شايد - از آن ترشح بوده است .\r\nمسأله‌ى 62 - اگر به‌يكى از چند چيز كه نجس ميان آن‌هاست چيز ديگرى كه مرطوب است برخورد كند ، اين برخوردكننده پاك است زيرا موردش مشكوك مىباشد ، ولى اگر با همه‌ى آن‌ها با رطوبت برخورد كند متنجس خواهد بود . مگر اين‌كه مورد شك متنجس باشد كه برخوردش - مگر با انتقال - آن‌چيزى را متنجس نمىكند .\r\nچون مُتَنَجِّسْ كلًا مُنَجِّس نيست .\r\n\r\nپاك‌كننده‌هاى نجاسات يا مُطَهِّرات\r\n\r\nآب\r\nمسأله‌ى 63 - آب در صورتى كه دگرگون‌شده به‌وسيله‌ى نجاست نباشد ، و نيز هر آب مضافِ پاكى ، پاك‌كننده است .\r\nمسأله‌ى 64 - به‌همين اندازه كه آب عين نجاست را از بين ببرد براى حكم به‌پاكى مكان نجاست كافى است ، مگر ظرف آبى را كه سگ يا خوك ليسيده باشند كه اين ظرف\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nنخست بايد با خاك پاك ماليده شود و سپس به‌همين‌گونه بشويند « 1 » .\r\nمسأله‌ى 65 - دگرگون شدن نجاست به‌چيزى پاك ، هم‌چون خون كه در بدن حيوان تبديل به‌گوشت شود و يا تبديل به‌غير خون شود ، كه از خون بودن خارج گردد ، مانند اين‌كه بسوزد و خاكستر گردد ، يا در اثر مرور زمان تبديل به‌خاك شود ، و يا مثل مردارى كه در نمك‌زار افتاده و تبديل به‌نمك شود ، - كه به‌اصطلاح همه اين فروض را استحاله مىگويند - اين استحاله خود پاك‌كننده هر نجسى است .\r\nمسأله‌ى 66 - زمين نجس يا متنجسى كه مرطوب است و يا هر چيزى كه پا برجاست مانند ساختمان و درخت و درب گرچه قابل جدا كردن است ، اگر با تابش خورشيد - چه بىواسطه و يا با واسطه - خشك گردد ، گرچه باد يا حرارت هوا هم به آن كمك كند ، مادامى كه در عرف مردم اين خشك شدن را در رابطه‌ى با تابش نور خورشيد بدانند ، كه خود به‌تنهايى براى خشك كردن كافى بوده و يا بالاخره عرفاً بگويند اين رطوبت را آفتاب خشك كرده كافى است .\r\nمسأله‌ى 67 - كف پا يا عصا و يا لاستيك ماشين يا دوچرخه و بالاخره هر وسيله‌ى سوارى يا پياده كه با ماليدن يا راه رفتن به‌روى زمين عين نجاستش بر طرف گردد ، پاك مىشود و در اين حكم فقط پاك بودن زمين شرط است و ديگر هيچ ، كه اگر اسفالت يا آجر و مانند آن‌ها هم باشد ، مادامى كه به آن زمين و زمينى گويند ، پاك‌كننده است .\r\nو اصولًا از بين رفتن عين نجاست كلًا - چه به‌وسيله‌ى آب مطلق يا مضاف « 2 » و چه\r\n\r\n\r\n","description":"","footnote":"\r\n( 1 ) - چنان‌كه در خبر ابوالعباس از حضرت صادق عليه السلام است كه درباره‌ى سگ پرسيد ، پس فرمود رِجْسٌ يعنى نجس است ، و فرمود از باقىمانده‌ى آن وضو نگير و اين آب را بريز و ظرفش را يك مرتبه با خاك و سپس يك مرتبه با آب بشوى .\r\nو اين‌جا منافاتى ميان اين خبر و صحيحه‌ى محمد بن مسلم نيست كه درباره‌ى سگى كه از آب مىنوشد فرمود ظرف را بشوى\r\n( 2 ) - چنان‌كه گروهى از فقيهان مانند سيد مرتضى و صدوق و عمانى تطهير با آب مضاف را كافى مىدانند و سيد مرتضى ( 1 : 77 ) و شيخ مفيد ( 11 : 77 ) مطلقاً زوال عين نجاست را موجب طهارت مىدانند\r\n","page_name":" 65 ","page_number":65},
  {"content":"\r\n\r\nهر وسيله‌ى پاك ديگر موجب طهارت است و برخى از كسانى هم كه كر بودن اصطلاحى آب را براى پاك كردن نجاسات شرط مىدانند ، زمين سفت سنگى و مانندش را در صورت نجس بودن با ريختن فراگير آب به‌شرط زوال عين پاك مىدانند « 1 » .\r\n\r\n\r\n","description":"","footnote":"\r\n( 1 ) - مانند مرحوم آقاى بروجردى\r\n","page_name":" 66 ","page_number":66},
  {"content":"\r\n\r\n\r\nطهارت‌هاى سه‌گانه\r\n( وضو ، غسل و تيمم ) مسأله‌ى 68 - اين‌گونه طهارت‌ها كه براى عبادات و بعضى كارهاى ديگر واجب است ، در فقه معرفتى اشاره‌اى به‌لزوم طهارت روحانى انسان است كه مكلف به‌هنگام تشرّف به‌محضر اقدس الهى - پس از پاكى بدن و لباسش از نجاسات رسمى - بايستى از حَدَث‌ها نيز پاك باشد ، كه وسيله‌اش وضو و غسل يا تيمم بدل از آن‌ها است .\r\nوضو اشاره‌اى است معرفتى به‌اين‌كه در اين محضر مقدس چهره‌ى انسان كه مركز اصلى انسانيت ظاهرى اوست بايستى از ديدن و گفتن و شنيدنِ ناپاك ، پاك باشد ، كه رمزش شستن صورت است .\r\nو نيز دست‌هايش بايستى از فعاليت‌هاى ناپاك و ناپسند پاك باشند ، كه رمزش شستن آن‌ها است .\r\nو نيز مغز انسان كه جايگاه عقل و فكر او است بايستى از نيت و علم و اراده و عقيده‌ى ناپاك ، پاك باشد كه رمزش مسح سر است ، و در آخر كار پاهايش بايستى از گام نهادن در راه كارهاى زشت و ناپسند پاك باشد كه رمزش مسح آن‌هاست .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو غسل كه شستن تمامى بدن است خصوصاً در جنابت ، حيض و نفاس ، اضافه بر شستن ظاهر بدن اشاره به‌اين است كه مكلف در اين محضر مقدس بايستى به‌تمام وجودش از تمام پليدىها پاك باشد ، كه حيض و نفاس و جنابت خود پليدى يا شهوتى است كه تمامى بدن را و روح را و همه انسان را شامل است ، و اين گرچه حلال است ، ولى در محضر عبوديت حق بايستى از هرگونه پليدى و شهوت - گرچه شهوت پاك - تا چه رسد به‌شهوت‌هاى ناپاك پاك باشد « 1 » .\r\nو تيمم كه با دست خاكين بر چهره و دو پشت دست‌ها ماليدن است اشاره به‌اين است كه مكلف با خاك پاك و يا هر زمينى پاك پيشانيش را كه مركز بزرگ انسانيت اوست ، و دست‌هايش را كه محور اصلى فعاليت‌هاى ظاهرى اوست به‌عنوان آمادگى براى بندگى خدا خاك‌مال كند . و اكنون فقه عملى اين سه‌گونه طهارت :\r\n\r\nوضو\r\nمسأله‌ى 69 - وضو به‌دليل آيه‌ى « فَلَمْ تَجِدُوا ماءً فَتَيَمَّمُوا صَعيداً طَيِّباً » ( سوره‌ى مائده ، آيه‌ى 6 ) جز با آب مطلقِ پاك و پاكيزه درست نيست ، و اين وضو مُرَكَّبْ از دو شستن و دو مسح كردن است ، كه اول شستن صورت و دوم دو دست ، و مسح اول براى سر و دوم روى دو پا است .\r\nمسأله‌ى 70 - آب مورد استفاده در وضو يا غسل بايد پاك ، پاكيزه و مباح و بدون زيان باشد ، و نيز مُتَنَجِّسْ و يا خبيث و پليد و مضاف هم نباشد .\r\nمسأله‌ى 71 - انجام وضو يا غسل در صورت عسر و زيان حرام است و در هنگام حرج و طاقت‌فرسايى مستحب ، و در حالت عادى ، براى واجباتى مانند نماز - جز\r\n\r\n\r\n","description":"","footnote":"\r\n( 1 ) - چون‌كه شهوت‌هاى پاك و حلال فقط در بُعْد عالم ماده و معيشت قهرى جهان مادى مجوّز دارد ، اما در بعد عالم ماورايى و جهان ملكوتى معنا و بقاء هرگز نه تنها چنين جوازى ندارد بلكه حتى توّجه به‌اين سمت نيز انسان را از صعود به آن مقام محدود و محصور مىدارد - كه فَاخْلَعْ نَعْلَيْكَ انَّكَ بِاالْوادِ المُقدِّس طُوى - شاهدى مستمر در اين مورد است ، كه در اين مسير حتى از لذت‌هاى حلال و مجاز نيز بايد بر حذر و مهجور بود - تو گر لذت ترك لذّت بدانى - دگر لذت نفس لذّت نخوانى\r\n","page_name":" 68 ","page_number":68},
  {"content":"\r\n\r\nنمازبر مردگان - و طواف حج و عمره واجب است ، و نيز براى بعضى كارها مانند تماس بدن با قرآن يا اسم خداى تعالى ، و براى مستحبّاتى مانند نمازهاى نافله شرط است . و براى زيارت اهل قبور - يا زيارت معصومان يا شركت در مجالس دينى و اصولًا در همه حالات حتى براى خوردن و خوابيدن وضو مستحّب و باعث قرب الىاللَّه است .\r\nمسأله‌ى 72 - انجام وضو يا غسل ، قبل از وقت نماز هم‌چون وقتش جايز است ، امّا اگر بداند چنان‌چه وضو يا غسل را به‌تأخير اندازد توان و امكان انجامش را پس از دخول وقت - گرچه با احتمال - ندارد در اين‌جا واجب است قبل از وقت انجامشان دهد . امّا در حالت عادى پيش از وقت مستحب مىباشند . مگر آن‌كه در تمامى وقتِ نماز از انجام آن‌ها معذور باشد كه در اين صورت همان‌طورىكه ذكر شد پيش از وقت ، انجام وضو يا غسل واجب است .\r\nمسأله‌ى 73 - وضوى صحيح ، داراى دو شستن صورت و دست‌ها و دو مسح كردن :\r\nدست‌ها و پاها است كه شرائط صحّت آن به‌ترتيب ذكر مىشود .\r\nمسأله‌ى 74 - پاكى و پاكيزگى اعضاى شستنى و مسح كردنى در وضو واجب است ، البته در وضوى ارتماسى خود به‌خود تطهير انجام مىگيرد ، ولى در وضوى ترتيبى بايد نخست تطهير و سپس وضو انجام گيرد .\r\nمسأله‌ى 75 - در ابتداى وضو شستن تمامى پهنا و درازاى صورت به‌هرگونه‌اى واجب مىباشد البته مستحب است از بالا به‌پايين شسته شود .\r\nمسأله‌ى 76 - پس از شستن صورت اول شستن دست راست و سپس دست چپ و بعد مسح سر و بعد مسح پاها واجب است .\r\nمسأله‌ى 77 - از شرائط صحت وضو نيت قربت است كه « إذا قُمْتُمْ إلى الصَّلاةِ فَاغْسِلُوا » « چون آماده‌ى نماز شديد پس بشوييد . . . » و چون نماز عبادت است و بدون قصد قربت درست نيست ، وضويى هم كه براى نماز است طبعاً بدون قصد قربت درست نمىباشد ، كه اگر براى خنك شدن و يا پاك يا پاكيزه شدن و يا خودنمايى و هر مقصدى ديگر به‌جز نيت وضو باشد هرگز به‌حساب وضو نمىآيد ، و براى نماز و هر چه شرطش\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nطهارت از حدث است كافى نيست « 1 » .\r\nمسأله‌ى 78 - وضو يا ارتماسى است و يا ترتيبى ، در ارتماسى نخست صورت را زير آب مىكند و يا زير آب مىگيرد ، و سپس دو دست را به‌ترتيب راست و چپ زير آب فرو مىبرد و بيرون مىآورد و يا زير آبى ريزان گرفته و نيّت وضو مىكند و سپس با رطوبت باقىمانده‌ى كف دست‌ها سر و پاها را مسح مىكند ، و براى اين‌كه آب باقىمانده آب وضو باشد بايستى براى وضوى دست به‌هنگام بيرون آوردن نيت كند ، يا در آغاز و انجامش نيت وضو داشته باشد .\r\nمسأله‌ى 79 - مىتوان در وضو صورت و دست‌ها را بين ارتماسى و ترتيبى جمع كرد و در صورتى كه صورت يا دست زخمى و خونين است و آب هم برايش ضررى ندارد و يا يك دست او لمس و يا قطع است كه قهراً بدون ارتماس نمىتواند وضو بگيرد ، اين‌جا واجب است وضوى ارتماسى در عضو مزبور انجام گيرد ، اما در عضو زخمى يا خونين به‌اين ترتيب است كه عضو خونين را در زير آب قرار دهد ، و محل جهيدن خون را در صورت امكان جورى بفشارد كه لحظه‌اى خون بند بيايد ، و اگر هم بند نيايد همين اندازه كافى است كه ارتماسى انجام گيرد .\r\nمسأله‌ى 80 - آن‌چه صورت ناميده مىشود بايستى شسته شود كه طولش از بالاى پيشانى زير رستنگاه موى سر تا چانه ، و عرضش به‌اندازه‌ى وسعت پهناى صورت است چه بيشتر از فاصله‌ى دو انگشت وسط و شصت باشد و يا كم‌تر و بالاخره آن‌چه در چهره‌ى ظاهر صورت است بايستى شسته شود « 2 » كه از جمله موى صورت است و شستن زير موها لازم نيست مگر آن‌كه موى كمى باشد كه پوست صورت از زيرش پيداست ، و شستن توى چشم و بينى و دهان لازم نيست ، و تنها چهره‌ى ظاهرى صورت كافى است .\r\n\r\n\r\n","description":"","footnote":"\r\n( 1 ) - چنان‌كه روايات شيعه و سنى - در حاشيه‌ى [ قرآن كريم 
  ] - بر آن دلالت دارد\r\n( 2 ) - و عرف اكثريت در اندازه‌ى كف دست و صورت هرگز موضوعيتى ندارد ، چنان‌كه مرحوم آقاى خمينى ، شريعتمدارى و خوانسارى - نيز موافقند\r\n","page_name":" 70 ","page_number":70},
  {"content":"\r\n\r\nمسأله‌ى 81 - در شستن صورت و دست‌ها ترتيب خاصى شرط نيست كه « فَاغْسِلُوا وُجُوهَكُمْ » شستن صورت را به‌هر وجهى كه خواستى واجب كرده ، و اختلاف روايات در اين‌كه نخست بايد از بالاى صورت آغاز كرد يا نه ، نقشى در برابر نقش مطلقِ آيه ندارد كه تنها شستن صورت را به‌هر صورتى كه انجام شود واجب دانسته ، و با توجه به‌اطلاق آيه كيفيت خاصى در شستن صورت لازم نيست ، و اگر دسته‌ى دوم از روايات كه شستن از بالاى صورت را ياد كرده دلالتى بر وجوب كند چون بر خلاف آيه و روايات بسيارى است كه وضوى رسول‌اللَّه صلى الله عليه و آله را گزارش داده و چنان كيفيتى را هم بيان نكرده مطرود است و قابل قبول نيست . روى اين اصل اسلوب خاصى در شستن صورت نخواهيم داشت ، به‌جز اين‌كه « صورت‌هاى خود را بشوييد » - چه ارتماسى كه يك جا بر آن آب بريزى - و يا زير آب ببرى ، و چه ترتيبى كه نخست از بالا يا پايين و يا از وسط و يا هر شكل ديگر ، ولى شستن از بالا معمول عرفى است و مسلماً بهتر است ، البته نه با دقت‌هاى هندسى كه احياناً به‌عنوان تكليف در رساله‌ها ياد شده است ، و اصولًا اين دقت‌هاى به‌نام احتياط بر خلاف احتياط بوده و روح عبادت را محو و انسان را شش دانگ محو چهره‌ى ظاهرى عبادت مىكند .\r\nمسأله‌ى 82 - سپس بايد ميان مرفق‌ها و سرانگشتان دست راست را بشويى كه هر سه قسمت دو استخوان رابطه ميان دو قسمت دست را ، و طبعاً ميان دو استخوان را نيز سرجمع بايستى تا سرانگشتان بشويى ، و بعداً به‌همين‌گونه دست چپ را ، و در هر دو دست نيز چه از مرفق‌ها تا سرانگشتان را بشويى و چه برعكس از سر انگشتان تا مرفق به‌هرحال فرقى ندارد الّا اين‌كه فرض اول مطابق عرف عقلاست و ملتزم شدن به‌فرض دوم هم زائيده تعصبّات جاهلى است « 1 » . كه آيه و بسيارى از روايات در اين‌باره مطلق\r\n\r\n\r\n","description":"","footnote":"\r\n( 1 ) - در اين‌كه شستن صورت‌ها به‌هر صورتى درست است سيد مرتضى و ابن ادريس قائل‌اند ( 1 : 57 ) و ابن سعيد و صاحب معالم در اثنى عشرية به‌گروهى از متأخرين از آن‌ها هم نسبت داده‌اند و شيخ بهائى ، صاحب مدارك و ذخيره و نيز فيض كاشانى ( 1 : 45 ) قائلند ، و تنها ابن سعيد در شستن دست‌ها از سرانگشتان مخالفت كرده است ( 1 : 252 ) مفتاح‌الكرامة ، و در كتاب اصباح‌الشيعه شستن از سرانگشتان را به‌عنوان « قيل » آورده كه اشاره‌اى است به‌اين اقوال ياد شده ، و در كتاب سرائر ابن ادريس آمده است كه ابتدا كردن به‌مرفق واجب است و لكن صحيح در مذهب شيعه اين است كه عكسش مرجوع ولى باطل نمىباشد ، و در شرايع است كه شستن از مرفق ظاهرتر است ، و علامه در تذكره شستن از بالاى صورت را به‌علماى شيعه نسبت داده ، بر خلاف كمى از آن‌ها مانند سيد مرتضى و تمامى علماى سنى كه به‌هر وجهى جايز مىدانند .\r\nدر شستن صورت و دست‌ها و مسح كردن سر و پاها هيچ‌گونه كيفيتى در آيه‌ى وضو مطرح نيست ، و « الى المرافق » در دست‌ها به‌اصطلاح براى پايان مغْسول است و نه غَسْلْ ، يعنى دستها تا مرفقها بايد شسته شوند ، كه اندازه‌ى شستن در آن‌ها ميان دو حد است ، سرانگشتان كه معلوم و آخرين حدّش مرفق‌ها است . بنابراين كيفيت خاصى در شستن دست‌ها مطرح نيست ، ولى اگر « الى الْمرافِقِ » متعلّق به « اغْسِلُوا » باشد نظر سُنيان خواهد بود ، اما با ادلّه‌اى كه در كتب مفصل فقه و تفسير آورده‌ايم - و در متن هم اشاره كرديم - چنان نيست\r\n","page_name":" 71 ","page_number":71},
  {"content":"\r\n\r\nاست ، و « الى المرافق » ، در آيه تعلق به « كائن » مقدر دارد به‌اين معنى كه ميان مرفق‌ها و انگشتانتان بايد شسته شود ، و اگر « الى المرافق » تعلق به « فاغسلوا » داشت اشكالاتى در معناى آن به‌وجود مىآمد از جمله چنان‌كه دست‌ها را تا مرفق‌ها بايد شست براى صورت‌ها نيز - به‌موجب عطف - بايد مرفق‌هايى باشد كه شسته شود . در صورتىكه براى صورت‌ها هيچ‌گونه مرفقى متصور نيست .\r\nو سپس بخشى از سر را با باقىمانده‌ى آب وضو چه با دست راست يا چپ « 1 » چه از بالا به‌پايين يا به‌عكس « 2 » و يا طور ديگر مسح كنى ، و تنها واجب اين است كه قسمتى از سر با يكى از دو دست مسح گردد چنان‌كه نص « فَامْسَحُوا بِرُئُوسِكُمْ » « بخشى از سرهاتان را مسح كنيد » بيش ازاين را واجب نكرده ، كه حضرت صادق عليه السلام در پاسخ زراره كه پرسيد از كجا بفهميم مسح سر تمامى سر را نمىگيرد ؟ فرمود : « لِمَكانِ الْباءِ » كه « بِرُئُوسِكُمْ » بايش براى تبعيض است « 3 » ، ولى نسبت به‌روى پاها واجب است تمام روى پا به‌صورت عرضى و طولى تا اولين بلندى روى پا كه ابتداى استخوان برجسته پاها است ، مسح گردد . براى اين‌كار بهتر است كل كف دست را به‌طور مورّب روى انگشتان پا نهاده و دست را تا برآمدگى اول روى پا مسح كند . و اين به‌دليل « وَأرْجُلَكُمْ إلى\r\n\r\n\r\n","description":"","footnote":"\r\n( 1 ) - مرحوم آقاى خمينى موافق است\r\n( 2 ) - مرحوم آقاى حكيم موافق است\r\n( 3 ) - تمامى علماى شيعه ، و از علماى سنى شافعى و ابن عمر و داود و ثورى و احمد و مزنى و بعضى نظرات شافعى با مسح بعضى از سر موافقند\r\n","page_name":" 72 ","page_number":72},
  {"content":"\r\n\r\nالَكعْبَيْنِ » است كه منصوب مىباشد و اين‌مسح ، با مسح سر كه « برئوسكم » است اين فرق را دارد ، و به‌همين ترجمه‌ى ساده‌ى آيه كه بعضى از سرهاتان را ، و تمامى پاهاتان را تا برآمدگى نخستين مسح كنيد بسنده مىكنيم « 1 » . و « الى الكعبين » در پاها هم همانند « الى المرافق » در دست‌هامتعلق به « كائن » مقدر است ، و اگر تعلق به « امسحوا » داشت بر خلاف اتفاق فريقين مسح پاها به‌عكس جايز نبود « 2 » .\r\nمسأله‌ى 83 - در مسح پاها چنان‌كه مىتوان با دست راست پاى راست را و سپس با دست چپ پاى چپ را مسح كرد ، هر دو را به‌عكس و يا با هم نيز مىتوان مسح نمود .\r\nمسأله‌ى 84 - در مسح سر و پاها واجب است كه مقدارى از رطوبت دست‌ها به‌آن‌ها منتقل شود ، كه يا جاى مسح سر و پاها خشك باشد ، و يا اگر رطوبتى در آن‌ها هست مغلوب رطوبت دست‌ها گردد ، و بالاخره معلوم شود كه رطوبت دست‌ها بر سر و پاها اثر كرده است .\r\nمسأله‌ى 85 - اگر با عذرى شايسته رطوبت دست‌ها براى مسح سر و پاها كافى نبود ، كه با تكرار وضو هم چاره‌اى نشد ، بايستى از رطوبت صورت و يا دست‌ها براى مسح سر يا پاها استفاده كرد ، و اگر اين هم نشد چاره‌اى به‌جز استفاده از آب جديد نيست ، كه بالاخره مسح سر و پاها بايستى با رطوبت باشد و نه خشك .\r\nمسأله‌ى 86 - نبايد ميان اين چهار شستن و مسح طورى فاصله شود كه عمل وضو از يگانگى بيرون رود ، و بايد طورى باشد كه گويند مشغول يك كار است و نه چند كار ، و همين معناى موالات و مقتضاى « فاغسلوا . . . » است كه همه‌ى اعضاى وضو را به‌هم متصل كرده آن هم با فاى تفريع كه فاصله را كم مىكند ، و چنان‌كه در خبر است « فَإنَّ الوُضُوءَ لا يُتَبَعَّضُ » « وضو به‌راستى تبعيض‌پذير نيست » يعنى يك كار است ، و اين‌جا\r\n\r\n\r\n","description":"","footnote":"\r\n( 1 ) - « الكعبين » دو برآمدگى دو پاست ، و چون هر پايى داراى برآمدگى هايى است اين‌جا مرحله‌ى پايانى مسح دو پا دو برآمدگى نخستين دو پاست ، و گرنه « الى الكعاب » بود چنان‌كه در دستها « الى المرافق » آمده\r\n( 2 ) - تمامى مفسران و فقيهان شيعه و سنى مسح پاها را مطلق مىدانند ، يعنى چه از سرانگشتان مسح كنى و چه بر عكس درست است ، كه در نتيجه اين‌جا « الى » مانند « الى مرافق » متعلق به « كائن » است و اگر هم اين دو تعلق در اين دو آيه مشكوك بود وجوب آغاز كردن به‌انگشتان هم مشكوك بود و روايات هم در اين باره با يكديگر اختلاف دارند\r\n","page_name":" 73 ","page_number":73},
  {"content":"\r\n\r\nفرقى ميان خشك شدن اعضا سابق و خشك نشدنشان نيست ، كه اگر با پيوستگى و موالات خشك شوند مانعى ندارد ، و به‌عكس اگر با ترك موالات اعضاى گذشته خشك شوند يا خشك هم نشوند وضو درست نيست .\r\nمسأله‌ى 87 - در مسح سر كافى است كه گويند سرش را مسح كرد چه با يك انگشت يا بيشتر ، و چه از نظر طولى زياد باشد يا كم ، همين اندازه كه گويند دستى بر سرش ماليده كافى است ، ولى در مسح پاها بايد كف دست بر تمامى عرض پا كشيده شود ، و از نظر طول هم ميان تمامى انگشت‌ها تا نخستين برآمدگى استخوان اول باشد كه اين طول و عرض تقريباً مستطيلى را تشكيل مىدهد با يك زاويه‌ى منحرف كه زاويه‌ى انگشتان است چنان‌كه گذشت .\r\nمسأله‌ى 88 - در هيچ يك از شستن‌ها و مسح كردن‌ها نبايد واسطه‌اى در ميان باشد ، چه پارچه و مانندش و چه چرك و رنگى كه مانع از رسيدن رطوبت به‌پوست اعضاى وضو باشد ، و در خبر است « كسانى كه بر روى پوست حيوان كه كفش و مانند آن است مسح مىكنند در آخرت مسح خود را بر پوست حيوان خواهند ديد كه بر پوست انسانى خود مسح نكرده‌اند » ، و به‌جاى خودِ انسانيشان ، بىخودِ حيوانى را مسح نموده‌اند .\r\nمسأله‌ى 89 - آب وضو چنان‌كه بايد پاك و پاكيزه باشد ، لازم است مباح نيز باشد ، كه با آب غصبى وضو كلًا باطل است حتى در صورت اضطرارى كه خودش موجب آن نبوده است ، گرچه « إلّا مَا اضْطُرِرْتُمْ » ( سوره‌ى انعام ، آيه‌ى 119 ) كه حرام را به‌هنگام اضطرار حلال كرده ، تنها ناخواسته را كه بدون اراده و خواست تو پيش آمده مستثنى كرده است ، ولى وضوى با آب غصبى اضطرارى نداريم زيرا اضطرار در جاهايى است كه موضوع منحصر بوده و علىالبدل نداشته باشد امّا در باب وضو چون بدل دارد در حال اضطرار تكليف وضو بدل به‌تيمم مىشود كه در هر صورت بايد با تيمم نماز را در وقت انجام دهد و سپس در صورت اضطرار اختيارى با وضوى صحيح نماز را قضا نمايد .\r\nمسأله‌ى 90 - در مسح پاها احتياط واجب است كه تمامى روى پاها با اين مسح مرطوب شود ، مگر مقدارى كه نوعاً ممكن نيست جز با عسر و حرج كه اين هم لازم نيست .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمسأله‌ى 91 - در مسح سر كيفيت خاصى جز آن‌چه گذشت لازم نيست و در مسح پا چنان‌كه جايز است از سرانگشتان به‌بالا باشد عكسش نيز جايز است كه « إلىالْكَعْبَيْنِ » در مسح پا متعلّق به‌مسح نيست ، بلكه متعلق به « كائن » مقدر است كه « پاها تا حد كعبين » بايستى مسح گردند ، اما چگونه ؟ نه اين‌جا و نه در روايات اختصاصى به‌آغاز كردن از سرانگشتان ندارد ، و بلكه عكسش نيز مورد تصريح و تصديق است .\r\nمسأله‌ى 92 - ظاهراً در مسح دو پا ترتيبى نيست كه اگر هر دو را با هم مسح كنى يا اوّل پاى چپ و سپس پاى راست را مسح كنى اشكالى ندارد ، گرچه مقدم داشتن پاى چپ خلاف احتياط مؤكّد استحبابى است ، زيرا دليل كافى براى منعش نيست ، آيه هم در اين زمينه مطلق است ، و تنها ترتيب : اول راست و دوم چپ در دست‌ها برحسب تواتر روايات لازم است و نه در پاها .\r\nمسأله‌ى 93 - در مسح سر و پاها هرگز شرط نيست كه صدق شستن نكند ، كه مسح در تمامى پىآمدهايش واجب و كافى است ، چه فقط نم دهد و يا تر كند ، و يا به‌قدرى باقىمانده‌ى آب وضو در دست‌ها زياد باشد كه صدق شستن نمايد زيرا هدف مسح كردن است گرچه شستن هم در اين ميان بدون قصد به‌ميان آيد .\r\nآرى ! اگر بدون مسح ، سر يا پاها را بشويد گرچه تريش كم‌تر از ترى مسح باشد باطل است زيرا تنها تكليف پس از شستن صورت و دست‌ها ، مسح سر و پاها است ، و نه شستن آن‌ها .\r\nو اين سخن از فقهاى سنى كه اگر شستى مسحى با زيادى كرده‌اى و زياده بر تكليف اشكالى ندارد ، اين نيز حرفى زيادى و مردود است ، زيرا كم‌كردن و يا زياد كردن بر دستور خداى تعالى حرام است ، وانگهى هر شستنى مسح نيست چنان كه هر مسحى هم شستن نيست ، و اين‌جا تكليف تنها مسح است گرچه صدق شستن هم بكند ، و نه شستن « 1 » .\r\n\r\n\r\n","description":"","footnote":"\r\n( 1 ) - در دو ساله‌ى هجرت به‌مكه‌ى مكرمه ، براى اولين روز كه در زمزم وضو مىگرفتم عالمى از سنيان به‌من گفت : « يا شيخ لماذا لا تغسل . . . » « چرا سر و پاهايت را نمىشويى ؟ » به‌او گفتم : « اللَّهُ امرنا بالمسح » « خدا ما را امر به‌مسح فرموده » گفت : « اليس الغسل انظف » « آيا شستن نظيف‌تر نيست ؟ » گفتم : « ولكن‌اللَّهُ أعرف » « ليكن خدا داناتر است » كه اين‌جا ساكت شد و شتابان رفت\r\n","page_name":" 75 ","page_number":75},
  {"content":"\r\n\r\nمسأله‌ى 94 - پيش از وقت نماز ، وضو گرفتن خصوصاً به‌اندازه‌اى كه بتواند در اول وقت نمازش را بخواند ، و براى آمادگى نماز ، پيش از وقت وضو بگيرد ، نه تنها درست است بلكه مستحب يا واجب نيز هست ، و اين خود ادبى در راه انجام بندگى خدا است ، كه خود را پيش از وقت آماده سازيم ، و هرگز دليلى هم بر عدم صحت وضوى پيش از وقت براى نماز نداريم ، بلكه ظاهر آيه و نص بعضى از روايات استحباب يا وجوب چنان آمادگى پيش از وقت نماز را - در حالت‌هاى گوناگون - مىرساند ، و اگر هم بدانيم چنان‌چه وضو را به‌بعد از وقت و يا حتى ساعت يا ساعاتى پيش از وقت اندازيم ديگر توان يا امكان وضو گرفتن نيست ، واجب است وضو را به‌اندازه‌اى جلو اندازيم كه از اين بىوضويى آينده نجات يابيم . و در هر صورت « اذا قمتم الى الصلاة . . . » وضوى قبل از نماز را واجب يا جايز دانسته و مىدانيم كه نماز اول وقت مستحب مؤكّد است لذا طبعاً اين وضو پيش از وقت است « 1 » .\r\nمسأله‌ى 95 - اگر پيش از وقت با وضو است و مىداند پس از وقت وضو برايش ميسر نيست ، يا چون بيمار خواهد بود ، و يا هر مانع ديگرى كه وضو را حرام و يا ناممكن مىكند پيش مىآيد ، در اين صورت‌ها باطل كردن اين وضو حرام است مگر آن‌كه نگهداريش حرج و يا عسرآور باشد .\r\nمسأله‌ى 96 - اگر فعلًا آبى كه بتواند با آن وضو بگيرد ندارد ، ولى برف يا يخ كه آب كردن يا آب شدنش نيازمند به‌گذشت زمانى است كه از وقت مقرر نماز نمىگذرد ، واجب است صبر كند تا نمازش را با وضو بخواند ، و تيمم در صورتى است كه « لَمْ تَجِدُوا\r\n\r\n\r\n","description":"","footnote":"\r\n( 1 ) - و اين كلاه شرعى كه وضوى پيش از وقت بايد به‌نيت استحبابى طاهر بودن باشد ، در صورتى كه واقعاً براى نماز است خود بر خلاف واقعيت است ، به‌خصوص براى امام جماعتى كه با فاصله‌ى مدتى به‌مسجدش مىرسد ، و بالاخره آمادگى براى انجام واجب پيش از فرارسيدن وقتش خود ادبى است معرفتى خصوصاً اگر با زحمت هم باشد كه برمبناى دو آيه‌ى « تطوع » اين وضوى پيش از وقت از وضوى در وقت بهتر هم هست\r\n","page_name":" 76 ","page_number":76},
  {"content":"\r\n\r\nماءً » يعنى در تمامى وقت - يا پيش از نماز در آخر وقت - هرگز آبى كه بتوان با آن وضو گرفت نيابد .\r\nمسأله‌ى 97 - اگر به‌احتمال و چه بهتر به‌يقين ، آب در فاصله‌اى وجود دارد چه فاصله‌ى زياد يا كم ، كه بدون عسر و حرج مىتواند دسترسى به آن پيدا كند ، واجب است وضو بگيرد ، چه فاصله يك يا دو تير و يا صد تير باشد و يا بيشتر ، زيرا تنها نيافتن آب در تمامى وقت مقرر زمينه‌ى تيمم است و ديگر هيچ . و روايات فاصله‌ى دو يا يك تير يا نظر به‌امكان عادى دست‌يابى به‌آب در زمان‌هاى گذشته دارد و يا چون بر خلاف « لم تجدوا ماءً » است پذيرفته نيست ، كه آيه تنها نيافتن آب وضو را در تمامى وقت - يا پيش از نماز در آخر وقت - زمينه‌ى تيمم دانسته ، و آيا شما كه با اتومبيلى در جاده حركت مىكنى و مىدانى كه در فاصله‌اى بسيار زياد آب هست و وقت نماز هم باقى است در اين‌صورت فتوا دادن به‌اين فاصله يك يا دو تير كمان ، چه مفهومى ؟ ؟ ؟\r\nمسأله‌ى 98 - اگر آب تنها به‌دست كسى است كه آن را مجاناً ولى با منت به‌شما مىدهد ، اين‌جا وضو با اين آب مجانى واجب نيست بلكه حرام هم هست كه پذيرش ذلت به‌هرحال حرام است ، زيرا به‌دست آوردن چنين آب مجانى با منت از موارد يافتن شرعى آب نيست و بر خلاف عزّت مؤمن است چنان‌كه خداى تعالى همواره براى بندگان مؤمنش عزت خواسته و مىفرمايد : « وَ لِلّهِ الْعِزَّةُ وَ لِرَسُولِهِ وَ لِلْمُؤْمِنينَ » ( سوره‌ى منافقون ، آيه‌ى 8 ) ، و اگر بدون منت ولى با پولى است كه پرداختنش به‌دور از اسراف و تبذير است و در توانِ او است ، وضو واجب است ، ولى اگر پول اين آب از توانِ او خارج است ، و يا مىتواند بپردازد ولى قيمت آن از حد معمول به‌حدى زيادتر است كه اسراف و مفت خوراندن است ، در اين صورت بالطبع وضو واجب بلكه جايز هم نيست .\r\nبلى اگر در جايى گذرش افتاده كه براساس قحطى آب اصولًا بهاى آن گران است و هرگز به‌حساب مفت‌خوارى و فرصت‌طلبى نيست ، مانند راه ميان مكه و مدينه كه مثلًا يك ليوان آب يك ريال و به‌حساب ارز ايرانى بيش از دويست تومان يا بيشتر مىباشد اين‌جا اگر توانايى دارد بايستى با خريد اين آب وضو يا غسلش را انجام دهد ، و در\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nصورت ناتوانى و يا سنگينى و حرج در خريد آن طهارت با آب در آن‌جا نيز بر او واجب نخواهد بود .\r\nو لكن اگر همين يك ليوان آب دويست تومانى ، در جايى كه آب فراوان است و قيمت چندانى هم ندارد و لكن برحسب تصادف اكنون آبى در دسترس شما نيست مگر اين‌كه يك ليوان آب را مثلًا دويست تومان خريدارى كنيد اين‌جا نيز پرداختن اين مبلغ در دو بعدِ اسراف و مفت خواراندن حرام است ، و اين وضو نيز حرام و يا لااقل باطل است .\r\nو بالاخره « فَلَمْ تَجِدُوا » آن گونه آب يافتنى را زمينه‌ى اين واجب دانسته كه از نظر شرعى جايز باشد ، بنابراين پرداخت پولى براى آب وضو در چنان مواردى كه بيشتر از قيمت معمولى آن است هم اسراف و هم مفت خوراندن است نتيجاً در اين فرض نيز حرمتش دو بعدى است ، و آب مجانى با منت نيز مورد وجدان و يافتن آب نيست ، كه چنان تكليفى نسبت به‌مؤمن خلاف احترام ايمانى و از موارد نيافتن آب است كه « وَلِلّهِ الْعِزَّةُ وَ لِرَسُولِهِ وَ لِلْمُؤْمِنينَ » هميشه براى مؤمن عزت خواسته است ، و تكليف گرفتن آب وضو يا غسل با منت ، هم بر خلاف عزت مؤمن است ، و هم برمبناى شرافت ايمانى او باعث عسر و يا حرج نيز هست .\r\nو بالاخره يافتن و نيافتن آب براى وضو يا غسل تنها در حدود امكان عقلى و عرفى و شرعى است كه همه‌اش امكان شرعى است ، و شما با داشتن آب مباح اگر محظورى ديگر براى طهارت دارى وضو نه براى شما واجب است و نه مباح ، كه اگر در اين صورت وضو گرفتى چون اين وضو شرعى نيست بايستى تيمم نيز بكنى تا عبادتى كه مشروط به‌طهارت است از تو پذيرفته شود .\r\nو از جمله دلايل ما براين‌كه وجدان و يافتن آب تنها دسترسى به آن نيست بلكه دسترسى شرعى به‌استعمال آن است خود آيه‌ى مربوطه است كه « وَ إنْ كُنْتُمْ مَرْضى أوْ عَلى سَفَرٍ أوْ جاءَ أحَدٌ مِنْكُمْ مِنَ الْغائطِ أوْ لا مَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعيداً طَيِّباً » ( سوره‌ى مائده ، آيه‌ى 6 ) « اگر بيمار بوديد و يا در حال سفر . . . پس آبى نيافتيد . . . » و پر\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nروشن است كه نيافتن آب در زمينه‌ى بيمارى تنها نيافتن بهداشتى يا مباح نبودن آب است - و نه نبودن آب - و تنها همين بيمارى كه آب را براى طهارت نابود شمرده كافى است ، و هر عذر شرعى ديگرى هم كه باشد زير پوشش « لم تجدوا » : آبى نيافتيد ، تكليف را به‌تيمم انتقال مىدهد .\r\n\r\nشرائط صحت وضو\r\nگذشته از آن‌چه گذشت شرائط ديگرى نيز در صحت وضو بايستى مراعات گردد .\r\nمسأله‌ى 99 - يكى از شرائط آب وضو پاك و پاكيزه بودن آن است - چنان‌كه مطلق بودن آن شرط بود - به‌دليل « فَلَمْ تَجِدُوماءً » كه آب بودن را شرط دانسته ، و « طَهُور » :\r\nپاك‌كننده بودن آن نيز مشروط به‌اين است كه خودش پاك باشد تا بتواند ناپاكىها را پاك كند ، و يا حدثى را بر طرف سازد . و بالاخره براساس « وَ يُحَرِّمُ عَلَيْهِمُ الْخَبائِثَ » ( سوره‌ى اعراف ، آيه‌ى 157 ) از جمله به‌كار بردن آب پليد را گرچه پاك هم باشد دست‌كم براى عباداتى هم‌چون وضو و غسل حرام كرده است .\r\nمسأله‌ى 100 - آب و مكان وضو بايد مباح باشد ، زيرا آن‌چه در انجام عبادت حرام است عبادت را نيز حرام مىكند و وضويى كه امر ندارد دست‌كم به‌خودى خود باطل است ، تا چه رسد كه استعمال آبش و مكان انجامش مورد نهى باشد . كه اين‌جا از نمونه‌هاى روشن « لم تجدوا ماء » مىباشد كه ممكن است آب را يافته باشى لكن آبى كه شرعاً آب وضو و شايستگى براى آن را داشته باشد نيافته‌اى .\r\nبنابراين مباح بودن آب وضو و مكان انجامش بايستى از راه شرعيش معلوم باشد ، كه در غير اين صورت لااقل مشروع بودن اين وضو معلوم نيست ، و در نتيجه كافى نخواهد بود .\r\nمسأله‌ى 101 - استعمال ظرف طلا و نقره براى وضو ، غسل ، خوردن و آشاميدن حرام است .\r\nمسأله‌ى 102 - وضو گرفتن در اماكن عمومى كه ظاهراً براى استفاده‌ى عموم ساخته\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nشده است ، جايز است ، و اگر مباح بودنِ استفاده‌ى عمومى مشكوك باشد نمىتوان از آن وضو گرفت ، زيرا يافتن شرعى آب با تمامى شرايطش بايستى معلوم باشد كه از جمله مباح بودن آن است .\r\nمسأله‌ى 103 - جايگاه‌هاى چهارگانه‌ى وضو بايستى پاك و پاكيزه باشند . كه در صورت متنجس بودن يا پليدى نخست بايد آن‌ها را تطهير و تميز كرد و سپس وضو گرفت ، و اگر وضو ارتماسى باشد انجام هر دو تطهير و وضو به‌يك جا اشكالى ندارد ، مشروط بر اين كه پس از داخل كردن صورت و يا دست‌ها در آب - و پاك و پاكيزه كردنشان - نيت وضو كند تا عمل وضو بر اعضاى پاك و پاكيزه انجام گردد .\r\nمسأله‌ى 104 - نجاست ساير اعضاى بدن ، و نيز نجاست محل ادرار و مدفوع مانعى در مقابل صحت وضو نمىباشند . لكن بعد از وضو چنان‌چه بخواهد اقامه‌ى نماز كند حتماً بايستى محل نجاست را تطهير نمايد .\r\nمسأله‌ى 105 - در وضوى ترتيبى اگر بعضى از اعضاى شستنى وضو متنجس بوده و پس از وضو شك كند كه آن را تطهير كرده يا نه ، در صورتى كه هنگام وضو به‌نجاست و طهارت ان توجه داشته « 1 » وضويش صحيح است . و گرنه بايد وضو را تجديد كند . ولى در وضوى ارتماسى در هر صورت وضويش صحيح است ، زيرا داخل كردن صورت و دستها در آب باعث طهارت آن‌ها مىگردد . اما محل مسح سر يا پا حتماً بايد قبلًا تطهير و در حدّ توان تنظيف شود و گرنه وضو باطل است .\r\nمسأله‌ى 106 - لازم است وقت براى هر دوى وضو و نماز - دست‌كم براى واجبات اين دو - كافى باشد ، و اگر مقدارى از نماز بيرون وقت انجام گردد چنان وضويى خارج از وظيفه است و بايد براى اين نماز تيمم كند ، و اگر وقت به‌اندازه‌اى تنگ است كه با تيمم نيز مقدارى از نماز خارج وقت انجام مىگيرد ، اين‌جا اگر يك ركعتش داخل وقت باشد تيمم واجب است ، زيرا قاعده‌ى « مَنْ أدْرَكَ رَكْعَةً مِنَ الْوَقْتِ فَقَدْ أدْرَكَ الْوَقْتَ كُلَّهُ »\r\n\r\n\r\n","description":"","footnote":"\r\n( 1 ) - منظور از توجه داشتن اين است كه در حال وضو توجه به‌نجاست يا طهارت عضو داشته كه اگر متنجس بوده وظيفه‌ى شرعى خود را در تطهير آن انجام داده است\r\n","page_name":" 80 ","page_number":80},
  {"content":"\r\n\r\nبراى زمينه‌ى اضطرار است ، و به‌مقتضاى اين‌كه بالاخره طهارتى براى نماز لازم است اين‌جا لااقل بايستى تيمم كرد و نمازى را كه دست‌كم يك ركعتش داخل وقت است انجام داد ، زيرا طهارتى - دست‌كم تيمم - براى نماز واجب است ، و اگر تأخير وقت عمدى بوده در هر دو حال بايد نمازش را پس از وقت اعاده كند ، خصوصاً اگر بدون هيچ طهارتى نماز را خوانده باشد ، و در هر سه صورت اگر عمدى در كار نباشد نمازش صحيح است .\r\nمسأله‌ى 107 - در موارد مسح بايد دست بر روى سر يا پاها كشيده شود ، و اگر عكس آن باشد مسح باطل است ، ولى اگر عضو مسح‌كننده با عضو مسح‌شونده هر دو با هم حركت كنند اشكال ندارد ، اگر مقدار واجب كه حركت دست است انجام شده باشد .\r\nمسأله‌ى 108 - از خود مسح معلوم است كه تنها گذاردن دست بر سر و پا كافى نيست ، بلكه كششى هم لازم است به‌اندازه‌اى كه صدق مسح كند و گويند دستش را بر سر يا پايش ماليد .\r\nمسأله‌ى 109 - كارهاى وضو را خود مكلف بايستى انجام دهد . در صورتى مىتواند از ديگرى كمك بگيرد ، و يا تمامى اعمال وضويش را ديگرى برايش انجام دهد ، كه خودش نتواند آن را انجام دهد ، كه در اين‌گونه موارد مكلف نيت مىكند و هر اندازه‌اى كه خودش مىتواند انجام مىدهد ، و بقيه را ديگرى بايد برايش انجام دهد ، و بايستى براى مسح سر و پاهايش در صورت امكان بدون عسر و حرج از دست‌هاى خود مكلف استفاده شود . البته در غير ضرورت هم صِرف آب بر دست ريختن براى انجام وضو مانعى ندارد و هم‌چنين اگر ديگرى آب بر اعضاى وضو بريزد و او خودش نيت و عمل وضو را انجام دهد ، صحيح است .\r\nمسأله‌ى 110 - اگر نايب اضطرارى براى اين نيابت مزدى مىخواهد كه در توان مكلف هست . و اسراف و مفت خورانى هم نيست ، تحمل اين مزد واجب است ، و در غير اين صورت وظيفه‌اش تيمم است ، و اگر هم چنان وضويى انجام دهد چون مورد امر نيست - بلكه نهى شده - باطل است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nمسأله‌ى 111 - اگر با داشتن مانع شرعى وضو گرفت وضويش باطل است ، و اگر نه مانع شرعى دارد و نه الزام شرعى مانند اين كه تنها با حرج مىتواند براى وضو آب به‌دست آورد ، در اين‌جا گرچه وضو واجب نيست ، ولى مستحبى مؤكد و كافى است .\r\nمسأله‌ى 112 - اگر هم وضو گرفته و هم حدثى از او سر زده و نمىداند كدام‌يك جلوتر بوده ، اگر اين شك پيش از نماز باشد بايستى وضو بگيرد ، و اگر در بين نماز است نمازش باطل است و بايستى هم چنان وضو بگيرد و نمازش را از سر گيرد ، و اگر بعد از نماز است ، چون شك در طهارت پس از فراغ از نماز مىباشد ، نمازش صحيح است - ولى براى نمازهاى ديگر و هر كار ديگرى كه مشروط به‌وضو است بايستى وضو بگيرد - مشروط بر اين كه احتمال بدهد به‌هنگام شروع نماز به‌حال خود آگاه بوده ، ولى اگر احتمال عقلايى چنان آگاهى را نمىدهد همان نمازى را هم كه به‌جا آورده باطل است ، زيرا شك پس از فراغ در صورتى عمل گذشته را درست مىكند كه آن عمل با آگاهى و يا احتمال عقلايى آگاهى به‌انجام شرايطش انجام گيرد .\r\nمسأله‌ى 113 - اگر بعد از نماز شك كند كه با وضو بوده يا نه - به‌شرط توجهش به‌حالت طهارت و يا احتمال عقلايى آن - نماز گذشته‌اش صحيح است . و براى نمازهاى آينده بايد وضو بگيرد ، مگر آن‌كه سابقاً وضو داشته و سپس شك كند وضويش باطل شده يا نه كه اين‌جا در هر صورت محكوم به‌طهارت است .\r\nمسأله‌ى 114 - برمبناى « لا تَقْفُ ما لَيْسَ لَكَ بِهِ عِلْمٌ » ( سوره‌ى اسرى ، آيه‌ى 36 ) كه پيروى از غير علم را حرام فرموده ، و نيز قاعده‌ى استصحاب كه « لا تَنْقُض الْيَقينَ بِالْشَّكِّ أبَداً » كه يقين را هيچ‌گاه نبايد به‌وسيله‌ى شك نقض كرد ، و اين هم از مانند آيه‌ى فوق سرچشمه گرفته ، به‌طور كلى شك پس از يقين هرگز و هيچ گاه نقشى ندارد ، كه اگر بدن يا لباست در گذشته پاك بوده و اكنون شك دارى كه ناپاك شده يا نه ، چنان شكى در مقابل يقين گذشته ات هيچ نقشى ندارد ، و اگر هم به‌عكس در گذشته لباس يا بدنت ناپاك بوده و اكنون شك دارى كه پاكش كرده‌اى يا نه اين شك نيز هرگز نقشى ندارد ، و به‌همين حساب وضو و غسل و تيمم نيز در مورد برخورد شك و يقين مشمول همين قاعده\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nاست .\r\nمسأله‌ى 115 - اگر مبتلاى به‌بيماريى است كه بول و يا غائط از او اندك اندك بيرون مىآيد و قابل جلوگيرى هم نيست مگر به‌عسر يا دست‌كم حرج ، اگر بداند يا احتمال دهد كه در امتداد وقت نماز به‌اندازه‌ى وضو گرفتن و نماز خواندن - تنها به‌منظور داشتن واجبات اين دو وقت خواهد يافت - بايستى تكليف خود را تا آن هنگام تأخير اندازد ، و اگر هم مهلتش تنها به‌اندازه‌ى واجبات نماز است نيز چنان است ، ولى اگر يقين و يا احتمال چنان مهلتى را نمىدهد ، بايستى - در آخر وقت - عمل مضطر را انجام دهد ، كه در بين نماز هر گاه بول يا غائط از او بيرون آمد با آبى كه نزديك خود از پيش آماده كرده مرتباً تطهير كند و وضويش را نيز تجديد نموده به‌همين ترتيبت نمازش را بدون شكستن انجام دهد ، مگر در صورتى كه اين عمل حرجى و طاقت‌فرسا ، يا عسرآور باشد كه تنها به‌مقدار مقدورش واجب و بقيه‌اش در صورت حرج مستحب و در صورت عسر حرام است .\r\nمسأله‌ى 116 - اگر در اثر بيمارى مخصوصى به‌خواب و يا باد مَخْرَجْ پياپى دچار است اين‌جا نيز بايستى به‌همين وظيفه عمل نمايد .\r\nمسأله‌ى 117 - اگر شخص معذور - به‌هر وسيله‌ى ممكن كه حرجى نيست - بتواند عذر خود را بر طرف كند ، در چنان موردى بر طرف كردن عذرش واجب دو بعدى است كه هم معالجه واجب است ، و هم براى انجام دادن واجب رفع عذر لازم است ، و عذر هم تا هنگامى عذر است كه بر طرف كردنش هرگز در توان مكلف نباشد .\r\nمسأله‌ى 118 - اگر در بعضى از واجبات يا افعال وضو پس از مسح دو پايش شك كند برحسب قاعده‌ى فراغ محكوم به‌صحت است ، و اگر هنوز وضو تمام نشده عمل مورد شك را و هر چه پس از آن انجام داده بايستى انجام دهد .\r\n\r\nبراى چه كارهايى بايد وضو گرفت ؟\r\nمسأله‌ى 119 - 1 - براى نمازهاى واجب و مستحب چه يوميه و چه غير يوميه مگر\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنماز ميت و نافله‌ى شب ( كه در اين دو نيز وضو مستحب است ) . 2 - براى سجده و تشهد فراموش شده و نماز احتياط . 3 - براى طواف واجب چه وجوبش اصلى باشد و چه برحسب نذر و مانند آن واجب شده باشد . و يا براى طواف حج يا عمره‌ى مستحب - كه از هنگام احرام در تمامى حالاتش واجب مىشود - ولى در طواف مستقل جداى از حج و عمره وضو شرط نيست . 4 - اگر مسِّ خط قرآن به‌سببى واجب شود طبعاً بدون وضو حرام است زيرا « لا يَمَسُّهُ إلَّا الْمُطَهَّرُونَ » ( سوره‌ى واقعه ، آيه‌ى 79 ) كه : به‌جز پاكان و پاكيزگان كسى حق ندارد قرآن را مس كند .\r\nمسأله‌ى 120 - « لا يَمَسُّهُ » در انحصار قرآن است كه هر چه قرآن ناميده شود مشمول همين حكم است ، و طهارت ظاهريش اعم است از پاكى از نجاسات و كثافات و يا حدث‌ها .\r\nمسأله‌ى 121 - نام‌هاى خداى متعال كه اصل قرآن است به‌هر زبان يا لغتى كه باشد حرام است بدون طهارت و پاكيزگى با عضوى از اعضاى بدن لمس شود ، مگر به‌وسيله‌اى كه اين هم تركش بهتر است .\r\nنام خداى متعال به‌هر زبان و هر شكلى كه باشد ، و هم‌چنين آيات و كلمات قرآن به‌طور كلى ، مشمول اين « لا يَمَسُّهُ » مىباشند ، كه اگر درختانى و يا چمنى و يا ديوارهايى و حتى ماشين‌هايى و يا هر چيزى به‌طورى ترتيب داده شوند كه نامى از نامهاى خداى سبحان و يا كلمه و يا جمله و يا آيه‌اى از قرآن را تشكيل دهند ، دست يا بدن بى وضو به‌آن‌ها ماليدن حرام است ، مثلًا باغبانى چمنى را كه نقش اللَّه دارد بررسى مىكند حق ندارد بدون طهارتِ از نجاسات ، و يا با حدثِ بزرگ يا كوچك ، و يا با كثافات با اين نقش چمن الله و يا كلمه‌اى ديگر از قرآن - تماس بگيرد - و نيز متنجس كردن و يا كثيف نمودنشان حرام ، و بر طرف كردن آن‌ها واجب است .\r\nمسأله‌ى 122 - مس اسماء چهارده معصوم عليه السلام به‌شرط اين‌كه مراد خود آن بزرگواران باشند - و نه غيرشان - نيز بدون طهارت از حدث ، خبَث و نجس و متنجس جايز نيست .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nمبطلات وضو\r\nمسأله‌ى 123 - از جمله‌ى مبطلات وضو چيزهايى است كه غسل را باطل مىكند ، و نيز بول و غائط گرچه از جاى ديگر بدن خارج گردد به‌هرحال موجب ابطال وضو است ، و بادهايى كه از مخرج غائط بيرون مىآيد ، و خوابى كه بر چشم و گوش غالب گردد كه « إذْ يُغَشِّيكُمُ النُّعاسَ أمَنَةً مِنْهُ وَ يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِهِ وَ يُذْهِبَ عَنْكُمْ رِجْزَ الْشَّيْطانِ » ( سوره‌ى انفال ، آيه‌ى 11 ) « هنگامى كه چرت همه‌ى وجودتان را براى آرامشتان فراگيرد بر شما از آسمان آبى مىفرستد كه پاكتان كند . . . » و اگر « يُغَشِّكُمُ النُّعاسَ » از باطل‌كننده‌هاى وضو نبود « لِيُطَهَّرَكُمْ » هم در اين‌جا زمينه‌اى نداشت ، و صرف « نُعاسْ » چرت زدن هم وضو را باطل نمىكند ، بلكه « يُغَشِّكُمُ النُّعاسَ » كه فراگيرى چرت است همه حواس را ، تنها همين خواب فراگير است كه وضو را باطل مىكند ، كه احياناً چشم به‌خواب مىرود ولى گوش هنوز بيدار است ، ولى اگر چشم و گوش هر دو به‌خواب رفتند طبعاً قلب و روح هم به‌كلى خوابند ، و اين‌جا است كه « يُغَشِّكُمُ النُّعاسَ » است . و بالاخره هرگونه خواب ، مستى و بىهوشى كه حواس قلبى انسان را به‌كلى تعطيل كند حدث است .\r\nو از جمله‌ى « لِيُذْهِبَ عَنْكُمُ رِجْزَ الشَّيطانِ » جنابت است كه احياناً در خواب پيش مىآيد ، كه خود دومين زمينه‌ى « لِيُطَهِّرَكُمْ » است كه با آب تطهير مىشود . چنان كه خيالاتى شيطانى در اثر نبود و يا كمبود آب در حال جنگ كه احياناً گمان شكست را در پى دارد ، اين بارش باران تمامى اين ناپاكىهاى خيالى يا واقعى را از ميان مىبرد . ولى مورد حتمى طهارت همان خواب فراگير است كه حدث اصغر است و هميشگى است و امّا جنابت و مانندش كه حدث اكبراست هميشگى نيست بلكه احيانى است .\r\nمسأله‌ى 124 - آيا چيزهايى كه عقل را مىپوشاند نيز باطل كننده‌ى وضويند يا نه ؟\r\nنسبت به‌مطلق مستى جواب منفى است كه : « لا تَقْرَبُوا الصَّلاةَ وَ أنْتُمْ سُكارى » ( سوره‌ى نساء ، آيه‌ى 43 ) « نزديك نماز نشويد در حالى كه مستيد » گرچه مورد استدلال بر بطلان وضو است ، ولى نه هرچه مانع از نماز باشد حدث است ، كه مكان و لباس غصبى و پوشيدن\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nلباس‌هاى ممنوع نيز از موانع نمازند و حدث نمىباشند ، وانگهى ذيل آيه كه « حَتّى تَعْلَمُوا ما تَقُولُونَ » « تا بدانيد چه مىگوييد » تنها مانع از نماز را در اين‌جا اين‌گونه مستى دانسته ، كه با بر طرف شدن اين مستى مانع نيز بر طرف مىشود ! و ديگر نيازى به‌وضو يا مطهر ديگرى به‌جز به‌هوش آمدن نيست كه « حَتّى تَعْلَمُوا ما تَقُولُونَ » تا بدانيد چه مىگوييد بنابراين مستى مانعى است موقت كه تا هست اين مانعيت نيز هست ، و هنگامى كه به‌هوش آمد مىتواند نمازش را بخواند ، مگر آن‌كه پيش از مستى وضو يا غسل نداشته باشد كه حكمش معلوم است يا مستى مانند خواب فراگير باشد كه محكوم به « يغشيكم النعاس » است ، و نه صرف مستى كه فراگير نباشد .\r\nاز اين‌جا حكم بىهوشىهاى ديگرى كه ناتمام مىباشند معلوم است كه پس از هوشيارى مىتوانى نمازت را بخوانى ، و اگر وضو يا غسل داشته‌اى كه هيچ ، والّا بايد وضو يا غسل كنى و نمازت را بخوانى ، كه بالاخره در جمع صرف بىهوشى و بىعقلى در شمار موانع صحت وضو نيست ، مگر اين‌كه فراگير و مانند خواب مطلق باشد .\r\n\r\nوضو و غسل جبيره\r\nمسأله‌ى 125 - جبيره چيزى است كه روى زخم مىگذارند اعم از دوا ، پارچه و مانند آن‌ها كه در صورت امكان روى آن را براى وضو يا غسل بايد شست و در مسح كردن مسح كرد ، و اگر شستن آن زيان‌آور و يا خيلى دشوار است كافى است فقط به‌نيّت وضو دست تر روى آن بكشد كه به‌جاى شستن مىباشد ، و در صورت امكان اطرافش را به‌مقدار ممكن بشويد يا مسح كند و حكم جبيره از « ما جَعَلَ عَلَيْكَمْ فِى الدِّينِ مِنْ حَرَجٍ » ( سوره‌ى حج ، آيه‌ى 78 ) و نيز « يُريدُ اللَّهُ بِكُمُ الْيُسْرَ وَ لا يُريدُ بِكُمُ الْعُسْرَ » ( سوره‌ى بقره ، آيه‌ى 185 ) پيدا است‌كه اگر شستن جاى زخم يا هر عارضه‌ى ديگر عسر يا حرج دارد روى آن زخم پارچه‌ى پاكى قرار مىدهى و به‌تكليفت كه شستن يا مسح كردن است عمل مىنمائى ، چنان‌كه در خبر است كه : ناخن پايم زخم شد چگونه بر آن مسح كنم ؟\r\nحضرت فرمودند : « إمْسَحْ عَلَىالْمَرارَةِ » « بر دارويى كه روى زخم نهاده‌اى مسح كن » كه اين\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاز موارد فرموده الهى « ما جَعَلَ عَلَيْكُمْ فِىالدِّينِ مِنْ حَرَجٍ » است كه چون بالاخره اصل مسح اين انگشت زخمى ساقط نيست بنابراين روى دوا و يا هر چيز ديگرى را كه فاصله‌ى ميان مسح و زخم است مسح كن ، تا در اين مسح زيان نبينى و تكليف خود را نيز انجام داده باشى .\r\nو اگر زخم ، تمامى يك عضو مسح كردنى يا شستنى وضو را فراگير شد ، اين‌جا هم ظاهراً تكليف همين است ، جز آن‌كه بايد با ضميمه كردن تيمم نيز رعايت احتياط كنى .\r\n\r\nغسل\r\nمسأله‌ى 126 - غسل در اصطلاح كتاب و سنت شستن تمامى بدن به‌اضافه تمامى موها « 1 » است ، و غسل‌هاى واجب عبارتند از : غسل جنابت ، حيض ، نفاس ، استحاضه‌ى متوسطه و كثيره ، مس ميت ، خود ميت ، مگر مسلمانى كه در معركه‌ى قتال يا جهاد شرعى كشته شود كه « لايُغَسَّل و لا يُكَفَّن بل يُصَلّى عليه و يدفن بثيابه » شامل اوست . و غسل جمعه و نيز غسلى كه به‌واسطه‌ى نذر ، عهد و قسم بر انسان واجب مىشود .\r\nبه‌استثناى غسل استحاضه كه خواهد آمد ، بقيه‌ى اين غسل‌ها از وضو كفايت كنند چنان‌كه تمامى غسل‌هاى بيست و هشت‌گانه‌ى مستحب هم از وضو كافى است « 2 » و اگر در صورت عذرى غسل جمعه را در روز پنج شنبه يا شنبه انجام دهى هم‌چنان از وضو كافى است تا چه رسد كه در وقت اصليش كه نخست از اذان صبح تا ظهر و سپس تا غروب جمعه است به‌ترتيب انجام گيرد . با اين تفاوت كه غسل جمعه در روز پنج شنبه در صورتى كافى است كه احتمال عقلانى امكانش در جمعه نباشد ، و اگر هم با اين\r\n\r\n\r\n","description":"","footnote":"\r\n( 1 ) - از معاصرين مرحوم آيه اللَّه العظمى آقاى خمينى نيز موافق اين فتوا است كه موافق با اطلاق « فَاغسلوا » مىباشد\r\n( 2 ) - چنان‌كه در رواياتى معتبر است كه « اى وضوء انقى من‌الغسل » كه تمامى غسل‌ها را دربردارد ، و فقهايى مانند سيد مرتضى واسكافى و گروهى از متأخران مانند محقق علامه‌ى حلى ، مقدس اردبيلى ، محقق خوانسارى ، صاحب مدارك و وسيله و ذخيره به آن فتوى داده‌اند و مجلسى در بحارالانوار نيز اين فتوا را به‌بيشتر فقيهان نسبت داده است . و رواياتى چند هم بر اين فتوا گواه است\r\n","page_name":" 87 ","page_number":87},
  {"content":"\r\n\r\nوصف در پنج‌شنبه غسل جمعه كرد ، در صورت امكانش در جمعه واجب است ، غسلش را تكرار نمايد چون غسل قبلى را باحتمال عدم امكان انجام داده بود و اكنون كه فهميد احتمالش درست نبوده واجب است غسلش را در وقت معينش كه همان روز جمعه است انجام دهد و امّا چنان‌چه در روز جمعه به‌عللى نتوانست غسل جمعه را انجام دهد و يا اصولًا فراموش كرد و يا به‌هر دليل ديگر غسلش را انجام نداد واجب است روز شنبه آن را انجام دهد و در هر صورت از وضو كافى است گرچه بدون عذر آن را به‌تأخير اندازد .\r\n\r\nغسل ارتماسى\r\nمسأله‌ى 127 - غسل بر دو قسم است : ارتماسى و ترتيبى ، ارتماسى آن است كه با رفتن تمامى بدن به‌زير آب انباشته و يا زير آبى كه از دوش فراگير يا آبشار و مانند آن مىريزد قرار گيرد به‌طورى كه آب تمامى بدنش را يك‌جا فراگيرد ، و اگر آب به‌تدريج همه‌ى بدن را بگيرد نيز مىتواند از اول نيت غسل كند و تمام بدن را به‌تدريج و به‌نيّت غسل بشويد بنابراين ترتيب‌هايىكه بيشتر فقيهان ذكر فرموده‌اند هيچ‌كدام واجب نيستند . بنابراين حمل بر استحباب مىشوند ، و دليل استحباب غسل‌هاى ترتيبى اين است كه اولًا آيات غسل مطلق مىباشند . و حتى - بر خلاف وضو - كوچك‌ترين اشاره‌اى به‌وجوب ترتيب در اغسال ندارند ، و ثانياً روايات باب هم سه‌گونه است :\r\nترتيب سه‌گانه ، ترتيب دوگانه ، و عدم ترتيب ، بنابراين سه‌گانه و دوگانه‌اش حمل بر استحباب و روايات عدم ترتيب كه مطلق و موافق آيات غسل است همان واجب و كافى است .\r\n\r\nغسل ترتيبى\r\nغسل ترتيبى كه آقايان در رساله‌ها مرقوم فرموده‌اند : اول - چنان‌كه گذشت - سر و گردن ، بعد سمت راست و بعد سمت چپ بدن ، گرچه جايز و كافى است . اما اصلًا\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nهيچ‌گونه دليل قاطعى بر وجوب اين ترتيب نداريم . بنابراين هيچ‌گونه ترتيبى در غسل واجب نيست . و اطلاق آيات « وَانْ كُنْتُمْ جُنُباً فَاطَّهَّروا » ( سوره‌ى مائده ، آيه‌ى 6 ) و در سوره‌ى نساء ، آيه‌ى 43 « وَلا جُنُباًالّاعابِرى سبيلٍ حتى تَغْتَسِلوا » مرجع اختلاف رواياتى است كه در زمينه‌ى وجوب و عدم وجوب ترتيب است ، كه خود مثلثى از ترتيب سه‌گانه و دوگانه و يا عدم ترتيب غسل است و اين روايت آخرين موافق اطلاق آيه است و دو روايت ديگر يا مردودند و يا حمل بر استحباب مىشوند ، و در ترتيب دوگانه و عدم ترتيب فتاوايى نيز موجود است « 1 » .\r\nبنابراين اگر بعد از غسل بفهمد كه قسمتى از بدن را نشسته چه مربوط به‌سر و گردن باشد و يا از ساير اجزا بدن ، هرگز تجديد غسل لازم نيست و تنها شستن همان جاى ناشسته كافى است ولى اگر در اين ميان حدثى كوچك سر زند وضو هم پس از اتمام غسل واجب است .\r\nمسأله‌ى 128 - در تمامى غسل‌ها واجب است تمامى بدن شسته شود و در اين‌جا چنان‌كه گذشت - شستن روى موها كافى نيست بلكه واجب است زير آن‌ها نيز شسته شود كه « اغتسلوا - اطهروا » شستن شمولى تمامى بدن است و اصل در اين جريان پوست بدن مىباشد و مو هم به‌تبعيت بدن بايد شسته شود و ظاهراً بر خلاف وضو فرقى بين موى كوتاه و بلند هم نيست .\r\nمسأله‌ى 129 - در غسل ترتيبى - چنان كه گذشت - موالات و پشت سر هم بودن واجب نيست ، بنابراين اگر از روى عمد يا فراموشى قسمتى از بدن را غسل نداد هرگاه خواست يا يادش آمد همان قسمت را بايستى غسل دهد و كافى است .\r\nمسأله‌ى 130 - اگر در ضمن غسل حدثى كوچك كه باطل‌كننده‌ى وضو است سر زند بايد غسل را به‌اتمام رسانيده و سپس وضو بگيرد ، زيرا حدث كوچك تنها وضو را\r\n\r\n\r\n","description":"","footnote":"\r\n( 1 ) - در اين‌كه در غسل ترتيبى ميان سر و طرفين بدن ترتيبى نيست گروهى مانند فاضل خراسانى در ذخيره و صاحب رياض‌المسالك و شيخ عبداللَّه بحرانى موافقند ، و در عدم ترتيب بين طرف راست و چپ هم گروه بسيارى از فقيهان موافقت دارند ( 11 : 370 ) مانند صاحب مفتاح‌الكرامة و صدوق ، ابن جنيد ، ابن ادريس ، و فيض كاشانى از گذشتگان و از معاصران مرحوم آقاى خويى مىباشند\r\n","page_name":" 89 ","page_number":89},
  {"content":"\r\n\r\nباطل مىكند و نه غسل را ، و چون غسل تنها در صورت تماميّتش كافى از وضو است ، اين‌جا اصل غسل درست است ولى كفايت از وضو نمىكند كه حتماً بايستى پس از اتمام غسل براى نماز و مانندش وضو هم بگيرد .\r\nمسأله‌ى 131 - اگر پس از انجام نماز يا در ضمن آن شك كند كه غسل واجبش را انجام داده يا نه اگر احتمال عقلايى بدهد كه به‌هنگام نماز متوجه حال خود بوده نمازش درست است و براى ساير نمازهاى بعدى و يا هرچه مشروط به‌طهارت است بايستى غسل كند ، و در غير اين صورت - كه احتمال عقلانى نداده - نمازهاى گذشته‌اش را نيز پس از غسل بايد از نو بخواند .\r\nمسأله‌ى 132 - اگر چندين غسل برعهده اوست تنها يك غسل به‌نيت همه‌ى آن‌ها كافى است ، و بهتر است به‌هنگام هر غسلى نيت ما فىالذمه كند كه هر غسلى كه برعهده‌ى او است بدين‌وسيله انجام گردد . و اگر هم تنها نيت يك غسل كند - به‌ويژه در صورت فراموشى ساير غسل‌ها - همان يك غسل كافى است ، زيرا غسل خواهى نخواهى هر حدثى را از بين مىبرد ، و چنان‌كه در خبر است اين غسل خصوصى هم از ساير غسل‌ها كافى است و اين خود مانند تطهير از نجاست‌ها است كه اگر تنها تطهير نجاست خاص در نظراست تمامى نجاست‌هاى ديگر هم - مگر با شرائطى ديگر چون خاكمالى ظرفى كه سگ يا خوك ليسيده - بر طرف مىشود .\r\nمسأله‌ى 133 - در حال جنابت چيزهايى كه بر بىوضو حرام است بر جنب هم حرام است ، اضافه براين‌كه جنب با تيمم هم نمىتواند داخل مسجد گردد كه « وَ لا جُنُباً إلّا عابِرى سَبيلٍ حَتَّى تَغْتَسِلُوا » ( سوره‌ى نساء ، آيه‌ى 43 ) « در حال جنابت حق دخول در مسجد را مگر براى عبور نداريد تا آن‌كه غسل كنيد » و چون اين‌جا « حَتَّى تَغْتَسِلُوا » است و نه « فَاطَّهَرُوا » كه درباره‌ى نماز بود ، تنها در صورتى مىتواند به مسجد وارد شود كه غسل كرده باشد « 1 » ، و « فتيمموا صعيداً طيباً » هم در ذيل همين آيه شريفه تيمم را به‌جاى وضو يا غسل فقط براى نماز و طواف واجب و كافى دانسته چنان‌كه : « التُّرابُ أحَدُ الطَّهُورَيْن »\r\n\r\n\r\n","description":"","footnote":"\r\n( 1 ) - چنان‌كه فخرالدين پسر علامه هم به آن فتوى مىدهد\r\n","page_name":" 90 ","page_number":90},
  {"content":"\r\n\r\nهم كه خاك يكى از دو پاك‌كننده است ، بدليت تيمم را از وضو يا غسل تنها در صورت اضطرار ثابت مىكند ، به‌ويژه اين‌كه اين‌جا « فاغتسلوا » درباره‌ى دخول در مسجد بدليت را نفى مىكند ، و « فاطهروا » آن را تنها براى نماز دانسته ، وانگهى اگر براى خودِ نماز ضرورت است كه تيمم كند براى رفتن به مسجد هرگز چنان ضرورتى نيست ، تيمم هم اين‌جا چنان بدليتى را ندارد ، مگر اين كه براى طواف واجب كه اگر به‌مسجدالحرام با تيمم نرود وقتش مىگذرد ، يا براى غسل كردن اگر در انحصار رفتن به مسجد باشد در اين صورت بايد با تيمم وارد مسجد شود و بىدرنگ در صورت امكان غسل كند و در غير اين صورت طواف و نمازش مشروط به‌طهارتى است كه اين‌جا در انحصار تيمم است .\r\nمسأله‌ى 134 - چنان‌كه جنب حق دخول در مسجد را مگر براى عبور ندارد ، كه تنها عبورش برحسب نص آيه مستثنى شده ، بنابراين به‌هيچ‌وجه در اين حالت نبايد وارد مسجد گردد مگر در صورت ضرورت ، و چيزى در مسجد گذاشتن و يا چيزى از مسجد برداشتن در اين حكم فرقى ندارد ، رواياتى كه ميان اين دو فرق گذارده ناظر به‌اين جهت است كه نوعاً گذاردن چيزى در مسجد ضرورى نيست ، ولى برداشتنش احياناً ضرورى است ، كه اگر ضرورتى به‌عكس باشد برداشتن حرام و گذاشتن جايز مىشود ، و اگر هر دو ضرورت داشت هر دو جايز است ، و اگر هيچ‌كدام ضرورت نداشت هيچ كدام جايز نيست ، زيرا آيه منحصراً عبور جنب را از مسجد تجويز كرده و بس ، و در غير صورت ضرورت جز عبور يا ورود ضرورى ، حرام است .\r\nمسأله‌ى 135 - عبور جنب تنها از غير مسجدالحرام و مسجدالنبى جايز و از اين دو حرام است ، و آن‌جا هم كه جايز است در صورتى كه داراى بيش از يك درب باشد به‌عنوان راه عبور ضرورى از آن استفاده شود ، بنابراين اگر هدف از ورود جنب در مسجد عبور ضرورى نيست بلكه به‌عنوان تماشا يا مقصدى ديگر است جايز نيست ، زيرا « الّا عابِردى سَبيلٍ » قدر متيّقن آن‌گونه عبورى را تجويز مىكند كه تنها مسجد را راه مرور به‌سوى مقصدِ بيرون از مسجد قرار دهد ، كه اگر مقصدش دو راه دارد اين جا صدق\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n« الّا عابِرى سَبيلٍ » مشكل است ، زيرا راه ديگر مشابهى هست كه همين‌گونه او را به‌مقصد برساند ، مگر در صورت عسر يا حرج ، بنابراين عبور از مسجد فقط به‌عنوان اصل عبور كردن نيست ، مگر آن كه به‌عنوان يكى از دو راه ، بدون نظر داشتن به مسجد ، و به‌ناچار از آن عبور كند ، كه در اين صورت داخل در اطلاق « عابِرى سَبيل » است .\r\nمسأله‌ى 136 - خواندن آياتى كه امر به‌سجده يا مذمت ترك سجده را دربر دارد بر جنب و زنى كه در حال حيض يا نفاس مىباشد حرام است ، و نه تمامى سوره‌ى مشتمل بر امر به‌سجده ، و آيات سجده در انحصار چهار سوره‌ى معروف نيست بلكه در تمامى آياتى كه امر به‌سجده و يا مذمت در ترك سجده است بمحض تلاوت آيه سجده واجب است كه ظاهراً هشت سوره‌ى ديگر نيز اضافه بر چهار سوره‌ى معروف جزو عزائم مىباشند « 1 » .\r\nمسأله‌ى 137 - اگر بعد از نماز يا طواف و مانندشان شك كند كه غسل يا وضوى واجبش را براى آن‌ها انجام داده يا نه در صورتى كه احتمال درستى بدهد كه به‌هنگام نماز متوجه حالش بوده ، عبادتش صحيح است ، و گرنه بايد با انجام غسل ، يا وضو نماز يا طواف را تكرار كند . و در صورت اول نيز بايد براى نمازهاى ديگر ، غسل يا وضو را انجام دهد .\r\nمسأله‌ى 138 - چون غسل از وضو كفايت مىكند ، جمع ميان غسل و وضو به‌عنوان وجوب بدعت و حرام است . مگر از باب « الوضو علىالوضو نور على نور » به‌عنوان استحباب باشد كه وضوى اول مستفاد از غسل و وضوى دوم مصداق اين حديث است .\r\n\r\n\r\n","description":"","footnote":"\r\n( 1 ) - در [ قرآن كريم 
  ] 21 آيه وجود دارد كه شايسته است مكلف پس از خواندن يا شنيدن آن‌ها بىدرنگ در برابر عظمت الهى به‌خاك بيفتد و سجده كند در 12 آيه از آن‌ها سجده واجب و در 9 آيه ديگر مستحب است ، آيات سجده‌هاى واجب عبارتند از : ( 1 ) سوره‌ى اعراف ، آيه‌ى 206 . ( 2 ) سوره‌ى رعد ، آيه‌ى 15 . ( 3 ) سوره‌ى نحل ، آيه‌ى 49 . ( 5 و 6 ) سوره‌ى حج آيات 18 و 77 ، ( 8 ) سوره‌ى نمل ، آيه‌ى 25 . ( 10 ) سوره‌ى فصلت ، آيه‌ى 37 . ( 11 ) سوره‌ى نجم ، آيه‌ى 62 . ( 12 ) سوره‌ى علق آيه‌ى 19 .\r\nآيات سجده‌هاى مستحب عبارتند از : ( 1 ) سوره‌ى آل عمران ، آيه‌ى 113 . ( 2 ) سوره‌ى حجر ، آيه‌ى 98 . ( 3 ) سوره‌ى نحل ، آيه‌ى 49 . ( 4 ) سوره‌ى ص ، آيه‌ى 24 . ( 5 ) سوره‌ى مريم ، آيه‌ى 58 . ( 6 ) سوره‌ى فتح ، آيه‌ى 29 . ( 7 ) سوره‌ى الرحمن ، آيه‌ى 6 . ( 8 ) سوره‌ى انسان ، آيه‌ى 26 . ( 9 ) سوره‌ى انشقاق ، آيه‌ى 21\r\n","page_name":" 92 ","page_number":92},
  {"content":"\r\n\r\nمسأله‌ى 139 - ظاهر قرآن و سنت اين است كه تمامى اغسال واجبه و مستحبه از وضو كفايت مىكنند « 1 » - مگر در مواردى كه نص دلالت بر واجب بودن وضو هم دارد چنان‌كه در استحاضه خواهد آمد - گرچه در اغسال مستحبه احتياط مستحب افزودن وضو است .\r\n\r\nغسل جنابت\r\nمسأله‌ى 140 - جنابت با عمل جنسى و يا بيرون آمدن منى با شهوت است چه از مرد و چه از زن ، در هر حال و هر وقت تنها يكى از اين دو موجب جنابت است ، تا چه رسد به‌جمع ميان هر دو ، و در عمل جنسى صدق دخول كافى است .\r\nمسأله‌ى 141 - منى داراى سه خصوصيت است كه در حال عادىِ شخص سالم محسوس است كه جستن منى از روى شهوت ، و حالت سستىِ بدن و بوى بد او است كه همه مىدانند ، و در بيمارانى كه خود سست‌اند علامت سستى هم شرط نيست ، بلكه شهوت شرط اساسى است با بوى مخصوص منى ، و در هر صورت اگر يقين كنى كه رطوبت بيرون آمده منى از روى شهوت است احكام منى را دارد ، و اگر شك كنى اين احكام جارى نيست .\r\nمسأله‌ى 142 - اگر شك كنى كه رطوبت بيرون آمده از روى شهوت منى است يا بول ، اين‌جا واجب است هم وضو بگيرى و هم غسل كنى ، زيرا حدثى كه به‌وسيله‌ى اين رطوبت مشكوك حاصل شده مردد بين حدث كوچك و بزرگ است ، كه اگر تنها غسل كنى شايد حدث كوچك بوده كه وظيفه‌ات وضو بوده نه غسل ، و اگر وضو بگيرى شايد حدث بزرگ بوده و وظيفه‌ات غسل بوده نه وضو ، بنابراين براى اطمينان به‌برطرف شدن حدث هر دوى غسل و وضو واجب است ، كه تكليف يقينى مردد ميان اين دو مستوجب\r\n\r\n\r\n","description":"","footnote":"\r\n( 1 ) - چنان‌كه نراقى در مستند از سيد مرتضى و اسكافى و گروهى از فضلاى متأخرين نقل كرده كه از جمله‌ى ايشان محقق ، علامه حلى ، مقدس اردبيلى ، خوانسارى ، صاحب مدارك و وسيله و ذخيره است و ابوعقيل و ابن جنيد هم آن‌ها را كافى مىدانند ( 1 : 40 ) و مجلسى در بحارالانوار اين قول را به‌بيشتر فقها نسبت داده ، برمبناى روايات صحيحه‌اى كه بر آن صراحت دارند\r\n","page_name":" 93 ","page_number":93},
  {"content":"\r\n\r\nبرائت يقينى است ، و با جمع اين دو حاصل است . مگر در صورتى كه اين رطوبت شبيه به‌منى بدون شهوت و يا با شك در شهوت باشد كه اگر قبلًا با طهارت بوده‌اى اكنون نه وضو واجب است و نه غسل زيرا شك شما اين‌جا مردد ميان دو حدث نيست بلكه تنها حدث مشكوك بول و حدث نامعلوم منى است . زيرا شرط اصلى جنابت كه شهوت است محرز نيست و تنها اين‌جا با احتياط مستحب اين رطوبت تطهير مىشود كه بولش قطعاً نجس و منيش در اين صورت مشكوك است .\r\nمسأله‌ى 143 - اگر پس از استبراى از منى كه به‌وسيله‌ى بول كردن انجام مىشود رطوبتى شبيه منى بيرون آمد كه اطمينان‌بخش نيست حكمى ندارد ، چنان‌كه در بول نيز چنان است كه اگر شك كند بول است يا غير بول اين نيز هيچ‌گونه حكمى ندارد . زيرا برمبناى « لا تقف ما ليس لك به‌علم » بول بودن در فرض اخير يا منى بودن در فرض اول معلوم نيست و مشمول قاعده طهارت است و اگر هم پيش از استبرا چنان شود در صورت عدم علم نه محكوم به‌حكم بول است و نه منى چون هيچ‌كدام معلوم نيست . « 1 » نهايتاً اين‌كه در اين‌رقم موارد غسل و وضو مستحب است .\r\nمسأله‌ى 144 - چنان‌چه نعوذباللَّه ، عمل جنسى با حيوان و يا لواط با مرد و يا مساحقه بدون بيرون آمدن منى انجام گيرد ، آيا اين‌جا هم جنابت حاصل مىشود يا نه ؟ جواب اين است كه « لا مَسْتُمُ النِّساءَ » ظاهراً جنابت را گرچه بدون اخراج منى با عمل جنسى با زنان اختصاص داده و نه در غير زنان ، امّا در صورتى كه اخراج منى صورت گيرد چه مشروع و چه غير مشروع بهر نوع و با هر وسيله به‌هرحال جنابت حاصل مىشود .\r\nو بالاخره در غير مورد عمل جنسى ميان زن و مرد ، مانند العياذباللَّه لواط و مساحقه و يا عمل جنسى با حيوان بدون بيرون آمدن منى ، حكم عمل جنسى با زنان را ندارد « 2 »\r\n\r\n\r\n","description":"","footnote":"\r\n( 1 ) - اين‌جا رواياتى بر ضد يكديگر است كه دست‌كم تساقط دارند ، زيرا آنچه بر خلاف آيه‌ى حرمت پيروى از علم است پذيرفته نيست\r\n( 2 ) - گرچه اين اعمال از نظر عقوبت دنيوى و اخروى - عقلًا و شرعاً و عرفاً - معصيت بزرگى محسوب مىشوند و مرتكب اين اعمال را شديداً مؤاخذه مىنمايند لكن از نظر حكم جنابت تا زمانى كه شهوت و ريزش منى نباشد حكمى ندارند\r\n","page_name":" 94 ","page_number":94},
  {"content":"\r\n\r\nزيرا « لا مستم النساء » فرموده است و بس . و « إنْ كنتم جنباً » هم با اين نص ، تنها جنابت جنسى را ويژه‌ى مردان با زنان مىداند ، و دست بالا اين‌كه جنابت با ساير روابط جنسى بدون ريزش منى مشكوك است « 1 » .\r\nو اين « لا مستم النساء » كه تنها وجوب غسل را در مورد عمل جنسى با زنان مقرر داشته اعم است از اين كه از جلو باشد ، و يا از عقب - گرچه از عقب حرام است - و روايات « إذا التَقَى الْخَتانانِ فَقَدْ وَجَبَ الغُسْلُ وَ الْمَهْرُ وَ الرَّجْمُ » « 2 » حصرآور نيستند كه جنابت در انحصار عمل جنسى از جلوى زن باشد ، و بالاخره « لامستم النساء » تمامى اعمال جنسى حلال و حرام از پيش يا پس را شامل است و هم هر عمل جنسى حرام مانند زنا - همبسترى در حال حيض ، نفاس ، يا در حال احرام و يا روزه ماه مبارك رمضان همه و همه مشمول لامستم النساء مىباشند .\r\nاز اين‌جا پيداست كه عمل جنسى مرد با مرد يا با حيوان و يا عمل جنسى زن با زن اگر موجب بيرون آمدن منى نگردد موجب جنابت نيست « 3 » ، زيرا هرگز دليل شرعى قابل قبولى بر اين حكم نداريم ، و در نهايت جاى احتياط مستحب است ولى غسلش كافى از وضو نيست ، زيرا استحبابش هم ثابت نيست تا چه رسد به‌وجوبش .\r\n\r\nاستحاضه\r\nمسأله‌ى 145 - خون استحاضه - بر خلاف خون حيض و نفاس زرد رنگ و سرد و بىفشار و بىسوزش است بنابراين تمامى خون‌هايى كه از مجراى تناسلى زن بدون\r\n\r\n\r\n","description":"","footnote":"\r\n( 1 ) - چنان‌كه محقق در كتاب معتبر تصريح و در كتاب نافع ترديد كرده ، و سيد مرتضى هم فتوا داده و ادعاى اجماع مركب بر آن كرده ، و تنها روايتى كه جنابت را در اين مورد ثابت كرده روايت كافى است از حضرت صادق عليه السلام از رسول گرامى كه « اگر كسى با پسرى عمل جنسى كرد روز قيامت به‌حالت جنابت محشور مىشود ، ولى اين روايت در عين وحدتش هم بر خلاف آيات مربوطه است ، و هم قابل توجيه به‌ريزش منى است ، بنابراين در اين صورت هم جنابت با غسل بر طرف مىشود ، روى اين اصل حالت جنابت در قيامت در اثر شدت حرمت اين عمل است\r\n( 2 ) - و حديث « الرجل ياتى اهله من خلفها قال هو احد الماتين فيها الغسل » نيز اين شموليت را تاييد مىكند\r\n( 3 ) - در نفى جنابت به‌وسيله عمل جنسى با حيوان به‌شرط عدم خروج منى - از شيعه شيخ طوسى و از تَسَتُّن ابوحنيفه موافقند\r\n","page_name":" 95 ","page_number":95},
  {"content":"\r\n\r\nحيض و نفاس و يا زخم بيرون مىآيد خون استحاضه است .\r\nمسأله‌ى 146 - استحاضه يا كم است : « قليله » يا زياد است : « كثيره » و يا بين بين است :\r\n« متوسطه » ، كمش آن است كه فقط روى پنبه را آلوده كند ، كه غالباً پيش از بلوغ يا در استمرار عادت حيض و نفاس و يا پس از يائسه شدن يا به‌همراهى حاملگى است ، و متوسطه‌اش داخل پنبه را هم آلوده مىسازد ، و زيادش از طرف ديگر پنبه نيز بيرون مىآيد .\r\nمسأله‌ى 147 - در استحاضه‌ى كم « قليله » براى هر نماز يك وضو است كه پنبه را نيز در هر وضويى بايستى عوض يا تطهير كند و عورت را نيز بشويد .\r\nمسأله‌ى 148 - در استحاضه‌ى ميانه كه متوسطه‌اش نامند براى نماز صبح كه در آن حالت خوانده مىشود افزون بر وضو يك غسل هم بايد انجام داد .\r\nمسأله‌ى 149 - در استحاضه‌ى « كثيره » زياد براى هر نمازى جمع ميان وضو و غسل واجب است مگر آن‌كه دو نماز را يك‌جا و بدون فاصله بخواند كه يك وضو و غسل كافى است ، و در جمع سه وضو و سه غسل براى نماز يوميه واجب است ، و بالاخره اگر در سه نوبت نماز همه‌اش استحاضه‌ى قليله بود حكمش نيز تنها يك وضو براى هر نماز است ، و اگر همه‌اش استحاضه‌ى ميانه بود تنها يك غسل براى نماز صبح افزون بر وضو كافيست و براى نمازهاى ظهرين و عشائين فقط وضو كفايت مىكند ، و اگر استحاضه‌ى كثيره بود جمع بين هر دوى وضو و غسل براى هر نمازى لازم است مگر در صورت جمع ، و اگر در اين سه نوبت دوگونه و يا سه‌گونه استحاضه بود تكليفش نيز برحسب انواع استحاضه مىباشد . و در هر صورت استحاضه دست‌كم حدث اصغر و باطل‌كننده‌ى وضو است ، و استحاضه‌ى كثيره كلًا و متوسطه براى نماز صبح مجموعى از دو حدث مىباشد .\r\nمسأله‌ى 150 - اين وضوها و غسل‌ها بايستى پس از دخول در وقت و به‌هنگام انجام نماز باشد و در غير اين صورت درست نيست مگر در صورت عذر پس از وقت .\r\nمسأله‌ى 151 - اگر نمىداند كه اكنون استحاضه‌اش چگونه است ، بايد پيش از نماز\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nخون را بيازمايد كه چگونه استحاضه‌اى است تا هم اكنون پيش از نماز وظيفه‌ى مخصوص همان استحاضه‌ى كنونى را انجام دهد .\r\nمسأله‌ى 152 - احكام حيض و نفاس و استحاضه در صورتى است كه خون‌هاى اين حالات بيرون بيايد زيرا خونى كه در باطن است هر چه باشد هيچ‌گونه حكمى ندارد مانند منى كه پيش از بيرون آمدنش هيچ حكمى ندارد ، با اين فرق كه در جنابت تا زمانىكه غسل راانجام ندهد اثرش هم چنان باقى است ، اما در استحاضه اگر قبل از وقت نماز ، زن استحاضه شود و در وقت نماز از خون پاك شود هيچ‌گونه غسلى بر او واجب نيست ، فقط بايد خود رااز خون تطهير نموده و سپس وضو بگيرد و نمازش را بخواند كه ميزان حالت فعلى اوست .\r\nمسأله‌ى 153 - وضوى مستحاضه تا هنگامى كه مجدداً خون بيرون نيايد هم‌چنان به‌قوت خود باقى است و مىتواند با آن نمازهاى ديگرش را نيز بخواند مگر در صورتى كه به‌وسيله‌اى ديگر باطل شود .\r\nمسأله‌ى 154 - نماز زن مستحاضه بدون پاك كردن خونش به اندازه توان و امكانش ، و يا بدون وضو و يا غسل ، و يا بدون افزودن غسل در مواردش ، باطل است ، ولى روزه‌اش صحيح است ، زيرا دليلى بر بطلان روزه به‌جز يك خبر غيرمعتبر نيست ، و از جمله‌ى مويدات صحت روزه‌اش اين است كه غسل جنابت براى صحت روزه واجب نيست تا چه رسد به‌وضو و غسل استحاضه .\r\nمسأله‌ى 155 - زنى كه در حال استحاضه كثيره است و احتمال مىدهد تا پايان وقت نماز ، استحاضه‌ى او تبديل به‌متوسطه و يا قليله يا پاك مىشود و يا در حال استحاضه‌ى متوسّطه است و احتمال مىدهد تا آخر وقتِ نماز ، استحاضه‌ى او تبديل به‌قليله يا پاك مىشود ، واجب است تا پايان وقتِ نماز صبر نموده و به‌حكم استحاضه‌ى كم‌تر و يا طهارت در آن هنگام عمل نمايد .\r\nمسأله‌ى 156 - احكام استحاضه بايد موقعى انجام گيرد كه خون بند آمده و يا كم‌تر باشد ، و در هر صورت بايستى جايش شسته شود و پس از بند آمدن خون رعايت\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاحكامش ، مخصوصِ اوّلين نماز است .\r\nمسأله‌ى 157 - اگر در سه نوبت نماز سه استحاضه‌ى مختلف رخ دهد بايد براى هر يك حكم ويژه‌اش مراعات گردد ، و بالاخره احكام خصوصى هر استحاضه‌اى مخصوص به‌نمازى است كه به‌جاى مىآورد .\r\nمسأله‌ى 158 - دليلى بر حرمت مجامعت با مستحاضه و ورودش بدون وضو و غسل در مساجد و حرمت خواندن آيات سجده نداريم ، و همين خود دليلى بر جواز اين‌ها است .\r\n\r\nحيض\r\nمسأله‌ى 159 - خون حيض خونى است كه معمولًا در هر ماه چند روزى از مجراى تناسلى زن بيرون مىريزد ، و در بيشتر اوقات غليظ ، گرم ، سرخ يا كبود و با فشار و كمى سوزش است ، و زمانش پس از بلوغ و پيش از سن يأس است .\r\nمسأله‌ى 160 - دخترى كه شك دارد به‌حد بلوغ رسيده يا نه و زنى كه نمىداند يائسه شده يا نه اگر خونى كه مشخصات حيض را دارد ببيند هر دو محكوم به‌حيض مىباشند ، و همين خون معمولًا علامت بالغ بودن دختر و يائسه نبودن زن است .\r\nكم‌ترين زمان حيض سه روز و بيشترينش ده تا هيجده روز است . و ظاهراً متصل بودن روزهاى حيض شرط نيست « 1 » كه اگر به‌هنگام مقرر حيض خونى بيرون آمد گرچه از پى هم نباشد محكوم به‌حيض است ، گرچه اين‌جا احتياط شديد در جمع ميان\r\n\r\n\r\n","description":"","footnote":"\r\n( 1 ) - در كتاب اصباح‌الشيعة اين فتوا را به‌عنوان « قيل » ، نقل كرده است كه اشاره به‌اختلافى بودن اين مسأله مىباشد و در كتاب‌الوسيله ، ابوحمزه‌ى طوسى گويد « روايت شده است » ، علامه در تذكره آن را به‌گروه كمى از فقهاى شيعه نسبت داده است مانند شيخ طوسى در نهايه و از معاصرين آقايان سيد احمد خوانسارى و شريعتمدارى و گلپايگانى و ميلانى احتياط واجب مىدانند كه ميان احكام حايض و مستحاضه ، جمع كند و از نظر سيدمحمدكاظم طباطبايى صاحب عروةالوثقى و سيدابوالحسن اصفهانى اتصال عرفى سه روز كافى است .\r\nو هرگز روايتى بر شرط پياپى بودن سه روز نيست ، جز روايت رضوى و تمامى روايات سه روز از اين شرط خالى است\r\n","page_name":" 98 ","page_number":98},
  {"content":"\r\n\r\nاحكام حايض و مستحاضه است ، كه مثلًا روزه‌ى رمضان را بگيرد و قضايش را نيز انجام دهد ، گرچه ظاهراً قضايش واجب نيست زيرا حيض بودنش نيز مسلم نيست ، و در سن حيض هرگز فرقى ميان سيد و غير سيد نيست كه حس و علم پزشكى هم آن را تأييد مىكند « 1 » .\r\nمسأله‌ى 161 - اين سه روز يا بيشتر بايستى در ضمن ده روز باشد كه اگر در بيشتر از ده روز بود محكوم به‌حيض نيست ، و طبعاً خون ديگرى است و اين‌جا هم احتياط شديد است كه از روز يازدهم تا هجدهم ميان احكام حايض و مستحاضه جمع كند ، البته در صورتى كه اين خون زياده از ده روز داراى اوصاف خون حيض باشد .\r\nمسأله‌ى 162 - زنى كه خروج خون حيض او زمان ثابتى دارد ، مثلًا هفت روزه يا كم‌تر و يا بيشتر است ، پس از زمان خاص ، در صورت رؤيت هر خونى - كه ويژگىهاى خون حيض را ندارد - مستحاضه محسوب مىشود مگر آن‌كه احتمال عقلايى دهد كه عادت ماهانه‌اش تغيير كرده است . و هم‌چنين زنانى كه زمان طُهر مشخصى ندارند اگر فاصله‌ى بين دو حيض آن‌ها بيش از ده روز باشد حائض مىباشند و گرنه مستحاضه‌اند .\r\nمسأله‌ى 163 - در روزهايى كه - بين ده روز - خون نمىآيد ، و فاصله‌اى ميان روزهاى آمدن خون است ، بايد احتياطاً بين احكام حايض و مستحاضه جمع كند « 2 » كه مثلًا نماز بخواند و روزه بگيرد و سپس روزه را پس از تمام شدن حيض مجدداً انجام دهد ، گرچه قضاى روزه در اين‌جا ظاهراً واجب نيست زيرا حيض نيز ثابت نيست .\r\nمسأله‌ى 164 - اگر در زمان ويژه‌ى حيض ، خونى مانند استحاضه آمد ، محكوم به‌استحاضه است .\r\nمسأله‌ى 165 - اگرچه مقاربت با زن حايض حرام است ، ولى ظاهراً كفّاره‌اى به‌جز توبه ندارد « 3 » .\r\n\r\n\r\n","description":"","footnote":"\r\n( 1 ) - از معاصران مرحوم آقاى خويى موافق اين نظر است\r\n( 2 ) - از معاصرين مرحوم آقاى گلپايگانى احتياط واجب مىكنند\r\n( 3 ) - آقايان خويى ، گلپايگانى ، شريعتمدارى و منتظرى با اين فتوا موافقند و مرحوم آقاى خمينى در عمل جنسى با حايض از پشت قائل به‌كفاره نيستند\r\n","page_name":" 99 ","page_number":99},
  {"content":"\r\n\r\nمسأله‌ى 166 - اگر با داروهاى پزشكى يا با وسايلى ديگر از حيض جلوگيرى شود احكام حيض هم جارى نيست ، و اگر جلوگيرى كننده‌هاى مذكور ، تعداد حيض را بيش از معمولِ ماهانه و روزهايش را نيز كم‌تر كند به‌اين صورت كه سه حيض و سه پاكى جمعاً در مدت 29 روز واقع شود ، قهراً عدّه‌ى طلاق نيز كه به نصِّ [ قرآن كريم 
  ] سه طهر و سه حيض است انجام مىگيرد و عدّه‌ى طلاق تمام مىشود و اگر با وسائلى مدتى خون حيض را قطع نمايد گرچه ماه‌ها هم طول بكشد در اين‌جا حكم حيض جارى نخواهد بود ، بلكه درانقطاع خون براى عدّه‌ى طلاق در اين صورت بايد سه ماه صبر كند ، مگر در صورت يقين به‌عدم حمل كه در اين صورت عدّه‌اى هم نخواهد بود . و از حضرت صادق عليه السلام روايت است كه مصرف دارو براى تأخير حيض به‌منظور طواف جايز است ، و در هر صورت خون بيرونى حيض تنها محكوم به‌احكام حيض است .\r\nمسأله‌ى 167 - تمامى آن‌چه بر جنب حرام است بر حايض نيز حرام است ، به‌اضافه‌ى عمل جنسى كه چه از پيش و چه از پس حرام است « 1 » ، بلكه هر نوع تماس شهوانى با زن حائض از ميان ناف تا زانو نيز مشمول اين محدوده است ، و اما تماس شهوانى در بقيه اعضاء مانند لمس كردن ، بوسيدن و امثال اين‌ها گرچه تركش مورد احتياط و مستحب است ولى واجب نيست . و از « قُلْ هوَاذَىً » در جهت حرمت هرگونه هم بسترى با زن حايض به‌دست مىآيد ، كه درمورد هرگونه اذيت و زيانى ديگر هم عمل جنسى با زن حرام است ، زيرا « اذىً » مطلق است و ويژگى خاص ندارد چه اذيت براى زن باشد يا مرد و چه هر دو كه حرام‌تر است . و چه در حال حيض باشد كه حرمتش دوبعدى است يا در حال حيض نباشد كه به‌جهت « اذىً » حرمتش يك بعدى است .\r\n\r\n\r\n","description":"","footnote":"\r\n( 1 ) - چنان‌كه در باب ازدواج خواهد آمد عمل جنسى با همسر از پشت كلًا حرام است ، زيرا « نسائكم حرث لكم فأتوا حرثكم انى شئتم » زنان را براى مردان مزرعه و زمينه‌ى توليد دانسته و اين هم در انحصار جلوى زن است . در حرمت عمل جنسى از پشت با زن حايض شيخ انصارى ، ميرزا محمد تقى شيرازى ، صاحب عروةالوثقى ، سيد اسماعيل صدر ، و سيد محمد حسن شيرازى ، سيد ابوالحسن اصفهانى احتياط واجب كرده‌اند و مرحوم آقاى بروجردى فتواى به‌حرمتش داده‌اند و بر حرمت تماس شهوانى ميان ناف و زانوى زن سيد مرتضى و مقدس اردبيلى در كتاب آيات‌الاحكامش ، و شافعى ، ابوحنيفه و ابويوسف ، فتوا داده‌اند\r\n","page_name":" 100 ","page_number":100},
  {"content":"\r\n\r\nمسأله‌ى 168 - طلاق زن در حال حيض حرام و باطل است ، مگر در هنگامى كه از حال زن اطلاعى ندارد و وسيله‌اى هم براى اين آگاهى نيست ، كه در اين صورت مىتواند او را طلاق دهد ، به‌شرط اين‌كه با تمامى بررسىهايش چاره و وسيله‌اى ديگر براى اطلاع از حال زن در دست ندارد ، و اگر هم پس از اين طلاق فهميد كه در حال حيض بوده ، طلاق را بايد در حال طهارت تجديد كند .\r\nمسأله‌ى 169 - اگر زن بداند كه با گذشتن مقدارى از وقت نماز حايض مىشود واجب است نمازش را پيش از حايض شدنش بخواند ، و اگر دانسته يا ندانسته نمازش را نخواند و حيض شود بايد پس از پاك شدن نمازش را قضا كند .\r\nمسأله‌ى 170 - غسل حيض مانند غسل‌هاى ديگر به‌جز غسل استحاضه كافى از وضو است .\r\nمسأله‌ى 171 - در اوقات نمازهاى روزانه واجب است زن حايض وضو بگيرد و در وقت نماز رو به‌قبله به‌اندازه‌ى نماز ذكر بگويد و چون اين وضو طهارتى است ظاهرى و تشبهى است به‌وضوى درست بنابراين مانيكور و لاك ناخن ظاهراً مانع از آن نيست .\r\n\r\nنفاس\r\nمسأله‌ى 172 - خونى كه به‌هنگام زايمان تا حداكثر ده روز از مجراى تناسلى زن بيرون مىآيد خون « نفاس » است ، و مقصود از زايمان نه تنها بيرون آمدن بچه‌ى سالم است بلكه به‌همين اندازه كه گويند زاييد گرچه بچّه مرده يا ناقص باشد كه اگر مىماند ، بچه‌ى كامل مىشد كافى است « 1 » ، و در صورتى كه به آن زاييدن نگويند مانند آن‌كه تنها « عَلَقه » ( خون بسته ) دفع شود كه زاييدن نيست ، و يا دراين‌كه زاييدن است شك شود ، خونش نفاس نيست ، و بالاخره « نفاس » فقط خونى است كه به‌هنگام هرگونه زاييدن بيرون آيد و اگر بدون خون بزايد نفاس نيست ، و تنها خونى كه همراه با ولادت و يا پس از آن كه به‌حساب ولادت است بيايد نفاس است و بس .\r\n\r\n\r\n","description":"","footnote":"\r\n( 1 ) - صدق عرفى زاييدن شرط نفاس است : مرحوم آقاى خويى و آقاى منتظرى\r\n","page_name":" 101 ","page_number":101},
  {"content":"\r\n\r\nمسأله‌ى 173 - حداقل خون نفاس يك لحظه و حداكثرش به اندازه حداكثر مدت حيض يعنى ده روز و احتياطاً تا هجده روز است .\r\nمسأله‌ى 174 - تمامى محرمات حال حيض در حال نفاس نيز جارى است ، كه از جمله طلاق دادن و نزديكى كردن با او مىباشد .\r\nمسأله‌ى 175 - اگر خونريزى پس از ولادت از ده روز بگذرد و تا هجده روز ادامه داشته باشد ، چنان‌چه براى حيضش عادت معينى دارد همان اندازه نفاس و بقيه‌اش استحاضه يا خون جراحت است ، و اگر عادت معينى ندارد ، تمامى مدت اين خونريزى تا هجده روز نفاس است و چنان‌چه از هيجده روز نيز بگذرد بقيه‌اش استحاضه يا خون جراحتى ديگر خواهد بود .\r\n\r\nغسل مس ميت\r\nمسأله‌ى 176 - اگر بدن انسان مرده‌اى را پيش از غسل دادنش در هر صورت و به‌هر حال لمس كنى غسل مس ميت واجب مىشود .\r\nمسأله‌ى 177 - در مس ميتى كه هنوز سرد نشده و يا عضو مورد مس هنوز گرم است غسل واجب نيست .\r\nمسأله‌ى 178 - ماليدن موى بدن به‌بدن ميت و يا ماليدن بدن به‌موى ميت موجب غسل نيست ، چون موى ميت محكوم به‌حكم ميت نيست و نجس هم نيست .\r\nمسأله‌ى 179 - اگر عضوى از انسان زنده يا مرده جدا شود چه استخوان باشد و يا گوشت مشتمل بر استخوان و يا گوشت خالص ، چنان عضوى حكم خود مرده را دارد ، البته به‌همان شروط گذشته ، و ظاهراً در عضو مرده اشتمال بر استخوان شرط نيست ، و اين‌جا احتياط بسيار خوب است .\r\nمسأله‌ى 180 - مس ميت پس از انجام تمامى هر سه غسل واجبش موجب غسل نيست .\r\nمسأله‌ى 181 - در غسل مس ميت نيز مانند ساير غسل‌ها - به‌جز غسل‌هاى استحاضه\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n- نيازى به‌وضو نيست .\r\nمسأله‌ى 182 - دخول در هر مسجدى پيش از غسل و نيز تماس با خط قرآن و يا اسماء الهى در اين حال حرام است به‌دليل « لا يُمَسُّهُ إلَّا الْمُطَهِّرُونَ » ( 56 : 79 ) و كسى كه غسل مَس ميت بر او واجب است از « مطهرون » نيست .\r\nمسأله‌ى 183 - در صورتى غسل مس ميت واجب مىشود كه مس او يقينى باشد ، و در صورت شك غسل بر او واجب نيست ، و اگر شك كند ميتى كه دفن شده با غسل بوده و يا نه ، اگر در قبرستان مسلمان‌ها و يا به‌دست مسلمان‌ها و يا در شهر يا محلّه‌ى مسلمان‌ها به‌خاك سپرده شده مقتضاى ظاهر حالش در اين حالات اسلامى اين است كه غسل داده شده ، مگر اين‌كه بداند بدون غسل دفنش كرده‌اند كه در صورت امكان هر دوى غسل ميت و مسّ ميت واجب است .\r\n\r\nغسل ميت\r\nمسأله‌ى 184 - يكى از غسل‌هاى واجب در شريعت اسلام ، غسل دادن مرده‌ى مسلمان است به‌شرط آن‌كه در معركه‌ى جهاد اسلامى كشته نشده باشد و اين در غسل‌هايى است كه به‌وجوب كفايى بر همه مسلمانان واجب است ، و در صورت امكان بايستى نخست با آب صاف ، و سپس با آبى كه كمى سدر داشته كه از حالت آب مطلق بيرونش نبرده ، و به‌همين ميزان در مرتبه‌ى سوّم با آب كافور غسلش دهند .\r\nمسأله‌ى 185 - كسى كه در حال احرام پيش از تمام كردن سعى و يا در احرام عمره پيش از تقصير بميرد نبايد با آب كافور غسلش داد و تنها با آب صاف سپس با آب سدر بايد غسل داده شود و غسل سومش نيز - به‌جاى آب كافور - با آب صاف باشد .\r\nمسأله‌ى 186 - غسل دادن مرده‌ى چهار ماهه به‌بالا واجب است و به‌احتياط واجب مرده‌ى كم‌تر از چهار ماه كه بدنش كامل است و يا چهار ماهه و بيشتر كه بدنش كامل نيست نيز همين حكم را دارد ، و اين‌جا مادرى كه اين بچه‌ى مرده را زاييده نيز بايستى غسل مس ميت كند .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمسأله‌ى 187 - واجب است غسل‌دهنده مسلمان و هم‌جنس با مرده باشد ، به‌استثناى زن و شوهر ، و بچه‌اى كه همجنس بودنش با غسل‌دهنده لازم نيست .\r\nمسأله‌ى 188 - اگر براى غسل دادن مرده همجنس مناسب پيدا نشد ، محارم مىتوانند او را غسل دهند به‌شرط آن كه از زير لباس غسل داده شود و عورتين ميت نيز در هر صورت بايد پوشيده باشد و چنان‌چه محرم يا هم‌جنس براى غسل دادن ممكن نشد ، لازم است ميت را در ملحفه‌اى بگذارند و گوشه‌هاى آن‌را بگيرند و به‌عنوان غسل ارتماسى و به‌نيت سه غسل ( با شرائطش ) سه مرتبه او را در آب‌هاى سه‌گانه به‌ترتيب فرو ببرند و بيرون آورند و اين كافى است .\r\nمسأله‌ى 189 - غسل ميت از واجباتى است كه مزد گرفتن بر آن حرام است ، و در صورتى كه غسل‌دهنده براى غسل دادنش مزد بگيرد اگر قصد قربت كند ، كه براى انجام امر خدا و نه براى مزدى كه گرفته غسلش دهد ، اين غسل صحيح ولى مزدى كه گرفته حرام است .\r\nمسأله‌ى 190 - در صورت نبودن آب به‌جاى هر غسلى بايد ميت را تيمم داد و اگر هيچ آبى نبود سه تيمم به‌جاى سه غسل واجب است و اگر فقط به‌اندازه‌ى يك‌غسل آب موجود بود ، غسل اول را با آب و بدل دو غسل ديگر تيمم مىدهد ، و اگر براى غسل دوم و سوم سدر و كافور يا يكى از آن‌دو را نداشت براى آن‌ها هم غسل دادن با آب صاف كافى است .\r\nمسأله‌ى 191 - در تيمم دادن مرده هم‌چون زنده‌اى كه خودش نمىتواند تيمم كند بايد با دست خود مرده انجام شود ، مگر در صورتى كه موجب مشقت و حرج گردد .\r\n\r\nساير احكام مردگان\r\nمسأله‌ى 192 - پس از غسل دادن مرده‌ى مسلمان بايستى او را با سه پارچه‌ى پاك و مباح كفن كرد و تمامى شرائط لباس نمازگزار در اين‌جا نيز شرط است ، اضافه براين‌كه زن‌ها را نيز هم‌چون مردان با حرير نمىتوان كفن كرد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمسأله‌ى 193 - پس از غسل و كفن بايستى در مكانى مباح دفن شود ، به‌گونه‌اى كه بدن پوشيده گردد به‌اندازه‌اى كه از دستبرد درندگان و بيرون آمدن بدن و بوى بدش محفوظ باشد ، زيرا احترام مرده‌ى مؤمن هم‌چون زنده‌ى او واجب است .\r\nمسأله‌ى 194 - پس از غسل يا تيمم و حنوط و كفن و نماز بر ميت مسلمان - غير منافق - كه حكم آن در احكام نماز بر مردگان خواهد آمد ، بايد براى دفن در قبر او را به‌پهلوى راست طورى قرار دهند كه جلوى بدن او رو به‌قبله باشد .\r\nمسأله‌ى 195 - شهيدى كه در خود جبهه و معركه‌ى جنگ جان دهد غسل و كفنش واجب نيست ، و با لباس‌هاى رزمش بر او نماز مىگذارند و سپس با همان لباس‌هايش به‌خاك سپرده مىشود .\r\nمسأله‌ى 196 - احترام بدن مرده‌ى مسلمان هم‌چون زنده‌اش واجب است و اذيّت كردنش حرام ، كه سوزاندن ، داغ كردن ، سرد كردن ، پرتاب كردن و مانندش - مگر به‌هنگام ضرورت شرعى - جايز نيست .\r\nمسأله‌ى 197 - براى غسل ، كفن ، نماز و دفن ميّت ، مزد گرفتن حرام است مگر براى مستحباتى مانند تلقين ميت يا نماز وحشت و امثال اين‌ها .\r\nمسأله‌ى 198 - فروش آب ، سدر ، كافور ، كفن و اجرت گرفتن براى كندن قبر ميت جايز است .\r\nمسأله‌ى 199 - اگر ميت فقير نباشد ، واجب است قيمت آب ، سدر ، كافور ، پارچه‌ى كفن ، محلّ دفن و اجرت كندن قبر را از اصل اموال او بردارند ، مگر آن‌كه كسى ديگر مخارج مذكور را بپردازد و يا از ثلثش وصيّت كند .\r\nمسأله‌ى 200 - انتقال ميت از مكان اشرف به‌محل شريف يا كم‌تر حرام است مثلًا انتقال ميت از مشهد مقدس رضوى به‌قم جايز نيست ، حتى اگر وصيت هم كرده باشد ، ولى از مكان شريف به‌اشرف جايز است و اين مسأله تا زمانى است كه ميّت دفن نشده باشد والّابه‌هيچ‌وجه انتقال جايز نيست زيرا مستلزم نبش قبر است و نبش قبر هم حرام است .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nغسل جمعه\r\nمسأله‌ى 201 - غسل جمعه از غسل‌هاى واجب است « 1 » خصوصاً براى كسانى كه در نماز جمعه شركت مىكنند ، و مانند ساير غسل‌هاى واجب و مستحب از وضو كفايت مىكند كه « أىُّ وُضُوءٍ أنْقى مِنَ الْغُسْلِ » : چه وضويى از غسل پاكيزه‌تر و پاك كننده‌تر است . تمامى غسل‌ها را شامل مىشود ، و شهرت واجب نبودنش در برابر روايات صحيح و بسيارى كه واجبش دانسته‌اند در نقض اين حكم هرگز نقشى ندارد .\r\nمسأله‌ى 202 - اداى غسل جمعه نخست از طلوع فجر تا ظهر ، واجب اوّلى است ، و بعد از ظهر جمعه تا غروب جمعه واجب است و پس از آن اگر معذور نتوانسته بود از طلوع فجر پنج شنبه تا طلوع فجر جمعه قضاى واجب غسل جمعه را انجام دهد ، تا غروب روز شنبه قضايش بر او واجب است ، و در هر صورت از وضو كافى است مگر آن‌كه بدون عذر شرعى در پنج شنبه در حالىكه در جمعه بدون حرج يا عسر مىتوانسته غسل كند اين غسل را انجام دهد كه اين‌جا از وضو كافى نيست .\r\n\r\nتيمم\r\nمسأله‌ى 203 - تيمم بدلى است اضطرارى از وضو و غسل - جز براى نماز شب كه اضطرار هم در آن شرط نيست - و در اصل لغويش به‌معنى قصدى با اهتمام است ، و اين‌جا موردش « آيه‌ى 43 ، سوره‌ى نساء » « فَلَمْ تَجِدوا ماءً فَتَيَّمَّموا صَعيِداً طَيِّباً » است كه در صورت « لَمْ تَجِدُوا ماءً » : اگر آبى نيافتيد ، چنان تصميمى واجب است ، كه رو سوى « صعيد » آوردن و قسمتى از چهره و دو دست را به آن ساييدن است ، و اين عمل بجاى وضو و غسل در موارد ضرورت حتمى است .\r\nدر اين‌جا « فَلَمْ تَجِدُوا ماءً » : پس آبى نيافتيد ، داراى دلالتى دوگانه است ، كه نخست\r\n\r\n\r\n","description":"","footnote":"\r\n( 1 ) - از جمله موافقان اين نظر مرحوم شيخ صدوق است ( 1 : 54 ) . و نيز شيخ مفيد در مقنعه آن را سنتى واجب دانسته و اين خود مقتضاى اطلاق آيات غسل و رواياتى صحيح است . و از فقيهان سنّى حسن بصرى و داود آن را واجب مىدانند\r\n","page_name":" 106 ","page_number":106},
  {"content":"\r\n\r\nبايد هم‌چنان در پى دست يافتن به‌آب باشى ، و سپس اين دست يافتن تمامى ابعاد امكان عقلى و عادى و شرعى و صحى و مانند اين‌ها را شامل است .\r\nبنابراين اگر آب در دسترس شما است ولى مانع شرعى از استعمال آن داريد كه يا مباح نيست يا زيان دارد و يا جان انسان يا حيوانى در اثر تشنگى در خطر است ، و يا در عسر يا حرجيد ، و يااگراز آب استفاده كنيد وقت نماز مىگذرد يا هر مانع شرعى ديگر ، در تمامى اين موارد « فَلَمْ تَجِدُوا ماءً » بر شما صادق است ، و بالاخره معناى درست و عموميش اين است كه عذرى از وضو گرفتن يا غسل كردن داريد ، بنابراين اگر اكنون آب در دسترس شما هست ولى عذرى شرعى يا عرفى از استعمال آن داريد مشمول « فَلَمْ تَجِدُوا ماءً » هستيد ، اما اگر اكنون آب در دسترس شما نيست ولى تا آخر وقت به‌اندازه‌اى كه براى انجام نماز فرصتى بماند امكان شرعى دسترسى به‌آب مباح را داريد مشمول « فَلَمْ تَجِدُوا » نيستيد .\r\nمسأله‌ى 204 - اگر به‌هر وسيله‌اى دست‌يابى به‌آبى كه شايسته‌ى طهارت است داريد ، در صورتى كه عسر و حرج نداريد واجب است در تهيه‌ى آن بكوشيد . چه به‌اندازه‌ى يك تيررس باشد يا ده و حتى صدها تيررس كه تنها يافتن بدون عسر يا حرجِ آب موضوع حكم است ، و تنها احتمال عاقلانه‌اى كه تا پيش از آخر وقت قبل از آخر وقت نماز امكان دست يافتن به‌آب را در هر بعدى از ابعادش به‌شما مىدهد ، اين احتمال براى اين جستجو و صبر كردن كافى است « 1 » ، و اين جستجو در اختصاص خود مكلف نيست بلكه به‌هر وسيله‌ى ممكن و مشروعى واجب است .\r\nمسأله‌ى 205 - اگر اكنون استعمال آب براى شما زيان آور است ، ولى مىتوانيد تا آخر وقت به‌اندازه‌اى كه وقت كافى براى نمازتان بماند اين حالت زيانبار را بر طرف سازيد ، واجب است براى رفع اين مانع كوشش كنيد ، كه اين معالجه هم در اصلش بر شما واجب است و هم براى انجام طهارت نماز .\r\nمسأله‌ى 206 - چون « فَتَيَمَّمُوا صَعيداً طَيِّباً » پس از « فَلَمْ تَجِدُوا ماءً » تيمم را واجب\r\n\r\n\r\n","description":"","footnote":"\r\n( 1 ) - آقاى منتظرى هم به آن فتوا مىدهند\r\n","page_name":" 107 ","page_number":107},
  {"content":"\r\n\r\nكرده ، بنابراين اگر انجام طهارت با آب ممكن نشد و نمازش را با تيمم خواند ، و حال آن‌كه توان يافتن و استعمال آب را بدون عسر يا حرج داشت در اين صورت تيممش باطل است ، زيرا وظيفه‌ى تيمم تنها در موردى بود كه « فَلَمْ تَجِدُوا ماءً » : آبى نيافتيد در سراسر وقت پيش از نماز استمرار يابد و امكان عادى دسترسى به‌آب نباشد .\r\nمسأله‌ى 207 - اگر كوشش خود را كرد و پس از نوميدى با تيمم نماز خواند و سپس فهميد كه امكان استعمال آب بوده ولى او نمىدانسته ، اين‌جا گرچه صحت تيممش وجهى درست دارد ، زيرا كوشش خود را كرده و به‌آب دست نيافته ، ولى جاى احتياط مستحب هم هست كه قضاى نمازش را مجدداً با طهارت وضو يا غسل بخواند ، مگر در صورتى كه هنوز وقت باقى باشد كه چون « فَلَمْ تَجِدُوا » محقق نگشته در اين‌جا واجب است مجدداً نمازش را با طهارت وضو يا غسل انجام دهد .\r\nمسأله‌ى 208 - اگر پيش از وقت - و يا چه بهتر كه پس از وقت - با وضو يا غسل است و مىداند و يا احتمال عقلايى مىدهد كه اگر طهارت خود را باطل كند ديگر براى نمازش تا آخر وقت دسترسى به‌آب نخواهد داشت ، واجب است هم‌چنان با طهارت باقى بماند تا نمازش را بخواند ، مگر در صورتى كه باقى ماندنش بر اين طهارت جورى سخت باشد كه معمولًا قابل تحمل نباشد كه مورد عسر يا حرج است گرچه در صورت حرج و طاقت فرسايى بى زيان تحملش مستحب است .\r\nمسأله‌ى 209 - اگر به‌اندازه‌اى آب دارد كه يا تشنه‌اى مضطرب - چه انسان و چه حيوان - را بايد از اضطراب بيرون آورد ، و يا وضو يا غسل انجام دهد ، اين‌جا هم زمينه‌ى وجوب تيمم است ، زيرا انسان مسلمان نبايد جاندارى را در التهاب تشنگى ببيند و به‌او آب ندهد و روى اين اصل « فَلَمْ تَجِدُوا » محقق است كه وجداناً آبى نيافته است .\r\nمسأله‌ى 210 - اگر آب تنها براى بر طرف كردن نجاستى از بدن يا لباسش ، و يا براى وضو يا غسلش كافى است ، اين‌جا هم بايستى تيمم كند زيرا وضو يا غسل بدلى دارد كه تيمم است ، ولى پاكى لباس و بدن هرگز بدلى ندارد ، و واجبى كه بدل دارد هرگز بر\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nواجب بىبدل مقدم نيست ، چنان‌كه [ قرآن كريم 
  ] و روايات نيز بر اين قاعده گواهند .\r\nمسأله‌ى 211 - به‌طور كلى در صورت يقين يا احتمال عقلايى به‌ضرر استعمال آب تكليف استعمال آب ساقط مىشود و بايستى تيمم كند ، مگر در صورتى كه يقين يا گمان و يا احتمال عاقلانه‌ى بر طرف شدن يا بر طرف كردن اين ضرر تا آخر وقت باشد .\r\nمسأله‌ى 212 - اگر در بين نماز عذر استعمال آب بر طرف شد ، در صورتى كه وقتى براى وضو و انجام نماز مانده نمازش باطل است ، و بايستى با وضو يا غسل نمازش را مجدداً بخواند ، و اگر وقتى نمانده همان نماز درست است و براى نمازهاى بعدى بايد وضو يا غسل كند ، زيرا تيمم تا هنگامى به‌قوت خود باقى است كه « لَمْ تَجِدُوا ماءً » : آبى نيابيد ، واقعيتى داشته باشد ، و اكنون كه آبى يافته‌اى ديگر زمينه‌اى هم براى تيمم نيست .\r\nمسأله‌ى 213 - اگر خود مكلف ، سبب عذر شرعى يا نابودى آب بود و تيمم كرد ، بايد پس از نماز ، و پيش از تمام شدن وقت نماز هنگامى كه به‌آب دسترسى پيدا كرد مجدّداً با وضو يا غسل نمازش را تكرار كند . و اگر وقت گذشته باشد ، بايد نماز را قضا كند .\r\nمسأله‌ى 214 - اگر با داشتن عذر شرعى كه استعمال آب را حرام مىكند و يا لآاقل واجبش نمىكند ، وضو يا غسل كند ، در صورت نخست حرام است و در صورت دوم چون وضو يا غسل در عين واجب نبودن مستحب مؤكد است درست خواهد بود كه مشمول « من تطوع خيراً فهو خيرٌ له » است .\r\nمسأله‌ى 215 - اگر يخ ، برف ، يا بخارى در اختيار دارد كه مىتواند به‌آب تبديلش كند ، وظيفه‌اش اين است كه آن‌ها را تبديل به‌آب كند ، و در صورت عدم امكان عادى ، يا نبودن فرصتى ، با خود برف يا يخ غسل كند ، يا وضو بگيرد ، كه تنها ماليدن به‌بدن كافى است و اين در صورتىاست كه با اين عمل خصوصاً در اين غسل احتمال مرض يا شدت مرض را ندهد والّا تكليفش تيمم است .\r\nمسأله‌ى 216 - عسر و حرج كه در تمامى تكاليف از موانع اصلى وجوب است بدين معنى است كه تمامى توان انسان را تا آخرين حد بگيرد كه « حَرَج » است ، و يا جورى دشوار باشد كه قابل تحمل نباشد بلكه زيانبار و دشوار باشد كه عسر است ، و تنها\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nزمينه‌ى وجوب تكاليف الهيه « وُسْع » است ، كه تمامى توان را مصرف انجام تكليف نكند و حالت تنگى و سختى و زيان نداشته باشد .\r\nبنابراين اگر وضو يا غسل با آب بسيار سرد يا گرم ، و يا هواى بسيار سرد موجب مشقت فراوان باشد ، و نتواند آن آب را به‌حدّ تعادل و طبع خود برساند . در اين‌گونه موارد هم وظيفه تيمم است گرچه وضو و غسل هم - در غير حالت حرج - جايز و صحيح‌تر است ، زيرا اين‌جا منعى براى طهارت در كار نيست ، و تنها براى رعايت حال مكلفان امر الزامى برداشته شده . ولى امر استحبابى - چنان‌كه گذشت - موجود است .\r\nمسأله‌ى 217 - تيمم بدل از غسل‌هاى مستحب از وضو كفايت نمىكند ، و تنها تيمم بدل از غسل‌هاى واجب بدليت اضطرارى براى چيزهايى كه مشروط به‌طهارت است دارد ، به‌جز غسل جمعه ، و غسل استحاضه بنابراين تيمم بدل از غسل جمعه - و غسل استحاضه - با آن‌كه اين غسل‌ها واجبند ولى كفايت از وضو نمىكنند و بايستى وضو گرفت ، و تنها غسل جنابت و حيض و نفاس و مس ميت است كه تيمم بدل از آن‌ها براى كارهاى مشروط به‌طهارت كفايت مىكند ، ولى غسل‌هايى كه با ترك آن‌ها نماز صحيح است مانند غسل جمعه و تمامى غسل‌هاى مستحب هرگز تيمم بدل از آن‌ها اگر هم مشروعيت داشته باشند از وضو كافى نيست ، اما تيمّم بدل از غسل استحاضه متوسطه يا كثيره با اين‌كه واجب است در عين حال اين هم كفايت از وضو نمىكند و زمينه‌ى لازم براى تيمّم تنها « فَلَمْ تَجِدُوا ماءً » است ، و آن‌جا كه دسترسى به‌آب براى وضو هست ، و غسل هم براى نماز واجب نيست . قطعاً تيمم بدل از غسل‌هاى مستحب و يا واجب مانند جمعه و استحاضه كافى از وضو و درست هم نيست .\r\nمسأله‌ى 218 - « صَعيداً طَيِّباً » در صورتى تيمم را واجب و بدل از وضو و غسل دانسته كه اولًا صدق « صعيد » كند ، كه صعيد تمامى اجزاى زمين است كه به آن زمين و زمينى گويند ، و نيز « طيِّب » باشد كه طبع انسانى از آن تنفر نكند ، بنابراين اگر خاك و مانند آن پاك باشد ولى آلوده و متعفن است به‌طورى كه طبع از آن تنفر دارد ، در اين صورت تيمم واجب نيست ، بلكه حرام است ، و اگر هم تيمم كند جاى وضو را نمىگيرد . زيرا امر\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nبه‌تيمم چنان‌كه مقيد به « صعيد » است قيد « طيب » را نيز دارد ، و چنان‌كه تيمم با غير « صعيد » باطل است با غير « طيب » نيز باطل مىباشد .\r\n\r\nبا چه چيزهايى مىتوان تيمم كرد\r\nمسأله‌ى 219 - همان‌طورىكه در مسأله قبل متذكر شديم تيمم با « صعيداً طيِّباً » كه به‌معناى بلندايى پاكيزه است ، و نه فقط پاك كه « طيب » اضافه بر پاكى پاكيزگى را نيز شرط آن دانسته ، و چون اين كلمه صعيد در [ قرآن كريم 
  ] پس از لفظ « غائط » : گودى ، آمده و گودىها معمولًا پاك يا پاكيزه نيستند زيرا محّل تجمع زباله‌ها و يا مدفوع انسان‌ها مىباشند ، روى اين اصل اين‌جا مقصود از « صعيد » زمين پاك است ، چه پست و چه بلند ، چه صاف و چه ناصاف ، و « طيباً » نيز براى پرهيز از بلندىهايى است كه احياناً پاكيزه نيستند ، و بالاخره اصل در تيمم اين است كه بر زمين يا زمينىهاى پاك و پاكيزه‌اى باشد ، و نه فقط پاك ، و نه تنها بلندى ، كه برجسته بودن زمين هرگز ويژگىاى به‌جز اين كه نوعاً پاك و پاكيزه است ندارد ، هم‌چنين در خبر است از پيامبر گرامى صلى الله عليه و آله و سلم كه « جُعِلَتْ لِىَ الأرْضُ مَسْجِداً وَ طَهُوراً » « زمين براى من سجده‌گاه و پاك‌كننده قرار داده شده » كه « طهور » بودن زمين - پس از پاك بودن از نجاست‌ها اولًا بر طرف كننده نجاست‌ها و متنجس‌ها به‌وسيله ماليدن به‌سطح زمين است ، و ثانياً بر طرف كردن حدث‌هاى كبيره و صغيره به‌وسيله تيمّم بر آن است چنان‌كه راه رفتن بر آن پاك‌كننده‌ى كف كفش و عصا و مانند آن مىباشد ، و بالاخره بر كل زمين و زمينىها در صورت پاكى و پاكيزگى مىتوان تيمم كرد حتى بر يخ و برف « 1 » در صورتى كه نتوان با آن‌ها وضو يا غسل انجام داد .\r\nمسأله‌ى 220 - چون - چنان‌كه گذشت - « طيب » : پاكيزه ، اضافه بر پاكى ، پاكيزگى را\r\n\r\n\r\n","description":"","footnote":"\r\n( 1 ) - در الوسيلة ابن حمزه‌ى طوسى آمده است كه تيمم به‌يخ و خاك مانند يكديگر است و سيد مرتضى هم تيمم به‌برف را جايز مىداند ( 1 : 61 ) و از معاصرين مرحوم آقاى بروجردى و مرحوم سيد احمد خوانسارى آن را در صورت اضطرار درست مىدانند\r\n","page_name":" 111 ","page_number":111},
  {"content":"\r\n\r\nنيز معنى مىدهد ، بنابراين شرط « صعيداً طَيّباً » هم پاكى زمين و زمينىها و هم پاكيزگى آن‌ها است ، كه اگر پاك بود ولى پاكيزه نبود ، كه متعفن و آلوده بود ، چنان‌كه اگر پاكيزه بود و پاك نبود ، نمىتوان بر آن تيمم كرد ، و در اين صورت « فاقدالطهورين » است ، و بايستى به‌همين حال نمازش را بخواند كه شرع پاكيزه هرگز مكلفان را الزام نمىكند كه با چيز ناپاكيزه تيمم كنند ، و در اين صورت اين نماز قضا هم ندارد .\r\nمسأله‌ى 221 - چون اين‌جا روى سخن با مؤمنان است بنابراين « طيباً » چيزى است كه طبع مؤمن از آن تنفر ندارد ، و بلكه به آن مايل است ، بنابراين اضافه بر پاكى و پاكيزگى مباح بودن نيز شرط است ، ولى اگر در زندان و يا مكان ديگرى غصبى باشد ، و چاره‌اى جز تيمم در آن مكان را ندارد ، اين‌جا تيممش درست است ، مگر در صورتى كه خود خويشتن را دچار مكان غصبى كرده باشد كه از قانون « الَّا مَا اضْطُرِرْتُمْ » بيرون است ، و اين‌جا تيمم هم واجب است و هم حرام ، وجوبش به‌حساب طهارت اضطرارى براى نماز و مانندش ، و حرمتش به‌حساب اين كه خود خويشتن را به‌اين غصب انداخته و بالاخره قضاى اين‌گونه نمازهايى كه خود موجب چنين اضطرارى در آن شده واجب است .\r\nمسأله‌ى 222 - تا هنگامى كه خاك يا ماسه‌ى نرم هم‌چون خاك در دسترس شما است شايسته نيست با غير اين‌ها تيمم كنى ، و ناپختگى در خاك و مانند آن‌ها نيز شرط نيست « 1 » زيرا تنها زمين بودن و پاكى و پاكيزگى و مباح بودنش شرط است ، چنان‌كه با گچ و آهك پخته نيز جايز است « 2 » .\r\nمسأله‌ى 223 - اگر هيچ‌يك از چيزهايىكه بر آن‌ها جايز است تيمم كند در دسترس نبود ، بايد بر غبار پاك و پاكيزه‌اى كه روى فرش و مانند آن است تيمم كند و سپس بر گل پاگيزه ، كه اگر بتواند بايد گل را هر چه بيشتر خشك‌تر كند ، و بالاخره در مانند خاك ، ماسه و شن ، سنگ ، كلوخ ، چوب ، برگ ، گچ ، آهك ، قير ، و گرد و غبار و امثال اين زمين و زمينىها هر يك از پيشىها امكان داشت نوبت به‌بعدىها نمىرسد .\r\n\r\n\r\n","description":"","footnote":"\r\n( 1 ) - آقاى منتظرى\r\n( 2 ) - مرحوم آقاى شريعتمدارى\r\n","page_name":" 112 ","page_number":112},
  {"content":"\r\n\r\nمسأله‌ى 224 - در تيمم - چه بدل از وضو باشد يا بدل از غسل با يك ضربه كف دو دست را به‌زمين زدن كافى است و بعد از آن - اول تمامى پيشانى را با دو كف دست مسح كند . و سپس با كف دست چپ پشت دست راست را تا مچ ، و در آخر با كف دست راست پشت دست چپ را تا مچ مسح كند « 1 » ، و شرط است كه اعضاى تيمم پاك و پاكيزه بوده و هم‌چون وضو مانعى از مسح پوست پيشانى و پشت و روى دست‌ها نباشد مگر در صورت جبيره .\r\nمسأله‌ى 225 - تا هنگامى كه اميد دارد تا آخر وقت مىتواند نماز را با وضو يا غسل بخواند نبايد با تيمم نماز بخواند و چنان‌چه با نوميدى با تيمم نماز خواند و پيش از تمام شدن وقت نماز توانست با وضو يا غسل نماز بخواند واجب است مجدداً نماز را با وضو يا غسل بخواند و در اين صورت چنان‌چه سهل انگارى كرد تا وقت نماز به‌پايان رسيد واجب است قضاى نمازش را با وضو و غسل انجام دهد ، زيرا دست نيافتن به‌آب تا آخر وقت - پيش از نماز - شرط تيمم است .\r\nمسأله‌ى 226 - چنان‌كه دست يافتن به‌آب تيمم را باطل مىكند ، تمامى آن‌چه وضورا باطل مىسازد تيمم بدل از وضو را نيز باطل مىنمايد و تمامى آنچه كه غسل را باطل مىسازد تيمم بدل از غسل را نيز باطل مىكند .\r\nمسأله‌ى 227 - چنان‌كه يك وضو و نيز يك غسل از چند جهت كافى است ، يك تيمم نيز از چند جهت به‌جاى وضو يا غسل كافى است « 2 » .\r\nمسأله‌ى 228 - چنان‌كه غسل كافى از وضو است ، تيمم بدل از غسل نيز كافى از وضو است ، به‌جز تيممى كه بدل ازغسل‌هاى مستحب و غسل استحاضه و غسل جمعه انجام شود كه تيمم بدل از غسل‌هاى مستحب هيچ‌گونه دليلى نداردو بدل از غسل استحاضه و غسل جمعه كفايت از وضو نمىكند .\r\n\r\n\r\n","description":"","footnote":"\r\n( 1 ) - چنان‌كه ظاهر كتاب هدايه و غنيه ، و صريح كتاب جمل سيد مرتضى ، و غريه‌ى شيخ مفيد و قديمين ، و معتبر و ذكرى ، و ظاهر كتاب مقنع و كلينى در فروع كافى است ، و از معاصران مرحوم سيد ابوالحسن اصفهانى و آقايان خمينى ، خويى و گلپايگانى ، و از علماى تسنن اوزاعى ، احمد ، اسحاق ، داوود ، ابن جرير طبرى ، شافعى است\r\n( 2 ) - مرحوم آقاى خويى ، اراكى و گلپايگانى\r\n","page_name":" 113 ","page_number":113},
  {"content":"\r\n\r\nمسأله‌ى 229 - اگر پس از تيمم بدل از غسل كه كافى از وضو است ، كارى كه وضو را باطل مىكند انجام داد ، واجب است در صورت امكان براى آن‌چه مشروط به‌وضو است وضو بگيرد ، و اگر از وضو هم معذور است بايستى تيممى هم بدل از وضو كند ، و تيمم بدل از غسلش هم‌چنان باقى است مگر آن‌كه كارى كه غسل را باطل مىكند پيش آيد كه بايستى مجدداً تيمم بدل از غسل انجام دهد و هم‌چون گذشته از وضو هم كافى است .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nنماز\r\nمسأله‌ى 230 - « نماز » كه براى پرواز به‌آسمان معرفت [ الله 
  ] است ، مهم‌ترين فريضه‌ى فرعى ربانى - پس از اصول عقايد - در تمامى شرايع الهى بوده و هست ، و واجبى است همگانى كه به‌هيچ‌وجه و در هيچ حال از هيچ مكلفى - به‌جز زنان در حال حيض و نفاس - ساقط نيست .\r\nمسأله‌ى 231 - « نماز » كه برحسب فرموده‌ى پيامبر بزرگوار صلى الله عليه و آله و سلم معراج مؤمن و عمود دين است ، از نظر ظاهر و باطن و مقدمات و شرايطش برجسته‌ترين ، زيبنده‌ترين ، شايسته‌ترين و بايسته‌ترين بندگى در محضر خدا است كه اگر آن‌گونه كه شايسته و در توان مكلفان است انجام گردد به‌تنهايى از تمامى بدىها و زشتىهاى عقيدتى و عملى جلوگيرى مىكند كه « إنَّ الصَّلاةَ تَنْهى عَنِ الْفَحشاءِ وَ الْمُنْكَرِ » ( سوره‌ى عنكبوت ، آيه‌ى 45 ) محققاً نماز از فحشا و منكر باز مىدارد .\r\nو جاى بسى شكر است كه حضرت اقدس الهى به ، بندگان سراپا قصور و تقصير نه تنها اجازه داده بلكه واجب فرموده كه دست‌كم شبانه‌روزى پنج‌مرتبه به‌اين معراج و عمود دين عروج كرده و شرفياب محضر اقدس حضرتش گردند .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n« نماز » داراى اركانى معنوى و معرفتى ، و ظاهرى است ، ظاهريش همين اركان پنج‌گانه‌ى : نيت - تكبيرةالاحرام - ركوع - دو سجده و قيام قبل از ركوع است كه همه‌ى ما شكل ظاهريش را شناخته‌ايم كه مؤمنان مىتوانند به‌وسيله‌ى همين نماز خود را به‌محضر حضرت اقدس الهى نزديك و نزديك‌تر سازند ؛\r\nو امّا اركان معرفتيش اين است كه نخست بدانى تو كه هستى ؟ و سپس آگاه شوى در برابر كه هستى ؟ و در نهايت براى چه بدين معراج رهسپار شده‌اى ؟\r\n« تو » ناچيزى بودى كه بدين‌گونه چيزت كرده ، بايد بدانى او خالق كل هستى و هستى بخش همه‌ى هستىها و كمالات هستىها است ، عطاكننده و بخشاينده‌ى همه‌ى شايدها و بايدهاست ، و اين « تو » در برابر « او » اكنون به‌سپاس و عرض نياز برخاسته‌اى ، كه او هرگز به‌تو و عبادت تو هيچ‌گونه نيازى نداشته و ندارد ، و اين تويى كه سراپا نيازى و تنها بايد به‌درگاه او عرض سپاس و نياز كنى ، و او از ناسپاسى و نافرمانى تو هرگز زيانى نمىبيند ، بلكه اين تويى كه با ناسپاسيت غرق در ژرفاى پستى و ناچيزى وامانده و بيچاره مىشوى .\r\nبنابراين بندگى خداى تعالى كه تبلور والايش در نماز است ، خود لازمه‌ى جدايىناپذير بنده بودنِ تو ، و خدا بودنِ اوست ، كه به‌هيچ‌وجه گسستنى نيست .\r\nخداى متعال در پنج زمان بس حساس اين چهره‌ى بس زيباى حساس بندگى را بر توى مكلف واجب فرموده ، كه صبحگاهان به‌نخستين فريضه‌ى پنج‌گانه‌ى « نماز صبح » آغاز كنى ، و تا نيمه شب تا هنگام خواب با انجام آخرين فريضه‌ى پنج‌گانه « نماز عشا » چشم فروبندى .\r\nدر شايستگى و يا بايستگى جدا كردن نمازهاى ظهر و عصر ، و مغرب و عشا از ديدگاه قرآن و روايات جاى انكار يا ترديد نيست ، جز آن‌كه براى معذوران و يا بىحالان يا مانندشان اجازه‌ى جمع بين آن‌ها داده شده است ، و تنها نام‌هاى ظهر و عصر و مغرب و عشاء - كه نمىتوان بىحساب اين جدايى را ناديده گرفت - از ادله‌ى ربانى در مرز وجوبِ فاصله‌هايى ميان اين نمازهاست .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nصبح‌گاه - به‌هنگام طلوع فجر صادق - كه بايسته يا شايسته است از خواب ناز ديده برگشايى ، پيش از هر كار بايستى دو ركعت نماز صبح را بجاى آورى ، و هنگام ظهر كه در ژرفاى سرگرمى به‌كارهاى روز مره‌ى زندگى هستى ، بايد همه‌چيز و همه‌كس را پشت سر نهاده و رو به‌معراج نماز آورى ، و به‌هنگام عصر نيز - كه هنوز كارهايت ناتمام است و تو مىخواهى پس از مختصرى استراحت شروع به‌اتمام آن‌ها كنى ابتداً بايستى همين عمل را تكرار كنى و نمازى بنام نماز عصر اقامه نمايى ، و همچنين در آغاز شب نماز مغرب را و تا نيمه‌ى شب نماز عشا را كه در اين پنج وقت حساس كه اركان اوقات شب و روز است اين ركن اصلى ايمان را در همين اوقات ركنى انجام دهى ، تا ركن هستيت با نور ياد خدا مستحكم‌تر و روشن‌تر گردد ، و روشنى بخش همه‌ى كارهاى زندگيت باشد ، تا در انجام وظايف زندگى از خدا و دستورات او غافل نمانى كه « ألا بِذِكْرِ اللَّهِ تَطْمَئِنُّ الْقُلُوبُ » ( سوره‌ى رعد ، آيه‌ى 28 ) « هان تنها به‌ياد خدا دل‌ها آرام مىگيرند » و از كارهاى ناهنجار دورى مىجويند .\r\nآه ! چه دلنشين است براى دلباختگان حضرت سبحان كه با گفتن « إيّاكَ نَعْبُدُ وَ إيّاكَ نَسْتَعينُ » كه براستى و صافيش در برابر حضرت اقدس الهى اظهار و اعتراف دارند ، كه هرگز لذتى براى اهل معرفت بهتر و والاتر از اين نيست ، و چه عزتى بالاتر از اين كه برمبناى همين اعتراف و الا و به‌عنوان نخستين نمونه‌ى صدقش به‌ركوع روى ، و چون تنها ركوع در « معراج مؤمن » بسنده نيست بايستى خود را پس از برخاستن به‌خاك افكنى ، كه اين « سجده » ظاهر و باطنش والاترين چهره‌ى بندگى ، خضوع و خشوع است .\r\nاگر ما معنى و مقصود از نماز را مىدانستيم هرگز از حالت نماز برون نمىشديم :\r\n« خوشا آنان كه دايم در نمازند » و اكنون كه شرائط زندگى چنان فرصت هميشگى دايم‌الصلاة بودن را به‌ما نمىدهد ، شايسته است حالت معنوى نماز را شبانه روز - و در تمامى كارها و حالات گوناگون خود - حفظ كنيم ، كه دست‌كم خاصيت « تَنْهى عَنِ الْفَحْشاءِ وَ الْمُنْكَر » اين است كه نماز ما را از تمامى بدىها و زشتىها نگه دارد و\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبه‌تمامى اعمال ما در كّل شؤون زندگى جنبه‌ى ربانى و الهى بخشد كه در صورت احراز اين مقام هم يقيناً ثواب كسانى كه دائم در نمازند براى چنين شخصى منظور مىگردد ، ان‌شاءاللَّه .\r\n\r\nاذان و اقامه\r\nمسأله‌ى 232 - اذان و اقامه مستحب است « 1 » و شهادت سوم - خصوصاً به‌قصد اذان‌يا اقامه - بدعت است و هرگز در روايتى حتّى ضعيف هم چنان شهادتى از اجزاى اذان و اقامه نيامده است « 2 » چنان‌كه تمامى اين شهادت‌ها در ضمن سوره‌هايى در نماز بدعت است ، كه هر سخن جايى و هر نكته مقامى دارد ، مثلًا شهادت و گواهى به‌تصديق معاد - كه از اركان دين است - در ضمن اذان ، اقامه يا در بين آيات سوره‌ى حمد در نماز كلًا بدعت است - آرى پس از شهادت دوم كه « اشهَدُ انَّ مُحَمَّدً رسول‌اللَّه » است برحسب سنت محمّديه و بلكه بالاتر ، سنت الهيّه ، ضميمه‌ى آل رسول گرامى واجب است كه « صلىاللَّه عليه و آله » بگويى ، زيرا اين جمله مشتمل بر تمامى معصومان محمدى صلى الله عليه و آله و سلم پس از حضرتش مىباشد . ولى در ضمن اذان و اقامه و نماز و در ميان آيات حمد و سوره چنان‌چه گفته شد بدعت است . اما در تشهدِ نماز ، صلوات بر آن حضرت و آلش از\r\n\r\n\r\n","description":"","footnote":"\r\n( 1 ) - چنان‌كه تمامى علماى اسلام اعم از شيعه و سنى هم موافقند\r\n( 2 ) - چنان‌كه مرحوم صدوق آن را از غالىها و مفوضه دانسته و فيض كاشانى آن را مرجوح مىداند ( مفاتيح الشرايع ، ج 1 ، ص 118 ) و در جواهر هم اعترافى همگانى است كه هرگز دليلى بر اين شهادت در اذان و اقامه نيست و در پاسخ روايتى كه شهادت به‌ولايت معصومان را پس از شهادت به‌نبوت رسول گرامى واجب شمرده ، بايد گفت اين جريان در صلوات به‌گونه‌اى كلى است ولى در اذان و اقامه چنان نيست آرى پس از ذكر حضرت محمد صلى الله عليه و آله و سلم ياد كردن آلش نيز واجب است ، زيرا گرچه خود صلوات مستحب است ولى چنان‌چه صلوات را بر زبان جارى كردى ذكر آل‌محمد صلى الله عليه و آله و سلم بعد از ذكر صلوات واجب مىشود - كه ( الهم صل على محمد وآل محمد ) بگويى ، و اصولًا اذان و اقامه كه قبل از نماز مستحب است در زمان 23 ساله رسالت رسول گرامى هم بوده و اشخاصى مانند بلال حبشى رحمهم الله و ديگر كسانى كه در زمان حضرتش اذان مىگفتند و حتى خود رسول‌اللَّه صلى الله عليه و آله و سلم و نيز خود مولا اميرالمؤمنين عليها السلام و ساير ائمه‌ى هدى عليها السلام كه هميشه اذان و اقامه براى نماز مىگفتند هيچ كدام از آن بزرگواران اين شهادت به‌خصوص ( اشهد انّ عليّاًولىاللَّه ) را نفرموده‌اند اما بعد از رسول‌اللَّه صلى الله عليه و آله و سلم و بعد از معصوم اول اميرالمومنين عليه آلاف التحيّه والثناء شيعيان به‌قصد رجاء و به‌قصد استحباب اين شهادت را در اذان و اقامه اضافه كردند !\r\n","page_name":" 118 ","page_number":118},
  {"content":"\r\n\r\nواجبات نماز مىباشد و در ركوع و سجود و قنوت هم از مستحبات است .\r\n\r\nنمازهاى واجب\r\nمسأله‌ى 233 - اضافه بر نمازهاى روزانه ، نماز جمعه و عيد فطر و قربان و آيات و ميت و طواف و نمازهاى مورد نذر و عهد و قسم واجب است ، و در وجوب ! نمازهاى پدر و مادر بر پسر بزرگ يا عدم وجوبش بعداً گفت‌وگويى خواهيم داشت .\r\n\r\nنمازهاى پنج‌گانه\r\nمسأله‌ى 234 - وقت نماز صبح از طلوع فجر صادق تا طلوع آفتاب ، و وقت نماز ظهر و عصر از ظهر تا غروب خورشيد « 1 » ، و وقت نماز مغرب و عشا از مغرب تا نصف شب : نيمه حقيقى آن است ، و معيار نصف شب ميانه‌ى غروب و طلوع آفتاب است ، چنان‌كه در قرآن « إلى غَسَقِ اللَّيْلِ » ( سوره‌ى اسرى ، آيه‌ى 78 ) است كه همان قله‌ى تاريكى شب مىباشد « 2 » زيرا « ليل » كل تاريكى عرفى و « غسقِ » آن تاريكى عميق ميانگين تمامى شب است .\r\nمسأله‌ى 235 - بلند خواندن دو ركعت صبح و دو ركعت اول مغرب و عشاء واجب نيست ، چنان‌كه آياتى مانند « و لا تَجْهَر بِصَلاتِك‌َو لا تُخافِتْ بِها وَ ابْتَغِ بَيْنَ ذلك سَبيلًا » ( سوره‌ى اسرى ، آيه‌ى 110 ) تنها يك‌نوع خواندن ميانه را در كل نمازها واجب دانسته كه خيلى نه بلند باشد ، و نه آن‌چنان كوتاه كه خود نشنوى « 3 » و روايات شش‌گانه‌ى\r\n\r\n\r\n","description":"","footnote":"\r\n( 1 ) - در اين‌كه آخر وقت نماز عصر غروب خورشيد است و نه مغرب دو آيه‌ى : « قبل غروب‌ها » ( سوره‌ى طه ، آيه‌ى 130 ) و « قبل‌الغروب » ( سوره‌ى ق ، آيه‌ى 39 ) و نه « المغرب » گواه است و علمايى مانند علامه حلى در قواعد و صدوق در علل‌الشرايع و شيخ طوسى در كتاب مبسوط و سيد مرتضى و فيض كاشانى و از معاصران مرحوم آقاى خويى ( 1 : 52 ) و گروهى ديگر از فقيهان شيعه موافقند\r\n( 2 ) - بدين معنى كه آغازش غروب آفتاب و آخرش طلوع آفتاب مىباشد ، و نه آن‌كه آخرش طلوع فجر باشد . و از معاصران آقاى خويى از نظر فتوا و آقاى خمينى با احتياط واجب با نظر ما موافقند\r\n( 3 ) - محقق حلى در دعواى اجماع توسط شيخ طوسى اعتراض كرده كه اين خود زورگويى شيخ است زيرا برخى از فقيهان شيعه آن را واجب نمىدانند ، و از جمله سيد مرتضى علم الهدى است و در مجمع‌البرهان است كه اگر ترس از اجماع نبود فتواى به‌استحباب اولويت داشت و صاحب مدارك و خراسانى در ذخيره و صاحب بحارالانوار استحبابش را قوى دانسته‌اند\r\n","page_name":" 119 ","page_number":119},
  {"content":"\r\n\r\nجهرو اخفات هم دراين‌باره متضاد است .\r\nمسأله‌ى 236 - چنان‌كه در آغاز بحث نماز اشاره شد نام‌هاى ظهر و عصر و مغرب و عشاء خود اشارتى لطيف است بر سنت فاصله‌هايى ميان نمازهاى ظهر و عصر و مغرب و عشاء ، چنان‌كه در آيه‌ى استأذان نور ( 58 ) چنان آمده كه « به‌هنگام كندن لباس‌هاتان بعد از نماز ظهر و عشا ورود اطفال در جايگاه مخصوص شما « پدر و مادر » بايد با اجازه باشد » نكند كه عورت‌هايتان بر ايشان پيدا شود ، و پر روشن است كه خواب در اين دو جا تنها در صورت فاصله‌ى ميان اين دو نماز و پس از هر دو نماز است ، اضافه براين‌كه اين‌جا اضافه بر لفظ « الظهيره » و « صلاةالعشاء » سنت اسلامى بر جدايى ميان هر دوى ظهر و عصر ، و مغرب و عشاء ثابت است ، جز آن‌كه « قبل صلاةالفجر » هم نسبت به‌نماز صبح با توجه به « قبل طلوع الشمس » چنان‌كه وقت نماز صبح را وسعت مىدهد ، وسعتى هم براى ظهر و عصر و مغرب و عشاء مستفاد مىگردد ، به‌ويژه « لدلوك الشمس الى غسق اليل » كه چهار نماز را در اين ميان مقرر كرده است ، و در جمع وجوبى آن چنانى ، چنان‌كه براى نماز صبح در اول وقتش نيست ، براى ظهرين و عشائين نيز نمىباشد ، و نهاية الامر اين كه برحسب روايتى تأخير از اوّل وقت تنها « ذنب مغفور » :\r\nگناهى بخشوده است ، ولى در صورت اقامه‌ى نماز به‌جماعتى كه ميان دو نماز جمع مىكنند گناهى هم نيست ، زيرا نماز به‌جماعت واجب است و اين فاصله انداختن مادون واجب رسمى است ، بنابراين شركت در چنين جماعتى نيز واجب است ، و نيز رواياتى هم از طريق فريقين وارد است كه بدون عذر هم جمع را جايز است « 1 » .\r\n\r\n\r\n","description":"","footnote":"\r\n( 1 ) - جمعى از فقيهان تسنن - هم چون تمامى فقيهاى شيعة - مانند ابن عمر ، معاذ بن جبل ، سعد بن ابى وقاص ، سعيد بن زيد ، ابوموسى اشعرى ، مالك ، ثورى ، شافعى ، احمد ، اسحاق و ابوثور اين جمع ميان نمازهاى دوگانه را بدون ضرورت هم جايز دانسته‌اند\r\n","page_name":" 120 ","page_number":120},
  {"content":"\r\n\r\nمسأله‌ى 237 - به‌اندازه‌ى انجام سه ركعت مغرب وقت اختصاصى مغرب ، و به‌اندازه‌ى چهار ركعت تا نصف شب وقت اختصاصى عشا ، و به‌اندازه‌ى چهار ركعت از اول ظهر وقت اختصاصى ظهر ، و به‌اندازه‌ى چهار ركعت تا غروب قرص خورشيد - و نه مغرب - وقت اختصاصى نماز عصر است .\r\nمسأله‌ى 238 - انجام نماز عشا در وقت اختصاصى مغرب و به‌عكس ، و نيز انجام نماز عصر در وقت اختصاصى ظهر و به‌عكس كلًا - موجب بطلان اين نمازهاى بىجا است ، گرچه از روى جهالت و يا اشتباه باشد ولى اگر اشتباهاً ، نماز دوم را پيش از نماز اول در وقت مشترك - و نه وقت اختصاصى - بخواند و پيش از تمام شدنش بفهمد كه اشتباه كرده و نيتش را عوض كند ، نمازش صحيح است ، و اگر هم بعد از نماز به‌اشتباه خود پى برد همان نماز دومش درست است و سپس نماز اول را مىخواند ؟\r\nمسأله‌ى 239 - اگر تنها به‌اندازه‌ى يك ركعت نماز وقت دارد بىدرنگ بايستى به‌نيت أدا ، نمازش را بخواند ، ولى اگر پيش از وقت اذان به‌نماز برخاست در هر صورت نمازش باطل است ، زيرا قاعده‌ى « مَنْ أدْرَكَ . . . » : هر كه به‌اندازه‌ى يك ركعت از وقت نماز را درك كند همه وقت نماز را درك كرده ، اين قاعده ظاهراً در اختصاص آخر وقت است و نه اول وقت ، خصوصاً برحسب نص آياتى كه آغاز اين نمازها را اول وقتشان مقرر داشته است .\r\nمسأله‌ى 240 - نماز را در اول وقت خواندن مستحب مؤكد است مگر واجبى فوت‌شدنى پيش آيد كه نخست بايد آن را انجام داد و سپس به‌نماز پرداخت ، مثل آن‌كه شخصى در حال غرق يا در حال سوختن دست ، يا دز حال احتضار و مشغول وصيّت است ، كه هم براى محتضر در صورتى كه وصيّت واجب‌تر دارد . وصيّت مقدم است ، و هم براى وحى كه بايد با كمال آرامش و توجّه كامل گوش بدهد و امثال اين‌موارد . و يا فعلًا عذرى در مقدمات يا شرائط يا اجزا و يا هر چيز واجبى در نماز دارد كه به‌يقين و يا احتمال عقلايى با تأخير نماز اين عذر بر طرف مىشود كه در اين‌گونه موارد بايستى نماز را لزوماً تأخير اندازد زيرا تكليف اين است كه در ميان اين وقت وسيع ، نمازى با\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nتمامى شرائط در حد امكان و توانش انجام دهد .\r\nمسأله‌ى 241 - اگر نمازى را در وقتش در افقى انجام دادى و سپس با هواپيما به‌جايى ديگر انتقال يافتى كه مجدداً وقت نمازِ انجام شده‌ات فرارسيد ، بايد دوباره نمازت را بخوانى ، زيرا دليل انجام نماز وقت‌هاى مكررش را نيز دربردارد « 1 » .\r\nمسأله‌ى 242 - اگر مكلف در جايى قرار گرفته كه بر اثر تاريكى مصنوعى نمىتواند شب و روز را تشخيص دهد ، و وسيله‌اى هم براى فهميدن ساعات شرعى ندارد ، بايد آغاز ورودش را - با درنظر گرفتن فصلى از سال كه به‌آن‌جا وارد شده - حساب كند ، و با فاصله‌هاى تخمينى و مقدارى تأخير نمازهاى پنج‌گانه‌ى خود را به‌جا آورد ، و اگر هم بعداً معلوم شد در تشخيص وقت خطا كرده نمازش صحيح است ، مگر در صورتى كه خود بدون ضرورتى باعث ورود در چنان جايى شده كه بايد بعداً در صورت اشتباه ، اين‌گونه نمازهايش را تجديد كند .\r\nمسأله‌ى 243 - وظيفه‌ى نمازگزار اين است كه در هر صورت خود را آماده‌ى انجام نماز با شرايطش بكند ، چه پيش از وقت باشد و چه پس از وقت ، كه اگر نتواند پس از وقت بعضى از شرائط صحت نماز را انجام دهد واجب است كه در حد امكان و توانش پيش از وقت خود را آماده سازد ، بنابراين اگر طهارت بدن يا لباس يا وضو يا غسل و يا تيمم را ندارد و احتمال عاقلانه‌اى مىدهد كه در وقت نمازش امكان‌پذير نيست ، بايستى در صورت توانش پيش از وقت آن‌ها را انجام دهد .\r\nمسأله‌ى 244 - دست روى دست نهادن و آمين گفتن اگر به‌قصد ورود براى نماز نباشد و تشبهى هم به‌اهل سنت نشود آن را باطل نمىكند . چنان‌كه كارهايى ديگر كه شكل نماز را برهم نمىزند و از آن‌ها در اصل منعى هم نشده نماز را باطل نمىكند ، و نهى از دست روى دست نهادن و آمين گفتن در صورت واجب يا مستحب دانستن آن‌ها براى\r\n\r\n\r\n","description":"","footnote":"\r\n( 1 ) - مثلًا « قرآن الفجر » ، « الظهيره » ، « قبل‌الغروب » ، « صلاةالعشاء » و « الى غسق الليل » مطلق است كه اگر در يك شبانه‌روز اين اوقات برحسب سير سريع در افق‌هايى متعدد پيش آيد ، اين نمازها هم متعدد مىشود ، رواياتى هم موافق اطلاق اين آيات وارد است\r\n","page_name":" 122 ","page_number":122},
  {"content":"\r\n\r\nنماز است ، و در صورت التزام به آن كه دست‌كم تشبيّه به‌اهل سنته و بدعت محسوب گردد .\r\n\r\nاحكام قبله\r\nمسأله‌ى 245 - از شرائط حتمى نماز اين است كه سوى قبله باشد ، و براى آنان كه مىتوانند رو سوى كعبه نماز گزارند قبله‌ى آن‌ها خود كعبه ، و براى ديگران هم مسجدالحرام و براى كسانى هم كه نمىتوانند خود مسجدالحرام را قبله قرار دهند « شَطْرَ الْمَسْجِدِالْحَرامِ » « سوى مسجدالحرام » قبله است . قبله هم در انحصار ساختمان كعبه يا كل مسجدالحرام نيست بلكه به‌موازات اين استوانه كعبه و مسجدالحرام از قعر زمين تا انتهاى سماوات سبع براى همه سكّان زمين و آسمان در حكم خود كعبه و مسجدالحرام و قبله براى همگان است « 1 » .\r\nمسأله‌ى 246 - اگر به‌عللى سوى مسجدالحرام را نتوانست تشخيص دهد ، و تا آخر وقت هم همين‌گونه بود ، به‌هر طرفى نمازش را بخواند كافى است « 2 » زيرا - در يك افق - تنها يك نماز بر مكلف واجب است ، و اكنون كه نمىتواند قبله را بشناسد « أيْنَما تُوَلُّوا فَثَمَّ وَجْهُ اللَّهِ » ( 2 : 115 ) به‌هر جا كه رو كنى همان‌جا « وجه‌اللَّه » است ، كه خدا سوى خاصى ندارد ، و توجه به‌سوى مسجدالحرام هم براى حكمت‌هايى است كه در صورت امكان واجب است بدان سوى نماز گزاريم ، و در صورت عذر ، مُطْلَقِ « فَثَمَّ وَجْه‌ُاللَّه » همه سو قبله است ، و دليل قابل پذيرشى براى تكرار چهارگانه يا سه‌گانه و حتى دوگانه‌ى نماز در اين صورت وجود ندارد ، در صورتى هم كه بعداً معلوم شود نمازش پشت به‌قبله بوده درست است ، چون تكليفش همان بوده كه انجام داده « 3 » مگر اين‌كه هنوز وقت\r\n\r\n\r\n","description":"","footnote":"\r\n( 1 ) - مرحوم آقاى گلپايگانى\r\n( 2 ) - چنان‌كه صدوق ( 1 : 14 ) عمانى ( 1 : 114 ) حسن ، علامه‌ى حلى در مختلف و شهيد اول در ذكرى و اردبيلى ، خراسانى ، صاحب مدارك ، صدوق ، فيض كاشانى در مفاتيح و استادش شريف نيز همين‌گونه فتوى داده‌اند\r\n( 3 ) - چنان‌كه گروه زيادى از فقيهان مانند محقق ، شهيد اول ، شهيد ثانى ، علامه و فيض كاشانى هم فرموده‌اند . و على بن طاووس هم قرعه را براى قبله تعيين كرده\r\n","page_name":" 123 ","page_number":123},
  {"content":"\r\n\r\nبه‌اندازه‌ى نماز - گرچه يك ركعتش - باقى باشد و يا خودش موجب اين سرگردانى بوده است .\r\nمسأله‌ى 247 - داخل كعبه‌ى مباركه و پشت‌بامش و همه سويش قبله است ، زيرا خودش كلًا قبله است ، و قبله هم قبله‌اى ديگر ندارد ، و به‌هر سمتش نمازگزارى سوى قبله است ، به‌شرط آن‌كه به‌گونه‌اى به‌لب بام كعبه باشى كه صورت شما - گرچه به‌مقدار كمى - به‌سمت كعبه باشد و در اين صورت تمامى جهات بام كعبه - به‌جز لب بام - هيچ‌گونه فرقى با هم ندارند .\r\nمسأله‌ى 248 - براى تعيين قبله واجب است به‌اندازه‌ى توان و امكان بررسى كرد تا حداقل گمانى اطمينان‌بخش به‌دست آيد ، و از جمله‌ى علامات اطمينان بخش قبله محراب‌هاى مساجد و قبور مسلمين است .\r\nمسأله‌ى 249 - اگر با اطمينان به‌سمت قبله ، و يا عدم امكان تعيين قبله به‌سمتى نماز خواند ، و پيش از تمام شدن وقت فهميد برابر قبله نبوده ، اگر به‌اندازه‌ى 90 درجه يا بيشتر انحراف داشته بايستى مجدداً نمازش را بخواند ، زيرا مقتضاى آيه‌ى « فَوَلِّ وَجْهَكَ شَطْرَ الْمَسْجِدِالْحَرامِ » ( سوره‌ى بقره ، آيه‌ى 144 ) و حديث « بَيْن‌َالْمَشْرِقِ وَ الْمَغْرِبِ قِبْلَةٌ » اين است كه نبايد از سمت مشرق و مغرب منحرف باشد ، بلكه در اين ميان كه 90 درجه است ، گرچه تا 89 درجه باشد نمازش درست است و اين‌جا اخبارى معتبر هم گواه بر اين حكم است .\r\nمسأله‌ى 250 - اگر وقت گذشته و معلوم شد نمازش بيش از اين مقدار از قبله منحرف بوده نمازش صحيح است ، زيرا وظيفه‌اى را كه در وقت داشته انجام داده ، چنان‌كه در اخبار معتبره نيز وارد است .\r\nمسأله‌ى 251 - در وضع عادى و غير ضرورى نبايد در حال حركت نماز بخواند ، زيرا اضافه براين‌كه آرامش بدن در نماز واجب است رعايت قبله نيز واجب است ، و تنها در صورت ضرورت مىتواند در ماشين يا هواپيما يا كشتى نمازش را بخواند ، مشروط بر آن‌كه تا سرحد امكان توّجه به‌سوى قبله ، بنمايد .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nواجبات نماز\r\nمسأله‌ى 252 - اين واجبات دو بخش ركنى و غير ركنى دارند ، ركنيشان عبارتند از :\r\nنيت ، تكبيرةالاحرام ، قيام متصل به‌ركوع ، ركوع و دو سجده ، كه زيادى و يا كمى آن‌ها در هر صورت موجب بطلان نماز است ، مگر آن‌كه زيادى غير عمدى در نماز جماعت باشد كه به‌حكمت تبعيت از امام احياناً اتفاق مىافتد مانند اين‌كه سر از ركوع برداشته و متوجه مىشود امام هنوز در ركوع است كه به‌تبعيّت امام دوباره به‌ركوع رود اشكالى ندارد ، بلكه واجب است و سپس واجبات غير ركنى كه قرائت حمد و سوره در حالت قيام ، و ذكر ركوع و سجود و تشهّد و سلام است و بس .\r\nمسأله‌ى 253 - نيت نه تنها قصد نماز است ، كه قصد قربت نيز هست ، و اين دو قصد تركيبى واجب از نيت نماز است .\r\nمسأله‌ى 254 - نيت و تكبيرةالاحرام و حمد و سوره و نيز ذكر واجب ركوع و سجود و تشهد و سلام بايستى با آرامش بدن باشد ، و ناآرامى بدن در صورت فراموشى يا سهو يا اضطرار اشكالى ندارد .\r\nمسأله‌ى 255 - قيام داراى دو بخش ركنى و غير ركنى است . ركنيش قيام متصل به‌ركوع است كه در حالت قيام بايستى به‌ركوع به روى ، و غير ركنيش قيام به‌هنگام خواندن حمد و سوره است ، كه اگر در غير حالت قيام به‌ركوع رَوى ترك ركن كرده‌اى ، ولى اگر حمد و سوره را در غير حالت قيام بخوانى فقط واجبى را ترك كرده‌اى .\r\nمسأله‌ى 256 - قيام در هر دو صورتش فقط در حد امكان واجب است كه بايستى بدون تكيه بايستد ، و در صورت ضرورت تكيه كند ، و اگر نتوانست بايستد نشسته يا خوابيده نماز را انجام دهد ، و بالاخره به‌اندازه‌ى توانش بايستى قيام و ساير واجبات نماز را آن‌گونه كه بايد انجام دهد .\r\nمسأله‌ى 257 - جا و لباس نمازگزار نبايد غصبى باشد ، و نجاست يا پليدى لباسش نيز مبطل نماز است ، و اگر هم لباسى كه پوشنده‌ى عورت اوست در اختيار ندارد ، با هر لباسى كه دارد انجامش دهد و نه برهنه ، به‌ويژه اگر بيننده‌اى او را ببيند ، و در غير اين\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nصورت احتياط شديد در تكرار نمازى است كه در حالت برهنگى خوانده است « 1 » .\r\n\r\nقرائت\r\nمسأله‌ى 258 - پس از تكبيرةالاحرام نخست سوره‌ى حمد و سپس هر سوره‌اى ديگر به‌جز سوره‌هايىكه آيات سجده دارد بايستى بخواند مگر با ترك آيه‌ى سجده و خواندن - دست‌كم چهار آيه‌ى پياپى .\r\nمسأله‌ى 259 - چنان‌كه مثلًا خواندن سوره‌ى كوثر كه با بسم‌اللَّه چهار آيه است پس از حمد كافى است ، اگر چهار آيه از سوره‌اى ديگر نيز بخواند كافى است .\r\nروايات معتبره‌اى تقسيم كردن سوره را ميان دو ركعت صريحاً تجويز كرده ، و چون روايات در عين اعتبارشان معارضى هم ندارند ظاهر اين است كه تقسيم سوره پس از حمد جايز است ، خصوصاً برمبناى حكمتى كه فضل بن شاذان از حضرت رضا عليه السلام نقل كرده كه امر به‌خواندن قرآن در نماز پس از حمد بدين منظور است كه قرآن ضايع و مهجور نگردد ، بلكه محفوظ و متداول باشد ، و به‌اضمحلال و جهالت كشانده نشود « 2 » و اين حكم در صورتى درست است كه تقسيم كردن سوره‌هاى قرآن در نماز پس از حمد صحيح باشد « 3 » ، زيرا خواندن تمامى بعضى از سوره‌ها از توان و حوصله بيشتر مردمان بيرون است ، مانند سوره‌ى بقره و آل عمران و ساير سوره‌هاى بزرگ .\r\nمسأله‌ى 260 - ظاهراً خواندن بيش از يك سوره پس از حمد جايز است « 4 » ، خصوصاً\r\n\r\n\r\n","description":"","footnote":"\r\n( 1 ) - مرحوم آقاى حكيم ، خويى و شريعتمدارى\r\n( 2 ) - وسائل‌الشيعه باب اول از ابواب قرائت نماز حديث 3\r\n( 3 ) - اين‌كه خواندن بخشى از سوره كافى مىباشد ، شيخ طوسى در مبسوط آورده كه اگر بخشى از سوره خوانده نمىتوان حكم به‌بطلان نماز كرد و حسن بن ابى عقيل گويد : خواندن بخشى از سوره پس از حمد كافى است ، و در مستند نراقى آن را به‌گروهى از فقها نسبت داده است . مانند اسكافى ، ديلمى ، محقق ، و گروهى از فقيهان سوره‌ى كامل را مشهورتر خوانده‌اند ، كه مشهورش عدم وجوب سوره‌ى كامل است . و در كتاب مراسم و مدارك و ذخيره و كفايه و مفاتيح و معتبر و منتقى و تنقيح سوره‌ى كامل را مستحب دانسته‌اند ، و شهيد در كتاب روض وجوب سوره را اولى دانسته\r\n( 4 ) - سيد مرتضى ، استبصار شيخ طوسى ، سرائر ، جامع‌الشّرايع ، شرايع ، و معتبر محقق ، ذكرى و دروس و بيان و روض شهيد اول ، مسالك و مدارك شهيد ثانى ، مفاتيح فيض كاشانى ، بحارالأنوار ، كاتب ، حسن ، ديلمى ، علامه در نفليه ، جامع‌المقاصد ، جعفريه و شرحش ، فوائدالشرايع ، فوائدالقوائد ، فوائد مليّه ، مجمع‌البرهان ، كشف‌اللثام ، و در سرائر ابن ادريس است كه هيچ يك از فقيهان خواندن دو سوره پس از حمد را ممنوع نمىدانند ، و از معاصران مرحوم سيد ابوالحسن اصفهانى و در جمع حدود نوزده نفر از فقيهان در بيست و شش عدد از كتاب‌هايشان با اين فتوا موافقند\r\n","page_name":" 126 ","page_number":126},
  {"content":"\r\n\r\nسوره‌هاى كوچك ، و احتياط مستحب است كه به‌جاى دو يا چند سوره ، سوره‌اى بزرگ‌تر كه به‌اندازه‌ى چند سوره‌ى كوچك‌تر است بخواند .\r\nمسأله‌ى 261 - اگر پيش از ركوع بداند كه قرائت حمد يا سوره را ترك كرده يا شك كند كه انجام داده يا نه ، اين‌جا اگر به‌هنگام خواندن سوره شك در حمد كند اعتنا نكند ، ولى اگر به‌هنگام خواندن حمد شك در خواندن آيه يا آياتى قبلى كند اين‌جا بايستى آن را جبران كند و مورد مشكوك را از نو بخواند ، و اگر يقين كند كه حمد يا سوره را نخوانده يا ناقص خوانده در هر دو صورت بايستى به‌ترتيب لازم جبران كند ، و اگر پس از ركوع يقين كند كه حمد يا سوره و يا هر دو را نخوانده و يا ناقص خوانده ، پس از نماز بايستى براى هر يك احتياطاً دو سجده سهو انجام دهد .\r\nمسأله‌ى 262 - انتقال از هر سوره‌اى به‌سوره ديگر جايز است به‌جز از سوره‌ى توحيد و كافرون به‌سوره‌اى ديگر به‌استثناى بسم‌اللَّه كه كلًا انتقال در آيات بعديش بىاشكال است .\r\nبرحسب رواياتى سوره‌ى « فيل » و « لإيلاف » و هم‌چنين سوره‌ى « والضحى » و « ألَمْ نَشْرَحْ » يك سوره به‌حساب مىآيند ، كه در صورت وجوب سوره‌ى كامل پس از حمد بايستى دو به‌دو خوانده شوند ، اما برحسب كفايت چهار آيه از هر يكى از آن‌ها نيز پس از حمد كافى است . ولى فاصله « بسم‌اللَّه » خود دليلى روشن و آشكار بر وحدت هر يك از اين سوره‌هاست .\r\nمسأله‌ى 263 - در خواندن سوره‌ى حمد جايز نيست به‌نيت نقل از حضرت اقدس الهى بخواند ، زيرا نتيجه‌ى نقل اين است كه خدا مىفرمايد : « إيّاكَ نَعْبُدُ وَ . . . » و آيا خدا نيز در برابر خدايى ديگر موحد است كه از او نقل شود : تنها تو را مىپرستيم ؟ بلكه لازم\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاست به‌عنوان اين‌كه خداى تعالى تعليم فرموده كه اين‌گونه با او سخن بگويند ، حمدش را بخواند ، زيرا حمد تعليمى است ربّانى كه چگونه بايستى بندگان با خدا سخن گويند و تنها نيت قرآنى بودن در حمد يا سوره كافى است .\r\nمسأله‌ى 264 - برمبناى آيه‌ى « وَ لا تَجْهَرْ بِصَلاتِكَ وَ لا تُخافِتْ بِها وابْتَغِ بَيْنَ ذلكَ سَبيلًا » ( سوره‌ى اسرى ، آيه‌ى 110 ) هم فرياد زدن در نماز حرام است و هم آهسته‌اى كه خودت هم آن را نشنوى ، بلكه راهى ميانه‌ى اين دو را بايستى برگزينى ، و اين‌كه جهر و اخفات در نماز كلًا منفى باشد - كه در اين صورت ذكرى هم نخواهد بود - درست نيست ، و تنها يك راه كه اين‌جا « سبيلًا » آمده و نه سَبيلينْ : دو راه ، كه جهر و اخفات باشد ، و اين راه زياد بلند خواندن نيست كه « ولا تجهر » و آهسته‌اى هم كه آن را نشنوى نيز نيست كه :\r\n« ولاتخافِتْ بها » بلكه تنها آهسته‌اى است كه آن را خود بشنوى و اگر « لاتجهر » موردش بلند خوانى به‌منظور شنيدن خداست ، حرام است و چنان‌چه به‌علت هايى ديگر باشد در كل نمازها جايز است ، چنان‌كه مخفى خواندن نيز در همه‌ى اين‌ها جايز است . نهايت اين‌كه براى زنان آهسته خواندن كلًا رجحان دارد ولى براى مردان رجحان بلند خواندن به‌استثناى ظهرين است ، و چون « صلاتك » تمامى اذكار نمازهاى پنج‌گانه را دربردارد ، و اين « لاتجهر » و « لاتخافت » هم كلى است « 1 » .\r\nمسأله‌ى 265 - ظاهراً بلند خواندن حمد و سوره در نماز ظهر جمعه - همآنند خود نماز جمعه - واجب است ، كه اصولًا روز جمعه به‌جز نماز جمعه نمازى ديگر واجب نيست ، چه دو ركعتى كه جمعه‌ى رسمى است ، و چه چهار ركعتى كه با نبودن شرائط جمعه‌ى دو ركعتى بدل او محسوب است . و آن هم برحسب رواياتى زياد به‌نام نماز جمعه ناميده شده و بلند خواندن حمد و سوره‌ى نماز جمعه به‌هر دو معنى واجب است .\r\nمسأله‌ى 266 - خواندن حمد يا سوره از روى قرآن در نماز هرگز اشكالى ندارد ، و\r\n\r\n\r\n","description":"","footnote":"\r\n( 1 ) - با دلالت آيه شريفه‌ى سوره‌ى اسرء بلند خواندن حمد و سوره در نماز صبح و مغرب و عشا واجب نيست ، لكن رحجانش برحسب سنت قطعيه جاى ترديد ندارد و روايات شش‌گانه هم در اين حكم متضاد هستند ، چنان‌كه سيد مرتضى هم فرموده است ( ينا بيع‌الشرايع مرحوم فيض كاشانى ، ج 1 ، ص 134 )\r\n","page_name":" 128 ","page_number":128},
  {"content":"\r\n\r\nبراى كسى كه نمىتواند از حفظ بخواند و يا اطمينان به‌حافظه‌اش ندارد واجب است از روى قرآن و يا به‌جماعت بخواند .\r\nمسأله‌ى 267 - شخص لال يا كسى كه زبانش گير دارد و يا اكنون نمىتواند درست بخواند ، بايد به‌اندازه‌ى توان خود هرگونه كه مىتواند بخواند ، و چنان‌چه اصلًا نمىتواند بخواند و يا نقصانى در خواندن دارد بايد در صورت امكان نمازش را به‌جماعت بخواند و چنان‌چه لال باشد يا لكنت زبان داشته باشد بهر مقدارى كه در توان اوست بخواند و بقيه را با ايما و اشاره به‌پايان رساند كه « لايكلّف اللَّهُ نفساً الّا وُسِعْها » و در صورتى كه بتواند قرائتش را تا آخر وقت درست كند واجب است تا درست كردن قرائتش نماز را تأخير اندازد مگر آن‌كه بترسد وقت نماز تمام شود كه اين‌جا به‌مقتضاى ضرورت بايستى نمازش را به‌گونه‌اى كه مىتواند بخواند ، و در صورت امكان بايستى آن را به‌جماعت انجام دهد ، مگر كسى كه هميشه معذور است و تقصيرى هم در اين عذر ندارد .\r\nمسأله‌ى 268 - در خواندن حمد و سوره واجب است آن‌ها را برحسب قرائت قرآن متداول بخواند ، و ساير قرائت‌هايى كه با اين قرآن متداول اختلاف دارند كافى نيست ، چه از نظر معنا با اين قرآن مخالف باشند ، و يا تنها اختلافشان لفظى باشد ، زيرا قرآن - به‌ويژه از نظر معنا - يكسان نازل شده كه « فَاذا قرأْناه فاتبع قرآنه » بنابراين اگر به‌جاى « مالِكِ يَوْمِ الدين » ، « مَلِكِ يَوْم‌ِالدِّين » بخواند ، و يا به‌جاى « كُفُواً أحَدٌ » به‌شكل ديگرى بخواند نمازش باطل است . گرچه از نظر معنا مانند كُفْواً ، كُفُوءً يا كُفْوءً يكسان است به‌هرحال تغيير الفاظ قرآن به‌هيچ وجه جايز نبوده و نيست .\r\nمسأله‌ى 269 - تلفظ حروف و كلمات قرائت بايستى تا سرحد امكان صحيح ادا شود ، و هم‌چنين أعراب و حركاتش ، زيرا تغيير لهجه خود حرجى است ، بلكه حداقل اين‌است كه معناى كلمه يا آيه با بىمراعاتى عوض نشود ، و در مرتبه‌ى دوم اين‌كه إعراب موجود در قرآن بدون كم و زياد مراعات شود ، گرچه تغيير اعراب معنى را عوض نكند ، زيرا تكليف اين است كه آن‌چه در قرآن است بخوانيم ، و از جمله همان\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nعربى خواندن است و ترجمه‌اش به‌هيچ زبانى كافى نيست ، زيرا قرآن ركن ايمان است و نماز پايه‌اى از ايمان ، و هر دو بايستى در نماز به‌زبان وحى خوانده شوند ، تا حالت بين‌المللى اين آخرين وحى به‌زبان ويژه‌اش هم‌چنان پايدار بماند ، و كمترين آگاهى از زبان وحى اين است كه نماز : عمود دين ، با همان زبان عربى به‌گونه‌اى بين‌المللى و همگانى هم‌چنان به‌چهره زيباى خود باشد .\r\n\r\nدر ركعت‌هاى سوم و چهارم\r\nمسأله‌ى 270 - اين‌جا مخيرى كه تنها حمد بخوانى و يا يك مرتبه و چه بهتر كه سه مرتبه « سُبْحان‌َاللَّهِ وَ الْحَمْدُ لِلّهِ وَ لا إلهَ إلَّا اللَّهُ وَ اللَّهُ أكْبَرُ » بخوانى ولى جمع ميان حمد و تسبيحات و با بخشى از هريك جايز و كافى نيست .\r\n\r\nركوع\r\nمسأله‌ى 271 - ركوع مانند سجود از حالات اختصاصى و كمال خضوع در برابر حضرت اقدس الهى سبحانه و تعالي است ، و براى غير خداى متعال هرگز جايز نيست كه به‌قصد عبوديت در برابر غير خدا شرك ، و به‌قصد احترامش مساوى قرار دادن خلق با خالق متعال ، و مصداق آيه‌ى « تَا للَّهِ إنْ كُنّا لَفى ضَلالٍ مُبين . إذْ نُسَوِّيكُمْ بِرَبِّ الْعالَمينَ » « 1 » است .\r\nو اين « ركوع » - كه خضوعى اختصاصى در محضر حضرت اقدس الهى سبحانه و تعالي است - با اصالتى كه در نماز دارد - خود مقدمه‌اى است براى سجود كه حالت خضوع بيشترى است ، و گويى براى آگاه ساختن نمازگزار كه خضوع ركوعى كافى نيست بايستى به‌حالت نخست برگردى و يكباره به‌سجود روى كه حالت نهايت خضوع است .\r\nپس از خواندن سوره نوبت ركوع است به‌اندازه‌اى كه لااقل نوك انگشتانتان به‌زانوهايتان برسد « 2 » ، و احتياط مستحب است كه به‌اندازه‌اى خم شوى كه كف دست‌ها\r\n\r\n\r\n","description":"","footnote":"\r\n( 1 ) - ( سوره‌ى شعرا ، آيه‌ى 98 ) به‌خدا قسم ما محققاً در گمراهى روشنگرى بوديم . چون شما را با پروردگار جهانيان برابر مىكرديم\r\n( 2 ) - مرحوم سيد ابوالحسن اصفهانى\r\n","page_name":" 130 ","page_number":130},
  {"content":"\r\n\r\nبه‌زانوها برسد .\r\nمسأله‌ى 272 - خود ركوع از واجبات ركنى نماز است ، و ذكر ركوع واجب غير ركنى است ، و آن‌چه اين‌جا مسلم و حداقل واجب است « ذكراللَّه » : است ، گرچه با گفتن « اللَّه‌اكبر » باشد ، و بهتر آن است كه « سبحان‌اللَّه » يا « سُبْحانَ رَبِّىَ الْعَظيمِ وَ بِحَمْدِه » و چه بهتر كه اين اذكار مكرّر نيز باشد .\r\nمسأله‌ى 273 - ذكر واجب ركوعْ بايد با آرامش بدن باشد ، و براى اطمينان به‌اين آرامش چنان‌كه در خبر است خوب است سه مرتبه « سُبْحان‌َاللَّهِ » بگويد كه لااقل « سبحان‌اللَّه » وسطى در حال آرامش بدن گفته شود .\r\nمسأله‌ى 274 - واجب است پس از ركوع طورى بايستد كه كمرش راست گردد ، و اگر به‌حالت نيم‌خيز و يا هرطور ديگرى كه صدق راستى كمر نكند بايستد و به‌سجده رود اشكال دارد ، مگر در صورتى كه معذور باشد و نتواند درست بايستد كه به‌اندازه‌ى ممكن بايد بايستد ، و يا مقدارى از حالت ركوع بلندتر شود ، و اگر اين مقدار هم نتوانست به‌همان حالت ركوع با اشاره‌اى به‌حالت ايستادن به‌سجده رود .\r\nمسأله‌ى 275 - اگر به‌جهت عذرى نمازش را نشسته مىخواند ، بايد پس از ركوع كاملًا بنشيند و اگر نتوانست به‌هر مقدار ممكن بايد از حالت ركوع بلندتر شود . و اگر باز هم نتوانست بايد پس از اشاره به‌حالت ايستادن به‌سجده رود .\r\nمسأله‌ى 276 - ركوع هم مانند ساير واجبات نماز بايستى با نيت مخصوص خود باشد كه اگر نيت ركوع نكند ، چه نيت كار ديگرى بكند و چه فقط نيت خم شدن داشته باشد ، چنان ركوعى كافى نيست ، و در نيت ركوع كافى است كه به‌عنوان يكى از اركان نماز بدنبال تصميم اصل نماز انجام گردد ، كه اگر بپرسند چه كردى بگويد ركوع كردم .\r\nمسأله‌ى 277 - اگر ركوع را فراموش كرده از همان حالت ايستادن براى سجود خم شود ، اين‌جا اگر پيش از سجده يادش آمد كه ركوع نكرده بايد به‌حالت ايستادن برگشته و سپس ركوع كند ، و نه آن‌كه از همان حالت انْحِنائى به‌حالت ركوع برسد ، زيرا قيام متصل به‌ركوع خود ركنى از اركان نماز است كه اين‌جا انجام نشده ، و بايستى جبران\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nگردد ، و اگر در سجده اولى يا پيش از سجده دومى يادش آمده اين‌جا نيز همين تكليف را انجام دهد ، و پس از نماز دو سجده سهو براى هر يك از اين دو عمل زيادى انجام دهد ، و اگر پس از سجده دوم - چه در حال سجده و چه پس از انجامش - يادش آمد نمازش باطل است و بايستى مجدداً نمازش را به‌طور صحيح بخواند .\r\nمسأله‌ى 278 - ركوع در حال نشستن - كه براى معذور واجب است - بايستى هم‌چون ركوع در حالت ايستادن باشد كه به‌همان اندازه در صورت امكان خم شود ، زيرا بدل حتىالامكان بايستى مانند اصل ، كه مبدل منه است انجام گيرد تا معناى بدل بودن محّقق گردد .\r\n\r\nسجود\r\nمسأله‌ى 279 - سجده به‌طور كلى حالت به‌خاك افتادن ، و در نماز در پيشگاه الهى به‌معناى پيشانى بر زمين نهادن است ، زيرا سجده بالاترين چهره‌ى آشكار خضوع است كه در انحصار حضرت اقدس الهى سبحانه و تعالي است بنابراين حتى در مقابل پيامبربزرگوار صلى الله عليه و آله و امامان معصوم عليها السلام هم هرگز سجده جايز نيست ، گرچه به‌قصد احترام آن بزرگواران هم باشد ، تاچه رسد نسبت به‌ديگران ، كه سجده در مقابل هر چيز و هركس غير معبود يكتا عبادت و شرك است ، و فرشتگان هم كه به‌امر الهى براى آدم سجده كردند بدين معنى نبود كه مورد سجده آنان آدم بوده ، بلكه برحسب آن‌چه به‌تفصيل در تفسير شريف الفرقان آورده‌ايم ، اين سجده سجده‌ى شكر بوده كه به‌شكرانه‌ى چنان معلمى كه پروردگار برايشان مقرر كرد ماموريت يافتند كه « اسْجُدُوا لآدَمَ » براى خاطر نعمت وجودى آدم براى خدا سجده كنند و متأسفانه بعضى از مفسران دقت كافى در اين آيه شريفه نكرده‌اند تا آن‌جا كه « اسْجُدُوا لِادم » را به‌معناى « اسْجُدُوا عَلى آدَمْ » كه بر آدم سجده كنيد گرفته‌اند و اين لغزش و خطايى است بس بزرگ .\r\nبه‌هرحال آن‌چه كه مسلم است اين حالتِ خضوعى ركوع و سجود ، فقط و فقط در انحصار حضرت اقدس رب‌الارباب و بالاترين عبادت در پيشگاه ربوبى است ، بنابراين\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nدر معراج المؤمن : نماز ، نخست با تكبيرةالاحرام توجه به‌هر كه و هر چه را - غير از خداى تعالى - بر خود حرام مىكنيم ، و سپس با حالت ايستادن منظم رو به‌قبله ، به‌قرائت حمد و سوره مىپردازيم كه اقرار به‌كمال عبوديت و بندگى خداست ، و سپس براى اين‌كه اين اقرار عملى شود به‌ركوع مىرويم كه نخستين چهره‌ى آشكار و اختصاصى بندگى و خضوع است ، و چون اين چهره در عين ويژگىاش در محضر اقدس الهى سبحانه و تعالي كافى نيست ، مأموريت داريم كه به‌حالت نخست برگشته و به‌سجده رويم كه بالاترين چهره‌ى خضوع و خاكسارى است .\r\nما در سجده مركز انسانيت خود را كه پيشانى است به‌خاك مىنهيم تا بدين‌وسيله كمال ذلّت و خوارى و خاكسارى خويش را در مقابل معبود يكتا و بىهمتاى خويش ارائه نماييم . و با عجز و انابه و التماس و نهادن هفت موضع از بدن بر خاك اولًا كمال عجز و نياز خويش را به‌اثبات رسانيم و ثانياً به‌اميد اين‌كه ان‌شاءاللَّه بتوانيم از اين راه لياقتى را در خود ايجاد كنيم تا هفت درِ جهنم را هم بر روى خود ببنديم ، و اين است رمز « معراج‌المؤمن » بودن نماز كه ظاهر و باطنش ، حال و قال و افعالش همه و همه‌اش عروجى است در اين مثلث زيبنده به‌سوى حضرت اقدس الهى سبحانه و تعالي چنان‌كه در خبر است از اميرالمؤمنين عليه السلام اين دو سجده و دو برخاستن از آن‌ها نقشى است از آيه‌ى شريفه‌ى :\r\n« مِنْها خَلَقْناكُمْ وَ فيها نُعيدُكُمْ وَ مِنْها نُخْرِجُكُمْ تارَةً أخْرى » ( سوره‌ى طه ، آيه‌ى 55 ) كه پروردگارا تو ما را از اين خاك آفريدى - و اين رمز سجده اول است - و از همين خاك بيرونمان آوردى - كه رمز برخاستن از اين سجده است - و اين هر دو در « منها خلقناكم » نهفته ، و سجده‌ى دوم كه به‌سوى همين خاك ما را برگشت مىدهى ، و برخاستن از سجده دوم كه از همين خاك ما را بيرون خواهى آورد « 1 » .\r\nسجده بر خلاف ركوع در اختصاص نماز نيست ، كه سجده‌ى شكر و سجده تلاوت و هر سجده‌اى به‌عنوان عبوديت و تعظيم مقام ربوبيت از عبادات است .\r\n\r\n\r\n","description":"","footnote":"\r\n( 1 ) - نورالثقلين ( 3 : 382 ) فىالعلل باسناده الى احمد بن على الرّاهب قال : قال رجل لاميرالمؤمنين عليه السلام يابن عمّ رسول‌اللَّه ما يعنى السّجدة الأولى . . .\r\n","page_name":" 133 ","page_number":133},
  {"content":"\r\n\r\nولى ركوع در غير نماز به‌عنوان عبادت منصوص نداريم ، گرچه به‌نيت قربت مطلقه درست است . زيرا در آياتى مانند « و اذا قيل لهم اركعوا لا يركعون » ركوع هم امرى عمومى دارد كه شامل سجود نيز هست ، چنان‌كه سجود نيز چنان است كه « و ادخلوا الباب سجداً » و بالاخره هر يك با درجاتشان در اختصاص محضر اقدس ربانى است .\r\n\r\nاحكام سجده\r\nمسأله‌ى 280 - دو سجده پس از برخاستن از ركوع از واجبات ركنى نماز است ، و هر يك جداگانه واجبى غير ركنى است و در نتيجه ترك هر دو و يا تكرار هر دو كم و يا زياد كردن ركن است و نماز را در هر صورت باطل مىكند .\r\nمسأله‌ى 281 - اصل ركنى سجده ، گزاردنِ پيشانى بر زمين است و بايد اضافه بر اين دو كف دستها و دو انگشت بزرگ پاها و يا اطراف آن‌ها و زانوها نيز روى زمين نهاده شوند ، و چه بهتر - كه منصوص نيز هست - بينى را نيز بر خاك نهى كه خود نشانه‌ى كمال خضوع در عبوديت است كه در اين معراج عظيم هم پيشانيت را به‌خاك مىنهى و هم بينىات را خاك‌مال مىكنى ، كه تو از خاكى و به‌همين خاك باز مىگردى و در تمامى ابعاد و حالات زندگيت بايستى در برابر آفريدگارت خاكسار باشى .\r\nمسأله‌ى 282 - ذكر سجود هم‌چون ذكر ركوع به‌همان تفصيلى كه براى ركوع گذشت واجب است جز آن‌كه به‌جاى « سبحان ربىالعظيم و بحمده » شايسته است « سُبْحانَ رَبّىَ الأعلى وَ بِحَمْدِه » بگويى كه اين‌جا جاى تعظيم و تسبيح براى رب اعلا است ، و حد اقلش گفتن يك سبحان‌اللَّه و يا هر ذكر ديگر است . كه با تكرار ذكر مثلًا سه يا هفت مرتبه يا بيشتر سبحان‌اللَّه گفتن ارزش ركوع يا سجودت را مضاعف مىكنى .\r\nمسأله‌ى 283 - تمامى واجبات ركوع - به‌جز اختصاصاتش - در حالت سجود نيز هست و اين‌جا واجب است ميان دو سجده درست و با طمأنينه بنشيند كه « مِنْها خَلَقْناكُمْ وَ فيها نُعيدُكُمْ وَ مِنْها نُخْرِجُكُمْ تارَةً أخْرى » به‌درستى عملى گردد ، كه « از خاك شما را برمىانگيزيم » و اين دو سجده - چنان‌كه گذشت - نقش واقعى و اديبانه‌اى از اين\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nگزارش قرآنى دارد ، كه بر همين خاكى كه اصل آفرينش شما است به‌احترام آفريدگار سجده كن ، و سپس سجده‌اى ديگر پس از برخاستن اول كه نمودار برگشتن شما است ، و شما در اين دو سجده اين چنين هندسه‌ى هيكل سه پهلويى سراپاى زندگى و مرگت را نمودار ساخته‌اى ، و نه تنها سراپاى نماز گزارشى از بايدها و نبايدها و شايدها و نشايدهاى زندگى است ، بلكه تنها دو سجده‌اش كه خود محور اصلى نماز است بيانگر اين حقيقت‌ها است .\r\nمسأله‌ى 284 - واجب است در حال ذكر واجب سجده تمام هفت موضعى كه بايد بر زمين باشد به‌حالت آرامش هم‌چنان روى زمين قرار گرفته باشد .\r\nمسأله‌ى 285 - چون اصل ركنى سجده همان پيشانى بر زمين نهادن است چنان‌چه سهواً پيش از ذكر واجب سر از سجده‌ى اول بر دارد همان يك سجده حساب مىشود و بايد درست بنشيند و مجدداً به‌سجده رود ، ولى اگر اعضاى ديگر را پيش از ذكر واجب سهواً از زمين بردارد بايستى مجدداً آن را بر زمين گذاشته و وظايف سجده را انجام دهد .\r\nمسأله‌ى 286 - جاى زانو و انگشتان پا نبايد بيش از يك خشت - كه در آن زمان به‌اندازه‌ى چهار انگشت بسته بوده - بلندتر يا پايين‌تر از سجده‌گاه باشد ، مگر پستى و بلندى در اثر شيب و سرازيرى يا بلندى تدريجى باشد كه اين‌جا مانعى ندارد ، و اين شرط نسبت به‌ساير اعضا نيست كه اگر دست‌ها بلندتر يا پايين‌تر از سجده‌گاه باشد مادامى كه از حالت سجده بيرون نيست كافى است .\r\nمسأله‌ى 287 - در دو انگشت بزرگ پاها واجب نيست سر آن‌ها روى زمين قرار بگيرد و اگر از رو و يا پشت هم بر زمين قرار گيرند كافى است « 1 » گرچه نوك انگشت‌ها بهتر است ، زيرا دليلِ حكم تنها انگشت بزرگتر دو پا را بر زمين نهادن است و نه نوك آن‌ها را .\r\n\r\n\r\n","description":"","footnote":"\r\n( 1 ) - محقق ثانى ، صاحب مدارك ، شهيد ثانى ، كشف‌الِلثام ، تذكره‌ى علامه ، كشف‌الغطاء ، سرائر ، جمل ، منتهى ، حدائق و منظومه بحرالعلوم موافقند\r\n","page_name":" 135 ","page_number":135},
  {"content":"\r\n\r\nمسأله‌ى 288 - اگر بدون اختيار پس از قرار گرفتن پيشانى بر زمين دوباره پيشانى بلند شود و به‌خودى خود مجدداً به‌زمين برگردد هر دو يك سجده محسوب مىشود ، و اگر بتواند از برگشتن مجدد خوددارى كند بايستى اولى را يك سجده حساب كند و به‌نيت سجده دوم پس از نشستن درست مجدداً پيشانى را بر زمين گذارد ، و اگر ذكر واجب را براى سجده اول نگفته بايستى پس از نماز دو سجده سهو انجام دهد .\r\n\r\nچيزهايى كه سجده بر آن‌ها صحيح است\r\nمسأله‌ى 289 - زمين و هر چه بر روى آن يا درونش از معادن و نباتات است به‌شرط پاكى و پاكيزگى به‌طور كلى جايگاه سجده است كه نخست آيات سجده كلًا مطلق است و روايت مسلّم رسول‌اللَّه صلى الله عليه و آله و سلم « جُعِلَتْ لِىَ الأرضُ مَسْجِداً وَ طَهُوراً » زمين را در هر صورت جايگاه سجده و وسيله‌ى طهارت قرار داده است ، و تنها برحسب رواياتى پوشيدنىها و خوردنىها مستثنى شده كه سجده بر آن‌ها درست نيست .\r\nمسأله‌ى 290 - نباتات زمين در انحصار درختان و گياهان نيست ، بلكه معادن نيز از مواليد و روييدنىهاى زمين است و مشمول « نبات الْارَضْ » مىباشند ، و يا لااقل مشمول « زمين » اند ، چه اين و چه آن ، بنابراين اصل معدن كه جزء زمين است هم‌چون ساير اجزاى زمين سجده‌گاه است و هرگز اشكالى در سجده بر آن‌ها نيست ، به‌جز مانند طلا و نقره و عقيق و الماس و فيروزه و مانند اين‌ها كه تنها از نظر پوشيدنى بودنشان نبايد بر آن‌ها سجده كرد ، و نه اين‌كه از « زمين » برونند و بالاخره تنها خوردنىها و پوشيدنىها استثنا خورده‌اند و بس « 1 » به‌استثناى چيزهايى كه در اصل پوشيدنى يا خوردنى بوده‌اند ولى در حالت فعلى نيستند و در آينده هم چنان قابليتى از\r\n\r\n\r\n","description":"","footnote":"\r\n( 1 ) - علامه حلى در كتاب منتهى ، تحرير و تذكره ، و شهيد در حواشى بر قواعد علامه و ديگران سجده بر گندم و جو را كه هنوز از سبوسش درنيامده جايز مىدانند ، و محقق حلى در شرايع و نافع ، و هم‌چنين سيدمرتضى در موصليّات آورده‌اند سجده بر لباسى كه از پنبه و كتان باشد جايز است ، و گروهى از علماى شيعه ، سجده بر آنچه را كه پوشيدنى يا خوردنى نباشد ، مانند فرش جايز مىدانند . چنان‌كه صدوق در هدايه گويد : بر هر چه خورده و پوشيده نشود سجده جايز است\r\n","page_name":" 136 ","page_number":136},
  {"content":"\r\n\r\nنظر عرفى ندارند مانند فرش .\r\nمسأله‌ى 291 - آيا در اين صورت بر گچ و آهك و گل پخته و مانند اين‌ها سجده جايز نيست ، به‌احتمال و يا گمان اين‌كه با اين تحول از « ارض » بودن خارج شده‌اند ؟ جواب اين است كه : « ارض » همان « ارض » است چه پخته و چه ناپخته ، چه ساخته و چه ناساخته ، و تنها خوردنىها و پوشيدنىها مستثنى هستند و ديگر هيچ ، و آيا مانند گچ و آهك و گل پخته بدين‌وسيله از خوردنىها و پوشيدنىها شده و يا جزء زمين بوده و از آن خارج گشته‌اند ؟ هرگز ! « 1 »\r\nمسأله‌ى 292 - آيا در خوردنى و پوشيدنى شرط است كه در حال حاضر خوردنى يا پوشيدنى باشند ؟ كه بنابراين گندم ناپخته و پنبه و كتان و پشم نابافته از استثنا خارج است ؟ مقصود از خوردنى و پوشيدنى چيزهايى است كه به‌آن‌ها خوردنى و پوشيدنى گفته مىشود گرچه در حالت كنونى چنان نباشند ، از اين‌رو در رواياتى چند پنبه و كتان به‌عنوان پوشيدنى استثنا شده‌اند در حالى كه در حالت كنونى شان هرگز قابل پوشيدن نيستند . و بالاخره خوردنى و پوشيدنى هايى كه با تحول عادى براى خوردن يا پوشيدن فعليت يابند نمىشود بر آن‌ها سجده كرد مانند گوشت ، گندم و مانند اين‌ها ، بنابراين فرقى ندارد كه خوردنى يا پوشيدنى بالفعل باشد يا بالقوّه‌اىِ نزديك و معمولى ، به‌هرحال سجده بر آن‌ها جايز نيست .\r\nمسأله‌ى 293 - بنابراين اگر بپرسيد كه بر فرش يا زيلو مىتوان سجده كرد ، زيرا نه در حالت كنونى و نه هيچ حالتى ديگر قابل پوشيدن نيستند ؟ بايد گفت آرى كه هرگز و هيچ گاه پوشيدنى نيستند ، و تنها چيزهايى كه در روايات معتبره استثنا شده فقط خوردنى و پوشيدنى است ، و آن‌چه قدر مسلم است پوشيدنىاى كه مشتمل بر تمامى جواهرات نيز هست ، مورد استثنا مىباشد و بس .\r\nو آيا پوشيدنى ، پوشش مكانى را ، كه فرش و زيلو و مانند اين‌ها را نيز شامل است ؟\r\n\r\n\r\n","description":"","footnote":"\r\n( 1 ) - از معاصرانى كه سجده بر سنگ آهك و سنگ گچ و آهك پخته و آجر و كوزه‌ى گلى را جايز مىدانند ، مرحوم آقاى خمينى و آقاى خويى مىباشند\r\n","page_name":" 137 ","page_number":137},
  {"content":"\r\n\r\nطبعاً نه ، و تنها پوشش لباس و كلاه و كفش و بالاخره پوشش زينتى بدن از مصاديق « پوشيدنى » است و بس .\r\nمسأله‌ى 294 - در هر صورت آن‌چه مسلم است اين است كه بر هر چه زمين يا زمينى است مىتوان سجده كرد ، و آن‌چه به‌طور مسلم استثنا شده خوراكى و پوشاكى است كه خوراكيش چيزى است كه براى خوردن آماده است و يا به‌طور معمول مىتوان آماده‌اش كرد ، و پوشاكيش نيز آن‌چه اكنون و يا در آينده معمولى قابل پوشيدن است ، و فرش و زيلو از تمامى اين پوشيدنىها بيرون است ، و بالاخره « پوشيدنى » چيزى است كه اكنون يا در آينده‌اى معمولى از پوشيدنىهايى معمولى باشد . ولى لباس نايلونى تيره رنگ كه اصلش از نفت است ، چون اكنون پوشيدنى است نمىتوان بر آن سجده كرد ، اما پنبه و پشم و كتان كه هر سه از پوشيدنىهاى معمولى است ، كه يا در حالت فعلى لباس شده‌اش ، و يا در حالت آينده‌ى معموليش بالاخره لباس و پوشش است ، ولى همين سه پوشيدنى در حال يا آينده ، اگر به‌وسيله‌ى خاكستر شدن و يا با تبديل به‌فرش و زيلو شدن به‌كلى از حالت پوشيدنى حال و آينده بيرون رود ، قطعاً داخل « الارض و ما انبتته » است كه از زمين يا آن‌چه از زمين مىرويد مىباشند ، و قطعاً داخل « الملبوس » :\r\nپوشيدنى ، نيست .\r\nو اگر قير و مانندش در آينده‌اى با وسايلى دور و دراز به‌چهره‌ى نايلون و پوشيدنى تبديل شود ، چون راه پوشيدنى بودنش دراز و با وسائط زيادى است نمىتوان گفت جزء پوشيدنىها است ، و مىتوان بر آن سجده كرد .\r\nمسأله‌ى 295 - آن‌چه معمولًا خوردنى يا پوشيدنى است كه معلوم ، ولى آن‌چه معمولًا خوردنى يا پوشيدنى نيست ، و يا در اختصاص حالت مخصوصى هم‌چون بيمارى است مانند گياهانى كه براى مداوا است و نه خوردن معمولى ، ظاهراً اين‌گونه خوردنىها و پوشيدنىهاى غير معمولى از اين استثنا بيرون است و لكن اين‌جا جاى احتياط مستحب است كه در غير حالت ضرورت به‌آن‌ها سجده نكنند .\r\nمسأله‌ى 296 - سجده بر مانند برگ مُوى تازه كه احياناً خوردنى است ظاهراً براى\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nخورندگانش جايز نيست ، گرچه براى ديگران جايز است ولى بر پوست هندوانه و خربزه و مانند اين‌ها كلًا جايز است زيرا اين‌ها هرگز معمولًا خوردنى نيستند و خوردنى شدنشان به‌صورت مربا كردن آن‌ها را به‌حساب خوردنىها نمىآورد و در اين مسأله نيز مانند مسأله قبل سزاوار است در غير حالت ضرورت به‌اين‌ها نيز سجده نكنند .\r\nمسأله‌ى 297 - سجده بر هر كاغذى جايز است ، چه از پنبه و مانند آن درست شده باشد يا از چيزهايى ديگر ، زيرا نص « كاغذ » مطلق و شامل بر هر كاغذى هست ، و نيز اگر هم اصلش پوشيدنى باشد ، اكنون كه از امكان پوشيدن بيرون رفته و معمولًا نمىشود آن را به‌سادگى به‌حالت پوشيدنى برگرداند ، ديگر پوشيدنى نيست ، كه بنابراين بر فرش و زيلو نيز مىتوان سجده كرد .\r\nمسأله‌ى 298 - اگر چيزى كه جايز است بر آن سجده كند در دسترسش نيست ، مىتواند بر چيزهاى ديگر به‌ترتيب نزديك و دور سجده كند ، و اگر هيچ‌يك ممكن نشد بر پشت دستش ، و در نهايت بر مانند عقيق و فيروزه سجده كند ، و سجده بر مانند فرش و زيلو كه در حال عادى هم اشكالى ندارد اين‌جا بر ساير اين چيزها مقدم است .\r\nمسأله‌ى 299 - اگر در سجده‌ى اول سجده‌گاه بر پيشانيش بچسبد براى سجده دوم لازم نيست آن را از پيشانى برداشته بر زمين گذارد ، زيرا وظيفه تنها اين است كه سجده بر چيزى باشد كه جايز است ، و نه آن كه حتماً اكنون مجدداً بر آن قرار گيرد ، و بالاخره اطلاق دليل ، اين‌جا سجده‌ى دوم را تصحيح مىكند ، و سجده بر جايگاه درستش قرار دارد .\r\nمسأله‌ى 300 - اگر در بين نماز چيزى كه بر آن سجده جايز است ناخواسته از دسترسش خارج شود و نتواند به آن دست يابد نمازش درست است و بايد بر چيزهاى ديگر كه در مسأله‌ى گذشته گذشت سجده كند .\r\nمسأله‌ى 301 - چيزى كه بر آن سجده مىكند بايستى پاك و پاكيزه و مباح باشد مگر در حالت ضرورتى كه خود موجب آن نشده باشد ، و چنان كه چيز ناپاك يا غصبى در اصل نبايد از سجده‌گاه‌هاى نماز باشد ولى الآن وقت تنگ است و چيز پاك و مباحى كه\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبتوان بر آن سجده كند ندارد ، در اين صورت بايستى بر همين چيز ناپاك و يا غير مباح سجده كند و نمازش درست است . امّا در صورتىكه اين ضرورت اختيارى بوده بايد نمازش را با شرائط صحت اعاده كند و اگر وقت گذشته قضا نمايد .\r\nمسأله‌ى 302 - اگر بدون اختيار و يا از روى سهو يا اشتباه پيشانيش بر چيزى قرار گرفت كه خارج از محدوده‌ى سجده‌گاه است اين سجده در جاى خود درست است و براى سجده‌هاى بعدى در صورت امكان بايستى سجده‌گاه درستى آماده سازد ، و اگر هم نتوانست نمازش درست است ، زيرا مشروط بودن سجده‌گاه غير خوردنى و پوشيدنى ، هم‌چون ديگر شرطهاى نماز در صورت امكان است . بلى اگر سجده‌ى اضطراريش بر چيزى كه نمىتوان بر آن سجده كرد باشد ، چنان‌چه اين سجده به‌اختيار خودش بود كه به‌اصطلاح اين اضطرار نتيجه‌ى اختيار خودش بوده است ، در اين‌گونه موارد بايستى نمازش را به‌همان‌گونه تمام كند و سپس با تهيه‌ى سجده‌گاه صحيح نماز را اعاده كند .\r\n\r\nتشهد و سلام\r\nمسأله‌ى 303 - آن‌چه در تشهد واجب است فقط شهادتين مىباشد گرچه به‌طور معمول بگويد : « اشْهَدُ انْ لا الهَ الَّا اللَّه وَ وَحْدَهُ لا شَريكَ لهُ وَ اشْهَدُ انَّ مُحَمَّداً عَبْدَهُ وَ رَسُوله اللَّهُمّ صلّ على مُحَمَّد وَ آل مُحَمَّد » كافى است و صلوات بر حضرتش از دو جهت واجب است ، نخست اين‌كه پس از دو تشهد نماز واجب است و در ثانى كلًا با شنيدن و يا با ذكر نام « محمد صلى الله عليه و آله و سلم » صلوات بر حضرتش واجب است . و بعد از ذكر صلوات ذكر آل‌محمد نيز از واجبات است و حتى خارج از نماز هم چنان‌چه صلوات فرستاده شود ( الهم صل على محمد ) بلافاصله ( و آل محمد ) نيز واجب است .\r\nمسأله‌ى 304 - سلام واجب يكى از دو سلام اخير است كه « السَّلامُ عَلَيْنا وَ عَلى عبادِ اللَّهِ الصالِحين » يا « السَّلامُ عَلَيْكُمْ » و سپس « وَ رَحْمَةُ اللَّهِ وَ بَرَكاتُه » مستحب است و در حقيقت با گفتن سلام اول نماز تمام شده و دومى پس از آن مستحبى بيش نيست ، و در نتيجه اگر\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nپس از سلام اول چيزى از مبطلات نماز پيش آمد نمازش باطل نمىشود . زيرا اكنون از كل واجبات نماز برون رفته و ترك مستحباتى از نماز - در كل - نماز را باطل نمىكند مگر در صورتى كه سلام اول را به‌نيت استحباب گفته كه دومى طبعاً واجب و ترك و يا ابطالش نماز را باطل مىكند ، و اگر در سلام اول نه نيت وجوب داشته و نه استحباب ، همان كافى است كه در دومى نيَّت وجوب كند .\r\n« السلام علينا و عليكم » هر دو سلام‌هايى است بر حاضران و غايبان در نماز كه اين خود پيامدى است در نماز پس از حمد و ثناى الهى ، كه نسبت به‌بندگان خدا نيز تحيت و سلامتى است .\r\n\r\nاحكام سلام\r\nمسأله‌ى 305 - در اين‌جا به‌مناسبت سلام نماز مختصراً درباره‌ى احكام عموميش توضيحاتى مىدهيم .\r\nسلام داراى دو معناى دعا و اخبار است كه دعايش به‌معنى خدا تو را سلامت دارد ، و اخبارش اين است كه از طرف من به‌كسىكه به‌او سلام مىدهم جز سِلم و سلامتى چيزى نيست ، روى اين اصل سلام بر مسلمانان به‌هر دو معنى درست است ، ولى سلام بر نامسلمانى كه مىدانى اهل دوزخ است به‌معناى اخبار درست و به‌معنى دعا در بُعْدِ طلب آمرزش از خدا براى او حرام است .\r\nسلام بر كافر - بر خلاف آن‌چه گفته مىشود - نه تنها حرام نيست ، بلكه براى جذب او به‌اسلام و ايمان خودْ وظيفه‌اى است ايمانى ، چنان كه حضرت ابراهيم عليه السلام به آزر كه در حكم پدرش بود و سر سلسله‌ى بت‌سازان و بت‌پرستان هم بود فرمود : « سَلامٌ عَلَيْكَ » سلام بر تو ، كه هر دو معنى سلام رادر برداشت زيرا هنوز نمىدانست كه او از اهل دوزخ است يا نه و هم‌چنان اميد داشت كه او موفق به‌ايمان گردد ، و هنگامى هم كه دانست از دوزخيان است ديگر براى او طلب آمرزش نكرد .\r\nجواب سلام كلًا واجب است گرچه سلام‌كننده طفل يا نامسلمان باشد ، و حتى در\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nنماز ، ولى در اين حال نبايد الفاظ جواب سلام بيشتر از الفاظ سلام كننده باشد ، و در آيه‌ى سلام چنين آمده است كه « وَ إذا حُييتُمْ بِتَحِيَّةٍ فَحَيُّوا بِأحسَنَ مِنْها أوْ رُدُّوها » ( سوره‌ى نساء ، آيه‌ى 86 ) « و هنگامى كه مورد تحيتى : سلامى ، واقع شديد ، در پاسخ تحيتى بهتر و يا همانگونه كه به‌شما تحيت گفته‌اند انجام دهيد » كه واجب در پاسخ سلام همان سلام است ، وگر چه در غير نماز بهتر است جواب بهتر از سلام باشد ولى در نماز كه جايز نيست سخنى غير از سخن مناسب نماز گفته شود ، در پاسخ سلام هم به‌اندازه‌ى واجب اكتفا مىشود زيرا جواب سلام كلًا واجب و تركش اهانت است .\r\nو اگر در نماز تحيتى به‌الفاظى ديگر مانند « صبحكم‌اللَّه و مساكم‌اللَّه » بود پاسخش همان سلام است زيرا اين خود « احسن منها » است كه از هر تحيه‌اى بهتر است « 1 » و اين « تحيه » ى لفظى كه سرآمدش سلام است ، آن را در انحصار لفظ نمىكند ، بلكه هرگونه شادباش و زنده‌باش كتبى و عملى را نيز شامل است و در كل تمامى تعارفات مشروع را دربر دارد .\r\n\r\nمسائلى نوين پيرامون نماز\r\nمسأله‌ى 306 - اگر در افقى مثلًا نماز صبحش را خواند و سپس هواپيما با سرعت زياد در جهتى پرواز كرد كه در راه و يا مقصد ، بار ديگر طلوع فجر شد بايستى مجدداً نماز صبح را بخواند زيرا « وَ قرآن الْفَجرِ » نماز صبح را بر هر مكلفى در هر حال به‌هنگام هر طلوع فجرى واجب كرده است . كه اگر يكى از آن دو را ترك كند بايد آن را قضا كند چنان‌كه در ساير نمازهاى پنج‌گانه نيز چنان است .\r\nمسأله‌ى 307 - اگر در مسير حركت خورشيد با وسيله‌اى سريع‌السير حركت كند كه به‌مدت 24 ساعت در حالت بين‌الطلوعين بماند ، در چنان موردى بايستى 24 ساعت وقت را طورى بخش كند كه بتواند نمازهاى پنج‌گانه را بخواند .\r\nمسأله‌ى 308 - اگر در افقى زندگى مىكند كه مجموع شب و روز از 24 ساعت خيلى\r\n\r\n\r\n","description":"","footnote":"\r\n( 1 ) - چنان‌كه شهيد اول در كتاب بيان احتمال داده و ظاهر مسالك شهيد ثانى است\r\n","page_name":" 142 ","page_number":142},
  {"content":"\r\n\r\nبيشتر است كه مثلًا شش ماه شب و شش ماه روز است ، در چنان افقى بايستى وقت مانند شب و يا روز را به‌بخش‌هاى 24 ساعته تقسيم كند و نمازهاى پنج‌گانه و هم‌چنين روزه هر يكى را در بخش قراردادى خود انجام دهد ، و چه بهتر كه نزديك‌ترين افق معمولى را ميزان اين بخش‌ها قراردهد و به‌تكليف خود برحسب اين افق نزديك‌تر عمل كند ولى از همه بهتر در اين‌گونه موارد ميزان بودن افق مكه است كه « ام‌القرى » است . زيرا « ام‌القرى » محور بودن مكانى و مكانتى ، زمانى و معنوى مكه‌ى مكرمه را زير پوشش خود دارد .\r\nمسأله‌ى 309 - لباس نمازگزار از نظر برونى كه لباس بدن است بايستى هم‌آهنگ با لباس درونى باشد كه تقواست ، بايد پاك و پاكيزه باشد ، زيرا در معراج المؤمن بايستى عروجى بدنى هم‌چون عروج روحى را در نظر داشت .\r\nروى اين اصل در اين وادى مقدس « نماز » دستور « إخْلَعْ نَعْلَيْكَ » ( سوره‌ى طه ، آيه‌ى 12 ) است كه نمىتوان با كفش نماز خواند ، زيرا وادى مقدس نماز هم‌چون وادى مقدس كوه طور است ، و بالاخره مقدس بودن وادى چه برابر با وادى مقدس طور و يا كم‌تر تا چه رسد كه بيشتر باشد ، تنها به‌موجب « وادى مُقَدَّسْ » بودن پوشيدن كفش خلاف احترام وادى مقدس نماز مىباشد و روايتى كه احياناً نماز پيامبر بزرگوار را با كفش دانسته هرگز درست نيست .\r\nمسأله‌ى 310 - بر مرد و زن پوشيدن عورت در نماز واجب است ، نه تنها براى اين‌كه ناظرى محترم در ميان است كه در خلوتگاه نيز چنان است .\r\nاضافه بر اين زن در نماز بايد پوششى داشته باشد كه در برابر نامحرمان دارد ، زيرا پوشش زن زينت شايسته و بايسته‌ى او است و « خُذُوا زينَتَكُمْ عِنْدَ كُلِّ مَسْجِدٍ » ( سوره‌ى اعراف ، آيه‌ى 31 ) زينت حجاب را بر زنان به‌هنگام نماز هم واجب كرده ، چنان كه در سنت قطعيه نيزآمده است ، و مردها نيز كه پوشش سراسرى ندارند ، بايستى پوشش متناسب با معراج‌المؤمن داشته باشند ، كه بهترين پوشيدنىهاى خود را بپوشند ، و يا لااقل پوشش اهانت‌بار به‌بر نگيرند .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمسأله‌ى 311 - اگر لباسش جورى گشاد است كه خودش مىتواند عورتش را ببيند و نه غير او ، در اين صورت نمازش صحيح است زيرا دليل پوشش عورت تنها پوششى را منظور دارد كه نسبت به‌ديگرى باشد و نه حتى از خودش .\r\nمسأله‌ى 312 - نماز در پوست و ساير اجزاى حيوان مرده و نيز اجزاى حيوان حرام گوشت كلًا صحيح نيست و اگر نداند كه اين پوست و مانندش از حيوان حرام گوشت يا حيوانى مرده و يا از حيوانى است كه به‌صورت شرعى ذبح شده يا نه نمازش صحيح است زيرا آن‌چه در اين‌جا برحسب آيه‌ى مربوطه و اخبار آمده اين است كه حرمتش ثابت نباشد يعنى همين‌قدر كه براى او معلوم نباشد از اجزاى ميته يا نجس و يا غضبى است كفايت مىكند .\r\nمسأله‌ى 313 - « ميته » : مرده‌ى هر حيوان و يا جزيى از آن است كه يا حرام گوشت است چه مرده باشد و چه زنده ، و يا حلال گوشت است و لكن در حال زنده بودن جزيى از او جدا شده ، و يا به‌صورت غير شرعى كشته شده ، و يا به‌خودى خود مرده است ، به‌هر حال همه‌ى اين‌ها نجس و حكم ميته را دارند و همراه داشتن اين‌ها در نماز حرام و موجب بطلان نماز است .\r\nمسأله‌ى 314 - از شرائط لباس نمازگزار پاك و پاكيزه بودن و غصبى نبودن آن است و در صورتى كه ناپاك بودن ، پاكيزه نبودن و يا غصبى بودنش معلوم باشد نماز باطل است مگر در صورت ضرورتى كه با اختيار نماز گزار پيش نيامده باشد ، زيرا قرآن تنها عذر را در صورت « ما اضْطُرِرْتُمْ » پذيرا است كه مضطر شديد و نه آن كسى كه با دست خودش خود را مضطر كرده كه دراين‌جا عذرش پذيرفته نيست ، و از آيه‌ى « إنَّ الصَّلاةَ تَنْهى عَنِ الْفَحْشاءِ وَ الْمُنْكَرِ » ( سوره‌ى عنكبوت ، آيه‌ى 45 ) كه « نماز انسان را از فحشا و منكر باز مىدارد » چنان مىنمايد كه هرگونه فحشا و منكرى در نماز ، آن‌را از نماز بودن دور مىسازد و در نتيجه انجام هر عمل حرامى در نماز حرام و موجب بطلان آن مىگردد و از آن جمله نماز در لباس و مكان غصبى است ، و اصولًا چنان نمازى نماز نيست ، و حداقل بازدارى نماز از فحشا و منكر باز داشتن در حالت نماز است ، و اين تكليفى كلى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nو عمومى است ، و اين جريان نسبت به‌بعد از نماز و يا پيش از آن تقوايى است برونى كه تركش شكل ظاهرى نماز را باطل نمىكند ، گرچه شكل باطنى نماز را نسبت به‌نماز دچار خلل مىكند كه بىتقوايى با روح نماز سازش ندارد .\r\nمسأله‌ى 315 - ناپاك بودن چيزى كه همراه نمازگزار است و به‌تنهايى براى پوشيدن دو عورتش كافى نيست موجب بطلان نماز هم نيست و تنها ناپاكى و پليدى چيزى كه به‌تنهايى امكان پوشش دو عورت را دارد در نماز ممنوع است .\r\nمسأله‌ى 316 - ابريشم اصلى خالص براى مرد در نماز - چنان‌كه در غير نماز - حرام است مگر در صورت ناچارى كه بدون اختيارش پيش آمده و يا در حال جنگ ، كه تنها پوشيدن حرير در حال جنگ حلال است و نماز با آن در حال ضرورت ناخواسته نيز جايز است .\r\n\r\nمكان نمازگزار\r\nمسأله‌ى 317 - مكان نمازگزار بايد مباح باشد ، كه در صورت غصبى بودن موجب بطلان نماز است مگر در صورت ضرورتى كه پيش آمده و به‌اختيارش نبوده ، زيرا « إنَّ الصَّلاةَ تَنْهى عَنِ الْفَحْشاءِ وَ الْمُنْكَرِ » چنان‌كه گذشت حداقل تمامى منكرات را در حال نماز منع كرده و نماز را با هر منكرى از سلك نماز بيرون شمرده است .\r\n\r\nساير مبطلات نماز\r\nمسأله‌ى 318 - اگر در حالت نماز چيزى كه وضو يا غسل را باطل مىكند از او سر زند نمازش باطل است ، مگر كسانى كه به‌سلسل‌البول و مانند آن مبتلايند و وقت ديگرى هم براى انجام نماز با حفظ طهارت ندارند ، كه به‌دستور حالت اضطرارى بايد عمل كنند .\r\nمسأله‌ى 319 - اگر طورى در نماز دست و پا و يا اعضاى ديگر را حركت دهد كه از حالت نمازگزار بيرون رود نمازش باطل است و بايد آن را تكرار كند ، و بالاخره اگر عملى انجام دهد كه صورت نماز را محو سازد و يا واجبى از واجبات نماز را اختياراً از\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبين ببرد و يا حرامى از محرمات را در حال نماز انجام دهد به‌هر حال نمازش باطل است مگر در موارد عذرهاى موجه .\r\nمسأله‌ى 320 - خوردن و آشاميدنى كه صورت نماز را دگرگون كند كه نگويند نماز مىخواند نيز نماز را باطل مىكند ، نه از لحاظ اصل خوردن و آشاميدن بلكه از لحاظ محو كردن چهره‌ى نماز ، و گرنه نصى در اين پيرامون نيست .\r\nمسأله‌ى 321 - اگر عمداً سخنى غير ذكر نماز بگويد نمازش باطل است ، چه اين سخن يك حرف يا دو يا چند حرف باشد ، عمده اين است كه سخن معنى دارى بگويد .\r\nمسأله‌ى 322 - ديگر از جمله‌ى مبطلات نماز خنده و گريه‌ى صدادار است ، مگر گريه‌اى كه از خوف خدا باشد ، و يا خنده‌ى مسرت براى توفيق طاعت كه اين فروض نيز بسيار نادرالوجود و كيمياست .\r\nمسأله‌ى 323 - تعدادى از اشتباهات است كه نماز را باطل نمىكند ولى در آن موارد دو سجده‌ى سهو واجب مىشود از جمله سخن گفتن سهوى است ، و از جمله سلام پيش از تمام شدن نماز است و ظاهراً براى هر زيادى يا كمى غير ركنى و سهوى بايد دو سجده سهو انجام داد ، بنابراين اگر به‌جاى حمد سهواً تسبيحات و به‌جاى ايستادن نشستن و به‌عكس ، و به‌جاى هر عمل يا كلامى عمل يا كلامى ديگر انجام داد بايد دو سجده‌ى سهو بجا آورد ، چنان‌كه ترك واجباتى غير ركنى هم در صورت سهو موجب دو سجده‌ى سهو است ، ولى در زياده يا نقيصه يا جابجايى اركان نماز سجده‌ى سهو جبرانش نمىكند و در اين موارد نماز باطل است .\r\nمسأله‌ى 324 - شك در نماز دو ركعتى و سه ركعتى و شك در دو ركعت اول نمازهاى چهار ركعتى نيز نماز را باطل مىكند ، و در چنان صورت‌هايى واجب است درست فكر كند تا شكش بر طرف گردد و يا از صورت نمازگزار خارج شود ، و نه آن‌كه به‌مجرد اين‌گونه شكى فوراً نماز را برهم زند .\r\nمسأله‌ى 325 - باطل كردن نماز در غير صورت اضطرار حرام است ، زيرا « لا تُبْطِلُوا أعْمالَكُمْ » دست‌كم تمامى اعمال عبادتى را شامل است ، تا چه رسد به‌نماز كه ركن ايمان\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nو مهم‌ترين عبادت است ، و اگر شما در برابر شخص محترمى مشغول كار يا سخنى هستى ، در صورتى كه كار يا سخنت را ناتمام گذارى و يا از محضرش دور شوى ، آيا چنان عملى بىاعتنايى به آن بزرگ نيست ؟ و كدام بزرگى هم‌چون خداى بزرگ حضورش و انجام فرمانش اين‌گونه ارزش دارد ، پس چگونه مىتوان در برابرش اين‌گونه بىحرمتى كرد ، و ما اگر هم نصى بر حرمت باطل كردن عباداتمان نمىداشتيم همين دليل عقلى و فطرى براى اثبات حرام بودنش كافى بود ، گرچه در نمازهاى مستحبى باشد .\r\n\r\nشكّيات در نماز\r\n\r\nشك در ركعات\r\nمسأله‌ى 326 - اصولًا نماز كه معراج المؤمن و حضور در محضر اقدس الهى سبحانه و تعالي است بايستى با كمال توجه انجام شود ، چه از نظر اركان معنوى و معرفتى و چه از نظر اركان و واجبات ظاهريش ، و چنان‌چه با تمامى كوششى كه در نگهدارى اجزا و شرائط نماز دارى باز هم مبتلاى به‌شك در ركعاتش گردى ، بايد به‌وسيله‌اى ديگر عدد ركعات و ساير اعمال نماز را كنترل و محاسبه كنى ، گرچه با گرداندن انگشترى و يا مهر و يا سجاده و يا هر وسيله‌اى ديگر مانند مهر شماره‌گذار باشد ، و اگر در صورت امكان كنترل درونى يا برونى ركعات نماز را كنترل نكردى و مبتلاى به‌شكى شدى كه در حالت نماز جبران‌پذير نيست ، چنان نمازى باطل است و انجام وظايف شك هم براى صحت آن فايده‌اى ندارد ، و اصولًا تا هنگامى كه نماز بىشك در امكان نمازگزار است نماز مشكوك قابل پذيرش نيست ، و وظايف شك نيز آن را جبران نمىكند . آرى كثيرالشك كه نمىتواند حالت شكش را بر طرف سازد معذور است كه بين آن‌چه شك مىكند هر طرفى را خواست بگيرد ولى بالاخره در آخر كار اگر بتواند با وسايل برونى مانند دستگاه خودكار ركعت شمار شكش را بر طرف سازد واجب است در صورت امكان ركعات نمازش را با آن وسايل يا وسيله ديگر محاسبه نمايد .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nو چه بگويم كه شما در شمارش پولى كه حسابش مىكنى حواست را شش‌دانگ متمركز مىسازى ، و در برابر شخص بزرگى كه به‌حضورش خوانده شده‌اى تمامى آداب حضورش را از پيش آماده مىسازى كه مبادا كوچك‌ترين برخورد بر خلاف احترامش از شما سر بزند ، ولى در حالت نماز به‌هر چيزى فكر مىكنى جز به‌نماز و براى همه‌ى مهماتت حضور ذهن دارى به‌جز صاحب نماز ؟\r\nو اگر بپرسيد ، روى اين اصل رواياتى كه وظايف شك‌هاى ميان ركعات را تعيين مىكند زمينه‌اى نخواهند داشت ، پاسخش اين است كه زمينه‌ى اين‌گونه روايات آن‌گونه مردمى هستند كه كنترل درونى و برونى يا برايشان ممكن نيست و يا بسى دشوار است و برحسب قاعده « يُريدُ اللَّهُ بِكُمُ الْيُسْرَ وَ لا يُريدُ بِكُمُ الْعُسْرَ » ( سوره‌ى بقره ، آيه‌ى 185 ) تكليف سخت در اسلام وجود ندارد ، ولى بايد توجه داشت كه احياناً سخت‌تر از كنترل ركعات اطلاع و انجام وظايف شك‌ها است .\r\nروى اين اصل شك ميان ركعات را عنوان نمىكنيم و اگر مورد حاجت باشد اين‌گونه مسائل چندان اختلافى نيست ، و از نظر نويسنده در فروعى كه اين‌جا مورد بحث قرار نگرفته فتاواى مرحوم مغفور آيةاللَّه‌العظمى بروجردى بر تمامى فتاواى فقهايى كه مىشناسيم برتر است و مختصراً اگر شكى گريبانگيرتان شد بايد تا آستانه‌ى بطلان نماز فكر كنيد ، و در آخر كار اگر شكى باقى مانده باشد به‌احكام شك عمل كنيد ، و چنان‌كه گفتيم با وسايل شك زدايى ديگر نيازى به‌احكام شك باقى نمىماند .\r\n\r\nشك در ساير واجبات نماز\r\nمسأله‌ى 327 - براساس قاعده‌ى تجاوز اگر در حال نماز شك كنى كه عمل قبلى را انجام داده‌اى يا نه ، در صورتى كه به‌عمل بعدى مشغول شده‌اى نبايد به‌شك خود اعتناء كنى ، مثلًا اگر در ركوع شك كنى كه حمد يا سوره را خوانده‌اى يا نه ، اين شك قابل اعتنا نيست . ولى اگر هنوز مشغول عمل ديگرى نشده‌اى مثلًا قبل از ركوع شك كنى كه حمد يا سوره را خوانده‌اى يا نه ، بايد به آن اعتنا كرده و حواست را متمركز سازى ، و اگر در\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nحالت خواندن سوره شكى در حمد كنى ، و يا در خواندن هر آيه‌اى از حمد يا سوره شكى در آيه يا آيات قبلى كنى ، اين‌گونه شك‌ها اثرى ندارد .\r\nمسأله‌ى 328 - هرگونه شكى پس از سلام بىاعتبار است كه اگر در حال تعقيبات نماز شك كنى كه سلام داده‌اى يا نه اين‌جا هم اعتبارى ندارد ، و همه‌ى اين موارد همآنند يكديگر محكوم قاعده‌ى تجاوزاند كه اگر از عملى و يا از وقت عملى گذشتى و يا به‌عمل ديگر پرداختى شك در عمل گذشته هيچ‌گونه اعتبارى ندارد .\r\nمسأله‌ى 329 - كسى هم كه زياد مبتلاى به‌هرگونه شكى در واجباتى از نماز است در هر حال به‌شك خود اعتنا نكند كه گويى اصلًا شك نكرده و به‌هر طرفى خواست بنا گذارد درست است البتّه پس از رعايت عوامل زداينده‌ى شك .\r\n\r\nمواردى كه مىتوان نماز را شكست\r\nمسأله‌ى 330 - شكستن نماز از روى اختيار و بدون اضطرار حرام است ، زيرا « لاتبطلوا اعمالكم » قانونى است عمومى كه باطل كردن اعمال به‌ويژه عبادات را حرام كرده است ، ولى در صورتى كه معذور باشد به‌عنوان مثال ، كارى واجب‌تر و فوت‌شدنى يا برابر با نماز پيش آيد مانند اين‌كه مثلًا طفلى نزديك پرتگاه است يا انسان و يا حيوانى در حال غرق يا سوختن است يا خود نمازگزار احساس خطرى نسبت به‌جان يا مال يا يكى ديگر از نواميس خمسه كند در چنين مواردى به‌هرحال شكستن نماز يا جايز مىشود و يا واجب .\r\nمسأله‌ى 331 - اگر طلبكار در ضمن نماز شما طلبش را درخواست مىكند ، در صورتى كه پرداخت طلبش واجبى فورى است ، كه وقتش رسيده ، و تحمل تأخيرش را ندارد كه برايش خطرناك است . و شما هم مىتوانيد با شكستن نمازتان آن را بپردازيد ، در چنان وضعى شكستن نماز واجب است ، ولى در غير اين صورت اصولًا مطالبه در چنان حالتى حرام است و اجابت حرام نيز قهراً حرام مىباشد ، و هرگز نبايد نماز را شكست كه « لا تبطلوا اعمالكم » هم‌چنان بر قوت خود باقى است ، و چنان‌كه اين آيه\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nباطل كردن كارى واجب را بر صاحب عمل حرام مىكند بر ديگران نيز باطل ساختن اعمال غير خودشان را حرام كرده است .\r\n\r\nنماز مسافر ! ؟\r\nمسأله‌ى 332 - كم كردن از كيفيت نماز و يا واجباتى ديگر از آن ، در صورتى صحيح است كه ضرورتى مهم‌تر پيش آيد كه به‌اندازه‌ى رفع ضرورت مهم‌تر ، يا از كيفيت نماز كاسته مىشود ، و يا بعضى ديگر از واجباتش ترك مىگردد ، مانند نماز جماعتى كه رسول‌اللَّه صلى الله عليه و آله در مناطق جنگى انجام مىدادند ، كه بايد براى حفظ جان در جماعت كه واجب‌تر از تكميل كيفيت نماز است ، از چگونگيش كاسته شود ، زيرا قصر در نماز به‌هنگام خوف تنها شامل كيفيات نماز است نه كميت و تعداد ركعاتش را مگر در برخى موارد كه در صفحات بعدى توضيحش خواهد آمد ، زيرا نمازگزار در آن صورت مىتواند به‌هنگام حركت ، نماز واجب را با تمامى ركعاتش ادامه دهد ، و آيه‌ى ( 2 : 139 ) بقره « و ان خفتم فرجالًا او ركباناً » كلًا كاستن از كيفيت نماز را به‌هنگام خوف واجب كرده است .\r\nولى در زمان‌هاى ما چنان پيش‌آمدهايى بسيار كم است ، زيرا اكنون جنگ‌ها نوعاً تن به‌تن نيست تا چنان ضرورتى رخ دهد ، بنابراين مسافرت هر چند هم طولانى باشد نه تنها هرگز از ركعات نماز نمىكاهد ، بلكه كيفيتش نيز كاستنى نيست و مبناى اين حكم آيه‌ى شريفه‌ى « وَ اذا ضَرَبْتُمْ فِى الأرْضِ فَلَيْسَ عَلَيْكُمْ جُناحٌ انْ تَقْصُرُوا مِنَ الصَّلاةِ انْ خِفْتُمْ انْ يَفْتِنَكُمُ الَّذينَ كَفَرُوا انَّ الْكافِرينَ كانُوا لَكُمْ عَدُوّاً مُبيناً ( سوره‌ى نساء ، آيه‌ى 101 ) است ، كه « هنگامى كه ( پا ) در زمين بزنيد ( كه راهى دشوار مىپيماييد ) بر شما گناهى نيست كه از ( كيفيت ) نماز بكاهيد ( البته ) اگر بترسيد كافران بر شما ( هجومى مرگبار ) فتنه‌انگيزى كنند » ، سپس پس از يادى از جريان نماز رسول گرامى صلى الله عليه و آله و سلم در جنگ مىفرمايد ، پس چون آرامش يافتند نماز را ( بدون هيچ‌گونه كاستى ) برپا داريد . بنابراين نماز در حال آرامش و بدون خطر هيچ‌گونه كاستى ندارد گرچه هزارها كيلومتر باشد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمسأله‌ى 333 - در صورتى كه خود موجب ضرورتى نشده‌اى ، گاه واجب و گاهى نيز جايز است كه واجباتى از نماز را ترك كنى و به‌گونه‌اى ديگر انجامش دهى ، كه اگر ايستادن در نماز طاقت‌فرساست ، مىتوانى بنشينى و اگر زيان‌آور است بايد نشسته و يا خوابيده نماز بخوانى كه در اينجا نيز كاستن از كيفيت نماز در حال ضرورت است .\r\nمسأله‌ى 334 - كم كردن از ساير واجبات نماز ، فقط در صورت ضرورت جايز است كه در تقدم بين اهم و مهم باشد ، به‌گونه‌اى كه اگر كمبودى در نماز انجام نگيرد مورد خطرى قرارگيرى ، كه بايد به‌اندازه‌ى رفع خطر ، اين كمبود انجام گيرد و گرنه هرگز وجهى در كاستن از نماز - كه از مهم‌ترين واجبات الهى است - وجود ندارد .\r\nمسأله‌ى 335 - و امّا روايات « قصر » در نماز ، آن‌جا كه قابل حمل بر كمبود از ساير واجبات نماز است ، كه در گذشته بسيار بوده ، پذيرفته است ، و اگر در مورد كمبود از ركعات است ، ويژه‌ى نمازهايى مانند نماز غريق و امثال آن است كه با كم كردن واجباتى از نماز وظيفه‌اش را به‌نيّت نماز انجام مىدهد و حتى گاهى با گفتن يك تكبيركه مثلًا در آتش مىسوزد يا در آب غرق مىشود و هيچ‌گونه فرصتى هم براى هيچ‌يك از واجبات نماز ندارد در صورت امكان دست‌ها را محاذى گوش مىگيرد و به‌نيت نماز فقط تكبيرةالاحرام را مىگويد و بعد جان به‌جان‌آفرين تسليم مىكند ، همان تكبيره يك نماز است و به‌اين رقم نماز در اصطلاح نماز غرقى يا غريق مىگويند - و نماز جماعت رسول‌اللَّه صلى الله عليه و آله و سلم در جنگ هم فقط با تغيير كيفيات ركعات نماز مأمومين بوده است نه كم كردن از ركعات نماز ، در غير اين دو صورت ، هرگز پذيرفته نيست ، زيرا بر خلاف نص قرآن مىباشد ، و اجماع يا شهرتى هم كه بر خلاف نص صريح قرآنى است هرگز قابل قبول نيست و حدود پنج حديثى هم كه در آن نقل شده رسول گرامى اسلام نمازهاى چهار ركعتى را در سفرى دو ركعت خوانده‌اند بر خلاف نص قرآن است و هرگز پذيرفته نيست و ساير روايات هم مربوط به‌سفرهايى خطرناك و به‌معناى كوتاه كردن از كيفيت نمازاست و بس . بنابراين قصر در ركعات ، آن هم به‌معناى اين‌كه فقط نمازهاى چهار ركعتى را كمرشكن و دونيم كنيم هرگز نه در قرآن و نه در سنت هيچ دليلى و\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمدركى بر آن نداريم آن‌چه هست فتاوا ، اجماعات و شهرت‌هاست ، كه اين‌ها هم هيچ‌گونه اعتبار شرعى در برابر قرآن نداشته و ندارند .\r\nو اصولًا براى هيچ سفرى هرگز نقشى در كاستن از ركعات يا كيفيتى از نماز نيست و تنها - چنان‌كه اشاره شد - خوف كه به‌اندازه‌ى بر طرف شدنش فقط از كيفيت نماز مىكاهد و بس چنان‌كه « و ان خفتم فرجالًا او ركباناً » به‌وجهى كلى آن‌را ثابت مىكند ، و اگر سفر به‌خودى خود در حد معيّنش موجب قصر ركعاتى از نمازهايى بود بسى شايسته‌تر از خوف بود كه دوبار در قرآن آمده ولى نسبت به‌قصر نماز در سفر مطلق هرگز اشاره‌اى هم در قرآن نيست . و اين چه حكمى است كه در تقدم بين دو واجب كه واجب‌ترش هميشه مقدم و معيّن است ، در تقدم بين يك واجب بسيار مهم و يك غير واجب اين غير واجب هم بر آن واجب معين مقدم و حاكم باشد . در فرض مسأله كه نماز واجبى است معين و سفر نه واجب است و نه معيّن و لكن آقايان به‌وسيله‌ى همين غير واجب و غير معين بدون هيچ دليلى و هيچ تقدّمى به‌صرف سفرى بدون ضرر و بدون خطر فرمان به‌درهم شكستن صوم و صلوة مىدهند با اين‌كه اگر فرضاً تقدّمى هم بود شايسته‌تر اين بود كه حدّاقل در سفرهاى زيارتى و سياحتى اهمّش را كه نماز كامل و صوم كامل است نظر مىدادند ولى متأسفانه در اين مسأله هم مانند بسيارى از مسائل شرعى ديگر ، آقايان به‌عكس عمل نموده و به‌خطا رفته‌اند .\r\nو بالاخره بر خلاف فتاواى شيعه و سنى عرض مىكنيم كه بدون خوف و ترس و يا ضرورتى ديگر ، هرگز نمىتوان از ركعات يا كيفيات نماز كاست ، و اصولًا كاستن از واجباتى در نماز تنها در ضرورتى مانند خوف و و خطر و ضرر است و بس . پس چگونه به‌مجرد سفرى معين واجب است از ركعات نماز آن‌هم فقط از نمازهاى چهار ركعتى دو ركعت كاسته شود و روزه هم افطار گردد حاشا و كلّا ؟ !\r\nمسأله‌ى 336 - و آيا زمينه‌ى ترس بر جان - كه موجب ترك كيفيتى از نماز است - با مسافرت‌هاى فعلى كه هيچ‌گونه خوف و ترسى در آن‌ها متصّور نيست برابر است ؟ ! ! ! به‌اين معنا كه با صِرف مسافرتى كوتاه چهل و چهار كيلومترى ، و يا حتى هزار كيلومترى\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nو بيشتر با هيچ‌گونه ترس و خوفى دو ركعت آن‌هم از نمازهاى چهار ركعتى بايستى كاسته گردد ؟ ! ! ! و همان‌گونه كه كاستن از نماز به‌اندازه‌ى ترس جانى و مانندش واجب است ، در مسافرت‌هاى معمولى نيز بدون هيچ‌گونه خوف و ترسى كاستن از نماز واجب باشد ؟ ! ! ! در اين صورت چنان‌چه اين كاستى در هر دو حالت واجب باشد ، پس « انْ خِفْتُمَ انْ يفتنكم الذين كفروا » در آيه شريفه چه نقشى دارد ؟\r\nو اين خود يكى از عجيب و غريب‌ترين فتاوايى است كه در ميان احكام اسلامى و بين علماى فريقين نفوذ و شهرت والايى به‌خود گرفته به‌حدّى كه كاستن از نمازهاى چهار ركعتى را در سفرهاى معمولى جزو ضروريات دين شمرده‌اند و نماز را كه ركن دين و عماد يقين است بدون هيچ‌گونه عسر و حرجى ، و بىهيچ ضرورت و ترسى ، تنها به‌مجرد سفرى - كه چه بسا دربردارنده‌ى آرامشى بسى بيشتر از حَضَرْ است - با فتواى به‌قصر كمرشكن و دو نيم كرده‌اند و ما در جزوه‌ى مسافران و ذيل آيه 101 سوره‌ى نساء و در تفسير شريف‌الفرقان در اين رابطه مفصلًا بحث نموده‌ايم و نظرات قرآنى خويش ارايه نموده‌ايم طالبان حقيقت به‌اين منابع مراجعه فرمايند « 1 » .\r\n\r\nنماز جماعت\r\nمسأله‌ى 337 - آياتى مانند « وَ ارْكَعُوا مَعَ الرّاكِعينَ » ( سوره‌ى بقره ، آيه‌ى 43 ) درباره‌ى يهوديان و « اركعى مع الراكعين » ( سوره‌ى آل عمران ، آيه‌ى 43 ) نسبت به مريم عليها السلام كه تابع شريعت تورات بوده و قرآن هم نه تنها آن را نسخ نكرده بلكه وجوب جماعت را به‌اين وسيله تثبيت فرموده و در اين دو آيه ركوع با ركوع‌كنندگان را واجب شمرده ، و نه سجود را با سجودكنندگان ، زيرا ركوع از ويژگىهاى نماز است ، و لذا اين « مع‌الراكعين » اشاره‌اى است بس لطيف به‌ضرورت نماز جماعت و هم‌چنين - چنان‌كه گذشت - نماز جماعت در حالت جنگ به‌منظور تحقق يافتن اصل جماعت است با اين كه از كيفيت\r\n\r\n\r\n","description":"","footnote":"\r\n( 1 ) - مختصراً در حكم نماز مسافر اختلافات پنج‌گانه ميان علماى شيعه و سنى وجود دارد كه در كتاب مسافران كلًا بحث شده است\r\n","page_name":" 153 ","page_number":153},
  {"content":"\r\n\r\nجماعتى و يا اصلى آن كاسته مىشود در عين حال مىبينيم كه در چنان حالتى هم جماعت ترك نمىشود . و نيز بسيارى از روايات هم تصريح دارد كه نماز را به‌جماعت خواندن از واجبات است و تركش بدون عذر گناه است ، و اصولًا طبع سياسى و اجتماعى اسلام مقتضى است كه نماز را كه رابطه‌ى شخصى با خداست در جمع بندگان خدا انجام دهى ، و حداقلش داشتن يك مأموم است گرچه در خانه‌ات باشى ، ولى هرچند تعداد نمازگزاران در جماعت بيشتر و بيشتر و در محيط وسيع‌ترى باشد اجر و منزلت بيشترى دارد .\r\nمسأله‌ى 338 - ضرورت نماز جماعت از نظر اسلام به‌حدى است كه در حال جنگ و خطر يورش دشمن ، سربازان براى شركت در آن سه دسته شدند كه دسته‌ى اصلى تمام جماعت را و دسته‌ى دوم يك ركعت با يك سجده را و دسته سوم در بقيه‌ى ركعات شركت كردند ، و اين دو دسته مقدار باقىمانده جماعت را به‌تنهايى ايستاده و يا در حال حركت انجام دادند .\r\nو به‌منظور تسهيل در تشكيل جماعت شرط عدالت در امام جماعت خيلى خفيف‌تر از ساير عدالت‌هاست .\r\nمسأله‌ى 339 - حداقل پيوستن به‌جماعت اين است كه پيش از آن‌كه امام از حالت ركوع بيرون رود مأموم به‌ركوع برسد ، كه در اين‌جا يك ركعت محسوب مىگردد .\r\nمسأله‌ى 340 - بايد مأموم طورى بايستد كه گويند مأموم است ، بنابراين اگر برابر با امام ايستاد مشكل است و به‌احتياط واجب نبايد نمازش را به‌حساب جماعت آورد « 1 » .\r\nمسأله‌ى 341 - پايين‌تر بودن امام از مأموم مانند سطح مساوى بودنش اشكالى ندارد ولى اگر جايگاه امام بلندتر از مأمومين باشد ظاهراً نمازشان به‌حساب جماعت درست نيست مگر در صورتى كه بلندى به‌حدى باشد كه عرفاً نگويند امام از مامومين بلندتر ايستاده .\r\nمسأله‌ى 342 - خيلى به‌جاست كه تمامى مأمومين يك‌جا و با هم تكبيرةالاحرام\r\n\r\n\r\n","description":"","footnote":"\r\n( 1 ) - از معاصرين مرحوم آقاى خمينى و آقاى منتظرى موافقند\r\n","page_name":" 154 ","page_number":154},
  {"content":"\r\n\r\nبگويند و اگر هم با هم نگويند آمادگى جلوترها براى بعدىها كافى است كه جلوتر از آن‌ها تكبير بگويند .\r\nمسأله‌ى 343 - مأموم نبايد جلوتر از امام باشد ، مگر در جايى كه وضعش چنان اقتضايى دارد مانند مسجدالحرام كه صفوف نماز به‌دور خانه‌ى خداست و اين‌جا صف‌هاى دايره‌اى اشكالى به‌جماعت وارد نمىكند ، البته به‌شرط اين‌كه مأمومين از امام نسبت به‌كعبه جلوتر يا برابر نباشند « 1 » ، و هم رديف بودن زن و مرد فقط در جماعت مسجدالحرام يا فُراداىِ آن اشكالى ندارد « 2 » .\r\nمسأله‌ى 344 - اگر در مكانى كه نماز جماعت اقامه شده طورى نمازش را فرادى بخواند كه معلوم باشد در جماعت نيست ، و موجب اهانت به‌جماعت و يا تفسيق امام جماعت گردد ، اين نماز باطل است ، زيرا خود اين عمل منكرى است در حالى كه نماز درست بايد نمازگزار را برحسب نص [ قرآن كريم 
  ] از فحشا و منكر - دست‌كم در خود نماز - باز دارد ، پس چگونه خود منكرى انجام مىدهد كه موجب اهانت به‌جماعت و تفسيق امام جماعت باشد ؟\r\nمسأله‌ى 345 - هنگامى كه امام حمد و سوره را بلند مىخواند مأمومين كه صداى امام را مىشنوند واجب است با سكوت كامل به‌قرائت امام گوش فرا دارند و هرگونه ذكرى چه حمد و سوره و چه غير آن بر آن‌ها حرام است .\r\nمسأله‌ى 346 - اصولًا هنگامى كه قرآن خوانده مىشود و مىتوان آن را شنيد سكوت و شنيدن قرآن واجب است ، و اين حكم در اختصاص نماز جماعت نيست چنان‌كه در كريمه‌ى « إذا قُرِئَ الْقُرآنُ فَاسْتَمِعُوا لَهُ وَ أنْصِتُوا لَعَلَّكُمْ تُرْحَمُونَ » ( سوره‌ى اعراف ، آيه‌ى 204 ) آمده اين حكم عمومى است كه « هنگامى كه قرآن خوانده شود بايد براى آن گوش فرا داريد و - خود و ديگران را - ساكت كنيد شايد مورد رحمت واقع شويد » و اين‌جا دو امر\r\n\r\n\r\n","description":"","footnote":"\r\n( 1 ) - چنان كه اسكافى گويد و شهيد اول در ذكرى ادعاى اجماع كرده\r\n( 2 ) - چنان‌كه نراقى در مستند اين فتوى را از گروهى مانند سيد مرتضى ، محقق ، فخرالمحققين ، و بيشتر متأخرين نقل كرده بلكه دعوى اجماع هم شده است\r\n","page_name":" 155 ","page_number":155},
  {"content":"\r\n\r\nوجوبى « فاستمعوا و انصتوا » شنيدن و ساكت كردن ديگران را به‌هنگام خواندن قرآن واجبى حتمى دانسته تا چه رسد به‌ساكت شدن ، و ترك‌كنندگانش را تهديد به‌عذاب مىكند ، زيرا اگر « لعلكم ترحمون » از ميان برداشته شود ناگزير غضب خدا جايگزين آن مىگردد ، و نه تنها غضب معمولى بلكه غضبى كه « لعلكم ترحمون » را كه اميد رحمت است به‌دنبال ندارد .\r\nمسأله‌ى 347 - در صورتى كه مأموم صداى امام را نمىشنود و يا امام حمد و سوره‌ى نماز ظهر و عصر را به‌گونه‌اى مىخواند ، كه صدايش مفهوم نيست مأموم بايد حمد و سوره‌اش را بخواند ، و اگر بعضى از كلمات امام را مىشنود و بعضى را نمىشنود اين‌جا به‌علت حرج بايد كلًا ساكت باشد .\r\nمسأله‌ى 348 - عدالت در امام جماعت كم‌ترين شرط را دارد كه تنها اگر فسقى بدون توبه از امام نمىدانى اين خود عدالت در امام است . مگر امام جماعتى كه از طرف حكومتى فاسق تعيين شده كه امامتش تأييدى براى آن‌هاست .\r\nمسأله‌ى 349 - هيچ فاصله‌اى بين امام و مأموم اشكال ندارد مگر اين‌كه عرفاً به آن جماعت نگويند « 1 » ، البته در عرف معمول و نه عرف مجتهدان و يا مقلدانى كه فاصله‌ى بيش از يك متر را مبطل جماعت مىدانند و نه - مانند سنيان - كه هر فاصله‌اى بين نمازگزاران را به‌نام جماعت درست مىدانند . بلكه تنها بايد « وَ ارْكَعُوا مَعَ الرّاكِعينَ » باشد ، و معيّت و با هم بودن در جماعت نماز صدق كند .\r\nمسأله‌ى 350 - به‌مقتضاى امام بودنِ امام ، واجب است مأموم پيش از او كارهاى نمازش را عملى نسازد كه بايد ركوع و سجودش را پس از او يا دست‌كم با او انجام دهد . گرچه خواندن اذكار نماز قبل از امام جايز است و لكن مستحب است اين‌ها را هم بعد از امام يا با او بگويد .\r\nمسأله‌ى 351 - در صورتى كه مأموم بتواند از آغاز نماز جماعت اقتدا كند تأخيرش\r\n\r\n\r\n","description":"","footnote":"\r\n( 1 ) - چنان‌كه از اطلاق « و اركعوا مع‌الراكعين » و برخى از روايات مستفاد است ، و علامه حلّى خود فتوا داده و از شيخ طوسى هم نفل كرده كه : صدق جماعت كافى است و از معاصران هم مرحوم سيد ابوالحسن اصفهانى موافق است\r\n","page_name":" 156 ","page_number":156},
  {"content":"\r\n\r\nجايز نيست ، زيرا تأخير در اقتداى جماعت به‌هنگام عذر صحيح است ، نه در حالت عادى .\r\nمسأله‌ى 352 - اگر جماعتى را با امامت خودش انجام داده مستحب است براى كسانى كه نمازشان را به‌جماعت نخوانده‌اند مجدداً جماعتى ديگر برپا كند به‌شرط اين‌كه مأموم يا مأمومين نمازشان را نخوانده باشند يااگر نمازشان را خوانده‌اند نماز قضاى مسلّم برعهده‌شان باشد كه به‌نيت نماز قضايشان به‌اين امام جماعت اقتدا كنند و نيز اگر نمازش را با عذرى تنها خوانده در صورتى كه بعد از آن جماعتى برپا شود شركت در آن مستحب است ، و اگر معذور نبوده واجب است .\r\n\r\nنماز قضا\r\nمسأله‌ى 353 - هر نماز واجبى كه عمداً يا سهواً يا از روى فراموشى و يا به‌هر صورت ديگرى در وقت مقررش ترك شود واجب است در اولين فرصت همان‌گونه و به‌همان وضعى كه در وقتش واجب بوده انجام گردد مگر در عذرهايى كه قبلًا بوده و اكنون بر طرف شده كه واجب است با شرائط فعلى انجام گردد ، و دليل قرآنى وجوب قضا « أقِمِ الصَّلاةَ لِذِكْرى » است كه يكى از معانيش نماز به‌پا دار هنگامى كه به‌ياد من افتادى ، زيرا ترك نماز در نتيجه‌ى از ياد بردن خداست چه عمدى و چه سهوى ، پس هرگاه به‌ياد خدا آمدى چه در وقت مقرر نماز و چه پس از آن واجب است نماز ترك شده‌ات را انجام دهى ، و در خبر مشهور نيز از پيامبر بزرگوار صلى الله عليه و آله و سلم است كه « مَنْ فاتَتْهُ فَريضَةٌ فَلْيَقْضِها كَما فاتَتْهُ » « كسى كه فريضه‌اى از او فوت شد بايستى آن راچنان كه فوت شده قضا كند » .\r\nمسأله‌ى 354 - اگر ترك نماز واجب در وقت مقرر به‌علت حالتى بوده است كه نماز در آن واجب نبوده و تقصيرى هم در ترك آن نداشته ، اين‌جا چنان‌كه اصل نماز بر او واجب نبوده قضايش نيز بر او واجب نيست ، مانند آن‌كه در تمامى وقت مقرر - ناخواسته - بىهوش بوده و يا مثلًا مدتى را در اثر تصادف يا ضربه‌ى مغزى در كما و\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبىهوشى به‌سر برده ، ولى مستى در تمام وقت مقرر كه مانع از نماز است ، مقتضى عدم تكليف نبوده و واجب است قضاى آن را پس از وقت انجام دهد ، كه گرچه نماز با حالت مستى حرام بوده ولى چون خودش علت مستى بوده واجب بوده كه نمازش را با پيش نياوردن چنان حالتى در وقت مقرر انجام دهد . بنابراين اين‌جا « فاتَتْهُ » صدق مىكند و نمازى راكه عمداً با تعمد مستى ترك كرده بايد قضا كند كه تنها « كُلّما غَلَبَ اللَّهُ عَلىَ الْعَبْدِ فَهُوَ أعْذَرُ لَهُ » « 1 » چنان حالتى را كه از اختيارش بيرون بوده شامل است و بس ، بنابراين اگر در تمامى وقت خواب بوده در صورتى كه امكان بيدار شدن به‌هر وسيله‌اى از وسايل را داشته ، اين‌جا هم بايستى آن را قضا كند ، ولى اگر خواب به‌كلى از اختيار او بيرون بوده كه « غلب‌اللَّه » صدق كند در اين جا ظاهراً قضاى اين نماز بر او واجب نيست ، و بالاخره تنها در صورتى قضاى نماز بر او واجب است كه مقصّر باشد و يا قصورى كه از ناحيه خودش بوده كه در اين دو صورت وجوب قضاى نمازش حتمى است ، بنابراين چه در اين فرض و چه در تكاليف ديگر سه حالت را مىتوان تصور كرد :\r\n1 - قصور مطلق 2 - تقصير مطلق 3 - قصور برمبناى تقصير كه در فرض اول مكلّف معذور و در دو فرض بعدى معذور نيست بنابراين در صورت اول ظاهراً قضاى چنين نمازى واجب نيست گرچه مستحب مؤكّد است قضايش را انجام دهد كه - الصلاة خير موضوع - نماز بهترين چيزى است كه خداى تعالى براى عبادتش مقرّر نموده است .\r\nمسأله‌ى 355 - نمازهاى فوت شده را به‌همان ترتيب گذشته در صورت امكان بايستى قضا كند ، و تا هنگامى كه در وقت حاضر مجالى حتمى براى نماز حاضر موجود است بايستى نخست به‌قضاى نمازهاى ترك شده‌اش در حدّ توان و امكان بپردازد ، زيرا آن نمازها از نظر واجب بودن مقدم است ، و اين نماز حاضر مؤخّر ، مگر در صورتى كه احتمال عقلايى بدهد كه با انجام نمازهاى قضا نماز حاضر از دست مىرود كه در اين صورت نماز حاضر بر نماز قضا مقدم است . و در خبر است از رسول‌اللَّه صلى الله عليه و آله و سلم كه در اين حكم به « اقم‌الصلاة لذكرى » تمسك جسته است .\r\n\r\n\r\n","description":"","footnote":"\r\n( 1 ) - آن‌چه را كه خدا بنده‌اش را بر آن ناگزير كند ، اين بنده معذورتر است براى چنان كارى\r\n","page_name":" 158 ","page_number":158},
  {"content":"\r\n\r\nمسأله‌ى 356 - قضاى نمازهاى فوت شده‌ى ميت بر فرزند بزرگ‌تر و يا هر كس ديگر واجب نيست « 1 » زيرا اين خود تكليفى شخصى است و براى ديگرى به‌هيچ‌وجه تكليف‌ساز نمىباشد .\r\nمسأله‌ى 357 - اگر عذرش به‌اندازه‌ى يك ركعت از وقت مانده بر طرف شد مانند حيض و نفاس ولى نمازش را نخواند ، واجب است پس از وقت آن را قضا كند زيرا نماز حاضرش را بدون عذر ترك كرده است ، و رسيدن به‌يك ركعت از نماز هم - برحسب قاعده‌ى « من ادرك ركعة من الوقت فقد ادرك الوقت كله » كسىكه به‌يك ركعت آغازين نماز برسد همانند كسى است كه كل وقت را درك نموده - گرچه وقتى هم براى طهارت نباشد كه اين‌جا واجب است بدون طهارت نمازش را بخواند و قضا هم ندارد .\r\nمسأله‌ى 358 - نماز و روزه‌ى استيجارى مستندى صحيح ندارد ، بلكه به‌دليل آياتى مانند « و ان ليس للانسان الا ما سعى « 2 » » كلًا مردود است و اساساً مورد تكاليف ، خود مكلفانند و نه ديگران ، جز در مواردى مثل حج و عمره و دين و امثال آن‌ها كه دليل قاطع بر وجوب قضاى آن‌ها است .\r\n\r\nنماز آيات\r\nمسأله‌ى 359 - براى گرفتن خورشيد و ماه و زلزله در هر صورت ، و براى ساير حوادث آسمانى يا زمينى مانند طوفان و رعد و برق و سيل كه بيشتر مردم را به‌ترس آورد كلًا نماز آيات واجب مىشود ، و نسبت به‌خورشيد و ماه‌گرفتگى تا به‌طور كلى باز نشده واجب است فوراً بخواند و و گرنه بعداً بايستى آن را قضا كند ، و در ساير موارد\r\n\r\n\r\n","description":"","footnote":"\r\n( 1 ) - سيّد در جمل‌العلم و شيخ طوسى در مبسوط وجوبش را بر پسر بزرگ‌تر در صورت بيمارى تارك نماز دانسته و شهيد اول در كتاب ذكرى آن را از كاتب نقل كرده ، و عجلى آن را مخصوص به‌مرض موت كرده ، و شهيد در ذكرى و نوه‌اش نجيب‌الدين يحى بن سعيد گفته اين سخن مأخذى ندارد ، و در لمعه هم اين را تأييد كرده و شارح لمعه هم به‌اين رأى متمايل شده است\r\n( 2 ) - صاحب مفاتيح الكرامه گويد : اجير گرفتن براى نماز ميت مطلقاً مشكل است و عمل به‌وصيت تنها در امور مشروع است و اين اجاره ممنوع است\r\n","page_name":" 159 ","page_number":159},
  {"content":"\r\n\r\nانجام فورى آن حتمى و كلًا ادا مىباشد .\r\nمسأله‌ى 360 - براى هر يك از اين حوادث مذكور يك نماز آيات واجب مىشود و چنان‌چه اين حوادث به‌طور مكرر اتفاق افتاد به اين معنا كه اگر خورشيد يا ماه چند دفعه گرفت به‌تعداد دفعات ، نماز آيات واجب مىشود .\r\nمسأله‌ى 361 - نماز آيات تنها بر مردمى واجب است كه اين آيات در افق آن‌ها اتفاق افتد مثلًا اگر در تهران زلزله شود بر قمىها نماز آيات واجب نيست و بالعكس ، بلكه اگر در بخشى از تهران زلزله شد و نه در بخش ديگر ، تنها در بخشى كه زلزله شده نماز آيات واجب مىشود .\r\nمسأله‌ى 362 - اگر پس از باز شدن خورشيد يا ماه بفهمد كه تمام آن‌ها گرفته بوده بايد قضاى نماز آيات را بخواند ولى اگر بفهمد كه مقدارى از آن‌ها گرفته و يا نداند كه تمامش گرفته شده يا نه قضا ندارد . ولى اگر در حال گرفتگى بفهمد كه ماه يا خورشيد گرفته ولو بعض آن دو گرفته باشد اداى نماز آيات واجب است .\r\nمسأله‌ى 363 - در صورتى كه وقتش تنها به اندازه نماز آيات و يا نماز يوميه است نماز يوميه مقدم است و در غير اين صورت ترتيبى ميان آن‌ها نيست ، زيرا هر دو واجب حاضرند و تقدمى هم در ميان نيست .\r\nمسأله‌ى 364 - نماز آيات دو ركعت است مانند نماز صبح ، با اين تفاوت كه اين‌جا در هر ركعتى پنج ركوع است كه يا پس از حمد و سوره‌اى كامل ركوع كند ، و يا بدين‌گونه مختصرش كند كه پس از خواندن حمد يك سوره را پنج قسمت كند و با خواندن هر بخش - دست‌كم يك آيه - به‌ركوع برود و هرگاه سوره‌ى پس از حمد تمام شد و هنوز پنج ركوع تمام نشده واجب است حمد را مجدداً بخواند و سپس آيه يا سوره‌اى بخواند و ركوع كند كافى است .\r\nمسأله‌ى 365 - تمامى شرائط صحت نمازهاى يوميه در نماز آيات نيز هست .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nنماز جمعه\r\nمسأله‌ى 366 - در رساله‌ى نماز جمعه از دو نظر سياسى و احكامىِ نماز جمعه به‌صورت مستدل و مشروح بحث‌هايى داشته‌ايم كه مختصرش وجوب تعيينى نماز جمعه است « 1 » بدون هيچ شرطى مگر صلاحيت و عدالت امام جمعه كه از جمله نشانه‌هاى عدالت وى عدم جانب دارىِ فردى يا گروهى از ظالمان چه به‌صورت عملى و يا دعا كردن براى آنان مىباشد كه در غير اين صورت به‌مصداق حديث متواتر از اميرالمؤمنين عليه السلام : « الظالم و المعين له و الراضى به شركاء » چنان امام جمعه‌اى از ظلمه محسوب مىشود و نماز خواندن با او باطل است . ولى امامت امام جمعه‌ى عادل به‌همراه حداقل شش نفر ، كه امامش مرد و در فاصله‌ى يك فرسنگى نماز جمعه ديگر قرار دارند ، كه در جمع براى پنج يا شش نفر جايز و براى هفت نفر و بيشتر واجب است .\r\nمسأله‌ى 367 - با وجوب مطلق نماز جمعه كه شامل هر دوى امام و ماموم است ، در زمان‌هاى حاضر با وسايل موجود ، هرگز نبايد نماز جمعه ترك شود ، گرچه در شهر يا ده شما اقامه نگردد ، كه بايد به‌نزديك‌ترين نماز جمعه در حد امكان برسى .\r\nمسأله‌ى 368 - اگر در آغاز نماز جمعه حاضر نبوديد ، و تا حدود يك ساعت پس از آن توانستيد به‌نماز جمعه برسيد در صورت عذر باز هم بايد در نماز جمعه شركت كنيد و درست است .\r\nمسأله‌ى 369 - نه تنها بر مأمومان واجب است در نماز جمعه شركت كنند ، كه بر عادلان شايسته‌ى امامت جمعه نيز به‌پا داشتن آن در صورت توان و امكانش واجب است ، و هر دو دسته بايد يكديگر را به‌انجام آن وادارند ، و در ميان پنج يا شش نفرِ جوازش و هفت نفر و بيشتر وجوبش ، وجود زنان ، مسافران و اشخاص مريض به‌جز\r\n\r\n\r\n","description":"","footnote":"\r\n( 1 ) - نماز جمعه به‌فتواى حدود چهل نفر از علماء شيعه و تمامى علماى سنى واجب تعيينى است و از جمله علماى شيعه علامه حلى در تذكره ادعاى اجماع كرده و مرحوم شيخ انصارى ، ميرزا محمد تقى شيرازى ، سيد محمد حسن شيرازى ، سيد محمد كاظم يزدى و سيد اسماعيل صدر و سيد محمد تقى خوانسارى آن را واجب مىدانند و مرحوم آقاى خويى به‌شرط به‌پا شدنش آن را واجب تعيينى مىدانند\r\n","page_name":" 161 ","page_number":161},
  {"content":"\r\n\r\nديوانگان و اطفالى كه نماز فهم نيستند جايز مىباشد « 1 » .\r\nو چنان‌كه امامت مردان كلًا درست است ، امامت زنان هم براى زنان مانند جماعت غير جمعه نيز جايز است ، به‌شرط اين‌كه در محدوده‌ى نماز مرد شايسته‌اى وجود نداشته باشد و گرنه واجب است توسط مرد اقامه گردد تا اضافه‌ى بر زنان مردان هم بتوانند در آن شركت نمايند .\r\nمسأله‌ى 370 - نص آيه‌ى جمعه و حدود دويست روايت ، نماز جمعه را در حضور و غياب امام معصوم واجب كرده است ، زيرا « الذين آمنوا » تمامى مؤمنان را به‌سند ايمان مأمور به‌نماز جمعه كرده و آيه‌ى شريفه « إِذَا نُودِيَ لِلصَّلَاةِ مِن يَوْمِ الْجُمُعَةِ فَاسْعَوْا إِلَى ذِكْرِ اللَّهِ » وجوب نماز جمعه را در اعلام وقت آن كه همان ظهر شرعى است مقرّر فرموده است چنان كه « وَ إذَا نَادَيْتُمْ إلَى الصَّلاةِ اتَّخَذُوهَا هُزُواً وَ لَعِباً » ( سوره‌ى مائده ، آيه‌ى 58 ) گواه بر اين معنى است ، و ما براى نماز ندايى به‌جز اذان در وقتش نداريم ، مگر در نماز ميت كه ندايش « الصلاة الصلاة » است و در حقيقت نماز هم نيست .\r\nمسأله‌ى 371 - با توجه به‌مسأله‌ى قبل دو خطبه واجب است پس از اذان ظهر تا حدود يك ساعت بعد از ظهر انجام گيرد زيرا دو خطبه برحسب آيات مربوطه‌اش و رواياتى به‌جاى دو ركعت اول نماز است ، و « ذكراللَّه » هم شامل دو خطبه و دو ركعت است ، زيرا « ذكراللَّه » اعم است از « صلاة » و سعى هم براى هر دوى خطبه و نماز است ، و آيا سعى و كوشش براى حضور در « ذكراللَّه » تنها براى نماز است كه دو خطبه مستمعى نمىخواهد ؟\r\nجواب اينستكه « فَاْسعَوا الى ذكراللَّه » آغازش دو خطبه و پايانش دو ركعت جمعه است كه در اين‌جا به‌حسب آيه شريفه « اذا نودى للصّلوة » و آيه‌ى شريفه « فاذا قُضِيَتِ الصلاة » ثابت مىشود كه اولًا دو خطبه جزو نماز است و ثانياً معلوم مىشود كه اوّل\r\n\r\n\r\n","description":"","footnote":"\r\n( 1 ) - سيد در ذخيره گويد ظاهراً علما اتفاق دارند بر اين مسأله ، چنان‌كه شيخ طوسى هم در كتاب خلاف نفى خلاف كرده ، و شهيد اول نيز در كتاب ذكرى ادّعاى اتفاق كرده و از شهيد ثانى ، تهذيب ، نهاية ، غُنيه ، سرائر ، الجامع ، و نيز در كتاب‌هاى محقق و ديگران آمده است كه حضور معذوران در نماز جمعه كافى است ، البته به‌جز ديوانگان و مانندشان\r\n","page_name":" 162 ","page_number":162},
  {"content":"\r\n\r\nوقت آن همان ظهر شرعى است . بنابراين دو مطلب ميماند يكى اين‌كه چنان‌كه در نماز سخن غير نماز جايز نيست ، در ضمن خطبه‌ها هم جايز نيست و ديگر اين‌كه چون خطبه‌ها جزو نماز است بنابراين مقدم داشتن خطبه‌ها ولو كمى از آن قبل از ظهر شرعى حرام و بدعت است و نماز را باطل مىكند و شركت در چنان نماز جمعه‌اى بدعت و حرام است .\r\nمسأله‌ى 372 - بلافاصله پس از دو خطبه دو ركعت نماز جمعه مانند نماز صبح بايد خوانده شود ، با اين تفاوت كه در ركعت اول مستحب است پس از حمد و سوره قنوت ، و سپس ركوع ، و در ركعت دوم اول ركوع و سپس قنوت انجام شود .\r\nمسأله‌ى 373 - چون دو خطبه و دو ركعت يك عمل است و به‌جاى نماز ظهر مىباشد واجب است خطيب و امام جمعه يك نفر باشد ، كه در صورت دو نفر بودن هم خطبه و هم نماز باطل است .\r\nمسأله‌ى 374 - حاصل جمع احاديث پنج‌گانه‌اى كه چگونگى دو خطبه‌ى جمعه را گزارش مىدهند اين است كه هر دو خطبه بايستى مشتمل بر حمد و سپاس الهى و شهادتين و صلوات بر پيامبر صلى الله عليه و آله و سلم و ائمه معصومين عليها السلام باشد ، سپس سفارش به‌تقوى و سوره‌اى كامل و خواندن آيه‌ى « إنَّ اللَّهَ يَأمُرُ بِالْعَدْلِ وَ الإحْسانِ وَ إيتاءِ ذِى الْقرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْىِ يَعِظُكُمْ لَعَلَّكُمْ تَذَكَّرُون » ( سوره‌ى نحل ، آيه‌ى 90 ) با اين تفاوت كه در خطبه‌ى دوم خواندن سوره واجب نيست ولى نام بردن يكايك ائمه معصومين عليها السلام واجب است .\r\nمسأله‌ى 375 - خطبه‌ى اول بايستى چهره‌ى سياست اسلامى داشته باشد كه خطيب جمعه بايد مسلمين را از رويدادهاى سياسى داخلى و خارجى جهان و وظيفه‌ى آنان در برخورد اسلامى با اين رويدادها آگاه كند ، و خطبه‌ى دوم نيز كه تتمه‌اى است از خطبه اول با افزودن موعظه و امر به‌تقوى و دعا پايان مىيابد .\r\nمسأله‌ى 376 - ظاهراً الفاظى كه بايد به‌عربى خوانده شود تنها سوره و آيه‌ى است كه گذشت .\r\nمسأله‌ى 377 - در هر دو خطبه از نظر لغت بايستى رعايت اكثريت حاضران بشود ، و\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nچه بهتر كه به‌تعداد لغات حاضران هر دو خطبه ايراد گردد ، و اگر به‌لغتى سخن بگويد كه حداقل مأمومين حاضر در جمعه كه در جواز اقامه جمعه چهار نفرند و در وجوب اقامه جمعه شش نفر مىباشند نفهمند نماز جمعه باطل است ، بلكه ظاهراً دست‌كم بايستى به‌لغت اكثريت سخن بگويد كه « فَاسْعَوا إلى ذِكْرِ اللَّهِ » ( سوره‌ى جمعه ، آيه‌ى 9 ) خطاب به‌عموم شنوندگان حاضر درون نماز جمعه است و اگر « ذكراللَّه » را كه نخست دو خطبه است نفهمند حضورشان در خطبه‌هاى جمعه معناى درستى نخواهد داشت .\r\nمسأله‌ى 378 - شنيدن دو خطبه واجب و سخن گفتن حاضران جمعه به‌هنگام خطبه‌ها حرام است ، و در صورت تعمد بايستى پس از خطبه‌ها و اقامه نماز جمعه نماز ظهر را نيز بخوانند « 1 » .\r\nمسأله‌ى 379 - در صورت عدم عذر اگر نماز ظهر را در هر جا در وقت نماز جمعه بخوانند باطل است ، مگر در صورت عدم شرائط امام و وقت و يا هر شرط ديگر نماز جمعه .\r\nمسأله‌ى 380 - در دو خطبه‌ى نماز جمعه هم‌چون دو ركعتش داشتن وضو يا غسل يا تيمم و طهارت لباس و بدن شرط است « 2 » .\r\nمسأله‌ى 381 - كسانى كه نماز جمعه بر آن‌ها واجب يا مستحب است بايستى حتىالامكان از آغاز خطبه اول حاضر باشند ، و تأخيرش بدون عذر گناه و اين‌جا هم بايستى نماز ظهر را بعد از اقامه جمعه بخوانند .\r\nمسأله‌ى 382 - خطباى جمعه در درجه اول بايستى مجتهدان آگاه و شجاع و سياستمداران اسلامى ، و در مجموع شرعمدارانى كاملًا آگاه به [ قرآن كريم 
  ] و سنت و\r\n\r\n\r\n","description":"","footnote":"\r\n( 1 ) - وجوب استماع خطبتين نماز جمعه بر كسى كه مىتواند بشنود رأى مشهور علما است چنان‌كه در كتاب ذكرى و كشف الالتباس آمده ، و راى اكثر علما است چنان‌كه در جامع‌المقاصد ، غريّه ، مدارك ، كفايه ، و ذخيره آمده است و از جمله صاحبان اين رأى نهاية ، اشارةالسّبق ، نهايةالأحكام ، مختلف ، بيان ، دروس ، المهذّب‌البارع ، التنقيح ، تعليق‌النافع ، الميسية ، مصابيح‌الظّلام ، منتهى و ظاهر ذكرى است . و « فاسعوا الى ذكراللَّه » مشتمل بر دو خطبه است و وجوب سعى به‌سوى ذكراللَّه - كه آغازش دو خطبه است ، دليل بر وجوب استماع دو خطبه است\r\n( 2 ) - چنان‌كه شيخ طوسى در خلاف و مبسوط ، و علامه در منتهى و تذكرة و شهيد اول در دروس و ذكرى آورده‌اند\r\n","page_name":" 164 ","page_number":164},
  {"content":"\r\n\r\nبه‌مسائل سياسى زمان بوده و آراسته به‌زيور تقوى و وارسته از دنياخواهى و جانبدارى از باطل باشند ، كه اينان نايبان عام امام معصوم و يا رؤساى روحانى دولت اسلامى در زمان غيبت ولى امر ( عجل‌اللَّه تعالى فرجه‌الشريف ) مىباشند ، و يا از طرف مراجع اعلى و رهبر عادل دولت اسلامى تعيين شوند ، و در صورتى هم كه چنان اشخاصى در جايى كه اقامه‌ى نماز جمعه واجب است وجود نداشته باشند هر شخص صالح و عادلى با شرائط غير از اجتهاد واجب است جمعه را اقامه كند و اين منصوب بودن در صورت امكان و مصلحت اجتماع اسلامى است و هرگز شرط اصلى نماز جمعه نيست .\r\nمسأله‌ى 383 - چون نماز جمعه جنبه‌ى اجتماعى و راهنمايى دينى و سياسى همگانى را دربر دارد بايد بر پايه‌ى مشورت با شرعمداران شايسته انجام گردد ، كه امام جمعه مورد پذيرش رأى شايسته‌ى اين شورى قرار گيرد .\r\nمسأله‌ى 384 - در صورتى كه در منطقه‌ى نماز جمعه بيش از يك نفر شايستگى اقامه‌ى آن را داشته باشند ، لازم است نوبت‌هايى براى آن‌ها مقرر گردد ، و بالاخره برترين و شايسته‌ترين اشخاص براى انجامش انتخاب شوند .\r\nمسأله‌ى 385 - حداقل فاصله‌ى ميان دو نماز جمعه 5 / 5 كيلومتر است ، و اندازه‌ى نخستين جمعيت در اين فاصله آخرين صف نماز جمعه است ، و نسبت به‌فاصله ميان مكلف و نماز جمعه كه يازده كيلومتر مقرر شده بااحتياط واجب ميزان سير و مسافت امروزى است كه چندين برابر مسافت سابق مىباشد ، مگر در صورت پياده‌روى كه همان مسافت گذشته است .\r\nمسأله‌ى 386 - شرائطى كه در نمازهاى جماعت ديگر ، از پستى و بلندى و غيره مقرر است در نماز جمعه نيست مگر در صورت امكان ، زيرا طبع اجتماعى بزرگ نماز جمعه هم‌چون اجتماع در مسجدالحرام ، چنان تفاوتى را دربر دارد .\r\nبراى اطلاع بيشتر از فريضه‌ى عبادى سياسى نماز جمعه به‌كتاب على شاطى الجمعه ( عربى ) و نماز جمعه ( فارسى ) مراجعه شود .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nنماز عيد فطر و قربان\r\nمسأله‌ى 387 - اين دو نماز با نماز جمعه فرقى ندارند به‌جز اين‌كه اين‌جا خطبه‌ها پس از نماز و در جمعه پيش از نماز است ، و هم‌چون نماز جمعه واجب است « 1 » با اين تفاوت كه در صورت دست نيافتن به‌جماعت بايد به‌تنهايى آن را بدون خطبه بخواند و وقتش از اذان صبح تا ظهر است ، و نيز در ركعت اول پس از حمد و سوره پنج تكبير و در ركعت دوم چهار تكبير است كه پس از هر تكبيرى قنوتى است با دعاى معروفش ، در ركعت اول در صورت امكان خواندن سوره‌ى « الاعلى » و در ركعت دوم سوره‌ى « الشمس » مستحب است و شرط تعداد پنج يا هفت نفر هم در نماز عيدين نيست كه مانند ساير جماعت‌ها با يك مأموم هم منعقد مىشود .\r\n\r\nنماز بر مردگان\r\nمسأله‌ى 388 - نماز بر مردگان مسلمان واجب است به‌جز منافقان كه « لا تُصَلِّ عَلى أحَدٍ مِنْهُمْ ماتَ أبَداً » ( سوره‌ى توبه ، آيه‌ى 84 ) « هرگز بر آن‌ها نماز مخوان و طلب رحمت برايشان نكن » « 2 » و حداقل سن مرده‌اى كه بايد بر او نماز گذارد شش سال است و يا اين كه اگر سِنَّشْ كم‌تر از شش سال است چنان‌چه نماز فهم بوده مانند بسيارى از حفاظ [ قرآن كريم 
  ] حفظهم‌اللَّه تعالى و كَثِّرَاللَّه امثالهم كه در زمان ما بحمداللَّه امثالشان را مشاهده مىكنيم كه در سِن 4 يا 5 سالگى به‌حمد الهى حافظ [ قرآن كريم 
  ] شده‌اند چنان‌چه مانند اين عزيزان باشند مسلماً نماز بر مرده‌ى آن‌ها هم واجب است .\r\n\r\n\r\n","description":"","footnote":"\r\n( 1 ) - گروهى از فقيهان بر وجوب آن بر كسانى كه نماز جمعه برايشان واجب است كه پير ، بيمار و . . . نيستند تصريح كرده‌اند چنان‌كه در كتاب‌هاى خلاف و انتصار و معتبر و منتهى و تذكره و جامع‌المقاصد و روض و كشف‌اللثام آمده ، و ظاهر ناصريه و كشف‌الحق و رياض و قواعد علامه و فيض كاشانى مىباشد ، و علامه‌ى حلى در تذكره ادعاى اجماع كرده است ، و از عامه ابوحنيفه آن را واجب دانسته\r\n( 2 ) - اين مسأله خلافى است و گروهى از فقيهان هم‌چون صدوق در كتاب مقنعه و سيد در وسيله و ابن زهره در سرائر و كلينى در كافى و سلار با اين فتوا موافقند و رواياتى هم كه تنها شهادتين را شرط دانسته با آيه‌ى فوق مخالف است\r\n","page_name":" 166 ","page_number":166},
  {"content":"\r\n\r\nمسأله‌ى 389 - وقت نماز بر مرده پس از غسل و كفن است كه اگر پيش از غسل يا در بين غسل و كفن خوانده شود باطل است و بايد تجديد گردد گرچه پس از دفنش باشد كه در برابر قبرش تجديد مىشود .\r\nمسأله‌ى 390 - بايد كسى كه بر مرده نماز مىخواند رو به‌قبله باشد در حالى كه مرده نيز در برابر اوست به‌طورى كه سرش طرف راست او و پايش طرف چپ او باشد ، و اگر جماعتى در اين نماز انجام گردد لازم نيست مأمومين نيز هم‌چون امام برابر مرده باشند و تنها رو به‌قبله بودنشان كافى است ، زيرا مرده قبله نمازگزاران نيست بلكه تنها بايد امام در برابر مرده و رو به‌قبله باشد و مأمومين در برابر قبله . و ساير شرائط ساير نمازها در اين‌جا شرط نيست چون در حقيقت نماز نيست .\r\nمسأله‌ى 391 - به‌غير از كفن و تابوت چيز ديگرى نبايد بين مرده و نمازگزار باشد .\r\nمگر در صورتى كه بايد پس از دفن نماز تجديد گردد كه فاصله‌ى قبر مجاز است .\r\nمسأله‌ى 392 - نماز بر ميت بايستى در حال ايستاده و با قصد قربت و تعيين ميت مورد نظر باشد ، چه يك و يا چند ميت ، كه يك نماز براى تمامى آن‌ها كافى است با اين تفاوت كه بايستى جملات در رابطه با عددها باشد كه اگر ميّت يك نفراست ضماير مفرد و چنان‌چه دو نفرند ضمائر را تثنيه و چنان‌چه بيش از دونفر باشند به‌هر تعدادكه باشند ضمائر را جمع بياورد و اگر ميت مونث است بايد ضمائر نيز مؤنث آورده شود و در صورت مخلوط بودنشان ضماير بايد مذكر باشند كه مشتمل بر هر دو است .\r\nمسأله‌ى 393 - نماز ميت نخست بر ولى او كه پدر يا فرزند يا شوهر است واجب است و اگر ميت وصيت كرده كه شخصى غير اين‌ها بر او نماز بخواند اين‌جا اجازه‌ى ولى شرط نيست و بايستى برحسب وصيت موافقت كند و سرپيچى از وصيت نكند .\r\nمسأله‌ى 394 - در نماز ميت كافى است پنج تكبير بگويد كه پس از اولى شهادتين و پس از دومى صلوات بر حضرت محمد صلى الله عليه و آله و آلش عليها السلام ، و پس از سومى طلب مغفرت براى كل مؤمنان ، و پس از چهارمى براى اين مرده يا مردگانى كه بر آن‌ها نماز مىخواند ، و پس از تكبير پنجم كه در حكم سلام است چيز ديگرى واجب نيست .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمسأله‌ى 395 - در جمله‌ى « أللّهمَّ إنّا لا نَعْلَمُ مَنْهُ إلّا خَيْرا » كه پس از تكبير چهارم گفته مىشود مقصود از « خير » فقط اسلام است و نه تمامى خيرات كه اگر اين چنين باشد در اكثر موارد كذب محض است ، زيرا نماز بر ميت فاسق و يا غير شيعى كه منافق نيست شرعاً واجب است و اين اعتراف شامل او هم هست كه خدايا ما به‌جز خير از او نمىدانيم ، بنابراين - اين جمله به‌معناى گواهى بر اصل اسلام اوست و نه بر عدالت و تشيّع و تمامى خوبىها .\r\n\r\nنماز طواف\r\nمسأله‌ى 396 - پس از هر طواف واجب بايد دو ركعت نماز خوانده شود كه پشت مقام ابراهيم و يا كنار آن تا آخر مسجدالحرام در مثلث مساحتى كه نقطه‌ى سر زاويه‌اش مقام ابراهيم ، و دو ضلع ديگرش تا آخر مسجدالحرام مثلثى تشكيل مىدهد و هرچه نزديك‌تر به‌مقام ابراهيم باشد فضيلتش بيشتر است و در عين حال همه‌اش جاى نماز طواف است - چنان‌كه در بحث حج خواهد آمد - و با حضور شخص مكلف نيابت در آن هرگز وجهى ندارد بلكه بدعت است مگر در صورت ضرورت كه به‌علت حصر يا مرض يا امثال آن‌ها نتواند نماز طواف را در جا و وقتش انجام دهد كه اين‌جا نيابت اشكال ندارد ، و لكن هر گاه توانست بايد خودش نيز نماز طواف را در مقام ابراهيم انجام دهد .\r\nمسأله‌ى 397 - طواف واجب هم اعم است از وجوب اصلى آن در حج يا عمره‌ى واجب ، و يا فرعيش در حج و عمره‌ى مستحب كه با احرام واجب مىشوند ، و يا طواف بدون اين‌ها ، كه تنها مورد نذر يا عهد يا قسم است .\r\nو اگر كسى در حمد يا سوره‌اش - و يا ساير اذكار واجبش - غلطى دارد در صورت امكان بايد آن را به‌جماعت برگزار كند ، و نه تنها در نماز طواف كه در تمامى نمازهاى واجب چنانست ، و بالاخره اگر هم توان يا امكان جماعت را نداشت بايد تا وقت باقى است نواقص حمد و سوره‌اش - و ساير نواقص - را بر طرف كند ، و اگر هم وقتى باقى نمانده در صورت امكان به‌جماعت بخواند و گرنه همان‌گونه كه مىتواند نماز واجبش را\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nچه نماز طواف و چه نماز غير طواف بخواند ، و اگر در ياد نگرفتن معذور نبوده آن را پس از وقت با شرائطش قضا هم بكند .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nروزه\r\nاز مهم‌ترين فرايض فرعى اسلامى پس از نماز روزه است كه بر همگى مكلفان به‌جز در بعضى از حالات واجب است .\r\nدر [ قرآن كريم 
  ] از روزه به‌لفظ « صيام » تعبير شده است و نه صوم ، صوم به‌معنى نگهبانى است ، ولى « صيام » نگهبانى دو جانبه‌ى هم‌آهنگ است ، و اين نگهبانى از طرف مكلف نگهدارى زبان است از حرام و نگهبانى شكم و عورت است از هر دوى حلال و حرام ، و نتيجه‌ى اين نگهبانى از طرف روزه اين است كه انسان را از بدىها به‌اندازه‌ى نگهبانيشان نسبت به آن پرهيز مىدهد چنان‌كه در آيه‌ى صيام است كه « يا أيُّهَا الَّذينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَىالَّذينَ مِنْ قَبْلِكُمْ لَعَلَّكُمْ تَتَّقُونَ » ( سوره‌ى بقره ، آيه‌ى 183 ) « اى مؤمنان بر شما نوشته شد « صيام » چنان‌كه نوشته شده بود بر گذشتگان شما شايد پرهيز كنيد » و هدف نهايى و اصلى روزه كه خود پرهيز از شهوات ويژه‌اى در حال روزه است در عين حال پرهيزى وسيع‌تر و عميق‌تر نسبت به‌كل شهوات حرام ديگر هم در تمامى احوال مىباشد .\r\nروزه داراى دو بعد ظاهرى و باطنى است ، كه ظاهرىاش راهى براى روزه‌ى باطنى است ، و باطنيش تقواى بيشتر ظاهرى و باطنى را عهده‌دار است .\r\nروزه در فقه اكبر روزه‌ى تمامى قوا و اعضا است ، كه جان و دل ، عقل و انديشه ،\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nچشم و زبان ، دست و پا - اضافه بر شكم و عورت - از غير خدا و خدايىها روزه‌دار باشند ، كه بايد به‌هنگام روزه از هرگونه سرپيچى فرمان حق بپرهيزى ، و از هر چه غير حق است بگريزى ، و اگر در فقه اصغر تنها شكم و عورتت را از حلال و حرامى ، و زبانت را از نسبت دادن دروغ به‌خدا و پيامبر و ساير معصومان نگهدارى كافى است ، امّا در فقه اكبر روزه‌ى درست آن است كه تو را از غير خدا و غير خدايىها برهاند ، و به‌هيچ كسى و هيچ چيزى به‌جز خدا و كارهاى خداپسند نيانديشى ، و « لَعَلَّكُمْ تَتَّقُونَ » كه به‌طور مطلق و بدون هيچ قيدى نتيجه‌ى « صيام » معرفى شده نيز ناظر به‌همين پرهيز ورزى از غير خدا و خدايىها است .\r\nمسأله‌ى 398 - روزه‌ى ماه مبارك رمضان بر تمامى مكلفان پسر و دختر به‌طور ميانگين - از نظر قاعده‌ى كلى - در حدود سيزده سالگى واجب است و اگر در سن كم‌تر از سيزده سالگى مكلف شده و توان انجام روزه را ندارد بر او واجب نيست كه « لَايُكَلِّفُ اللّهُ إِلَّا وُسْعَهَا » و چنان‌چه سيزده سالش هم بگذرد و بازهم قدرت گرفتن روزه را نداشته باشد نه درحالت عسر و نه در حَرَجش واجب نيست و بالاخره قانون كلى در روزه و هر عبادت بدنى واجب هم علاوه بر تمكن عقلانى « كه ديوانه يا صغير نباشد » قدرت و تمكّن جسمانى و ديگر تمكّن‌هاى مكلف نيز شرط اساسى آن است .\r\n\r\nراه ثبوت هلال اول ماه\r\nمسأله‌ى 399 - ديدن هلال ، و يا اطمينان به‌قول كسانى كه ادعاى ديدن آن را كرده‌اند ، و يا حكم حاكم عادل شرع ، و يا گذشتن سى روز از شعبان ، اين‌ها همه گواه بر اول ماه است ، و ديدن هلال در انحصار چشم عادى نيست ، كه چشم مسلح يا محاسبات نجومى نيز همين حكم را دارد زيرا « شهر رمضان » در قرآن در صورت آگاهى كامل بر آغاز و انجامش مىباشد كه از هر راهى باشد درست است و حديث « صُمْ لِلرُّؤيِة وَ أفْطِر لِلرُّؤيَةِ » رؤيت را در انحصار وسيله‌اى خاص ننهاده ، بلكه اگر ديدى يا ديده شد به‌هرگونه و به‌هر وسيله‌اى كه با آن مىتوان هلال ماه را ديد و يا دانست كافى است ، و در\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nجمع تنها با دانستن اين كه اول ماه است روزه هم واجب مىشود چه با چشم غير مسلح و عادى يا مسلح يا با تلسكوپ و يا با توليد نجومى قمر به‌وسيله‌ى ژئوفيزيك در صورتى كه امكان رؤيت با نبودن موانعى سطحى باشد .\r\nبنابراين تلسكوپ كه از بهترين وسايل ديدن ماه است راه را براى اثبات اول ماه براى همگان باز و آسان مىكند ، و جلوى همگى اختلافات را در افق ديدارش مىگيرد ، كه اگر اين مسأله مورد توجه و عمل قرار گيرد ، ديگر همه ساله شاهد چند عيد فطر و چند نماز عيد - در يك افق - نخواهيم بود .\r\nمسأله‌ى 400 - ميزان در ديدن هلال همان افقى است كه شما در آن هستيد ، و نفى يا اثبات افقهاى ديگر براى شما كافى نيست و چون افق مكه دست بالا يك روز جلوتر از ايران است و دقت در رويت ماه در مكه معظّمه از همه جا مسلم‌تر است بنابراين اول ماه و آخرش در ايران نوعاً نيز يك روز پس از مكه مكرّمه است « 1 » .\r\n\r\nنيت قربت\r\nمسأله‌ى 401 - روزه مانند هر عبادتى ديگر واجب است با نيت قربت باشد و نه نيتى ديگر ، و يا آميخته‌اى از قربت به‌خدا و غير خدا و نه از روى عادت كه جميع عبادات از جمله روزه ماه مبارك رمضان بايد از روى خلوص و ارادت باشد و نه از روى عادت و همين اندازه كه از تو بپرسند در چه حالى بگويى براى خدا روزه دارم همين نيت قربت است و بس ، چه يك‌جا تمامى ماه مبارك رمضان را نيت كنى و چه هر روزه تكرارش كنى ، و ديگر هيچ ، و احتياطها و زير و بم‌هاى محتاطانه‌اى كه آقايان در رساله‌هايشان نوشته‌اند هرگز دليلى به‌جز وَهْم و خيال ندارد .\r\n\r\n\r\n","description":"","footnote":"\r\n( 1 ) - در دو سال هجرت هفده ساله از شر شاه كه در مكه معّظمه بوده‌ام اين حقيقت برايم ثابت شد ، خصوصاً در ذىالحجة كه شب ششم رويت اول ماه اعلام مىشد ، و از علت اين تأخير از اعلم علماى حجاز مرحوم شيخ عبداللَّه بن حميد - كه خيلى معتدل بود - جويا شدم گفت : علت اين تأخير اين است كه تا چهل نفر عادل در سراسر حجاز شهادت به‌رويت هلال ندهند پذيرفته نيست ، آن هم عدالتى كه همين سال محرز باشد و نه تنها عدالت سال گذشته كه استمرارش معلوم نيست !\r\n","page_name":" 172 ","page_number":172},
  {"content":"\r\n\r\nبلى اگر چندگونه روزه برعهده دارى مانند روزه‌هايى غير رمضانى ، كه قضاى رمضان ، نذر ، قسم ، عهد ، كفاره ، و مانند اين‌ها است - هر يك را بايستى به‌قصد اختصاصى خودش انجام دهى كه در غير اين صورت وجه درستى نخواهد داشت و اگر در ماه رمضان نيت روزه‌ى غير رمضان كنى در صورت سهو و يا جهل به‌حساب رمضان درست است . ولى در صورت عمد اضافه بر تداوم روزه‌ى رمضان بايد دست‌كم قضايش را پس از رمضان انجام دهى .\r\nمسأله‌ى 402 - وقت نيت روزه در قضاى رمضان تا ظهر است و براى خود رمضان اذان صبح ، و براى روزه‌هاى مستحب تا نزديك مغرب ، و در دو صورت اول اگر نيت از وقت مقررش گذشت روزه‌ات ظاهراً باطل است ، با اين تفاوت كه روزه‌ى رمضان را بايستى هم‌چنان تا مغرب ادامه دهى و سپس قضا كنى ، ولى در قضاى رمضان در صورتى امساك واجب است كه وقت ديگرى براى آن نداشته باشى ولى در صورت وسعت وقت امروز را افطار كن و روز ديگرى را براى قضاى روزه در نظر بگير .\r\nمسأله‌ى 403 - روزى كه معلوم نيست آخر شعبان است يا اول رمضان اگر به‌نيت مستحبى آخر شعبان و يا قضاى رمضان روزه بگيرد درست است كه اگر اوّل رمضان بود به‌حساب رمضان و اگر شعبان بود به‌حساب شعبان چه استحبابى و چه قضاى واجب ، به‌هرحال درست است ، و اگر هم اين‌گونه نيت كند كه اگر رمضان است براى رمضان و اگرآخر ماه شعبان است يا براى قضا و يا روزه مستحب باشد اين‌جا هم در هر صورت درست است كه اگر اول ماه بود خودبه‌خود به‌حساب ماه مبارك رمضان به‌حساب مىآيد . « 1 »\r\n\r\n\r\n","description":"","footnote":"\r\n( 1 ) - شيخ مفيد در كتاب مقنعه از اميرالمؤمنين عليه السلام همين حكم را درباره‌ى روزه يوم‌الشك نقل كرده كه به‌نيت احتمالى رمضان هم درست است و به آن فتوى داده مانند شيخ طوسى در مبسوط ( 1 : 246 ) و نيز ابن حمزه ، و علامة در مختلف و شهيد اول در تعدادى از كتاب‌هايش و از معاصران مرحوم آقاى حكيم و گلپايگانى فتوا داده‌اند\r\n","page_name":" 173 ","page_number":173},
  {"content":"\r\n\r\n\r\nآغاز و پايان وقت روزه\r\nمسأله‌ى 404 - آغاز روزه طلوع فجر صادق و انجامش شب است كه « ثُمُّ أتِمُّوا الصِّيامَ إلَى اللَّيْلِ » ( سوره‌ى بقره ، آيه : 187 ) صراحت در شب دارد ، و روى اين اصل غروب قرص خورشيد كه مبناى آخر وقت برادران سنى مذهب ماست بر خلاف اين مبناى قرآنى است ، زيرا با غروب قرص خورشيد تنها غروب است و نه شب ، و پس از دقايقى چند شب آغاز مىگردد .\r\nاين‌جا براى انجام روزه قرآن صريحاً « إلَى اللَّيْلِ » فرموده نه الىالغروب ، و دو آيه‌ى « قَبْلَ الْغُرُوب » ( سوره‌ى ق ، آيه‌ى 39 ) و « قَبْلَ غُرُوبهِا » ( سوره‌ى طه ، آيه‌ى 130 ) پايان وقت نماز عصر را مشخص فرموده نه پايان روزه كه پايان روزه برحسب اين آيه غروب نيست ، بلكه « ليل » : ( شب ) است ، و پرروشن است كه با پنهان شدن قرص خورشيد هنوز روز است ، و هنگامى شب آغاز مىشود كه آغاز پرده‌ى سياهى شب كه تاريكى كم‌رنگ است در محلّ غروب خورشيد فرا رسد .\r\n\r\nاحكام سه بعدى مكلفان در برابر روزه رمضان\r\nمكلفان در برابر روزه‌ى رمضان به‌سه دسته تقسيم مىشوند :\r\nمسأله‌ى 405 - اول كسانى كه هيچ عذرى براى ترك روزه ندارند كه اين‌ها به‌هيچ‌وجه نمىتوانند روزه را ترك كنند چه در وطن و چه در هر سفرى .\r\nمسأله‌ى 406 - دوم كسانى كه به‌علت بيمارى يا مسافرت طاقت‌فرساى ضرورى كه توان روزه در آن نيست نبايد روزه بگيرند گرچه اكنون سالمند ، ولى با روزه يقيناً و يا احتمال عقلانى بيمار مىشوند .\r\nمسأله‌ى 407 - سوم كسانى كه به‌علت ضعف و ناتوانى گرچه روزه آن‌ها را بيمار نمىكند ولى طاقتشان را طاق مىكند و روزه برايشان حرجى است كه برحسب نص قرآنى « وَ عَلَى الَّذينَ يُطيقُونَهُ فِدْيَةٌ طَعامُ مِسْكينٍ وَ مَنْ تَطَوَّعَ خَيْراً فَهُوَ خَيْرٌ لَهُ وَ أنْ تَصُومُوا خَيْرٌ لَكُمْ إنْ كُنْتُمْ تَعْلَمُونَ » ( سوره‌ى بقره ، آيه‌ى 184 ) « و بر كسانى كه طاقت روزه گرفتن را\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nندارند كافى است براى هر روز يك بىنوا را سير كنند ، و اگر با همين طاقت‌فرسايى روزه را - كه اكنون براى آن‌ها مستحب است و نه واجب - بگيرند چه بهتر ، و روزه گرفتن براى شما - ناتوانان - بهتر است اگر بدانيد » .\r\n\r\nروزه‌ى واجب\r\nمسأله‌ى 408 - روزه‌ى واجب را به‌هيچ وجهى نمىتوان ترك كرد ، كه اگر عمداً ترك كردى اضافه بر آن كه هم‌چنان بر امساك خود تا پايان روز بايستى باقى بمانى ، پس از رمضان بايد - بعد از قضاى آن دو ماه پياپى روزه بگيرى ، و يا شصت گرسنه را سير كنى ، و اگر افطارت به‌حرام باشد كفاره‌ى جمع واجب مىشود ، كه اين هر دو را بايستى انجام دهى ، و كفاره‌ى سوم كه آزاد كردن يك بنده است ، اكنون كه بنده‌ى زر خريدى وجود ندارد ، به‌آزاد كردن مؤمنى كه در گير و دار گرفتارى مال و مانند آن در بند است ، انتقال مىيابد .\r\nكفاره‌ى روزه در صورتى است كه با تعمدى آگاهانه روزه‌ى واجب را ترك كند ، ولى در عمدهاى جاهلانه و ناآگاهانه تنها قضاى روزه‌هاى ترك‌شده واجب است ، و اين خود تعمد نيست تا مشمول ادله‌ى تعمد باشد .\r\n\r\nروزه‌ى حرام\r\nمسأله‌ى 409 - اگر بيمارى و يا مىترسى كه با روزه گرفتن بيمار شوى ، و در هر صورت روزه - كه رمز بهداشت و صحت است - موجب ناسلامتى يا شدت بيمارى يا تداوم آن گردد ، نه تنها واجب نيست بلكه حرام نيز هست ، و چنان‌چه در اين حالت روزه بگيرى پس از رمضان نيز در صورت توان بايستى قضاى آن را انجام دهى .\r\nمسأله‌ى 410 - اگر خويشتن را در مورد روزه به « حرج » يا « عسر » اندازى ، در صورت اول روزه‌ات را واجب است در همان رمضان انجام دهى و در صورت دوم ، واجب است پس از رفع عسر و مرض آن را انجام دهى ، و اگر هم اين مرض اختيارى تا\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nرمضان ديگر - يا بيشتر - طول كشيد ، هرگز روزه از شما ساقط نيست ، زيرا احكام تخفيفى در زمينه‌ى عسر يا حرج در مواردى است كه بدون اختيار شما عسر يا حرج به‌وجود آيد كه هرگز در هيچ بعدى از احكام اسلامى بهانه‌اى براى ترك واجب محسوب نمىگردد زيرا عذر از فعل حرام « ما اْضُطرِرْتُمْ » است كه اضطرارى پيش آيد نه « مَا اْضَطَررْتُم » كه خود خويشتن را به‌اضطرار افكنى ، و در آيه‌ى ديگر مىفرمايد : « فَمَنِ اضْطُرَّ غَيْرَ بَاغٍ وَلَا عَادٍ فَلَا إِثْمَ عَلَيْهِ » ( سوره‌ى بقره ، آيه‌ى 173 ) كه هر دو آيه شريفه دلالت بر عُسْرِ غير اختيارى دارند و نه عُسْرِ اختيارى كه اگر با اختيار خودت خود را به‌اضطرار و عُسْر اندازى گرچه روزه‌ات را افطار نكنى لكن به‌جهت همين عمل معصيت كرده‌اى و روزه‌ات نيز باطل مىباشد و در اين صورت بعد از رمضان علاوه بر قضا كفارّه نيز بر شما واجب است .\r\nمسأله‌ى 411 - روزه براى مسافران مانند ديگران در صورت امكان بدون عسر يا حرج واجب است و سفر هم‌چون مرض ، كه مورد استثنايى براى ترك روزه است ، فقط به‌عنوان عسر و زيان موجب ترك روزه مىشود و بس ، و پيوند سفر به‌مرض بدين جهت است كه سفرهاى گذشته با حالت روزه موجب مرض مىشده و گرنه هر سفرى ملحق به‌مرض نمىشود و در سفرهاى كنونى چه بسا انسان از خانه‌ى خود هم راحت‌تر است ، و مبناى اين حكم آيه شريفه‌ى « يُريدُ اللَّه بِكُمُ الْيُسْرَ وَ لا يُريدُ بِكُمُ الْعُسْرَ » « 1 » « صدق الله العظيم و فهرس ه‌ى تمهيد قره ،\r\n\r\n\r\n","description":"","footnote":"\r\n( 1 ) - در آيات پيش از اين آيه‌ى نخست روزه بر تمامى مكلفان واجب گشته بود : « كتب عليكم الصيام . . . » سپس روزه به‌هنگام مرض و سفر حرام گرديده كه علتش در آيه‌ى بعدى ذكر شده و فرموده در صورت حرج انجام روزه بهتر است و بالاخره « يريداللَّه يكُمْ اليُسْر » خدا از شما آسان مىخواهد ، و سختى را نمىخواهد كه در نتيجه اگر روزه حرجى و طاقت‌فرسا باشد واجب نيست بلكه مستحب است ، و اگر زيان‌آور است حرام و در غير اين دو صورت واجب است . بنابراين ، سفر و مرض در اين ميان نقشى ندارند مگر حالت حرج يا عسر كه اگر حرج يا عسرى در كار نباشد بلكه با يسر و آسانى بتواند روزه بگيرد واجب است ، و در صورت حرج و طاقت‌فرسايى غير اختيارى مستحب است و آيا صحيح است كه روزه در صورت حرج و طاقت‌فرسايى در وطن مستحب باشد ولى در سفرى كه هرگز حرج و سختى هم ندارد حرام گردد ؟ ! و اين خود جلو انداختن مهم است بر مهم‌تر كه در صورت حرج و طاقت‌فرسايى روزه مستحب ، ولى در صورت يسر تنها به‌حساب سفر حرام باشد ، و در مورد تيمم‌هم كه « لم تجدوا ماء » را پس از مرض و سفر آورده . مسلم است كه مقصود تنها سفرى است كه در آن آب نيابيد و در مورد روزه هم اضافه‌ى سفر بر مرض به‌همين علت عسر روزه در سفر است و خود سفر موضوعتيى ندارد .\r\nو بعضى از كسانى هم كه سفر را مانع از وجوب روزه مىدانند ، آن را در سفر درست دانسته‌اند ، چنان‌كه در جواهر آن را بر خلاف مشهور خوانده ، و شيخ مفيد و سيد مرتضى و سلار كه مورد نذر را در سفر جايز دانسته‌اند به‌طريق اولى در روزه‌ى واجب اصلى رمضان و يا قضاى آن آن را جايز مىدانند . و حتى گروهى از فقيهان روزه‌ى مستحب را در سفر مستحب مىدانند مانند ابن حمزه و يا آن را مانند بيشتر فقيهان مرجوح مىدانند چنان‌كه در شرح اصفهانى آمده است\r\n","page_name":" 176 ","page_number":176},
  {"content":"\r\n\r\nآيه‌ى 185 ) مىباشد كه خدا براى شما آسانى مىخواهد نه سختى » كه سختى در وطن مانع روزه و آسانيش در هر سفرى موجب روزه است .\r\nاصولًا مرض و سفر كه عذرى براى روزه مقرر شده تنها براى حرج و يا عسرى است كه در اين دو حالت پيش مىآيد ، روى اين اصل تنها در اين دو حالت روزه واجب نيست ، البته در صورتى كه حرج يا عسر اختيارى نباشد ، و يا در صورت اضطراريش توان و امكان بر طرف كردنشان دركار نباشد .\r\n\r\nروزه مستحب\r\nمسأله‌ى 412 - اگر نه بيمارى و نه ترس از بيمار شدن دارى ، ولى جورى ناتوانى كه روزه برايت طاقت‌فرسا است ، در اين‌جا روزه واجب نيست بلكه مستحب است .\r\nمسأله‌ى 413 - مسافرتى كه روزه در آن حرام است مانند مسافرى كه ميداند در آن گرفتار عُسر و اضطرار مىشود و قهراً توانايى انجام روزه از او سلب مىگردد چنين مسافرتى در ماه مبارك رمضان براى مكلف جايز نيست ، مگر در صورتى كه ضرورتى برابريا برتر پيش آيد ، بنابراين مسافرتى كه روزه‌اش عسرآور است براى فرار از روزه و يا هر مقصد ديگرى كه ضرورى نيست و يا ضرورتى كم‌تر دارد در ماه رمضان كلًا حرام است ، و اگر روزه در سفرى غير ضرورى طاقت‌فرسا هم باشد اين روزه واجب است ، زيرا خودش بدون ضرورت موجب طاقت‌فرسايى شده ، و اگر روزه‌اش در اين حالت زيان آور شود حرام است ولى با اين‌كه در اين صورت معذور است و بايد روزه را افطار\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nكند در عين حال گناهكار نيز هست و در اين صورت اضافه بر قضا در صورت تعمد كفاره هم - چنان‌كه گذشت - واجب است .\r\nمسأله‌ى 414 - چنان‌كه اين‌گونه سفر در ماه رمضان به‌جز در صورت ضرورت - برتر يا برابر - حرام است اگر خود را بيمار كنى و يا مراقبت ننمايى و بيمار شوى و يا بيماريت را در صورت امكان معالجه نكنى ، اين‌جا نيز گناه كرده‌اى كه سبب ترك روزه‌ى واجب شده‌اى و بايستى قضاى آن روزه‌ها را پس از رمضان انجام دهى ، و نيز در رمضان كوشش كنى تا بيماريت براى روزهاى ديگر بهبود يابد تا بتوانى تكليف واجب خود را انجام دهى .\r\nمسأله‌ى 415 - روزه‌ى طاقت‌فرسا در هر صورت واجب نيست - مگر اين‌كه خودت موجب طاقت‌فرسايى شده باشى و در صورت حرج غير اختيارى چه به‌علت سالخوردگى باشد يا ضعف مزاج و يا طولانى بودن روزهاى رمضان و يا هر علت ديگر اضطرارى ، روزه هم مستحب است و اگر روزه براى زن بچه شيرده طاقت‌فرساست چه مادرش باشد و چه دايه ، چه مزد شير دادن را بگيرد و چه مجانى - در اين مورد نيز در صورت ضرورت - روزه بر او واجب نيست و تنها كفاره‌ى ده سير طعام بر او واجب است ، و از اين‌جا به‌خوبى پيداست كه اگر روزه براى او يا شيرخوارش ضرر داشته باشد حرام است ، و آيا اگر بتواند پس از رمضان قضاى اين‌گونه روزه را بگيرد واجب است يا نه ؟ اين‌جا « عِدَّةٌ مِنْ أيّامٍ أخَرَ » كه درباره‌ى مسافر و بيمار آمده ، نسبت به‌كسى كه نه بيمار بوده و نه مسافر بلكه روزه برايش طاقت‌فرسا بوده روشن‌تر و بايسته‌تر است .\r\nمسأله‌ى 416 - اگر در اثر بيمارى ويژه‌اى و يا گرمى استثنايى هوا فقط نيازمند به‌آشاميدن آب است كه تنها نياشاميدن آب براى اين بيمارى ويژه زيان آور و يا تنها طاقت‌فرسا است ، فقط به‌اندازه‌ى ضرورت مىتواند آب بياشامد و روزه‌اش درست است و قضا هم ندارد . و همچنين در مورد افراد معتاد به‌سيگار و يا ترياك و چيزهاى ديگر گرچه اين اعتيادها كلًا حرام است و مصرف مواد مخدر از نظر شرع ممنوع است در عين حال اگر اتمام روزه‌اش بستگى به‌مصرف اين مواد دارد مىتواند به اندازه رفع\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nضرورت مصرف نمايد و روزه‌اش را بگيرد و اصولًا هيچ دليلى بر اين‌كه مصرف دود مبطل روزه باشد نداريم بنابراين به‌طور كلى چه در حال ضرورت و چه در غير ضرورت انواع دخان اعّم از سيگار ، ترياك ، قليان و امثال اين‌ها گرچه حرام و خانمان‌سوزند ولى مبطل روزه نيستند .\r\n\r\nكارهايى كه در حالت روزه حرام است\r\nمسأله‌ى 417 - اين كارها به‌دو بخش تقسيم مىشوند : يكى كارهايى كه روزه را باطل مىكند مانند عمل جنسى يا بيرون آوردن منى ، خوردن و آشاميدن و كذب عمدى بر خدا و رسول ، و بخش دوم كارهايى كه تنها حرامند و روزه را باطل نمىكنند ، مانند سر زيرِ آب كردن و اماله كردن و استعمال دخانيات كه در عين حرام‌بودنشان در حال روزه دليلى بر اين‌كه روزه را باطل كنند در دست نيست .\r\nمسأله‌ى 418 - عمل جنسى يا بيرون آوردن منى به‌هر صورت و در هر حال مگر آن‌كه بدون اختيار و يا در خواب باشد - حلال و حرامش - روزه را باطل مىكند ، ولى در حرامش اضافه بر قضا كفاره‌ى جمع هم دارد .\r\nمسأله‌ى 419 - اگر كارى كند كه او را در عمل جنسى و يا بيرون دادن منى بىاختيار كند روزه‌اش باطل است و قضا و كفاره واجب مىشود و در صورت حرام بودنش اضافه بر قضا كفاره جمع هم دارد . و در هر صورت بايستى تا مغرب از مبطلات روزه نيز خوددارى كند .\r\nمسأله‌ى 420 - آيا عمل جنسى تا لحظاتى به‌طلوع فجر و اذان صبح مانده ، و يا عمداً باقى ماندن بر جنابت تا اذان صبح روزه را باطل مىكند ؟ [ قرآن كريم 
  ] جنابت و عمل جنسى را هم‌چون خوردن و آشاميدن تا لحظه‌اى به‌طلوع فجر مانده حلال دانسته ، و رواياتى هم از پيامبر صلى الله عليه و آله و سلم و ائمه عليها السلام در اين مورد موافق آيه مىباشد كه اين حكم را تاييد مىكند ، و رواياتى هم كه بر خلاف اين حكم وارد شده چون مخالف با آيه و روايات دسته‌ى اول است و تناقضى درونى هم دارد قابل پذيرش نيست ، بنابراين جنب\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nشدن نزديك طلوع فجر و يا عمداً بر جنابت ماندن تا طلوع فجر هرگز نه روزه را باطل مىكند و نه حرام است « 1 » .\r\nو ظاهراً غسل حيض و نفاس و - به‌ويژه - استحاضه هم محكوم به‌همين حكم است .\r\n\r\nجنابت ، خوردن و آشاميدن\r\nمسأله‌ى 421 - دليل بر اين‌كه تنها عمل جنسى و خوردن و آشاميدن روزه را باطل مىكند آيه‌ى شريفه « احِلَّ لَكُمْ لَيْلَةَ الصِّيَامِ الرَّفَثُ إلَى نِسآئكُمْ . . . فَالآنَ باشِرُوهُنَّ وَابْتَغُوا ما كَتَبَ اللَّهُ لَكُمْ وَ كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الأبْيَضُ مِنَ الْخَيْطِ الأسْوَدِ مِنَ الْفَجْرِ ثُمَّ أتِمّوا الصِّيامَ إلَى اللَّيْلِ . . . » ( سوره‌ى بقره ، آيه‌ى 187 ) است كه « در شبِ روزه عمل جنسى با زنانتان حلال گشته . . . پس اكنون با زنان درآميزيد . . . و بخوريد و بياشاميد تا خط سفيد نور آغازين خورشيدى از خط سياه شب آشكار گردد . . . » و مىبينيم چنان‌كه وقت خوردن و آشاميدن در سراسر شب تا لحظه‌اى پيش از طلوع صبح است ، عمل جنسى نيز چنان است ، بلكه اين عمل دوبار تكرار شده كه نخست « ليلةالصيام » « سراسر شبِ روزه » و سپس « باشروهن » « با آنان تا طلوع فجر درآميزيد » آن را دربر دارد و اگر غسل جنابت براى داخل شدن در وقت واجب بود ، در اين صورت چرا عمل جنسى در رديف خوردن و آشاميدن و به‌موازات يگديگر تا طلوع فجر فرصت دارد « 2 » ؟\r\n\r\n\r\n","description":"","footnote":"\r\n( 1 ) - مرحوم آقاى خمينى در روزهاى غير رمضان بقاى بر جنابت را مبطل نمىدانند ، و مرحوم آقاى گلپايگانى و خويى قضاى رمضان را نيز مانند رمضان مىدانند\r\n( 2 ) - پس مىبينيم كه اين سه مفطر تا هنگام طلوع فجر جايزند ، و حالت جنابتى كه پيش از فجر رخ داده هرگز مانع از صحت روزه نيست ، رواياتى شيعى و سنى هم موافق آيه است ، و بعضى از روايات شيعى هم كه بر خلاف كتاب و سنت است پذيرفته نيست زيرا گرفتار مثلثى از تناقض درونى نسبت به‌يكديگر و برونى نسبت به‌قرآن و سنت مىباشند و شيخ صدوق در فقيه و فيض كاشانى ( 1 : 52 ) به‌اين حكم فتوى داده‌اند . و نراقى در مستند اين قول را غير مشهور خوانده و از نعمانى و سيد مرتضى و بعضى از متأخرين و تحرير علامه و مقنع صدوق و محقق اردبيلى و سيد داماد نقل كرده كه بقاى بر جنابت عمداً تا صبح رمضان جايز است . چنان‌كه فقيهان سنى و رواياتشان موافقند گرچه برخى از آنان - مانند بيشتر فقهاى شيعى - هم‌چون ابوهريزه ، سالم بن عبداللَّه ، حسن بصرى ، طاووس ، عروة ، حسن بن صالح و نخعى آن را مبطل روزه مىدانند . لكن در اين مسأله نيز مثل مسائل ديگر اين آقايان بازهم به‌خطا رفته‌اند و چنان‌چه به‌ظاهر و نصّ آيه شريفه توجه ميكردند يقيناً مرتكب چنين اشتباهاتى در فقه اسلامى نمىشدند\r\n","page_name":" 180 ","page_number":180},
  {"content":"\r\n\r\nو اين سخن كه « حتى يتبين . . . » : تا طلوع صبح ، تنها در اختصاص خوردن و آشاميدن است سخنى نابه‌جا است ، زيرا عمل جنسى كه از مهم‌ترين باطل‌كننده‌هاى روزه است شايسته‌تر است آغاز و انجامش بيان گردد زيرا از خوردن و آشاميدن مهم‌تر است ، و اگر عمل جنسى در رديف اين دو تا هنگام طلوع فجر محدود نباشد معنايش اين است كه تنها خوردن و آشاميدن محدود به‌اين وقت است و عمل جنسى وقتش نامحدود مىباشد ، وانگهى استثنا و يا هر قيد ديگرى كه پس از چند چيز مىآيد برمبناى قاعده‌ى فصاحت و بلاغت عادى - تا چه رسد به‌قرآنيش - به‌تمامى گذشته‌ها رنگ و قيد مىدهد ، و اگر يكى يا چند تا از گذشته‌ها از اين قيد با استثنا بيرون باشد ، مقتضاى بيان درست و رسا اين است كه صريحاً در اختصاص مورد ويژه‌اش باشد ، بنابراين اگر « باشِرُوهُنَّ » مقيّد به « حتى يَتَبَيَّنَ » نباشد لازم است پس از « كُلُوا و اشْرَبُوا حتّى » ياد شود ، و يا اگر پيش از آن است بايستى طورى بيان شود كه معلوم باشد حسابش از اكل و شرب جدا است ، وانگهى اگر قيد تنها به‌مورد آخرين وارد شود بنابراين ، اين « حتى » در آيه شريفه در انحصار آشاميدن خواهد بود و بس و اين نيز بطلانش روشن است .\r\n\r\nمسائلى پيرامون خوردن و آشاميدن\r\nمسأله‌ى 422 - آن‌چه خوردنى و آشاميدنى است برحسب اين نص قرآنى تعمدش روزه را باطل مىكند ، بنابراين اگر ريگى را ببلعد چيزى نخورده تا روزه‌اش باطل شود ، و اگر نخى را در دهان گذارد تا مثلًا با رطوبت آن سوزنى را نخ كند ، و آن را با همان رطوبت مجدداً داخل دهانش كند روزه‌اش باطل نيست ، زيرا چيزى - به‌ويژه برونى را - نياشاميده « 1 » و روى اين اصل - و به‌طريق اولى - داخل كردن هر دود يا غبارى در حلق\r\n\r\n\r\n","description":"","footnote":"\r\n( 1 ) - و اين‌جا گرچه احتياج به‌دليل نيست زيرا تنها خوردن و آشاميدن ممنوع است ، با اين وصف آيه‌ى فوق و رواياتى چند هم بر آن دلالت دارد مانند صحيحه محمد بن مسلم كه : از حضرت باقر عليه السلام شنيدم مىفرمود : روزه‌دار هر كارى كند زيان ندارد در صورتى كه از چهار چيز دورى كند خوردنى و آشاميدنى و زنان و ارتماس در آب ( تهذيب 1 : 409 ، 422 ، 406 ) « توضيح اين‌كه زيان در اين باب داراى دو معناست ، زيان يك بعدى و زيان دو بعدى يكى فقط حرام است و مبطل روزه نيست مانند ارتماس كه زيانش يك بعدى است زيان بالاتر آن كه هم حرام است و هم مبطل روزه است مانند سه مورد صدر حديث . خوردن ، آشاميدن ، و تماس جنسى كه اين سه در روزه ماه رمضان زيانشان دو بعدى است حرمت و ابطال روزه بنابراين با اين توجيه اين حديث شريف مورد استدلال قرار مىگيرد . »\r\n","page_name":" 181 ","page_number":181},
  {"content":"\r\n\r\nموجب باطل شدن روزه نيست زيرا نه هرگز خوردنى است و نه آشاميدنى ، به‌ويژه درباره‌ى دود و غبار اضافه بر اين‌كه دليلى هم بر ممنوعيتش براى روزه نيست اضافه بر قرآن در خبرى معتبر هم حكم به‌تجويز شده است « 1 » .\r\nمسأله‌ى 423 - مواد خوردنى يا آشاميدنى از هر راهى وارد بدن انسان شوند كلًا به‌حساب خوردنى و آشاميدنى روزه را باطل مىكنند مانند آمپول‌هاى تقويتى و سرم‌هاى غذايى و تنقيه‌هاى تقويتى و مانند اين‌ها ، كه به‌وسيله‌ى آن‌ها آب و غذا و دواى مورد احتياج وارد بدن مىشود ، ولى آمپول‌هاى ديگر كه براى تخفيف درد يا بىحس كردن موضع و مانند اين‌گونه چيزها تزريق مىشود اشكالى ندارد ، و هم‌چنين تنقيه‌هايى كه در حال ضرورت و براى رفع يبوست و امثال آن است نيز روزه را باطل نمىكند ، و بالاخره آن‌چه كه خوردنى و آشاميدنى در مورد آن صدق كند روزه را باطل\r\n\r\n\r\n","description":"","footnote":"\r\n( 1 ) - چنان‌كه در تهذيب شيخ طوسى ( 1 : 444 ) آمده ، و موثقه عمرو بن سعيد از حضرت رضا عليه السلام بر آن دلالت دارد كه : ( پرسيدم كه از روزه‌دارى كه دودى از عود و مانندش فرو مىكشد و داخل حلقش مىرود فرمود : هرگز مانعى ندارد و نيز از گرد و غبار پرسيدم كه در حلق روزه‌دار مىرود ، فرمود : هرگز مانعى ندارد . و در مسند نراقى آمده است كه بيشتر علما غبار غليظ و دود را مبطل روزه نمىدانند چنان‌كه صدوق ، ديلمى ، و شيخ طوسى در مصباح آورده و محقق در معتبر در مبطل بودن دود و بخار غليظ ترديد كرده و نيز گروهى از متأخرين مانند فيض كاشانى در مفاتيح و صاحب حدائق در حدائق ( 13 : 72 ) و در ظاهر لمعه و مدارك هم مذكور است گرچه اين دو در آن ترديد كرده‌اند و از جمله معاصرين هم مرحوم آقاى مرعشى نجفى غبار غليظ و دود را مبطل نمىدانست ، و سيد مرتضى ارتماس را مرجوح مىداند چنان‌كه مالك و احمد گويند ، و شيخ طوسى در استبصار آن را حرام مىداند ولى مىگويد موجب باطل شدن روزه نيست و علامه در تذكره همان را پذيرفته ، و ابن ابى عقيل آن را حلال هم مىداند . و سيد مرتضى اكل و شرب چيزهاى غير عادى را مبطل نمىداند\r\n","page_name":" 182 ","page_number":182},
  {"content":"\r\n\r\nمىكند « 1 » ، به‌جز آب كه در صورت ضرورت و به اندازه ضرورت روزه را باطل نمىكند ولى در مبطلات ديگر گرچه در حال ضرورت هم باشد روزه را باطل مىكند و در اين صورت فقط قضاى روزه واجب مىشود .\r\nمسأله‌ى 424 - اگر بدانى كه غذاى مانده‌ى لاى دندان‌ها به‌تدريج داخل معده مىشود در صورتى كه داخل شود روزه‌ات باطل است زيرا اين خود خوردنى اختيارى است .\r\nمسأله‌ى 425 - اخلاط سينه كه احياناً داخل حلق يا فضاى دهان مىشود اگر مجدداً به‌سينه برگردد يا داخل معده شود روزه را باطل نمىكند زيرا خوردن تنها خوردنىهاى بيرونى را شامل است - و اين نه برونى است و نه خوردنى - و مبطل روزه تنها خوردنى و آشاميدنىهاى بيرونى است كه اگر عمدى باشد روزه را باطل مىكند و ديگر هيچ .\r\nمسأله‌ى 426 - دروغ بستن به‌خداى متعال و پيامبران و ساير معصومان پيش از باطل كردن روزه ايمان را باطل مىكند ، چه خدا و پيامبر را تكذيب كنى و چه به‌آنان نسبت دروغ دهى هر دو افتراى بر خداى سبحان و برحسب آياتى چند كفر است . ولى اگر اين دروغ بستن‌ها از روى عمد و عناد نباشد بلكه از روى نادانى و جهالت و يا غضب باشد روزه را باطل نمىكند « 2 » .\r\nمسأله‌ى 427 - درباره‌ى ارتماس در آب دوگونه روايت برابر يكديگرند كه يكى از اين دو آن را باطل‌كننده‌ى روزه مىداند و تعدادى ديگر در مقابل آن يا تنها حرامش مىدانند و يا صريح است در اين‌كه باطل‌كننده‌ى روزه نيست ، و در نهايت اگر هم اين دو نص هم وزن يكديگر باشند هر دو سقوط كرده و در نتيجه دليلى براين‌كه ارتماس روزه را باطل كند بر جاى نمىماند « 3 » . و اين‌جا جاى اطلاق آيه‌ى فوق در اختصاص مبطلات\r\n\r\n\r\n","description":"","footnote":"\r\n( 1 ) - سيد مرتضى مفطرات را در انحصار اكل ، شرب ، عمل جنسى و بيرون كردن منى مىداند ( 3 : 54 ) و ابن ادريس نيز ارتماس را مرجوح دانسته ( 1 : 247 ) و قى را مبطل نمىداند ( 6 : 289 )\r\n( 2 ) - چنان‌كه محقق در شرايع آن را اشبه خوانده است و تمامى فقهاى سنى مذهب نيز بر اين موافقند\r\n( 3 ) - ابن بابويه در الهدايه تنها ارتماس را بر اين مفطرات افزوده است ، كه در نتيجه دود و بخار غليظ و بقاى بر جنابت و ساير آن‌چه را كه از جمله مفطرات شمرده‌اند مفطر نمىداند . شهيد ثانى و مدارك ، و در كتاب ذخيره و كشف‌اللثام هم‌چون سيد مرتضىكه هيچ‌كدام آن را مفطر نمىدانند و از فقيهانى كه ارتماس را مبطل روزه نمىدانند شيخ طوسى در استبصار و سيد مرتضى و فاضل و پسرش و محقق ثانى و شهيد ثانى مىباشند . شيخ طوسى مىفرمايد : من حديثى را سراغ ندارم كه بر قضا يا كفاره براى ارتماس دلالت كند ، و تمامى فقيهان سنى نيز ارتماس را مبطل روزه نمىدانند\r\n","page_name":" 183 ","page_number":183},
  {"content":"\r\n\r\nروزه به‌سه چيز است .\r\nمسأله‌ى 428 - و همين‌گونه است اماله كردن با چيزهاى روان كه حرام است ولى روزه را باطل نمىكند ، و قى كردن كه در مقابل خوردن و آشاميدن است ، به‌طور مسلم باطل كننده‌ى روزه نيست ، زيرا ممكن نيست خوردن و آشاميدن و قى كردن كه متضاد و رو در روى يكديگرند هر دو روزه را باطل كنند ، چنان‌كه خوردن و نخوردن ، آشاميدن و نياشاميدن ، عمل جنسى و ترك آن ، كذب بر خدا و رسول و ترك آن ، اين‌ها رو در روى يكديگرند ممكن نيست هر دو روزه را باطل كنند ، و قى كردن كه بر ضد خوردن است اضافه بر آن كه دليلى هم بر مفطر بودنش در دست نيست ، خود اين تضاد دليلى است روشن بر اين‌كه قى كردن هرگز نمىتواند همانند خوردن و آشاميدن روزه را باطل كند .\r\nمسأله‌ى 429 - بنابر آن‌چه گذشت تنها سه چيز و يا چهار چيز روزه را باطل مىكند و چهارميش - كه دروغ بستن به‌خداى سبحان و معصومان عليها السلام است - نخست ايمان را باطل مىكند كه شرط اصلى صحت روزه است ، و سپس ديگر چيزها كه در زمره‌ى باطل‌كننده‌ى روزه شمرده شده‌اند نه تنها دليلى درست بر آن‌ها نداريم ، بلكه اختصاص مبطلات روزه به‌اين سه در آيه‌ى روزه و رواياتى چند دليل بر انحصار در آن‌ها است . و آيا تصميم بر ترك روزه بدون آن‌كه چيزى از مبطلات روزه را به‌كار گيرد نيز در زمره‌ى مبطلات روزه است ؟ ظاهراً تا چيزى كه روزه را باطل مىكند انجام ندهد روزه‌اش هم‌چنان پابرجا است ، زيرا اين‌گونه تصميم‌ها هرگز در شمار باطل‌كننده‌هاى روزه به‌شمار نيامده است ، كه نه در قرآن و نه در روايات چنان نام و نشانى از آن‌ها نيست مگر در صورتى از اول طلوع فجر نيّت روزه‌گرفتن را نداشته باشد كه اين‌جا در عين حالىكه روزه‌اش باطل است بايد اين‌روز را امساك كند و پس از رمضان - دست‌كم -\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nآن‌را قضا كند .\r\nو هم‌چنين نقل خبر مشكوك از مصدر وحى هرگز مانند افترا بر خدا و رسول نيست و روى اين اصل دليلى هم بر اين‌كه روزه را باطل كند نداريم .\r\n\r\nمواردى كه قضاى روزه واجب است\r\nمسأله‌ى 430 - در تمامى موارد عذر - به‌جز در صورتى كه روزه همواره طاقت‌فرسا بوده و آن‌را نگرفته و هم چنان طاقت‌فرسائيش ادامه دارد - بايد قضاى روزه‌هايش را بگيرد ، و اين‌جا نظر به‌طاقت‌فرسايى اصلى است ، و نه احيانى كه در اثر شير دادن به‌بچه و يا نقاهت بيمارى گذشته و مانند اين‌ها بوجود مىآيد ، كه در اين‌گونه طاقت‌فرسايىهاى غير اصلى - و نه مستمر - مىبايست قضاى روزها را پس از رفع اين عذرها بگيرد . « 1 »\r\nو چنان‌كه قضاى نماز كسى پس از مرگش بر كسى ديگر واجب نيست ، قضاى روزه هم‌چنان است چنان‌كه آياتى مانند « و ان ليس للانسان الا ما سعى » ( سوره‌ى نجم ، آيه‌ى 39 ) بر اين حقيقت گواه است ؛ بنابراين آقايانى كه در اين‌باب قضاى نماز و روزه‌هاى پدر را بر پسر بزرگ‌تر واجب دانسته‌اند هيچ‌گونه اصلى ندارد .\r\n\r\nكفاره\r\nمسأله‌ى 431 - كفاره‌ى روزه در صورتى است كه بدون عذر روزه‌ى واجب را تعمداً ترك كند و يا عمداً موجب حرام شدن روزه شود ، كه اكنون يكى از سه كفاره : سير كردن\r\n\r\n\r\n","description":"","footnote":"\r\n( 1 ) - چنان‌كه ابن ابى عقيل فرموده كه تنها صدقه‌ى ده سير طعام - در صورت امكان - براى هر روزى واجب است و وجوب قضاى اين روزه را نسبت به‌غير مشهور داده بدين معنى كه شهرت كامل ميان فقيهان عدم وجوب است و نيز علامه در مختلف كه به‌آيه‌ى ( و ان ليس للانسان الا ما سعى ) استدلال كرده ، و ابوالمكارم بن زهره از او تبعيت نموده ، چنان‌كه صحيحه‌ى ابى مريم انصارى هم نص بر اين حقيقت است ، و هرگز حديثى كه دلالت بر خلاف آن كند در دست نيست ابن ادريس و علامه در منتهى نيز آن را باطل مىدانند و صاحب مفتاح‌الكرامه نيز مورد اشكال قرار داده است ، و شهيد در كتاب ذكرى فرمايد هيچ نصى دراين‌باره نيافته‌ايم\r\n","page_name":" 185 ","page_number":185},
  {"content":"\r\n\r\nشصت تهىدست گرسنه ، يا روزه داشتن شصت روز پياپى و يا آزاد كردن مؤمنى كه دربند است .\r\nو اگر تعمداً افطار به‌حرام كند علاوه بر قضا كفاره‌ى جمع نيز واجب مىشود ، كه اين هر سه را بايستى انجام دهد ، و اين‌جا بدل از آزاد كردن يك بنده بايستى بهاى يك انسان زرخريد را هم با ارزش آن زمان و با محاسبه قيمتش در اين زمان به‌مستمندان بپردازد ، و يا مؤمنى درگير و دار بدهى را از اين گير و دار نجات بخشد ، چه با پرداختن بدهيش و يا با وسيله‌اى ديگر كه اين‌هم آزاد كردن مؤمن دربند است .\r\nو اگر بيمار ، بيماريش تا رمضان ديگر ادامه يابد قضاى روزه از او ساقط نمىشود خصوصاً در صورتى كه در عدم بهبوديش مقصر باشد . زيرا « فَعِدَّةٌ مِنْ ايّامٍ أخَرَ » با اطلاقش زمان‌هاى سلامتى او را تا پايان عمر دربر دارد و روايات هم در نفى و اثبات متضاد است ، و احتياطاً كفاره‌ى اطعام هم اضافه‌ى بر قضا واجب است « 1 » .\r\nمسأله‌ى 432 - اگر شخص معذور پيش از تمام شدن رمضان بميرد بر ورثه او واجب نيست روزه‌هاى فوت‌شده‌ى او را قضا كنند ، زيرا از عهده‌ى او هم ساقط بوده است . و در صورتى هم كه قضاى نماز يا روزه برعهده‌ى او بوده و بدون عذر ترك كرده پس از مرگش برعهده‌ى كسى نيست . زيرا اين خود دينى مالى نيست تا از مالش پرداخت شود ، و تنها برعهده‌ى خودش بوده است ، به‌استثناى حج كه در حال زنده بودنش هم اگر استطاعت حالى و بدنى ندارد بايد نايب بگيرد ، زيرا اين خود عبادتى است سياسى و اجتماعى كه اگر مستطيعى معذور بود بايد ديگرى را نايب بگيرد ، مانند جنگ و جهاد اسلامى كه در اين صورت بايستى كسى را كه توان جنگ دارد با مال خود براى جنگ تجهيز كند .\r\nولى نماز و روزه كه تكليفى شخصى است كلًا نيابت‌بردار نيست . زيرا مورد خطاب\r\n\r\n\r\n","description":"","footnote":"\r\n( 1 ) - چنان كه ابن ابى عقيل و ابن بابويه فرموده‌اند و شيخ طوسى در كتاب خلاف ادعاى اجماع كرده ، و ابن زهره ، و ابن ادريس در كتاب سرائر و ابوالصلاح تقى حلبى و علامه در تحرير قضايش را بدون كفاره واجب دانسته‌اند ، و ابن جنيد جمع بين قضا و كفاره را به‌احتياط واجب ذكر كرده\r\n","page_name":" 186 ","page_number":186},
  {"content":"\r\n\r\nنماز و روزه ، در كتاب و سنت تنها خود مكلفانند ، و نيابت در هر حال نيازمند به‌دليل است ، و اين‌جا هرگز دليلى بر وجوب نيابت نيست « 1 » .\r\n\r\nمسائلى نوين\r\nمسأله‌ى 433 - اگر در افقى كه روزه‌دار است مغرب شد و افطار كرد و سپس با هواپيما سفرى كرد و پيش از مغرب به‌مقصدى ديگر كه هنوز مغرب نشده رسيد ، آيا اكنون هم بايستى هم‌چنان در حالت روزه بماند ؟ ظاهراً اين‌جا هم بايد تا مغرب آن افق امساك كند كه خود ملحق به‌روزه است ، و اين نيز مانند كسى است كه سهواً و يا عمداً روزه‌اش را افطار كرده كه در عين اين‌كه روزه نيست لكن تا آخر وقت ، امساك بر او واجب است ، ولى امساك نكردن در مسأله‌ى مورد بحث ترك روزه محسوب نمىشود و تنها حرام است .\r\nمسأله‌ى 434 - اگر در افق پيشين مغرب آن‌را درك كرد و لكن افطار نكرد و هم‌چنان به‌سير خود ادامه داد و به‌افق ديگرى كه هنوز مغرب نشده رسيد واجب است تا مغرب همان افق هم‌چنان در حالت روزه باقى بماند ، زيرا اطلاق آيه شريفه : « ثُمَّ أتِمُّوا الصِّيامَ إلَى اللَّيلِ » شامل اين افق نيز مىباشد در اين مورد افق روزه او مصداق دومى پس از گذشتن مصداق اول پيدا كرده و اطلاق و شمول اين آيه چنان موردى را مانند ساير مواردش زير پوشش دارد .\r\nمسأله‌ى 435 - در منطقه‌هايى كه شب و روز پياپى عادى ندارد ، كه چند ماه شب است و چند ماه روز حكم روزه اين است كه در هر يك از شب و روز پيوسته زمان را به‌طور برابر و يا هم‌چون نزديك‌ترين افق‌هايى كه شب و روز عادى دارند تقسيم كند ، و روزه را برحسب همان تقسيم‌ها انجام دهد ، چنان‌كه نماز هم به‌همين حساب تقسيم مىگردد . و بهترين افقى كه مقياس تمامى افق‌هاست افق مكه‌ى مكرمه است كه ام‌القرى است .\r\nمسأله‌ى 436 - در جاهايى كه شب و روز پياپى است ولى شب يا روز به‌اندازه‌اى بلند\r\n\r\n\r\n","description":"","footnote":"\r\n( 1 ) - در خصوص روزه ابن ادريس ، و علامة در كتاب منتهى اين نيابت را منع كرده‌اند\r\n","page_name":" 187 ","page_number":187},
  {"content":"\r\n\r\nاست كه طرف مقابلش ناچيز مىنمايد ، كه مثلًا روز ساعاتى چند و شب بسيار دراز و يا شب ساعاتى چند و روز بسيار دراز است ، در اين‌گونه افقهاى استثنايى ظاهراً وظيفه‌ى روزه با بلند و كوتاه بودن هم‌آهنگ مىشود ، و اگر به‌اندازه‌اى روز كوتاه است كه به‌حساب نمىآيد بايستى مقدارى از شب را كه با نزديك‌ترين افق‌هاى معمولى مناسب است - يا با افق مكه - به‌حساب روزه محسوب نمايد ، كه در نتيجه زمان افطار ديرتر از زمان رسمى آن افق خواهد بود ، و شايد هم « الى الليل » و نه « الى ليل » اشاره به‌اين است كه شب‌هاى معمولى شناخته‌شده پايان زمان روزه است و نه هر شبى كه مثلًا اگر روز يك ماه است بايد روزه را در طلوع فجر چنان روزى آغاز و تا آخر ماه كه آغاز شب است هم‌چنان به‌حالت روزه بماند !\r\nو بالاخره « حتى يتبين . . . » هم طلوع فجر معمولى شناخته شده است و هم « الى الليل » شب معمولى شناخته شده مىباشد ، و نه شب‌ها و روزهاى استثنايى كه در بعضى افق‌هاى كره زمين مىباشد .\r\nهم‌چنين آغاز وقت ظهر همان ظهر معمولى است چنان‌كه غروب هم كه پايان وقت نماز عصر است همان غروب معمولى است . و نه روزى كه مثلًا شش ماه است كه گمان كنيم آغازش آغاز روشنى و پايانش پايان روشنى و وسطش كه سرازير شدن خورشيد است ، در آخرين لحظه‌ى ماه سوم و اولين لحظه‌ى سر ماه چهارم باشد .\r\nروى اين اصل [ قرآن كريم 
  ] تنها اوقات نمازهاى پنج‌گانه و روزه‌هاى معمولى و شناخته شده را بيان كرده ، و حكم افق‌هاى استثنايى برمبناى تقسيم پنج‌گانه‌ى بيست و چهار ساعت به‌دو نيمه بخش مىشود ، و پنج وقت مشخص براى پنج نماز را بايد در چنان روز و شب‌هاى غيرمعمولى با محاسبه‌اى كه ذكر شد انجام داد و از آغاز اين روز طولانى يا شب طولانى وظيفه روز و شب آغاز مىشود .\r\nو سزاوار است همان‌طورىكه بارها گفتيم افق « ام‌القرى » كه افق مكه معظّمه است براى ساير افق‌هاى استثنايى جهان ميزان و ملاك قرار داده شود و تمام افق‌هاى استثنايى با اين ملاك و ميزان مورد سنجش و مقايسه قرار گيرد .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nو چنان‌كه آيات محكمات مرجع آيات متشابهاتند ، كه آن‌ها « أمُّ الكِتاب » و اين‌ها فرزندانشان به‌شمار مىآيند ، موارد متشابه اوقات نماز و روزه نيز به ام‌القرى برگشت مىكند كه زمان آن‌جا نيز ام الزمان و بقيه زمان‌ها مواليد اويَند ، و روى اين اصل در افق‌هايى كه شب و روز عادى نيست - دست‌كم بهترين افقى كه مقياس است - ميزان افق مكه مكرمه است كه نوعاً شب و روز آن‌جا برابر است ، علاوه براين‌كه از نظر كلى هم افق مكه معتدل‌ترين ميزان‌ها براى شب و روزهاى غير عادى كره زمين است ، مانند شب‌هايى كه بيش از حد معمول تا شش ماه يا كم‌تر و يا بيشتر است و روزهايش نيز چنان است .\r\n\r\nاعتكاف\r\nمسأله‌ى 437 - اعتكاف داراى شرائطى زمانى و مكانى و انسانى است كه در كتاب‌هاى فقهى و رساله‌هاى عملى نيز از آن‌ها ياد شده ، و در برخى از آن‌ها مانند اين شرط كه اعتكاف حتماً بايد در مسجد جامع باشد مورد اختلاف واقع شده است ، و لكن برمبناى آيه‌ى « و انتم عاكفون فى المساجد » ( سوره‌ى بقره ، آيه‌ى 187 ) در تمامى مساجد اعتكاف جايز است « 1 » زيرا « المساجد » كه در اصطلاح لغوى جمع با لام استغراق است تمامى مساجد را در بردارد . گرچه در مسجد جامع جامع‌تر و در مسجد النبى و مسجدالحرام - به‌ترتيب - استحبابش بيشتر از مساجد ديگر است ، ولى اختصاص به‌مساجد جامع و يا خصوص مساجد چهارگانه‌ى : مسجدالحرام ، مسجدالنبى ، و مسجد كوفه و مسجد بصره ندارد ، بنابراين اعتكاف در كل مساجد جائز و بحسب مراتب داراى فضيلت مىباشد « 2 » و گرنه بيشتر مكلفان كه خواهان اعتكافند از اين عبادت محروم خواهند ماند كه خود موجب نگرانى آن‌ها است ! و اصولًا كارى مستحب - در حد توان -\r\n\r\n\r\n","description":"","footnote":"\r\n( 1 ) - چنان‌كه ابن ابى عقيل فرموده ، و لفظ « جامع » در شرايع از نظر لغت كل مساجد را در بردارد\r\n( 2 ) - بر خلاف فتواى اكثر فقيهان چنان‌كه شهيد اول در كتاب دروس نقل كرده ، و در كتاب منتهى مشهور ، و از سيد مرتضى و شيخ طوسى و ابن زهره نقل اجماع شده ، و على بن بابويه اعتكاف را ويژه مساجد شهرها دانسته كه هيچ‌كدام از آن‌ها به‌آيه شريفه توجه نكرده‌اند .\r\n","page_name":" 189 ","page_number":189},
  {"content":"\r\n\r\nبراى تمامى مؤمنان مستحب است ، مگر آن‌كه آن مستحب ، زمان و يا مكانى معين داشته باشد كه در اعتكاف ، هم زمان فضيلتش در سنت قطعيّه مشخص شده و هم در رابطه با مكان اعتكاف نيز قرآن كريم : « المساجد » فرموده كه كل مساجد را شامل است .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nخمس\r\nمسأله‌ى 438 - « خمس » و « زكات » و ساير ماليات‌هاى مستقيم و غير مستقيم اسلامى به‌منظور نيازهاى فردى و اجتماعى روحى و جسمى مسلمين و دولت اسلامى مقرر شده است ، كه در حقيقت اين ماليات‌ها پول‌هايى است كه از براى نگهبانى جان و مال و عرض و عقل و عقيده و فروع اين نواميس اسلامى بايستى پرداخت شود .\r\nو اگر هم فرض كنيم اين مالياتها هيچ‌گونه پىآمدهايى به‌نفع پرداخت كنندگانش نداشته باشد با توجه به‌اين‌كه تمامى اين اموال و صاحبانش ملك خدايند ، كه بدن و نيروهاى بدنى و فكرى و علمى ، و كلّيه نعمتهاى زمينى و هوايى و دريايى همه و همه از رحمت‌هاى الهى است ، مثلًا زارعى كه تخمى مىكارد و نهالى مىنشاند ، كارى را كه كرده - در عين حال كه همه‌اش به‌حول و قوه‌ى خدادادى است - در برابر آب و هوا و زمين و ذخيره‌هاى زمينى كه نتيجه‌ى كاركرد زارع نيست ، بسى ناچيز به‌حساب مىآيد ، بعلاوه اين‌كه كاركردشان نيز به‌حول و قوه‌ى الهيه است ، درصد كوشش زارع نسبت به‌عطاياى رباّنى بسى ناچيز است ، كه حداقل بيش از نيمى از درآمدشان نتيجه‌ى آن‌ها نيست ، بلكه همان آب و هوا و زمين و رويانيدنى است كه همه‌اش در اختصاص\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nحضرت اقدس الهى است . با توجه به‌اين مسائل چگونه مىشود خمس و زكات كه دستور خداى تعالى و مالك اصلى زمين و زمان است ناديده گرفت .\r\nاكنون كه خداى تعالى از شما مىخواهد دو و نيم ، يا پنج ، يا ده درصد زكاتى را ، و يا بيست درصد : خمس را از درآمدتان را به‌مصرف‌هاى مقرره شرع برسانيد ، كه آن هم در حقيقت بازگشتش به‌سود خود شما است ، آيا در اين صورت درست است كه به‌گمان اين‌كه اين‌ها همه دسترنج شما است از پرداخت حقوق الهى آن‌ها خوددارى كنيد ؟ در صورتى كه اگر هم فرضاً درصدى را خداى تعالى در اموال شما مقرّر نفرموده بود بازهم به‌حكم وجدان و انصاف لازم بود خودتان درصدى از اموالتان را بدين‌منظور مقرر كنيد چرا كه شما بنده و پرورده‌ى خداييد ، و همه‌ى حول و قوه‌ى شما از آن او است كه « العَبْد وَ ما فى يَدِه كانَ لِمَوْلاه » « بنده و آن‌چه در دست دارد مال مولاى او بوده است » بنابراين با اين باور و ديدگاه مسلماً پرداخت خمس و زكات براى شما بسيار آسان و راحت خواهد شد » .\r\nمسأله‌ى 439 - خمس هرگز در اختصاص غنايم جنگى نيست ، گرچه در ضمن آيات جنگ آمده ، ولى آياتى مانند « فَعِندَ اللَّهِ مَغَانِمُ كَثِيرَةٌ » ( 4 : 94 ) كه « براى خدا غنيمت‌هاى بسيار است » لغت غنيمت را از اختصاص خيالى جنگى بيرون مىبرد زيرا براى خداى تعالى جنگى متصور نيست تا غنايمى جنگى داشته باشد ، بلكه تمامى اموال - و خود صاحبان اموال - كلًا غنيمت و ملك خدايند و اين « ماغنتم » خود از مهم‌ترين درآمدهاى اسلامى است ، زيرا زكات كه از 5 / 2 درصد تا 5 و تا 10 درصد است حد متوسطش 6 درصد ولى خمس 20100 است .\r\nدر آيه‌ى خمس از كلمه‌ى « مِنْ شَى » به‌خوبى استفاده مىشود كه تمامى فوايد و عايدات مورد خمس قرار گرفته و هيچ چيز از آن استثناء نشده و در صحيحه على بن مهزيار « 1 » و مانندش نيز همين عموميت در غنائم و فوائد با استناد به‌آيه‌ى\r\n\r\n\r\n","description":"","footnote":"\r\n( 1 ) - در اين صحيحه آمده است كه : فأما الغنائم و الفوائد فهى واجبه عليهم فى كل عام قال‌اللَّه تعالى و اعملوا انما غنمتم من شى فان للَّه‌خمسه و للرسول و لذى القربى . . . و الغنائم و الفوائد - يرحمك اللَّه - فهى الغنيمه يغنمها المرء و الفائدة يفيدها ، و الجائزة من الإنسان للإنسان التى له خطر و الميراث الذى لايحتسب من غيراب و ام و لا ابن و مثل عدو يستسلم فيوخذ ماله و مثل مال يوجد و لا يعرف له صاحب و من . . . ( التهذيب 1 : 390 )\r\n","page_name":" 192 ","page_number":192},
  {"content":"\r\n\r\nخمس استفاده مىشود « 1 » ، و مواردى كه با اختلافات كم و بيش آن‌ها استثنا شده نيازمند به‌دليل قاطعى است كه ما هنوز چنين دليلى را نيافته‌ايم و ادّله‌اى را كه آقايان خيال فرموده‌اند ، و با آن‌ها خواسته‌اند آيه‌ى شريفه را از دلالت قطعى ساقط كنند نزد ما دليل نيست و اصولًا هر دليلى كه بر خلاف [ قرآن كريم 
  ] باشد نه تنها دليل نيست بلكه عليل و ذليل است .\r\nو به‌لحاظ اين‌كه « غنيمت » نوعاً مالى است كه بدون زحمت و يا با زحمت كمى به‌دست مىآيد ، تقريباً تمامى مواردى كه آقايان استثنا نموده‌اند مثل مال الإرث و مهريه « 2 » ، هبه : « بخشش » هديه « تعارفى » و مانند اين‌ها نه تنها مستثنى نخواهند بود ، بلكه تمامى اين‌ها از موارد مسلمه‌ى خمس به‌شمار مىآيند ، و استثناى آن‌چه كه ذكر كرده‌اند هيچ‌گونه دليل درستى ندارد و بر خلاف آيه‌ى مباركه خمس است .\r\nو احتمال مىرود كه آيه خمس بيانگر مرحله‌ى سوم و پايانى زكات باشد ، كه نخست در عهد مكى به‌علت كمبود مالى نصابى هم نداشته ، و اين نصاب مدنى از ميانگين 6100 به 20100 رسيده و لفظ زكات ، صدقه ، و مانندش در دو عهد مكى و مدنى تمامى نصاب‌ها را و در آخر كار خمس را دربر دارد ، كه زكات پيشين ميانگينش 6100 بوده و سپس همين زكات را خداى تعالى با لفظ « خمس » به 20100 رسانيده است ، گرچه با اين اوصاف برمبناى رواياتى بسيار پرداختن زكات هم افزون بر خمس واجب است ، زيرا كل روايات نصاب از عهد مدنى آغاز و تا آخرين عهد عصمت از امامان معصوم عليه السلام\r\n\r\n\r\n","description":"","footnote":"\r\n( 1 ) - از فقهاى اهل سنت ابوالغاليه‌ى رياحى با وجوب خمس در كل اموال موافق است\r\n( 2 ) - ابوالصلاح تقى حلبى ، شهيد اول در لمعه ، و در روضه ، هبه و هديه و ميراث را از موارد خمس مىدانند و از معاصران مرحوم آقاى حكيم مهريه را كلًا ، و ارث از غير پدر و فرزند را از موارد خمس مىدانند ، و اگر ارثى برايش از هر مورثى چه نزديك و چه دور باشد رسد برحسب فتواى مرحوم آقاى حكيم ، خويى ، ميلانى ، خوانسارى و شريعتمدارى كلًا مورد خمس است\r\n","page_name":" 193 ","page_number":193},
  {"content":"\r\n\r\nاز رسول گرامى همراه خمس آن را واجب دانسته‌اند . كه در موارد ويژه‌ى نه‌گانه‌ى نصاب ، محور و محك مواردى مشابه آن‌هاست ، مانند برنج و ذرت و . . . كه ملحق به گندم و جو است ، و از ميوه‌جات مانند زردآلو ، سيب ، پرتغال ، خيار و امثال اين‌ها عيناً يا قيمتاً ملحق به‌خرما و كشمش مىباشد و حيواناتى حلال گوشت همانند - آهو ، ماهى ، مرغ و خروس و حتى مانند حيواناتى كه گوشتشان مرجوح است مثل اسب ، الاغ و امثال اين‌ها كلًا ملحق به‌گاو و گوسفند و شتر مىباشد كه وجوب زكات در همه اموال ثابت و واجب مىباشد . ساير اموالى هم كه همانندى از نه مورد زكات ندارند . حسابشان با نصاب پولى كه 5 / 2 درصد است خواهد بود .\r\n\r\nموارد پرداخت خمس\r\nمسأله‌ى 440 - « خمس » كه برحسب نص آيه‌اش در اختصاص موارد شش‌گانه است ، سه بخشش مال امام و سه بخش ديگرش در اختصاص كل يتيمان ، بىنوايان و در راه‌ماندگان مسلمان است . و در اين اختصاص هم در كل فرقى ميان ساداتى كه از طرف پدر يا مادر و يا از هر دو طرف منسوب به‌پيامبر صلى الله عليه و آله بزرگوارند و يا به‌كلى سيد هم نيستند هرگز نيست ، و در صورت ويژگى سادات هم فرقى ميان سادات پدرى و مادرى نيست « 1 » كه كلًا مادر نخستينشان حضرت زهرا عليهما السلام است ، و اگر سيادت و ذريه‌ى\r\n\r\n\r\n","description":"","footnote":"\r\n( 1 ) - چنان‌كه سيد مرتضى علم الهدى اختصاص به‌نسبت پدرى را منكر است و علامه هم در قواعدش شرط انتساب به‌پدر را عَلى رأىٍ گفته و در مستند نراقى است كه نسبت مادرى را از وسيله‌ى ابن حمزه نقل كرده چنان‌كه بعضى از بزرگان گفته‌اند و صاحب حدائق هم بر اين نظر اصرار دارد ، و نيز حلى و معين الدين مصرى و شيخ مفيد و قاضى و قطب راوندى و فضل بن شاذان و ابن ابى عقيل و ابى الصلاح و شيخ طوسى در خلاف و ابن زهره و ابن جنيد و شيخ احمد متوج بحرانى و مقدس اردبيلى و مير محمد باقر داماد و ملا محمد صالح مازندرانى و سيد نعمت اللَّه جزائرى و شيخ عبداللَّه بحرانى بر اين رأى متفقند . و بالاخره در گرفتن نيمه دوم خمس سيادت شرط نيست ، علاوه بر اين‌كه سيادت نيز در انحصار بنى هاشمى نمىباشد زيرا هرگز خبرى درست در اين باره نداريم به‌جز خبر « و اما المنسوبون بامّهاتهم الى هاشم فقد قال اللَّه فيهم « ادعوهم لآبائهم » ولى اين آيه درباره‌ى پسرخواندگان است نه فرزندان دخترى و گرنه حسنين عليهما السلام هم از پسرخواندگان پيامبرند و نه از فرزندانش ! ، و در هر صورت انتساب پدرى شرط سيد بودن نيست و نيمه دوم خمس نيز هم‌چون نيمه‌ى اولش ، در كل اختصاصى به‌سادات ندارد . و اگر اختصاصى هم داشت همگى آنان را شامل بود\r\n","page_name":" 194 ","page_number":194},
  {"content":"\r\n\r\nپيامبر صلى الله عليه و آله و سلم بودن در اختصاص اين باشد كه از طرف پدر اين انتساب ثابت باشد ، هيچ سيدى در عالم به‌جز خود حضرت زهرا عليهما السلام باقى نخواهد ماند .\r\nوانگهى اختصاص « ذريه‌ى رسول » به‌آنان كه از طرف پدر مشرَّف به‌اين انتسابند همگى ائمه يازده‌گانه بعد از اميرالمؤمنين عليه السلام را از « ذريه‌ى رسول‌بودن » بيرون مىكند ، و خود اين‌كه آيا با انتساب از طرف مادر ذريه و فرزند رسول صلى الله عليه و آله و سلم بودن ثابت مىشود يا نه اين خود از موارد اختلاف و نزاع ميان ائمه‌ى معصومين عليها السلام و دو گروه معاندشان بنىاميه و بنىعباس بوده است ، كه آن بزرگواران براى اثبات سيادت و ذريه‌ى رسول بودنشان به‌آياتى چند از [ قرآن كريم 
  ] تمسك كرده‌اند « 1 » . و از طرفى هم مستثنا كردن فرزندان پيامبر صلى الله عليه و آله و سلم كه از طرف پدر به آن حضرت نمىرسند هرگز دليلى به‌جز شعرى جاهلى و روايتى جاهلى ندارد كه شعرش :\r\n بَنُونا بَنُوا أبناءِنا وَ بَناتُنا * بَنُوهُنَّ أبْناءُ الرِّجالِ الأغارِبِ \r\n« پسران ما پسران پسران مايند ، و دخترانمان پسرانشان پسران مردانى غريب و دور از مايند » .\r\nو اسلام اين خيال واهى جاهلى را مانند ساير جاهليت‌ها به‌كلى از ميان برده ، و انتساب از طرف پدر و مادر را يكسان شناخته است ، و چنان‌كه درباره‌ى تمامى مواليد مىفرمايد « يَخْرُجُ مِنْ بَيْنِ الصُّلْبِ وَ التَّرائِبِ » ( سوره‌ى طلاق ، آيه‌ى 86 ) « از ميان صلب پدر و ترائب ( سينه‌هاى ) مادر بيرون مىآيد » و خيال اين‌كه پسر از نطفه پدر است و دختر از نطفه مادر است را نقش بر آب مىنمايد .\r\nو روايت جاهلى كه هم‌آهنگ با اين شهر جاهلى است روايتى است تنها و يتيم و\r\n\r\n\r\n","description":"","footnote":"\r\n( 1 ) - مانند « ابناءنا و ابناءكم » ( 3 : 61 ) كه مراد حسنين عليه السلام مىباشند و نيز پس از آيه‌ى ( 4 : 83 ) كه نام ابراهيم آمده ، در آيه‌ى 84 ، « و من ذريته » است در آيه‌ى 85 ، عيسى عليه السلام هم از ذريه ابراهيم محسوب شده با اين‌كه حضرتش از نواده‌هاى دخترى حضرت ابراهيم عليه السلام است\r\n","page_name":" 195 ","page_number":195},
  {"content":"\r\n\r\nمفصل كه در اين باره مىگويد :\r\n« وَ مَنْ كانَتْ أمُّه مِنْ بنى هاشمَ وَ أبُوهُ مِنْ سائِرِ قُرَيشٍ فَإنْ الصَّدقاتِ تَحِلُّ لَهُ و لَيسَ لهُ مِنَ الخمسِ شئٌ لأنَّ اللَّه يَقول ادعُوهُمْ لآباءهِمْ » « 1 » .\r\n« و اما كسى كه مادرش از بنىهاشم است و پدرش از بقيه‌ى قريش صدقات براى او حلال است ، و از خمس سهمى ندارد زيرا خداى تعالى فرموده آن‌ها را به‌پدرانشان نسبت دهيد » .\r\nولى با توجه به‌اين‌كه « أدعوهم لآبائهم » تنها درباره‌ى پسرخواندگان است ، چنان نتيجه مىشود كه هيچ يك از ائمه عليها السلام نيز انتسابى به‌پيامبر صلى الله عليه و آله و سلم ندارند زيرا تنها از طريق مادرشان حضرت زهرا عليها السلام به آن حضرت مىرسند .\r\nو جاى بسى تحير و تعجب است كه جمهور فقهاى ما اصرار دارند كه اين شعر جاهلى و اين حديث جاهلى اين‌گونه بر كرسى نشانده شود كه از شرائط اصليه‌ى فرزند پيامبر و سيد و ذريه پيمبر بودن اين باشد كه از طريق پدر چنان انتسابى را داشته باشد .\r\nو اگر تنها انتساب از طرف پدر به پيامبر ميزان ذريه پيامبر بودن باشد تنها حضرت زهرا عليها السلام ذريه پيامبر است و بس ، زيرا تمامى فرزندان حضرت زهرا كه از حضرت على عليه السلام مىباشند هرگز از طرف پدر با پيامبر نسبتى ولادتى ندارند .\r\nو بالاخره از سياه‌ترين چهره‌هاى فقه ما همين است كه ذريه‌ى پيامبر صلى الله عليه و آله و سلم و سيد بودن را در انحصار اين بدانيم كه تنها در رابطه‌ى با پدر باشد و نه مادر ، و آيا - اگر هم تنها انتساب پدرى سيادت‌آور باشد - اين تنها هاشم است كه انتساب به‌او سيادت‌آور مىباشد و نه پيامبر صلى الله عليه و آله و سلم ؟ مگر به‌حساب اين‌كه او هم از نسل هاشم است ؟ !\r\nدر حالى كه اصولًا سيد به‌معنى آقا و بزرگوار است . چنان‌كه لغت قرآنى و غير قرآنى بر اين حقيقت گواه است . چه « سيّد » بزرگ شايسته مانند حضرت يحيى عليه السلام كه « سَيِّداً وَ حَصُوراً » ( سوره‌ى آل عمران ، آيه‌ى 39 ) است . و چه سيد ناشايسته كه « أطَعْنا سادَتَنا وَ كُبَرَآءَنا فَأضَلُّوانا السَّبيلَاْ » ( سوره‌ى احزاب ، آيه‌ى 67 ) كه آن سيد بزرگ فضيلت است و اين سيد بزرگ\r\n\r\n\r\n","description":"","footnote":"\r\n( 1 ) - كافى ( 1 : 540 ) و تهذيب ( 1 : 386 ) و استبصار ( 2 : 56 )\r\n","page_name":" 196 ","page_number":196},
  {"content":"\r\n\r\nرذيلت ، و سيادت محمدى صلى الله عليه و آله و سلم برگزيده‌ى سيادت‌هاى فضيلت است ، چنان‌كه سيادت شيطانى برگزيده‌ى سيادت‌هاى رذيلت است ، و ميانگين اين دو سيادت‌هاى ديگر است ، و بالاخره « سيّد » كلًا به‌معناى آقاست چنان‌كه درباره‌ى شوهر زليخا آمده كه « وَ أَلْفَيَا سَيِّدَهَا لَدَى البابِ » ( سوره‌ى يوسف ، آيه‌ى 25 ) و آيا سيادت و بزرگوارى حضرت اقدس رسول اللَّه صلى الله عليه و آله و سلم به‌اين است كه از فرزندان هاشم است ؟ هرگز ! بلكه درست عكس اين است كه چون هاشم جد پيامبر عظيم‌الشان است از او كسب سيادت و بزرگى مىكند چنان‌كه از على عليه السلام پس از حضرتش فرزندانش سيادتى فروتر كسب كرده‌اند . و در « نور على نور » حضرت محمد صلى الله عليه و آله و سلم و حضرت على عليه السلام فرزندانشان در اين ميان كه سيادتى دوگانه كسب كرده‌اند سيادت محمدىشان از سيادت علوى شان برتر است .\r\nبلكه سيادت حضرت على عليه السلام هم براساس ارتباط نسبى ، جسمى و معنوى با حضرت محمد صلى الله عليه و آله است .\r\nو اين‌جا آيه‌ى خمس « أولى الْقربى » را بخش سوم از دو گروه مقرر كرده كه طبعاً بستگان نزديك‌تر پيامبر صلى الله عليه و آله همين سيزده معصوم ديگرند و بس و سپس « وَ الْيَتامى وَ الْمَساكينَ وَ ابْنِ السَّبيلِ » ( سوره‌ى انفال ، آيه‌ى 41 ) هم اگر در اختصاص سادات باشد كه نيست ، تنها محورش به‌گونه‌ى مطلق بستگان آن حضرتند كه با « أولى الْقربى » در اين بستگى هم‌آهنگى دارند .\r\nو بالاخره سيد و ذريه پيامبر بودن نه از ديدگاه قرآن و نه از ديدگاه سنت در انحصار ارتباط از طريق پدر نيست ، و تنها چنان‌كه گذشت دليل اين انحصار شعرى جاهلى و روايتى جاهلى است كه فتوا دادن بر اين مبنى خود فتوايى جاهلى است و ديگرچه بايد گفت ؟\r\nمسأله‌ى 441 - موارد شش‌گانه‌ى خمس كه به‌دو بخش سهم امام و ديگران تقسيم شده است ، تمامى اين‌ها به‌ميزان استحقاق بخشى از خمس را دريافت مىدارند و نه آن‌كه به‌طور مساوى ، كه مثلًا در صورت اختصاص بخش دوم به‌حضرت زهرا عليه السلام كه تنها فرزند پيامبر بزرگوار است . هر سه بخش سهم سادات را در اختصاص خود قرار\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nدهد ؟ هرگز ! بلكه آن حضرت حتّى به‌اندازه‌ى كفاف خودش نيز دريافت نمىكرد .\r\nمسأله‌ى 442 - سه بخش اول خمس كه در اختصاص خدا و رسول صلى الله عليه و آله و سلم و امامان عليها السلام مىباشد مصرفش تقويت اصول و فروع دين در ميان مكلفان است ، كه « للَّه » مصرفش شؤون الوهيت و « للرَّسولِ » براى شؤون رسالت و « لِذِىالْقُرْبى » براى شؤون امامت پس از رسول گرامى صلى الله عليه و آله است « 1 » و سر جمعش جميع شؤون اساسى دين است كه بايستى با مصرف اين سه بخش تقويت و تبليغ شود و شرطش فقر عاملان اين‌گونه تبليغات هم نيست ، بلكه تنها شرطش حاجت مكلفان به‌آگاهى شايسته و بايسته‌ى نسبت به‌اين پايه‌هاى دين است .\r\nمسأله‌ى 443 - سه بخش دوم در اختصاص يتيمان و مستمندان ، و ابن السبيل است يعنى كسانى كه در راه خدا از زندگى معمولى خود وامانده و از مال و كارشان باز مانده‌اند كه سر جمع نيازمندانى كه يا به‌علت يتيم بودن و يا گسستن از كارهاى زندگىساز ، و يا كوتاهى و نارسايى فعاليت‌هايى كه انسان را بىنياز مىكند ، و نه كوتاهى از روى تنبلى ، كه كوتاهى از انجام وظايف معيشتى است ، و نه تنبل‌پرورانى ، و هرگز خمس در اختصاص سادات هم نيست ، زيرا اولًا الف و لام استغراق همگى مذكوران را شامل مىشود ، و استثناى غير سادات به‌اصطلاح استثناى اكثر افراد و مستهجن است ، و در ثانى اين چگونه تقسيم جاهلانه و ظالمانه‌اى است كه نصف خمس كه 10100 از كل اموال است مربوط به‌سادات - آن هم سادات پدرى - باشد كه كلًا درصد كمى از فقراى اسلامند ، ولى زكات كه ميانگينش 6100 و برحسب فتاواى اكثر آقايان از نه قسم اموال است مربوط به‌سائر فقراى اسلام كه صدها برابر بيشتر از فقراى ساداتند مىباشد ، و چنان‌چه زكات هم برحسب آن‌چه از آيات و رواياتى مىفهميم از كل اموال باشد باز هم 6100 براى اين درصد زياد بسيار كم و 10100 براى آن درصد كم بسيار زياد است .\r\nمسأله‌ى 444 - در صورتى كه دولت اسلامى با رهبرى كه ولى امر مسلمين است . كه\r\n\r\n\r\n","description":"","footnote":"\r\n( 1 ) - چنان كه استادمان مرحوم آيةاللَّه‌العظمى آقاى شيخ محمدعلى شاه‌آبادى هم مىفرمودند\r\n","page_name":" 198 ","page_number":198},
  {"content":"\r\n\r\nطبق موازين اسلامى رياست دولت اسلامى را عهده‌دار است تحقق يابد ، شايسته است تمامى خمس را هم‌چون زكات به‌عنوان بيت‌المال مسلمين در اختيار او گذاشت ، و در غير اين صورت مىتوان در مصرف‌هاى شرعى مقرر مصرف نمود و اختصاصى هم به‌مرجع تقليد شما يا غير شما ندارد مگر آن‌كه حفظ مصالح عمومى مسلمين و نگهبانى نظام حوزه‌ى اسلام چنان اقتضايى را داشته باشد ، و اين هم در صورتى است كه رياست حوزه در انحصار شخص خاصى باشد كه در غير اين صورت ميان سرپرستان حوزه هر يك به‌اندازه‌ى صلاحيتشان پخش شود نه اين‌كه به‌بعضى آن‌قدر بدهند كه در پول غرقش كنند و نسبت به‌ديگران كه شايد عنداللَّه اجرو قربشان از آن عده به‌مراتب بيشتر و يا مساوى باشند اين‌قدر بىتفاوت بمانند .\r\nو بالاخره هيچ دليلى وجود ندارد كه سهم امام عليه السلام را در اختصاص مرجع تقليد قرار دهى تا چه رسد كه در اختصاص مرجع تقليدِ خمس‌دهنده باشد .\r\nو شما مىتوانيد سهم امام عليه السلام و سهم فقرا را به‌هر مجتهدى عادل به‌شرط آن‌كه مبنا و اساس كارش فقط و فقط كتاب و سنّت قطعيّه باشد ، ولاغير . و يا هر شخص عادلى كه اطمينان دارى آن را در موارد مقرره‌ى شرعيه مصرف مىكند بپردازيد ، و يا خودتان مستقيماً عهده‌دار مصرف آن گرديد .\r\nمسأله‌ى 445 - خلاصه و نتيجه‌ى بحث درباره‌ى خمس نخست عدم اختصاص سيادت از طرف پدر است ، و دوم عدم اختصاص سه بخش خمس كلًا به‌سادات است .\r\nمسأله‌ى 446 - قاعده‌ى « الْخُمْسُ بَعْدَ الْمَؤنَةِ » ظاهراً مخارج تجارتى و مانندش را شامل است ، و نه تمامى مخارج ساليانه‌ى خمس‌دهنده را ، و اگر هم مقصود مخارج ساليانه‌ى خمس‌دهنده باشد بدين‌معنى نيست كه تنها خمس باقيمانده برعهده‌ى شما است ، بلكه خمس تمامى درآمد با حساب مخارج سال محاسبه مىشود . و از لحاظ آن‌كه « غَنِمْتُمْ » منفعت خالص است و نه آن‌چه هم كه براى به‌دست آوردن اين منفعت خرج كرده‌اى ، روى اين اصل تمامى منافع باقيمانده‌ى مورد خمس است ، جز در صورتى كه به‌اين ترتيب براى مصارف ساليانه‌ات كافى نباشد ، كه با محاسبه‌ى چنان جريانى بايستى\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nخمس مالت را به‌استثناى نياز سالانه‌ات بدهى ، و بنابراين واجب است كه خمس را مانند ساير موارد هفتگانه‌اش از تمامى منفعت حساب كنى ، و نه با استثناى مؤنه‌ى سال .\r\nو اصولًا مؤنه و مخارج سال هرگز در هيچ نصى وارد نشده است ، روى اين اصل نمىتوان « ما غَنِمْتُمْ » را اختصاص به‌منافعى داد كه پس از مخارج سالش باقيمانده است ، و حتى اگر نصى هم در اين باره داشتيم به‌اين سادگى نمىتوانستيم « ما غنمتم » آيه‌ى خمس را تخصيص به‌باقيمانده‌ى منافع سال بدهيم ، و از لحاظ اين‌كه « ما غنمتم » منفعت خالص است « الخمس بعد المؤنه » به‌عنوان تفسيرى براى « ما غنمتم » مىباشد ، و چنان‌چه « بعد المؤنه » به‌معنى خمس باقيمانده باشد اين خمس ما غنمتم ده‌ها برابر كم‌تر از خمس اصلى خواهد بود كه خمس باقيمانده است ، و نه خمس تمامى درآمد شما .\r\nمسأله‌ى 447 - اگر در اثر قناعت كردن چيزى از مؤنه سالش زياد بيايد بايستى خمس آن را تماماً بپردازد ، اگر در اثر زياده‌روى در مصرف گرچه اسراف و تبذير هم نباشد چيزى زياد نيايد و يا كم‌تر از معمول بماند بايستى خمس مصرف اضافى را نيز بپردازد ، مثلًا اگر مالى را به‌زن يا فرزندش ببخشد كه در شأن و وظيفه‌ى او نيست ، و يا مسافرتى برود كه از وضع شغلى و نياز معمولى او بيرون است ، در چنان مواردى هم آن‌چه بيش از مصرف معمولى و روزمرّه خود خرج كرده بايستى خمسش را بپردازد .\r\nمسأله‌ى 448 - كسى كه مخارجش برعهده‌ى ديگرى است و نيازى به‌مصرف كردن مال خود ندارد بايستى خمس تمامى درآمدش را بپردازد زيرا مصرفى ندارد .\r\nمسأله‌ى 449 - اگر مالى به‌هر وسيله‌اى و به‌هر عنوانى به‌دست او برسد كه معلوم است خمسش داده نشده بايستى خمس آن را بپردازد و سپس آن‌چه را پرداخته از دهنده‌ى پول بگيرد ، مگر در صورتى كه گرفتن پول حق لازم شرعى او نبوده مانند هبه و هديه ، ولى اگر پول خمس نداده به‌عنوان تجارت يا اجاره بوده حق دارد خمسى را كه مىدهد از طرف مطالبه كند .\r\nمسأله‌ى 450 - با مالى كه خمسش داده نشده نمىتواند هيچ‌گونه معامله‌اى انجام دهد ، مگر در صورتى كه معامله با عين آن مال نباشد و برحسب معمول برعهده‌ى خود\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nبگيريد ، و سپس از اين مال مورد خمس بدهى خود را بپردازيد ، كه در اين صورت معامله صحيح است . ولى به‌مقدار خمس به‌طرف معامله مديون خواهيد بود . اما طرف معامله نسبت به‌خمس اين مالى كه دريافت كرده خيار تبعّض صفقه « 1 » دارد ، كه يا اين بخش را هم از مالى خالص دريافت كند و يا معامله را برهم زند .\r\nمسأله‌ى 451 - گذشتن سال در مورد پرداختن خمس فقط مهلت و توسعه‌اى از جانب شارع مقدس است ، و نه آن‌كه پيش از گذشت سال خمس برعهده‌ى صاحب مال نباشد ، زيرا درآمدها و مصارف ساليانه يك جا معلوم نيست ، خصوصاً براى زارعان و تاجران و مانندشان والّابايد خمس هر منفعتى را به‌هنگام همان منفعت بپردازيد ، البته در صورتى كه مىدانيد در آخر سال اضافه بر مخارجتان چيزى خواهد ماند كه وافى به‌اين پرداخت باشد .\r\nمسأله‌ى 452 - چون « غَنِمْتُمْ » غنيمت و منفعت فعلى است ، بنابراين اگر قيمت جنسى كه براى تجارت خريده بالا برود و به‌اميد بالا رفتن و يا هر جهت عقلايى ديگر در فروش آن تأخير كند و قيمت تنزل كند ، خمس مقدارى كه قبلًا بالا رفته بوده بر او واجب نيست ، ولى اكر تأخير در فروش عقلايى نبوده و اين ضرر به‌حساب ضرر عمدى آيد ظاهراً بايستى خمس مقدارى را كه بالا رفته بود بپردازد « 2 » .\r\nمسأله‌ى 453 - نخستين سرمايه‌اى كه براى تجارت و يا زمينى كه براى زراعت و يا ابزارى كه براى تجارت و كارش ضرورى بوده از مؤنه محسوب مىشود ، ولى آن‌چه را كه بعداً براى گشايش بيشتر از ضرورت عادى به‌سرمايه‌اش مىافزايد از مؤنه حساب نمىشود و بايستى خمس آن را بپردازد .\r\nمسأله‌ى 454 - جهيزيه‌ى دختر در حد معمولش جزو مؤنه است چه يك جا خريدارى كند و چه تدريجى ، و اگر پولى را كم كم براى تهيه‌ى جهزيه كنار گذارد و به‌همين ترتيب سال يا سالهايى بر او بگذرد اين پول كه به‌حساب مؤنه آمده خمس ندارد چنان‌كه مالى\r\n\r\n\r\n","description":"","footnote":"\r\n( 1 ) - چون قسمتى از اين مال مربوط به‌دهنده نيست ، خريدار اختيار دارد كلًا معامله را فسخ كند\r\n( 2 ) - چنان‌كه مرحوم آقاى حكيم هم فرموده‌اند\r\n","page_name":" 201 ","page_number":201},
  {"content":"\r\n\r\nكه شما را مستطيع كرده و يا مخارجى ديگر مانند پولى كه براى خريد خانه و يا لوازم ضرورى زندگى مجبور است كم‌كم آن‌ها را فراهم نمايد گرچه پس از سال خمس باشد چون همه اين‌ها نيز به حساب مؤنه است مورد خمس نيست .\r\nمسأله‌ى 455 - اگر خانه‌ى مسكونيش را به‌منظور خريدن خانه‌ى مناسب‌ترى كه در شأن اوست بفروشد و تا گذشتن سال خانه‌ى مورد نظرش را پيدا كند پول خانه‌اش خمس ندارد زيرا اين پول به‌حساب درآمد نمىآيد ، و اگر هم درآمد باشد مؤنه‌ى خانه مسكونى اوست و در هر صورت خمس ندارد .\r\nمسأله‌ى 456 - اگر چيزى را به‌عنوان مؤنه خريده و پس از مدتى ديگر حاجتى به آن نداشته باشد بايد خمس آن را بپردازد ، مانند كتاب‌هاى مورد نياز طلاب و محصلينى كه پس از پايان تحصيل و يا عوض كردن شغلشان يا ناتوانى در استفاده‌ى از آن مورد نيازشان نيست .\r\nمسأله‌ى 457 - مؤنه در غير منافع تجارتى و يا زراعتى و يا هر كارى ديگر ، تنها مخارجى است كه براى به‌دست آمدن آن‌ها خرج شده و نه مخارج ساليانه ، بنابراين معدن كه نصابش 15 مثقال طلا است اگر مثلًا سه مثقالش خرج استخراجش شود خمس تمامى 12 مثقال باقيمانده را بايد بدهد ، چه از مصرف سالش زياد بيايد يا نه ، و اگر از 15 مثقال طلا كم‌تر باشد در صورتى خمس دارد كه با ضميمه‌ى به‌ساير درآمدهايش اضافه‌اى بماند ، و حكم گنج هم مانند معدن است .\r\nمسأله‌ى 458 - در جنس دريايى كه با غواصى به‌دست مىآيد نصابش 18 نخود طلا است كه اگر كم‌تر باشد در صورتى خمس دارد كه با منظور داشتن آن با گذشتن سال اضافه‌اى از مجموع درآمدهايش بماند .\r\nمسأله‌ى 459 - در غنيمت جنگى نصاب معينى نيست و بايستى خمس تمامى آن را بپردازد .\r\nمسأله‌ى 460 - مال حلالى كه با مال حرامى مخلوط شده ، اگر مقدار حرام معلوم باشد و صاحبش را بشناسد ، در اين‌گونه موارد مورد خمس نيست و بايد مقدار معلوم را\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nبه‌صاحبش بپردازد ، و تنها در موردى خمس دارد كه مقدار حرام معلوم نباشد كه بيشتر از خمس است يا كم‌تر از خمس و يا برابر خمس و صاحبش نيز معلوم نباشد در اين‌جا با پرداختن خمس اين مال مخلوط برئالذمه مىشود .\r\nمسأله‌ى 461 - خمس در « ما غَنِمْتُمْ » در تمامى موارد هفت‌گانه ، به‌جز حلالِ مخلوط به‌حرام - حكمش از همين آيه به‌طور كلى استفاده مىشود ، و قسم هفتم تنها از روايات به‌دست مىآيد .\r\nبنابراين محور اصلى تمامى مباحث خمس همين « ما غنمتم » است كه تمامى دست آوردها را زير پوشش خود مىگيرد كه از هر راه حلالى هر مالى را كه به‌دست آوردى يك بخش آن خمس است و چهار بخشش براى مصرف خودت .\r\nمسأله‌ى 462 - با توجه به‌اين‌كه تمامى مخارج به‌دست آوردن « ما غنمتم » به‌حساب مؤنه استثنا شده ، و نه مخارج سال ، « ما غنمتم » به‌اطلاقش تمامى درآمدها را شامل است و نه باقيمانده‌ى پس از مخارج سالش را ، و « ألْخُمْسُ بَعْدَ المؤنَةِ » چنان‌كه گذشت در شش مورد ديگر خمس شامل مخارج سال نيست ، در اين‌جا هم چنان است ، و ما در فقه اسلامى اصيل ، هرگز نصى درباره‌ى استثناى مخارج سال نداريم ، اضافه بر اين‌كه اين مخارج مؤنه‌ى مالى به‌دست آوردن چيزى نيست ، و تنها مخارج به‌دست آوردن مال به‌حساب مؤنه است و بس .\r\nبنابراين واجب و يا حداقل احتياط واجب است كه خمس را از تمامى منافع بپردازد ، البته با در نظر گرفتن كليه‌ى مخارج احتمالى سالش كه با پرداختن خمس كمبودى نداشته باشد ، و خود اين خمس‌دهنده خمس‌خور نشود .\r\nمسأله‌ى 463 - براى اين‌كه با پرداختن خمس تمامى درآمدش دچار تنگدستى نگردد مناسب است كارش را طورى ترتيب دهد كه معلوم باشد با دادن اين خمس خودش تهى دست و نيازمند خمس نخواهد شد ، كه اگر درآمدش ماهيانه يا ساليانه و يا ميانه‌ى اين دو است در سرآمد هر يك از اين زمان‌ها بررسى كند كه چيزى مانده يا نمانده و اگر مانده ، اكنون خمس تمامى درآمد اين مدت را حساب كند و بپردازد .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمسأله‌ى 464 - با بررسى مجدد « ما غَنِمْتُمْ » برمبناى مشهور كه در انحصار غنايم جنگى نيست به‌خوبى مىفهميم كه مورد پرداخت خمس تمامى « ما غنمتم » است و نه باقيمانده‌ى از مخارج سال ، و « الخمس بعد المؤنه » كه يكسان شامل تمامى موارد هفت‌گانه‌ى خمس مىباشد هرگز تحمل اين را ندارد كه در خصوص مال‌التجاره اين مؤنه‌ى جزيى را به‌مؤنه‌ى كلى مخارج سال بكشاند كه اين خود تخصيص و تقييد اكثر و بسى ناهنجار و مستهجن است ، و اگر ما مخارج به‌دست آوردن غنيمت را برحسب روايت « الخمس بعد المؤنه » مستثنا مىكنيم از اين روست كه اين مخارج طبعاً از غنيمت استثنا مىشود زيرا غنيمت منفعت خالص است ، و اگر هم چنان برداشتى از آيه نمىداشتيم پذيرش اين روايت مسلم آن‌گونه دشوار نبود كه نسبت به‌مؤنه سال دشوار است .\r\nو مثلًا با توجه به‌حساب زير خودتان حكم كنيد كه اگر درآمد خالص ساليانه‌ى شما يك ميليون و دويست هزار تومان باشد ، كه خمسش دويست و چهل هزار تومان مىشود ، اگر باقيمانده‌ى ساليانه‌ى اين مبلغ تنها همين دويست و چهل هزار تومان باشد ، خمسش برمبناى مشهور چهل و هشت هزار تومان مىشود كه كم‌تر از يك پنجم خمس به‌حساب گذشته است ، و چگونه مىتوان پذيرفت كه خمس « ما غنمتم » كه به‌راستى پنج برابر اين مبلغ است ناديده گرفته شود و تنها يك پنجمش به‌حساب خمس « ما غنمتم » بيايد و بس .\r\nو مثلًا اگر به‌شما بگويند خمس اين ده هزار متر زمين ملكى خود را بايستى بپردازيد ، آيا مىتوانيد به‌حساب اين‌كه تصميم داريد هشت هزار متر آن را بين اقوام يا فقراء تقسيم كنيد اين مقدار را ناديده گرفته و استثنا كنيد و خمس باقيمانده را كه دو هزار متر است مثلًا چهار صد متر آن را به‌عنوان خمس پرداخت نماييد ؟\r\nجواب اين است كه اين رقم افكار و تصميم‌ها دخل و تصرف در مال‌اللَّه و حق‌الناس است و به‌هيچ وجه جايز نمىباشد - كه در هبه و بخشش و ارث و مانند اين‌ها نيز خمس آن‌ها واجب است اعم از اين‌كه دهنده‌ى اين اموال باشيد و يا گيرنده آن كه كلًا به‌هر دو\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nخمس واجب مىباشد .\r\nو اين خمس گاهى تمامى مبلغ باقيمانده‌ى از مخارج معتدل سال است كه مثلًا در سال گذشته يك ميليون به‌دست آورده‌اى و تا پايان سال هشت صد هزار تومانش را خرج ضرورى زندگيت كرده‌اى باقيمانده‌اش دويست هزار تومان است كه خمس يك ميليون مىباشد در اين صورت كل دويست هزار تومان را بايد به‌عنوان خمس پرداخت نمايى و نه چهل هزار تومان كه خمس دويست هزار تومان است ، و گاهى بيشتر و يا كم‌تر است ، كه در كم‌ترش تنها آن‌چه مانده به‌حساب خمس است مانند فرض قبلى كه از يك ميليون تومان مثلًا نهصد هزار تومان خرج كرده‌اى الباقى يكصد هزار تومان است بايد كل آن‌را به‌عنوان خمس پرداخت نمايى زيرا در « يسألونك ماذا ينفقون » پاسخش « قل العفو » آمده كه زيادى اموالتان را بايستى به‌حساب خمس بدهيد گرچه اين زيادى و باقى مانده سر سال عُشِر كل اموالى است كه به‌دست آورده‌ايد الّا آن‌كه شما در آينده نزديك متكفّل مخارجى باشيد كه نياز شديد به‌اين پول باشد مثلًا مىخواهيد پسرتان را داماد كنيد و يا دخترتان را به‌خانه شوهر بفرستيد كه در اين صورت هيچ‌گونه خمس بر شما واجب نمىباشد . چنان‌كه اگر باقيمانده‌اى هم از سالتان نداشته باشيد هرگز چيزى برعهده‌ى شمانيست .\r\n\r\nشرائط گيرندگان خمس\r\nمسأله‌ى 465 - در بخش سهم امام عليه السلام شرط اصليش نياز تبليغاتى است و نه نياز شخصى مبلغ ، كه هر اندازه تبليغات شايسته‌ى اسلامى نياز به‌مال داشته باشد . چنان‌كه از سهم « فى سبيل‌اللَّهِ » زكات بايد مصرف كرد از سهم [ الله 
  ] و سهم الرسول صلى الله عليه و آله و « ذىالقربى » : ائمه‌ى معصومين عليها السلام نيز چنان است و در پرداخت آن نيز هرگز شرطش اين نيست كه به‌مرجع تقليد خودت يا هر مرجع ديگرى بدهى بلكه چنان‌چه خودت در اين پرداخت و مصرف شرعى آن بصيرت و آگاهى دارى مىتوانى و احياناً لازم است با دست خود اقدام نمايى .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nبنابراين صرف اين‌كه فلانى از طلاب علوم دينيه است شايستگى گرفتن سهم امام را ندارد بلكه بايد هم اكنون و يا در آينده نقش مؤثرى در تبليغات شايسته‌ى اسلامى داشته باشد ، و نه تبليغ براى شخص فلان و به همان ، مگر در صورتى كه تبليغ اسلام باشد زيرا اين فلان و به همان بزرگوار نقش شايسته‌اى در تبليغ اسلام دارند .\r\nمسأله‌ى 466 - در سه بخش دوم خمس هم برحسب آيه‌ى شريفه « يتيمان و تهيدستان و در راه ماندگان » موارد سه‌گانه‌ى اين تقسيم مىباشند ، و ظاهراً در يتيمان تهى دستى شرط نيست ، گرچه به‌يتيم پودار هم نمىتوان از اين سهم داد بلكه مقصود يتيم ميانه‌حال است كه با گرفتن بخشى از اين سهم هم حالت روحيش بهتر مىگردد و هم زندگيش بهبودى بهترى مىيابد ، و يتيم پول‌دار با پدرتر از پدر دار بىپول است ، و سپس « ابن‌السبيل » كه در راه ماندگان ، و اين‌جا مقصود از راه ، راه خداست چه در سفر باشد يا در وطن كه راهى خداپسند اختيار كرده و به‌همين جهت هم از راه تأمين كلى معاشش اكنون وامانده است ، كه اگر به‌راه تحصيل معاش مىرفت چه بسا گذشته از خودكفايى ، به‌ديگران هم مىتوانست كمك كند ، و روى اين اصل دانشجويان علوم اسلامى كه به‌حق براى دريافت اسلام جديت و مجاهدت مىكنند اين‌ها از بهترين نمونه‌هاى « ابن‌السبيل » اند و نيز هر شخص شايسته‌اى كه قدم در راه خدا گذاشته و بدين‌جهت از قدم‌هايى كه در راه معاش بايد بردارد فرومانده ، تمامى اين‌ها زير پوشش « ابن‌السبيل » از موارد بخش دوم خمس مىباشند .\r\nبنابراين اگر شخصى يتيم يا مسكين و يا ابن السبيل است تنها سهم خودش را دريافت مىكند ، و اگر دوگانه يا سه‌گانه است سهمش داراى دو يا سه بعد خواهد بود ، كه مثلًا يتيم تهى دستى كه ابن السبيل هم هست اولويَّت بيشترى نسبت به‌ديگران كه اين‌گونه نيستند دارد .\r\nو اين‌كه به‌غلط شهرت عوامى يافته كه سيّد بىنياز هم هم‌چون نيازمند مورد خمس است هيچ‌گونه اصلى ندارد ، كه سيد نيازمند هم اگر بخواهد سيد بودن را شغل خود قرار دهد ، كه با امكان تهيه‌ى معاشش تنها به‌بهانه‌ى سيد بودن تن به‌كار ندهد ، چنان سيدى\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nهرگز استحقاق بخشى از خمس را هم ندارد ، و اصولًا هيچ تهى دستى مورد بيت‌المال نيست مگر اين‌كه در عين فعاليت شايسته و ممكن نتواند مخارج معمولى خود را به‌دست آورد .\r\nآرى ! اسلام دين تنبلى و تنبل‌پرورى نيست و خمس هم ميانگينى از نيازهاى فردى و اجتماعى ، روحى و مادى مردم مسلمان است .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nزكات\r\nمسأله‌ى 467 - زكات به‌معنى پاك‌سازى در جميع ابعاد انسانى و اقتصادى اسلام است كه با پرداختن آن ، هم مال زكات دهنده پاك مىشود و هم روحيه‌اش ، و هم گيرنده‌ى مال از تهى دستى مىرهد ، و هم اجتماع را از اختلاف ژرف طبقاتى پاك مىكند ، و هم تهىدستان را از هجوم عليه ثروتمندان در امان مىدارد ، و هم نيازهاى اجتماعى اسلامى را از نابسامانى مىرهاند ، كه ابعاد « زكات » - هم‌چون خمس - بسى گسترده و جهان‌شمول است .\r\nمسأله‌ى 468 - اين زكات كه برحسب آيه‌ى شصتم سوره‌ى توبه هشت بخش مىشود تنها دو بخش آن فقرا و مساكين مىباشند ، و طبعاً بايد به‌اندازه‌اى زياد باشد كه براى تمامى موارد هشت‌گانه كفايت كند ، و نه تنها از نه چيز كه حاصل جمعش براى يك صدم از تهى دستان و نياز مسلمانان هم كافى نيست تا چه رسد كه شؤون اقتصادى كشور اسلامى را نيز اداره كند .\r\nبرحسب حدود سى آيه‌ى مكى و مدنى كه زكات را بر مطلق اموال واجب كرده ، و هم‌چنين بيش از يكصد روايت از پيامبر بزرگوار صلى الله عليه و آله و ائمه اطهار عليها السلام زكات در\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاختصاص نه چيز هرگز نيست ، و با تمامى اموال بستگى تنگاتنگ دارد « 1 » . و روايت « عَفى رَسُول‌ُاللَّهِ عَمَّا سِوى ذلِكَ » كه راويانش نيز از كذابانند هرگز قابل اعتماد نيستند و از نظر ظاهر حديث هم كه رسول‌اللَّه صلى الله عليه و آله زكات اموال ديگر را كه به‌جز اين نه چيزند بخشوده باشند جداً دور از شأن حضرت مىباشد و هرگز قابل قبول نيست ، زيرا اولًا رسول‌اللَّه صلى الله عليه و آله و سلم شارع نيست تا بتواند قوانين الهى را جعل يا عوض كند و ثانياً پيامبر تنها امين وحى و ناقل احكام الهى است و او حق هيچ‌گونه تصرفى را در زياد و يا كم كردن احكام الهى ندارد . تا چه رسد به‌اين‌كه به‌طرفدارى از ثروتمندان به‌بينوايان و نيازمندان و نيازهاى اسلامى زيانى فاحش برساند بنابراين بطلان اين روايت اظهر من الشمس و از شأن رسالت و عدالت خارج است و چنان‌چه علماى بزرگوار دقت بيشترى مىكردند و علاوه بر سند حديث جوانب ديگر را نيز بررسى مينمودند به‌خوبى متوجه مىشدند كه با قبول اين چنين روايات كل اسلاميات را زير سئوال مىبرند و وحى و رسالت را خدشه دار مىنمايند ، اولًا اين حديث هم از نظر متن و هم از نظر معنا تضادى فاحش با\r\n\r\n\r\n","description":"","footnote":"\r\n( 1 ) - در اين‌كه اموال تجارتى نيز مورد زكاتند اختلاف است ، و درين مورد شهيد ، ابوالعبّاس صَمُرى و مقداد و گروهى ديگر به ابن بابويه نسبت داده‌اند ، و شيخ طوسى در مبسوط و خلاف و سيد مرتضى و صاحب وسيله و سرائر و حسن بن عيسى آن را به‌گروهى از اصحاب نسبت داده‌اند و نيز فقيه صدوق و مقنعه‌ى مفيد و برخى ديگر از فقها زكات تجارت را واجب دانسته‌اند ، و ابوعلى زكات را در هرچه پيمانه مىشود واجب دانسته و كلينى ، شيخ طوسى و سيد مرتضى از يونس بن عبدالرّحمن هم اين راى را روايت كرده‌اند و ابوعلى زكات را در زيتون و روغن و عسل واجب دانسته است . و از اهل سنت نيز ابوحنيفه و اصحابش و شافعى و ثورى و اوزاعى و ابن الحىّ و نخعى و طاووس و ابوعبيد و احمد و اسحاق و اصحاب رأى و هفت فقيه مشهور اهل سنت ، نيز زكات را در سودهاى تجارتى واجب مىدانند ، و در زيتون هم زهرى ، مالك ، اوزاعى ، ليث ، ثورى ، ابوثور ، و احمد زكات را واجب مىدانند . و چنان‌چه همگان به [ قرآن كريم 
  ] مراجعه فرموده بودند و يا مراجعه نمائيم مىبينيم كه حدود سى آيه‌ى قرآنى دليل است بر عموميت زكات ، و حدود يكصد حديث هم در زكات مال التجارة و غير آن وارد است كه هر دو دليل بر وجوب عمومى زكاتند ، روايتى هم كه از رسول‌اللَّه صلى الله عليه و آله است كه « آن حضرت زكات را در غير نه چيز عفو كرده » بر خلاف كتاب و سنت است ، و به‌نظر مىرسد كه آن را طرفداران ثروتمندان جعل كرده‌اند ، زيرا هرگز پيامبر بزرگوار چيزى را كه خداى متعال واجب كرده مورد عفو قرار نمىدهد . و چگونه ممكن است كه زكات با مصارف هشت‌گانه‌اش تنها با درصدى خيلى كم به نه چيز تعلق گيرد با آن‌كه فقراى غير سيد خيلى بيشتر از فقراى سيد مىباشند ، ولى خمس كه شش مصرف دارد به‌تمامى اموال تعلق گيرد با آن‌كه برحسب معمول نصف موردش رابه‌اصطلاح اختصاص به‌سادات مىدهند كه خيلى تعدادشان كم‌تر از فقراى غير سيد مىباشد ، خصوصاً در صورتى كه نسبت پدرى هم شرط باشد ! ! !\r\n","page_name":" 209 ","page_number":209},
  {"content":"\r\n\r\n[ قرآن كريم 
  ] و سنته قطعيه دارد و ثانياً فرض مىكنيم كه اين روايت از نظر سند هم صد در صد صحيح باشد آيا علماى بزرگوار نبايد فكر كنند كه چگونه مىشود چنين مطلب عظيمى را به رسول‌اللَّه صلى الله عليه و آله و سلم نسبت داد ؟ آيا رسول‌اللَّه صلى الله عليه و آله و سلم نعوذباللَّه نسبت به‌فقرا و بىنوايان و احتياجات آنان اين‌قدر بىاطلاع و بىتفاوت بوده ؟ و يا مطلع بوده ولى نعوذبااللَّه قصد خيانت به‌وحى خدا و خلق خدا را داشته و مىخواسته در هر قرنى از قُرون صدها ميليون بلكه بيشتر فقراى مسلمان را از زمان خود الى يوم‌القيمة با اين بيان از هستى ساقط كند ؟ حاشا و كلًا . و چرا بايد علماى اسلام و آن‌هم علماى شيعه اين‌قدر خوش‌باور باشند كه نه تنها در اين‌باب بلكه در باب خمس هم فتاوايى از آقايان داريم كه در عصر غيبت بعضى از آقايان خمس را هم واجب نمىدانند و حتى بعضى هم كه در گذشته واجب مىدانستند دستور دفنش را صادر مىكردند به‌اميد اين‌كه روزى حضرت صاحب ، عجل‌اللَّه تعالى فرجه الشريف ظهور نمايند و آن‌ها را از زيرخاك بيرون بياورند ، آيا بايد اين قسم فتاوا را به‌حساب اسلام گذارد ؟ ؟ ؟ ! ! ! بايد عرض كنيم امثال اين قسم فتاوا است كه كمر اسلام و اسلاميات را شكسته و نه تنها باعث عزت و عظمت آن نشده ، بلكه ارزش‌هايى اسلامى را منكوب و نابود كرده است و اعوذبااللَّه من شرور اقوالنا و قالاتنا و مقالاتنا .\r\nمسأله‌ى 469 - نصاب‌هاى زكات نه چيز معروف است و نيازى به‌توضيح ندارد ، و نسبت به‌چيزهاى ديگر ميزان ، قيمت آن‌ها است كه اگر به‌بهاى پانزده مثقال طلا برسد بايستى همان زكات طلا را از آن پرداخت كرد كه 5 / 2 درصد است ، به‌استثناى مزروعات كه نصاب و اندازه‌ى زكاتش مانند گندم و جو و انگور و خرماست ، و هم‌چنين حيوانات حلال گوشت - و يا حرام گوشت - كه هريك به‌ميزان مشابهشان از اين سه حيوان مورد زكات‌اند .\r\nمسأله‌ى 470 - در باب زكات - چنان‌كه درستش در باب خمس نيز چنين است - مؤنه‌ى سال نبايد مستثنى گردد ، بلكه بايستى با مراعات مخارج سال ، زكات اصل مال\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nرا بپردازد ، در زكات اجناس نه‌گانه نيز عذرهاى بدتر از گناهى كه برشمرده شده « 1 » هيچ‌كدامشان عذر نيست ، و تنها به‌حد نصاب رسيدن آن‌ها موجب پرداختن زكات است ، و ما اگر زكات را در انحصار اين نه چيز - و آن هم با اين قيود شگفت‌انگيز بدانيم و در باب خمش هم بخش دوم آن‌را در انحصار سادات آن‌هم با انتساب پدرى محاسبه نمائيم - با حساب تقريبى به‌هر بىنوايى ماهيانه ممكن است بيش از چند ريال هم نرسد ، و بقيه سهم‌داران زكات هم طبعاً سرهاشان بىكلاه خواهد ماند و واويلا از اين كلاه گشادى كه از ناحيه كذابان و جاعلان احاديث و مفتيان و رساله‌نويسان بر سر همه‌ى اين هشت دسته نهاده شده است .\r\nو آيا زكاتى كه همدوش صلاة پس از عقايد اصليه شرط اصلى ايمان است ، و با الفاظى گوناگون در سى آيه در [ قرآن كريم 
  ] آمده و اين زكاتى كه بايستى فقر هشت جانبه‌ى شخصى و اجتماعى مسلمين را به‌نحو احسن جبران كند ، تا اين اندازه بايستى ناچيز باشد كه به‌جز پشيزى نباشد كه براى قوت لايموت چند روز بىنوايان نيز كافى نيست ؟ و چه دور است از علم و فضل و كرم و رحمت حضرت اقدس الهى سبحانه و تعالي كه زكاتى را كه عهده‌دار اداره‌ى بسيارى از شؤون اقتصادى مسلمين است به‌اين وضع ناهموار و ناهنجار و رقت‌بار بياندازد به‌طورىكه موجب مسخره و شگفتى همگانى گردد به‌ويژه پيش از حكم خمس كه در آخرين سال هجرت مقرر شده است . بنابراين واجب است تمام مدعيان و مضتيان شيعتاً و سنتاً در مبانى علومشان جداً تجديدنظر كنند و به‌حساب خودشان و مقلدانشان رسيدگى نمايند قبل از اين‌كه مأموران الهى به‌حسابپان بپردازند - كه به‌قول مولا اميرالمؤمنين عليه السلام « حاسبوا انفسكم قبل ان تحاسبوا » در موردشان\r\n\r\n\r\n","description":"","footnote":"\r\n( 1 ) - مثلًا شرط معلوفه بودن در حيوانات سه‌گانه ملغى است ، همچون شرط سكه داشتن در طلا و نقره كه اينها فقط به عنوان مال معرفى شده‌اند ، و نيز مزروعات چهارگانه‌اى كه شرط كرده‌اند اندازه‌ى نصابش بايد يك جا و از يك مكان باشد كه اگر از زمين‌هاى مختلف محصولاتش جمعاً بيش از حد نصاب و يا ده‌ها يا صدها برابر حد نصاب باشد ولى هر يك از آن محصول به تنهايى كم‌تر از حد نصاب باشند ، جمعاً زكات ندارد ! اين قيد نيز ملغى و خلاف گفته خدا و رسول مىباشد\r\n","page_name":" 211 ","page_number":211},
  {"content":"\r\n\r\nمحقق شود و وزر و و بال نظراتشان گريبان‌گيرشان گردد . و علينا الاالبلاغ .\r\n\r\nگزارشى از موارد هشت‌گانه زكات\r\nمسأله‌ى 471 - اوّل ، فقرا : و آن‌ها كسانى هستند كه از شدت تهىدستى گويى كمرشان شكسته و توان هيچ‌گونه حركتى را در راستاى زندگى اقتصاديشان ندارند .\r\nمسأله‌ى 472 - دوم ، مساكين : و آن‌ها كسانى هستند كه حالشان بهتر از فقرا است ، كه آن‌ها كمر شكسته و اين‌ها زمين‌گيرند .\r\nمسأله‌ى 473 - سوم ، والعاملين عليها يعنى كارمندان و كسانىكه زكوات را جمع آورى و به‌اهلش مىرسانند كه در اين‌فرض بايد مطابق سعيشان و رفع نيازشان به‌آن‌ها داده شود ، نه اين‌كه در مصارف شخصيّه خود را مالك و مطلق‌العنان تصور كنند ، بلكه در اين‌مورد هم چنان‌چه طبق آيه‌ى شريفه‌ى : « مَنْ كانَ غنّياً فَلْيَسْتَعْفِفْ وَ مَنْ كانَ فَقيراً فَلْيَأ كُلْ بِاْالمَعْروفُ » عمل نمايند بسى شايسته است ، والّا چنان‌چه به‌هر نحوى هرگونه حقى از فقرا در جامعه‌ى اسلامى ضايع گردد جداً مسئوليت آن به‌عهده‌ى كسانى است كه قصور يا تقصير نموده باشند . به‌علاوه كه اين موضوع حق‌الناس است و حق‌الناس هم در قيامت قابل بخشش و شفاعت نيست .\r\nمسأله‌ى 474 - چهارم ، الْمُولفة قُلُوُبهم يعنى كسانى كه شايسته يا بايسته است دل‌هاشان به‌وسيله پرداخت بخشى از زكات به‌اسلام متمايل‌تر شود كه از پيش به‌اسلام نزديك شده‌اند و يا به‌گونه‌اى فراگير و به‌منظور نزديك شدن به‌اسلام پس از بيان حق پرداخت شود ، به‌ويژه براى كسانى كه با پذيرش اسلام از ناحيه اقوام و دوستان طرد و در نتيجه تهىدست گردند . و يا دچار ضعف مالى شوند ، و بالاخره نقصانى در جهت اقتصاديشان پيش آيد .\r\nمسأله‌ى 475 - پنجم ، و فىالرقاب يعنى در راه آزاد كردن گردن‌هايى دربند ، كه در گذشته بيشترشان غلامان و كنيزان زرخريد بوده‌اند ، و اكنون كه غلام و كنيز زرخريد وجود ندارد ، مصاديقش تمامى كسانى هستند كه از نظر مالى دربندند و مىتوان آن‌ها را با پرداخت سهمى از زكات از بند نجات داد ، همانند زندانيان بىگناه و حتى با گناه و پشيمان و كسانىكه اسير قرض و بدهكارى هستند و راهى هم به‌جايى ندارند .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمسأله‌ى 476 - ششم ، الْغارمين يعنى : بدهكاران كه نه در اثر گناه و يا تقصير يا اسراف و تبذير ، بلكه به‌طور ناخودآگاه و ناخواسته و بدون تقصير بدهكار شده‌اند و ادامه‌ى زندگى اين چنينى برايشان بسى دشوار است ، و نيز بدهكارانى مقصر كه توبه كرده‌اند و يا با پرداخت بدهيشان تصميم به‌توبه دارند ، و « الغارمين » : بدهكاران ، اينان‌را نيز در بردارد . چنان‌كه درباره‌ى رباخوارانى كه توبه كرده‌اند ، و الآن هيچ‌گونه مال ربا در دستشان نيست و از كرده‌هاى گذشته‌شان نيز پشيمانند به‌صريح آيه‌ى ربا گناهانشان بخشوده شده .\r\nمسأله‌ى 477 - هفتم ، و فى سبيل‌اللَّه : يعنى در راه خدا كه حالت جمعى و همگانى در ابعاد گوناگون ايمانى را دربر دارد . مانند جهادگران - مبلغان - آمران به‌معروف و ناهيان از منكر و هر عملى كه در راه خداى تعالى باشد .\r\nمسأله‌ى 478 - و هشتم ، ابن‌السبيل : چنان‌كه در بخش خمس گذشت .\r\nو مىبينيم كه اين هشت گروه تمامى شؤون فردى و اجتماعى نيازمندى اسلام و مسلمين را به‌زير پوشش گرفته و وضع اقتصادى دولت برومند اسلامى را همواره هموارتر مىكند ، گرچه خمس تمامى اموال هم - در سال آخر رسالت - بر زكات افزوده شده است .\r\nو اين‌جا شايان ذكر است كه فقرا و مساكين ، مبتلايانى را كه در اثر تنبلى و بىعارى تهىدست مانده‌اند دربر نمىگيرد ، بلكه تنها كسانى را كه بر اثر فقر بنيه‌اى و يا فكرى و يا هر نارسايى ديگر دسترسى به‌اداره‌ى حداقل زندگىشان را ندارند ، تنها اين‌هايند كه برحسب نيازشان مورد پرداخت زكات مىباشند .\r\nو امّا از نظر نياز ، و اين‌كه مصارف هشت‌گانه‌ى زكات به‌طور برابر منظور نشده آن‌چه در اين‌جا مهم است درنظر گرفتن اندازه و اهميت نياز اين هشت دسته است ، و نه آن‌كه به‌طور برابر ، كه مثلًا هشت ميليون تومان به‌هشت بخش مساوى تقسيم شود ، و به‌هر دسته‌اى از اين هشت گروه يك ميليون برسد ؛ نه ، بلكه به‌هر فرد و هر دسته‌اى به‌اندازه‌ى نياز ضروريش بايستى پرداخت شود چنان‌كه در خمس نيز همين‌گونه است .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمسأله‌ى 479 - سهميه‌ى زكات در انحصار غيرسادات نيست ، و تنها پيامبر صلى الله عليه و آله و ائمه معصومين عليها السلام هستند كه زكات بر آن‌ها حرام است ، و چنان‌كه سه بخش دوم خمس را مىتوان به‌غير سيّد هم داد ، زكات را نيز مىتوان به‌سادات پرداخت كرد ، و روايت « هِىَ مِنْ أوْساخِ ما فى أيدى النّاس » كه زكات از چرك‌هاى مانده‌ى دست‌هاى مردم است ، خود از چرك‌ها و اوساخ جعل‌شده‌ى ما فى ايدىالناس است ، زيرا زكات از همان اموالى داده مىشود كه خمس هم از همان پرداخت مىگردد ، بلكه از نظر موارد نه‌گانه‌ى - خيالى - زكات از خمس هم پاكيزه‌تراست « 1 » .\r\nپس چه شد كه خمس كلًا پاك و پاكيزه است و زكات ناپاك و چرك ؟ !\r\nوانگهى اين چه تقسيم ناهموار و ظالمانه‌اى است كه مال‌هاى چرك و كثيف و كم در اختصاص غير سيدها ، ولى مال‌هاى پاك و پاكيزه و زياد در اختصاص سيدها باشد ، در صورتى كه بسيارى از غير سيدها خيلى پاك‌تر از بسيارى از سيدها مىباشند .\r\nو اين‌جا اگر هم معنى درستى براى « أوساخ ما فى أيدى الناس » باشد ، برحسب نصوص تنها ائمه معصومين عليها السلام و نزديكان بسى شايسته‌ى آنان - به‌علت عدم فقر و رعايت عظمتشان - از دريافت زكات مستثنا مىكند و نه تمامى سادات را .\r\nروى اين اصول نه نيمه‌ى دوم خمس در اختصاص سادات است و نه زكات در اختصاص غير سادات ، بلكه مورد خمس و زكات تمامى كسانى هستند كه در آيه‌ى زكات و خمس ياد شده‌اند ، و پيامبر بزرگوار صلى الله عليه و آله والاتر و مهربان‌تر از آن است كه نيمى از خمس تمامى اموال روى زمين را در اختصاص فرزندانش آن هم تنها منسوبين\r\n\r\n\r\n","description":"","footnote":"\r\n( 1 ) - بيان مطلب اين است كه در مصرف زكات كه حق خالص فقراست غير از فقر و نياز هيچ‌گونه شرط ديگرى مقرّر نيست ، مگر عاملان آن و كسانى كه بدين‌وسيله دل‌هاشان به‌اسلام نزديك مىشود ، امّا خمس كه مجموعه‌اى از حق‌اللَّه و حق‌الرسول و حق ذىالقربى كه همگى به‌سهم امام - معروف است به‌اضافه نيمه ديگرش كه حق فقراء و مساكين و ابن السبيل است كه به‌هرحال در مصرف آن شرائطى است كه اگر لحاظ نشود خوردنش از هر حرامى حرامتر مىگردد چون شرط فقر در خمس خصوصاً در نيمه اولش هرگز نيست و آنچه هست شرط عمل است و نه شرط فقر بنابراين يقيناً در مصرف سهم امام عليه السلام احتياطاتى را بايد منظور كرد كه در مصرف زكات غير از نياز و . . . هيچ‌گونه احتياطى در كار نيست\r\n","page_name":" 214 ","page_number":214},
  {"content":"\r\n\r\nبه‌پدران قرار دهد ، و زكات با اين كيفيت براى تمامى غيرسيّدها ، قرار دهد و مىبينيم كه نصف خمس اين چنينى كه ده درصد از تمامى سودها است در اختصاص تقريباً ده درصد از فقرا است ، ولى زكات آن چنانى كه تنها - به‌اصطلاح از نه چيز سراسر پوك شده با فتاواى شگفت‌انگيز قرار مىگيرد براى نود درصد از فقرا است كه 10100 در اختصاص ده درصد از فقرا باشد ، و ميانگين مثلث زكات 10 - 5 - 5 / 2 درصد كه 6100 است براى 90 درصد باقيمانده باشد ، و ببين تفاوت ره از كجاست تا به‌كجا ، و آيا قانون‌گذار خمس و زكات حتى از ابتدايىترين حساب‌هاى رياضى هم بىبهره بوده ؟ و يا اين چنين ستم‌كار و غدّار است كه نسبت به‌فرزندان رسول‌اللَّه صلى الله عليه و آله و سلم اين‌گونه مهربانى مىكند كه به‌هر يك از بىنوايانشان روزانه هزارها تومان برسد ، و نسبت به‌غير سيدها آن‌گونه نامهربان كه به‌هر يك شايد ماهيانه چند تومان هم نرسد ؟ عجبا ؟ ! ! ! مردم از مخلوق خداى متعال چنين تقسيمى را نمىپذيرند و خلاف عدل و عدالت و وجدان و مروّت و مردانگى به‌حساب مىآورند ، پس چطور ممكن است نسبت به‌خالقشان كه خالق عدل و انصاف و مروّت است بپذيرند - مثلًا اگر شخصى پولى را حواله كند كه بين فقراى اين شهر تقسيم كنند ، بعد بگويد هر فقيرى كه مثلًا قدش بلندتر از ديگران است ده برابر به‌او بدهيد - يا هر فقيرى كه پدربزرگش عالم بوده به‌او ده برابر بدهيد - آيا همين آدم كه مخلوق خدا هم هست مورد تعرض واقع نمىشود ؟ آيا به‌او اشكال نمىكنند كه اگر تو پولى حواله كرده‌اى كه به‌فقرا بدهند حالا اين فقير قدش كوتاه باشد يا بلند ، پدرش عالم بوده يا جاهل چه مزيتى از نظر شكمى بر ما دارد . فقير فقير است ، و گرسنه گرسنه است چه اين و چه آن ؟ و اين‌ها سئوالاتى است كه هيچ‌گونه پاسخى بر آن‌ها نيست الّا اين‌كه بايد گفت اشكال جاى ديگر است نه به‌شارع مقدس اشكال وارد است و نه به‌معصومان عليها السلام ؛ اشكال از دورى ما علما ، از [ قرآن كريم 
  ] و اسلام مظلوم است .\r\nو از اين هم شگفت‌انگيزتر كه در زمان نزول آيه خمس پيامبر بزرگوار صلى الله عليه و آله فرزندى به‌جز حضرت فاطمه عليهم السلام نداشت كه با اضافه‌ى حضرت على عليه السلام و چند نفر ديگر از تعداد انگشتان بيرون نبود ، كه 10100 از تمامى درآمدهاى مسلمين در آن هنگام در\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nاختصاص اين چند نفر باشد ، و 6100 از نه گونه اموالى كه - به‌اصطلاح اين‌گونه در مورد آن‌ها فتوا داده‌اند ميان 90100 از فقراى جامعه بخش گردد ؟ سبحان‌اللَّه ، سبحان‌اللَّه ، سبحان‌اللَّه .\r\nو ما در طول تاريخ و در ظالمانه‌ترين قانون اقتصادى سرمايه‌دارى هم اين‌گونه ستم كور و بىحسابى را سراغ نداريم تا چه رسد به‌اقتصاد عادلانه‌ى و فاضلانه اسلامى كه در بالاترين قله‌ى عدالت و رحمت و فضيلت است ؟\r\nبنابراين يا خمس آخرين حدّ نصاب زكات است كه نصاب‌هاى گذشته را نسخ مىكند و خود به‌جاى آن‌ها قرار مىگيرد كه جواب‌گوى همه‌ى مصارف زكات نيز باشد ، و يا مجموع خمس و زكات كه 26100 كل درآمدهاى مسلمين است . اين مبلغ كلان بدون پس و پيش زدن بىنوايان و نيازمندان عادلانه بايد تقسيم گردد و احتمال آخرين كه جمع ميان وجوب خمس و زكات است از نظر روايات متواتر از ائمه‌ى معصومين عليها السلام پذيرفته‌تراست . بنابراين اگر دريافت اين 26100 به‌نحو صحيح و درست عملى گردد و در هزينه و پرداختش نيز همان‌طورى كه عرض شد عادلانه و بين اهلش توزيع شود يقيناً روى كره‌ى زمين آثارى از فقر و فاقه براى مسلمانان باقى نمىماند و جامعه از اين همه بدبختىها و نكبت‌ها رهايى مىيابد .\r\nو كسى كه خودش از موارد دريافت‌كننده‌ى زكات و زكات‌خور است برعهده او زكات نيست مگر كارمندان زكات كه در آن‌ها استحقاق و بىنوايى شرط نيست . بلكه بخش زكاتى كه دريافت مىدارند كارمزد آن‌ها است و نه به‌حساب نياز كه از زمره‌ى بىنوايان باشند ، و اگر آن‌هاهم زياده بر مصرف معموليشان داشته باشند بايستى خمس و زكات آن را بدهند .\r\nمسأله‌ى 480 - در صورتى كه خمس همان نصاب آخرين زكات باشد هشت مورد مصرف زكات با شش مورد مصرف خمس تداخل مىكنند و يا در صورت عدم امكان تداخل چنان‌كه نصاب‌هاى سنتى آن‌ها با آيه‌ى شريفه نسخ شده بعضى از مواردش هم نسخ مىشود . تداخلش به‌اين است كه فقرا و مساكينش مشمول مساكين خمس‌اند ، و\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n« فى سبيل‌اللَّه » هر سه مورد بخش اول خمس را دربر مىگيرد ؛ چنان‌كه ابن‌السبيل خمس « العاملين عليها » « الغارمين و المولفة قلوبهم و فىالرقاب » مىباشد ، و بالاخره تمامى موارد هشت‌گانه زكات در جمع موارد شش‌گانه‌ى خمس مندرج مىگردد ، ولى - چنان‌كه گذشت - هر دوى خمس و زكات ماليات‌هاى واجب اسلامى مىباشند ، كه زكات در طول تاريخ اسلامى در كل اموال بر قراربوده است ، ولى خمس در اواخر عهد مدنى - افزون بر زكات - واجب شده است .\r\nمسأله‌ى 481 - تمامى حقوق اسلامى اعم از خمس ، زكات ، و . . . بايد باكمال محبت و احترام از خمس و زكات‌دهندگان گرفته شود ، و چنان‌چه اين دو ماليات واجب اسلامى براى نيازهاى مسلمين كافى نباشد ، بايد آن‌چه كه از مخارج اصلى زندگى خمس و زكات‌دهنده افزون است به‌اندازه‌ى لازم بر خمس و زكات افزوده شود ، و به‌مصرف صحيح برسد كه « و يسألونك ماذا ينفقون قل العفو » ( 2 : 219 ) و از معانى عفو زياده بر ضرورت زندگى است كه در صورت ضرورت فردى و اجتماعى مسلمين - علاوه بر خمس و زكات - بايد پرداخت شود .\r\nمسأله‌ى 482 - ماليات‌ها نبايد به‌گونه‌اى سنگين و بىحساب ، يا با حساب و غيرعادلانه باشد كه ماليات‌دهندگان را به‌دروغ‌گويى و مكر و نيرنگ وادارد و يا آن‌ها را از ادامه‌ى كوشش اقتصادى باز دارد كه به‌جاى اين‌كه ايمان آن‌ها را تقويت كند كلًا آن‌ها را بىايمان و يا لاابالى و نسبت به‌همه‌چيز و همه‌كس بدبين نمايد .\r\nمسأله‌ى 483 - مهلت‌هاى لازم براى دهندگان حقوق مالى ضرورى است كه باكمال محبت مراعات شود ، و جريمه‌هاى مالى ديركرد ماليات و اصولًا هرگونه پولى به‌عنوان دير كرد در هر زمينه‌اى كه باشد گناه و اكل مال به‌باطل است و كلًا جرم و خلاف شرع است ، و اگر دولتى شايسته‌ى انجام وظايف اقتصادى نباشد ، بر مكلّفان واجب است خودشان خمس و زكات را بين آگاهان به‌احكام اسلامى به‌گونه‌اى پخش كنند كه درصدهاى نيازها و مواردش درست رعايت گردد . نه اين‌كه در اختيار دولت ، يا يك يا چند مرجع قرار گيرد كه امكان و يا ديد مصرف درستش را هم ندارند .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nمسأله‌ى 484 - حتماً بايد دولت و ديگران كه گيرنده و پخش كننده‌ى خمس و زكاتند تحت مراقبت خمس و زكات‌دهندگان باشند ، تا براى مصرف اسلامى آن‌ها ، اطمينان صددرصد در حد امكان به‌دست آيد و گرنه ريال به‌ريال و تومان به‌تومانش را ضامنند ، و در قيامت هم مورد مؤاخذه‌ى شديد قرار خواهند گرفت .\r\n\r\nزكات فطره يا فطريه\r\nمسأله‌ى 485 - « فطريه » برعهده‌ى هر مسلمان مكلفى است كه مخارج ساليانه و ماهيانه و يا روزانه‌اش را دارد ، چه روزه رمضان را گرفته باشد يا نه ، چه با عذر نگرفته و چه بىعذر ، در هر صورت فطريه‌ى خود و كسانى را كه برعهده‌ى اويند بايد بپردازد .\r\nمسأله‌ى 486 - آن‌چه موجب پرداختن فطريه‌ى ديگران است اين است كه آن‌ها معمولًا از نظر مخارجشان زير پوشش شما باشند و بنابه‌روايت « من تعول » : كسى كه عائله‌ى شما به حساب آيد ، كه ميهمانان بىنياز را هرگز شامل نيست « 1 » ، و اين‌جا اصل زكات فطره خود شما و كسانى كه از عيالات و زير پوشش شما هستند بر شما واجب مىباشد و ديگر هيچ ، كه اگر بىنيازى مدتى هم ميهمان شما باشد زكات فطره‌اش بر شما نيست ، و اگر نيازمندى شب عيد فطر نزد شما ميهمان باشد فطريه‌اش بر شما واجب است چه از نفقه خواران هميشگى شما باشد يا نباشد مشروط با اين‌كه قدرت پرداخت فطريه او را داشته باشى والّا اگرنه شما و نه مهمان شما هيچ‌كدام تمكّن مالى نداريد زكات فطره بر هيچ‌كدام واجب نيست و اگر نفقه‌خوار شما شب عيد فطر ميهمان شما نباشد هر كجا باشد هم‌چنان فطريه‌اش بر شما واجب است .\r\nشرطهايى كه در دهنده فطريه است درباره‌ى كسانى كه فطريه آن‌ها را بايد بدهى نيست كه نه عاقل‌بودنشان شرط است و نه مكلف يا حتى مسلمان بودنشان خصوصاً در صورت توجه دادن به‌اسلام كه زير پوشش « المؤلفة قلوبهم » اند .\r\nمسأله‌ى 487 - اندازه‌ى فطريه عبارت است از سه كيلوگرم از قوت غالب خودش و\r\n\r\n\r\n","description":"","footnote":"\r\n( 1 ) - مرحوم آقاى خوانسارى فطريه‌ى ميهمانان غنى را به‌احتياط واجب برعهده‌ى خودشان مىدانند\r\n","page_name":" 218 ","page_number":218},
  {"content":"\r\n\r\nعيالش « 1 » كه اگر بيشتر برنج مىخورد برنج است و اگر گوشت مىخورد گوشت و بالاخره آن‌چه غالباً مصرف مىكند ، كه اگر غالباً مخلوطى از برنج و گوشت و نان و . . .\r\nاست سه كيلوگرم از اين مخلوط را بايستى فطريه بدهد ، و اگر قوت غالبى ندارد ، كه تعدادى از غذاها را يكسان مصرف مىكند ، همان تعداد را بايستى منظور كند و بالاخره « مِنْ أوْسَطِ ما تُطْعِمُونُ أهْليكُمْ » ( سوره‌ى مائده ، آيه‌ى 89 ) گرچه موردش كفاره‌ى قسم است ، و لكن برمبناى مناط يگانه‌ى اصلى كلى - اضافه بر دلالت اين آيه‌ى شريفه - رواياتى هم در اين زمينه دالّ بر اين مطلب است .\r\nمسأله‌ى 488 - فطريه‌ى يك نفر حداقل بايستى به‌يك نفر داده شود ، و مصرف زكات فطره همان مصرف زكات معمولى است ، و چنان‌كه در ميان خويشان و بستگانش مستمندانى به‌خصوص آبرومند باشند حق تقدم با آن‌ها است .\r\nمسأله‌ى 489 - در زكات عمومى و زكات فطره لازم نيست به‌گيرنده گفته شود زكات است و بلكه در صورتى كه اهانت باشد جايز هم نيست و كافى است به‌صورت هديه و به‌نيت زكات بپردازد و خويشاوندان آبرومند مستمند بر ديگران تقدّم رُتْبى دارند .\r\n\r\n\r\n","description":"","footnote":"\r\n( 1 ) - مرحوم آقاى ميلانى هم نسبت به‌اين مسأله احتياط واجب كرده‌اند\r\n","page_name":" 219 ","page_number":219},
  {"content":"\r\n\r\n\r\nحج\r\nمسأله‌ى 490 - حج يكى از اساسىترين پايه‌هاى پنج‌گانه فرعى احكام اسلام است ، و روى اين اصل خداى متعال سوره‌اى از قرآن را بنام سوره‌ى حج نازل فرموده و ده بار نيز به‌مناسبت‌هاى گوناگون در [ قرآن كريم 
  ] از آن ياد شده كه نه بارش « حَجْ » و دهمين بارش « حِجَ » كه آن به‌معنى قصد زيارت ، و اين به‌معنى زيارت مقصود است .\r\nقرآن كعبه‌ى مكرمه را كه بنياد اصلى حج است در شانزده جا ياد كرده ، كه در سه جا به‌عنوان خانه‌ى خدا با لفظ « بيت‌اللَّه » و سه جا هم خانه‌ى مردم و ده جاى ديگر « البيت » : خانه ، كه هم خانه‌ى خداست و هم خانه‌ى مردم . خانه‌ى خداست كه رمز زيارت خداست ، و خانه‌ى مردم است كه اينان زائران خدا بر گرد اين خانه‌اند ، خانه‌ى خداست به‌مصلحت مردم ، و خانه مردم است براى عبادت خدا .\r\n« حج » خانه‌ى خدا گرچه يك فريضه است ، ولى تمامى فرايض الهى را اعم از فردى ، اجتماعى ، اخلاقى ، عبادى ، سياسى و غيره ، همه و همه را زير پوشش مناسك خود گرد آورده و به‌حق مىتوان گفت « حج » همه‌ى اسلام است ، از اصول سه‌گانه و پنج‌گانه‌اش و فروع ده‌گانه و همه‌گونه‌اش ، كه در حقيقت حاجى اگر بفهمد و بداند چه مىكند تمامى\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nاسلام راستين پر حركت و پر بركت را در آينه‌ى تمام نماى اسلام حج مىنگرد .\r\nو چنان‌كه در كتاب : اسرار مناسك و ادله حج ، بطور مفصل يادآور شده‌ايم ما از مناسك حج كليه‌ى درس‌هاى سازنده و برازنده‌ى اسلامى را مىآموزيم كه احرامش مدرسه‌اى است داراى بيشتر از سى كلاس ، چهار كلاسش داراى جنبه‌هاى ايجابى و سازندگى ، و بقيه‌اش جنبه‌هاى سلبى و پاك‌سازى است ، و سپس طواف ، سعى ، تقصير و ساير مناسك عمره و حجش كه همه و همه درس‌هايى معرفتى ، عملى و بسيار سازنده ، برازنده و فروزنده است .\r\nاصولًا در حج و عمره تنها نيت است و عمل يا توقف ، كه اين‌جا جاى لفظ نيست مگر در لبيك گفتن و نماز طوافش و ديگر هيچ ، و تو كه هميشه لفظ گفته‌اى و عملى چندان در كارت نبوده ، اكنون در اين ميدان تمرين همه‌ى اسلام بايستى با نيت و عمل خالص خودسازى كنى ، عملى كه تمامش رمز و اشاره است به‌اين‌كه مسلمان چگونه شايسته و بايسته است زندگى كند ، و سازندگى داشته باشد .\r\nو بالاخره حج هم‌چون ساير عبادات برمبناى دو فقه اكبر و اصغر است كه فقه اكبرش فقه معرفتى و فقه اصغرش چهره‌ى ظاهرى عمل حج است ، و بسى شايسته است كه براى آشنايى كامل به‌هر دو فقه حج و نيز ادله‌اش به‌رساله « اسرار ، مناسك ، ادله‌ى حج » مراجعه شود .\r\nمسأله‌ى 491 - تنها شرط واجب شدن حج يا عمره‌ى مفرده « 1 » اين است كه بدون عسر و حرج بتواند تكاليف حج را انجام دهد ، كه نه براى آمادگيش و نه براى انجامش و نه\r\n\r\n\r\n","description":"","footnote":"\r\n( 1 ) - در اين‌كه وسيله‌ى مسافرت حج بالفعل شرط استطاعت است يا اگر هم احتياجى به آن نباشد مستطيع مىباشد اختلاف است و ظاهر ذخيره و مدارك و شرحش و صاحب حدائق و شهيد اول و دوم و تذكره‌ى علامه و نيز تمامى كسانى كه احتياج به آن را شرط دانسته‌اند اين نظر را تأييد نموده‌اند ، نراقى در مستند آورده است كه وجوب عمره مشهور بين علما است ، كه هرگز لازمه‌ى واجب شدن حج نيست ، و اگر حج تمتع هم بعداً واجب شد عمره هم تكرار مىشود ولى اگر حج قِران و افراد واجب شد همان عمره كه انجام يافته كافى است ، چنان‌كه اگر هم يكى از اين دو حج واجب باشد و نه عمره فقط آن دو واجب است و سپس عمره در صورت استطاعت واجب خواهد شد .\r\nاز معاصرينى كه عمره مفرده را در صورت استطاعت واجب مىدانند مرحوم آقاى ميلانى مىباشد\r\n","page_name":" 221 ","page_number":221},
  {"content":"\r\n\r\nپس از انجامش دچار عسر و حرج نشود ، كه استطاعت و توانايى در حدود توان است و نه در صورتى كه موجب عسر و يا حرج گردد ، بنابراين اگر اكنون فقط توانايى عمره‌ى مفرده را دارد و نه حج را ، تنها عمره مفرده بر او واجب است و هرگاه توانايى حج را نيز يافت اگر تكليفش حج تمتع است بايستى عمره و حج را با هم انجام دهد و اگر تكليفش يكى از دو حج ديگر است - كه از عمره‌اش مىتواند جدا باشد - چون عمره‌اش را در گذشته انجام داده اكنون فقط حج بر او واجب است .\r\nمسأله‌ى 492 - اگر انجام فريضه‌ى حج باعث ترك فريضه‌اى ديگر يا انجام كارى حرام گردد ، اگر اهميت آن فريضه يا ترك آن حرام از اهميت فريضه‌ى حج بالاتر باشد نه تنها حج يا عمره واجب نخواهد بود بلكه حرام نيز هست ، و اگر اهميت حج يا عمره بيشتر است حج و عمره واجب خواهد بود ، و اگر در اهميت برابرند مكلف مخير است ميان انجام حج و مراعات فعل واجب و يا ترك حرامى كه با انجام حج مغايرت دارد .\r\nمسأله‌ى 493 - اگر به‌وسيله‌اى محترم كه بر خلاف احترام مؤمن نيست بتواند حج يا عمره‌ى واجبش را انجام دهد مستطيع است و تركش حرام .\r\nمثلًا اگر براى گروه حج راهنماى روحانى و يا كارمندى ديگر و يا مترجم و مانند اين‌ها مىخواهند و يكى از اين كارها در امكان شما است و يا مىتوانيد بدون عسر و حرج امكان يكى از اين‌ها را به‌دست آوريد و بر خلاف احترام واقعى - و نه خيالى - شما نيست ، شما واجب‌الحج مىباشيد « 1 » ، و به‌عكس اگر خود شما همه‌گونه امكان شخصى براى انجام فريضه‌ى حج يا عمره را داريد ولى براى گرفتن جواز سفر و يا هر مقدمه‌اى ديگر بايستى خود را به‌خوارى و ذلت بيفكنيد نه تنها حج بر شما واجب نخواهد بود بلكه احياناً حرام نيز هست .\r\nو بالاخره « مَنِ اسْتَطاعَ إلَيْهِ سَبيلًا » همه‌گونه توانايىهاى عقلى ، شرعى ، عرفى ، مالى ، حالى ، و . . . را دربر دارد چنان‌كه در رساله‌ى حج به‌طور مفصل آورده‌ايم .\r\n\r\n\r\n","description":"","footnote":"\r\n( 1 ) - مرحوم آقاى خمينى و آقاى ميلانى و آقاى منتظرى قبول اين حج را براى كسى كه خودش مستطيع نيست واجب مىدانند\r\n","page_name":" 222 ","page_number":222},
  {"content":"\r\n\r\nمسأله‌ى 494 - كسى كه خودش واجب‌الحج است در سال استطاعت نمىتواند براى ديگرى در حج اجير شود كه اگر چنان كند اجاره‌اش باطل و مديون است و بايد پول حج را به‌صاحبش برگرداند ، و حج خودش نيز محل اشكال است ، گرچه صحتش براى خودش خالى از وجه نيست ، زيرا اكنون حج تكليف خود اوست و با نيت براى ديگرى تكليفش عوض نمىشود و طبعاً به‌حساب خودش خواهد آمد ، مانند اين‌كه روزه‌ى رمضان را كه بر خودش واجب است به‌نيت ديگرى انجام دهد .\r\nمسأله‌ى 495 - اگر بتواند با قرضى كه مىتواند بدون عسر و حرج به‌تدريج بپردازد و خلاف شأن و احترامش نباشد ، به‌حج يا عمره‌ى واجب برود ، در اين صورت نيز به‌حساب استطاعت - كه به‌جز توانايى نيست - واجب‌الحج يا واجب‌العمره است .\r\nمسأله‌ى 496 - اگر كسى بدون منت و يا عسر و حرج به‌شما پيشنهاد حج يا عمره‌ى واجب كند ، در صورتى كه به‌زندگى شما لطمه‌ى جبران‌ناپذيرى نزند پذيرفتن مخارج و وسايل حج يا عمره بر شما واجب مىشود .\r\nمسأله‌ى 497 - حج طاقت‌فرساى بدون عسر و ضرر - كه در اصطلاح شرعى حرج است گرچه مستحب است ولى به‌جاى واجب - به‌گونه‌اى برتر - محسوب است كه « مَنْ تَطَوَعَ خَيْراً فَهُوَ خَيْرٌ لَهُ » ( سوره‌ى بقره ، آيه‌ى 184 ) « هركس به‌زحمت كار خوبى را انجام دهد براى او بهتر است « 1 » » .\r\nدر كل « مَنِ اسْتَطاعَ إلَيْهِ سَبيلًا » ( سوره‌ى آل عمران آيه : 97 ) كه تنها توانايى حج يا عمره را موضوع وجوب حج دانسته ، به‌خصوص « وَ أذِّنْ فى النّاسِ بِالْحَجِّ يأتُوكَ رِجالًا وَ عَلى كُلِّ ضامِرٍ يأتينَ مِنْ كُلِّ فَجٍّ عَميقٍ » ( سوره‌ى حج ، آيه‌ى 27 ) كه پيادگان را بر سواران مقدم داشته ، فريضه‌ى عبادى و سياسى حج را بر تمامى توانايان حتمى دانسته « 2 » ، كه حتى اگر شما با داشتن توانايى مالى توانايى بدنى نداريد بايد كسى ديگر را روانه‌ى حج يا\r\n\r\n\r\n","description":"","footnote":"\r\n( 1 ) - چنان‌كه صاحب ذخيره نيز فرموده است\r\n( 2 ) - چنان‌كه مرحوم آقاى خمينى استطاعت را اين‌گونه معنا كرده‌اند كه « آن‌چه به‌حسب حالش در سفر محتاج به آن است »\r\n","page_name":" 223 ","page_number":223},
  {"content":"\r\n\r\nعمره كنيد مگر با يقين و يا احتمالى عقلايى كه در آينده‌اى خود توان آن را خواهيد يافت .\r\nو اين‌جا در ميان صدها مسأله‌اى كه در سراسر كتاب حج آورده‌ايم در مورد مسأله‌ى قربانى مُنى و ساير قربانىهاى اياّم حج لازم به‌تذكر است كه فقط در انحصار بهره‌گيرى بىنوايان باشد و بس ، كه اگر بدانيم در روز معين گوشت قربانى به‌هدر مىرود اين قربانى حرام است و بايد به‌گونه‌اى كه در مسأله بعد ذكر مىكنيم عمل شود .\r\nمسأله‌ى 498 - نخست تا آخر ماه ذيحجه براى قربانى در صورت مصرف شرعيش وقت داريد ، و يا مىتوانيد پولش را به‌نيازمندانى كه در جايگاه حج هستند بپردازيد ، و يا مىتوانيد همان روز عيد قربان را به‌افق مكه در صورت امكان در وطن خود ذبح و به‌مصرف بىنوايان برسانيد ، و بالاخره قربانى و پاپولش بايد به‌مصرف مستمندان برسد و بس ، و نه صِرْفِ خونى ريختن و حق نيازمندان را تلف كردن كه تنها « وَأَطْعِمُوا البائسَ الْفَقيرَ » است و اين نيازمندان مسلمانند كه مورد مصرف قربانى در اين گستره‌ى سفره‌ى ربانّى حج‌ّاند .\r\nدر تتّمه مبحث حجّ لازم است اجمالًا به‌چند مسأله ديگر نيز اشاره گردد اول آن‌كه در حال احرام شبانه پوشش سر بىاشكال است ، ولى براى باران ، باد ، سرما و آفتاب گرچه در شب ، و مانندشان پوشش سر در غير ضرورت جايز نيست ، ديگر اين‌كه احرام از مسجد حديبيه چنان‌كه براى عمره‌ى مفرده جايز است براى حج نيز بىاشكال است و براى عمره‌ى مفرده هم فاصله‌ى زمانى شرط نيست ، و احرام پيش و يا پس از ميقات - حتى با نذر - حرام و بدعت است ، جزئيات و تفصيل مسائل حجّ را در كتاب اسرار و مناسك حج به‌طور كامل بيان نموده‌ايم علاقمندان مىتوانند مراجعه فرمايند .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nاحكام اقتصادى و عمومى اسلام\r\n\r\nتجارت\r\nمسأله‌ى 499 - تجارت از بهترين وسايل درآمد حلال است كه در آيه‌ى شريفه « تِجارَةً عَنْ تَراضٍ مِنْكُمْ » به‌عنوان بهترين نمونه‌ى حلال‌خورى از مفت‌خوارى استثنا شده است كه « لاتأكُلُوا أمْوالَكُمْ بَيْنَكُمْ بِالْباطِلِ إلَّا أنْ تَكونَ تِجارةً عَنْ تَراضِ مِنْكُمْ . . . » ( سوره‌ى نساء ، آيه‌ى 29 ) « اموالتان را در ميان خودتان به‌باطل و مفت مخوريد مگر اين‌كه تجارتى باشد از روى رضايت طرفين » .\r\nو مىبينيم با آن‌كه اجاره و زراعت و هرگونه كار حلالى غير از تجارت همگى حلال‌اند لكن خداى متعال « تجارة عن تراض منكم » را به‌عنوان بهترين و بارزترين وسيله‌ى حلال‌خورى به‌ميان آورده است .\r\nو اين استثنا منقطع است بدين‌معنا كه تمامى اقسام مفت‌خوارى را بدون استثنا حرام كرده ، و غير مفت‌خوارى را كلًا حلال فرموده و « تجارة عن تراض » را بهترين وسيله‌ى حلال‌خوارى به‌ميان آورده است .\r\nمسأله‌ى 500 - تجارت در انحصار خريد و فروش نيست ، چنان‌كه در آيه‌ى نور هم در برابر « بيع » قرار گرفته كه « رِجالٌ لاتُلْهِيهِمْ تِجارةٌ وَ لابَيْعٌ عَنْ ذِكْرِ اللَّهِ » ( سوره‌ى نور ، آيه‌ى : 37 ) « راد مردانى كه نه تجارت و نه بيع آن‌ها را از ياد خدا غافل نمىكند » گرچه اين برابرى\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nهم‌آهنگ ميان تجارت و بيع نشان مىدهد كه « بيع » از بهترين تجارت‌هاست ، چنان‌كه تمامى تجارت‌هاى غير بيعى نيز از بهترين كارهاى اقتصادى است .\r\nو از لحاظ آن‌كه تجارت در برابر بيع آمده ، و خود تجارت هم از نظر لغوى به‌كار انداختن سرمايه‌اى است براى به‌دست آوردن سود ، بنابراين « تجارت » اضافه بر بيع مطلق و بيع شرط ، اجاره و زراعت و مضاربه و مزارعه و مساقات و مانند اين‌ها را نيز شامل است ، و از اين‌رو هر داد و ستدى مالى تجارت است - تا چه رسد به‌جمع مالى و حالى مانند ازدواج - و در حاشيه‌ى آن كارهاى فكرى و قلمى و مانند اين‌ها از تمامى كاربردهاى علمى ، فكرى ، بدنى ، مالى و . . .\r\nو بالاخره اسلام شريعت كار و كوشش در تمامى ابعادى است كه در توان انسان است ، كه فكر ، عقل و علم را از طرفى ، و اعضاى بدن را از طرف ديگر ، و زمين و زمينه‌ها را هم از طرفى بايستى به‌كار گرفت و از نعمت‌هاى الهى بهره‌هاى حلال كسب نمود ، چنان‌كه در كريمه‌ى « يا أيُّها الإنسانُ إنَّكَ كادِحٌ إلى ربِّكَ كَدْحاً فَمُلاقيهِ » ( سوره‌ى انشقاق ، آيه‌ى 6 ) مىبينيم كه اساس شرع اقدس الهى برمبناى كار و كوشش دايمى استوار است ، كه بىكارى براى كسى كه توان كار را دارد بدترين چيزى است كه انسان را به‌هرگونه فكر و عمل ناهنجارى مىكشاند .\r\nو سر جمع انسان مسلمان بايستى در تمامى ابعاد توان‌هاى جسمى و روحيش مجاهد و مهاجر باشد ، كه جهاد و هجرت در راه خدا نقش مهم و سرنوشت سازى را در سراسر زندگى انسانى او ايفاء مىكند .\r\nمسأله‌ى 501 - چنان‌كه بىكارى از نظر اسلام به‌كلى محكوم و مذموم است بيگارى نيز كه مجاناً براى كسى زير پوشش زر و زور و تزويرش كار كنى و مزدى هم نگيرى و يا كم‌تر از اجرت‌المثل دريافت نمائى نيز محكوم و مذموم است ، كه اولى مفت‌خوارى و دومى مفت‌خورانى است ، و تنها ضلع سومى در مثلث اقتصادى اسلامى قابل تقدير است و آن « تجارة عن تراض منكم » مىباشد كه كار و كوشش براى بهره‌گيرى و بهره‌رسانى غيرمجاّنى است ، كه نه مفت‌خوارى كنى و نه مفت‌خورانى ، بلكه « انَّكَ كادِحٌ\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nالى رَبِّكَ كَدْحاً فَمْلاقيه » و ديگر هيچ .\r\nو كسانى كه توان كارى را ندارند ، و يا به‌كارى واجب‌تر از اين‌گونه كارها مشغولند كه مىكوشند تا شرعمدارانى شايسته باشند ، و يا كارشان براى معاششان كافى نيست ، اين‌ها حق دارند از ماليات‌هاى مستقيم و غيرمستقيم اسلامى كه سر جمعش بيت‌المال است به‌طور شايسته و عادلانه استفاده كنند - كه اين هم « تجارة عن تراض منكم » است زيرا دادن مالى در برابر ستاندن اجرى جميل است ، هم‌چون هبه و هديه و مانندشان - و نه تنها چون عمامه‌اى بر سر دارند و يا دلقى و كشكولى به‌دست ، و يا نان‌خور نسب خود باشند كه چون سيد هستم ، و از اين قبيل وسايل مفت‌خوارى كه از نظر شرع به‌كلى محكوم و مذموم است ، چنان‌كه از سيدى پرسيدند شغلت چيست ؟ گفت شغلم سيدى است ، و از شيخى همين پرسش را كردند گفت شغلم آخوندى است ، نه ! و هرگز اسلام هيچ‌گونه مفت‌خوارى را تجويز نكرده و نمىكند ، بلكه چون همگى مؤمنان هم‌چون يك تن واحد بايد همكار و غمخوار يكديگر باشند ، بخشى از اموالشان را بايستى به‌مصرف بىنوايانى برسانند كه اصولًا توان هيچ كار و درآمدى را ندارند ، و يا كوشش شان براى معاششان كافى نيست . و نه اين‌كه حق مسلم فقراى جامعه را خرج شيخ و سيد بودن ديگران نمايند كه اصولًا هيچ‌كدام از اين دو هيچ مجوز و امتيازى براى اخذ اين وجوه نيست مگر اين‌كه فقير شرعى باشند و توانايى و قدرت هيچ كارى را نداشته باشند كه مثلًا كور باشند يا فلج و يا پير و سالخورده باشند .\r\nو بخشى ديگر هم كه به‌عنوان سهم امام عليه السلام و نيمى از خمس است ، نيز « فى سبيل‌اللَّه » كه بايد به‌مصرف ايمان و همگانى كردن آن برسد ، بنابراين اين بخش بايستى به‌مصرف شرعمدارانى برسد كه با تحصيلات شايسته‌ى علوم اسلامى بر محور قرآن و سنت در ميان مؤمنان « حصون الإسلام » و ديوارهاى خانه‌هاى همگانى اسلام باشند و ديگر هيچ .\r\n\r\nخريد و فروش\r\nمسأله‌ى 502 - خريد و فروش - برحسب كريمه‌ى « أحلَّ اللَّه الْبَيْعَ » ( سوره‌ى بقره ، آيه‌ى 275 )\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n- به‌عنوان قاعده‌اى عمومى تمامى اقسام « بيع » را زير پوشش خود دارد ، و اين عموميت و اطلاق تنها به‌عنوان قاعده‌اى استثناپذير مورد استناد و استدلال است و نه استغراق كه هر خريد و فروشى بدون هيچ شرطى گذرا و درست باشد ، و ما مىدانيم در هر كيش و گروهى خريد و فروش شرائطى دارد ، تا چه رسد به‌اسلام كه شرائط عدم خسران و زيان ، و عدالت و انصاف را كلًا در تمامى اقسام معاملات حتمى دانسته است ، بنا بر چنان قاعده‌اى ما مكلفان در انتظار شرايطش بايستى از ديدگاه كتاب و سنت جست‌وجويى شايسته كنيم ، تنها اين قاعده هنگامى - كلًا - براى ما مفيد خواهد بود كه در مورد شرطى از شرائط محتمله‌ى خريد و فروش معارض و يا دليلى بر ضد نداشته باشيم ، در اين صورت است كه برمبناى اين قاعده آن معامله محكوم به‌صحت خواهد بود ، و نه اين‌كه چشم بر هم نهاده و بدون بررسى شايسته هرگونه خريد و فروش را درست بدانيم .\r\nسپس آيه‌ى « لاتأكُلُوا أمْوالَكُمْ بَيْنَكُمْ بِالْباطِلِ إلَّا أنْ تَكونَ تِجارةً عَنْ تَراضِ مِنْكُمْ . . . » ( سوره‌ى نساء ، آيه‌ى 29 ) تمامى ابعاد و اقسام مفت‌خوارى را محكوم كرده ، و تجارت برمبناى رضايت طرفينى را به‌عنوان درخشان‌ترين نمونه‌اى كه از مفت‌خوارى به‌دور است معرفى مىنمايد ، و نه تنها تجارت است كه از مفت‌خوارى مستثنى است ، بلكه تمامى معاملات عاقلانه و منصفانه نيز زير پوشش « تجارة عن تراض » تلويحاً ، و مشمول « أوفُوا بِالْعُقُودِ » تصريحاً مىباشند ، كه هرگونه قرارداد عاقلانه و عادلانه‌اى كه مورد خشنودى دو طرف هر معامله‌اى - برمبناى شرع باشد - در پرتو اين قاعده مورد تصديق و امضاى شارع مقدس است ، و مانند زناشويى - كه تجارت دوگونه و دوگانه است - به‌طريق اولى زير پوشش تجارت است كه بايد : « عن تراضٍ » واقع گردد .\r\nو اگر در جمله‌ى « وَ حَرَّمَ الرَّبا » كه به‌دنبال « أَحَل‌َّاللَّه الْبَيْعَ » آمده ، ربا ، يعنى زياده از حق گرفتن و يا دادن ، ممنوع شده . از اين‌رو است كه يكى از بدترين نمونه‌هاى مفت‌خوارى است ، و آيه‌ى شريفه‌ى « وَ أنْ لَيْسَ لِلإنسانِ إلّاما سَعى » ( سوره‌ى نجم ، آيه‌ى 39 ) تنها درآمدهايى را جايز و از مفت‌خوارى به‌دور دانسته كه برمبناى كوششى شايسته باشد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبنابراين پايه‌هاى اقتصادى قرآنى ، مفت‌خوارى را به‌كلى ممنوع دانسته ، و تنها سعى و كوشش است كه درآمد را حلال مىكند ، كه نه زمان و نه شخصيت و نه هيچ چيز ديگر به‌جز سعى و كوشش شايسته وسيله‌ى به‌دست آوردن مال حلال نيست ، مگر بخشش‌هاى شرعى كه سعيش استحقاقى شرعى است ، و اين خود مفت‌خوارى به‌زور و زر و تزوير نيست ، بلكه بخشش‌هايى برمبناى نياز و يا احترام اشخاصى شايسته و مورد خوشنودى خداست .\r\nو بر همين مبنا تمامى اقسام كلاه‌گذارى و كلاه‌بردارى - كه احياناً به‌نام كلاه شرعى وانمود مىشود - بر خلاف شرع مقدس اسلام است ، چنان‌كه در باب كلاه شرعى ربا توضيح بيشترى خواهيم داد .\r\n\r\nشرائط فروشنده و خريدار\r\nمسأله‌ى 503 - نخست اين كه فروشنده يا خريدار هيچ‌كدام « سفيه » يا « مجنون » نباشند كه از روى سبك‌مغزى و نادانى و يا ديوانگى اموال خود را بيهوده و حساب نكرده به‌مصرف مىرسانند چنان‌كه در كريمه « وَ لا تُؤتُوا السُّفَهاءَ أمْوالَكُمُ الَّتى جَعَلَ اللَّه لَكُمْ قِيماً » ( سوره‌ى نساء ، آيه‌ى 6 ) آمده است كه « اموال خود را كه خداى متعال براى شما ويژه‌ى قيام و به‌پاخاستن زندگى قرار داده به‌سفيهان ندهيد » .\r\nو آيا صرف اين‌كه فروشنده و خريدار عاقل و مكلف باشند كافى است ؟ از اين آيه چنان استفاده مىشود كه تنها سفيه نبودن كافى است گرچه هنوز هم مكلف نباشند ، ولى از آيه‌اى كه احكام يتيمان را بيان مىفرمايد « حَتّى إذا بَلَغُوا النِّكاحَ فإنْ آنَسْتُمْ مِنْهُمْ رُشْداً فَادْفَعُوا إلَيْهِمْ أمْوالهُم » ( سوره‌ى نساء ، آيه‌ى 6 ) چنين فهميده مىشود كه پس از بلوغ يتيمان رشد آنان را نيز شرط در تصرف مالىشان دانسته است ، ولى اين شرط از لحاظ يتيم بودن آن‌ها است ، و نه اين‌كه رشد نيز پس از بلوغ براى همگان شرط تصرفشان در اموالشان باشد ، بنابراين آن‌چه كلًا شرط اصلى معاملات است عقل معاش در پرتو شريعت ربانى است كه در كل نه رشد شرط است و نه تكليف . سفاهت نيز داراى ابعادى\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nعرفى و شرعى است كه شرعيش مال را از روى تقصير در راه حرام مصرف كردن و يا اسراف و تبذير نمودن است ، و عرفيش اين است كه در معاملات از روى قصور مغبون شود و يا مغبون كند ، و موازين داد و ستد عاقلانه و سودمند را نداند و يا نادانى كند و چه زيان‌بارتر كه هر دوگونه سفاهت در شخصى موجود باشد .\r\nمسأله‌ى 504 - هر دوى فروشنده و خريدار بايد كارشان از روى اختيار باشد و نه اكراه يا اجبار چنان‌كه در كريمه‌ى « تجارة عن تراض منكم » رضايت طرفين را از شروط اصلى معامله معرفى كرده و در صورت اكراه يا اجبار رضايتى هم طبعاً در كار نيست .\r\nمسأله‌ى 505 - فروشنده بايد مالك تمامى جنس مورد معامله باشد ، يا در معامله‌ى آن از طرف مالكش مجاز باشد ، و يا به‌حساب ولايت اين عمل را به‌مصلحت صاحب مال انجام دهد و « لا بيعَ الا فى ملكٍ » هم به‌همين معنى است كه فروش به‌جز در آن‌چه در اختيار توست نيست ، چه مالك باشى و يا شرعاً بتوانى در مال مالك تصرف كنى ، و احياناً انسان مالك هست ولى حق فروش ندارد ، هم‌چون سفيه و ديوانه و محجور كه حق تصرف در مال خودشان را هم ندارند و احياناً مالِكِ مال نيست ولى به‌ولايت شرعيه يا اجازه‌ى مالك حق معامله آن‌را به‌همان شرائطى كه برايش مقرر شده دارد .\r\nمسأله‌ى 506 - فروشنده و مشترى بايد تصميم خريد و فروش داشته باشند كه در غير اين صورت تجارت نيست . و بالاخره شرطهايى كه در باب خريد و فروش و هر نوع معامله‌ى ديگرى لازم است از آيه‌ى « تجارة عن تراض منكم » و « لا توتوا السفهاء اموالكم » استفاده مىشود كه عقل معاش عرفى و شرعى و رضايت و اختيار و قصد ، و ديگر هيچ ، اين‌ها همه شروط اصلى تمامى معاملات مىباشند .\r\nمسأله‌ى 507 - در هيچ معامله‌اى لفظ معينى براى انجام آن لازم نيست ، و تنها اگر معلوم باشد كه مقصود طرفين چيست كافى است ، بنابراين در خريد و فروش همان‌گونه كه مرسوم است كافى است و هرگز صيغه‌ى معامله شرط صحت يا حتميّت معامله نيست « 1 » ، تا بيع معاطات - بدون صيغه‌ى بيع - به‌گفته‌ى فقيهانى مانند مرحوم شيخ\r\n\r\n\r\n","description":"","footnote":"\r\n( 1 ) - چنان‌كه شيخ مفيد و سيد مرتضى و فيض كاشانى هم فرموده‌اند . مفاتيح‌الشرايع ، ( 2 : 45 ) و ( 3 : 48 )\r\n","page_name":" 230 ","page_number":230},
  {"content":"\r\n\r\nانصارى و يا غير ايشان لازم و حتمى باشد ! با آن‌كه اصولًا درصد بيع با صيغه‌ى لفظيش درصدى بسيار بسيار كم و ناچيز است ! كه غير از حوزه‌هاى درسى در هيچ جاى دنيا از آن خبرى نيست تاچه رسد كه تقيُّدى نسبت به آن باشد .\r\nمسأله‌ى 508 - اگر معامله‌اى بدون رضايت و يا بدون اطلاع طرف معامله انجام گرفت ، چنان‌چه طرف معامله رضايت دهد از هر زمانى كه معّين كند از همان زمان رضايتش معامله درست است ، ولى اگر معامله را رد كرد و يا رضايت نداد از همان حين معامله باطل است ، و « و تجارة عن تراضٍ منكم » هنگامى اين معامله را درست مىكند كه رضايت حاصل گردد ، و از همان هنگام رضايت « تجارة عن تراضٍ منكم » حساب مىشود و نه از آغاز معامله زيرا از روى رضايت نبوده مگر آن‌كه طرف معامله بگويد :\r\n« معامله را از هنگام انجامش قبول دارم » . بنابراين اگر منزلى ، مغازه‌اى يا اتومبيلى مثلًا يك‌ماه پيش مورد معامله قرار گرفته و صاحب اصلى آن از امروز معامله را قبول كند و رضايت دهد ، مال‌الاجاره ، تورم و ساير مزايايى كه دراين يك ماه داشته ملك مالك اصلى خواهد بود .\r\n\r\nشرائط مال‌هاى مورد معامله\r\nمسأله‌ى 509 - مال مورد معامله بايستى از نظر جنس و اندازه‌اش براى طرفين معلوم باشد كه در غير اين صورت چون مجهول و مورد گول‌زدگى و گول‌خوردگى است معامله سفيهانه و باطل است .\r\nمسأله‌ى 510 - بايد فروشنده ، جنس مورد معامله را بتواند به‌خريدار تحويل بدهد ، و يا خود طرف معامله بتواند اين جنس را - شخصاً يا با كمك ديگرى - تحويل بگيرد ، كه اگر هر دو از اين تحويل و تحوُّل عاجز باشند معامله باطل است ، كه بدتر از سفاهت و بلكه جنون‌آميز است . بنابراين فروختن پرنده‌اى كه در آسمان مشغول پرواز است و يا فروختن نوعى ماهى كه در دريا مشغول شنا است هرگز جايز نمىباشد مگر اين‌كه امكان عقلانى تحويل آن‌ها در كار باشد كه در غير اين صورت نه مالكيت و نه اولويتى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nهم براى فروشنده نيست .\r\nمسأله‌ى 511 - جنس مورد معامله نبايد مورد حق ديگرى باشد ، مانند ملكى كه در گروى ديگرى است و از اين قبيل ، و در اين‌گونه موارد نيز اگر صاحب حق - هرگونه و براى هر زمانى - اجازه‌اى عقلانى دهد معامله صحيح خواهد بود .\r\n\r\nاقسام خريد و فروش\r\nمسأله‌ى 512 - خريد و فروش سه نوع است ، يا هر دو مورد معامله نقد مىباشند ، يا هر دو نسيه ، و يا يكى نقد و ديگرى نسيه است ، در هر سه صورت معامله صحيح است ، و در صورت سوم اگر پول نقد است و جنس نسيه معامله سلف است ، و اگر جنس نقد است و پول نسيه به‌نام نسيه معروف است .\r\n\r\nنسيه\r\nمسأله‌ى 513 - در معامله‌ى نسيه واجب است زمان پرداخت پول تعيين شود چنان كه آيه‌ى دين « إذا تَدايَنْتُمْ بِدَيْنٍ إلى أجَلٍ مُسَمّىً فَاكْتُبُوهُ . . . » ( سوره‌ى بقره ، آيه‌ى 282 ) اصولًا دين را مشروط به‌وقت معين كرده چه قرض باشد و چه معامله‌ى نسيه كه قيمت را بدهكار مىشود ، يا سلف و يا نسيه‌ى طرفينى .\r\nمسأله‌ى 514 - اگر در معامله قيد نسيه نشود بالطبع نقد است ، مگر آن‌كه مبناى معامله‌ى فروشنده بر نسيه و يا نقد چند روزه بوده و خريدار هم اين را بداند .\r\nمسأله‌ى 515 - در رأس مدت مقرر طلبكار حق دارد طلب خود را مطالبه كند ، كه اگر بدهكار بتواند واجب است پرداخت كند ، و در صورتى كه نتواند واجب است به‌اندازه‌اى كه بتواند پرداخت كند به‌او مهلت داده شود كه « وَ إنْ كانَ ذُو عُسْرَةٍ فَنَظِرَةٌ إلى مَيْسَرَةٌ » ( سوره‌ى بقره ، آيه‌ى 280 ) اگر بدهكار تنگ‌دست است بايستى به‌او تا هنگامى كه تنگدست است - در صورت امكان - مهلت داد ، و نيز مىتواند در صورتى كه جنس موجود است و فروشنده هم نيازمند است معامله را برهم زند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمسأله‌ى 516 - اگر در رأس مدت مقرر بااين‌كه مىتواند پول را بدهد نداد ، در صورتىكه جنس مورد معامله موجود است مىتواند معامله را برهم زده جنس را پس بگيرد ، و اگر موجود نيست مشابه و يا قيمت روزش را بازپس گيرد .\r\nمسأله‌ى 517 - اگر فروشنده به‌خريدار بگويد جنس مورد معامله را نقد يكصد تومان و نسيه‌اش برحسب هر چه بيشتر بودن مدت بيشتر است ، اگر به‌اين شكل معامله‌ى نسيه انجام شود باطل است زيرا مبلغ قراردادىِ بيشتر در برابر زمان قرار گرفته و ربا است « 1 » اگر هم به‌مبلغ معين نسيه فروشى كند و تعيين مبلغ نقد و نسيه نشود اگر مبلغ نسيه بيشتر از نقد باشد نيز ربا و حرام است ، مگر در صورت تورم در نسيه كه مثلًا اين جنس نقدش ارزشى و نسيه‌اش برمبناى تنزل پول ارزشى ديگر پيدا كند ، كه اين‌جا مبلغ افزون بر نقد چون در برابر ديركرد زمانى نيست حلال بلكه الزامى است .\r\nمسأله‌ى 518 - در معاملات نسيه و سلف‌گاه زياده و يا نقصان جنس مورد معامله در برابر ديركرد زمانى پول يا مال است كه مطلقاً ربا و حرام است ، و گاهى زمان اصلًا دخالتى در زياد و كمى قيمت ندارد ، بلكه مثلًا خريد سلف خانه كه نقداً پولش داده شده ، به‌حساب مدت سلفى خانه كه مثلًا يك سال است مبلغ اجاره‌بها كم مىشود و بقيه پرداخت مىگردد ، و به‌عكس اگر اين معامله نسيه باشد كه پولش يك‌ساله و تحويل خانه نقد است مبلغ اجاره خانه اضافه مىشود ، و نيز در تورم و يا تنزل مبلغ يا مورد معامله زياد و كمش به‌اين حساب حلال است . و اگر تحويل گرفتن پول و يا مورد معامله مخارجى داشته باشد نيز مانند دو مورد بالا اين اضافه ربا نيست ، و در هر صورت اضافه‌ى غير ربوى كه در مقابل زمان نباشد حرام هم نيست .\r\nمسأله‌ى 519 - اگر بستانكار بخواهد پيش از مدت مقرر طلب خود را با كم كردن بخشى از آن دريافت كند ، چنان‌چه به‌رضايت خود اوست و نه قراردادِ بدهكار اشكالى\r\n\r\n\r\n","description":"","footnote":"\r\n( 1 ) - نراقى در مستند اين فتوى را اظهر و اشهر دانسته چنان‌كه جماعتى از متأخرين گفته‌اند و گروهى هم از قدما مانند شيخ طوسى در مبسوط و ديلمى ، حلّى ، حلبى ، ابن زهره ، و از متأخران محقق ، علامه ، شهيد اول و دوم ، فخرالمحققين ، ابوالعباس ، مقداد ، آبى موافقند و بعضى هم آن را به شيخ مفيد ، اسكافى ، سيد مرتضى و قاضى نسبت داده‌اند و از معاصران هم مرحوم سيد ابوالحسن اصفهانى موافق است\r\n","page_name":" 233 ","page_number":233},
  {"content":"\r\n\r\nندارد ، ولى اگر بدهكار در مقابل مدت باقى مانده مطالبه‌ى مبلغى بكند ربا و حرام است مگر به‌حساب تورم آينده .\r\n\r\nسلف\r\nمسأله‌ى 520 - در معامله‌ى سلف نيز هم‌چون نسيه تعيين مدت لازم است ، و بايد تمامى پول را نقداً در مجلس معامله بپردازد ، كه اگر بخشى از آن را پرداخت و بخش ديگر را به‌آينده‌اى معلوم و يا مجهول انداخت ، اين معامله تنها به اندازه پولى كه داده درست است و فروشنده نيز مىتواند معامله را به‌كلى برهم زند و درين معامله كم‌تر بودن قيمت نقد ربا نيست ، بلكه به‌حساب عدم دسترسى به‌جنس اين كاستى عادلانه است . مانند اين‌كه خانه‌اى را - مثلًا - يك ساله خريدارى كند كه قيمتش نقد و تحويلش پس از يك سال است كه اين‌جا فقط مىتواند اجاره بهاى يكساله‌اش را استثنا نمايد .\r\nبيع كالى به كالى : نسيه‌ى طرفينى\r\nمعامله‌اى هم كه از طرفين نسيه - و به‌اصطلاح فقهى « كالى به كالى » است - گرچه بر خلاف فتاواى فقيهان است ولى اين معامله نيز صحيح و درست است ، زيرا قاعده‌ى كلى « اوفوا بالعقود » ( سوره‌ى مائده ، آيه‌ى 1 ) آن را مانند ساير معاملات با شرائط مقرر دربر دارد و سفاهتى هم اين‌جا در كار نيست .\r\nبيع از معاملات لازم است بدين معنى كه به‌جز در مواردى چند كه اختيار فسخ دارد نمىتواند معامله را باطل كند و اين موارد از قرار زير است .\r\nخيارات : اختيارات فسخ معامله\r\n\r\n1 خيار مجلس\r\nمسأله‌ى 521 - تا هنگامى كه طرفين معامله در نشست معامله مىباشند هر دو مىتوانند معامله را برهم زنند ، زيرا ادامه‌ى نشست معامله - در صورتى كه علتى جز\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nتفكر در رد يا قبول معامله نداشته باشد - گواه بر اين است كه هنوز رضايت طرفينى درست حاصل نشده ، كه اگر ادامه‌ى نشست به‌حسابى ديگر جز معامله باشد اين‌جا ديگر خيار مجلس نيست و معامله پابرجاست ، و اگر هم در ادامه‌ى مجلس معامله هر دو روى حساب عاقلانه‌ى معامله بگويند معامله محكم و مسلم شد و اختيار فسخ را ساقط كرديم اين‌جا هم معامله پابرجاست ، ولى اگر اسقاط اختيار فسخ سفيهانه باشد ، اختيار فسخ هم‌چنان تا پايان مجلس عقلانى معامله باقى است .\r\nو مجلس معامله اگر تلفنى يا تلويزيونى و يا با تلگراف و يا تلكس و امثال اين وسايل ارتباطى از راه دور نيز معامله‌اى انجام شد ، مادامى كه اين سه وسيله ارتباطى ادامه دارد به‌حساب مجلس حضورى معامله محسوب است ، و وقتى جريان به‌اختيار طرفين معامله پايان يافت - و نه به‌ناچارى - مجلس معامله نيز پايان يافته است ، و بالاخره آن‌چه از آيه‌ى « تجارة عن تراض » و رواياتى چند مستفاد مىشود اين است كه طرفين معامله بايستى با رضايت كامل جلسه‌ى معامله را ترك گويند ، و در جلسه‌ى معامله هم نه حضور ديدنى شرط است و نه بدنى ، بلكه تنها حضور معامله‌اى لازم دارد .\r\nروى اين اصل اگر مجلس معامله بدون رضايت و يا بدون اختيار طرفين پايان يافت ، و نشست معاملى به‌هم خورد ، اين به‌هم‌خوردگى كه مورد رضايت طرفين نيست معامله را پابرجا نمىكند ، و به‌طور كلى تا هنگامى كه پس از اسكله‌ى معامله رضايت طرفين به‌درستى حاصل نشده است معامله هم پا در هوا و قابل فسخ است .\r\n\r\n2 خيار غَبن\r\nمسأله‌ى 522 - اگر يكى از دو طرف معامله مغبون بوده هنگامى كه آگاه شود مىتواند معامله را بر هم زند و يا در صورت رضايتش كمبود ارزش را دريافت كند ، و اگر بدون هيچ عذر و علتى به‌طرف معامله مراجعه نكرد اين خود دليل است براين‌كه به‌همين معامله راضى است و ديگر اختيارى هم در به‌هم زدن معامله ندارد ، ولى اگر معذور بود اختيار فسخ هم هم‌چنان باقى است تا معلوم شود كه به‌همين معامله راضى است يا نه ، و\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nاگر هم غبن زياد باشد رضايت بر چنان معامله‌اى آن را پابرجا نمىكند زيرا اين خود سفاهت است ، مگر اين‌كه جهتى عقلايى در كار باشد .\r\n\r\n3 خيار شرط\r\nمسأله‌ى 523 - اگر يكى از دو طرف و يا هر دو شرطى در معامله داشته باشند كه به آن شرط عمل نشود ، در اين صورت كسى كه شرطش انجام نشده مىتواند معامله را فسخ كند ، و يا شرطش را مطالبه كند كه در صورت امكان عملى گردد . مگر شرطى كه حرام است كه در اين صورت تنها اگر معامله‌اش براساس اين شرط بوده اين معامله باطل است ، زيرا در اين صورت هم رضايت حاصل نيست . و اگر هم معامله دو بعدى است ، كه اصلش مورد رضايت و شرطش حرام باشد ، با ترك شرطش درست است ، ولى اگر شرطش حلال باشد در صورت تخلف جاى اختيار فسخ است .\r\n\r\n4 خيار تدليس\r\nمسأله‌ى 524 - اگر يكى از دو طرف جنس مورد معامله را بر خلاف آن‌چه هست به‌طرفش وانمود سازد تا آن را مطلوب‌تر يا گران‌تر از قيمت آن معامله كند ، كه خود اين عمل از نظر شرع مقدس مكر و نيرنگ و حرام است و معامله رانيز متزلزل مىسازد .\r\n\r\n5 خيار عيب\r\nمسأله‌ى 525 - اگر در معامله‌اى كه مبنى بر سالم بودن جنس است عيبى بوده و طرف نمىدانسته از هنگام اطلاع بر اين عيب اختيار فسخ دارد ، و در صورت تأخير بدون عذر كه دليل بر رضايت صاحب اختيار فسخ است ، اگر جريانى عاقلانه باشد معامله حتمى است ، و در صورت سفاهت يا نادانى و يا عدم دسترسى به‌فروشنده اختيار فسخ هم‌چنان باقى است ، البته تا زمانى كه طرف تحمل اين اختيار را داشته باشد ، كه در غير اين‌صورت معامله باطل است كه برمبناى سفاهت صاحب‌اختيار و عدم تحمل طرف است .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\n6 خيار تبعُّض\r\nمسأله‌ى 526 - اگر بخشى از جنس مورد معامله قابل معامله نبوده ، در اين‌جا نيز طرف معامله مىتواند يا كل معامله را و يا معامله را در بخش ديگرش برهم زند .\r\n\r\n7 خيار رؤيت\r\nمسأله‌ى 527 - اگر آن‌چه را كه طرف معامله اكنون مىبيند آن چيزى نيست كه طرفش براى او توصيف و تعيين نموده ، چه اصولًا جنس ديگرى باشد ، و يا ويژگىهاى ديگرى داشته كه بر خلاف اوصاف تعيين شده است مگر در صورت برابرى و يا بهتر و ارزشمندتر بودن مورد معامله ، جز در صورتى كه مقصدش تنها همان جنس موصوف باشد كه به‌هرحال خريدار اختيار فسخ يا رضايت بر معامله‌ى انجام‌شده را در هر صورت دارد .\r\n\r\n8 خيار تأخير\r\nمسأله‌ى 528 - اگر با فرض نقد بودن معامله تا بيشتر از حد معمولى در عرف نقدى معاملات ، تحويل مورد معامله تأخير افتد ، در اينجانيز طرف ديگر مىتواند معامله را به‌خاطر همين تأخير برهم زند ، و اگر هم تصريح‌شده كه اين مبلغ در مجلس معامله پرداخت شود و يا در فلان ساعت اين‌جا هم اختيار فسخ جارى است ، و تنها مهلت عرفى در معاملاتى جارى است كه برمبناى نقد است ولى تعيين زمان نقد نشده و در عرف و عادت هم اين معامله به‌حساب نقد باشد ، كه چنان چه تأخير در تحويل جنس از فروشنده باشد خريدار حق فسخ معامله را دارد و اگر تأخير پول آن از طرف خريدار باشد فروشنده حق فسخ معامله را دارد .\r\n\r\n9 خيار حيوان\r\nمسأله‌ى 529 - اگر مورد معامله حيوان باشد ، تا سه روز اختيار فسخ معامله در مورد\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nحيوان باقى است كه خريدار و فروشنده‌ى حيوان در اين مدت مىتوانند معامله را فسخ كنند ، و اگر حيوانى را با حالت كسالت - و طبعاً با مبلغ كمترى - مىخرد ، به‌اين حساب كه ممكن است پيش از سه روز آن را ذبح كند ، در مانند چنان جريانى خيار حيوان در كار نيست ، كه هدف از خريدنش نگه‌داشتن در مدتى بيشتر از سه روز نيست .\r\n\r\n10 خيار تعذُّر\r\nمسأله‌ى 530 - اگر يكى از دو طرف نتواند جنس مورد معامله را در موعد مقرر تحويل دهد و يا آن را تحويل گيرد در اين‌جا نيز خيار فسخ ثابت است .\r\nو مىبينيم كه تمامى اين اختيارات براى فسخ معامله برمبناى آيه‌ى « تِجارةً عَنْ تَراضٍ مِنْكُمْ » است ، كه در تمامى اين موارد يا اصلًا رضايت حاصل نيست ، و يا به‌دست آمدن رضايت نياز به‌شرط مخصوص حلالى دارد ، و در تمامى اين اختيارات مسائلى چند است :\r\nمسأله‌ى 531 - اوّل اين‌كه اگر بدون حساب و بررسى عاقلانه تمامى اختيارات فسخ را ساقط كند ، اين معامله سفيهانه و باطل است ، و يا حداقل اين اختيارها با چنان ساقط كردنى ساقط نمىشود ، و در صورتى كه طرف معامله هم در صورت اسقاط اين اختيارات راضى به‌اين چنين معامله‌اى باشد در اين صورت هم اين رضايت نه تنها كارساز نيست بلكه معامله از دو جهت باطل خواهد بود .\r\nمسأله‌ى 532 - اگر مغبون بودنش و يا معيوب بودن جنس مورد معامله‌اش را به‌هنگام معامله مىدانسته ، و يا پس از معامله بفهمد و بدون عذر به‌طرف معامله مراجعه نكند در اين دو مورد اختيار فسخ نخواهد داشت ولى اين معامله از نظر سفيهانه بودنش باطل است ، مگر در صورتىكه معيوب بودن جنس مورد معامله را مىدانسته و قهراً به‌خاطر اين عيب جنس را ارزانتر از قيمت سالم آن خريدارى كرده كه در اين صورت معامله صحيح است .\r\nمسأله‌ى 533 - اگر عيبى در جنس مورد معامله پس از معامله پديد آيد ، چنان‌چه\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nارتباطى به‌پيش از معامله نداشته باشد كه هيچ ، ولى اگر دنباله‌ى عادى و اتوماتيكى جريانى باشد كه پيش از معامله در جنس بوده ، اين‌جا برمبناى اين عيب اختياردار فسخ مىباشد ، كه حداقل همان حالت پيشين كه به‌دنبالش اين عيب پديد آمده خود عيب پنهانى پيش از اين معامله است گرچه فروشنده هم آن را نمىدانسته .\r\nمسأله‌ى 534 - اگر پيش از اطلاع بر حق فسخ - به‌هر علتى كه باشد - در جنس مورد معامله تصرفى كرد كه موجب تفاوت قيمت آن جنس شد ، در اين صورت هرگاه فهميد كه حق فسخ دارد مىتواند تفاوت قيمت را مطالبه كند ، و يا برگشت معامله را بخواهد ، به‌ويژه آن‌كه جنس مورد معامله با چنان نقصى كه در اثر تصرف پيدا شده اصولًا به‌كار نيايد كه در اين صورت بى شك مىتواند اصل معامله را با پرداخت تفاوت قيمتش اصلاح و رضايت خريدار را حاصل نمايند .\r\nمسأله‌ى 535 - اگر مورد معامله ، خود روى زمينى يا هوايى و يا دريايى است و يا اصولًا اجناس الكتريكى يا الكترونيكى و يا هرگونه ماشين آلات ديگرى است كه معمولًا اگر عيبى دارد پس از چند روز ديگر معلوم مىشود ، اين‌جا نيز به‌اندازه‌ى همان چند روز اختيار فسخ دارد ، و يا حداقل اين‌كه اگر عيبى پديد آمده دنباله‌ى همان حالت پيش از معامله بوده است ، در چنان مواردى نيز اختيار فسخ هست ، و بالاخره عيب‌هايى كه به‌هنگام معامله آشكار نيست و پس از معامله به‌دنبال حالت پيش از معامله ، پديد مىآيد ، در اين‌گونه عيب‌ها ، اختيار فسخ كلًا محقق است .\r\nمثلًا ماشينى اتوماتيكى خريدارى كرده كه به‌حساب معموليش بايستى ده‌سال كارى مفيد داشته باشد و هم‌چنان به‌جريان اتوماتيكى كار كند ، ولى پس از مدتى پيش از آخرين زمان مقررش - بدون هيچ كوتاهى از جانب خريداربه‌علت نامرغوب بودن و يا اشكالى مخفى داشتن - از كار مىافتد در اين‌جا هم خيار عيب هم‌چنان باقى است .\r\nو يا ساختمانى كه اكنون سرپا است و در ظاهر بايستى تا چند سال هم‌چنان سرپا باشد ، اگر پيش از مدت مقررش فرو ريزد ، اين خود عيبى است كه پنهان بوده و اكنون كه آشكار شده از موارد خيار فسخ است .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمسأله‌ى 536 - اگر فروشنده به‌خريدار قيمت خريد جنس را بر خلاف واقع بگويد و خريدار بر همان مبنا با مقدارى سود براى فروشنده توافق كند ، ولى قيمت ياد شده كم‌تر از واقع باشد اين معامله حرام است ، و بايد فروشنده آن‌چه را كه زيادى گرفته پس بدهد ، و اگر هم خريدار مطلع بر جريان شد حق دارد يا جنس را پس بدهد و يا زيادى را باز پس بگيرد .\r\nمسأله‌ى 537 - اگر جنسى را در اختيار كسى گذارده كه به‌فلان مبلغ بفروشد و هر چند اضافه فروخت مال خودش باشد ، اين خود معامله‌اى است كه مركب از دو « وكالت » است ، كه طرف وكالت فروش دارد با اين قرارداد كه هر چه بيشتر فروخت مال خود او باشد و اشكالى هم ندارد ، و خود آن وكيل نيز حق دارد اين جنس را به‌مبلغ تعيين شده بردارد .\r\n\r\nشرائط عوضين مورد معامله\r\nمسأله‌ى 538 - جنس مورد معامله بايستى داراى منفعتى حلال و مقدور باشد ، بنابراين در صورتى كه تمامى و يا بيشتر منافعش حرام باشد ، و يا امكان عادى استفاده از آن را نداشته باشد اين معامله سفهى و باطل است ، مگر در صورتى كه تنها بهاى منافع حلال داده شود ، و از منافع حرام بهره‌گيرى نشود .\r\nمسأله‌ى 539 - اگر فروشنده بداند كه خريدار اين مال حلال را به‌مصرف حرام مىرساند - و چه بدتر كه به‌همين قصد هم به‌او بفروشد - نيز باطل است ، مانند فروختن انگور به‌كسى كه مىداند براى شراب‌سازى آن را خريدارى مىكند كه اين خود از نمونه‌هاى تعاون بر گناه است ، و رواياتى هم كه چنان معامله‌اى را حلال دانسته بر خلاف آيه‌ى « وَ لا تَعاوَنُوا عَلَى الإثْمِ وَ الْعُدْوانِ » ( سوره‌ى مائده ، آيه‌ى 2 ) و ساير آيات حرمت « إثم » است كه « إنَّما حَرَّمَ رَبِّىَ الفَواحِشَ ما ظَهَرَ مِنْها وَ ما بَطَنَ وَ الإثْمَ . . . » ( سوره‌ى اعراف ، آيه‌ى 33 ) و « إثم » هر كارى است كه انسان را از واجباتش دور و يا در آن‌ها سست مىكند ، و يا به‌كارى حرام وامى دارد ، و شما كه واجب است چنان شخصى را نهى از منكر كنى كه\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nشراب‌سازى نكند ، پس چگونه مىتوانى وسيله‌ى مهم شراب‌سازى را كه انگور است در اختيار او گذارى ، كه اين عمل هم كمك بر گناه است و هم ترك نهى از منكر ، بلكه وسيله‌اى محورى براى انجام منكر است و آياتى هم مانند : « مَن يَشْفَعْ شَفاعَةً حَسَنَةً يَكُنْ لَهُ نَصِيبٌ مِنْها و مَن يَشْفَعْ شَفَاعَةً سَيّئةً يَكُنْ لَهُ كِفْلٌ مِنْها » ( سوره‌ى نساء ، آيه‌ى 85 ) هر كه ميانجىگرى خوبى كند بهره‌اى از آن را دارد و هر كه ميانجىگرى بدى كند بخشى از آن را دارد » و اين ميانجىگرى خير و شر هر دو مقدمه را دربر دارد ، و آيا انگورى كه براى شراب‌سازى مصرف مىشود ، شما هم مىدانيد ، تا چه رسد كه براى همين منظور آن را مىفروشيد ، اين خود كمك و ميانجىگرى براى شراب‌سازى نيست ؟ !\r\nمسأله‌ى 540 - فروش تمامى چيزهايى كه مصرف آن‌ها حرام است ، و يا وسيله‌ى انجام كارهاى حرام است جايز نيست ، در عين حال فروش چيزهاى نجسى كه از آن‌ها استفاده‌هاى حلال مىشود مانند كود جايز است ولى فروش چيزهاى پاكى كه يا وسيله‌ى حرام است و يا براى انجام كارهاى حرام خريدارى مىشود جايز نيست .\r\nمسأله‌ى 541 - اگر چيزى را كه مصرف معموليش حرام است و استفاده‌ى حلالش ناچيز و غيرمعمولى است ، به‌كسى بفروشى كه مىدانى به‌مصرف حلال مىرساند ، چنان معامله‌اى صحيح است ، مانند شرابى كه خريدار تصميم دارد آن را تبديل به‌سركه كند ، و حال آن‌كه فروش انگور به‌كسى كه مىدانى و يا گمان قوى و عادى يا احتمالى عقلانى دارى كه آن را تبديل به‌شراب مىكند حرام است ، و بالاخره هر خريد و فروشى كه در آن كمك به‌فعل حرام و يا ترك واجبى است حرام است .\r\n\r\nمجسمه‌سازى و خريد و فروش آن\r\nمسأله‌ى 542 - عروسك‌هايى كه براى بازى بچه‌ها است ، و مجسمه‌هايى كه براى تزيين و يا هر سود حلال مصرف مىشود ، ساختن و خريد و فروش آن‌ها حلال است چنان‌كه جنيان براى حضرت سليمان عليه السلام مىساختند كه « يَعْمَلُونَ لَهُ ما يَشاءُ مِنْ مَحارِيبَ وَ تَماثيلَ . . . » ( 34 : 13 ) « براى او آن‌چه مىخواست از محراب‌ها و تمثال‌ها مىساختند » كه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nنمونه‌ى روشنش تمثال مجسمه حيوان‌ها و انسان‌ها است .\r\nو چيزى كه به‌نص [ قرآن كريم 
  ] از خواسته‌هاى سليمان عليه السلام و مسيح عليه السلام بوده كه جنيان به‌خواسته‌ى سليمان عليه السلام مجسمه‌هايى مىساختند و مسيح عليه السلام پرنده‌اى از گل ساخت و قرآن هم آن‌ها را نسخ نكرده و روايات هم هرگز نقشى در نسخ قرآن ندارند ، طبعاً در شريعت قرآن نيز حلال است ، مگر در صورتى كه براى عبادت ساخته و پرداخته شود چنان‌كه در دعوت حضرت ابراهيم عليه السلام نسبت به‌آزر است كه « ما هذِهِ الَّتماثيلُ الَّتى أنْتُمْ لَها عاكِفُونَ » ( سوره‌ى انبياء ، آيه‌ى 52 ) « چيست اين تمثال‌هايى كه شما براى آن‌ها عاكف بوده و به‌عبادتشان دل داده‌ايد ؟ » .\r\nآرى اسلام با چهره‌ى حيوان و انسان مخالف نيست كه تمثال اين چهره‌ها را نيز حرام كند ، بلكه با انسان‌پرستى و حيوان‌پرستى و هرگونه ناخداپرستى در تمام چهره‌هايش مخالف است ، چه صورت و نقش مجسمه‌اى داشته باشد و يا بىصورت و بىنقش باشد ، مثل هوىپرستى ، مقام‌پرستى و امثال اين‌ها ، امّا تمثال‌ها و مجسمه‌هايى كه موجب وهن يا شكستن حرمت‌انسانىِ انسان يا باعث تحريك شهوت انسان گردد ، مانند تمثال و مجسمه زنانِ لخت و عور يا نيمه‌برهنه و بىحجاب يا مردان لخت و عور يا نيمه‌لخت كه باعث تحريك باشند ، كه در اين صورت من بابِ فحشاء و منكرات حرام خواهد بود .\r\nو اگر در رواياتى اسلامى ساختن و خريد و فروش مجسمه‌ى جاندارها حرام شده تنها از اين نظر است كه مبادا مورد پرستش قرار گيرند ، زيرا اين روايات به‌هنگامى صادر شده كه مردم تازه از شرك و بت‌پرستى به‌اسلام و توحيد گرويده بودند ، و تنها در آن جوِّ ايمانى و نوپا براى محو خاطره‌ى شرك چنان منعى صادر شده ، و نه اين‌كه اصل اين تمثال‌ها ممنوع باشد .\r\nو اين هم كه در رواياتى آمده در روز رستاخيز مجسمه‌ساز را وادار مىكنند كه در آن روحى بدمد ، و سپس او را عذاب مىكنند ، خود از جعليات است ، زيرا حتى مجسمه‌ساز مشرك تا چه رسد به‌مسلمان براى همانندى با خدا مجسمه نمىسازد و\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nنمىتواند هم چنان چيزى را بسازد . بلكه مقصودش انجام هنرى است كه بازتابى معقول دارد ، و اگر اين دليل عليل درست باشد همين پرسش از سازندگان مجسمه‌هاى درختان نيز هست كه وادار شوند روح نباتى در آن‌هاايجاد كنند .\r\nو هرگونه هنرى بايد مورد چنان بازخواستى بشود ، و انسان هرگز دست به‌هيچ كارى نزند كه مبادا همانندى با خالق شود !\r\nو بالاخره تمثال داراى مثلثى است كه ضلع عبادتش حرام ، و ضلع احترامش كه يادگارى از گذشتگانى باشد كه شايسته احترام نيستند نيز حرام است ، و ضلع آخرينش كه خواسته‌اى از خواسته‌هاى سليمان عليه السلام و عيسى عليه السلام و مانندشان بوده حلال است ، و اين‌ها ظاهراً تمثال‌هاى انسان‌ها و يا حيواناتى بوده كه به‌زيبايى نقاشى مىافزوده است ، گرچه مجسمه‌ى انسان هم اگر از دو ضلع گذشته بيرون باشد از نمونه‌هاى بارز تمثال مىباشد و حرام نيست . خصوصاً اين‌كه براى يادواره و نمايش شايسته‌ى ايمانى و انسانى گذشتگان باشد كه بسى شايسته است . و روى هم رفته اگر اين حكمت دور از حكمتى كه آقايان ذكر كرده‌اند و گفته‌اند اين رقم كارها همانندىِ در كار خداست و حرام است ، اگر اين حرف‌ها درست باشد ، پس نتيجه اين مىشود كه اكثر كارهايى كه بشر انجام مىدهد ، و اختراعاتى كه مىكند همه بايد حرام باشند ، مثلًا درخت‌كارى هم كه همانند جنگل است ، و ماشين جوجه‌كشى كه همانند زير بال‌هاى حيوان است و ساختن هليكوپتر و هواپيما كه مانند پرندگان است و امثال اين‌ها هم كه نمونه‌هاى خلقى دارند كلًا حرام خواهد بود ، كه اين خود تعطيل بسيارى از كوشش‌ها و كاوش‌هاى زندگى خواهد شد ، ولى در كل همانندى با خدا هرگز ممكن نيست تا حرام باشد ، مگر مجسمه‌سازى و مانندش كه به‌خيال تشبّه و همانندى با خدا باشد ، كه مشرك هم چنان خيالى را ندارد تا چه رسد به‌موحد ! زيرا هيچ مجسمه‌سازى قصدش دخالت و همانندى در كار خدا نيست و تنها فروش و پرستش حرام است .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nبيع شرط\r\nمسأله‌ى 543 - بيع يا قطعى است كه مدت معينى ندارد ، و يا شرطىاست كه فروش مال محدود به‌مدتى معين است ، مثلًا خانه‌اش را دو ساله به‌شما به‌مبلغى كم‌تر از قيمت بيع قطعى مىفروشد ، كه شما فقط دو سال مالكيد ، ولى شرطش اين است كه اگر در سر مدت پول شما را نداد اگر بخواهيد مىتوانيد مالك قطعى خانه شويد ، مشروط به‌اين‌كه ما به‌التفاوت عادلانه‌ى قيمت خانه را نيز بپردازيد .\r\nدر چنان معامله‌اى شرط اصلى اين است كه قيمت جنس مورد معامله در مدت مقرر عادلانه باشد ، و نه به‌عنوان كلاه به‌اصطلاح شرعى - كه خانه‌ى ميليونى را به‌يك‌صد هزار تومان يك ساله خريدارى كند ، و چنان‌چه براى پول پرداخت شده سودى را در نظر بگيرد كه در برابر اجاره‌ى مدت مقرر باشد ، اين نيز ربا و حرام است .\r\nمسأله‌ى 544 - بيع شرط همانند بيع قطعى داراى شرائطى قطعى است و اين بيع دو نوع است : يا خانه و غير آن را به‌مبلغى مناسب به‌زمانى معين خريدارى مىكند ، كه در رأس مدت به‌صاحبش بدون چون و چرا برگشت مىشود . و يا اين‌كه مبلغى كه داده مىشود چنان‌كه در برابر ملكيت خانه يا غير آن در مدتى معين است چنان‌چه در رأس مدت معين مالك با تَمَكنى كه دارد آن مبلغ را مسترد و پرداخت نكرد خريدار مالك آن مال مىشود و در صورت ناتوانى مالك از پرداخت ، خريدار بايد صبر كند تا مالك قدرت پرداخت آن را داشته باشد ، و در اين مدت اضافى ملك در اختيار خريدار مىماند . و در هر صورت بايد رعايت ارزش اين ملك منظور گردد .\r\nو از جمله بيع‌هاى مشروط اين است كه بهره‌بردارى از جنس مورد معامله را - به‌شرط عاقلانه و شرعى بودن - محدود سازد كه مثلًا به‌فلان‌كس نفروشى و يا به‌فلان مصرف نرسانى ، و از اين قبيل است فروش كتابى كه حق چاپ آن محدود است ، بدين‌معنى كه كسى حق چاپ و نشر آن را جز با اجازه‌ى مؤلف يا ناشر ندارد ، روى اين اصل فروشنده اين كتاب را به‌اين شرط مىفروشد كه خريدار آن را چاپ نكند ، و اين خود حقى است براى مؤلفين و ناشرين ، كه مؤلف شايد بخواهد براى چاپ‌هاى بعدى\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nچيزى از مطالب كتابش را كم و زياد كند ، مخصوصاً كتاب‌هاى عقيدتى و فتوايى ، و يا به‌حساب زحمات و مخارجى كه نويسنده و ناشر كتاب براى تأليف و نشرش متحمل شده ، اگر ديگرى - كه نه مؤلف است و نه ناشر - آن را چاپ كند حق هر دو را ضايع كرده و از كاركرد آن‌ها مجاناً بهره‌بردارى كرده است ، و اگر هم بهاى كتاب را طورى مقرر كند كه به‌فروش صاحبان حق ضرر برساند ، اين خود تجاوزى است دو بعدى كه هرگز با مبانى عادلانه‌ى اسلامى هم‌آهنگى ندارد .\r\nولى اگر كتاب مورد انتشار مورد استفاده‌ى ضرورى مسلمين است و نويسنده و ناشر مىخواهند با انحصارش به‌خود سودجويى بيشترى كنند ، كه هم بهاى كتاب را گرانتر مىكند و هم در دسترس عموم نخواهد بود ، در چنان مواردى با بررسى و اجازه‌ى مجتهد جامع‌الشرائط مىتوان اين كتاب را از حالت احتكار و انزوا بيرون آورد ، و در چنان مواردى تنها اين حق باقى است كه مؤلف بخواهد در نوشته‌ى خود تجديد نظر كند و مبالغى هم به‌گونه‌اى عادلانه حق‌التأليف دريافت كند .\r\n\r\nاحكام شركت\r\nمسأله‌ى 545 - اگر دو يا چند نفر در مجموعه‌ى مالى مشتركند كه مال هر يك گرچه قيمتش معلوم است ولى بخش خصوصيش معلوم نيست ، و در اين مجموعه پخش است ، چنان‌چه با كمك يكديگر با اين رأس‌المال مشترك معاملاتى انجام دهند و تقريباً فعاليتشان با هم يكسان باشد ، هر يك از آن‌ها حق دارد بخشى از سود و زيان را به‌مناسبت درصد مال‌الشركه بردارد يا بپردازد ، و چنان‌كه خريد و فروش صيغه‌ى مخصوصى ندارد ، شركت هم چنان است كه تنها بايد براى شريكان معلوم باشد كه مقصودشان شركت است .\r\nمسأله‌ى 546 - مقتضاى عدالت در سهام سرمايه ، تقسيم شرعى بهره و زيان است و هر قراردادى كه بر خلاف آن منعقد شود باطل است ، مگر در صورتى كه بعضى از شركا به‌حساب فعاليت يا راهنمايىهاى بيشتر مقرر گردد سود بيشترى ببرد و يا زيان كم‌ترى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nرا متحمل شود .\r\n\r\nشركت در كار\r\nمسأله‌ى 547 - چنان‌كه شركت در مجموع سرمايه و كار است يا تنها با سرمايه است و كار از ديگرى است و يا با كار و هنر است و سرمايه از ديگرى است به‌هر حال برمبناى اين‌كه عقدى است شرعى و عقلانى ، مشمول « أوْفُو بِالْعُقُودِ » ( سوره‌ى مائده ، آيه‌ى 1 ) مىباشد ، شركت در صرف كار نيز چنان است ، به‌شرطى كه دچار مفت‌خوارى يا مفت‌خورانى نشوند ، كه اگر چند نفر كارى مشابه يكديگر و يا هم‌آهنگ از نظر درآمد داشته باشند ، و در درآمد چنان كارى برحسب درصد كاركرد تقريبى خود با يكديگر شركت كنند ، در صورتى كه درصد كار برابر و يا نزديك به‌يكديگر باشد اشكالى ندارد « 1 » و چون اين‌جا نصى هم در ميان نيست و اجماع ادعا شده هم كارى از پيش نمىبرد ، فتواى به‌حرمت چنان شركتى پايه‌ى شرعى قابل قبولى ندارد و بر خلاف نص استغراقى صد در صد آيه‌ى « اوفوا بالعقود » است كه به‌اصطلاح جمع بالام مىباشد و چون مخاطبان « اوفوا » مسلمانانند مراد از « العقود » قرار دادهاى معاملاتى برمبناى ايمان است .\r\nمسأله‌ى 548 - شريك در هر قسم شركت واجب است به‌تمامى قرارهاى شرعى و عقلايى شركت عمل كند و سرپيچى هر يك از آن‌ها او را مستوجب انفصال از شركت مىكند ، مگر آن‌كه همگى شركا او را معذور دارند .\r\nمسأله‌ى 549 - شركت به‌هر قسمش مانند خريد و فروش شخصى ، معامله‌اى لازم و ناگسستنى است مگر در صورتى كه زمان شركت به‌سر رسيده باشد و شركا هم در تجديد شركت توافق نكنند ، و يا امكان ادامه‌ى شركت برمبناى انجام وظايف شرعيه‌ى مقرره نباشد .\r\nمسأله‌ى 550 - بعضى از شركا با سرمايه‌ى مشترك شركت حق ندارند معامله شخصى كنند ، چنان‌كه در مكان شركت نيز حق ندارند با سرمايه‌ى شخصى خود معامله‌اى براى\r\n\r\n\r\n","description":"","footnote":"\r\n( 1 ) - از قدما از جمله اسكافى ، و از معاصران مرحوم آقاى گلپايگانى و آقاى منتظرى با اين فتوا موافقند\r\n","page_name":" 246 ","page_number":246},
  {"content":"\r\n\r\nشخص خود انجام دهند ، مگر به‌رضايت بقيه‌ى شركا كه در هر دو صورت جايز است .\r\nمسأله‌ى 551 - اگر بعضى از شركا مقرر كنند كه بيش از حق خود سود ببرند و كم‌تر زيان كار شوند در صورتى كه اين بيش و كم در برابر سعى بيشتر و ارزش زيادتر فكر و كارشان نباشد مفت خورى و باطل است .\r\n\r\nاحكام مضاربه\r\nمسأله‌ى 552 - « مضاربه » شركت ميان مال كسى و كار كسى ديگر با آن مال است ، كه هم‌چون ساير عقدها و قراردادها مشمول « أوْفُوا بِالْعُقُودِ » مىباشد و با شرائط عمومى صحت قرارداد درست است .\r\nمسأله‌ى 553 - چون مالى كه پرداخت مىشود حالت دين و وام را دارد ، بنابراين گيرنده مالك اصلى آن مال نيست و تنها وكيلى است از طرف مالك كه با اين امانت تجارت كند ، از اين‌رو بايستى امانت‌دارى و كاردانى طرف - هم‌چون وام‌هاى ديگر - محرز باشد ، و مدت مضاربه هم تعيين شود ، و نيز درصد بهره مقرر گردد ، و از لحاظ اين‌كه اين مال حلال كارى است متبلور و غير ضرورى و مرده ، و كارى كه روى اين مال انجام مىشود كارى است زنده و ضرورى و حاضر ، روى اين اصل بخش بهره‌ى كارگزار - نوعاً - بيشتر و بخش زيانش نيز كلًا منفى خواهد بود .\r\nاين مال‌المضاربه كه خود امانتى شرعى در دست كارگزار است اولًا بايد به‌نيت امانت‌دارى تا حد توان مراقب آن باشد ، و ثانياً معاملاتى كه با آن انجام مىدهد از روى كاردانى او باشد ، كه در غير هر يك از اين دو صورت مضاربه باطل است ، اصل مال‌المضاربه هم در صورت صحت مضاربه در هر صورت مربوط به‌صاحب مال است كه اگر بدون تقصير و با كاردانى و بااحتياط لازم از دست برود به‌حساب صاحب مال است ، و در غير اين شرائط در صورت عدم اطلاع صاحب مال نسبت به‌ناشايستگى كارگزار در عين بطلان مضاربه خسارت و تلف برعهده‌ى كارگزار است .\r\nو بااين‌كه قاعده‌ى مضاربه اشتراك طرفين در سود است ، برحسب درصدى كه بين\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nخودشان مقرر كرده‌اند ، اگر مصالحه‌اى در ضمن مضاربه انجام شود كه صاحب مال و يا طرف معامله در سود معينى شريك باشد ، در صورتى كه اين مصالحه طورى انجام شود كه موجب مفت‌خوارى و گول‌خوردگى يكى از طرفين نباشد به‌مقتضاى « أوْفُوا بِالْعُقُودِ » - چه در ضمن مضاربه باشد و چه پس از آن - صحيح است ، يا اين‌كه اگر تنها مضاربه بدون مصالحه باشد و صاحب مال سهم بيشترى از سود را به‌خود تخصيص دهد ، و يا صاحب‌كار چنان قرارى در اين مضاربه داشته باشد ، در هر صورت به‌عنوان مفت‌خوارى محكوم و باطل است ، و در جمع كل زيان‌هاى جزيى و كلى ناخود آگاه و ناخواسته به‌شرط امانت‌دارى و كاردانى به‌عهده‌ى صاحب مال است و بس .\r\nو بالاخره در مضاربه و صلح هم مانند ساير معاملات تمامى حقه‌بازىها و كلاه شرعىها ! و ستم‌ها و مفت‌خوارىها و مفت خوراندن‌ها محكوم است و قابل قبول نيست ، زيرا اسلام دين كار و سعى و كوشش و تلاش و رضايت ايمانى است و نه مفت‌خوارى ، كلاه‌گذارى و دغل‌بازى كه گروهى به‌نام اسلام انجام مىدهند ! ! ! در مضاربه تنها درصد بهره‌ى هريك از دو طرف ، در صورت سود است ، كه در صورت زيان ناخواسته ، تنها به‌عهده‌ى صاحب مال است ؛ در صورتىكه نه سودى هست و نه زيانى ، هيچ‌كدام هم بهره‌اى ندارند ، و چنان‌چه طرفين بخواهند درصد سودى را در مضاربه مشخص نمايند با توجّه و رعايت همه‌ى جوانب مصالحه‌ى عاقلانه نيز جايز است .\r\n\r\nجعاله\r\nمسأله‌ى 554 - جعاله نيز مانند ساير قراردادهاى عاقلانه مشمول « اوفوا بالعقود » مىباشد ، و شرائط عمومى تمامى قراردادها را دارد ، و برحسب كريمه‌ى « وَ لِمَنْ جاءَ بِهِ حِمْلُ بَعيرٍ » ( سوره‌ى يوسف ، آيه‌ى 72 ) « هركس پيمانه‌ى زرين پادشاه را بياورد يك‌بار شتر گندم از آن او است » اين خود عقدى است مستقل كه نه بيع است و نه اجاره و نه ساير عقدها ، امّا از نظر شرعى همانند آن‌ها لازم‌الْوفا و ثابت است ، مگر اين‌كه حق فسخى\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nعاقلانه در كار باشد . كه اگر قبل از شروع كار باشد بدون هيچ شرطى از ناحيه‌ى طرفين قابل فسخ است ، ولى بعد از شروع به‌كار هرگز قابل فسخ نيست و اگر كارگزار مشغول بررسى و عمل‌شده باشد ، چنان‌چه صاحب مال فسخ كند بايد مزدى مناسب به‌وى پرداخت كند ، و اگر كارگزار فسخ كرد هيچ حقى ندارد ، مگر در صورت عذرى كه آن را پيش‌بينى نمىكرده .\r\nو برحسب عموم « أفوا بالعقود » و خصوص « لِمَنْ جاءَ بِهِ حِمْلُ بَعيرٍ » اين قرارداد در صورتى كه درست انجام گردد ، لازم‌الاجرا است ، كه قرارداد كننده بايستى به‌قرارى كه گذارده پس از انجام خواسته‌اش عمل كند ، و طبعاً عملى كه مقرر كرده بايستى حلال و براى او و يا طرف مقابل سودمند باشد ، و نه حرام يا بىفايده .\r\nمسأله‌ى 555 - در قرارداد بايستى چيزى را كه مقرر كرده معلوم باشد ، كه در غير اين صورت بايد حق‌الزحمه‌ى معمولى او را بپردازد ، و يا اگر معلوم باشد كه پرداختى او چه اندازه است و طرف هم بداند - چه كم‌تر از كارش باشد و چه زيادتر و چه برابر - چنان معامله‌اى درست است ، مگر در صورتى كه سفيهانه باشد ، كه به‌عنوان مثال بگويد اگر كسى اين مال گران‌بهاى مرا از غرق نجات دهد من يك‌صد تومان به‌او مىدهم كه ناچيز است ، و يا هر چيز ناچيز ديگرى را معين كند كه قبول چنان قراردادى سفيهانه است مگر در صورتى كه قرارداد كننده بنيه‌ى مالى ندارد و طرف قرار در اين عمل قصد قربت و تبرّع كند .\r\nمسأله‌ى 556 - اگر كارگر - در صورت اختيار فسخ - بخشى از كار را انجام داده طرف معامله در صورتى مىتواند قرارش را برهم زند كه مطابق توافق او مزد همان اندازه را به‌او بپردازد و او هم بپذيرد ، و اگر كارگر بخواهد آن را ناتمام گذارد ، در صورتى مجاز است كه اين ناتمامى اضافه بر توافق ، زيانى به‌طرف مقابل نرساند ، مثلًا كار عمل جراحى را ناتمام گذارد و از اين‌رو خطرى متوجه طرف مقابل شود كه اين‌جا روى دو اصل لزوم عقد ، و زيان فسخش - واجب است در صورت امكان كارش را به‌پايان رساند ، و حق مطالبه‌ى مزد بيشتر را هم ندارد ، مگر آن‌كه معلوم شود مبلغ مقرر شده\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nكم‌تر از حق معمولى چنان عملى است كه الزاماً در اين صورت بايد كار را به‌اتمام رساند و حق دريافت حق عادلانه‌ى خود را دارد .\r\nمسأله‌ى 557 - اگر ناتمام گذاردن كار مقرر نه براى طرف معامله ضرر دارد و نه هيچ نفعى ، كه در صورت ناتمامى بايستى اين كار از سرگرفته شود ، اين‌جا اگر كارگر بدون عذر شرعى كارش را ناتمام گذارد هرگز حقى بر صاحب‌كار ندارد ، زيرا اصل قرارداد در مورد اتمام كار بوده و اگر هم بخش‌پذير باشد اكنون اين بخش انجام شده با فرض ياد شده ناچيز است و سهمى از مزد مقرر را ندارد ، ولى اگر اين كارِ نيمه‌تمام قابليّت اين را دارد كه ديگرى دنباله آن را شروع نموده و به‌پايان رساند مانند ساختمانى كه بناى سفت كارى آن را تمام كرده و نيمه كاره رها كند ، و يا سيمان‌كارى كه مقدارى از ديوارها را سيمان كرده و بقيه را ناتمام گذارد در اين قبيل كارها بايستى حق متعارف كارگر پرداخت گردد .\r\n\r\nمزارعه و احياى موات\r\nمسأله‌ى 558 - مزارعه شركت در زراعت است كه زمين از آنِ كسى و بهره‌گيرى و زراعتش از آن ديگرى است كه اگر كسى نسبت به‌زمينى اولويتى داشت ، كه آن را براى زراعت آماده كرده و آبادش نموده و سپس آن را براى بهره‌گيرى در اختيار زارع مىگذارد در اين صورت عقد مزارعه معنى دارد .\r\nولى اگر اولويتى به‌زمين ندارد ، كه نه آبادش كرده و نه آماده‌ى براى زراعت ، و تنها چون زور داشته چشم‌اندازى از زمين را به‌خود اختصاص داده و اكنون بدون هيچ كارى به‌جز قباله گرفتن مىخواهد به‌اين وسيله از اين زمين بهره‌بردارى كند چنان حقى را هرگز ندارد .\r\nو نيز در صورتى كه حق اولويت داشته باز هم بهره‌ى بيشتر در اختصاص زارع است و نه صاحب زمين ، و اگر سهم صاحب پول در مضاربه كم‌تر از سهم كارگزار است اين‌جا هم سهم صاحب زمين در مزارعه خيلى كم‌تر از سهم صاحب مال در مضاربه است و\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nسهم كارگزار به‌مراتب بيشتر است ، زيرا آن‌جا مال تبلورى از كوشش صاحب مال بوده ، و اين‌جا زمين تبلور كار صاحب زمين نيست ، و تنها به‌اندازه‌اى كه روى زمين سرمايه‌گذارى نموده و يا كار كرده است ، مىتواند از درآمد زراعت بهره ببرد و ديگر هيچ ، كه اصولًا زمين ملك كسى نمىشود زيرا برمبناى « وَ أنْ لَيْسَ لِلانْسانِ الّا ما سَعى » ( 53 : 39 ) تنها درآمد اختصاصى انسان در نتيجه‌ى كار و كوشش اوست كه به‌اندازه‌ى كارش بهره مىبرد ، و اصل زمين نتيجه‌ى كوشش كسى نيست ، و تنها سرمايه‌اى كه روى زمين گذارده و كارى كه روى آن كرده حق اوست كه يا خودش زراعت كند و يا اگر به‌مزارعه گذاشت بهره‌ى او از درآمد زراعت خيلى كم‌تر از زارع خواهد بود .\r\nو چنان‌كه در باب مضاربه بخش معينى در كار نبوده و بلكه درصدى عادلانه از درآمد بايستى تعيين گردد ، اين‌جا نيز فقط بايد درصدى از منافع زراعت براى مالك زمين مقرر شود ، و نه مقدار معينى كه بيشتر از حق عادلانه‌ى اوست .\r\nو اين‌جا هم مانند ساير معاملات بايستى مدت معامله تعيين شود كه در غير اين صورت معامله غررى و جاى گول‌خوردگى است .\r\nمسأله‌ى 559 - اگر صاحب زمين با زارع شرط كند كه فلان مقدار معين از جنس مزروعى در اختصاص او باشد و بقيه را با درصد تعيين شده تقسيم كند ، اين قرارداد باطل است ، مگر در صورتى كه معلوم باشد مفت‌خوارى در كار نيست .\r\nمسأله‌ى 560 - اگر ريشه‌هاى زراعت براى سال آينده و پس از تمام شدن قرارداد باقيمانده مجدداً سبز شده و ثمر دهد ، در صورتىكه قرارداد شامل آن هم باشد همان‌گونه كه بوده بايستى عمل شود ، و اگر قرارداد از نظر لفظى شامل آن نبوده در صورتى كه عرفاً شامل آن باشد نيز چنان است ، و در غير اين دو صورت حاصل سال يا سال‌هاى بعد در اختصاص مالك خواهد بود ، مگر در صورتى كه اين اختصاص خود مفت‌خوارى محسوب گردد كه اين‌جا نيز زارع شريك است ، و حتى اگر هم در قرارداد حق او در سال‌هاى بعد سلب شود در صورتى كه عادلانه نباشد درست نيست ، و در هر\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nصورت مفت‌خوارى و مفت‌خورانى در تمامى ابعاد معاملات ممنوع و محكوم است ، كه « لا تَأكُلُوا أمْوالَكُمْ بَيْنَكُمْ بِالْباطِلِ » ( سوره‌ى بقره ، آيه‌ى 188 ) هرگز استثناپذير نيست .\r\nو بالاخره زمين با تمامى درياها و كوه‌ها و جنگل‌ها و معدن‌ها و ساير چيزهايش كه هرگز نتيجه‌ى سعى و كوشش كسى نيست ، هرگز مال شخصى كسى و يا گروهى خاص نمىشود و تنها در سه صورت تحجير و إحياء و تعمير به‌اندازه‌ى معمولى مورد حق اولويت است و نه مالكيت « 1 » ، كه اگر زمينى را كه مورد بهره‌بردارى شما بوده تركش كنى كه يا ديگر نياز به آن نداشته باشى و يا امكان بهره‌بردارى از آن را ندارى ، در اين‌گونه موارد نيز شما حق فروش و يا اجاره دادن اين زمين را ندارى ، و فقط مىتوانى ارزش كارهايى كه روى اين زمين كرده‌اى و اموالى كه در آن مصرف نموده‌اى بازپس گيرى ، كه هر كه مانند گذشته‌ى شما نيازى به‌اين زمين دارد مىتواند با پرداخت ارزش تمامى كوشش‌هاى شايسته‌ى شما اين زمين را همانند شما عادلانه مورد بهره‌بردارى خود قرار دهد .\r\nاين‌جا است كه زمين‌خواران در سلك ساير مفت‌خواران دستشان از تورم ظالمانه‌ى ثروت تهى گشته ، و تنها كوششى شايسته است كه مىتواند حقى شايسته براى صاحبان اين سعى مقرر و حلال كند .\r\nو بالاخره فاصله‌هاى اين كاخ و كوخ‌هاى طبقاتى ناهنجار و ناهموار با تحقق بخشيدنِ « وَ أنْ لَيسَ لِلإنْسانِ إلّا ما سعى » ( سوره‌ى نجم ، آيه‌ى 32 ) واژگون گشته و هر كسى در سايه‌ى سعى و كوشش خود ، اعم از كوشش باارزش فكرى ، زبانى ، قلمى ، علمى و بدنى خود مىتواند درآمدى حلال و شايسته داشته باشد ، و جلوى تمامى مفت‌خورىهاى ظالمانه يا حق به‌جانب و كلاه‌هاى شرعى ! گرفته شود ، و فاصله‌ى طبقاتى بىحد و حساب به‌فاصله‌اى عادلانه برمبناى كار و ارزش كار و شايستگىهايى ديگر قرار گيرد .\r\nو چون ارزش كارها و استعداد كاركنان و نتيجه‌ى زراعت و يا هر كار ديگرشان يكسان نيست طبعاً درآمدشان نيز يكسان نخواهد بود .\r\n\r\n\r\n","description":"","footnote":"\r\n( 1 ) - چنان‌كه برخى از علماى شيعه ، و از سنيان شافعى هم آن را ملك نمىدانند\r\n","page_name":" 252 ","page_number":252},
  {"content":"\r\n\r\nو اين‌جا است كه شرع اقدس الهى براى مستمندان كه درآمد عادلانه‌ى آنان براى ضرورت‌هاى اوليه زندگيشان كافى نيست ، سهمى شايسته و عادلانه در اموال ديگران قرار داده كه يا به‌عنوان خمس يا زكات و يا صدقات و كفارات بايستى ميان آنان به‌گونه‌اى عادلانه پخش شود ، و اگر هم اين ماليات‌هايى كه برمبناى درصدهاى معين پرداخت مىشود براى پر كردن حفره‌هاى فردى و اجتماعى مسلمين كافى نبود ، اين‌جا زمينه‌ى مالياتى غيرمستقيم برمبناى « وَ يَسْألُونَكَ ماذا يُنْفِقُونَ قُلِ الْعَفْوَ » ( سوره‌ى بقره ، آيه‌ى 219 ) مقرر كرده است كه : « از تو مىپرسند چه اندازه‌اى بايد انفاق كنند بگو العفو » كه از جمله معانيش باقىمانده‌ى از مخارج عادى و معمولى با حفظ موازين اسلامى است ، و تفصيل اين سخن را پيرامون اقتصاد عادلانه‌ى اسلامى در كتاب « مفت‌خواران » و فقه گويا تفسير « الفرقان » و « ترجمان قرآن » و « تبصرةالفقها » نوشته‌ايم .\r\nو اين‌جا گوشه‌اى از اين بحث مفصل را گزارش مىدهيم كه برمبناى آيه‌ى سعى تنها سعى و كوشش است كه از نظر شرعى ارزش و استحقاق مىآورد و ساير پرداخت‌ها برحسب استحقاق‌هاى ديگر است كه در نتيجه‌ى نارسايى توان مسلمان زندگيش مختل شده كه در اين صورت بخشى از بيت‌المال را مستحق و سزاوار است .\r\nمسأله‌ى 561 - برمبناى آيه « هُوَ الَّذى خَلَقَ لَكُمْ ما فِى الأرْضِ جَميعاً » ( سوره‌ى بقره ، آيه‌ى 29 ) « اوست خدايى كه براى شما آن‌چه در زمين است ، همه گانى آفريد » كه « ما فى الأرْضِ جميعاً لَكُمْ جميعاً » است ، و زمين و زمينىها برحسب اين قرارداد الهى همه‌اش همگانى است و در اختصاص احدى نيست كه اختصاص و ويژگى تنها در اموالى است كه نتيجه‌ى سعى و كوشش شخصى و يا استحقاق شخصى باشد .\r\nو اگر در خبر صحيح از رسول گرامى صلى الله عليه و آله مىخوانيم كه « مَنْ أحْيى أرْضاً فَهِىَ لَهُ » « 1 » « هر كه زمينى را زنده كند آن زمين براى اوست » « براى او » به‌معنى ملكيت نيست زيرا خانه اجاره‌اى هم براى مستأجر است ، ولى ملك او نيست ، و اگر هم از اطلاق « براى او » امكان استفاده‌ى خصوص ملكيت بود ، در برابر آيه‌ى سعى « وَ أنْ لَيْسَ لِلإنْسانَ إلّا ما\r\n\r\n\r\n","description":"","footnote":"\r\n( 1 ) - وسايل‌الشيعه باب ( 1 ) از كتاب احيا الموات حديث ( 5 )\r\n","page_name":" 253 ","page_number":253},
  {"content":"\r\n\r\nسَعى » عرض اندامى نداشت ، زيرا اصل زمين نتيجه‌ى سعى و كوشش كسى نيست و نمىتواند هم باشد ، و تنها كارى كه روى زمين انجام داده و مالى كه مصرف كرده ملك صاحب‌كار و صاحب‌مال است و بس ، و آيه‌ى « هو الذى خلق لكم ما فى الارض جميعاً » ( سوره‌ى بقره ، آيه‌ى 29 ) مالكيت زمين را ميان همگى مردم مشترك قرار داده ، و اختصاص ملكيت زمين براى اشخاص بر خلاف اين جعل و قرارداد الهى است .\r\nو چون زمين از آن همه‌گان است و هر كس به‌اندازه‌ى نياز و كوشش خود حق دارد بخشى از آن را مورد بهره‌بردارى اختصاصى خود قرار دهد ، هرگز كسى حق ندارد به‌بيش از حاجت خود به آن دست زند ، و ديگران را از زمين مورد نيازشان محروم سازد ، كه اگر بيش از اندازه‌ى نياز خود را احيا كرد چنان‌چه نيازمندى در آن سامان بود كه به‌اندازه‌ى نيازش زمينى نداشت ، اين حق اولويت را هم كه‌قبلًا بر اثر زنده‌كردن و احياى زمين داشت ديگر ندارد و تنها مىتواند ارزش كار و مالى را كه بيش از نيازش مصرف كرده دريافت كند و زمين را به‌نيازمندش تحويل دهد ، و اگر اين نيازمند توان پرداخت چنان مبلغى را نداشت بايستى از بيت‌المال مسلمين پرداخت شود تا هر صاحب حقى به‌حقش آن‌گونه كه شايد و بايد برسد و در غير اين صورت بايستى حقى مناسب و عادلانه براى محرومان از احياى اين زمين‌هاى افزون بر حاجت زمين‌داران براى ايشان مقرر گردد .\r\nمسأله‌ى 562 - اگر قنات ، چشمه ، چاه و يا هرگونه آب‌راه ديگرى احداث كند ، و يا راهى از رودخانه و يا از دريايى بسازد تنها به‌اندازه‌ى مصرفش نسبت به‌اين آب‌ها اولويت دارد ، و آبهاى زياده از مصرفش در اختصاص او نيست ، كه اگر نيازمندى از او درخواست بهره‌بردارى از آب‌هاى زيادى كرد حق ندارد آب را به‌او بفروشد ، زيرا اين آب نتيجه‌ى سعى او نيست و مال همگانى است ، و تنها حق دارد مالى را به‌عنوان حق الزحمه‌ى بيرون آوردن آب دريافت كند و بس .\r\nو نيز اگر بيش از حدّ نيازش از دريا - چه در خود ماهى و چه در قيمت ماهى - صيد ماهى كرد ، اين زياده نيز ملك او نيست ، و بايستى در برابر حق‌الزحمه‌اش ، آن‌چه را كه\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nافزون بر نيازش هست ، در مقابل مزدى عادلانه در اختيار ديگران قرار دهد و نه اين‌كه آن‌ها را بفروشد كه مثلًا ماهى اگر كيلويى هزار تومان ارزش دارد فقط حق دارد حدود مثلًا يك‌صد تومان يا قدرى بيشتر و يا كمتر ، آن‌هم به‌عنوان مزد ماهىگيرى دريافت نمايد .\r\nمسأله‌ى 563 - حق اولويت زمين سه مرحله‌اى است كه نخست تحجير : ديوار كشيدن ، « 1 » سپس تعمير : آباد كردن و مهيا نمودن براى بهره‌بردارى ، و در آخر احياء : زنده كردن ، كه حالت بهره‌گيرى است ، چه زراعت باشد و چه ساختمان و يا مانند اين‌ها ، و اين اولويت‌ها در اين مراحل داراى درجاتى است كه در عين اختلافشان در اين‌كه هيچ‌كدام باعث ملكيت زمين نمىشوند برابرند .\r\nمسأله‌ى 564 - عموم اولويت‌هايى كه در اثر كوشش و سعى زمينى در اختصاص كوشندگان قرار مىگيرد تنها به‌اندازه‌ى نياز كوشنده است و بس ، و نسبت به‌بيش از حدّ نيازش در حكم كارگر يا كارمند است براى ديگران ، مگر در صورتى كه نياز و تقاضايى نسبت به‌زمين زايد بر نياز او نداشته باشند ، و اين كوشش‌ها هم‌چون كوشش‌هاى گروهى است كه اموالشان در دريا غرق شده كه هر كس در اثر كوشش شخصى خود تنها حق به‌دست آوردن مال خود را دارد ، و اگر كسى مال ديگرى را بيرون آورد تنها حق مزدى عادلانه از صاحب اين مال را دارد .\r\nآرى ! تنها تفاوتى كه در اين ميان هست اين است كه اين‌جا اگر صاحب مال چنان اجازه‌اى را به‌شما نداده شما حق كارمزد معينى هم نداريد و بايد اين مال را بدون دريافت اين كارمزد - با حق دريافت مزدى عادلانه و معمولى - به‌صاحبش برگردانيد ، اما در مورد بهره‌هايى كه از زمين و زمينىها بيش ازحدّ نياز خودتان در اثر كوششتان به‌دست مىآوريد ، ديگران در صورتى مىتوانند مقدار زيادى را از شما بگيرند كه كارمزد حقيقى شما را بپردازند ، زيرا « و أن ليس للإنسان إلّا ما سعى » عموماً نتيجه‌ها را\r\n\r\n\r\n","description":"","footnote":"\r\n( 1 ) - معناى ديوار كشيدن در مانند زراعت تعيين محدوده‌ى زراعت است و نه ديوارى رسمى چنان‌كه براى خانه‌ها و مانندشان است\r\n","page_name":" 255 ","page_number":255},
  {"content":"\r\n\r\nپيرو كوشش‌ها قرار داده و روى اين اصل چه معنى دارد كسانى كه هرگز كوششى براى به‌دست آوردن اين مال نكرده‌اند با شما شريك باشند ؟\r\n\r\nربا\r\nمسأله‌ى 565 - ربا در لغت به‌معناى نفخ بىجا و توخالى است ، و در اقتصاديات به‌معنى مال زيادى نابه‌جا است ، و در اصطلاح فقهى بخشى از بخش‌هاى مفت‌خوارى به‌وسيله‌ى زر و زور و تزوير ظالمانه است كه صاحبان زر و زور از مظلومان گرفته ، و با تزوير هم‌چنان بر آن مىافزايند ، و از نظر عمومى آيه شريفه‌ى : « لا تأكُلُوا أموالَكُمْ بَيْنَكُمْ بِالباطِلِ » ( سوره‌ى بقره ، آيه‌ى 188 ) به‌طور كلى و غير قابل استثنا مفت‌خوارى را در ميان مؤمنان حرام و محكوم دانسته ، كه كسى بدون هيچ‌گونه كوشش و سعى و استحقاقى مالى را مطالبه و تصرف نمايد .\r\nربا خطرى است بس بزرگ و خانمان‌سوز كه در تمامى ابعاد اقتصادى اثرى ويران‌گر و بنياد برانداز دارد ، كه گروه‌هاى تنبل به‌صرف داشتن زر و زور و تزوير از پول‌هاى خود ربا گيرند ، و گروهى بىنوا را به‌كار بيشتر وا دارند ، كه اين مرفّهين تنبل بدون هيچ‌گونه فعاليتى شايسته بهره‌هاى ناشايسته از پول‌هايشان دريافت دارند ، كه در اثر بهره‌گيرى مدامشان كسانى را كه با اين پول ربوى كار مىكنند به‌كار بيشتر و زحمتى افزون‌تر براى تأمين بهره‌ى خويش وامىدارند ، و از طرفى هم كار و جنس را كه براساس پول ربويست گران‌تر از آن‌چه هست جريان داده و توده‌ى مردم را به‌گرانى و تورّم ساختگى كه نتيجه‌ى رباخوارى آن‌ها است مبتلا مىگردانند ، و بر اين پايه بخش مهمى از مردم شب و روز كار مىكنند تا درصد كمى مفت‌خوار از نتيجه‌ى كار و تلاش دايمى و كمرشكن آنان زندگى مرفه و راحت داشته باشند و در پول غرق شوند ، ولى بيشتر مردم از حداقل ضرورى زندگى خود نيز محروم باشند .\r\nو اين « ربا » داراى دو صورت است ، يكى خصوصى و اصطلاحى كه رباى در قرض و رباى در معامله است ، و ديگرى به‌طور عمومى كه مالى را بدون مقابل و يا زيادتر از\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاستحقاق از كسى بگيرد ، كه اگر جنسى را كه مىفروشد يا اجاره مىدهد و يا به‌مضاربه و شركت و مزارعه و غيره مىنهد اگر در هر يك از اين معاملات و مانند آن‌ها بيش از استحقاقش بگيرد و يا از او بگيرند ، اين خود « ربا » است كه مفت‌خوارى يا مفت‌خورانى است و در شريعت ربانى حرام و ممنوع است . بنابراين آن‌چه كه به‌نام تورّم جعلى و ظالمانه و كاذب - و نه قهرى - در جامعه مطرح است چيزى به‌غير از همين رباگيرى و ربادهى و رباخوارى نيست ، و همين رباخوارى و ربادهى است كه دين و دنياى همه‌ى خلق جهان را به‌تباهى كشيده و مَبادى و منابع اقتصادى دنيا را به‌آتش كشيده و نابود نموده است كه به‌مصداق آيه‌ى شريفه‌ى « انّما يأكلون فى بُطونِهِم ناراً » ( سوره‌ى نساء ، آيه‌ى 10 ) اين افراد صد در صد مورد غضب الهى مىباشند .\r\nمسأله‌ى 566 - « ربا » ى در قرض و يا هر معامله‌اى ديگر چه گرفتنش و چه دادنش در هر صورت حرام است ، كه « لا تأكُلُوا أموالَكُمْ بَيْنَكُمْ بِالباطِلِ » ( سوره‌ى بقره ، آيه‌ى 188 ) هر دو را حرام كرده و « ألَّذينَ يَأكُلُونَ الرِّبا » ( سوره‌ى بقره ، آيه‌ى 275 ) گرفتن ربا و در حاشيه آن دادن ربا را نيز حرام كرده است - به‌استثناى موارد ضرورت در دادنش - ولى خوردن ربا هرگز ضرورتى در اسلام ندارد و به‌اين جهت گرفتن و خوردنِ ربا به‌طور كلى حرام و نابخشودنى است .\r\nآيه‌ى مباركه « و أنْ لَيْسَ لِلإنْسانِ إلّا ما سَعى » ( سوره‌ى نجم ، آيه‌ى 39 ) نهايتاً حق شايسته را در برابر كوشش‌هاى مناسب با آن حق دانسته ، و به‌استثناى بخشش‌ها و پرداخت‌هايى كه در جاهاى مقرر واجب يا مستحب است ، مفت‌خوارى در هر معامله‌اى را محكوم دانسته است ، امّا مال‌هايى كه مجّانى و به‌عنوان هبه ، بخشش و هديه و مانند اين‌هابه‌نحوى شايسته پرداخت مىشود ، نه تنها ربا و مفت‌خوارى نيست ، بلكه برحسب ادِلّه و موازين شرعى شايسته يا بايسته نيز مىباشد .\r\nمسأله‌ى 567 - ارزش تنها در انحصار كار و شايستگى يا ضرورت ناخواسته است و بس ، كه نه زمان بدون كار ارزش دارد كه پولى را به‌مدتى قرض دهى و در برابر اين مدت بدون فعاليت خود سودى بگيرى ، و نه حق دارى در هيچ معامله و كارى بيش از\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nارزش معامله و كارت بهره‌اى بگيرى .\r\n\r\nرباى در قرض\r\nمسأله‌ى 568 - قرض دادن خود يكى از برجسته‌ترين اعمال خداپسندانه است كه از هبه و هديه نيز به‌مراتب بهتر و برتر است ، زيرا اين‌ها احياناً تنبل پرورند ، ولى قرض موجب واداشتن به‌كار و تلاش است ، و انتظار داشتن هرگونه فايده‌اى چه مادى و چه معنوى از غير خدا در قرض حرام است ولى قرض دادن ربوى صددرصد كور و مفت‌خوارى است كه گيرنده‌ى قرض ربوى چه كم يا زياد سود كند و يا هرگز سودى هم نبرد و يا در عين كاردانى و امانت‌دارى بخشى و يا تمامى پول از دستش برود ، در هرصورت مالك پول مبلغ مقرر ربا را با اصل مالش از قرض‌گيرنده مطالبه و دريافت مىكند ! ولى در مضاربه - چنان‌كه گذشت - هرگز چنين نيست .\r\nمسأله‌ى 569 - مالى را كه قرض مىدهد لازم است زمان دريافتنش مقرر گردد كه برحسب آيه‌ى دين تعيين مدت از واجبات قرض و تمامى بستان‌كارىها است .\r\nمسأله‌ى 570 - دهنده‌ى قرض حق ندارد در برابر مدت مقرر پشيزى معين كند ، و حتى خواندن فاتحه‌اى و مانند آن اگر در قرض شرط شود حرام است ، كه قرض مطلقاً بايد بدون هيچ‌گونه چشم‌داشتى از طرف صورت گيرد .\r\nمسأله‌ى 571 - گيرنده‌ى قرض در صورتى مىتواند قرض بگيرد كه هم نيت پرداختنش را و هم توان آن را در موعد مقرر داشته باشد ، كه اگر يكى از اين دو يا بدتر كه هر دو شرط نباشد ، خود اين قرض گرفتن از نمونه‌هاى مفت‌خوارى است .\r\nمسأله‌ى 572 - طلب‌كار حق ندارد پيش از وقت مقرر طلبش را از بدهكار مطالبه كند و به‌هنگام سررسيد حق مطالبه دارد ، و اگر بدهكار به‌هنگام سررسيد خواست بدهى خود را بپردازد بستان‌كار لازم است قبول كند ، مگر آن‌كه بدهكار بپذيرد كه هر اندازه‌اى بستان‌كار مايل است در پرداخت طلبش تأخير شود .\r\nمسأله‌ى 573 - اگر پولى را كه قرض كرده به‌هنگام پرداخت ارزشش كم‌تر يا بيشتر شده باشد در صورت اول همان را بايد با جبران خسارت بپردازد ، و در صورت دوم\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nعكس صورت اول است ، كه بايد همان مبلغ را نسبت به‌ارزش يوم الاداء بپردازد ، زيرا آن‌چه را گرفته ارزش است گرچه نماينده‌اش اسكناس و يا چيز ديگرى باشد .\r\nمثلًا اگر چند هزار تومان كه اكنون به‌ارزش پنج گرم طلا است به‌مدت يك‌سال قرض داد و در سر رسيدش به‌ارزشى كم‌تر از پنج گرم طلاست اين‌جا بايستى خسارت را جبران كند ، يعنى قيمت همان پنج گرم طلا را بپردازد ، زيرا چيزى كه داده در اصل ارزش بوده و اسكناس نماينده و حواله‌اى از ارزش است و بس ، و نيز در زمينه‌ى عكسش بايد تورمش جبران گردد .\r\nمسأله‌ى 574 - تمامى كلاه‌هاى - به‌اصطلاح - شرعى ! در ربا و غير ربا شرعاً ممنوع است ، و شرعى كه هرگونه كلاه‌گذارى و كلاه‌بردارى را ممنوع كرده چگونه ممكن است خودش در باب ربا - كه بدترين مفت‌خوارى ظالمانه‌ى ناهنجار است - با كلاه شرعى ! آن را اجازه دهد ، و آيا اين كلاه‌هاى شرعى خطر خانمان‌سوز ربا را از بين مىبرد ؟ و آيا شارع مقدس عاجز است كه بدون كلاه ربا را در بعضى موارد تجويز كند كه متوسل به‌كلاه شرعى نگردد ؟ و اين‌جا رواياتى هم كه درباره‌ى كلاه شرعى در رباخوارى به‌ما رسيده ، از جعليات و كلاه‌هاى شرعى رباخواران غدّار و مكّار است ، و شما كه مثلًا مبلغ يكصد هزار تومان را به‌ضميمه‌ى يك قوطى كبريت يك‌ساله به‌مبلغ يكصد و چند هزار تومان به‌ديگرى مىفروشيد ، آيا در حقيقت فروش كرده‌ايد و يا قرض داده‌ايد ؟ اگر قرض است كه همان را كه قرض داده‌ايد بايد به‌شما برگردد كه مبلغ مزبور و قوطى كبريت است ، و اگر فروش است بايد ديد كدام عاقل و حتى ديوانه‌اى يك قوطى كبريت را چند هزار تومان خريدارى مىكند ، كه اگر هم كسى چنان معامله‌اى را بكند به‌حكم بدترين سفاهت و سبك مغزى معامله‌اش باطل است .\r\nو در خبر است از رسول خدا صلى الله عليه و آله كه « إنَّ الْقَوْمَ سَيُفْتَنُونَ بَأمْوالِهِمْ . . . وَ يَسْتَحِلُّون حَرامَهُ بالشُّبَهاتِ الكاذِبَةِ وَ الأهْواءِ السّاهِيَةِ فَيَستَحِلُّونَ الْخَمْرَ بِالنَّبيذِ وَ السُّحْتَ بِالْهَديَّةِ وَ الرِّبا بِالْبَيْعِ » « 1 » « مردم به‌وسيله‌ى اموالشان مبتلا مىشوند . . . حرام خدا را با شبهات دروغ و\r\n\r\n\r\n","description":"","footnote":"\r\n( 1 ) - نهج‌البلاغه عن على عليه السلام ان رسول‌اللَّه صلي الله عليه و سلم قال له . . .\r\n","page_name":" 259 ","page_number":259},
  {"content":"\r\n\r\nهواهاى خطا حلال مىپندارند . . . و ربا را به‌وسيله‌ى بيع حلال مىشمارند » .\r\nاين‌جا پر روشن است كه اين چند هزار تومان در برابر مدت يك‌سال است گرچه مثلًا چند تومانش هم در مقابل قوطى كبريت باشد بيعى سفيهانه و حرام است .\r\nو چنان‌كه مىبينيم حضرت امام رضا عليه السلام نسبت به‌چنان كلاه‌گذارى سرزنش شديد كرده مىفرمايد : « لأنَّ الانسانَ إذا اشْترى الدِّرْهَمَ بِالدِّرهَمَيْنِ كانَ ثَمَنُ الدِّرهَمِ دِرهَماً وَ ثَمَنُ الآخَرِ باطلًا فَبَيْعَ الرِّبا وَ شِراءُه وَكْسٌ عَلى كُلِّ حالٍ عَلَى الْمُشْتَرى وَ عَلَى الْبايِعِ » زيرا انسان هنگامى كه درهمى را به‌دو درهم بخرد بهاى يك درهم يك درهم است و بهاى درهم ديگرى باطل - و مفت‌خوارى است ، پس فروش ربوى و خريدش در هر حال بر هر دوى خريدار و فروشنده نحس و نارواست .\r\nآيه‌ى ( 163 ) اعراف اين كلاه شرعى را در قصه‌ى حرمت صيد ماهى در روز شنبه به‌عنوان « إذيَعْدُونَ فى السَّبْتِ » ياد كرده كه چون ماهىها دانسته بودند روز شنبه صيدشان ممنوع است گروه گروه در برابر ديدگان يهوديان خودنمايى و خوش‌رقصى مىكردند ، و در روزهاى ديگر ناپديد مىشدند ، ولى اين يهودىها روزهاى شنبه راه برگشتنشان را مىبستند و روزهاى يك‌شنبه به‌بعد صيدشان مىكردند ، كه خدا مرتكبين اين كلاه شرعى ! را به‌بوزينه تبديل كرد و كسانى را هم كه نهى از اين منكر نكردند يا چه بدتر كه نهىكنندگانى را نيز از نهيشان نهى كردند ، به‌عذابى ديگر مبتلا ساخت ، و تنها نهىكنندگان از اين كلاه شرعى در اين معركه نجات يافتند ! و آيا كلاه شرعى يهودى اين‌گونه حرام است ، ولى كلاه شرعى مسلمان نوش جان و حلال است ؟ ! ! !\r\n\r\nرباى در تجارت\r\nمسأله‌ى 575 - اگر در پيمانه و وزن شرط است كه يكى بر ديگرى فزونى نيابد ، كه اگر از يك جنس و يا از يك اصل باشند و پيمانه يا وزن يكى بر ديگرى فزونى يابد ربا و حرام است ، اين‌جا مقصود فزونى ارزشى است و نه تنها اندازه‌ى پيمانه و وزن مال ، و اختصاص پيمانه و وزن به‌اين جريان از اين باب است كه اين دو از نمودهاى مشخص\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nبراى برابرى يا نابرابرى دو جنس مورد داد و ستد مىباشند .\r\nمسأله‌ى 576 - گاهى كه جنس‌هاى مورد مبادله مانند يكديگرند ولى اختلاف ارزشى دارند ، و يا همانند نيستند و ارزش‌هايشان يكى است ، در اين ميان آن‌چه حرام است زيادى اندازه‌ى حجم پيمانه و وزن نيست ، بلكه مهم ارزش است « 1 » .\r\nمثلًا اگر بيست تخم مرغ بزرگ را با بيست تخم كوچك معاوضه كنيم از آن‌جا كه عددى است و پيمانه‌اى و وزنى نيست ، مىگويند اين‌جا ربا نيست ! در صورتى كه پر واضح است كه ربا است .\r\nولى اگر يك كيلوگرم روغن خالص را با يك‌كيلو و چند گرم اضافه‌ى دوغ از همان جنس روغن مبادله كنيد مىگويند آن‌كه دوغ زياد گرفته ربا خورده ، با آن‌كه بهاى يك كيلو روغن صدها برابر يك كيلو و چند گرم دوغ از همان روغن است ، و پر روشن است كه در اين ميان مفت‌خوار و رباخوار كيست .\r\nو آيا كدام عاقل و يا حتى ديوانه‌اى در چنان معامله‌اى گيرنده‌ى روغن را مغبون و گيرنده‌ى دوغ را كلاه‌گذار و رباخوار مىداند ، كه چنان چيزى را ما شرعمداران به‌شارع مقدس نسبت دهيم ؟ ! ! !\r\nما با دقت در احاديث ربا ، بر محور آيات ربا ، به‌خوبى دريافته‌ايم كه ربا تنها مفت‌خوارى و زياده از حق گرفتن يا دادن است و ديگر هيچ ، چه مورد معامله مكيل يا موزون باشد يا نباشد .\r\nمسأله‌ى 577 - گيرنده‌ى ربا برحسب آيات ( 275 تا 279 ) از سوره‌ى بقره و آياتى ديگراز قران كريم ، به‌هيچ‌وجه و هرگز مالك آن نمىشود ، و اگر توبه‌ى صحيح كرده تنها اگر سرمايه‌اش از ربا نبوده مال اوست ، و هرچه از ديگران بهره گرفته بايستى به‌صاحبانش بپردازد ، مگر بهره‌هايى كه مصرف كرده و عوضش را هم مالك نيست ، كه در اين‌گونه موارد به‌احترام توبه‌اش تنها از مصرف‌شده‌هايى كه بدلى هم از آن‌ها نمانده\r\n\r\n\r\n","description":"","footnote":"\r\n( 1 ) - از فقيهان سنى مذهب داوود و اهل ظاهر رباى كم و بيش هم جنس در طلا ، نقره ، گندم ، جو ، خرما و نمك را فقط حرام مىدانند\r\n","page_name":" 261 ","page_number":261},
  {"content":"\r\n\r\nصرف‌نظر شده ، بنابراين آن‌چه از بهره‌ى رَبَوى نزد اوست و يا بستان‌كار است در اختصاص‌دهندگان ربا است ، و تنها اصل سرمايه‌اش به‌شرط آن‌كه از حرام و خصوصاً از ربا به‌دست نياورده باشد مال اوست ، و در رابطه با آن‌چه كه به‌دست آورده و مصرف كرده و بدلى هم ندارد بخشوده است و بايد استغفار نمايد و درصورت امكان از كسانى كه به‌آن‌ها مديّون است طلب عفو و بخشش نمايد ، ولى اگر فعلًا توبه نكرده تمامى آن‌چه را مصرف كرده و اكنون بدلى هم ندارد به‌صاحبانش مديون است و بايد فوراً پرداخت نمايد . گرچه در صورت تهىدستى فعليش « فنظرة الى ميسرة » حاكم است كه بايد به‌او مهلت داد . و اگر هم بتوانيد به‌او ببخشيد چه بهتر كه « و ان تصدقوا خير لكم » چنان‌كه در آيه‌ى ربا به‌تفصيل آمده به‌اميد اين‌كه شايد ان‌شاءاللَّه توبه كند و گرنه هيچ‌گونه مهلتى و نه بخششى در كار نيست كه خود تشجيع بر رباخوارى و كمك به‌ظلم است .\r\nمسأله‌ى 578 - كليه‌ى سودهايى كه در برابر عمل‌كرد گيرنده‌ى سود است اگر به‌طور عادلانه باشد حلال است مثلًا اگر براتى به‌كسى بدهد كه در شهر ديگر دريافت كند ، چون اين تحويل و تحول مستلزم كاركردى هست ، داد و ستد مبلغى عادلانه و زيادتر به‌تحويل گيرنده‌ى بروات مانعى ندارد ، و همين‌گونه است صندوق قرض‌الحسنه كه كارمندانى دارد ، كه اگر تنها به‌عنوان كارمزد واقعى - و نه به‌حساب كم و زيادى مدت و يا پول - چيزى از وام‌گيرندگان دريافت كند ربا و حرام نيست ، چنان‌كه به‌حساب زمان بيشتر كه مستلزم مراجعات زيادتر بستان‌كار است زحمت بيشترى براى كارمندان بانك دارد و در نتيجه كارمزد بيشترى دريافت مىكند ولى اين كارمزد اندك هم در كم و زياد وام يكسان است .\r\nمسأله‌ى 579 - اگر گيرنده‌ى وام بدون اين‌كه شرطى در ميان باشد از سودى كه مىبرد مبلغى را به‌عنوان هديه به‌دهنده‌ى وام بدهد نه تنها حرام نيست بلكه كارى شايسته و از نظر شرع پسنديده و بلكه بايسته است ، و تنها شرط و الزام است كه پرداخت و دريافت مبلغى اضافه را ممنوع مىكند ، مگر در صورتى كه الزام برمبناى سودى باشد كه گيرنده‌ى قرض به‌دست آورده و افزون بر حاجت ضرورى اوست كه اين خود نوعى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمضاربه است .\r\nمسأله‌ى 580 - وظيفه‌ى شرعى است كه اگر كسى به‌شما قرض‌الحسنه‌اى داده ، چنان‌چه با آن پول معامله‌اى كردى و سودى شايسته و افزون بر نيازت بردى بخشى را هم به‌صاحب پول بپردازى و نيز اگر در آينده از شما قرض خواست ، به‌همان اندازه يا بيشتر در صورت امكان و توان به‌او بپردازى ، زيرا « اذا حُيّيتُمْ بِتَحيَّةٍ فَحَيّوا بِاحْسَنَ مِنْها اوْ رُدُّوها » ( سوره‌ى نسا ، آيه‌ى 86 ) كه در برابر تحية : شاد باش و زنده باش ، يا هر تعارفى ، بايد بهتر و يا لااقل مانندش را بپردازى « 1 » .\r\nمسأله‌ى 581 - اگر بانك براى سپرده‌هاى امانتى مبلغ مشخصى ماهيانه در نظر مىگيرد ، در صورتى كه دهنده‌ى پول چنان شرطى نكرده و مطالبه‌اى هم نداشته باشد گرفتن آن مبلغ اضافه براى او مانعى ندارد ، ولى چه بهتر كه آن‌چه را كه دريافت مىكند به‌عنوان مضاربه يا مصالحه باشد چنان‌كه در بخش مضاربه گذشت .\r\nو بالاخره تمامى اقسام ربا و مفت‌خوارى مشمول دو آيه‌ى ربا و دو آيه‌ى « اكل بباطل » مفت‌خوارى است ، و برحسب فرموده‌ى پيامبر بزرگوار صلى الله عليه و آله و سلم در اثر بىمبالاتىها و كلاه شرعىها ! گروه زيادى مبتلا به‌رباخوارى و رباخورانى مىشوند كه « الرِّبا ثَلاثَةٌ وَ سَبْعُونَ باباً » « 2 » « ربا هفتاد و سه درب دارد » كه بخشى از آن‌ها رباهاى رسمى و بخشى ديگر رباهاى غير رسمى يا كلاه شرعى ! است .\r\nو نيز « لَيَأتِيَنَّ عَلَى النّاسِ زَمانٌ لا يَبْقى أحَدٌ إلّا أكَلَ الرِّبا فَمَنْ لَمْ يَأكُلُهُ أصابَهُ مَنْ غُبارِهِ » « 3 » « زمانى بر مردم خواهد آمد كه احدى نماند مگر اين‌كه ربا مىخورد و اگر نخورد\r\n\r\n\r\n","description":"","footnote":"\r\n( 1 ) - بر پايه‌ى اين آيه كه هر كه به‌شما احسانى كرد بايستى در صورت امكان حداقل پاداشى برابر به‌او بدهى و اگر به‌شما قرض داد و شما هم با آن استفاده كرديد و امكان پرداخت بخشى از آن را به‌او داريد واجب است بپردازيد ، يا اگر زمانى از شما مالى خواست لااقل به‌همان مقدارى كه به‌شما قرض داده به‌وى قرض بدهيد . در اين صورت اگر هم با طرف شرط كنيد : « چنان‌چه درآمدى داشتى كه مىتوانى چيزى به‌من بپردازى ، پرداخت كن » اين شرط برمبناى اين آيه جايز است ، در صورتى كه مضاربه و يا معامله ديگرى كه معمولى است در بين نباشد ، زيرا در مضاربه و معاملات ديگر بايد درصد سود معيّن باشد\r\n( 2 ) - سنن ابن ماجه تجارات 58\r\n( 3 ) - الدرالمنشور ( 1 : 367 ) قال رسول اللَّه صلى الله عليه و آله و سلم . . .\r\n","page_name":" 263 ","page_number":263},
  {"content":"\r\n\r\nغبارش به‌او مىرسد » .\r\nو خلاصه‌ى بحث پيرامون ربا اين است كه در هر داد و ستدى پرداخت و دريافت زيادى در معامله‌ى پول به‌جنس ، پول به‌پول و جنس به‌جنس حرام است ، و مقصود از زيادى ، زيادى حجم و عدد و وزن نيست بلكه زيادى ارزش است ، و تنها در مبادله‌ى عادلانه‌ى تجارتى حق‌الزحمه‌ى عادلانه‌ى تجارت حلال است و ديگر هيچ .\r\nمسأله‌ى 582 - بر خلاف معروف رباى ميان پدر و فرزند ، زن و شوهر و بالاخره كافر و مسلمان ، نيز حرام است ، و به‌خصوص در دو تاى اول حرام‌تر مىباشد كه خودش مفت‌خوارى بر خلاف انتظار بيشترى است « 1 » . و روايات هم در اين باره متضاد است كه موافقش با قرآن حرمت آن است ، و مخالفش مانند « لاربابين الوالد والولد » كه بين پدر و مادر ربا را نفى مىكند ، به‌معناى حليّت آن نيست ، بلكه در برابر خيال حليّت آن است كه اين‌جا هم « لاربا » است ، به‌اين معنى كه ربا - بر خلاف خيال حليّتش - اين‌جا هم حرام است ، و از نظرى تحليلى كه حرمت ربا كلًا برمبناى « اكل بالباطل » و مفت‌خوارى است اين خود از نزديك‌ترين كسان انسان در بعد بيشترى از مفت‌خوارى است كه نسبت به‌اينان - به‌ويژه فرزندان - كه شايسته‌ى محبت بيشترى مىباشند موجب ناراحتى بيشترى است ، و نسبت به‌كافران هم كه به‌جاى جلب نظرشان موجب بعد بيشترى از اسلام است ، كه با يك دست بخشى از زكات به‌جهت جلب قلوبشان به‌آن‌ها پرداخت شود ، و با دست ديگر ربا گرفتن از ايشان موجب تنفر قلوبشان گردد ! ! ! به‌ويژه كافرانى كه در شرع خود ربا را حرام مىدانند مانند يهوديان و نصرانيان .\r\n\r\n\r\n","description":"","footnote":"\r\n( 1 ) - چنان‌كه سيد مرتضى هم در كتاب موصليات آن را حرام مىداند و اسكافى در صورت داشتن وارث يا بدهى فرزند گرفتن ربا را از فرزند حرام مىداند . و در صورت حليت از فرزند نواده‌ها مشمول اين حكم نيستند چنان‌كه فاضل و محقق ثانى و شهيد ثانى فرموده‌اند ، و از معاصران مرحوم آقاى خويى ربا را از كافر به‌احتياط واجب حرام مىدانند و از كافرى هم كه در پناه اسلام است و ربا در شرعش جايز نيست حرام مىدانند ، چنان‌كه حليت اين ربا هم بنابر مشهور تنها بين مسلمانان و كافر غير ذمى است\r\n","page_name":" 264 ","page_number":264},
  {"content":"\r\n\r\n\r\nرهن\r\nمسأله‌ى 583 - رهن كه گرويى در برابر وام به‌منظور اطمينان است برحسب كريمه‌ى « وَ إنْ كُنْتُمْ عَلى سَفَرٍ وَ لَمْ تَجِدُوا كاتباً فَرِهانٌ مَقْبُوضَةٌ فَإنْ أمِنَ بَعْضُكُمْ بَعضاً فَلْيُؤدِّ الَّذى أوْءْتُمِنَ أمانَتَهُ وَلْيَتَّقِ اللَّه رَبَّهُ . . . » ( سوره‌ى بقره ، آيه‌ى 283 ) كه در زمينه‌ى وام و محكم كارى براى حفظ آن مىفرمايد : « اگر در حال مسافرت بوديد و نويسنده‌اى براى ثبت وامتان نيافتيد پس اين‌جا گروگانى دريافت شده است ، پس اگر به‌يكديگر اطمينان يافتيد كسى كه امانتى گروگان نزد اوست بايستى امانتش را باز پس دهد و از خدايش بترسد . . . » كه اين حكم الزامى برگرداندن امانت در صورتى است كه صاحب امانت آن را پس از اطمينان مطالبه كند ، زيرا نگهدارى امانت دو صورت دارد و صورت سومش خيانت است ، و آن دو صورت يكى گروگانى و وثيقه‌اى است كه براى اطمينان حفظ وام نزد وام‌دهنده مىگذارند ، و ديگرى اين است كه كسى از شما بخواهد كه مالى را نزد خود به‌عنوان امانت نگهدارى كنيد ، و در غير اين دو صورت اگر شما در امانت تصرف كنى يا نه ، نگه‌داشتن و حبس اين امانت خيانت است .\r\nبنابراين گرو گرفتن در صورتى جايز است كه چاره‌اى ديگر براى اطمينان به‌حفظ وامى كه پرداخته‌اى در ميان نباشد ، و اگر هم گرويى گرفتى و سپس اطمينان حاصل كردى واجب است گرويى را به‌گيرنده‌ى وام بازگردانى مگر آن كه خود او - با موافقت شما - راضى باشد كه گرويى تا هر وقت مايل است نزد شما بماند .\r\nمسأله‌ى 584 - چون گروگان امانتى است نزد وام گيرنده ، وى حق هيچ‌گونه تصرفى در آن ندارد ، الّا در صورتىكه مالك اجازه تصرفى را به‌او بدهد ، زيرا گروگان مورد معامله‌اى قرار نگرفته تا از حد تصرف مالكش بيرون رود ، و روى اين اصل مالك مىتواند هرگونه تصرفى در گروگان خود بكند ، مگر در صورتى كه از حالت گروگانى بيرون رود مثلًا خانه‌اى كه به‌عنوان گروگان نزد شما گذارده حق تعمير و سركشى و امثال اين اعمال را دارد لكن حق فروش خانه يا سكونت يا اجاره دادن آن‌را بدون اذن شما ندارد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمسأله‌ى 585 - اگر گرو گيرنده با گرو دهنده شرط كند كه با دادن وام حق دارد در گروگان تصرف كند اين خود ربايى آشكار و حرام است ، و روى اين اصل بسيارى از رهن‌ها باطل و حرام مىباشد مگر در صورت مضاربه‌اى عادلانه .\r\nمسأله‌ى 586 - يكى از خصوصيات گروگان اين است كه اگر بدهكار وامى را كه گرفته در سررسيدش نپردازد ، بستان‌كار مىتواند به‌هر وسيله‌ى شايسته‌اى طلب خود را دريافت كند كه گروگان را اجاره دهد يا گرو گذارد و يا در صورتى كه اين دو ممكن نشد در صورت ناچارى مىتواند آن را بفروشد و اگر تتمه‌اى ماند به‌بدهكار بپردازد ، و در تمامى اين‌گونه تصرفات لازم است رعايت كامل اين امانت را منظور دارد و بهتر اين است كه در آغاز با بدهكار اين شرط را بكند كه اگر وام را در سررسيدش نپرداخت بتواند با يكى از اين وسايل آن را دريافت كند ، ولى اگر هم چنان شرطى را نكند مقتضاى اصل گروگان بودن همين است كه گيرنده‌اش هم بتواند در روز مبادا از آن به‌جاى وامى كه داده استفاده كند ، و اگر هم مالك گروگان شرط كند كه هرگز گروگان به‌جاى وام محسوب نگردد چنان گروگانى هرگز ارزشى ندارد و در نتيجه وامش درست نيست ، زيرا يكى از شرائط وام‌دادن اطمينان به‌بازگشت وام است كه گروگان خود بهترين تضمين براى چنان اطمينانى است .\r\nمسأله‌ى 587 - چون اصل گروگان به‌حساب اطمينان است بنابراين چنان‌كه در آيه‌ى مربوطه است « فَرِهانٌ مَقْبُوضَةٌ » گروگان بايستى در اختيار بستان‌كار باشد ، و نه آن‌كه از آن بهره‌گيرى كند ، بلكه تنها اين گروگان در اختيار اوست كه موجب اطمينان او مىگردد ، كه اگر در اختيار او نباشد رهن نخواهد بود و احكام رهن را هم نخواهد داشت ، ولى اگر مالك گروگان بدون منظور داشتن وام اجازه‌ى تصرف در گروگان را به‌بستانكار بدهد در اين صورت تصرفش نيز حلال است .\r\nمسأله‌ى 588 - بدهكار حق ندارد پيش از پرداخت وامش گروگان را بفروشد و يا اجاره و يا به‌گرو دهد مگر در صورتى كه حق بستان‌كار در اين ميان محفوظ بماند و او هم مطمئن و راضى باشد .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nمسأله‌ى 589 - چون گروگان امانت است ، بنابراين اگر بدون تقصير و كوتاهى گروگيرنده نقصى در آن پيدا شود و يا از بين برود چيزى برعهده‌ى او نيست و طلبش هم‌چنان باقى است ، زيرا « ما عَلَى الُمحْسنينَ مِنْ سَبيلٍ » ( سوره‌ى توبه ، آيه‌ى 91 ) تمامى اقسام امانت‌هاى براساس احسان را شامل است ، گرچه امانت اين‌گروگان به‌نفع بستان‌كار است ، ولى در عين حال به‌نفع بدهكار نيز هست كه بدين وسيله وامى را گرفته و مالش هم نزد بستانكار محفوظ است .\r\nمسأله‌ى 590 - پول‌هايى هم كه به‌عنوان گروگان در اجاره خانه‌ها و مغازه‌ها و مانند آن‌ها گرفته مىشود ، و از مبلغ اجاره كم مىگردد گروگان نيست و در حقيقت وامى است ، و كمبود اجاره هم تنها به‌عنوان مضاربه و مصالحه در اين مضاربه حلال مىباشد و گرنه رباست زيرا مبلغ كمبود طبعاً در برابر اين وام است ، مگر اين‌كه براى اين وام چيزى به‌عنوان مضاربه از اجاره كم شود ، كه اين خود قرض‌الحسنه است ، و توضيحاً اگر اين پول به‌عنوان گرو است گيرنده نه حق تصرف در آن را دارد و نه مبلغى از اجاره‌بها در برابرش كم مىشود ، و اگر هم قرض‌الحسنه‌اى باشد - به‌منظور اطمينان - اين‌جا نيز كمبود اجاره معنى ندارد ، و اگر مضاربه است بايستى شرائط مضاربه منظور گردد و دست‌كم مبادله‌اى عادلانه بين مبلغ كمبود اجاره و مبلغ مورد استفاده‌ى كارى و تجارى اين پيش‌پرداخت باشد كه افزون بر مزد كارش مبلغى برابر كمبود اجاره‌بها در برابر بهره‌ى اين پيش پرداخت هبه شود ، اما بهترين راه براى خلاصى از ربا در اين‌گونه موارد ، مضاربه‌ى شرعيه و مصالحه در مضاربه و يا بيع شرط به‌شرائطى كه ذكر شد مىباشد .\r\n\r\nامانت\r\nمسأله‌ى 591 - اگر كسى مال خود را نزد شما به‌امانت سپارد و شما هم در صورت توان نگهدارى آن را بپذيرى واجب است در نگهبانى آن كوشا باشى و هم‌چون مال خود آن را حفظ كنى و در وقت مقرر آن را به‌صاحبش بازگردانى كه « إنَّ اللَّه يَأمُرُكُمْ أنْ تُؤدُّوا\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nالأماناتِ إلى أهلها » ( سوره‌ى نسا ، آيه‌ى 58 ) « خدا به‌شما امر مىكند كه امانت‌ها را به‌صاحبانش برگردانيد » و نيز « لا تَخُونُوا أماناتِكُمْ » ( سوره‌ى انفال ، آيه‌ى 27 ) « در امانتهاى خود خيانت نكنيد » و چون پذيرفتن امانت احسانى است به‌صاحب مال ، بنابراين « ما عَلَى الُمحْسِنينَ مِنْ سَبيلِ » ( سوره‌ى توبه ، آيه‌ى 91 ) راه پرداخت عوض را بر امانت دار بسته ، كه اگر بدون كوتاهى و با كاردانى و شايستگى اين امانت تلف يا ناقص شود مالك حق ندارد عوضش را از او بگيرد .\r\nمسأله‌ى 592 - كسى كه از حفظ امانت ناتوان است نبايد امانت‌دارى كند ، مگر اين‌كه حال خود را به‌مالك آن مال گزارش دهد و با اين وصف مالك هم موافق چنان امانت دارى باشد ، جز در صورتى كه موافقت مالك سفيهانه باشد و اين در صورتى است كه خودش يا ديگرى بهتر مىتوانند اين مال را نگهبانى كنند ، در عين حال به‌ديگرى كه چندان توانايى حفظ آن را ندارد پيشنهاد مىكند ، نه اين پيشنهاد مشروع است و نه پذيرفتن آن ، مگر در صورتى كه شما كه توانايى حفظ اين امانت را ندارى ولى از صاحب مال و ديگرانى كه در دسترس مىباشند بهتر مىتوانى امانت‌دارى كنى كه در اين صورت پذيرفتن اين امانت جايز بلكه براى حفظ مال مسلمان در صورت امكان و توان واجب است .\r\nمسأله‌ى 593 - امانت‌دار بايستى كوشش خود را براى نگهبانى امانت تا سرحد امكان و توانش به‌كار ببندد و هرگونه كوتاهى در حفظ امانت خيانت و يا حداقل خلاف امانت دارى است ، و در صورت تلف ضامن است ، و مقصود از حد امكان و توان اين است كه بدون عسر و حرج در نگهبانى اين امانت كوشا باشد كه واقعاً وظيفه‌اش مانند حفظ مال خويش است ، و اگر هم نگهبانى اين امانت مستلزم از بين رفتن مال خود اوست اين‌جا حفظ اين امانت واجب نيست ، زيرا اصل امانت دارى برمبناى مجانى بودن است و نه آن‌كه امانت دار براى حفظ امانت كه خود احسانى است مجانى مال خود را هم در طبق اخلاص گذارد . مگر اين‌كه صاحب مال پذيراى جبران اين خسارت باشد .\r\nمسأله‌ى 594 - هر گاه صاحب امانت آن را مطالبه كند واجب است هرچه زودتر\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nامانت را به‌او برگرداند ، و اگر هم مطالبه نكند ولى امانت‌دار از نگهبانى اين امانت ناتوان شود بايد امانت‌گزار آن را بپذيرد كه در غير اين صورت اگر تلف شود به‌عهده‌ى امانت‌دار نيست مگر اين‌كه در نگهبانى امانت در عين توانش سهل‌انگارى و كوتاهى كرده باشد .\r\nمسأله‌ى 595 - اگر صاحب امانت بميرد و يا ديوانه يا سفيه گردد ، در صورت اول بايستى امانت را به‌وارثانش تحويل دهد ، و در صورت دوم و سوم بايد آن را به‌وليش واگذارد ، و اگر خودش شايسته‌ى اين ولايت و حفاظت است خود از آن نگهبانى كند .\r\nمسأله‌ى 596 - اگر امانت‌دار دستمزدى هم براى اين امانت‌دارى براى خود مقرر كند ، اين‌جا هم به‌حساب امانت‌دارى شايسته ضامن آن نيست ، مگر در صورت اهمال و يا عدم صلاحيت امانت‌دار كه قبلًا براى صاحب مال مجهول بوده است .\r\n\r\nاجاره\r\nمسأله‌ى 597 - مال كه خود كارى است تبلوريافته گاه به‌مصرف خريد زمين يا خانه و يا خودرو و مانندش يا وسايلى ديگر مىرسد ، و آيا اجاره دادن اين كار تبلوريافته در حكم ربا و مفت‌خوارى است ، و - به‌خيال واهى - چه فرقى ميان اجاره دادن پول با اجاره دادن مالى است كه با پول تهيه شده و يا به‌شما بخشيده‌اند ؟ !\r\nفرقش اين است كه پولى كه شما داريد بدون اين‌كه به‌كارش اندازى سودى ندارد ، ولى مال مورد اجاره ، بدون هيچ كار و كوششى داراى سود است ، كه سكونت در خانه و راه‌پيمايى با خودرو و مانند آن ، سودهاى خالصى است كه بدون كوشش لازم عايد مالك مال مىشود ، و چرا غير صاحب مال بتواند به‌طور مجانى از اين مال سود ببرد ، بنابراين اجاره دادن اين اموال به‌هيچ‌وجه مفت‌خوارى نيست . اين مسأله در مورد اجاره‌ى مال بود ، ولى اجاره‌ى پول كلًا مفت‌خوارى است ، زيرا پول بدون به‌كار بستن هيچ‌گونه نفعى ندارد ، و اگر به‌كار بسته شود تنها سودش در اختصاص كسى است كه آن را به‌كار بسته و نه صاحب پول مگر اين‌كه به‌صورت مضاربه و مانندش انجام گردد كه\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nدر اين صورت صاحب پول و كارگر در سود شريك‌اند . و چنان‌چه به‌شرط امانت دارى و كاردانى نه سودى برده باشد و نه زيانى در اين‌جا صاحب مال غير از رأس المالش هيچ‌گونه بهره‌اى ندارد و چنان‌چه احياناً زيانى در كار باشد اين زيان به‌عهده‌ى صاحب مال است و نه به‌عهده عامل كه : « و ما عَلَى المحسنين من سبيل » در اين‌جا نيز حاكم است .\r\nمسأله‌ى 598 - تمامى شرائطى كه در طرفين و موارد هر معامله‌ى ديگرى لازم است اين‌جا هم بدون كم و كاست مقرر است به‌جز آن‌چه طبع ويژه‌ى اجاره مقتضى آن است .\r\nمسأله‌ى 599 - مورد اجاره نبايد براى مصرف حرام باشد ، و اگر هم اجاره‌دهنده بداند مستأجر آن را براى مصرف حرام مىخواهد حرام است آن را به‌او اجاره دهد ، زيرا اين اجاره از نمونه‌هاى تعاون بر اثم و طبق نص آيه‌ى « وَ لا تَعاوَنُوا عَلَى الإثْمِ وَ الْعُدْوانِ » ( سوره‌ى مائده ، آيه‌ى 2 ) حرام است .\r\nمسأله‌ى 600 - اگر خانه يا مغازه و يا هر چيز ديگرى را به‌اين شرط اجاره دهد كه تنها خود مستأجر از آن استفاده كند ، مستأجر نمىتواند آن را به‌ديگرى حتى زن يا شوهر يا فرزندش اجاره دهد گرچه خودش هم با آن‌ها در استفاده‌ى از اين مال شريك شود .\r\nمسأله‌ى 601 - اگر چنان شرطى نباشد و حالت معمولى اجاره‌دهنده هم اين نيست كه به‌ديگرى نبايد اجاره دهد ، كه اجاره به‌طور مطلق ، و بىهيچ قيد و شرطى است ، اين‌جا هم اگر خواست به‌ديگرى اجاره دهد ، تحويل دادن به‌ديگرى نيازمند به‌اجازه‌ى مجدد است ، كه مورد اجاره امانت است و امانت را بدون اجازه‌ى صاحبش نمىتوان به‌ديگرى تحويل داد ، و بالاخره آن‌چه نتيجه‌ى اين اجاره مىباشد اين است كه جنس مورد اجاره براى بهره‌بردارى شخص شما به‌دست شما امانت است ، و تحويلش به‌ديگرى مانند اصل اجاره دادنش نيازمند به‌اجازه‌ى صاحب ملك است ، و تنها در صورتى مىتوانيد به‌ديگرى اجاره و تحويل دهيد كه در اصل اجاره چنان اجازه‌اى به‌شما داده باشد و يا جريان عادى اين اجاره چنان باشد كه به‌هركس بخواهى بتوانى اجاره‌اش دهى كه اين خود اجازه‌اى است در تحويل امانت به‌ديگرى .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nمسأله‌ى 602 - جنس مورد اجاره را در صورتى مىتواند به‌اجازه‌ى مالك به‌ديگرى اجاره دهد كه بهاى اجاره را اضافه نكند ، مگر در صورتى كه بهاى اجاره به‌خودى خود برحسب شرائط زمان و مكان زيادتر شده باشد ، و يا مستأجر كارى بهادار روى جنس مورد اجاره كرده باشد ، و يا بالاخره كوشش بهادارى در موردش نموده كه بر ميزان عدالت براى او استحقاق اجرت بيشتر آورده است ، و در صورتى كه به‌هيچ‌وجه استحقاق اجاره بهاى بيشترى را ندارد ، اجاره‌اش به‌مبلغ بيشتر اجاره‌ى ربوى و حرام است ، و چنان‌كه پيش از اين گذشت ربا كه بخشى از بخش‌هاى مفت‌خوارى است بدون استثنا در تمامى معاملات حرام است .\r\nمسأله‌ى 603 - در اجاره كه از معاملات لازم است بايستى مورد اجاره و مدتش معين شود و طرفين به‌جز در مواردى معين حق برهم زدنش را ندارند .\r\nمسأله‌ى 604 - اجاره با هيچ وسيله و پيش آمدى برهم نمىخورد مگر آن‌كه استفاده‌ى مطلوب و قراردادى از مورد اجاره ناممكن گردد ، و يا طرفين با هم در فسخش توافق كنند ، و يا از بعضى شروط صحت اجاره تخلف گردد .\r\nمسأله‌ى 605 - اگر مؤجر يا مستأجر بميرد اين‌جا هم اجاره برهم نمىخورد ، زيرا مؤجر ملكش را در محدوده‌ى معينى به‌مستأجر اجاره داده ، و اگر هم مالك اين ملك را بفروشد و يا بميرد و به‌وارث برسد ، در هر صورت در مدت مقرر اجاره‌ى اين ملك هم‌چنان باقى بوده و هرگز وجهى براى باطل شدن مورد اجاره وجود ندارد ، - مانند بيع شرط - مگر در صورتى كه اجاره - در عين موقت بودنش - مقيد به‌استفاده‌ى خود مستأجر و يا تا زمان زنده بودن مؤجر يا مستأجر باشد كه در اين دو صورت با مرگ مؤجر و يا مستأجر اجاره باطل مىشود ، ولى در غير اين دو صورت وجهى براى باطل شدن اجاره نيست .\r\nمسأله‌ى 606 - جنس مورد اجاره خود امانتى است در دست مستأجر به‌خصوص اين‌كه اجرتى هم در برابرش داده يا مىدهد و تا هنگامى كه در آن خيانت و يا در نگه داريش كوتاهى نكرده ، و از شرط يا شرائطى كه در اجاره لفظى و يا غير لفظى بوده\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nهيچ‌گونه تخلف ننموده ، در اين‌گونه موارد اگر بدون كوتاهى ناقص يا تلف گردد برعهده‌ى او نيست ، مخصوصاً در مورد نقص و يا تلفى كه لازمه‌ى عادى استفاده‌ى مربوطه از مورد اجاره است ؛ مانند سائيده شدن موزائيك خانه و يا كهنه شدن در و ديوار و پنجره و امثال اين‌ها .\r\nو بالاخره مال امانتى سه قسم است ، يكى امانتى كه براى نگه‌داشتنش نه چيزى گرفته و نه چيزى داده است ، دوم امانت اجاره‌اى كه در مقابل مالى هم مىدهد ، و سوم امانت گروگان گرچه بيشتر به‌سود خود امانت‌دار است كه در هر سه مورد مشمول آيه‌ى « ما على المحسنين من سبيل » ( سوره‌ى توبه ، آيه‌ى 91 ) است . و در صورت تلف يا نقصش جبرانى در كار نيست ، و در هر سه‌گونه امانت اگر نقص يا تلف از جهت كوتاهى و يا ناشايستگى در نگهبانى آن باشد در اين صورت امانتدار ضامن است .\r\nمسأله‌ى 607 - اجاره‌بها هم‌چون بهاى جنس مورد خريد و فروش ، بايستى عادلانه باشد كه در غير اين صورت ربا و حرام است ، وگرچه به‌اصطلاح ربايش نگويند ولى اين خود عين مفت‌خوارى است و مشمول آياتى مانند : « لا تأكُلُوا أمْوالَكُمْ بَيْنَكُمْ بِالْباطِلْ » ( سوره‌ى بقره ، آيه‌ى 188 ) و آيات ربا است .\r\nمسأله‌ى 608 - اگر اجاره‌بهاى خانه‌اى ماهيانه پنج هزار تومان است و مستأجر مثلًا مبلغ يك‌صد هزار تومان نقد مىدهد و سپس برحسب قرار ماهيانه سه هزار تومان مىپردازد ، در صورتى كه كم كردن دو هزار تومان به‌حساب يكصد هزار تومان باشد رباخوارى و حرام است ، ولى اگر مبلغ مزبور به‌منظور تامين و اطمينان است كه هر گاه مستأجر اجاره‌بها را نپرداخت از مبلغ مزبور كم شود ، و هرگز بخشى از اجاره‌بها در برابر اين مبلغ به‌حساب منفعت پول منظور نشده باشد ، در اين صورت اشكالى ندارد ، و اگر هم منظور هر دو جهت است اين اجاره از جهت ربا حرام خواهد بود ، مگر اين‌كه در مورد اين مال مضاربه‌اى توأم با مصالحه انجام گردد كه كمبود اجاره‌بها در برابر درصد مورد مضاربه با مصالحه‌اى عاقلانه انجام گيرد ، و يا چنان‌كه گذشت به‌عنوان هبه‌ى معوضه و بخشش معاوضه‌اى باشد كه كمبود اجاره‌بها با استفاده‌اى كه مؤجراز مال پيش\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nپرداخت مورد اجاره مىكند عادلانه باشد .\r\nمسأله‌ى 609 - پرداخت اجاره‌بها برحسب قرار عادلانه‌ى قبلى است كه اگر مقرر شد اجاره بهاى همه‌ى مدت نقد پرداخت شود حق تأخير ندارد ، و يا اگر قرار شد ماهيانه و يا به‌هر طورى ديگر بپردازد ، بايستى همان‌گونه كه مقرر فىمابين شده ، عمل گردد .\r\nمسأله‌ى 610 - اگر تأخير اجاره‌بها بدون عذر باشد مالك مىتواند اجاره را فسخ كند و اگر در تأخيرش معذور است قاعده‌ى « فَنَظِرَةٌ إلى مَيْسَرَةٍ » ( سوره‌ى بقره ، آيه‌ى 280 ) جارى است كه مالك بايستى به‌مستأجر مهلتى بدهد كه بتواند به‌وجه مشروع و بيرون از عسر و حرج اجاره‌بهايش را بپردازد ، مگر در صورت عسر صاحب ملك كه اين مهلت هم نيست ، و اگر مستأجر حساب نكرده اجاره كرده ، و توان خود را در اين اجاره در نظر نگرفته ، و يا بدتر كه مىدانسته نمىتواند اجاره‌بها را در موعد مقررش بپردازد ، در اين‌گونه موارد اين قاعده جارى نيست و مالك حق دارد اجاره را فسخ كند .\r\nمسأله‌ى 611 - مستأجر هيچ‌گونه حقى در مال مورد اجاره ندارد به‌جز بهره‌بردارى عادى تا سررسيد مقرر ، و اگر هم حق سر قفلى حقى عرفى و عاقلانه باشد اين حق موجب نمىشود كه بدون رضايت مالك ، ملك را با دريافت حق سرقفلى به‌ديگرى واگذار كند مگر - چنان‌كه گذشت - اين حق در اجاره‌ى نخست مقرر گردد .\r\nمسأله‌ى 612 - چنان‌كه مستأجر احياناً حق سر قفلى دارد ، مالك نيز مىتواند از مستأجر حق سرقفلى بگيرد ، و اين حق سرقفلى تنها به‌حساب موقعيت مخصوصى است كه براى ملك پيش آمده و يا پيش مىآيد ، كه اضافه بر اجاره بهاى معمولى حق اضافه‌اى هم براى ملك منظور مىگردد كه احياناً از بهاى ملك - تا چه رسد به‌اجاره‌اش - گران‌تر مىشود .\r\nمسأله‌ى 613 - اگر مستأجر بدون عذر از مورد اجاره بهره‌بردارى نكند اجاره هم‌چنان به‌قوت خود باقى است ، و اگر هم معذور باشد ولى ملك از قابليت استفاده نيفتاده باز هم بايستى اجاره‌بها را بپردازد ، و اين‌جا جاى اين است كه بتواند ملك مورد اجاره را براى هدر نرفتن مالش به‌ديگرى اجاره دهد ، و اگر مالك اجازه نداد مقتضاى عدالت اين\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاست كه اجاره را برهم زند ، مگر در صورتىكه به‌زيان مالك تمام شود كه بايستى ميانگين زيان در اين ميان با مصالحه‌اى عادلانه تقسيم شود .\r\nمسأله‌ى 614 - تمامى اختياراتى كه در برهم زدن معاملات در هر تجارتى گذشت در مورد اجاره نيز جارى است كه مستأجر حق دارد اصل اجاره را برهم زند و يا نسبت به‌آن‌چه مورد صحيح اجاره است تجديد نظر و يا تقسيم اجاره‌بها نمايد ، و يا اگر حيوان سوارى را براى مدتى بيش از سه روز اجاره كرد در صورتى كه پيش از تمام شدن سه روز آن حيوان بيمار شد يا مرد قهراً اجاره بر هم مىخورد و خود به خود منفسخ مىگردد و نيز در اجاره‌ى خودرو اگر پيش از سرآمد اجاره استفاده‌ى از آن ممكن نباشد اين اجاره مورد فسخ است و تنها مالك مىتواند اجرت عادلانه‌ى مقدار بهره‌بردارى آن را از مستأجر دريافت كند ، مگر در صورتى كه اين بهره‌بردارى غير كامل برايش هرگز سودى نداشته باشد .\r\n\r\nوكالت\r\nمسأله‌ى 615 - در وكيل و موكل تمامى شروط عمومى ساير معاملات شرط است و چون طبع وكالت طبع جايز و غيرلازم است هريك از وكيل و موكل مىتوانند وكالت را در هر وقتىكه بخواهند به‌هم زنند مگر در صورتى كه موجب ضرر طرف مقابل بشود ، و اگر در اصل وكالت شرط دوام و يا مدتى معين كند - مگر در مواقع ضرورت - حق فسخ هم در كار نيست ، و وكالت لازم و غير قابل فسخ خواهد شد كه در اصطلاح وكالت بلاعزل نام دارد .\r\nمسأله‌ى 616 - حدود اختيارات وكيل و زمان وكالتش برحسب قرارداد طرفين مقرر مىگردد ، و وكيل حق ندارد از آن سرپيچى كند ، و در صورت تخلف اگر زيانى متوجه به‌موكل شود بايستى خود وكيل متحمل گردد ، و اگر هم نفعى عايدش شود وكيل در آن نفع سهمى ندارد و فقط حق‌الوكاله را دريافت مىكند .\r\nمسأله‌ى 617 - مبلغى را كه موكل به‌عنوان حق‌الوكاله مقرر كرده اگر عادلانه و دور از\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nگول‌خوردگى و كلاه‌بردارى باشد تنها همان مبلغ برعهده‌ى اوست و زياد و كم هم نمىشود و اگر هم مبلغى معين نشد وكيل به‌اندازه‌اى كه عرفاً حق دارد مىتواند مطالبه كند ، و تنها در صورتى وكيل حق مطالبه‌ى حق وكالت ندارد كه يا صريحاً حق خود را - بدون سفاهت - اسقاط نمايد ، و يا ظاهر جريان جورى است كه مىنمايد مجاناً كار اين وكالت را آغاز كرده است .\r\nمسأله‌ى 618 - كارهايى كه وكيل در حدود وكالتش انجام مىدهد پيش از اطلاع بر عزلش به‌طور كلى درست و پابرجا است ، كه اگر موكل عزلش كند تا هنگامى كه اطلاع بر عزل نيافته تمامى كارهايى كه براساس و حدود وكالتش انجام داده شرعاً درست و غير قابل فسخ است .\r\nمسأله‌ى 619 - اگر بين وكيل و موكل در كارى از كارهاى مورد وكالت اختلاف شد كه پيش از اطلاع بر عزلش بوده و يا پس از آن ، برحسب ظاهر ادعاى وكيل مقدم است ، زيرا در صورتى وكالتش بىاثر تلقى مىشود كه بدانيم پس از اطلاع بر عزلش بوده ، مگر در صورتى كه موكل گواهى شرعى براى اثبات اين اطلاع پيش از معامله داشته باشد كه بايد به‌مقررات شهادت و قسم عمل گردد .\r\nوكالت مانند اجاره نيست كه پس از مرگ هم هم‌چنان پايدار باشد ، بلكه تنها انتقال حدودى از اختيارات انسان است در حال زندگيش و روى همين اصل است كه وكالت‌هاى مراجع تقليد و قضات شرع و مانند اين‌ها پس از مرگشان باطل مىشود ، و اين وكيل‌ها نيازمند به‌موكلين ديگرى كه داراى چنان صلاحيتى هستند مىباشند . مگر در صورت تصريح موكل كه پس از مرگ هم دوام دارد كه اين‌جا در حكم وصيت است ، ولى اين جريان منحصر به‌اختيارات و اموال خود اوست ، نه حقوق ديگران يا حقوق‌اللَّه كه اينها پس از مرگ وكالت‌بردار نيستند .\r\n\r\nضمانت\r\nمسأله‌ى 620 - اگر كسى بدهى كسى ديگر را به‌عهده بگيرد كه اگر او نپرداخت بپردازد\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nدر اين صورت اگر بدهكار پرداخت نكرد برحسب ضمانتى كه ضامن كرده مؤظف است اين بدهى را در سررسيدش بپردازد ، و سپس در صورتى مىتواند اين پرداختى خود را از بدهكار مطالبه كند كه با او چنان قرارى گذاشته باشد كه اگر بدهىات را ندهى من به‌جاى تو به‌عنوان قرض الحسنه مىدهم كه هر گاه توانستى و يا در فلان مدت بپردازى ، و اگر چنان قرارى نگذاشته و از ظاهر اقدامش هم چنان برنيامد كه مجانى از او ضمانت كرده باشد باز هم مسأله همين‌طور است ، زيرا ضامن هيچ‌گونه بدهى به‌او ندارد و عملش تبرُّعى و به‌قصد كارگشايى بوده ، اگر هم نه مجانى بودن معلوم است و نه عنوان قرض‌الحسنه در اين صورت هم حق مطالبه‌ى آن‌چه راكه به‌عنوان ضمانت پرداخته دارد ، مگر اين‌كه به‌نحوى معلوم باشد كه اين ضمانت مجّانى بوده و واقعاً ضامن قصد پرداخت بدهى او را داشته - بدون مقابل - است .\r\nو بالاخره اين ضمانت در صورتى پابرجاست كه طرفين بستانكار و بدهكار آن را بپذيرند چه ضمانت مجانى باشد و چه غير مجانى .\r\nو شخص ضامن بايستى در خود امكان و توان و تصميم پرداخت در سررسيد مقرر را به‌شرط عدم سفاهت داشته باشد ، كه در غير اين صورت ضمانتش نيز باطل است .\r\nو در جمع معناى تضمين و ضمانت نوعى كارگشايى و كارسازى براى بدهكار است كه خود عملى است در برابر ارزشى مادى اضافه بر ارزش معنوى كه در غير صورت تصريح ضامن به‌مجانىبودنش - و يا علم به آن بايد در صورت امكان آن را شخص مورد ضمانت به‌ضامن پرداخت كند ، مگر در صورتى كه حال شأنى او گواه بر تهىدست بودن مستمر او باشد و ضامن هم به‌اين جريان آگاه باشد .\r\n\r\nبيمه\r\nمسأله‌ى 621 - قرارداد بيمه و يا هر قراردادى مالى يا غير مالى و يا مخلوط ، برمبناى قاعده‌ى كلى « اوفوا بالعقود » در صورتى كه عاقلانه و بدون زيان و گول زدن يا گول خوردن بوده ، و بالاخره با حفظ شرائط شرعى باشد ، كلًا حلال است ، ولى در صورت\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاجبار و يا برمبناى اكل مال به‌باطل و مفت‌خوارى يا سفاهت و مانندش كه كلًا از موانع صحّت هر عقدى مىباشد به‌هرحال باطل و غيرنافذ مىباشد ، مانند بيمه‌هايى كه طرف قرارداد را نسبت به‌تأمين بيمه بااكراه يا اجبار حيران و سرگردان كرده و او را نسبت به‌خورد بيمه نگران و لاابالى مىكنند .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nزناشويى\r\nمسأله‌ى 622 - زناشويى يكى از ضرورت‌هاى اصلى زندگى است و چه بسا از ضرورت لباس و مكان و غذا نيز برتر است ، كه احياناً با لختى و لامكانى ، و با گرسنگى هم تا اندازه‌اى كه به‌آستانه‌ى مرگ نرسد مىتوان ساخت ، ولى نياز جنسى گاه آن چنان شديد است كه عرصه را بر انسان بسى تنگ مىكند و خفقانى بس عجيب و تحمل‌ناپذير در انسان پديد مىآورد ، كه حاضر است براى به‌دست آوردنش از نيازهاى مكانى و پوششى و غذايى و مقامى و جانى هم بگذرد .\r\nروى همين اصل است كه شرع مقدس الهى زناشويى را سنتى شرعى ناميده كه هركس از اين سنت در عين نياز و توانش روىگردان شود گويى مسلمان نيست ، چنان‌كه از رسول گرامى صلى الله عليه و آله روايت است كه « النِّكاحُ مِنْ سُنَّتى فَمَنْ رَغِبَ عَنْ سُنَّتى فَلَيْسَ مِنّى » و ما اين‌گونه تهديد را نسبت به‌ساير نيازهاى زندگى هرگز از زبان شرع مقدس - جز اندكى - سراغ نداريم .\r\nو به‌همين جهت هم قيود و حدود غلاظ و شدادى را كه احياناً در راه زناشويى به‌عناوين گوناگون است ، اسلام به‌كلى آن‌ها را از سر راه زناشويى برداشته تا به‌جايىكه با ياد دادن سوره‌اى كوتاه از قرآن به‌عنوان مهريه مىتوان زن دايم تا چه رسد به‌منقطع\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاختيار كرد ، و زنانى را كه مهريه‌شان كم و كم‌تر است در شمار بهترين زنان آورده است ، و تنها هم‌آهنگى عقلى و ايمانى و نفقه‌ى عادى را براى پيوند زناشويى زنان و مردان لازم دانسته كه تمامى خوشبختىها نيز در همين راستا است و بس .\r\nگيريم زنى بسيار زيبا با مهرى بسيار سنگين ولى بىايمان و يا سست‌ايمان يا بداخلاق و ناسازگار باشد ، كه چنان زنى - گرچه بدون مهريه - هرگز به‌كار زندگى و تشكيل خانواده نمىخورد .\r\nو يا مردى بسيار رعنا و زيبا و ثروتمند و با شخصيت ظاهرى ولى لاابالى و بىايمان و يا سست‌ايمان است ، كه اگر ميليون‌ها مهريه هم براى ازدواج زن دلخواهش در نظر بگيرد ، چون ايمان و تعهد ندارد هرگز هيچ‌گونه تضمينى براى زندگى سعادتمند همسرى را ندارد ، و چه بسا زن مجبور به‌جدايى شود و چيزى هم از مال خود را به‌او بدهد تا خلاصش كند ، و بالاخره اگر برمبناى شايسته‌ى شرعى زناشويى صورت گيرد زندگى سعادتمند نيز در اين زمينه تضمين شده است و خيلى كم‌تر ممكن است به‌طلاق كشانده شود و در هر صورت زناشويى ناهمسان ، به‌ويژه آن‌چه انسان را به‌گناه بكشاند از آغاز حرام و نادرست است .\r\n\r\nاحكام ازدواج\r\nمسأله‌ى 623 - ازدواج داراى دو بخش دايم و موقت است ، كه در بخش دايمش هرگز وقتى تعيين نمىشود و اصولًا وقتش تا آخر عمر زن و يا مرد و يا هر دو مىباشد و آن هم مجهول است .\r\nو در بخش موقت بايد وقتى كه تا پيش از پايان عمر است مقرر گردد ، و يا به‌عبارت ديگر وقتش معين است ولى معناى موقت بودن مدتى كم‌تر از زمان معمولى مرگ را مىطلبد ، و حتماً بايستى مراعات شود ، كه اگر مقارن وقت معمولى مرگ يا بيشتر از آن باشد اين عقد موقت نيست زيرا معناى موقت ، تا زمان مرگ و يا بيشتر از آن را هرگز شامل نيست ، دايم هم نيست زيرا قصد دوام هم نداشته و در نتيجه اين عقد كلًا باطل است .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nبنابراين عقدهايى كه موسوم به‌عقد موقت 88 ساله يا 99 ساله و مانندش است ، نه عقد موقت است و نه دايم ، بنابراين اين رقم عقدها باطل است و اگر عمل جنسى هم صورت گيرد زناست زيرا اين‌عقد صورت گرفته نه تحت شرائط و احكام عقد موقت است ، نه تحت عنوان و احكام عقد دائم ، بنابراين اين رقم عقدها از ريشه باطل است ، مگر اين‌كه قصد 99 ساله و يا هم‌زمان با مرگ به‌معناى عقد دايم باشد كه از نظر عقلانى هم اين‌گونه است و در اين‌صورت اين عقد دايم است و قصد دوام هم شرطى براى عقد دايم نيست زيرا طبع 99 ساله دوام است چه قصد باشد و يا نباشد ، بلكه قصد انقطاع براى عقد منقطع شرط است و بس و بالاخره اگر قصد دوام هم به‌صورتى غيرانقطاعى گرچه با تعيين مدتى بيش از انقطاع و يا همان با مرگ باشد به‌حساب عقد دايم است و اين‌جا احتياطى شديد در تجديد عقد با شرائط شرعى است .\r\nمسأله‌ى 624 - لفظ نكاح ، ازدواج ، عقد و مانند اين‌ها هر دوى دايم و موقت را شامل است ، و روى اين اصل گذشته از آيه‌ى عقد موقت « فَمَا اسْتَمْتَعْتُمْ بِهِ مِنْهُنَّ فَآتُوهُنَّ أجُورَهُنَّ فَريضَةً » ( سوره‌ى نساء ، آيه‌ى 24 ) « آن‌چه بهره‌ى شهوانى يا جنسى از اين زنان برديد مزدهاشان را كه فريضه و واجب حتمى است بپردازيد » .\r\nگذشته از اين تمامى آياتى كه مشتمل بر الفاظ نكاح و زناشويى است هر دوى عقد دايم و موقت را زير پوشش دارد ، مگر آن دسته از آياتى كه با قراينى آشكار ويژه‌ى عقد دايم است .\r\nو چون نياز جنسى و تشكيل خانواده و تأسيس نسل از ضروريات همگانى زندگى است و حتى احياناً بيش از غذا و مكان و لباس ضرورت دارد ، از اين‌رو شارع مقدس همه‌گونه تسهيلات را براى ازدواج مقرر كرده ، كه اگر توان ازدواج دايم براى مرد يا زن يا هر دو نباشد ازدواج موقت جايگزين همان ازدواج دايم است ، با محدوديت‌ها و تكاليف و مسئوليت‌هايى خيلى كم‌تر .\r\nمسأله‌ى 625 - ازدواج نه تنها در شرع مقدس حلال است بلكه به‌عنوان قاعده‌ى كلى مستحب و احياناً هم واجب است گرچه در بعضى مواقع نيز حرام مىباشد .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nعقد ازدواج\r\nمسأله‌ى 626 - « عقد » يا قرارداد ازدواج به‌هر زبانى كه باشد درست است ، و اگر هم بدون لفظ ويژه‌اش كه أنْكَحْتُ - نكاح كردم - باشد در صورتى كه جريانى نمايانگر زناشويى ميان مرد و زنى انجام گردد چه با نوشتن و يا گفتن و يا اشاره و هر طورى ديگر كه به‌روشنى دلالت بر انجام ازدواج كند كافى است « 1 » ، و تنها طلاق است كه چنان كه خواهد آمد در صورت امكان نيازمند به‌لفظ است .\r\nو بالاخره اگر هم لفظ در انجام ازدواج شرط باشد در اختصاص الفاظ خاصى كه معمول است نمىباشد ، بلكه هر لفظى كه دلالت بر انجام ازدواج كند كافى است ، كه اگر مثلًا مرد بگويد قبول دارى زن من باشى ؟ و او بگويد قبول كردم به‌همين سادگى عقد ازدواج انجام شده و هر دوى زن و مرد به‌يكديگر محرم مىشوند ، به‌شرطى كه با اين الفاظ يا اعمال قصد ايجاد و يا إخبار از رابطه زناشويى كند ، و نه صرف پرسش كه بخواهد از او نظرخواهى كند كه گرچه نظرش مثبت باشد لكن شرائط ديگرش نيز بايد رعايت گردد كه در عقد منقطع از جمله زمان آن است كه تا چه زمان و با چه شرط ، و إخبارش هم گزارشى است از آن‌چه براى يكديگر تصميم گرفته‌اند ، كه إخبار از اين تصميم به‌منظور خبريابى همسران به‌هر وسيله‌ى ممكن واجب است ، كه با لفظ يا نوشته‌ى صحيح و يا هر صراحتى ديگر مىباشد . عمده اين است كه معلوم باشد قضيه‌ى رفيق بازى و زنا در كار نيست ، بلكه مقصود زناشويى و تشكيل زندگى جديد است چه دايمش و چه موقتش .\r\nو در صورتى كه صيغه‌ى عقد بخوانى كه چه بهتر و دلالتش هم روشن‌تر است ، برحسب دو آيه‌ى : « زَوَّجْناكَها » ( سوره‌ى احزاب ، آيه‌ى 37 ) : و « إنى اريدُ أنْ أنْكِحَكَ احْدَى اْبنَتّىَ هاتَيْنِ » ( سوره‌ى قصص ، آيه‌ى 27 ) « مىخواهم تو را به‌نكاح يكى از دخترانم درآورم » كافى است ، و اين‌جا ايجاب از طرف مرد است و قبول از طرف زن ، زيرا در اين دو آيه فاعل\r\n\r\n\r\n","description":"","footnote":"\r\n( 1 ) - هيچ يك از قدما و گروهى از متاخرين هيچ‌گونه لفظى را در نكاح شرط نكرده‌اند و شيخ مفيد به‌اين فتوى تصريح كرده است ( 2 : 260 )\r\n","page_name":" 281 ","page_number":281},
  {"content":"\r\n\r\nنكاح مرد است و موردش هم زن مىباشد ، و قاعده‌ى ادبى نيز چنان است ، همان‌گونه كه خواستگارى از مرد است و پذيرش آن از زن جريان نكاح هم كه تحقق دادن به‌همين نقش است هم‌چنان پيشى جستن مرد است در صيغه‌ى نكاح ، گرچه عكسش هم جايز است ، به‌ويژه جاهايى كه خواستگار زن باشد چنان‌كه در آيه‌ى : « 50 سوره‌ى احزاب » زنى از رسول گرامى خواستگارى كرد . در جمع چه اين و چه آن كه بهتر است ، و اين همه تكرارها كه احياناً سه يا پنج مرتبه صيغه را مىخوانند ، و يا با تبرك به‌عدد چهارده معصوم چهارده مرتبه مىخوانند اين‌ها همه دكّان‌دارى و پيرايه‌گرايى است كه روح اسلام از آن‌ها بيزار است ، و مگر چه معنى دارد كه پس از جريان نكاح ، باز هم آن را تكرار كنى كه به‌معنى زناشويى مجدد است پس از انجامش ؟ و اگر اين تكرار بدين‌منظور است كه شايد صيغه‌ى نخستين درست نبوده ، بايد گفت اين شايدها و نشايدها اگر هم راهى داشته باشد در تمامى اين صيغه‌هاى تكرار شده هم قابل تكرار است ، وانگهى اگر هم از نظر لفظى غلط باشد خود اشاره‌اى صريح به‌معناى نكاح بوده و كافى است و بالاخره اين تكرار مسخره بىمعنى هرگز مبناى درستى ندارد .\r\n\r\nشرائط صحت عقد\r\nمسأله‌ى 627 - اگر صيغه‌ى عقد بدون رضايت طرفين جارى گردد و سپس رضايت دهند اين عقد با اين رضايت از زمان مورد نظر مرد و زن درست است .\r\nمسأله‌ى 628 - پدر و جد پدرى حق دارند در صورت مصلحت دختر و پسر نابالغ و يا سفيه و يا ديوانه‌ى خود را به‌ازدواج دايم يا موقت كسى كه صلاح مىدانند بياورند ، و هنگامى كه دختر يا پسر بالغ و عاقل شدند و اين ازدواج را پذيرفتند كه معلوم است ، ولى اگر نپذيرفتند باطل است زيرا ولايتشان هم تا پايان نابالغ‌بودن اينان است « 1 » .\r\n\r\n\r\n","description":"","footnote":"\r\n( 1 ) - مرحوم آقاى خويى پذيرفتن پس از بلوغ را كلًا شرط مىدانند كه در غير اين صورت به‌احتياط واجب بايد طلاق داد\r\n","page_name":" 282 ","page_number":282},
  {"content":"\r\n\r\nمسأله‌ى 629 - هيچ‌گونه ولايتى از هيچ‌كس بر دختر رشيده باكره نيست « 1 » مگر اين‌كه ازدواجى بر خلاف شرع باشد كه اين‌جا ولايت نهى از منكر بر همگان به‌ويژه بر نزديكان است حتى نسبت به‌پسر و تنها آيه‌اى كه در نفى يا اثبات اين ولايت مورد استدلال است اين آيه است كه « وَ اذا طَلَّقْتُمُوهُنَّ مِنْ قَبْلِ أنْ تَمَسُّوهُنَّ وَ قَدْ فَرَضْتُم لَهُنَّ فَريضَةً فَنِصْفُ ما فَرَضْتُمْ إلّا انْ يَعْفُونَ أوْ يَعْفُوَ الَّذى بِيَدِهِ عُقْدَةُ النِّكاحِ وَ أنْ تَعْفُوا أقْرَبُ لِلتَّقْوى وَ لا تَنْسَوُوا الفَضْلَ بَيْنَكُمْ » ( سوره‌ى بقره ، آيه‌ى 237 ) در اين آيه بخشش نيمى از مهريه با طلاق پيش از عمل جنسى نخست به‌زن پيشنهاد شده ، و سپس به‌كسى كه گره‌ى نكاح به‌دست اوست ، و اين كس طبعاً زن نكاح يافته نيست زيرا نخست حكمش گذشت و در ثانى گره نكاح تنها به‌دست او هم نيست ، كه ميان دو همسر مشترك است ، به‌دست پدر زن هم نيست زيرا اولًا او حق بخشش حق دخترش را ندارد ، در ثانى دخالتش در عقد نكاح اول هم مورد بحث و كلام است ، و در آخر كار اگر هم براى او در مرحله‌ى سوم پس از همسران دخالتى در عقد نكاح باشد ، انحصارى او نيست و اين آيه عقدةالنكاح را منحصر به‌موردش مىداند ، وانگهى اين « عقدةالنكاح » انحصارى براى زن هم نيست زيراافزون بر عقده‌ى ايجابى نكاح عقده‌ى سلبى برتر طلاق را هم دربر دارد و گرنه « بيده » انحصارى نبود پس تنها اين شوهر است كه پس از همسرش اين‌گونه تشويق مىشود كه تمامى مهريه را به‌همسرش بپردازد ، زيرا بخشش او از بخشش همسرش سزاوارتر است كه مكنت مالى وى اولًا از او بيشتر است و در ثانى اين بخشش تلخى طلاق را بسيار جبران مىكند ، كه « و ان تعفوا اقرب للتقوى » اين بخشش را براى زدودن تلخى طلاق نزديك‌تر دانسته ، « و لا تنسوا الفضل بينكم » هم تاكيدى ديگر است براى\r\n\r\n\r\n","description":"","footnote":"\r\n( 1 ) - چنان‌كه گروهى از فقها مانند شيخ در كتاب خلاف و مبسوط ، فخر الاسلام ، شيخ انصارى ، ميرزا محمد تقى شيرازى ، سيد محمد حسن شيرازى ، سيد اسماعيل صدر ، سيد محمد كاظم يزدى ، سيد ابوالحسن اصفهانى و سيد محمود شاهرودى فرموده‌اند و مرحوم آقاى اراكى ، گلپايگانى ، و آقاى منتظرى اجازه‌ى پدر يا جد پدرى را مبنى بر احتياط مىدانند و مرحوم آقاى خمينى كلًا اجازه را در صورت عدم دسترسى به‌پدر يا جد پدرى و نياز دختر به‌ازدواج شرط نمىدانند . و آقاى منتظرى كلًا اجازه را در صورت مصلحت ازدواج دختر باكره و منع پدر يا جد پدرى شرط نمىدانند\r\n","page_name":" 283 ","page_number":283},
  {"content":"\r\n\r\nپرداخت تمامى مهريه ، و آيا پرهيز از پىآمدهاى بد طلاق و نيز فضيلت ميان همسران چه ارتباطى با پدر دختر دارد ، كه هرگز نه در اين آيه و نه در جاهاى ديگر موقعيتى در عقد و طلاق و مهريه و غير آن ندارد .\r\nآرى ! اين « بيده عقدة النكاح » در اين ميان تنها شوهر است ، نه پدر زن كه هرگز دخالتى در عقدةالنكاح ندارد ، و نه حتى زن كه اين « عقدةالنكاح » در اين‌جا انحصارى است ، و طبعاً اضافه بر عقده‌ى ايجابى مشترك ميان دو همسر ، جريان سلبى هم كه طلاق است نيز بيشتر به‌دست او است ، و همين امتياز جريان سلبى ، و توان زيادتر مالى و محبت و الفت زناشويى خود موجب است كه تمامى مهريه را به‌همسرش بپردازد گرچه پيش از او همسرش به‌بخشش حقش تشويق شده ، كه اين خود افزون بر ساير تشويق‌ها او را در چنان بخششى پيش‌گام كند .\r\nاين‌جا عموم و اطلاق آياتى ديگر هم اين‌گونه ولايت را كلًا سلب مىكند ، مانند آيه‌ى شريفه‌ى « فَلا تَعْضُلُوهنَّ أنْ يَنْكِحْنَّ ازواجهن » ( سوره‌ى بقره ، آيه‌ى 232 ) كه ممانعت از ازدواج مجدد زن طلاق يافته را - اعم از باكره و غير باكره - منع كرده و آيه‌ى شريفه‌ى « فَلا تَحِلُّ لُه مِنْ بَعْد حتى تَنْكِحَ زَوْجاً غَيْرَه » ( سوره‌ى بقره ، آيه‌ى 230 ) كه نكاح اين زن سه مرتبه طلاق يافته را مربوط به‌خودش دانسته ، گرچه اين آيات درباره‌ى زنان طلاق يافته است ، ولى در زنانى ديگر هم هرگز دليلى قرآنى بر ولايت پدر نداريم . و روايات مربوطه نيز در اين باب متناقضند ، آرى از باب مصلحت‌انديشى ، امر به‌معروف و نهى از منكر ، پدر و مادر از ديگران برترند ، و نه اين‌كه استبدادى بر خلاف مصلحت در باره‌ى ازدواج دخترشان دانسته باشند ، و در باره‌ى پسر هم چنان است گرچه نسبت به‌دختر مراعات مصلحت برتر است كه وضع اجتماعى و برخوردش نيز مقتضى مصلحت‌انديشى بيشترى است .\r\n\r\nعيب‌هاى مبطل عقد ازدواج\r\nمسأله‌ى 630 - عيوب مرد عبارت است از : ديوانگى و خصيه‌بودن يعنى كسى كه\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nتخمش را كشيده و يا كوبيده‌اند و يا در اصل خلقت معيوب و يا تخمش بىتخم است ، و ديگر عنين بودن اوست ، يعنى توانايى جنسى ندارد ، و هم‌چنين بريده بودن عورت ، كه اين‌ها از عيوب مرد و موجب فسخ عقد از ناحيه زن مىباشد . زندگى با ديوانه خود ديوانگى است و سه عيب آخرين در يك عيب ناتوانى در عمل جنسى مشترك و هم‌آهنگ مىباشند كه در جمع در ازدواج امكان هم‌بسترى شرط است ، ولى شرط اوّل كلى و همگانى است مگر در ازدواجى كه فقط به‌منظور محرميت باشد و نه چيزى ديگر به‌جز عقل كه در هر صورت شرط اصلى است !\r\nمسأله‌ى 631 - اين عيوب چهارگانه چه پيش از عقد باشند و چه پس از عقد پيش آيند موجب اختيار زن در برهم زدن عقد مىباشند ، كه اگر اين عيب‌ها پيش از عقد بوده اين عقد بدون طلاق بر هم مىخورد ، و اگر پس از عقد بوده به‌وسيله‌ى فسخ اين جدايى حاصل مىشود .\r\nو بهترين دليل بر اين حكم آيات و رواياتى است كه در اين صورت چنان زندگى را براى زن حرجى يا عسرآور دانسته به‌طورى كه هرگز قابل تحمل نيست ، و از طرفى هم قاعده‌ى « لا ضَرَرَ » اضافه بر آيه‌ى نفى حرج و عسر ادامه‌ى چنان زندگى را محكوم مىسازد .\r\nمسأله‌ى 632 - عيوب هفت‌گانه‌ى زن : ديوانگى ، خوره ، لك و پيس ، كورى ، زمين‌گيرى يا شلى ، يگانگى مجراى بول و تناسلى ، و يا دو مجراى تناسلى و غائط ، و مانع گوشتى يا استخوانى كه مانع از عمل جنسى باشد . اين عيوب نيز در زن موجب اختيار مرد در به‌هم زدن عقد است همان‌گونه كه در عيوب مرد گذشت .\r\nمسأله‌ى 633 - و نه تنها اين‌ها ، بلكه هر عيبى كه بر خلاف مبناى عقد باشد موجب اختيار فسخ يا طلاق براى طرف مقابل است ، و زن در صورت معيوب بودنى كه موجب اختيار فسخ از ناحيه مرد است استحقاق مهريه‌ى مقرره را ندارد و تنها اگر عمل جنسى با او انجام شده حق مهرالمثل براى او ثابت است و بس .\r\nو از جمله عيب‌هايى كه موجب اختيار فسخ يا طلاق است اعتيادى است زندگى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nبرانداز ، يا ندادن نفقه يا نداشتن اخلاقى زندگىساز و اصولًا هرگونه عسر و زيانى كه غيرقابل تحمل است .\r\n\r\nزن‌هايى كه ازدواج با آن‌ها حرام است\r\nمسأله‌ى 634 - اين زنان چند دسته‌اند ، دسته‌ى اول زنانى كه برمبناى رابطه‌ى نسبى حرامند كه مادر و مادران مادر هرچه بالاتر روند ، و دختر و خواهر و فرزندان و نواده‌گان آن‌ها هر چه پايين‌تر روند و عمه و خاله فقط خودشان هرچه بالاتر روند مانند عمه‌ى عمه و خاله‌ى خاله چه منسوب به‌خود يا پدر يا مادر و يا جد و جده هيچ فرقى در بين نيست ، همه از محارمند و دختر برادر و دختر خواهر و اولاد آن‌ها نيز هر چه پايين‌تر روند همگى از محارم مىباشند .\r\nدسته دوم زنانى كه با شيرخوارگى حرام مىشوند كه برحسب آيه‌ى مربوطه‌اش تنها دو دسته‌اند : مادر رضاعى و خواهر رضاعى فقط خود اين‌دو و ديگر هيچ .\r\nدسته‌ى سوم زنانى كه در رابطه‌ى با ازدواج بر انسان حرام مىشوند به‌اين معنا كه پيوند سببى با انسان ايجاد مىكنند و برحسب همين آيه شريفه مادر زن به‌شرط همبسترى با زن و نيز دختر زنى كه با او هم‌بستر شده‌اى و در دامن شما تربيت يافته است . و زن پسر صُلبى شما و نه پسرخوانده و نه پسر رضاعى و نيز زن پدر چه با عقد دايم و چه با عقد منقطع كه هر دو تا پايان عمر بر انسان محرم‌اند گرچه پدر - آن‌ها را طلاق داده باشد - و يا در عقد منقطع مهلت آن‌ها تمام شده يا بخشيده باشد ، به‌هر حال گرچه اين زنان به‌شوهرانشان نامحرم شده‌اند . امّا به‌اولادهاى شوهر و اولادهاى اولاد شوهر كه نواده‌هاى شوهرند هرچه پايين روند كلًا به‌اين زن محرم‌اند و نيز به‌پدر شوهر و پدرِ پدر شوهر و پدران مادر شوهر كه اجداد شوهر هستند همه و همه به‌اين زن تا پايان عمر محرمند و زنى هم كه پدر انسان با او نعوذباللَّه زنا كرده باشد ، ازدواج با او نيز حرام است و در حرام بودن ازدواج - و نه در محرميت - حكم همان زن پدر محسوب است .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nدسته‌ى چهارم كه بيرون از اين رابطه‌هاست هم‌چون جمع ميان دو خواهر در ازدواج و ازدواج با زن زنا داده كه توبه نكرده و نمىكند براى مرد عفيف ، و هم‌چنين مرد زنا كرده به‌همين‌گونه با زن عفيف ، بلكه كلًا ازدواج مردان و زنان زناكار هم با يكديگر حرام است - زيرا برحسب آيه‌ى : ( 5 ، سوره‌ى مائده ) احصان كلًا شرط حليت ازدواج است - كه كلًا ازدواج بايد برمبناى نگهبانى از انحراف جنسى و مانندش باشد . و نيز زنى كه او را سه مرتبه طلاق داده‌اى كه پس از طلاق سوم بر شما حرام مىشود ، و سپس اگر شوهرى دايمى كرد و با او نزديكى نمود چنان‌چه شوهرش بميرد يا او را طلاق بدهد در اين دو صورت مجدداً با عقد جديد به‌شما حلال مىگردد ، و در طلاق نهم هم به‌طور هميشگى بر شما حرام مىشود ، و هم‌چنين زنى كه به‌او نسبت زنا داده‌اى و با ترتيب شرعى ملاعنه ، خود را تبرئه كرده‌اى كه با اين تبرئه به‌طور هميشگى بر شما حرام مىشود ، و نيز دخترى كه او را إفضاء نموده‌اى يعنى مجراى بول و تناسليش را يكى كرده‌اى و اين‌جا فقط پيش از بلوغش عمل جنسى با او حرام است « 1 » و ازدواج با ساير زنان كلًا پس از موانع شرعيشان حلال است . حتى اگر ازدواجى غير مشروع صورت گرفته و يا با زنى مثلًا در حال عده زنا كرده در اين‌جا نيز پس از رفع مانع شرعى ازدواج با چنان زنانى هم - به‌شرط توبه‌ى هر دو - جايز است « 2 » .\r\nو كلًا ازدواج با زنانى ديگر برمبناى « و احل لكم ماوراء ذلكم » ( سوره‌ى نساء ، آيه‌ى 24 ) حلال است .\r\nمسأله‌ى 635 - پيرامون هفت دسته‌ى اول كه حرمت نسبى دايمى دارند ، حرام بودنشان در انحصار عقدشان و يا عمل جنسى با آنان نيست ، چون اين « حرمت » اختصاصى به‌جريان ازدواج با آن‌ها ندارد ، بلكه به‌خود آن‌ها از لحاظ آن‌چه از زنان مطلوب مردان است كه مثلًا « حُرِّمَتْ عَلَيْكُمْ أمَّهاتُكُمْ » ( سوره‌ى نساء ، آيه‌ى 23 ) « مادرانتان بر\r\n\r\n\r\n","description":"","footnote":"\r\n( 1 ) - چنان‌كه مرحوم آقاى هم خويى فرموده‌اند\r\n( 2 ) - و به‌فتواى مرحوم آقاى خمينى اگر با زنى در عده‌ى متعه يا طلاق بائن يا عده‌ى وفات زنا كند بعداً مىتواند با او ازدواج كند\r\n","page_name":" 287 ","page_number":287},
  {"content":"\r\n\r\nشما حرامند » تمامى بهره‌هايى كه براى مردان از زنان در بعد شهوانى و زن بودنشان حرام است نسبت به‌مادر و مانندش به‌تمامى ابعادش حرام است ، كه بوسيدن و لمس كردن و ديدن و سخن گفتن از روى شهوت ، و مهم‌تر از همه با هرگونه رابطه‌اى زناشويى مانند توليد فرزند كردن به‌وسيله‌ى آنان ، گرچه با داخل كردن نطفه در رحم آنان بدون هيچ‌گونه تماس جنسى باشد ، اين هم از اين حرمت مطلقه استفاده مىشود ، بنابراين تمامى اين رابطه‌ها نسبت به‌تمامى زنانى كه بر شما حرامند ، حرام است و هرگز استثنايى هم ندارد .\r\nمسأله‌ى 636 - مادران اعم‌اند از مادران بىواسطه و يا مادرانِ مادران يا مادران پدران هر چند واسطه زياد باشد ، و هم‌چنين دختران كه تمامى دختران بىواسطه و باواسطه چه نواده‌هاى پسرى و چه دخترى را شامل است .\r\nو نيز دختر خواهر و دختر برادر كه تمامى سلسله‌ى نواده‌هاى خواهران و برادران را دربر مىگيرد .\r\nهم‌چنين عمه‌ها و خاله‌ها كه چه عمه و خاله‌ى بلاواسطه‌ى خودتان ، و چه عمه و خاله‌ى پدر يا مادرتان كه مقصود خواهر پدر يا جد هرچه بالا رود و خوهر مادر يا مادربزرگ‌ها هرچه بالا روند ، همگى اين‌ها بر شما به‌همان جريان كلى و عمومى كه برشمرديم حرامند « 1 » .\r\n\r\n\r\n","description":"","footnote":"\r\n( 1 ) - در [ قرآن كريم 
  ] ( سوره‌ى نساء ، آيه‌ى 24 ) تمامى محرمات اصلى در باب ازدواج ابتدايى ذكر شده و در پايان فرموده : « و احِلَّ لَكُمْ ما وَراءَ ذلِكُمْ » بنابراين بقيه ازدواج‌هاى ابتدايى را حلال نموده ، و ازدواج‌هاى استمرارى مانند زن افضاء شده يا ملاعنه كرده كه در احاديث حرام شده منافاتى با [ قرآن كريم 
  ] ندارد ، و ما در مورد بقيه‌ى احاديثى كه خلاف قرآن كريم بوده و حلال خدا را حرام يا حرام خدا را حلال وانمود كرده جداً آن‌ها را مردود دانسته و از آن‌ها صرف‌نظر مىكنيم و در اين مورد نيز مانند موارد ديگر براى حلال بودن ازدواج‌هاى ديگرى كه آقايان آن‌ها را حرام قلمداد كرده‌اند و يا نسبت حرمت را در آن موارد به - اجماعات ، شهرات ، روايات و يا فتاواى اين و آن داده‌اند - به‌جز نكاح ناهمسان كه جزء « ماوراء ذلكم » نيست و آيه‌ى سوم ، سوره‌ى نور حكم آن‌را صريحاً بيان فرموده در همه اين موارد به‌آيه مذكور استدلال مىكنيم . زيرا قطعاً و به‌عقيده ما آن‌گونه احاديث و روايات از معصومين عليه السلام صادر نشده است و قهراً فتاوايى هم كه برمبناى آن روايات باشد تكليفش معلوم است . و در ثانى اين‌گونه احاديث خودشان هم كلًا با يكديگر متضادند و دراين ميان احاديث حليّت كه موافق با كليّت و عموميّت « و احل لكم ماوراء ذلكم » است ، مورد پسند و قبول مىباشد\r\n","page_name":" 288 ","page_number":288},
  {"content":"\r\n\r\nمسأله‌ى 637 - در اين ميان ساير ازدواج‌ها كه از جمله ازدواج منقطع يا دايم با اهل كتاب است به‌نص آيه‌ى مائده كه « وَ الُمحْصَناتُ مِنَ الَّذينَ أتُوا الْكِتابَ » ( سوره‌ى مائده ، آيه‌ى 5 ) حلال است « 1 » و اين - بر خلاف آن‌چه گمان شده - در انحصار عقد منقطع با زنان كتابى نيست ، زيرا عقد دايم نخستين نمونه‌ى نكاح و در نتيجه مورد نص اين عموم و اطلاق است .\r\nو در كل هرگونه زناشويى كه پىآمدى بد و ناهنجار ندارد حلال ، و بلكه احياناً واجب است ، زيرا آيه‌ى « اولئك يَدْعُوَن الَى النّار » ( سوره‌ى بقره ، آيه‌ى 221 ) مانع مهم ازدواج را دعوت نارى و گمراهى جهنمى دانسته .\r\nدرست است كه از نظر قاعده‌ى كلى ازدواج مرد يا زن مسلمان با زن و مرد مشرك ، و نيز ازدواج زن مسلمان با هر كافرى گرچه اهل كتاب باشد برحسب آيات مربوطه حرام است ، ولى در صورت عدم خطر دعوت نارى و آتشى حلال ، و در مورد امر به‌معروف و نهى از منكر واجب است . مثلًا مشرك بودن زن نوح و زن لوط ، و مشرك يا ملحد بودن فرعون شوهر آسيه مانع از حليت اين‌گونه همسرىها نبوده ، و قرآن هم كه اين‌ها را حرام كرده از باب قاعده‌اى استثناپذير بوده ، كه در دو صورت ياد شده حلال يا واجب است . ولى ازدواجى ناهمسان ميان زن و مردى مسلمان كه ناهنجار و داراى دعوت و پىآمدى آتشين باشد . به‌نص آيه‌ى بقره حرام است . قاعده‌ى ايجابى قرآنى در ازدواج - افزون بر رضايت طرفين - احصان و نگهبانى از انحراف است ، چنان‌كه در آيه‌ى پنجم مائده نسبت به‌هر دو همسر شرط شده ، « محصنين » درباره‌ى مردان و « المحصنات » هم درباره‌ى زنان . سپس قاعده‌ى سلبيش « اولئك يدعون الى النار » است و ديگر هيچ .\r\n\r\n\r\n","description":"","footnote":"\r\n( 1 ) - چنان‌كه فيض كاشانى از متأخران ( 2 : 249 ) و آقاى سيد ابوالحسن اصفهانى و آقاى خويى و گلپايگانى از معاصران قرموده‌اند و آقاى خمينى در ترك ازدواج دائم احتياط واجب كرده‌اند\r\n","page_name":" 289 ","page_number":289},
  {"content":"\r\n\r\nمسأله‌ى 638 - از نظر قاعده‌ى استثناپذير زن‌هاى بت‌پرست بر مردهاى مسلمان حرامند چنان‌كه مردهاى بت پرست و كتابى هر دو بر زن‌هاى مسلمان حرامند ، ولى زن كتابى بر مرد مسلمان حرام نيست چنان‌كه صريح آيه‌ى ( 5 ) مائده است كه « وَ الُمحْصَناتُ مِنَ الْمؤمناتِ وَ الُمحْصَناتُ مِنَ الَّذينَ أوتوا الْكِتابَ » ( سوره‌ى مائده ، آيه‌ى 5 ) همان‌گونه كه زنان عفيفه‌ى مسلمان حلالند زنهاى عفيفه‌ى اهل كتاب نيز بر مسلمانان حلال‌اند ، به‌شرط اين‌كه موجب گمراهى او نشوند و فرزندانشان را هم به‌گمراهى نكشند ، كه « أولئِكَ يَدْعونَ إلى النّارِ » ( 2 : 221 ) علت و حكمت ازدواج با مشرك را دعوت آتشين خوانده ولى زن كتابى معمولًا چنان دعوتى را ندارد ، و در صورت دعوت انحرافى ازدواج با چنان منحرفى گرچه مسلمان هم باشد حرام است .\r\nو اگر زن مسلمانى داشته و بدون رضايت او با زنى كتابى ازدواج كند اين ازدواج باطل است و در صورت عدم انصراف مرد از اين زن كتابى زن مسلمانش حق دارد از او جدا شود ، و اگر با داشتن زن كتابى بدون اطلاع دادن ، زن مسلمان گرفت و اين زن مطلع شد و راضى نگرديد مىتواند از او جدا شود .\r\nو حرمت ابدى ازدواج با زنانى ديگر كه مورد فتواى فقيهان است بر خلاف « وَ أحِلَّ لَكُمْ ما وَراء ذلِكُمْ » ( سوره‌ى نساء ، آيه‌ى 24 ) است كه خود نصى است عمومى بر حليت زنانى جز آنان كه در قرآن به‌حرمت ابديشان تصريح شده ، به‌ويژه كه در برخى از آنان مانند زن شوهر دار و ازدواج در عده رواياتى متضاد است .\r\nمسأله‌ى 639 - اگر زن مسلمان بت پرست شود بر شوهر مسلمانش حرام مىگردد و شوهر بايد بدون طلاق از او جدا شود ، ولى اگر يهودى يا نصرانى شود بر او حرام نمىگردد .\r\nمسأله‌ى 640 - اگر مرد مسلمان كه زنى مسلمان دارد از اسلام خارج شود ، چه بت پرست و يا يهودى و يا نصرانى شود ، زنش بدون طلاق از او جدا مىشود ، زيرا برحسب نص قرآن و رواياتى متقن ازدواج زن مسلمان با مرد كافر كلًا حرام است و در صورتى كه عمل جنسى انجام شده بايستى با درنظر گرفتن عده‌ى وفات كه چهارماه و ده شب\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاست احكام اين عده را رعايت كرده و سپس در شوهر كردن آزاد است ، مگر اين‌كه شوهرش در خلال عده توبه كند و دوباره مسلمان گردد كه در اين‌صورت رجوع با عقد جديد جايز است ، زيرا عقد قبلى به‌وسيله‌ى ارتداد منفسح بوده و در ايجاد زندگى جديد محتاج به‌قرارداد و عقد جديد مىباشد .\r\nمسأله‌ى 641 - ازدواج با خواهرزاده يا برادرزاده‌ى زن در صورتى جايز است كه زن اجازه دهد و گرنه اين ازدواج هم در عين صحتش حرام است تا چه رسد به‌مادونش مانند ازدواج با زنى كه با برادرش نعوذباللَّه عمل لواط انجام شده كه اين ازدواج هم گرچه مرجوع است اما حرام نيست . و بالاخره تمامى زنانى كه بر خلاف آيه ، تحريم شده‌اند مادونِ زنان شوهر دارند كه آن‌ها هم به‌هرحال حرامند مگر با طلاق از ناحيه شوهرانشان . و ديگر محرمات ذاتى كه برشمرده‌اند بر خلاف « وَ أحِلَّ لَكُمْ ما وَراء ذلِكُمْ » است . زيرا محرمات ذاتى تنها همان‌ها است كه در [ قرآن كريم 
  ] ذكر شده‌اند « 1 » .\r\nمسأله‌ى 642 - مرد و زنى كه طواف نساء و يا هر طواف واجبى را انجام نداده‌اند بر هر زن و مردى تا پيش از انجام دادن طواف حرامند ، چه مرد يا زن خودشان باشد و يا مرد و زنى كه در اين بين مىخواهند با آن‌ها ازدواج كنند .\r\n\r\nحرمت رضاعى يا شيرخوارگى\r\nمسأله‌ى 643 - در آيه‌ى مربوطه در اين‌باره تنها مادران و خواهران رضاعى ياد شده‌اند ، و آيا اختصاص به‌اين دو دسته از باب ياد كردن دو نمونه از هفت دسته‌است ؟\r\nهرگز ! زيرا مادر و خواهر رضاعى حرام‌بودنشان تنها برمبناى الحاق به‌مادران و خواهران اصلى است و بس ، و اكنون كه تنها اين دو به‌مادران و خواهران نسبى ملحق شده‌اند حرام بودن پنج دسته‌ى ديگر در جهت شيرخوارگى وجهى ندارد ، وانگهى اگر بنابود كه افرادى غيراز اين دو مورد : ( مادر و خواهر رضاعى ) به‌اين دو ملحق شوند قاعده بلاغت قرآنى اين بود كه دو فرد ادنى و پايين را ذكر كند تا افراد اعلى و بالاتر با\r\n\r\n\r\n","description":"","footnote":"\r\n( 1 ) - از جمله فقيهانى كه زناى با زن شوهردار را از محرمات ابدى نمىداند مرحوم آقاى خويى است\r\n","page_name":" 291 ","page_number":291},
  {"content":"\r\n\r\nطريق اولويت به‌اين دو ملحق شوند - و نه به‌عكس در حالىكه درآيه شريفه دو فرد اعلى را كه ( وامَّها تكُمُ اللّاتى ارضَعْنَكُم واخواتُكُم من الرَّضاعَة ) فقط مادر و خواهر رضاعى است ذكر فرموده كه هرگز نمىشود افراد ادنى و پايين مانند دخترانِ خواهران و دختران برادران ، عمه‌ها و خاله‌ها و از اين قبيل را به‌آن‌ها ملحق نمود و اين الحاق دقيقاً همانند آيه‌ى شريفه « وَلا تَقُل لَهُما افٍ » مىباشد - كه نسبت به‌پدر و مادر اف نگوييد - دراين‌جا خداى تعالى افٍ را كه نمونه ادنى و پايين اذيت و آزار ابوين است آورده كه به‌طريق اولى افراد بالاتر و بالاتر مثل زدن و فحش دادن و . . . را نيز و بايد به آن ملحق كرد و اين از لطائف [ قرآن كريم 
  ] است كه فهمش فقط در اختيار قرآن‌پژوهان است .\r\nاما در مانَحنُ فيه ( درباب رضاع ) كه دو مورد از موارد بالا و افراد اعلى را انحصاراً در آيه‌ى شريفه بيان فرموده شما چگونه مىتوانيد اين انحصار را ناديده بگيريد و افرادى ادنى و پايين مانند عمه يا عمه‌ى عمه ، خاله و يا خاله‌ى خاله و يا دختر برادر و دختر خواهر و امثال اين‌ها را ملحق به‌اين دو فرد نماييد كه نه تنها توجيهى دراين مورد نداريد بلكه شما دراين الحاق با سه اشكال عمده و بزرگ مواجه بوده و هستيد و خواهيد بود « 1 » .\r\nو يا ممكن است بفرماييد كه ياد كردن اين دو از باب مختصر گويى است كه قرآن به‌عنوان اصل شريعت نوعاً به‌اختصار برگزار مىكند و تفصيل و توضيحش را برعهده‌ى روايات نهاده است ؟ اين‌جا نيز هرگز چنان نيست زيرا اگر مقصود اختصارگويى بود چرا\r\n\r\n\r\n","description":"","footnote":"\r\n( 1 ) - و با صرف‌نظر از اين‌ها اولًا آيه‌ى مربوطه اين دو زن را در حرمت ازدواج به‌مادران و خواهران اصلى ملحق كرده و اگر از باب مختصرگويى بود همان‌طورى كه عرض شد بهترين عبارت اين‌جا ( وَ مِثلُهُنَّ مِن الرِّضاعه ) بود نه آن عبارت طويل و نارسا كه اگر اين‌طور بود همه آن هفت موادرى كه شما ذكر كرده‌ايد شامل مىشد پس مطلب چيز ديگرى است . اصولًا مادرى كه شير داده شامل جدّه‌ها نمىشود چنان‌كه خواهر شيرخوار شامل دختر مادرش نيست و از اين‌ها مهم‌تر اين‌كه حرمت در اين‌جا حرمت ازدواج است . پس پسر رضاعى مرد و دختر رضاعى زن چه معنى دارد ، كه هم بر مادر شيردهنده حرام باشد و هم به‌علت آن‌كه پسر پسر رضاعى شماست زنش با شما محرم و ازدواجش هم پس از او بر شما حرام باشد ، اين‌جا خوب فكر كنيد كه فقهاى اسلام چگونه كج‌روى كرده‌اند تا آن‌جا كه روايتى مطلق را آن‌هم با آن مشكلاتى كه در متن و سندش وجود دارد بر نصّ آيه‌ى شريفه‌ى قرآن ترجيح داده‌اند با آن‌كه صدها روايت صحيح و صريح هم نمىتواند بر يك نص يا ظاهر مستقر قرآنى مقدم شود\r\n","page_name":" 292 ","page_number":292},
  {"content":"\r\n\r\nدختر كه نزديك‌تر از خواهر است به‌ميان نيامده ، و چرا به‌جاى اين مختصرگويى كه شامل همگى نيست مختصرى خيلى مختصرتر مانند « وَ هُنَّ مِنَ الرَّضاعَةِ » يا « و مِثْلُهُنَّ مِنَ الرَّضاعَةِ » كه از نظر لفظى بسيار مختصرتر از « و امهاتكم اللاتى ارضعنكم و اخواتكم من الرَّضاعةِ » است ، به‌جاى اين الفاظ يك‌جا مىفرمود : « و مثلهن من الرضاعة » اگر اين‌طور فرموده بود هم از نظر اختصارگويى بهتر بود و هم اين كه شامل هر چه كه شما در اين‌باب برشمرده‌ايد مىشد . و حال آن كه اين‌گونه نفرموده پس شما نيز نفرماييد و اين‌جا به‌خوبى مىفهميم كه محرمات رضاعى تنها همين دو دسته مىباشند و بس :\r\n« مادران رضاعى و خواهران رضاعى » و استناد به‌حديث مشهور « يَحْرُمُ مِنَ الرَّضاعِ ما يَحْرُمُ مِنَ النَّسَبِ » - آن‌چه به‌جهت نسب حرام است از جهت رضاع نيز حرام است - هرگز درست نيست ، زيرا اين حديث با نصّ آيه در اختصاص اين دو دسته قرار مىگيرد . و اين‌جا با كمال تأسف از مواردى است كه فقهاى شيعه و سنى بر خلاف نص [ قرآن كريم 
  ] فتوا داده‌اند كه نه تنها از دو مورد به‌هفت مورد گذشته كشانده‌اند بلكه با اضافه كردن پنج مورد ديگرنيز تعدادش را به‌دوازده رسانده‌اند كه از جمله‌ى آن‌ها ملحق كردن رابطه‌هاى سببى به‌اصطلاح فقهى « مصاهره » است به‌رابطه‌ى نسبى ، و حال آن‌كه اگر هم بخواهند به‌اطلاق اين حديث عمل كنند بايد تنها رابطه‌ى رضاعى را موجب حرمت بدانند كه جايگزين رابطه‌ى نسبى هفت‌گانه باشد ، كه فقط اضافه بر مادر و خواهر رضاعى دختر و عمه و خاله و دختر برادر و دختر خواهر رضاعى مىباشند و نه غير اين‌ها در صورتى كه اين فتوادهندگان زن پسر رضاعى ! و مانند او را نيز اضافه كرده‌اند .\r\nو حال آن‌كه حرمت رضاعى تنها در رابطه‌ى ازدواج است ، و آيا ازدواج ميان دو مذكر و يا دو مؤنث ممكن است تا حرام يا حلال باشد ؟ روى اين اصل پسر رضاعى براى مرد و نيز دختر رضاعى برايش معنا و مفهومى ندارد .\r\nو برمبناى نص اين آيه تنها مادرى كه به‌شما شير داده - و نه مادر و مادرانش - بر شما حرامند ، كه اين نص در انحصار آن زنى است كه خودش به‌شما شير داده و نه مادرانش ، بلكه تنها همين مادر بر شما حرام است .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nو نيز خواهرانتان از شيرخوارگى كه چند گونه خواهران را شامل است : 1 - خواهر شما در شير خوارگى كه هر دو از زنى اجنبى شير خورده‌ايد ، 2 - دخترى كه با شما از شير مادر شما استفاده كرده ، 3 - دخترى كه از شير مادرتان خورده گرچه شما به‌عللى از شير مادرتان نخورده‌ايد ، زيرا « من الرضاعة » تنها شيرخوارگى از زنى اجنبى را شامل است چه شما از آن شير خورده و يا نخورده باشيد كه الف و لام به‌اصطلاح عربى براى جنس شير مادر است و نه خصوص شيرى كه از آن خورده‌ايد و يا اصولًا شيرى از مادرتان خورده باشيد ، و روى اين اصل « أخَواتُكُمْ مِنَ الرَّضاعَةِ » سه بُعدى و « أمَّهاتِكُمْ اللّاتى أرْضَعْنَكُمْ » ( سوره‌ى نساء ، آيه‌ى 23 ) يك بعدى است ، و مسائل شيرخوارگى به‌گونه‌اى مفصّل بعداً خواهد آمد .\r\nمسأله‌ى 644 - مادر زن ، چه زن عقدى باشد و چه منقطع ، در صورتى كه با زن هم بستر شده‌ايد - چه هنوز زن شما است و يا مرده و يا طلاقش داده‌اى - بر شما حرام است ، و اين‌جا مادر زن اعم است از مادر بىواسطه و يا مادر مادرش يا مادر پدرش و تا هرجا كه برسد .\r\nمسأله‌ى 645 - دختر زن يا دختر دخترش ، در صورتى كه با اين زن عمل جنسى انجام داده باشد ، و اين دختر يا دخترش دامن تربيتى شما را ديده باشد در اين دو صورت بر شما محرم و ازدواج با او هم قهراً بر شما حرام مىشود امّا اگر هنوز عمل جنسى با او انجام نداده‌اى و يا اين دختر دامن تربيتى شما را نديده باشد ، به‌شما محرم نيست و ازدواج با او هم ممنوع نمىباشد ، و اكنون هم كه طلاقش نداده‌اى مىتوانى با دخترش ازدواج كنى كه « وَ رَبائِبُكُمُ الّاتى فى حُجُورِكُمْ مِنْ نِسائِكُمُ اللّاتى دَخَلْتُمْ بِهِنَّ فَإنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ » ( سوره‌ى نساء ، آيه‌ى 23 ) « اگر با مادرانشان همبستر نشده‌ايد هرگز گناهى بر شما نيست كه با آن‌ها ازدواج كنيد » و اين‌جا هرگز طلاق مادر را در صحت ازدواج با دخترش شرط نكرده ، كه قهراً دراين صورت مادر اين دختر به‌عنوان اين‌كه مادر زنتان مىشود بر شما حرام مىگردد و قهراً عقدى كه با مادرشان داشته‌ايد خود به‌خود منفسخ و باطل مىگردد و اين‌كه گفته‌اند در اين صورت جمع ميان مادر و دختر\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nمىشود و اين جمع هم حرام است ، پاسخش اين است كه اين‌جا جمعى دركار نيست ، كه مسأله قهرى و اتوماتيكى است يعنى به‌محض اين‌كه شما با دختر اين زن ازدواج و نكاح نموديد مادرش ، مادر زن شما مىشود و از عنوان اولش كه همسر شما بود خارج و تحت عنوان « وَ امَّهاتُ نِسائِكُمْ » قرار مىگيرد ، كه فقط ازدواج با مادر زن آن هم به‌شرط هم‌بسترى با زن حرام است « 1 » .\r\nو چون در آيه قيد دختر زن شده بنابراين اگر با زنى زنا كند دخترش بر او حرام نمىشود ، چنان‌كه عكسش هم همين‌گونه است ، و در وطى به‌شبهه نيز به‌طريق اولى چنان است نهايتاً اين‌كه مرجوع بودنش خالى از وجه نيست ، و تنها دختر زن شرعى شما اگر با اين زن عمل جنسى انجام داده‌اى آن هم با شرطى كه ذكر شد بر شما حرام است و همچنين عكسش .\r\nمسأله‌ى 646 - زن پسر صلبى كه « وَ حَلائِلُ أبْنائِكُمْ الَّذينَ مِنْ أصْلابِكُمْ » ( سوره‌ى نساء ، آيه‌ى 23 ) با قيد « من أصلابكم » است ، كه زن پسر رضاعى هم‌چون زن پسرخوانده است و حرام نيست ، و اصولًا « پسر رضاعى » از موضوعات محرمه - در باب نكاح - نيست تا اين حرمت به‌زنش نيز - بر فرض صحتش - سرايت كند ، و تنها پسرى كه از شير زن شما استفاده كرده بر همان زن و دختران شما هم‌چون ساير دخترانى كه با مادرانشان هم‌شير شده‌ايد حرام‌اند ، و نه اين‌كه اين پسر بر شما نيز حرام باشد تا زنش نيز بدين وسيله بر شما حرام گردد ، و اين چه معنى دارد كه پسرى كه از شير زن شما خورده ، اضافه براين‌كه پسر رضاعى زن شما و برادر رضاعى دختر شما است ، پسر رضاعى شما هم\r\n\r\n\r\n","description":"","footnote":"\r\n( 1 ) - اين‌جا « من » در « من نسائكم » دو مرجع و بازگشت دارد ، نخست « نسائكم » در « امهات نسائكم » كه اين‌جا « من » براى تبيين است ، بدين معنى كه مادران زنانى كه با آن‌ها هم‌بستر شده‌ايد ، و سپس همين « من » براى تبعيض است ، كه دخترانى از زنانتان كه با آنان هم‌بستر شده‌ايد ، كه در اين صورت چنان‌كه هم‌بسترى با مادر ربيبه شرط حرمت ربيبه است ، هم‌بسترى با زن هم شرط حرمت مادر اين زن است ، و اگر اين شرط نسبت به‌مادر زن نبود مقتضاى فصاحت و صحت بيان اين بود كه « امهات نسائكم » به‌گونه‌اى مطلق پس از « ربائب » مقيد بيايد ، و روايات هم اين‌جا متناقض است كه آن‌چه موافق قيد آيه است پذيرفته مىباشد و بالاخره دست‌كم محرميت اين مادر زن دليلى ندارد زيرا اصل در تمامى زنان نامحرمى است مگر با دليلى قاطع ، و اين‌جا خلافش قوى است\r\n","page_name":" 295 ","page_number":295},
  {"content":"\r\n\r\nباشد ، و مگر شما به‌او شير داده‌ايد كه او پسر رضاعى شما باشد . شما كه شيرى نداشتيد پس چگونه مىتوانيد پسرى رضاعى داشته باشيد . به‌هرحال از اين حرف‌هاى بىربط در فقه اسلامى خيلى زياد شده و ما هم چاره‌اى جز تحمل نداريم . ختم كلام اين‌كه حرام بودن در موضوع شيرخوارگى تنها در بعد ازدواج است و نه اين‌كه شير خوار شما هم‌چون اصل بر شما حرام باشد ، و آيا خود اين پسر هم بر شما حرام است ؟ ! و تازه اگر هم حرمت پسر رضاعى معنى داشت زن پسر رضاعى از عموم ادعايى حديث مشهور هم بيرون است زيرا فقط رضاع را به‌نسب ملحق كرده و نه سبب و دامادى ، كه دامادى هم موجب حرمت باشد .\r\nمسأله‌ى 647 - زن پدر ، و نه تنها زن پدر بلكه هر زنى كه پدر با او هم‌بستر شده چه به‌حلال به‌حساب ازدواج ، يا به‌حساب شبهه ، و چه به‌حساب حرام باشد به‌هر حال بر شما حرام است ، كه در آيه‌ى مربوطه‌اش « ما نَكَحَ آباءُكُم » آمده و اين خود اعم است از عقد و يا عمل جنسى چه با عقد و چه بدون عقد و در روايات هم اين‌گونه از آيه برداشت شده كه هرگونه ارتباط « نكاح » چه لفظى و چه عملى چه حلالش و چه حرامش ، موجب حرمت زن مورد نكاح پدر مىشود .\r\nو اين‌جا هم « آباءُكُمْ » تمامى سلسله‌ى پدران و اجداد پدرى يا مادرى را دربر دارد ، ولى فقط نسبت به‌خود زن پدر و نه مادرش ، و يا دخترش ، كه نه مادر زن پدر بر شما حرام است و نه دختر زنش ، گرچه دختر زنش در صورت هم‌بستر شدن با وى و دامن تربيتش بر خود او حرام است ولى وجهى براين‌كه بر شمانيز حرام باشد در ميان نيست .\r\nمسأله‌ى 648 - جمع ميان دو خواهر صلبى كه دو خواهر را يك جا و يا يكى پس از ديگرى ازدواج كنى حرام است ، چه دايم و چه موقت ، و در فرعش هم چون زنى كه در عده‌ى رجعى طلاق است ، كه شما در اين مدت حق دارى بدون تجديد عقد به‌او رجوع كنى ، روى همين اصل اين زن در چنان عده‌اى به‌حكم زن شما است كه حق ندارى با خواهرش پيش از تمام شدن عده‌اش ازدواج كنى .\r\nدر جمعِ ملكى هم ميان دو خواهر صلبى تنها از نظر جمع در همبسترى و ساير\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nبهره‌گيرىهاى شهوانى حرام است زيرا ملك اين دو مستلزم زناشويى نيست و اين‌جا به‌طور كلى ارتباط شهوانى با هر دو يك‌جا حرام است .\r\nمسأله‌ى 649 - در عده‌ى بائن چه از دوگونه طلاق بائن باشد ، و يا عده‌ى زنى كه به‌عقد موقت شما بوده كه به‌هيچ‌وجه در اين عده نمىتوانى بدون عقد جديد به‌او رجوع كنى ، در اين‌گونه عده‌ها كه غير از عده‌ى رجعيه است ، اگر با خواهرش پيش از تمام شدن عده‌ى اين زن ازدواج كنى هرگز اشكالى ندارد ، زيرا نه جمع حقيقى بين دو خواهر است و نه - به‌اصطلاح فقهى - جمع تنزيلى ، كه اين زن در عده‌اش به‌حكم زن شما باشد .\r\nو در حالى كه در عده‌ى طلاق خلع و مبارات ، كه با رجوع زن به‌آن‌چه به‌شما بخشيده مىتوانى به‌او رجوع كنى ، در عين حال پيش از اين جريان حق دارى در عده‌اش با خواهرش ازدواج كنى ، گرچه ديگر به‌هيچ‌وجه نمىتوانى به‌او رجوع كنى ، روى اين اصل ازدواج با خواهر زنى كه در عده‌ى عقد موقت شما است به‌هيچ‌وجه اشكالى ندارد ، كه هرگز راه رجوعى به‌او براى شما نيست و برمبناى نص آيه و روايات معتبره بى مانع است ، و يك روايت جعلى كه در اين زمينه ازدواج با خواهرش را حرام شمرده ، در برابر نص آيه و در حاشيه‌اش رواياتى ديگر هرگز نقش درستى ندارد و قابل قبول نيست ، و در هر صورت تنها جمع اصلى يا فرعى ميان دو خواهر صلبى حرام است ، زيرا دو خواهر رضاعى ! با يكديگر نسبت شرعى رضاعى ندارند ، تا اين دو به‌حساب دو خواهر در اين باب بيايند ، و آيا اين دو خواهر به‌يكديگر حرامند كه موضوع حرمت رضاعى ميان يكديگر باشند ، و اگر هم بر برادر رضاعى حرامند ، اين حكم تنها در رابطه‌ى ازدواج براى برادر رضاعى با آن‌ها است و نه در رابطه‌ى ميان خودشان كه اصولًا اين حرمت فىمابين موضوعيتى ندارد ، و بالاخره موضوع حرمت رضاعى تنها براى حرمت ازدواج با آن‌ها است كه ميان دو خواهر يا دو برادر / دو مذكر و يا دو مؤنث معنى ندارد . روى اين اصل حرمت رضاعى در غير اين دو مورد هرگز نيست ، به‌ويژه ميان دو هم جنس ، كه مثلًا اگر زنى نوه‌ى دخترى خود را شير دهد فتوا بر اين است كه اين دختر شيرخوار با مادرش خواهران رضاعى شده‌اند ، و اين زن - مادر\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nدختر - كه خواهر رضاعى اين دختر شده بر شوهرش حرام است زيرا اين مرد با خواهر رضاعى دخترش كه هم‌چون دختر خودش مىباشد همسر است ! ! ! خير هرگز چنين نظرى از نظر شرعى درست نيست و اين‌گونه شير دادن‌ها هرگز مشكلى ايجاد نمىكند .\r\nمسأله‌ى 650 - زن يا مرد زناكار ، كه برحسب كريمه‌ى « ألزّانى لايَنْكِحُ إلّا زانِيَةً أوْ مُشْرِكَةٌ وَ الزّانِيَةُ لايَنْكِحُها إلّا زانٍ أوْ مُشْرِكٌ وَ حُرِّمَ ذلِكَ عَلَى الْمؤمنينَ » ( سوره‌ى نور ، آيه‌ى 2 ) « مرد زناكار نمىتواند ازدواج كند مگر با زن زناكار و يا بت‌پرست ، و زن زناكار نمىتواند ازدواج كند مگر با مرد زناكار يا بت‌پرست ، و چنان ازدواجى بر مؤمنان - كه زنا نكرده و زنا نداده‌اند - حرام است » « 1 » . اين « لاينكح » و « لاينكحها » كه در ظاهر خبر است ، در معنا انشاء و نهى است كه به‌چهره‌ى خبر براى تاكيدى بيشتر آمده ، و اگر خبر و گزارشى از واقعيت اين‌گونه ازدواج‌هاى ناهمسان باشد كلًا دروغ است ، زيرا مرد زناكار براى ازدواجش هرگز پىجوى زن زناكار نيست . مانند عكسش ، وانگهى « وَ حُرِّمَ ذلِك عَلَى الْمُؤْمِنينَ » اين حرمت را تاكيد مىكند .\r\nمراد از نكاح هم اين‌جا زنا نيست زيرا در برابر زنا قرار گرفته ، و « حرم ذلك » كه دو لفظ مذكر است اگر راجع به‌زنا باشد كه مؤنث است ، اين خود بر خلاف ادبيات لفظى و هم بر خلاف ادب معنوى است ، كه زنا تنها بر مؤمنان حرام باشد و كافران و منافقان و ميانگينشان هم‌چنان در زنا آزاد باشند ! ! ! روايات هم اگر با اين آيات مخالف باشند هرگز پذيرفته نيستند .\r\nوانگهى در برخى از روايات « لا » آمده كه دليل بر حرمت اين‌گونه ازدواج است ، و نيز « لا ينبغى » كه اين هم برمبناى لغت قرآنى به‌معناى حرمت شديد است ، و اگر هم به‌معناى مرجوح بود باز هم با نص آيه و روايات « لا » مخالف بود و حال آن‌كه معصوم عليه السلام « لاينبغى » را مستند به « حرم » در آيه دانسته است .\r\nبرحسب نص اين آيه چنان‌كه زن بت‌پرست بر مرد مؤمن عفيف حرام است زن زنا\r\n\r\n\r\n","description":"","footnote":"\r\n( 1 ) - شيخ طوسى هرگونه ازدواجى را از مرد پاك با زن زناكار و به‌عكس حرام مىداند ( 2 : 54 ) و مرحوم حاج سيد احمد خوانسارى و حاج سيد محمدرضا گلپايگانى هم به‌احتياط مطلق آن را حرام دانسته‌اند\r\n","page_name":" 298 ","page_number":298},
  {"content":"\r\n\r\nداده غيرتائبه نيز بر او حرام است ، و نيز چنان‌كه مرد بت‌پرست بر زن عفيف مسلمان حرام است مرد زناكرده غيرتائب نيز بر او حرام است ، و در مقابل زن زناكار مسلمان چنان‌كه بر مرد زناكار مسلمان حلال بوده است بر مرد مشرك نيز حلال است ، و مرد زناكار مسلمان چنان‌كه بر زن زناكار مسلمان حلال است بر زن زناكار بت‌پرست نيز حلال بوده است .\r\nالبته در آيه‌ى ( 221 ) بقره به‌عنوان قاعده‌اى كلى هم زنان بت‌پرست بر عموم مردان مسلمان حرام شده‌اند ، و هم مردان بت‌پرست بر عموم زنان مسلمان ، كه آيه نور در اين بُعْدش به‌آيه بقره نسخ شده و نيز برحسب آيه‌ى مائده به‌عنوان آخرين حكم مرد و زن زناكار هم در صورتىكه توبه نكرده باشند بر يكديگر حرامند ، ولى بقيه‌ى حكم آيه هم‌چنان به‌قوت خود باقى است .\r\nمسأله‌ى 651 - اصولًا زن زناكار قابل اعتماد نيست ، و مردى كه مىخواهد با چنان زنى ازدواج كند بايد بداند كه او مانعى از ازدواج ندارد ، از جمله اين‌كه شوهر ندارد و در عده هم نيست ، و مگر سخن چنان زنى كه : مانعى از ازدواج دارد يا ندارد و يا بگويد در عدّه نيستم شرعاً قابل قبول است ؟\r\nگذشته از اين آيه‌ى نور به‌طور صراحت ازدواج ميان دو نفر را كه يكى عفيف و ديگرى بىعفت است حرام كرده ، گرچه بدانيم كه چنان زنى در عده نيست و شوهر هم ندارد ، و نه تنها اين آيه نسخ نشده بلكه در آيه‌ى مائده كه آخرين نزول سوره‌ى [ قرآن كريم 
  ] است تأكيد نيز شده و بُعد بيشترى هم پيدا كرده است كه « وَ الُمحْصَناتُ مِنَ الْمؤمِناتِ وَ الْمحْصَناتُ مِنَ الَّذينَ أوتُوا الْكِتاب » ( سوره‌ى مائده ، آيه‌ى 5 ) حليّت زنان پاكدامن مؤمنه و زنان پاكدامن كتابيه را تثبيت نموده است . . . كه روى اين اصل ، تنها زنى كه پاكدامن است براى مردى پاكدامن قابل ازدواج است ، كه اگر ميدانى ناپاك است تكليفش روشن ، و اگر نه پاكى و نه ناپاكى او هيچ كدام براى شما معلوم نيست ، در اين صورت هم ازدواج با او بىاشكال است زيرا « المحصنات » مقابلش تنها زناكارانند . و مىبينيم كه در اين مرحله‌ى آخرين نه تنها ازدواج ناپاك و مشرك با شخص پاك و\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nمؤمن حرام است ، بلكه ازدواج ناپاكان با هيچ‌كس گرچه مسلمان و ناپاك باشند حلال نيست ، و اين نهى از منكرى است كه به‌كلى ناپاكى جنسى را از چهره‌ى مسلمانان مىزدايد « 1 » .\r\nمسأله‌ى 652 - به‌طور كلى زندگى چه آغازش و چه ادامه‌اش با مرد يا زن ناپاك - و كلًا ازدواج ناپاكان با يكديگر - حرام و ناپاك است ، كه اگر زنى شوهردار ناپاكى كرد ، و دامن عفتش آلوده گشت يا بدون طلاق از شوهرش جدا مىشود ، و يا بايد طلاقش داد ، مگر در صورتىكه به‌خود آيد و از كرده‌اش به‌درستى پشيمان گردد ، و جريان « لِعان » خود گواهى است روشن بر اين حقيقت ، كه يا بدين وسيله تهمت شوهرش را ثابت كند ، تا او به‌جزاى خود برسد ، و زن هم پس از انجام لِعانْ بدون طلاق از او جدا مىشود ، كه چنان زندگى هرگز قابل تحمل نيست ، و يا محكوميت اين زن بدين‌وسيله ثابت گردد .\r\nمسأله‌ى 653 - اگر مرد يا زنى بدكار را بتوان با ازدواج شرعى از بدكاريشان رهانيد ، در چنان صورتى نه تنها ازدواج آن‌ها حرام نيست بلكه احياناً از باب نهى از منكر واجب نيز هست ، كه حرمت ازدواج با او خود از باب نهى از منكر بود ، پس اگر اين ازدواج موجب ترك منكر گردد طبعاً نه تنها حرام نيست بلكه واجب نيز هست .\r\n\r\nشرائط شيرخوارگى\r\nمسأله‌ى 654 - برحسب آيه‌ى رضاع و شيرخوارگى شرط است كه به‌زن شير دهنده ، مادر ناميده شود ، و برحسب روايات بيشتر و صحيح‌تر ، اصل در اين جريان شيرخوارگى ، شيردادنِ مادرانه است كه گوشتى بروياند يا استخوانى محكم كند ، كه در روايات به‌تعداد پانزده مرتبه شيرخوارگى كامل تقدير شده است ، كه اگر در اين تعداد\r\n\r\n\r\n","description":"","footnote":"\r\n( 1 ) - پيش از آيه‌ى نور ازدواج ناهم‌آهنگ كلًا حرمتى نداشته ، و با نص آيه‌ى نور همان‌گونه كه در متن ياد شده حرام گشته ، و با آيه‌ى بقره ازدواج مومن با مشركه و مشرك با مؤمنه هم در هر صورت حرام شده ، و در آخر كار طبق آيه‌ى مائده ازدواج ناپاكان با يكديگر هم حرام گشته . تا چه رسد با پاكان ، و اين سياست گام به گام نزولى آيات فقهى به‌منظور پاك‌سازى كل مسلمانان است كه ، ازدواج با ناپاكان كلًا تحريم شود كه شده است و ناپاكان همواره بر عزوبت بمانند تا زنا را به‌كلى ترك نمايند\r\n","page_name":" 300 ","page_number":300},
  {"content":"\r\n\r\nگوشت يا استخوانى نرويد و يا محكم نگردد كافى نيست ، و يا اگر در تعداد كمترى چنين شود ظاهراً كافى است ، ولى احتياط است كه در هر صورت كم‌تر از پانزده مرتبه‌شير خوردن كامل نباشد .\r\nمسأله‌ى 655 - بايد در هر مرتبه بچه از شير دايه سير شود ، و يا اگر سير نشد در دو يا سه مرتبه سير گردد ، و بالاخره اصل در شيرخوارگى روييدن گوشت يا سفتى استخوان است چه اين‌گونه شير بخورد يا آن‌گونه .\r\nمسأله‌ى 656 - از « أرْضَعْنَكُمْ » و « مِنَ الرِّضاعَةِ » در آيه‌ى شريفه‌ى : « وَامَّهاتَكَم‌اللَّاتى ارْصَعْنَكَم وَ اخَواتَكُمَ مِن‌َالرَّضاعَةِ » ( سوره‌ى نساء ، آيه‌ى 23 ) در به دو امر چنين فهميده مىشود كه شير بايستى توسط پستان باشد و نه به‌وسيله‌اى ديگر كه احتمالًا از مصداق « أرضعنكم » بيرون است . و بالاخره از موارد مسلم شيرخوارگى نيست ، ولى اين‌جا جاى احتياط است به‌ويژه در صورتى كه اين دوگونه شيرخوارگى توأمان باشند ، زيرا اطلاق « ارضعنكم » هر سه مورد يعنى « بىواسطه و مستقيماً از پستان شير بخورد يا با واسطه و با دوشيدن در ظرفى اين شير را به‌او بخورانند و يا هر دو با هم كه گاهى از پستان و گاهى با دوشيدن باشد » همه مواردش را شامل مىگردد . و مقتضاى اين احتياط جمع ميان نامحرمى و حرمت ازدواج است .\r\nمسأله‌ى 657 - احتياط اكيد است كه اين پانزده مرتبه به‌شير دادن زنى ديگر فاصله نشود ، ولى اگر فاصله‌ى كمى شد ظاهراً در اين صورت هم شيرخوارگى موجب حرمت است ، كه اگر مدتى طولانىتر از يك شبانه روز - كه خود از تقديرات شرعى شيرخوارگى است - به‌طفل شير دهد و در فاصله‌هاى اندك شير ديگرى را بخورد و يا حتى غذايى هم به‌او دهند ، همين كه گفته شود مادر رضاعى اوست ظاهراً برمبناى آيه‌ى مربوطه حكم شيرخوارگى شرعى را دارد ، كه اصل موضوع روييدن گوشت يا محكم شدن استخوان است چه با شير دادن پياپى بدون فاصله باشد ، و يا هرگونه شير دادنى كم فاصله ، كه اين بچه را شيرخوار آن زن به‌حساب آورند و احتياط گذشته اين‌جا هم شايسته است .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمسأله‌ى 658 - ظاهراً در ايام شيرخوارگى هم بچه بايستى در سن شيرخوارگى باشد و هم شير دادن زن از حدود دو سال نگذشته باشد ، كه برحسب روايات مشهور از پيامبر بزرگوار « لارِضاعَ بَعْدَ فِطامٍ » ، « پس از پايان يافتن شيرخوارگى رضاع و شير دادنى نيست » كه اين حديث شيرخوارگى در غير اين دو سال را ناچيز خوانده است ، زيرا « فطام » پايان شيرخوارگى است كه برحسب آيه‌ى « وَالْوالِداتُ يُرْضِعْنَ أوْلادَهُنَّ حَوْلَيْنِ كامِلَيْنِ » ( سوره‌ى بقره ، آيه‌ى 233 ) دو سال مقرر شده است ، و چنان‌كه فرزند اصلى كه شير خوردگىاش بيش از دو سال شده ديگر شرعاً به‌او شيرخواره نمىگويند پس چگونه فرزند فرعى مىتواند پس از گذشتن اين دو سال حكم شيرخواره را داشته باشد ؟\r\nمسأله‌ى 659 - و آيا شرط است كه شير در اختصاص يك شوهر باشد ؟ دليل صحيحى بر اين شرط نيست ، وانگهى « أمَّهاتُكُمْ اللّاتى أرْضَعْكُمْ » تنها مادر را موضوع اين حكم قرار داده و نه پدر را هم ، و همين كه گفته شود فلانى مادر رضاعى اوست كافى است و اين‌جا نه دختر رضاعى شوهر ! بر او حرام است و نه حرام بودن پسر رضاعيش معنى دارد ، و اين تنها مادر شيردهنده است كه كارش حرمت‌آور است ، كه پسر شيرخواره را بر خودش و بر دخترى كه با او از همين مادر شيرخورده چه اين دخترِدخترِاو باشد و يا نباشد كه دايه اوست اين هر سه بر يكديگر حرام مىشوند كه اين شيردادن فقط هر دوى « أمَّهاتُكُمْ اللّاتى أرْضَعْكُمْ وَ أخَواتُكُمْ مِنَ الرَّضاعَةِ » مادران و خواهران را در برمىگيرد .\r\nآرى اگر زنى در بين دو سال شيردهندگى پسرى را با شرائطى كه ذكر شد ، شير دهد اين پسر بر خود او و بر خواهران رضاعيش حرام مىشود ، و اگر دخترى را شير دهد نيز بر برادران رضاعيش حرام مىشود و ديگر هيچ ، بنابراين همه تفصيلات ديگر از محور اين دليل قرآنى بيرون است و هرگز دليلى ديگر هم نه هست و نه اگر باشد مىتواند در برابر نص اين آيه شريفه نقشى داشته باشد .\r\n\r\nحقوق هم‌آهنگ زن و شوهر\r\nمسأله‌ى 660 - برحسب كريمه‌ى « وَ لَهُنَّ مِثْلُ الَّذى عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nدَرَجَةٌ » ( سوره‌ى بقره ، آيه‌ى 288 ) « براى زنان است آن‌چه به‌شايستگى برعهده آنان است و براى مردان يك درجه برترى بر زنان است » و بخاطر همين برترى و سزاوارتر بودن مرد است كه مرد در عده طلاق رجعى حق رجوع را به‌شرط اصلاح دارد ، و طلاق هم كه اصولًا به‌دست مرد است لكن رجوعش را [ قرآن كريم 
  ] با شرط اصلاح نافذ و جايز فرموده است و اين درجه تنها درجه‌ى قوت مردانگى است كه به‌همان ميزانى كه از زنان در برخى از قوا نيرومندترند هم‌چنان وظيفه آنان نيز در برابر زنان سنگين‌تر است چنان‌كه در كريمه‌ى « ألرِّجالُ قَوامُونَ عَلَى النِّساءِ » ( سوره‌ى نساء ، آيه‌ى 34 ) است كه مردان پاسداران زنانند كه بايستى در قوام و پابرجايى زندگى آنان كوشا باشند ، و امّا در مورد ميراث كه زنان 14 يا 18 و مردان 12 يا 14 يعنى مردان دو برابر از زنان ارث مىبرند هيچ‌گونه درجه‌اى براى اين مردان نيست چنان‌كه در باب ارث خواهد آمد .\r\nروى اين اصل زن و شوهر نسبت به‌حقوق زناشويى از نظر عدالت و بر ميزان حكمت در كل امور زناشويى جنسى و غير جنسى برابرى دارند ، و نه آن‌كه چون مردان زورمندترند حق زورگويى بيشترى نسبت به‌زنان داشته باشند ، هرگز ! بلكه مسئوليت هايشان در برابر زنان بيش از مسئوليت زنان در برابر آنان است ، و اين روايت كه نقل مىكنند - معاذاللَّه - پيامبر صلى الله عليه و آله در پاسخ زنى كه از حق خويش در برابر همسرش پرسيد ، فرمود حق تو بر مرد يك صدم حق مرد بر تو نيست « 1 » گرچه سندش صحيح است ولى معنيش ناصحيح و جعلى است ، و ساحت مقدس پيامبر صلى الله عليه و آله از اين‌گونه سخنان خلاف عقل و خلاف وجدان و مخالف قرآن مبرّى است . و اين روايت و همانندش درست نقطه‌ى مقابل آياتى است كه حقوق زن و شوهر را برابر دانسته و درجه‌ى مرد هم بر زن همان درجه قوت تصميم‌گيرى و بدنى و مالى و رجوع در عده‌ى رجعيه است و بس ، كه مسئوليت بيشترى در زندگى زناشويى مىآورد ، « هر كه بامش بيش برفش بيشتر » .\r\nمسأله‌ى 661 - چنان‌كه مرد حق ندارد بر خلاف حقوق زناشويى عمل كند كه به‌اصطلاح ناشز خواهد بود ، زن نيز چنان حقى را ندارد كه او هم ناشزه خواهد شد ، و\r\n\r\n\r\n","description":"","footnote":"\r\n( 1 ) - من لا يحضره الفقيه ( 3 : 672 ) و مجمع‌البيان ( 1 : 327 ) و فروع كافى ( 3 : 6 )\r\n","page_name":" 303 ","page_number":303},
  {"content":"\r\n\r\nنشوز در جمع به‌معنى شانه خالى كردن از حقوق حقه‌اى است كه برعهده‌ى هر كدام از همسران در برابر ديگرى است .\r\nمسأله‌ى 662 - زن - همانند مرد - حق دارد هر كارى كه بر خلاف شؤون زناشويى نيست در داخل و خارج خانه انجام دهد ، و نه اين‌كه مانند برده و اسير گوش به‌فرمان باشد كه حكم كر شو ، خر شو و كور شو بر او اجرا گردد ، پس اگر به‌مقتضاى ايمان و نيازهاى مشروعش از خانه بيرون رود و مورد اطمينان باشد كه دست‌خوش ناپاكى و انحراف عقيدتى يا جنسى و يا اخلاقى يا اقتصادى نمىگردد ، در اين صورت مرد حق ندارد او را از چنان رفت و آمدى باز دارد ، و به‌عكس اگر مرد در اثر بعضى رفت و آمدها دچار يكى از اين انحرافات شود زن حق دارد به‌عنوان نهى از منكر - به‌ويژه دفاع از حقوق همسريش - مانع چنان رفت و آمدهايى گردد .\r\nمسأله‌ى 663 - براين اساس چنان‌كه اگر زن از حقوقى زناشويى سرپيچى كند به‌اصطلاح « ناشزه » است و حق نفقه‌اش بر مرد ساقط مىشود ، اگر مرد هم از حقوقى زناشويى سر باز زند زن حق دارد از هم‌بسترى او جلوگيرى كند كه هم نهى از منكر است و هم براى دفاع از حق خودش مىباشد ، تا شايد اصلاح شود چنان‌كه در كريمه‌ى « إنِ امْرأةٌ خافَتْ مِنْ بَعْلِها نُشُوزاً أوْ إعْراضاً فلا جُناحَ عَلَيْهِما أنْ يُصْلِحا بَيْنَهُما صُلْحاً » ( سوره‌ىنساء ، آيه‌ى 128 ) چنان حقى را در مثلثى از نهى از منكر در پرتو اصلاح وى به‌زن داده است ، چنان‌كه در كريمه‌ى ديگرى متقابلًا همين حق را به‌مرد در برابر زن ناشزه مىدهد كه « وَ اللّاتى تَخافُونَ نُشُوزَهُنَّ فَعِظُوهُنَّ وَ اهْجُرُوهُنَّ فِى المَضاجِعِ وَ اضْرِبُوهُنَّ فإنْ أطَعْنَكُمْ فَلاتَبْغُوا عَلَيْهِنَّ سَبيلًا . . . » ( سوره‌ى نساء ، آيه‌ى 34 ) « و زنانى كه از سرپيچى آنان مىترسيد - كه سرپيچى به‌اندازه‌اى هرزه شده كه خانمان‌سوز گشته - پس آن‌ها را موعظه كنيد . و در بستر از آن‌ها دور شويد سپس آنان را بزنيد . . . » كه اين زدن به‌منظور اصلاح - آخرين چاره‌ى باب نهى از منكر است ، چنان‌كه زن هم‌برحسب كريمه‌ى گذشته به‌طور مجمل و لطيفى حق چنان جريانى را نسبت به‌مرد دارد . چنان‌كه در :\r\nسوره‌ى نساء آيه‌ى 71 هم حق امر به‌معروف و نهى از منكر را براى هر دوى زنان و\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nمردان به‌گونه‌اى يكسان مقرر كرده كه در محيط زناشويى شايسته‌تر و بايسته‌تر است .\r\nولى چون توان زنان نوعاً از مردان در اين سه مرحله كم‌تر است ، در آيه‌ى ( 128 ) به‌گونه‌اى مجمل آن را بيان نموده ، و « فلا جناح » هم كه اين‌جا گناه اصلاح را سلب كرده از اين روست كه گمان گناه را در اين‌باره نسبت به‌زنان بزدايد ، بر خلاف خيال عرب جاهلى كه زن هيچ‌گونه حقى نسبت به‌همسرش ندارد ! مانند نفى جناح در سعى صفا و مروه ، و در مورد نمازى خطرناك ، كه فريضه‌ى سعى و كاستى كيفى از نماز را در اين‌گونه موارد تثبيت كرده است .\r\nمسأله‌ى 664 - چون زندگى زناشويى مشترك است ، بر هر دوى زن و شوهر است كه با هم‌آهنگى و كمك يكديگر زندگى داخلى را اداره كنند ، كه نه مرد حق دارد تكاليف داخلى را فقط به‌عهده زن گذارد ، و نه زن چنان حقى را نسبت به‌مرد دارد ، و چون اداره‌ى اقتصادى زندگى شرعاً با مرد است ، طبعاً به‌حساب هم‌آهنگى و برابرى كارى مقتضى است كه زن در اداره‌ى كارهاى داخلى كوشاتر از مرد باشد ، چنان‌كه مرد هم در تكاليف بيرونى به‌منظور اداره‌ى شايسته‌ى زندگى درونى در اين تكليف استقلال دارد ، و به‌هر صورت بايستى برابرى در زحمات با رعايت نابرابرى در بنيه‌ها و استعدادهاى زنان و مردان به‌خوبى رعايت گردد ، كه در نتيجه مىتوان گفت مرد اضافه بر وظايف برونيش ، وظايفى درونى را نيز بايد با زن تقسيم كند ، زيرا برحسب آيه‌ى « ألرِّجالُ قَوّامونَ عَلَى النِّساءِ » ( سوره‌ى نساء ، آيه‌ى 34 ) و « للرِّجالِ عَلَيْهِنَّ دَرَجَةٌ » ( سوره‌ى نساء ، آيه‌ى 34 ) از دارنده‌ى نيروى بيشتر انتظار فعاليت و پاسدارى بيشتر است .\r\nمسأله‌ى 665 - زنى كه همه‌ى حقوق زناشويى را برمبناى شرع انجام مىدهد ولى شوهر بر خلاف انتظار و وظيفه‌اى كه دارد زندگى او را اداره نمىكند ، مىتواند به‌هر وسيله‌ى ممكن حقوق خود را از او باز ستاند ، كه به‌اندازه‌ى نفقه‌ى معموليش از مال شوهرش بردارد ، و يا به‌وسيله‌اى ديگر آن را بگيرد ، و اگر به‌هيچ وسيله‌اى نشد حق دارد براى تهيه‌ى نياز ضروريش به‌كارى مشغول شود گرچه خواسته‌هاى مشروعه‌ى مرد را هم محدود سازد ، و نيز حق دارد از حاكم شرع مطالبه كند كه او را بر دادن نفقه\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nاجبار كند ، و گرنه او را مجبور به‌طلاق نمايد ، و اگر زير بار هيچ يك از نفقه و طلاق نرفت حاكم شرع حق دارد به‌ولايت شرعيه او را طلاق دهد و يا خود زن - با شرائط شرعى - خويشتن را طلاق بدهد .\r\nمسأله‌ى 666 - چنان‌كه مرد حق دارد از زن - به‌گونه‌اى معمولى - بهره‌ى جنسى ببرد زن نيز مانند همين حق را بر مرد دارد و بلكه بيشتر ، كه مرد مىتواند از زن‌هايى ديگر نيز به‌طور مشروع بهره‌ى جنسى ببرد . ولى براى زن چنان امكانى از نظر شرع وجود ندارد ، و اندازه‌ى نهايى هم‌بسترى با زن جوان چهار ماه و ده شب - به‌اندازه‌ى عده‌ى وفات - است مگر اين‌كه در وقتى كم‌تر ضرورت داشته باشد ، و اگر به‌جز اين زن ، زن يا زنهاى ديگرى داشت بايستى ميان آنان مراعات عدالت را بكند كه « وَ إنْ خِفْتُمْ ألّا تَعْدِلُوا فَواحِدَة » ( سوره‌ى نساء ، آيه‌ى 3 ) اگر ترسى داريد كه ميان چند يا دو زن عدالت زناشويى را مراعات نكنيد پس تنها به‌يكى اكتفا كنيد ، و اگر نسبت به‌اين يكى هم رعايت عدالت نمىكنيد اصلًا حق ازدواج دايم را كه داراى مسئوليت‌هاى سنگين است نداريد ، و بايستى به‌طور مشروع ديگر نياز جنسى خود را برآوريد ، كه در درجه‌ى اول عقد موقت هم به‌گونه‌اى كافى مىتواند اين نياز را بر طرف سازد ، و بالاخره رعايت عدالت نسبت به‌يك زن ، و چه مهم‌تر و مشكل‌تر نسبت به‌چند زن از واجبات اصليه‌ى زناشويى است ، و اصولًا داشتن چند زن خود ميدانى است بس بزرگ و سخت براى پرورش عدالت زنان و مردان ، كه مردان آن چنان عدالت كنند كه تمامى حقوق زنان متعدد به‌معناى ممكنش محقق گردد ، و زنان نيز با دريافت چنان عدالتى بس مهم مردها را تشويق به‌عدالت بيشتر و بيشتر كنند تا جايىكه آن‌ها را سرآمد عادل‌ها كنند ، بنابراين نه تنها نبايد خودشان بىخود بهانه‌تراشى كنند بلكه به ديگران نيز نبايد اجازه دخالت در زندگى آنان بدهند تا مزاحم اين مرد عادل و زنان ديگر در اين زندگى پرصفاى مشترك نباشند ، خصوصاً اين‌كه مسأله‌ى حسادت هم كه از بدترين خصلت‌هاى انسان است در زنان شيوعى فاحش و وافِر دارد بنابراين زنان بايد سعى كنند ، اولًا اين حسادت خانمان‌سوز و شيطانى را از وجود خود دور كنند و ثانياً به‌زنان ديگرى هم كه دراين ميان بخواهند از\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاين خصلت ناپسندِ حسادت سوءاستفاده كرده و بخاطر هواى نفس خودشان موجب سلب آرامش اين مردان و زنان مومن و مسلمان باشند جداً جلوگيرى كرده و حق دخالت به‌هيچ‌وجه به‌آن‌ها ندهند . در اين صورت است كه رضاى خداى متعال و آسايش دنيا و آخرت خود را فراهم خواهند كرد .\r\nمسأله‌ى 667 - در صورتى كه مهريه‌ى زن نقدى باشد زن حق دارد پيش از گرفتن مهريه‌اش تن به‌هم‌بسترى ندهد ، ولى اگر در مرتبه‌ى اول راضى شد آيا حق دارد براى مراتب ديگر تا هنگامى كه مهريه‌اش را نگرفته از همبسترى خوددارى كند ؟ ظاهر اين است كه چندان فرقى در اين ميان نيست ، و در هر صورت چون مهريه‌ى نقدى حق نقدى زن است مىتواند به‌منظور دريافت آن از هم‌بسترى جلوگيرى كند ، چنان‌كه در تمامى حقوق نيز چنان است كه اگر كسى نتواند حقش را از طرف بازستاند از باب تقاص مىتواند براى دريافت حقش ، حق متقابل ديگرى را به‌طور موقت و برابر سلب كند ، كه اگر حق چنان تقاصى را نداشته باشد اين خود ظلمى است بر فرد ضعيف‌تر خانواده . البتّه در صورت عدم توان و امكان مرد از باب « فَنَظِرةٌ الى ميسرة » بايد به‌او مهلت دهد و مانع عمل جنسى او هم نشود .\r\nمسأله‌ى 668 - مهريه در [ قرآن كريم 
  ] گاه به‌نام فريضه و گاهى هم به‌نام نحله يا صَدُقَة و اجرت زناشويى - و نه صَدَقَة - آمده ، و براى هر يك موقعيتى است مهم كه هر چهار عبارت بيان‌گر حقى واجب و محترمانه بر شوهر است .\r\nمسأله‌ى 669 - مهريه را لازم است در متن عقد يا قرار قبلى مقرر كنند و اگر نكردند مهرالمثل يا به‌اندازه‌ى آن‌چه با هم توافق مىكنند به‌عهده‌ى مرد خواهد بود .\r\nمسأله‌ى 670 - به‌مجرد عقد تمامى مهريه - چه معين شده و چه نشده باشد - برعهده‌ى مرد است ، به‌استثناى اين‌كه اگر زن را پيش از عمل جنسى طلاق دهد برحسب « إنْ طَلَّقُتُمُوهُنَّ مَنْ قَبْلِ أنْ تَمَسُّوهُنَّ وَ قَدْ فَرَضْتَمْ لَهُنَّ فَرِيضَةً فَنِصْفُ مافَرَضْتُمْ . . . » ( سوره‌ى بقره ، آيه‌ى 237 ) تنها در اين مورد است كه فقط نصف مهريه برعهده‌ى مرد است - ولى در صورت مرگ قبل از دخول تمام مهريه به‌عهده‌ى اوست - و چه بهتر كه در طلاق پيش از دخول ،\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nزن اين نصف را هم نگيرد ، و بهتر از آن - چنان‌كه گذشت - اين‌كه شوهر تمامى مهريه را به‌همسرش بپردازد كه همان‌گونه كه آغاز ازدواج روى مهر و صفا بود ، اكنون هم كه به‌جدايى كشيده شده از روى مهر و صفا باشد . و در حد توان و امكان اين جدايى زناشويى علت جدايىهايى ديگر نشود ، و راهى هم براى ازوداج جديد با او بماند « لعّل‌اللَّهَ يُحْدِثُ بَعْدَ ذالِك امراً » و برمبناى آياتى چون « إنمّا المؤمنون اخوة » ( 49 : 10 ) اخوت ايمانى هم ، هم‌چنان پاى برجا باشد .\r\nمسأله‌ى 671 - مرد حق ندارد پشيزى از آن‌چه حق زن است كم كند ، چه به‌او داده و چه هنوز نداده ، كه « وَ لاتَعْضُلُوهُنَّ لِتَذْهَبُوا بِبَعْضِ ما آتَيْتُمُوهُنَّ إلّا أنْ يَأتينَ بِفاحِشَةٍ مُبَيِّنَةٍ . . . » ( سوره‌ى نساء ، آيه‌ى 19 ) « آن‌ها را در تنگنا قرار ندهيد كه بعضى از آن‌چه به‌آن‌ها داده‌ايد باز پس ستانيد مگر اين‌كه گناهى تجاوزگر و روشنگر مرتكب شوند » و آشكارا بفهمانند كه ادامه‌ى زندگى با آن‌ها برمبناى شرع امكان‌پذير نيست ، مانند زنا و ساير انحرافات اخلاقى و عقيدتى و مانندشان كه زندگى را بس ناهنجار كند ، كه در چنان مواردى مرد حق دارد بعض - و نه تمام - آن چه به‌زنش داده از او بازستاند ، و در غير اين صورت « وَ آتُوا النِّساءَ صَدُقاتِهِنَّ نِحْلَةً فَإنْ طِبْنَ لَكُمْ عَنْ شَئٍ مِنْهُ نَفْساً فَكُلُوهُ هَنيئاً مَريئاً » ( سوره‌ى نساء ، آيه‌ى 4 ) « مهريه‌هاى زنان را كه برمبناى صدق است و هم‌چون عسل بر آن‌ها گوارا است به‌آنان بپردازيد پس اگر به‌طيب خاطر و رضايت باطنى بىغل و غش و بدون دوز و كلك ، بر بخشش بخشى از آن خشنود شدند پس بخوريدش بس گوارا و دلربا » .\r\nو اين‌جا هم مىبينيم كه « شيئاً » بخشى از مهر را مورد بخشش نهاده و نه كل آن را .\r\nو روى اين اصل به‌هيچ‌وجه شوهر نمىتواند حق مقرر زن را كم كند ، و يا در پرداختن آن سستى و تعلل نمايد ، كه اين حقى است « فريضة » كه برتر از حق واجب است . مگر در طلاق بائن مانند « خلعُ و مبارات » با اين تفاوت كه در طلاق خلع حد اكثركل مهريه بخشيده مىشود اما در مبارات حدودِ نصف مهريه مورد عفو و اغماض قرار مىگيرد و نيز در مورد گناهى تجاوزگر از ناحيه زن كه « الا أن ياتينَ بِفاحِشَة مُبَيّنَة » .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nلازم به‌ذكر است كه در طلاق خلع يا مبارات كه تمام مهر مورد عفو قرار مىگيرد دو درجه متصور مىگردد : 1 - اين‌كه مقصر اصلى زن باشد و به‌خاطر هوى و هوس بخواهد از شوهرش جدا شود و به‌ديگرى به‌پيوندد كه در اين‌صورت عفو مهر يا نصف مهر متعيّن و قابل قبول است . 2 - چنان‌چه مرد مقصّر باشد و به‌خاطر هوى و هوسى كه دارد كارى كند كه زن بدون هيچ‌گونه تقصيرى مجبور به‌طلاق شود و به‌قول عوام‌الناس - مهرم حلال جانم آزاد بگويد - چنان‌كه اين‌گونه باشد گرچه از روى ناچارى مهريه‌اش را بخشيده است لكن شوهر تمام مهر را و در مواقعى بيش از آن‌را نيز مديون همسرش مىباشد كه جزو حق‌الناس است و چنان‌چه پرداخت نكند عذاب اخروى را به‌دنبال خواهد داشت .\r\n\r\nنفقه\r\nمسأله‌ى 672 - كليه‌ى مخارج ضرورى همسر برعهده‌ى شوهر است كه تا اندازه‌ى توانش بايستى متحمل شود ، درباره‌ى مسكنش « أسْكِنُوهُنَّ مِن حَيثُ سَكِنتُمْ مِن وُجْدِكُمْ » ( سوره‌ى طلاق ، آيه‌ى 6 ) « آن‌ها را مسكن دهيد همان‌گونه كه خود جاى گرفته‌ايد » كه در خانه‌ى خود و يا خانه‌ى مناسب زناشويى در حد توانتان ، و اين درباره‌ى زنى است كه در عده‌ى رجعيه‌ى طلاق به‌سر مىبرد ، تا چه رسد به‌زن زندگى ، اين مسكنش ، و اما ساير نيازهايش :\r\nدر كريمه‌ى ديگرى هم كه درباره‌ى طلاق‌يافتگان است « وَ مَتِّعُوهُنَّ عَلَى الْموسِعِ قَدَرُهُ وَ عَلَى الْمُقْتِرِ قَدَرُهُ متاعاً بالمَعْروفِ حقاً علَى المُتَّقينَ » ( سوره‌ى بقره ، آيه‌ى 236 ) هر كس به اندازه كشش و گشايشش در هر حال بايد به‌اين زنان هديه‌اى افزون از نفقه و مسكن طلاق رجعى بدهد ، كه اين خود متاعى است به‌شايستگى و حقى است برعهده‌ى پرهيزكاران ، در آيه‌اى ديگر كه آن هم درباره‌ى طلاق يافتگانى است كه از شما فرزندى دارند ، « وَ عَلَى الْمَوْلودِ لَهُ رِزْقُهُنَّ وَ كِسْوَتُهُنَّ بالْمعروفِ » ( سوره‌ى بقره ، آيه‌ى 233 ) « و برعهده‌ى پدر است روزى و پوشش آن‌ها به‌شايستگى » و در صورتى كه سكنى و پوشش و روزى طلاق يافتگان رجعى و يا بائن صاحب فرزند بر شما واجب است ، آيا وظيفه‌ى شما نسبت\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبه‌زن زندگيتان كه هم‌چنان در رابطه‌ى زناشويى با شما است چيست ؟\r\nو اين‌جا « رزقهنَّ » در برابر « كسوتهنَّ » و « أسكنوهنَّ » چهره‌اى عمومى دارد كه تمامى نيازهاى معمولى زنان را دربر دارد ، كه شامل معالجه‌ى بيماريشان ، و سفرهاى واجب و يا شايسته‌اى كه در زندگى زناشويى معمولى است مىباشد .\r\nمسأله‌ى 673 - اگر شوهر نفقه‌ى واجب زن را در صورت امكان نپردازد ، زن حق دارد به‌هر وسيله‌ى ممكن نفقه‌ى خود را بازستاند ، و بالاخره اين نفقه دينى است بر گردن شوهر كه هيچ گاه بدون رضايت زن از عهده‌ى شوهر ساقط نمىشود .\r\nمسأله‌ى 674 - اگر زن بدون نفقه نتواند با مرد زندگى كند ، و يا نخواهد به‌چنين زندگى در اثر نداشتن نفقه‌ى مناسب و يا ساير شرائط زندگى به آن ادامه دهد ، كه زندگيش موجب حرج و يا عسر باشد ، و يا در اثر ادامه‌ى اين زندگى به‌سرپيچى از واجبات شرعى مبتلا مىشود ، در تمامى اين موارد مىتواند يا واجب است از شوهرش طلاق بگيرد ، و اگر شوهر نپذيرفت حاكم شرع او را وادار به‌طلاق و يا زندگى شايسته كند ، و اگر حاكم شرع نيز نپذيرفت هر مجتهدى عادل مىتواند و بايد به‌ولايت شرعيه او را طلاق دهد و چنان‌چه حاكم شرع‌الأتقى هم در كار نبود بر عدول مؤمنين واجب است كه در واسطه با خلاصى و رهايى اين زن چاره‌اى بينديشند و در صورت ضرورت او را طلاق دهند ، كه در همه اين صورت‌ها حق رجوع در عده ساقط است . ختم كلام اين‌كه زن در صورت عسر و حرج حق دارد و مىتواند به‌هروسيله‌اى كه مىشود و ممكن است خود را طلاق دهد ، گرچه خودش طلاق‌دهنده‌ى با شرايطش باشد .\r\n\r\nعقد منقطع\r\nمسأله‌ى 675 - اين نيز هم‌چون عقد دايم از سنت‌هاى اسلامى است ، خصوصاً براى زنان و مردانى كه توان مسئوليت‌هاى زناشويى دايمى را ندارند ، چه از نظر مال و يا ساير جهات و احوال كه نه هر مردى مىتواند تشكيل زندگى دايمى دهد ، و نه هر زنى مورد رغبت چنان زندگى است ، و آيا چنان مردان و زنانى كه آمادگى زندگى دايمى را ندارند\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nبايستى از زناشويى موقت هم محروم باشند ؟\r\nما اگر آيه‌ى صريح در عقد منقطع نداشتيم عمومات و اطلاقات آيات نكاح هر دوى دايم و منقطع را زير پوشش مىگرفت ، چنان‌كه « أحَلَّ اللَّه الْبَيْعَ » همان‌گونه كه بيع قطعى را شامل است بيع شرط را نيز در بردارد .\r\nو چنان‌كه اگر شما توانايى تهيه يا ساختن خانه‌ى ملكى را نداريد ، مىتوانيد خانه‌اى در حدود نياز خود خريد موقت و يا اجاره كنيد ، هم‌چنين ازدواج كه از اهميت و ضرورت بيشترى برخوردار است ، اگر توان ازدواج دايمى را نداريد ، ازدواج منقطع جايگزين آن است ، و آيه‌ى « فَمَا اسْتَمْتَعْتُمْ بِهِ مِنْهُنَّ فآتُوهُنَّ اجُورَهُنَّ فَريضَةً » ( سوره‌ى نساء ، آيه‌ى 24 ) كه با لفظ استمتاع در برابر تمامى آيات نكاح و ازدواج به‌تنهايى به‌چشم مىخورد ، خود نماينده‌ى اهميت و موقعيت بسيار حساس عقد منقطع است ، و چنان‌كه مهريه‌ى زنان دايم « فريضه » است ، اين‌جا هم « فريضه » است گرچه فرق‌هايى ميان عقد دايم و منقطع مىباشد :\r\nمسأله‌ى 676 - در ازدواج دايم قصد و يا امكان و عمل بهره‌بردارى جنسى شرط اصلى نيست ، كه شرط نشده هم خود امرى است فطرى و طبيعى ، ولى در ازدواج منقطع با لفظ « فما استمتعم » واقعيت بهره‌بردارى جنسى و يا هرگونه بهره‌ى شهوانى را كه اعم از عمل جنسى و مقدمات آن است ، شرطى اصلى براى تحقق يافتن عقد منقطع و پرداختن مهريه مقرره دانسته است ، كه مهريه‌ى او هم در برابر اين بهره‌بردارى است ، و چنان‌كه در خبر نيز هست « هُنَّ مُسْتَأجَراتٌ » اينان مورد اجاره‌اند ، ولى راجع به‌زنان دايمى اگر هم از مهريه‌ى آنان احياناً لفظ اجر آمده ، اجرشان در برابر اصل زناشويى است ، و نه استمتاع كه بهره‌بردارى شهوانى و يا جنسى است ، قصد دوام و انقطاع هم به‌گونه‌اى كه براى طرفين معلوم باشد از شرائط صحت عقد است كه اگر قصد هيچ‌كدام در كار نباشد هرگز عقدى نيست ، و در منقطع بايد مدتى منظور گردد كه عرفاً و نوعاً زمانى پيش از مرگ است ، روى اين اصل عقد منقطع 99 ساله و مانندش هرگز منقطع نيست بلكه از دايم هم بيشتر است و در نتيجه چون هيچ يك نيست اين عقد هم شايد از هر دو جهت باطل\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nباشد گرچه عقدى براى زمانى بيشتر و يا برابر عمر همسر طبعاً دايمى است چنان‌كه گذشت .\r\nمسأله‌ى 677 - در عقد منقطع نفقه‌اى برعهده‌ى شوهر نيست مگر در صورتى كه به‌هنگام عقد شرط كرده و يا عقد را برمبناى نفقه نهاده باشند جز در صورتى كه همسرى با عقد دايم داشته و نفقه‌ى همسر موّقت ، آن زن دايم را در تنگنايى غير قابل تحمّل بياندازد ، كه اين‌جا شرط نفقه هم درست نيست .\r\nمسأله‌ى 678 - زن منقطعه اگر با زن دائمه باشد ارث بر نيست زيرا « أولُوالأرْحامِ بَعْضُهُمْ أولى بِبَعْضٍ فى كِتاب‌ِاللَّهِ » اند ، در اين صورت ارث همسر در انحصار زن دائمه است ، مگر اين‌كه عقد مشروط به‌ارث باشد كه اين‌جا به‌جاى ارث در صورت امكان و گنجايش مالى . حقى از ثلث دارد ، به‌ويژه در صورتى كه وصيت شود و اين وصيت زيانى به‌ديگر وارثان نزند ، و اگر زن دائمه‌اى در كار نبود به‌دليل اطلاق « ازواجكم » زن منقطعه بدون شرط ارث‌بر است ولى شوهر در هر صورت از زن منقطعه هم ارث مىبرد .\r\nمسأله‌ى 679 - اين‌جا طلاقى وجود ندارد ، كه با پايان يافتن مدت مقرر و يا بخشيدن تتمه‌ى آن از هم جدا مىشوند ، و در نتيجه در اين جدايى شرط نيست كه در زمان پاكى باشد كه با او نزديكى نكرده است ، و يا در زمان حيض يا نفاس نباشد و نيز شهادت عادلان اين‌جا شرط نيست به‌خصوص هنگام پايان يافتن مدت . زيرا برحسب آيه‌ى « و أشهِدُوا ذَوَى عَدْلٍ مِنْكُمْ » ( سوره‌ى طلاق ، آيه‌ى 2 ) شهادت ويژه‌ى طلاق و رجوع در عده‌ى رجعيه است و نه هرگونه جدايى همسران ، چنان‌كه در فسخ و يا انفساخ عقد دايم هم شروط طلاق در كار نيست .\r\nمسأله‌ى 680 - و نيز بر خلاف عقد دايم كه پس از طلاق سوم حرام موقت و پس از طلاق نهم حرام دايمى مىشود ، اين‌جا چنان جريانى نيست ، كه چنان‌چه زنى را صد بار هم با عقد منقطع بگيرد هرگز بر او حرام نمىشود .\r\nمسأله‌ى 681 - اين‌جا تشكيل خانه‌ى زناشويى لازم نيست مگر برحسب شرط ، و آن‌جا در هر صورت لازم است ، مگر در صورت رضايت زن .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nمسأله‌ى 682 - حق هم‌خوابى مقرر در عقد دايم به‌خصوص ميان زنان متعدد اين‌جا نيست ، مگر در صورت نياز ضرورى همسر كه كلًا در صورت توان شوهر واجب است .\r\nاين‌ها موارد مهمه‌ى فرق‌هايى است كه ميان عقد دايم و منقطع است ، و در ساير احكام ازدواج هم‌آهنگى كاملى برقرار است .\r\nمسأله‌ى 683 - عقد منقطع مانند عقد دايم ، عقدى لازم است و هيچ يك از طرفين حق ندارند بدون علت آن را بر هم زنند . فقط به‌هنگام حرج يا عسر و يا ترس از اين‌كه ادامه‌ى زناشويى زمينه‌ى انجام كارى حرام گردد ، جدايى واجب مىشود .\r\nمسأله‌ى 684 - امّا در مورد عدّه زن منقطعه كه آقايان دو طهر فرموده‌اند و در كنيز گفته‌اند يك طهر « پاكى » كافى است اين مسأله مورد قبول نيست و از نظر عقل و شرع هيچ‌گونه فرقى در مورد كنيز و متعه و دايم نيست - و هر سه بايد پس از فراق و جدايى از همسر سه طهر و سه حيض عده‌نگه دارند ، و اين خود برمبناى حكمت احتمال حمل در اين سه ماه است ، چنان‌كه در بحث طلاق مفصلًا ذكر خواهيم كرد .\r\n\r\nشرطهاى درست و نادرست در ازدواج\r\nمسأله‌ى 685 - هر شرطى كه بر خلاف كتاب اللَّه يا سنت رسول‌اللَّه صلى الله عليه و آله و سلم باشد حرام و احياناً عقد را باطل مىكند ، مثلًا اگر زن با مرد شرط كند كه زن ديگرى را نگيرد كه اگر گرفت كلًا رضايت به‌اين عقد ندارد ، و يا وكيل باشد در طلاق ، اين عقداز ابتدا باطل است ، زيرا چنان شرطى مرد را بر ترك كارى كه شرعاً جايز است الزام مىكند كه به‌اصطلاح تحريم حلال است ، ولى شرطهايى كه بر خلاف شرع نيست پذيرفته است مانند شرط مسكن و مانندش در حد توان و امكان ، كه مرد حق سرپيچى از اين‌گونه شرطها را در حد امكان ندارد و در صورت تخلف ، زن حق طلاق را دارد ، و اگر اصل رضايتش در عقد ، مشروط به‌شرطى حلال است اگر تخلف شود زن حق دارد عقد را فسخ كند و اين‌جا نيازى به‌طلاق هم نيست . ولى چنان‌كه اين شرط حلال ضمنى باشد و نه اصلى در صورت تخلف مرد - با توان انجامش - زن حق طلاق دارد و نسبت\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nبه‌شرطهاى مرد هم همين‌گونه است ، مگر اين‌كه بدون شرطى حرام اصولًا راضى به‌اين ازدواج نباشد ، كه عقدش تنها برمبناى عدم رضايت از آغاز باطل است . مانند آن‌كه زنى بگويد به‌شرط اين‌كه تو فلان‌كس را به‌قتل برسانى من با تو ازدواج مىكنم و يا به‌شرط اين‌كه من بىحجاب باشم با تو ازدواج مىكنم يا شرائط حرام ديگر ، به‌طورىكه بدون تحقق اين شرائط هرگز راضى به‌ازدواج نباشد هم شرط و هم عقد از اول باطل است ، و شرط اصلى حلال نيز چنانست كه در صورت تركش عقد به خودى خود باطل است زيرا در اين صورت اصلًا رضايت زن در كار نيست .\r\nمسأله‌ى 686 - اگر يكى از دو همسر در ضمن عقد شرطى حرامِ غير اصلى كرد ، تخلف از اين شرط واجب است و اختيارِ فسخ هم در كار نيست . ولى اگر اين شرط اصلى و صد در صد باشد چنان‌كه در مسأله گذشته گفته شد چنان عقدى در هر دو شرط حرام و حلال باطل است .\r\n\r\nنگريستن به‌زنان نامحرم\r\nمسأله‌ى 687 - نگريستن به‌چهره‌ى زن نامحرم سه‌گونه است : 1 - بدون شهوت و ريبه 2 - با شهوت و بدون ريبه 3 - با ريبه ، و مقصود از ريبه شهوتى است كه از مقدمات نزديك استفاده‌ى جنسى است چه بوسيدن يا دست ماليدن و يا مقدمات و مؤخراتى ديگر كه همه در جمله‌ى بهره‌ى جنسى مختصر مىشوند .\r\nنظر در دو صورت آخر به‌طور مسلم حرام است ، و در صورت اول دليلى روشن بر حرام بودنش نيست ، كه عمده‌ى آن‌ها در روايات « النَّظْرةُ سَهْمٌ مِنْ سهامِ إبْليسَ » است كه نگاه كردن تيرى است از تيرهاى شيطان ، و پرروشن است كه تنها نظرى تير شيطان است كه احياناً به‌هدف مىخورد ، و نظرى كه به‌كلى خالى از شهوت باشد اصلًا تير شيطانى و شهوانى نيست تا احياناً به‌هدف بخورد .\r\nآياتى هم كه نظر كردن را حرام كرده تنها در موردى است كه از روى شهوت يا ريبه باشد ، و يا موجب دنبال كردن زن و اذيت شدن او گردد كه در حكمت حجاب آمده\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n« ذلكَ أدْنى أنْ يُعْرَفْنَ فَلا يُؤذَيْنَ » ( سوره‌ى احزاب ، آيه‌ى 59 ) « اين - حجاب زنان از مردان - نزديك‌تر است به‌اين‌كه - به‌پاكى و عفت - شناخته شوند و مورد اذيت نباشند » و هم‌چنين است « ذلكَ أطْهَرُ لِقُلُوبِكُمْ وَ قُلوبِهِنَّ » ( سوره‌ى احزاب ، آيه‌ى 53 ) « اين - حجاب و نظر نكردن به‌زن - پاك‌تر است براى دل‌هاى شما و دل‌هاى ايشان »\r\nدر هر صورت چون حرمت نظر برمبناى « يَغُضُّوا مِنْ أبْصارِهِمْ . . . » ( سوره‌ى نور ، آيه‌ى 31 ) براى پيشگيرى از بهره‌هاى جنسى مقدماتى و غيره است ، در صورتى حرام است كه مورد اين‌گونه جرياناتى باشد ، و در صورتى كه اصولًا هيچ‌گونه احتمال و يا امكان بهره‌گيرى جنسى در ميان نيست اين‌گونه نظر كردن‌ها نيز حرام نيست مانند نظر كردن به‌زن‌هاى پير و فرتوت يا زنى كه اصولًا انسان از او تتقّر دارد يا رغبت ازدواج با او ندارد .\r\nمسأله‌ى 688 - غض به‌معناى پوشش است ، و « من ابصارهم » در مردان كه عورت‌هاى ديگران را كلًا - چه زنان و چه مردان - از ديدهاشان بپوشانند ، و هم‌چنين « يَغضُضنَ من ابصارهنّ » در زنان ، پوشش دو بعدى را دربر دارد ، كه هم خود از اين نگريستن چشم‌هاشان را بپوشند كه آن را برهم نهند و هم به‌هر وسيله‌اى ديگر دست دور باش به‌آن‌ها بزنند ، كه اين دو درباره‌ى عورت‌هاست ، و سپس « وَلا يُبْديْنَ زينَتَهُنَّ » ( سوره‌ى نور ، آيه‌ى 31 ) آشكار كردن زينت‌هاشان را چه اصلى و چه فرعى كلًا شامل است .\r\nمسأله‌ى 689 - حكم حجاب و نگريستن در [ قرآن كريم 
  ] در اختصاص مؤمنين و مؤمنات است بنابراين نظر كردن به‌دختر نابالغ ، و يا نظر كردن پسر نابالغ به‌دختر بالغ از اين حكم بيرون است ، مگر پسرى كه توانايى عمل جنسى را داشته باشد كه « أوِ الطِّفْلِ الَّذينَ لَمْ يَظهروا عَلَى عَوْراتِ النِساءِ » ( سوره‌ى نور ، آيه‌ى 31 ) اطفالى را كه چيرگى بر عورت‌هاى زنان نداشته باشند از اين ممنوعيت بيرون دانسته ، كه معنى ظهور ، اطلاع و امكان استفاده از عورت زنان است ، و نه صرف اطلاع كه عبارت درستش « لمْ يَطَّلِعوا » است و نه « لمْ يَظْهَرُوا » .\r\nروى اين اصل مردانى هم كه توان يا امكان جنسى ندارند چنانند كه برحسب همين\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nكريمه « أوِ التّابِعينَ غَيْرِ أولِى الإرْبَةِ مِنَ الرِّجالِ » ( سوره‌ى نور ، آيه‌ى 31 ) « مردانى كه در حاشيه‌ى زندگيند » كه نياز جنسى هرگز ندارند ، كه يا خيلى پيرند و يا حالت و يا آلت مردانگى ندارند ، و يا بالاخره چنان جرأتى به‌خود نمىبينند كه با بانوى خانه‌اى كه در آن كار مىكنند درآميزند اينان نيز از نامحرمان نيستند .\r\nمسأله‌ى 690 - حكم حجاب زنان مسلمان بر دو مبنى است ، يكى احترام ناموس و عفاف زنان و اين‌كه مورد پىگير و آزار قرار نگيرند ، و ديگرى هم حفظ عفت و پاكى مردان كه از هوسرانى با زنان در امان باشند ، و هر دوى اين‌ها بر محور امكان استفاده‌هاى جنسى است ، بنابراين زنان غير مسلمان ، و يا زنان مسلمانى كه اگر از بىحجابى بازشان داريد نمىپذيرند و برحسب روايتى كه درباره زنان روستايى است كه حكمت اين‌كه نظر كردن به‌آن‌ها جايز است اين است كه « لأنَّهُنَّ إذا نُهينَ لا يَنْتَهين » « اگر نهيشان كنى نمىپذيرند » در اين‌جا احترام چنان زنى كه پايبند به‌حجاب نيست از بعد نظر كردن به‌غير صورتشان - به‌جز جاهاى حساسشان - نيز ساقط است ، و تنها بعد دوم و سوم ممنوعيت نظر كردن مىماند كه از روى شهوت يا ريبه باشد كه در اين صورت چنان‌چه مرد احساس خوف كرد بايد روى خود را برگرداند و صحنه را ترك كند .\r\nمسأله‌ى 691 - دختر و پسر اجنبيى كه هم‌چون فرزند خود بزرگ كرده‌ايد كه يا نمىدانند از فرزندان اصلى شما نيستند و يا مىدانند ولى در هر صورت هرگز تجاذب جنسى در اين‌ميان نيست ، پسرشان مشمول « لَمْ يَظْهُروا عَلى عَوراتِ النِّساءِ » و « التابعين غير اولى الاربة من الرجال » است ، و دخترشان هم برحسب آياتى مانند « وَ الْقَواعِدُ منَ النِساء » هر دو در حكم محارم‌اند ، كه نه براى اين پسر و نه براى آن دختر نسبت به‌زن و مرد خانه و پسران و دختران خانه هرگز جاذبه‌ى جنسى وجود ندارد - ولى در محارم اگر جاذبه‌ى جنسى باشد حجاب هم بر آنان واجب مىشود - و در عين اين‌كه در اين‌جا محرميت عرضى حاصل است در عين حال اين پسران و دختران اجنبى ازدواج با آنان هم جايز است ، مانند مردان يا زنان بىشهوت .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nو آيا نظر بدون شهوت به‌غير مواضع حساس زنان كافر ، حرام است يا نه ؟ دليل روشنى بر حرام بودنش نداريم ، زيرا نگريستن به‌نامحرمان در آيه‌ى مربوطه‌اش تنها درباره‌ى مؤمنان است ، و فقط عمل جنسى و كل ارتباطات شهوانى با زنان غيرمسلمان حرام است و بس ، و ساير بهره‌هاى جنسى نيز ظاهراً نه تنها از اين‌گونه زنان بلكه از حيوانات و مانندشان نيز مشروع نيست ، كه اصولًا شهوت رانى به‌غير وسيله‌ى مقرره شرعيه كه تنها همسرانتان مىباشند حرام است . زيرا در آيه‌ى المؤمنون « إلّا عَلى ازْواجِهِم » آمده كه در پى عمل جنسى هرگونه شهوت رانى با غير همسران را حرام شمرده است . « و لا تقربوا الزنا » ( سوره‌ى اسرى ، آيه‌ى 32 ) نزديك شدن به‌زنا را - و نه تنها خود زنا را - حرام كرده بلكه مقدمات آن‌را نيز حرام كرده است .\r\nمسأله‌ى 692 - اگر زن باحجاب شرعى ببيند و يا بداند مرد اجنبى به‌او نظر ناپاك مىكند بايستى او را نهى كند ، و اگر اثر نكرد بايستى از جلوى چشم او پنهان شود و يا صورت خود را كه پوشيدنش اصولًا واجب نيست از باب نهى از منكر عملى از او بپوشاند .\r\nمسأله‌ى 693 - در حجاب اسلامى پوشيدن صورت و دو دست تا مچ واجب نيست كه خود از « الّا ما ظَهَرَ مِنْها » است ، زيرا اين دو عضو خود به‌خود پيداست و « لا يبدين » آن‌ها را دربر نمىگيرد ، چنان‌كه « خمرهن » : روسرى هاشان و « جلابيبهن » : لباس‌هاى سرتاسريشان كه بايد گلوها و سينه‌هاشان را بپوشاند كف دست‌ها و صورت‌هاشان را دربر نمىگيرد ، زيرا « من » در اين دو مورد براى تبعيض است و نه كل ، و بالاخره پوشاندن اين‌ها واجب نيست مگر در موارد استثنايى .\r\nبراى اين دو جاى بدن زن قبل از آيات حجاب حجابى ناتمام بوده ، به‌اين معنا كه افزون بر صورت‌هاى زنان گردن و گلوهاى آن‌ها پوشيده نبود و هم‌چنين در لباس سرتاسرى آنان مقدارى از سينه‌ها و پاهاى آن‌ها حجاب نداشته و اين دو آيه - « خُمُر » و « جَلابِيْب » آن بدحجابى را ممنوع كرده و فرمان به‌پوشش آن مقدار را صادر فرموده و اتمامش را به‌وسيله همين دو پوشش بيان فرموده و نه پوشيدن سرتاسرى كلّ بدن و\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nصورت را ، مگر در موارد استثنايى مانند جايى كه اجنبى عمداً و از روى شهوت به‌چهره و صورت او نظر مىكند ، در اين صورت تكليف ، نخست نهى از منكر است و در صورت عدم تأثير ، پوشيدن صورت نيز لازم است ، ولى در غير اين حالت باز بودن صورت حرام نيست و در حال احرام كه واجب است صورتشان باز باشد آن‌جا نيز اگر نظرى شهوانى پيش آيد بايد به‌هرگونه‌ى ممكن جلوگيرى نمايد ، و در اين حالت اگر بفهمد به‌او نظر ناپاك مىكنند طورى بايد صورت خود را بپوشاند كه وسيله‌ى پوشش با صورتش برخورد نكند .\r\nمسأله‌ى 694 - چنان‌كه نظر ناپاك مرد به‌زن اجنبيه حرام است ، نظر ناپاك زن هم به‌مرد اجنبى حرام است ، و به‌استثناى حجاب كامل براى مردان ، كه حجاب زنانه بر مردان واجب نيست اما حجاب مردانه كه نبايد غير از مواضعى كه عرفاً بدون اشكال است مانند صورت ، گردن ، دست‌ها تا مچ يا قدرى بالاتر و پاها تا بالاى قدم‌ها و امثال اين‌ها ، بقيه اندام مانند سينه ، كمر ، شكم ، ران‌ها و بازوها را از نامحرمان بپوشانند واصولًا ملاك و معيار كلى مواضع حساس و شهوت‌برانگيز مىباشد كه حكمت پوشش برمبناى همين اصل استوار است با اين فرق كه در زنان تمامى اندامشان محرك و شهوت‌برانگيز است اما در مردان همه اندامشان اين‌گونه نيست ، بلكه بعضاً مقتضى آن است ، كه پوشش همان‌ها كافى است .\r\nو بالاخره هرگونه نظرى به‌زنانى كه بازنشسته از ازدواج نيستند ، نسبت به‌غير صورت و دست‌هاشان حرام است ولى نسبت به‌اين دو تنها از روى شهوت حرام مىباشد و قرآن هم در جمع پوشش غير صورت و دست را واجب كرده كه در نتيجه نگريستن به‌جاهاى ديگر از اندام زنان كلًا حرام است ، و نه تنها اندامشان كه اصولًا ديدن چهره‌ى شهوت‌انگيز لباس‌هاى شهوت‌انگيز و محرك و اطوار در رفتار و يا سخنانشان نيز حرام است ، چنان‌كه نسبت به‌زنان پيامبر بزرگوار است كه در سخن نرمش نبايد داشته باشند كه بيماردلان نسبت به‌آنان طمع كنند .\r\nمسأله‌ى 695 - اين‌ها درباره‌ى نگريستن زنده است ، ولى نگريستن به‌چهره‌ى زنان در\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nتصوير متحرك تلويزيونى ، و يا تصويرى بىحركت در صورت عدم تحريك شهوت هرگز حرام نيست ، مگر اين‌كه اين نگريستن وسيله‌ى دسترسى به‌زن مورد نظرش و ياباعث محرماتى ديگر باشد ، و در هر صورت آن‌گونه نگريستنى كه پىآمد شهوانى حرام دارد حرام است .\r\nو واجب نبودن حجاب كامل در سيزده سال مكى خود دليلى است روشن براين‌كه اصل واجب بودن حجاب براى جلوگيرى از جريان‌هاى شهوانى و جنسى است ، كه در مكه‌ى خوفناك و حالت آغازين اسلام حجاب كامل واجب نبوده ، و در مدينه هم با آن‌كه از نظر قاعده‌ى كلى نسبت به‌نامحرمان اعّم از اين‌كه نظرشان شهوانى و يا غيرشهوانى باشد بطور كلى حجاب واجب شد كه اين خود براى جلوگيرى از پيامدهاى حرام شهوانى براى هميشه و هر زمان است .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nطلاق\r\nمسأله‌ى 696 - طلاق كه جدايى از نكاح دايم است از نظر رعايت عدالت همان وضعى را دارد كه در خود عقد است ، زيرا عقد ازدواج شركتى است در تمام اصول و فروع زندگى بر پايه‌ى عدالت و محبت ، و در صورتى جاى طلاق است كه پايبندى به‌عدالت در ادامه زندگى ممكن نباشد ، كه زناشويى مستحب و يا واجب در آغاز و انجامش مشروط به‌انجام تكليف عادلانه در حقوق طرفينى است ، و اگر در يكى از دو طرف يا هر دو نمىخواهند و يا نمىتوانند زندگى را با يكديگر بر پايه‌ى عدالت و رعايت حدود الهى ادامه دهند ، در چنان موردى جاى طلاق است ، كه گسستن اين زندگى كه شما را از انجام حدود الهى باز مىدارد گسستنى است شايسته و واجب .\r\nاز اين روست كه مىبينيم آيات طلاق و در پرتو اين آيات رواياتش همواره سفارش تقوى را در زندگى زناشويى كرده كه تا آخرين توان بايستى رعايت حقوق و حدود الهى در اين زندگى مشترك بسيار مهم بشود ، و در غير اين صورت كه هرگز هماهنگى ميان مرد و زن ممكن نيست و موجب ترك حدود الهى است ، بايستى چنان‌كه به‌حكم خدا بستگى انجام شده اين‌جا هم به‌حكم خدا گسستگى انجام گردد .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nو چون برخى از طلاق‌ها بىحساب و بر اثر تصميم عجولانه است آيات و روايات بسى سفارش دارند كه شايستگان بايد كوشش كنند حتىالامكان طلاق انجام نگيرد ، و اگر هم انجام گرفت تا پايان زمان عده‌ى رجعيه اين زن طلاق‌يافته هم‌چون زن خانه بايد در همان خانه زناشويى تا آخرين لحظه‌ى عده‌اش بماند ، كه « لاتَدْرِى لَعَلَ اللَّهَ يُحْدِثُ بَعْدَ ذلِكَ أمْراً » ( سوره‌ى طلاق ، آيه‌ى 1 ) « تو نمىدانى شايد خدا در اين ميان كارى ( جديد ) بين آنان انجام داد » كه موجب تجديد زندگى زناشويى و ادامه‌ى آن شود ، و روى همين اصل است كه زنى كه در طلاق رجعى است نه حق حجاب كردن از مرد را دارد و نه حق بيرون رفتن از خانه زناشويى را ، كه شبانه روز هم‌چون حالت پيشين بايستى در دسترس مرد باشد تا شايد مرد از كار خود پشيمان شده و به‌حالت زناشويى برگردد و عقد جديدى هم لازم نيست ، بلكه تنها كارى با زن انجام دهد كه گواه برگشت به‌زندگى است كه « بُعُؤلَتُهُنَّ أحَقُّ بِرَدِّهِنَّ فى ذلكَ إنْ أرادوا إصْلاحاً » ( سوره‌ى بقره ، آيه‌ى 228 ) « شوهرانشان سزاوارترند به‌برگرداندنشان به‌حالت زناشويى اصلى - در عده‌ى رجعيه - اگر اراده‌ى اصلاح دارند » كه اين‌جا اراده‌ى اصلاح مانند اصل ازدواج شرط است .\r\nو تنها اراده‌ى بىشائبه‌ى اصلاح است كه اين حق را به‌مرد مىدهد ، كه اگر چنان اراده‌اى ندارد ، و چه بدتر كه اراده‌ى زيان‌رسانى دارد ، چنان رجوعى هم مشروع نيست ، و به‌حكم زنا است ، و مىبينيم كه تنها رجوعى بدون عقد در عده‌ى رجعيه زندگى را مىتواند شرعاً ادامه دهد كه با تصميم بر اراده‌ى شايسته‌ى زندگى و جبران خطاهاى گذشته باشد ، و نه بوالهوسى و يا اذيت‌كردن زن كه شايد از حقوق خود درگذرد ، و يا به‌اين زودى نتواند دست به‌زندگى جديدى زند .\r\nو بالاخره عقد و طلاق در بيشترين درصد هم‌آهنگى با يكديگر همانندند ، و اين‌جا هم كه رجوع در عده‌ى رجعيه مشروط به‌تصميم اصلاح است مىبينيم كه اصل ازدواج نيز بر همين مبناست ، كه اگر ازدواج با تصميم زندگى زناشويى برمبناى تفهيم و تَفهُّم و سازش و هماهنگى و حفظ حدود الهى نباشد چنان ازدواجى اصلًا مشروع نيست ، و بالاخره زن و مرد نبايد در اسارت يكديگر و مزاحم زندگى شايسته و بايسته‌ى\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nيكديگر و موجب ترك حدود الهى باشند ، كه هر يك از اين‌ها كافى است ازدواج را نامشروع سازد ، زيرا اين خلاف عدل و حكمت ربانى است كه خدا ازدواج يا طلاقى را مشروع كند كه موجب زندگى نامشروع و يا جدايى ، مشروع گردد .\r\nدر [ قرآن كريم 
  ] سوره‌اى به‌نام « سورةالنكاح » نيامده با آن‌كه مهم‌ترين ابعاد زندگى ساز را داراست ، ولى مىبينيم سوره‌اى به‌نام « سورةالطلاق » دارد ، و شايد به‌همين منظور باشد كه مسئوليت طلاق را بيش از ازدواج دانسته كه آن‌جا ساختن و اين‌جا ويران كردن است ، و بسى دقت و بررسى لازم است كه حتىالامكان آن‌چه را ساخته و پرداخته‌ايم به‌اين زودىها و آسانىها ويران نسازيم ، كه ساختن بسى سخت و ويران كردن بسى آسان است ، و مبادا به‌سادگى به‌اين كار آسان بىسامان دست بزنيم .\r\nو روى همين‌جهت است كه در آيات طلاق تأكيدات بسيارى است بر اين كه تا سرحد امكان سازمان زناشويى ويران نگردد ، و تا ممكن است هر دوى زن و شوهر خود را با يكديگر برمبناى حدود و مقررات شرعيه همآهنگ سازند ، كه در آغاز نكاح تنها دو نفر آميخته‌اند با يكديگر و اكنون كه تشكيل خانواده شده و فرزندانى هم احياناً در ميان است ، به‌وسيله‌ى طلاق كانون زندگى فرزندان و نيز دو خانواده‌ى زن و شوهر ويران مىگردد ، و جلوگيرى از ويرانى خيلى بهتر و مهم‌تر از ايجاد محبت و هماهنگى است ، كه احياناً مردمى يكديگر را نمىشناسند تا محبتى و يا عداوتى با هم داشته باشند ، ولى هنگامى كه برمبناى پيوند يك پسر و دختر شناختى و محبتى پيش آمد ، اگر اين پيوند دچار گسيختگى و دشمنى شود ، بسى ناهنجار است ، و طلاق چه از طرف مرد و چه از طرف زن در صورتى جايز و گذرا است كه ادامه‌ى زندگى ادامه‌ى عسر يا حرجى باشد كه به‌هيچ وسيله‌اى - حتى با حضور حكمين - برطرف‌شدنى نباشد ، كه در اين‌صورت طلاق از هريك از دو همسر حلال و گذرا است ، و تنها يك‌جانبه بودن عسر يا حرج گذرا نيست زيرا اين مقتضاى لزوم طرقين عقد است كه يا بايد با رضايت طرفين باشد و يا عذرى يك‌طرفى مانند عسر و حرجى اصلاح‌ناشدنى در كار باشد ، و اين فرد - افزون بر لزوم طرفين عقد بر مبناى آياتى چند ثابت است ، مانند « وعاشروهن\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبالمعروف » كه شامل پس از طلاق نيز مىباشد و در حالت زناشويى اين معاشرت شايسته واجب‌تر است ، و يا طلاق بدون عسر يا حرج شايسته است ؟ ! و نيز آيه‌ى « وَلَهُنَّ مَثْل‌ُالْذَى عَلَيهِنِّ بِالْمَرُوف وَ لِلرّجالِ عَلَيِهُنَّ دَرَجَةً » كه حقوق زن و شوهر را همسان مقرر كرده جز يك درجه كه برمبناى همين آيه رجوعى عادلانه و مصلحانه در عده‌ى رجعه است و بس .\r\nو به‌راستى مىتوان گفت ويرانى كانون زناشويى مهم‌تر از ويرانى يك دولت است ، كه دولت ، تشكيل‌يافته از مجموعه‌ى همين كانون‌هاست ، و اگر اين‌ها مبتلاى به‌ويرانى گردند دولتشان هم در درون تشكيلاتش مىپوسد .\r\nو روى همين اصول مىبينيم كه برنامه‌ى طلاق در اسلام طورى پىريزى شده كه گويى اين خود رابطه‌اى ديگر است ميان مرد و زن كه جايگزين رابطه‌ى زناشويى است ، چنان‌كه فرمايد : « وَ ائْتَمِرُوا بَيْنَكُمْ بِمَعْرُوفٍ » ( سوره‌ى طلاق ، آيه‌ى 6 ) به‌شايستگى يكديگر را امر و نهى كنيد و از يكديگر اين امر و نهى را پذيرا باشيد ، كه اين گسستن نيز هم‌چون پيوستن به‌شايستگى و محبت باشد .\r\nاسلام عزيز در جريان ازدواج پيش از دو جسم خواسته است كه دو دل و دو قلب به‌هم بپيوندند كه اين پيوند گويى يك انسان را تشكيل مىدهند ، و اگر پس از مدتى معلوم شد اين دو جسم - و بالاتر اين دو قلب - با هم سازش ندارند ، - در صورت عدم امكان سازش - بايستى اين شركت را با محبت برهم زنند ، و نه آن‌كه جريان عادى پيش از ازدواج به‌دشمنى تبديل گردد .\r\nو اصولًا طلاق به‌اين منظور است كه مبادا حدود الهى در اين اختلاف ترك شود ، و اخوت اسلامى هم خدشه‌دار گردد ، كه به‌قول معروف دورى و دوستى ، زيرا مراعات اين دو اصل از مهم‌ترين پايه‌هاى اجتماعى اسلامى است .\r\nو اصولًا مىبينيم كه آيات طلاق شلاق‌وار بر سر طلاق‌دهندگانِ ناهنجار مىكوبد كه « وَ لا تُضارُّوهُنَّ لِتُضَيِّقُوا عَلَيْهِنَّ » ( سوره‌ى طلاق ، آيه‌ى 6 ) « ميان خود و آنان جو ضرر رسانى ايجاد نكنيد كه عرصه را بر آن‌ها تنگ سازيد » و « لا تُضارَّ والِدَةٌ بِوَلَدِها وَ لا مَوْلُودٌ لَهُ\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nبِوَلَدِهِ » ( سوره‌ى بقره ، آيه‌ى 233 ) « هرگز مادر فرزندى را كه در ميان است وسيله‌ى زيان‌رسانى به‌شوهرش ، و يا پدر فرزند را وسيله‌ى زيان‌رسانى به‌زنش قرار ندهد » كه فرزند معصوم در اين ميان ابزار دشمنى و برخورد زيان‌بار گردد ، بلكه به‌عكس « إمْساكٌ بِمَعْرُوفٍ أوْ تَسْريحٌ بِاحْسانٍ » ( سوره‌ى بقره ، آيه‌ى 229 ) « يا زنان را به‌شايستگى - در كانون زناشويى - نگه داريد و يا با نيكويى و شايستگى آزادشان سازيد » .\r\nو نيز « وَ لِلْمُطَلَّقاتِ مَتاعٌ بِالْمَعْرُوفِ حَقّاً عَلَى الْمُتَّقينَ » ( سوره‌ى بقره ، آيه‌ى 241 ) « براى طلاق‌يافتگان متاعى - كادويى - است به‌شايستگى - كه افزون بر مهريه‌ى آن‌ها - حقى است برعهده‌ى پرهيزكاران » كه اين هديه بسان مهريه‌ى آنان - در حد امكان - حقى است شرعى ، و نيز « لا يَحِلُّ لَكُمْ أنْ تَأخُذُوا مِمَّا آتَيْتُمُوهُنَّ شَيْئاً إلّا أنْ يَخافا ألّا يُقيما حُدودَ اللَّهِ فَإنْ خِفْتُمْ ألّا يُقيما حُدودَ اللَّهِ فَلا جُناحَ عَلَيْهِما فيما افْتَدَتْ بِهِ » ( سوره‌ى بقره ، آيه‌ى 229 ) « براى شما حلال نيست چيزى از آن‌چه به‌آنان داده‌ايد اكنون كه طلاق مىدهيد باز پس بگيريد ، مگر اين‌كه در غير اين صورت هر دو بترسند كه با ادامه‌ى زناشويى حدود الهى را به‌پا ندارند ، كه در اين صورت بر آن‌ها گناهى نيست كه زن چيزى از آن‌چه گرفته بپردازد و خود را آزاد سازد » كه به‌اصطلاح اين طلاق را طلاق خلع يا مبارات مىنامند .\r\nو هم‌چنين « وَ مُتِّعُوْهُنَّ عَلَى الْموسِعِ قَدَرُهُ وَ عَلَى الْمُقْتِرِ قَدَرُهُ مَتاعاً بِالْمَعْرُوفِ حقّاً عَلَى الُمحْسِنينَ » ( سوره‌ى بقره ، آيه‌ى 236 ) به‌آن‌ها هديه‌اى افزون بر حقوقشان بپردازيد ، آن‌كه گشايش در زندگى دارد به‌اندازه‌ى گشايشش ، و آن‌كه تنگى در معاش دارد به‌هر اندازه كه مقدورش باشد . و اين هديه و متاعى است شايسته و حقى است برعهده‌ى نيكوكاران .\r\nو نيز « لِيُنْفِقْ ذُوسَعَةٍ مِّنْ سَعَتِهِ وَ مَنْ قُدِرَ عَلَيْهِ رِزقُهُ فَلَيُنْفِقْ مِمّا آتاهُ اللَّهُ » ( سوره‌ى طلاق ، آيه‌ى 7 ) بايد كسى كه گشايش دارد به‌همان ميزان نفقه دهد و كسى كه روزيش تنگ شده از آن‌چه خدايش داده است انفاق كند .\r\nو همين‌گونه مىبينيم سفارشى كه در آستانه‌ى طلاق و پس از آن درباره‌ى اين‌گونه زنان شده بيش از سفارشاتى است كه در آستانه‌ى زناشويى و پس از آن شده است ، كه\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nآن‌جا محبت‌ها جاى سفارش‌ها را مىگيرد ، ولى اين‌جا در آستانه‌ى طلاق و پس از آن اين جدايى موجب جدايىها و دشمنىهاى ديگرى نيز هست كه بايد با كمال دقت و جديت جلوى هرگونه دشمنى و دوئيت گرفته شود ، و چه بسا خود اين محبت موجب برگشتن به‌زندگى گذشته گردد ، چه در عده‌ى رجعيه و يا با عقد جديد پس از پايان يافتن عده .\r\nو مىبينيم كه به‌منظور كاستن از تلخىها و دوئيت‌ها در طلاق پيش از دخول - كه نصف مهريه ثابت است - بخشش آن از طرف زن و به‌ويژه پرداخت كل مهريه از طرف مرد سفارش شده است .\r\nو اكنون هم كه نه رجوع مىكنى و نه تصميم عقد جديد دارى ، نكند كه به‌وسايلى از ازدواج او با ديگرى جلوگيرى كنى كه « وَ إذا طَلَّقْتُمُ النِّساءَ فَبَلَغْنَ أجَلَهُنَّ فَلا تَعْضُلُوهُنَّ أنْ يَنْكِحْنَ أزْواجَهُنَّ » ( سوره‌ى بقره ، آيه‌ى 232 ) « و هنگامى كه زنانتان را طلاق داديد و مدتشان سررسيد هرگز مانع آن‌ها نشويد كه با شوهرانشان ازدواج كنند » و اين‌جا « شوهرانشان » دو بعدى است ، يكى اين‌كه پس از سررسيد عده‌ى طلاق خانواده‌ى شوهر يا خانواده زن از تجديد ازدواج اين دو با هم جلوگيرى نكنند ، و ديگر اين‌كه نكند اين‌ها و يا خود شوهر از ازدواج اين زن با مرد ديگرى ممانعت به‌عمل آورند .\r\nمسأله‌ى 697 - در طلاق هم‌چون عقد شرط است كه از روى اختيار و بدون ترس و اجبار باشد . مگر در مواردى استثنايى كه طلاق الزامى است ، كه حتى اگر هر دو همسر هم با طلاق مخالفند ، ولى ادامه‌ى زندگى براى اين دو خودآگاه و يا ناخودآگاه ، خواسته و يا ناخواسته موجب ترك حدّى از حدودى الهى گردد ، كه در اين صورت در اين‌جا طلاق واجب است .\r\nمسأله‌ى 698 - طلاق بايد در حالى باشد كه زن نه حيض باشد و نه نفاس ، و نه شوهر با او در اين حالت پاكى نزديكى كرده باشد ، و اگر در حالت حيض يا نفاس پيش از اين پاكى هم با او نزديكى كرده باشد اين عمل نيز از موانع طلاق است .\r\nمسأله‌ى 699 - تنها در سه مورد طلاق دادن زن در حال حيض و نفاس جايز است : 1 -\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nشوهر پس از ازدواج با او نزديكى نكرده باشد 2 - نزديكى كرده و بداند آبستن است 3 - به‌علت مسافرت يا زندانى بودنش و يا هر جهت ديگر ، كه اگر مسافر هم نيست ، نمىتواند چنان اطلاعى پيدا كند طلاقش درست است ، و اگر در مسافرت است و مىتواند مطلع شود طلاقش بدون اطلاع از حالت پاكى زن درست نيست ، مگر در صورتى كه در حال طهارت اتفاق افتاده باشد .\r\nو بالاخره تا ممكن است از حال زن مطلع شود نمىتواند ندانسته او را طلاق دهد ، و تنها طلاقش در حال حيض و نفاس در صورتى درست است كه هيچ وسيله‌اى براى اطلاع از حالش در دست نباشد و طلاق هم ضرورت پيدا كرده باشد ، كه اگر ضرورى نباشد بايد تا اندازه‌اى صبر كند كه مطمئن شود زن در حالت پاكى است .\r\nمسأله‌ى 700 - كسى كه به‌علت عدم اطلاع بر حال زن دچار طلاق دادن اوست چنان‌چه آغاز زمان حيض يا نفاسش را مىداند بايستى تا مدتى كه معمولًا زنان از حيض و نفاس پاك مىشوند صبر كند تا در حدود امكان مطمئن شود كه پاك است آنگاه او را طلاق دهد ، و اين‌جا هم اگر اتفاقاً در حال حيض يا نفاس بوده طلاقش درست نيست .\r\nمسأله‌ى 701 - كسى كه از اطلاع بر حال زن معذور نيست اگر نمىدانست كه زن در حال حيض يا نفاس است و طلاق داد و لكن بعداً معلوم شد كه پاك بوده طلاقش درست است ، ولى اگر بر مبناى اين‌كه زن پاك بوده طلاق داد و بعداً معلوم شد پاك نبوده طلاقش باطل است .\r\nمسأله‌ى 702 - زنى كه در سن حيض است و به‌علتى اصلى يا عارضى حيض نمىبيند بايد از هنگامى كه با او نزديكى كرده تا سه ماه صبر كند تا بتواند او را طلاق دهد ، كه طلاق در ضمن اين سه ماه هم‌چون طلاق در حال طُهرى است كه در آن طُهر هم بسترى واقع شده است .\r\nمسأله‌ى 703 - در اجراى طلاق بر خلاف نكاح صيغه‌ى لفظى شرط است كه « وَ إنْ عَزَمُوا الطَّلاقَ فَإنَّ اللَّه سَميعٌ عَليمٌ » ( سوره‌ى بقره ، آيه‌ى 227 ) « اگر تصميم طلاق گرفتيد پس\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nمحققاً خدا شنوا و داناست » دليلى است براين‌كه بايد طلاق با لفظ انجام گردد ، و الا اين‌جا « سميع » جا نداشت .\r\nمسأله‌ى 704 - در اجراى طلاق لفظ عربى شرط نيست و به‌هر زبانى كه با حفظ معناى درست طلاق انجام گردد درست است كه طلاق تنها جدا ساختن است ، با هر لفظى كه باشد .\r\nمسأله‌ى 705 - حضور دو مرد شاهد عادل از شرائط طلاق و رجوع است ، بر خلاف عقد كه هرگز شاهدى لازم ندارد ، ولى طلاق و هم‌چنين رجوع در عده‌ى رجعيه هر دو نيازمند به‌حضور دو شاهد عادلند كه « وَ أشْهِدُوا ذَوَىْ عَدْلٍ مِنْكُمْ » ( سوره‌ى طلاق ، آيه‌ى 2 ) هر دوى طلاق و رجوع را شامل است . ولى در شهادت بر رجوع كافى است كه آن را به‌دو شاهد عادل خبر دهند كه حضور عينىشان در رجوع محظور است ، مگر حضورى براى شنيدن و يا ديدن رجوعى كه مخطور ندارد .\r\nمسأله‌ى 706 - بيش از يك طلاق با يك لفظ و يك جا هرگز درست نيست ، كه اگر بگويد « انْتِ طالِقٌ ثِنْتَيْن أوْ ثَلاثَةً » تو طلاق داده شدى دومرتبه يا سه‌مرتبه ، تنها يك طلاق محسوب است ، زيرا طلاق به‌معنى گسستن عقد است ، و چگونه امكان دارد كه عقد بيش از يك مرتبه يك‌جا گسسته شود ، كه پس از هر بستنى يك بازكردن است ، و نمىتوان يك بسته را چند مرتبه و بدون هيچ گسستنى يك‌جا باز كرد ، و آيا شما مىتوانيد كاغذى را از يك نقطه يك جا چند مرتبه پاره كنيد و يا طنابى را از يك نقطه يك جا چند مرتبه قطع كنيد ؟ هرگز ! كه هر قطع كردنى يك بار بيشتر نيست و قطع دوّم نياز به‌بستنى دوباره دارد والّاچه چيزى را دوبار يا سه‌بار قطع مىكند ، قطع كرده را ؟ كه اين شدنى نيست ! و يا بسته را كه آن را نيز يك مرتبه بيشتر نمىتوان باز كرد .\r\nبنابراين طلاق دوم تا چه رسد به‌سوم در صورتى معنى و واقعيت دارد كه پس از عقد دوم و يا رجوعى كه در حكم عقد است باشد ، و هم‌چنين است طلاق سوم ، و طلاق سه‌گانه و يا دوگانه‌ى يك‌جا كه نه تنها كارى است نامشروع ، بلكه نامعقول و بر خلاف حس نيز هست ، كه چگونه مىتوان يك جا سه بار عقدى را گسست كه تنها بنيه‌ى يك بار\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nگسستن را دارد و بس ؟\r\nو بسى شگفت‌انگيز است كه برادران سنى ما چگونه به‌چنان عمل نامعقولى چهره‌ى شرعى داده‌اند كه هم بر خلاف عقل و حس است و هم بر خلاف كتاب و سنت .\r\nو [ قرآن كريم 
  ] نيز به‌اين حقيقت عقلى با افزودن جنبه‌ى ادبى تصريح دارد كه « ألطَّلاقُ مَرَّتانِ فَإمْساكٌ بِمَعْروفٍ أوْ تَسريحٌ بِإحسانٌ . . . فَإنْ طَلَّقها فَلا تَحِلُّ لَهُ مَنْ بَعْدُ حَتّى تَنْكِحَ زَوْجاً غَيْرَهُ فإنْ طَلَّقَها فَلا جُناجَ عَلَيْهِما انْ تَرَاجَعا إنْ ظَنّا أنْ يُقيما حُدوَ اللَّهِ وَ تِلْكَ حُدودُ اللَّهِ يُبَيِّنُها لِقَوْمٍ يَعْلَمُونَ » ( سوره‌ى بقره ، آيه‌ى 229 و 230 ) « طلاق دو مرتبه است و سپس يا نگه‌داشتن به‌شايستگى يا آزاد كردن به‌نيكويى . . . پس اگر بار سوم طلاقش داد بر او حلال نيست تا اين‌كه با شوهر ديگرى درآميزد ، پس اگر اين شوهر هم او را طلاق داد گناهى بر آن دو نيست كه - به‌عقد جديد - به‌كانون زناشويى جديد - بازگردند به‌شرطى كه گمان داشته باشند كه حدود و مقررات الهى را در اين بازگشت به‌زندگى زناشويى به‌پا دارند و اين‌ها حدود الهى است كه براى دانايان بيان مىفرمايد » .\r\nمسأله‌ى 707 - در محلل شرط است كه با عقد دايم و به‌نيت دوام باشد و نه به‌قصد موقت - با لفظ غير موقت - كه لحظاتى با زن تنها به‌عنوان هم‌بسترى به‌سر برد و سپس طلاقش دهد كه بر شوهر اولى حلال شود ، و در همين مورد است كه پيامبر بزرگوار صلى الله عليه و آله مىفرمايد : « لَعَنَ اللَّهُ الُمحَلِّلَ و الُمحَلَّلَ لَهُ » ، « خدا هر دوى محلِّل و كسى كه براى او محِلّل شده لعنت كند » و اين لعنت به‌همين حال است كه اگر نيت اين شوهر بعدى فرماليته‌ى هم‌بسترى با عقد ظاهراً دايم است و سپس طلاق ، چنان عقدى نه موقت است كه وقتى تعيين نشده و نه دايم است كه تصميمى بر دوامش نيست بنابراين اين عقد هم عقد نيست ، و شرط اصلى محلِّل اين است كه به‌عقد دايم با او ازدواج كند ، و دايم بودن عقد تنها در رابطه‌ى با لفظ عقد نيست كه مدت معينى در آن ياد نشده ، بلكه به‌قصد دوام زناشويى است ، گرچه بعداً به‌طلاق گرايد ، و تصميم زناشويى تنها به‌عنوان واسطه‌ى حليت بودن و سپس رها كردن ، عقد را از هر دوى دايم و موقت بودن بيرون مىكند بنابراين عمل جنسى با اين زن حرام و زنا مىشود ، و زنا هم نه تنها محلِّل نيست بلكه\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nموجب تحريم ديگرى نيز هست ، زيرا ازدواج با زن زنا داده حرام است ، و اين است مورد لعنت رسول‌اللَّه صلى الله عليه و آله و سلم نه اين‌كه به‌درستى ازدواج كند و سپس به‌عللى مشروع طلاقش دهد كه اين مورد نص قرآن است و گرنه چگونه ممكن است راهى را كه [ قرآن كريم 
  ] براى تحليل مقرر داشته ، مورد لعن و نفرين پيامبر قرآن باشد ؟\r\nمسأله‌ى 708 - از « حَتّى تَنْكِحَ زَوْجاً غَيْرَهُ » چنان فهميده مىشود كه در اين ازدواج علاوه بر عقد بايستى عمل زناشويى نيز انجام گردد ، كه نكاح كردن با شوهرى ديگر ، تنها صيغه‌ى عقد نيست ، زيرا زن يا شوهرش صيغه عقدى پس از شوهر بودنش جارى نمىكند و همين كه نكاح كند با شوهرى ديگر يعنى ازدواج شرعى كامل كه با او عمل جنسى هم انجام دهد .\r\nو اين‌كه نفرمود : « حَتّى يَنكِحَها زُوْجٌ غَيْرُهُ » « تا درآميزد با او شوهر ديگرى » و فرمود :\r\n« حتى تَنكَحَ زوجاًغَيرَه » تا آن زن با زوجى ديگر درآميزد ، اين خود براى به‌غيرت آوردن مرد است كه تا سرحد امكان دست به‌اين‌گونه طلاق‌ها نزند .\r\nمسأله‌ى 709 - اين عمل جنسى چه از مجراى تناسلى زنانه باشد ، و يا از پشت كه حرام است ، مشمول « حتى تنكح » مىباشد كه خود عمل جنسى است گرچه حرام است ، مانند همبسترىهاى حرام ديگر كه در حالت احرام ، روزه ، حيض و نفاس اصولًا ، و يا با حالت نذر ، قسم ، عهد و يا زيان‌رسانى انجام مىگيرد ، كه تمامى اين موارد مشمول « حتى تنكح » مىباشند ، گرچه حرامند .\r\nمسأله‌ى 710 - طلاق دوگونه است ، بائن و رجعى ، و بائن نيز سه‌گونه است ، طلاق بائن قطعى كه از هيچ‌يك از دو طرف قابل برگشت نيست مگر با عقد جديدى هم‌چون طلاق دختر نابالغ ، و بالغى كه با او نزديكى نكرده‌اى ، و يا نزديكى كرده‌اى ولى از سن حيض شدن گذشته كه يائسه‌اش مىنامند ، و طلاق سوم كه قابل برگشت نيست مگر بعد از اين‌كه زن شوهر جديدى اختيار كند و آن شوهر پس از هم‌بسترى او را طلاق دهد در اين صورت است كه اين زن با عقد جديد قابل برگشت مىباشد و مهم‌تر از آن طلاق نهم كه طلاق در اين‌گونه موارد بائن ، قطعى ، و غير قابل برگشت است مگر با عقد جديدى\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nبه‌جز طلاق نهم كه موجب حرمت هميشگى است .\r\nسپس بائن غيرقطعى كه به‌اصطلاح خلع و مبارات است ، كه خلعش در صورتى است كه تنها زن باعث طلاق است و نه مرد ، كه زن در خود نمىبيند كه بتواند به‌زندگى زناشويى با رعايت مقررات و حدود الهى ادامه دهد .\r\nو مبارات در صورتى است كه اين جريان در هر دو طرف جارى است ، كه هر دو از يكديگر نگرانند و ادامه‌ى چنان زندگى برايشان بسى سخت و مرگ‌بار و موجب سرپيچى هر دو از حدود و مقررات الهى است .\r\nدر [ قرآن كريم 
  ] از اين دو طلاق به‌اين‌گونه تعبير شده است كه « . . . وَ لايَحِلُّ لَكُمْ أنْ تَأخُذوا مِمّا آتَيْتُمُوهُنَّ شَيْئاً إلّا أنْ يَخافا ألّا يُقيما حُدودَ اللَّهِ فَإنْ خِفْتُمْ ألّا يُقيما حُدودَ اللَّهِ فَلا جُناحَ عَلَيْهِما فِيَما افْتَدَتْ بِه . . . » ( سوره‌ى بقره ، آيه‌ى 229 ) « براى شما حلال نيست كه باز پس گيريد چيزى را از آن‌چه به‌آن‌ها پرداخته‌ايد مگر اين‌كه هر دو بترسند - كه با ادامه‌ى اين زندگى - حدود الهى را به‌پا نمىدارند ، پس اگر ترسيديد كه طرفين حدود الهى را به‌پا نمىدارند بر آن‌ها گناهى نيست در آن‌چه زن گرفته است فديه دهد » كه براى رهانيدن خود از اسارت اين‌گونه زناشويى مرگ بار پولى بدهد ، و در نتيجه از سرپيچى از حدود الهى رها شوند و اين « يخافا » اعم است از اين‌كه هر دو در اصل از ترك حدود الهى ترسان باشند كه اين‌جا مبارات است و يا علت اصلى زن است كه در عرض آن مرد هم از اين زندگى خائف مىشود و اين‌جا جاى طلاق خلع است .\r\nو آيا مرد مىتواند در اين دو صورت بيش از مهريه‌ى زن را باز پس گيرد ؟ هرگز ! كه باز پس گرفتن اضافى از موارد مفت‌خوارى و بسى ظالمانه است ، و تنها اين « فديه » در مورد مهريه‌ى زن است‌وبس ، كه اگر اين تنها زن است كه مطالبه‌ى طلاق مىكند ، حداكثر اين دريافتن اين است كه تمامى مهريه را باز پس دهد ، و اگر هر دو در اين جريان شريكند گرفتن تمامى مهريه هم حرام است‌كه حداكثر بايد تنصيف شود ، زيرا چنان‌كه هر دو علت اين گسستن مىباشند ، هر دو نيز بايستى جور مالىاش را بكشند ، كه زن چيزى از مهريه را باز پس دهد ، و مرد هم چيزى از آن را پس نگيرد .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nولى اگر اين تنها مرد است كه خواهان طلاق است ، كه نمىتواند زندگى زناشويى را با به‌پا داشتن حدود الهى ادامه دهد ، اين‌جا پشيزى از مهريه را نمىتواند از زن بازستاند .\r\nو بالاخره در اين موارد سه‌گانه طلاق واجب است ، زيرا ادامه‌ى اين زندگى خوف آن را دارد كه يكى يا هر دو دچار ترك حدود الهى گردند ، كه ادامه‌ى زندگى زناشويى و هرگونه شركتى در هر بعدى از ابعاد زندگى در صورتى مشروع است كه موجب خلاف شرع نگردد و تنها مورد طلاق حلال هم همين سه مورد است .\r\nو بالاخره گرفتن چيزى حتى پشيزى از زن به‌هيچ‌وجه مشروع نيست مگر در دو مورد كه يكى « إلّا أنْ يَأتينَ بِفاحِشَةٍ مُبَيِّنَةٍ » كه گناهى روشن‌گر كه قابل تحمل نيست انجام دهد و يا « إلّا أنْ يَخافا ألّا يُقيما حُدودَ اللَّهِ » ( سوره‌ى نساء ، آيه‌ى 19 ) هر دو بترسند كه حدود الهى را به‌پا ندارند ، چه علت اين جريان هر دو باشند كه طلاق مبارات است ، و يا زن كه طلاق خلع است ، و اگر تنها مرد است ، كه فقط در اين مورد طلاقش رجعى است تمامى مهريه برعهده‌ى مرد است ، و نيز دراين طلاق است كه مرد مىتواند مادامى كه عدّه تمام نشده به‌زنش رجوع كند ، و اين در صورتى است كه تصميم اصلاح داشته باشد ، ولى در دو صورت اول اضافه براين وقتى مىتواند به‌زنش برگردد كه نخست زن به‌آن‌چه پرداخته برگردد و مورد قبول شوهر نيز باشد ، كه طلاق خلع يا مبارات به‌اين وسيله تبديل به‌طلاق رجعى مىشود .\r\nمسأله‌ى 711 - از جمله‌ى احكام طلاق رجعى اين است كه مرد حق ندارد اين زن را از خانه‌ى زناشويى بيرون كند و زن هم حق بيرون رفتن را ندارد ، مگر در مورد ضرورت كه مثلًا ماندن زن در خانه‌ى زناشويى موجب نابه‌سامانى و درهم ريختن زندگى باشد ، و يا ضرورتى ديگر براى بيرون رفتن هميشگى يا موقتى زن پيش آيد ، و مقصود از بيرون رفتن تنها ترك خانه زناشويى يا مكث مدتى بيشتر از نياز در بيرون بودن اين زن از خانه‌ى زناشويى است ، و نه اين‌كه احياناً براى نيازهايى كه به‌طور معمول و عادى دارد از خانه بيرون رود ، كه پيش از طلاق هم اين‌ها مشروع بوده تا چه رسد به‌بعد از طلاق كه موقعيتى سخت‌تر از گذشته برايش پيش آمده است .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nمسأله‌ى 712 - در رجوع كردن - چنان‌كه مكرراً اشاره شد - شرط است كه با تصميم اصلاح باشد كه « وَ بُعولَتُهُنَّ أحَقُّ بِرَدِّهِنَّ فى ذلكَ إنْ أرادوا إصلاحاً » ( سوره‌ى بقره ، آيه‌ى 228 ) « و شوهرانشان سزاوارترند به‌برگرداندنشان در عده‌ى رجعيه به‌شرط اين‌كه تصميم اصلاح داشته باشند » و نيز « وَ لا تُضارُّوهُنَّ لِتُضَيِّقوا عَلَيْهِنَّ » ( سوره‌ى طلاق ، آيه‌ى 6 ) « هرگز برخورد زيان‌بار با آن‌ها نداشته باشيد تا عرصه را بر آنان تنگ كنيد » .\r\nمسأله‌ى 713 - رجوع داراى دو بعد قلبى و عملى است ، كه قلبيش نيت برگشت پس از طلاق است به‌زندگى گذشته ، و عمليش انجام كارى است كه انسان با زنش انجام مىدهد كه نظر از روى شهوت و لمس كردن و بوسيدن تا چه رسد به‌كارهايى ديگر ، و اين‌جا بر خلاف عقد بايستى بر اين رجوع دو شاهد عادل بگيرد ، كه چون به‌هنگام رجوع نوعاً امكان‌پذير نيست ، بايستى پس يا پيش از رجوع به‌دو شاهد عادل رجوعش را گزارش دهد كه « وَ أشهدوا ذَوِى عدلٍ مِنْكُمْ » ( سوره‌ى طلاق ، آيه‌ى 2 ) هر دوى طلاق و رجوع را دربر دارد ، بلكه « أشْهِدُوا » به‌رجوع نزديك‌تر از طلاق است « 1 » .\r\nمسأله‌ى 714 - اگر رجوع با تصميم بر اصلاح نباشد ، و چه بدتر كه با نيت اذيت و آزار باشد هرگز موجب حليت نيست و هرگونه عمل زناشويى در اين حال انجام گردد حرام است و اگر با او به‌همين حالت همبستر شود زنا است .\r\nمسأله‌ى 715 - اگر كارى كند كه در نظر عرف به‌حساب رجوع مىآيد محكوم به‌صحت است كه بايد گفت با اين كار تصميم رجوع گرفته و نه آن‌كه خواسته است كارى حرام انجام دهد ، مگر در صورتى كه معلوم باشد قصد رجوع نداشته كه قطعاً حرام است و عمل جنسىاش زنا است ، بنابراين رجوع داراى شروط سه‌گانه‌ى نيت و عمل مناسب با رجوع و تصميم بر اصلاح است كه هر يك از اين‌ها نباشد رجوع شرعى محقق نشده است .\r\nمسأله‌ى 716 - رجوع با شرايطش كه حق مسلم شوهر است با هيچ وسيله و قراردادى\r\n\r\n\r\n","description":"","footnote":"\r\n( 1 ) - اگر بعد از تمام شدن عده مرد بگويد كه در عده رجوع كرده‌ام لازم است اثبات نمايد : مرحوم آقاى خويى و گلپايگانى\r\n","page_name":" 332 ","page_number":332},
  {"content":"\r\n\r\nاز بين نمىرود ، و اگر با گرفتن مال و يا نذر و قسم و عهدى بخواهد حق رجوع را ساقط كند هرگز اين حق ساقط نمىگردد ، زيرا حكمت حقيقيش كه « لَعَلَّ اللَّهَ يُحْدِثُ بَعْدَ ذلِكَ أمراً » ( سوره‌ى طلاق ، آيه‌ى 1 ) است ، با هيچ مصلحتى ديگر جبران‌پذير نيست ، و اين رجوع تنها حق شوهر نيست كه قابل معامله باشد ، بلكه حق زن و حُكمِ خداى تعالى نيز هست كه به‌هيچ‌وجه قابل چشم‌پوشى نمىباشد ، و اين « أحقُّ » كه ظاهرش تنها حق شوهر است با « لعلَّ اللَّهَ . . . » و « ان ارادوا اصلاحاً » كه حق هر دوى زن و مرد است مِن حيث المَجموع حكمى شرعى را نيز به‌همراه مى آورد كه اين رجوع هم حق شوهر است و هم حق زن و هم حكم الهى و به‌هيچ‌وجه قابل اسقاط نيست .\r\nمسأله‌ى 717 - اگر زن را دوبار طلاق دهد و سپس يا رجوع كند و يا عقد جديد نمايد پس از سومين‌بار طلاق ، نه حق رجوع دارد و نه حق عقد جديد ، كه طلاق سوم بائن است و جز با محلِّل صحيح نمىتواند او را عقد كند و احكام محلّل را نيز سابقاً توضيح داديم .\r\nمسأله‌ى 718 - اگر مرد نفقه‌ى زنش را آن‌گونه كه واجب است و مىتواند نپردازد ، و يا رفتارش با وى طورى باشد كه قابل تحمل نباشد كه حرجى و يا بدتر كه عسرآور است و يا بالاخره موجب سرپيچى از حدود الهى است ، در چنان مواردى در درجه‌ى اول بايد اصلاح شود ، و اگر نشد واجب است مرد او را طلاق دهد ، و اگر مرد زير بار نرفت حاكم شرع بايد به‌ولايت شرعيه او را طلاق دهد ، كه در اين صورت اين طلاق از هر نظرى هم‌چون بائن است . و مرد هم حق رجوع ندارد مگربا شرائط و عقدى جديد .\r\nمسأله‌ى 719 - اگر مرد مدتى ناپديد شد ، و هرگز از او خبرى نشد ، كه مرده است و يا زنده ، اگر تحمل چنان جريانى براى زن ناممكن : عسر ، و يا حرجى باشد حاكم شرع مىتواند به‌حكم ولايت شرعيه او را طلاق دهد ، و اين‌جا اگر احتمال حمل ندارد - هيچ عده‌اى هم ندارد كه عده‌ى طلاقش منفى و عده‌ى وفاتش هم - با شك در وفاتش - مشكوك است ، ولى اگر كم‌تر از سه حيض گذشته و احتمال حملى باشد بايد ميان دو عده‌ى - امكان حمل و تحقق حمل - جمع كند ، سپس چنان‌چه حمل يقينى شد تا وضع\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nحملش بايستى صبر كند ، و در غير اين صورت جمع ميان دو عده كافى است .\r\nمسأله‌ى 720 - تمامى مخارج زن در عده‌ى رجعيه هم‌چنان برعهده مرد است ، مگر در صورتى كه زن طورى سرپيچى از احكام الهى كند كه نگهدارى او قابل تحمل مرد مسلمان نباشد كه نه در خانه زوجيت ماندنش شايسته باشد و نه نفقه‌اش واجب است مگر در صورت ضرورت ، كه دراين صورت فقط همان نفقه عادلانه به‌عهده‌ى مرد است .\r\nمسأله‌ى 721 - در حساب شدن دو طلاق آيا كافى است كه دومرتبه به‌زنش گرچه با فاصله‌اى رجوع كند ، و بدون هم‌بستر شدن با او مجدداً طلاقش دهد ، و سپس طلاق سوم را كه جمعاً در كم‌تر از يك ماه انجام شود و در اين صورت آيا زن پس از طلاق سوم مىتواند بدون نگه‌داشتن عده ازدواج كند ؟ چنان‌كه بعضى آقايان فرموده‌اند - و با توجه به‌اين‌كه اين طلاق در مورد زنى است كه پس از رجوع با او هم‌بسترى صورت نگرفته آيا چنين طلاقى هم بائن است و هم عده ندارد ؟\r\nپاسخش اين است كه اين‌ها كلاه شرعى بعضى از كلاه‌گذاران به‌چهره‌ى شرعمداران است ، و اين‌جا بايد سه حيض از طلاق اول بگذرد تا بتواند پس از آن ازدواج كند زيرا همبستر شدنش پيش از طلاق اول مقتضى چنان عده‌اى است .\r\nوانگهى چنان رجوعى آن هم به‌اين سرعت كلاه شرعى ديگرى است زيرا شرط اصلى رجوع اين است كه با تصميم از سرگرفتن زندگى باشد و بس . مگر در صورت يقين به‌اين كه باردار نباشد كه كتاب و سنت عده‌ى طلاق را در انحصار احتمال حمل دانسته است .\r\nمسأله‌ى 722 - صيغه‌ى طلاق معمولى « أنْتِ طالِقٌ » و يا ترجمه‌ى آن است « 1 » ، و صيغه‌ى طلاق خلع « زَوْجَتى خالَعْتُها عَلى ما بَذَلَتْ فَهِىَ طالِقٌ » و يا ترجمه‌اش « 2 » و صيغه‌ى طلاق مبارات « بارَأتُ زَوْجَتى عَلى مَهْرِها » يا « عَلى مابَذَلَت‌ْفَهىَ طالق » « 3 » مىباشد .\r\n\r\n\r\n","description":"","footnote":"\r\n( 1 ) - تو طلاق يافته‌اى .\r\n( 2 ) - همسرم را بر مبناى آنچه به‌من بذل كرده از خود جدا كردم\r\n( 3 ) - با همسرم دورى دوجانبه كردم بر مبناى آنچه پرداخته\r\n","page_name":" 334 ","page_number":334},
  {"content":"\r\n\r\nمسأله‌ى 723 - عده‌ى زن منقطع و هم‌چنين امّه كه كنيز زرخريد است همانند زن دايم سه حيض و سه طهر است زيرا « المطلقات » تمامى زنان جدا شده‌ى از شوهرانشان را دربر دارد ، و مطلقات كه به‌معنى جدا شدن است سه صورت دارد 1 - طلاق رسمى كه در ازدواج دايم است و ديگر طلاق به معناى اصل جدايى كه در بخشش مدت عقد منقطع يا سر آمدن وقت آن مىباشد و كنيز هم در جدايى و طلاقش همانند زن آزاد است كه چه متعه شود و چه عقد دايم به‌هر حال عده‌اش سه حيض و سه طهر است بنابراين در سه حيض و سه طهر فرقى ميان دايم و منقطع و كنيز نيست ، زيرا اصولًا عدّه در طلاق براى احتمال حمل مىباشد و در احتمال حمل نيز هيچ‌گونه فرقى ميان زنان چه دايم و چه منقطع و چه كنيز نمىباشد . و از نظر طبى هم احتمال باردارى در ميانه‌ى همين سه حيض است . و چون عده‌ى جدايى در غير فوت كلًا از نظر احتمال حمل است و نه احترام زوجيت اين همسانى در عده‌ى زنان تقويت مىشود . و عده‌ى زن دايم - در غير موارد استثنا كه عده ندارد - سه حيض و سه طهر است ، كه پس از پاك شدن از حيض سوم از عده خارج مىشود در صورتى كه پس از طلاق مقدارى پاك بوده و سپس حيض شده كه گفته شود يك طهارت گذشته يك طهر به‌حساب مىآيد زيرا برحسب آيه « وَ الْمُطَلَّقاتُ يِتَرَبَّصْنَ بِأنْفُسِهِنَّ ثَلاثَةَ قُرُوءٍ » ( سوره‌ى بقره ، آيه‌ى 228 ) زمان اين عده را سه پاكى و سه حيض خوانده كه مقصود از قرء هر دوى پاكى و حيض است ، زيرا اگر مقصود يكى از آن‌ها بود نام ويژه‌اش را بايستى به‌ميان مىآورد كه « ثَلاثَةَ أطهارٍ » يا « ثَلاثَةَ حِيَضْ » باشد .\r\nو روى اين اصل « ثَلاثَةَ قروءٍ » بمعنى سه پاكى و سه حيض است كه بايستى اضافه بر سه حيض صدق سه پاكى هم بكند ، و كافى است در ميانه پاكىهاى پيش از حيض طلاق داده شود ، و اگر طهارت باقى مانده‌ى زمان طلاق به‌اندازه‌اى كم باشد كه نگويند يك طهارت گذشته شايسته است تتمه‌اى هم پس از حيض سوم از طهارتش هر اندازه هم كم باشد اضافه نمايد تا حساب سه طهر و سه حيض كامل گردد گرچه اين طهارت نخستين كم هم به‌حساب يك طهارت مىآيد ولى احتياط خالى از لطف نيست .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nمسأله‌ى 724 - عده‌ى وفات چه در دايم و چه در منقطع و چه كنيز در هر صورت به‌طور كلى چهار ماه و ده شب است و نه ده روز زيرا در آيه « أرْبَعَةَ أشْهُرٍ وَ عَشْراً » است و نه « عشرة » تا ده روز باشد « 1 » ، و عده‌ى زن باردار اگر شوهرش زنده است تا هنگام زاييدن و يا سقط جنين او است گرچه خون بسته‌شده و يا نطفه باشد ، و اگر شوهرش مرده است مدت بيشتر ميان عده‌ى وفات و زاييدنش را بايد مراعات كند مثلا چنان‌چه بعداز فوت شوهر يا در همان روزها يا ماه‌هاى اول وضع حمل كند از عدّه خارج نمىشود بلكه بايد تا 4 ماه و ده شب از حين وفات شوهر صبر كند و چنان‌چه بعداز فوت شوهر مثلًا يك‌ماهه يا دوماهه حامله باشد بايد تا وضع حملش صبر كند ، كه به‌اصطلاح دراين مورد بايد « ابعَدُالاجَلَين » يعنى آن عده دور تر را رعايت نمايد و اين عده از زمان وفات شوهر است ، زيرا « وَ الَّذينَ يُتَوَفَّوْنَ مِنْكُمْ وَ يَذَرُونَ أزْواجاً » ( سوره‌ى بقره ، آيه‌ى 234 ) كل زمان‌هاى پس از مرگ را - و نه اطلاع يافتن به‌مرگ را - دربر دارد بنابراين اگرزمانى متوجه شد كه شوهرش مثلًا پيش از چهار ماه و ده شب مرده چون عده فوت براى شوهر چهارماه و ده شب است اين زن عده‌اش تمام شده و هيچ عده‌اى ندارد « 2 » ، و عده‌ى طلاق زنى كه در سن حيض است ولى حيض نمىبيند سه ماه است .\r\nمسأله‌ى 725 - عده‌ى وفات از نظر قرآن و سنت مطلق است و شايد براى احترام زوجيت از طرف زن باشد كه صبرش در اين مدت محظورى هم ندارد . اگرچه براى مرد هم شايسته است ولى شايسته‌تر امكان توليد بيشتر از او است و در هر صورت مطابق نص آيه‌ى وفات اين عده براى زن كلى و همگانى است .\r\nمسأله‌ى 726 - « المطلقات » كه بايد عده داشته باشند ، به‌دليل « و لا يحل لهن » كه پنهان داشتن نطفه يا حملشان را حرام كرده « 3 » تنها زنانى هستند كه احتمال وجود\r\n\r\n\r\n","description":"","footnote":"\r\n( 1 ) - زيرا از نظر ادبيات عرب از سه تا ده ميان عدد و تميزش ، در برابر مؤنث مذكر و در برابر مذكر مؤنث است و تميز « ايام » كه مذكر است « عشرة » است و نه « عشراً »\r\n( 2 ) - مرحوم آقاى خويى شرط اطلاع را در صورتى مىدانند كه شوهر غايب يا در حكم غايب باشد\r\n( 3 ) - « هن » در « لهن » تمامى « المطّلقات » را دربر دارد و نه برخى از آنان را ، روى همين اصل اين مطلقات كه نخست عده‌ى سه قرء را دارند و سپس تا وضع حملشان تنها طلاق يافتگانى هستند كه نطفه و يا مراحلى ديگر را در رحم دارند ، كه نبايد آن را پنهان دارند و سپس براى وجود باردارى يا عدمش عده‌ى سه قرء است و سپس در صورت وجود حمل تا وضع حمل نمايند\r\n","page_name":" 336 ","page_number":336},
  {"content":"\r\n\r\nنطفه‌ى باردارى در آن‌ها هست ، كه مرحله‌ى اولش با سه قرء آزمايش مىشود ، سپس اگر باردار نيست براى احتياط باردارى همين سه قرء كافى است ، ولى اگر حملى در كار باشد ، طبق آيه‌ى « حتى يَضَعْنَ حَمْلَهُنَّ » پايان عده‌ى آن‌ها وضع حملشان مىباشد ، و اصولًا هم چنان‌كه اشاره شد عده‌ى طلاق در انحصار باردارى و يا احتمال آن است ، و نه احترام زوجيت ، زيرا اين احترام نسبت به‌زن يائسه‌اى كه مثلًا نيم قرن با شما زندگى كرده و فرزندان و نوه‌هايى هم دارد يقيناً بيشتر است ، در حالى كه عده‌ى طلاق ندارد ، ولى زن يك شبه كه پس از عمل جنسى طلاقش داده‌اى به‌احتمال حمل عده دارد ، نه به‌احترام زوجيت چنان‌چه آقايان فرموده‌اند و آيه‌ى « وَ الَّئى يَئِسْنَ مِنَ الْمحِيضِ مِنْ نِسَآئِكُمْ إنِ ارْتَبْتُمْ . . . » ( سوره‌ى طلاق ، آيه‌ى 4 ) كه براى زنان يائسه‌ى مشكوك هم عده‌اى مقرر كرده نيز براى احتمال حمل آن‌هااست ، و اگر عده‌ى طلاق براى احترام زوجيت بود هر دو همسر بايستى عده‌ى طلاق داشته باشند و نه اين‌كه زن احترام زوجيت را نگه دارد ولى مرد اين احترام را لگدمال نمايد - بلكه اين احترام زناشويى بر مردان شايسته‌تر و بيشتر است - و در حاشيه‌ى [ قرآن كريم 
  ] رواياتى هم دلالت بر اين حقيقت دارد مانند « مثلها لا تلد » مانند اين زن نمىزايد . و « انما العدة من الماء » عدة تنها از منى است ، روى اين اصل عده‌ى طلاق فقط و فقط در صورت احتمال حمل است . ولى فقيهان سنى مذهب حتى در دختر مادون تكليف و زن يائسه هم عده را واجب مىدانند ، و فقيهان شيعى هم مجرد هم‌بسترى را در غير اين دو موجب عده مىدانند . و اين هر دو فتوى بر خلاف كتاب و سنت و دليل حسى است .\r\nمسأله‌ى 727 - طلاقى كه بر مرد - با شرايطش - حرام است در عين حرمتش ، به‌وسيله‌ى آن جدايى حاصل مىگردد . كه همين هم مورد بغض الهى است كه « ابغض الحلال عنداللَّه الطلاق » و آيات مطلق طلاق اين طلاق را مانند ديگر طلاق‌ها گذرا\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمىداند ، ولى حلال بودنش مشروط به‌شروطى است كه گذشت ، مانند نشوز زن يا مرد يا هر دو كه طلاق را پس از جرياناتى مقرر كرده است .\r\nمسأله‌ى 728 - حضور سمعى يا بَصرى دو شاهد عادل به‌هنگام طلاق از شرائط صحت آن است مانند حضور از راه دور هم‌چون تلفن كه سمعى است و بصرى كه ديدن حالت طلاق است از راه دور ، البته حضور شخصى شايسته‌تر است ، و اگر بعداً اين دو شاهد يا يكى از اين دو فسقشان معلوم شد بايد طلاق دوباره تجديد شود .\r\nمسأله‌ى 729 - طلاق در صورتى رجعى است كه احتمال واقعى وجود نطفه‌ى حمل يا خود حمل وجود داشته باشد ، و اگر رحم زن يا صُلب مرد عقيم باشد كه صد در صد احتمال حملى در كار نباشد اين زن هرگز عده ندارد تا رجوع در عده‌اش معنى داشته باشد ، ولى اين صددرصد بايستى واقعى باشد كه هرگز خلافش مشاهده نگردد .\r\nمسأله‌ى 730 - در زن يائسه اگر احتمال حملى وجود داشته باشد پس از طلاقش بايد سه ماه صبر كند ، و تا مدت سه ماه مىتوان به‌او رجوع كرد ، ولى در غير يائسه اگر احتمال حملى در كار نباشد كه مثلًا مدتها با او نزديكى نكرده ، يا به‌علت بستن و يا بيرون آوردن رحمش ، يا ضايع كردن نطفه‌ى مرد امكان حاملگى نباشد ، در اين‌جا نيز عده‌اى ندارد و رجوع هم بدون عقد مجدد حرام است .\r\nمسأله‌ى 731 - اصولًا عده‌ى طلاق در جاهايى است كه احتمال حملى وجود داشته باشد و گرنه عده‌اى هم در كار نيست ، البته كافى نيست كه شما احتمال باردارى ندهيد چون احياناً ممكن است كه باردار باشد ، بلكه در جاهايى مانند موارد مذكوره بايد اطمينان شما با واقعيت صددرصد برابر باشد .\r\nمسأله‌ى 732 - در زمينه‌اى هم كه عمل جنسى با وسيله‌اى انجام شده و يا نطفه از بيرون جذب رحم شده هم‌چنان احتمال آبستنى موجود است چنان‌كه در بستن رحم و مانندش هم اتفاق افتاده كه زن باردار شده است به‌همين جهت شرط اصلى عدم عده ، باردار نبودن صد در صد و قطعى است بنابراين تا زن يقين كامل به‌عدم حمل پيدا نكرده باشد نبايد ازدواج مجدد كند و در مواردى هم كه مشكوك است حتماً بايستى عده نگه\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nدارد تا يقين حاصل نمايد ولى اگر با احتمال حمل بدون عده شوهر كرد ، سپس معلوم شد هرگز حملى در كار نبوده ، اين ازدواج درست است . و اگر معلوم شد كه حملى در كار است علاوه براين‌كه معصيت بزرگى انجام داده فوراً بايد از شوهرش جدا شود تا وضع حمل نمايد و بعد از وضع حمل چنان‌چه مايل باشد با توبه‌ى طرفين با عقد جديد با اين شوهر ازدواج نمايد .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\nغصب\r\nمسأله‌ى 733 - اگر انسان مالى يا حقى را غصب كند ، بايستى زيان‌هايى را كه در طول مدت غصب بر طرف مقابل وارد شده است جبران نمايد ، و اگر مال مورد غصب استفاده‌ى مشروعى داشت هم‌چون اصل مال در اختصاص صاحب مال است ، و اگر مالى و يا شخصى در تصرف چند نفر مورد غصب است ، چنان‌كه هر كدام به‌طور مستقل مورد غصب را در اختيار دارند ، برعهده‌ى هر يك - علىالبدل - نيز ضمانت تمامى آن مال ثابت است ، و اگر به‌طور مشترك و نه مستقل مورد غصب در اختيارشان هست اين‌جا هر يك در بخشى از مورد غصب كه به‌طور مشاع يا معين در اختيار دارند ضامن مىباشند .\r\nمسأله‌ى 734 - اگر چيزى را كه غصب كرده طورى تغيير دهد كه قيمتش كم‌تر شود بايستى به‌حالت اوليه‌اش برگرداند ، و در صورت عدم امكان بايد تفاوت قيمت را به‌صاحبش بپردازد و اگر تغييرى داده كه قيمتش را تغيير نداده فقط حق دارد از غاصب مطالبه كند كه به‌حالت اوليه‌اش برگرداند گرچه مستلزم مخارجى هم باشد كه تماماً برعهده غاصب است ، و اگر در اثر تغيير مورد غصب قيمتش زياد شده اين‌جا هم حق دارد از غاصب مطالبه كند كه به‌حالت اولش برگرداند مگر آن‌كه اين مطالبه سفيهانه باشد كه با همان حالت از او تحويل بگيرد .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nارث\r\nمسأله‌ى 735 - چنان‌كه هر مكلفى در زمان حياتش وظايف و مسئوليت‌هايى مالى در برابر كسان خود با مراتب مختلفه آن‌ها دارد خداى تعالى اين مسئوليت را به‌نام ارث با تقسيمى عادلانه براى دسته‌هاى چند گانه‌ى وارثان او پس از مرگش مقرر كرده است ، و درباره‌ى يك سوم از تمامى اموال و حقوق مالى او به‌منظور جبران نقصان‌هايى كه احياناً براى وارثان رسمى و يا غير وارثان پيش مىآيد ، بر صاحب مال واجب كرده كه آن را در صورت افزونى مال او بر نياز وارثانش به‌گونه‌اى شايسته ميان آنان بخش كند ، و اگر هم‌چنان وصيتى نكند ، شايستگان بايد به‌اندازه‌ى نياز آن را انجام دهند و چنان‌كه به‌وارثان سفارش شده است كه به‌هنگام تقسيم ميراث كسانى را كه حق ارث ندارند و در تقسيم حاضرند بى بهره نگذارند كه « وَ إذا حَضَرَ الْقِسْمَةَ أولُوا الْقُربى وَ الْيَتامى وَ الْمَساكينُ فَارْزُقُوهُمْ مِنْهُ وَ قَولُوا لَهُم قَوْلًا مَعْرُوفاً . . . » ( سوره‌ى نساء ، آيه‌ى 8 ) « و هنگامى كه خويشاوندان و يتيمان و مستمندان در قسمت ارث حاضر شدند چيزى كه درخور شأنشان و امكان شماست به‌آن‌ها بدهيد و با سخنى نيكو - و نه گزنده‌يا مِنَّتْ بار - با آن‌ها برخورد كنيد » .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nو در اين طبقات چندگانه‌ى ارث زن و شوهر كلًا در طبقه اول قرار دارند و طبقات بعدى هم با آنان - به‌ترتيب شريكند و البته ارث بردن در كل به‌استثناى مواردى است مانند اين‌كه وارث به‌ناحق مورّث را كشته ، و يا اين‌كه وارث او كافر باشد كه دراين دو صورت اين دو ارث‌بر نيستند مگر اين‌كه در فرض دوم پس از مرگ مورث حتى پس از تقسيم تركه اين وارث كافر مسلمان شود « 1 » كه هم مشمول « اولادكم » و . . . است ، و هم ارث دادن به‌او تشويقى براى او است گرچه اسلامش ظاهرى باشد . و در كل تمامى وارثان از همه‌ى اموال مورث ارث مىبرند و در خون‌بهاى ميت هم استثنايى نيست ، زيرا مشمول « ماترك » است . و اكنون مسائلى چند كه با نظر فقها احياناً اختلاف داريم .\r\nمسأله‌ى 736 - درباره‌ى ارث زن كه اصولًا نصف ارث شوهر است آيا اين درست است كه ميراث يك چهارم يا يك هشتم او را - خصوصاً هنگامى كه زنان متعددى ارث بر باشند كه از اين‌ها هم بسى كم‌تر است - اين بخش ناچيز را با استثناى تمامى متروكات اعيانى - به‌جز از بهاى خانه‌ى مسكونى و اموال منقول - كه بخش بسيار بزرگى از ميراث را نوعاً تشكيل مىدهد ، اين‌گونه كم كنيم ، مثلًا ميراث مردى كه داراى فرزند است ، دو ميليون است كه يك ميليون آن زمين و بقيه‌اش چيزهاى ديگرى است ، و چهار زن هم دارد ، اين‌جا اگر هر زنى يك سى و دوم از يك ميليون را مىبرد كه نخست يك هشتم بوده و با شركاى سه‌گانه‌ى ديگرش يك سى و دوم شده ، و با استثناى نيمى از ارث يك شصت و چهارم مىشود ، ولى در عكس قضيه مرد يك چهارم از دو ميليون هر يك از زنان چهارگانه‌اش را مىبرد ، كه در نتيجه نصفه ارث زن نسبت به‌شوهرش يك دويست و پنجاه و ششم است !\r\nو اصولًا به‌استثناى زمين به‌طور كلى اگر تنها قيمت ساختمان و چيزهاى ديگرى مورد حق ارث زن باشد ، اين خود بر خلاف نص قرآن است زيرا همان‌گونه كه\r\n\r\n\r\n","description":"","footnote":"\r\n( 1 ) - و اين‌جا دو نظر است : 1 - اين كافر در تمامى اموال شركت دارد ، چنان‌چه مفيد در ارشاد فرموده و 2 - شركت او در باقىمانده‌ى تركه است ، چنان‌چه در وسيله و تحرير و ايضاح و مسالك و روضه و مفاتيح آمده است و بالاخره ميراث مسلمان‌شده‌ى پس از مرگ مورث مورد دو اجماع منقول و محصل است ، خصوصاً پيش از قسمت تركه\r\n","page_name":" 342 ","page_number":342},
  {"content":"\r\n\r\n« ماتَرَكْنَ » ى زن براى مرد تمامى اموال مرد را دربر مىگيرد . براى زن نيز همان « ماتَرَكَ » مرد است كه مشمول كل ما ترك اوست .\r\nو اين‌جا بايد پرسيد اگر يك چهارم يا يك هشتم زن با داشتن زنان ديگر به‌حساب تعداد آنان كم‌تر مىشود ، چنان‌چه به‌حساب زمين هم تقليل مىيافت كه استثنايى بسى ظالمانه و بى اساس بود ، آيا در چنان موردى استثناى وصيت و دين كه چهار بار در اين آيه تكرار شده شايسته‌تر است ، يا استثناى زمين و ساختمان‌ها به‌جز قيمت خانه‌ى مسكونى ؟ در حالى كه وصيت و دين در آيات ديگر هم استثنا شده ، و اگر اين‌جا در آيه‌ى ارث استثنا نمىشد ابهامى هم برجاى نمىماند ، ولى استثنا كردن زمين و مانندش از حق ارث زن كه در هيچ جاى قرآن اثرى از آن نيست ، خود مبهم گذاشتن چيزى است كه اقلًا براى يك بار هم كه شده واجب بود بيان شود ، و بدون هيچ ضرورتى غير از تأكيد - وصيت و دين - در آيه شريفه چهار بار با الفاظ گوناگونش تكرار مىشود در حالى كه استثناى غير منقولات از ارث زن كه بسى سنگين است هرگز اشاره‌اى هم به آن نشده ! ! ! بنابراين همين استثنا نكردن خود دليل بسيار محكمى است براين‌كه زن از كلّ ماترك مرد ارث مىبرد .\r\nروى اين اصل « ماتَرَك » مرد نسبت به‌زنش ، هم‌چون « ماتركن » زن نسبت به‌شوهرش نصى است روشن و غير قابل استثنا ، كه اگرچه رواياتى هم درباره‌ى اين استثنا داريم چون بر خلاف اين نص قرآنى است هرگز قابل قبول نيست - زيرا پس از استثنا ، مستثنى منه درتمامى مواردش نص است - و نيز رواياتى ديگر از شيعه و سنى موافق اين نص قرآنى است و چون اصل كتاب‌اللَّه است و روايات در حاشيه و برمبناى كتاب است و چنان‌چه روايتى مخالف نصى از نصوص [ قرآن كريم 
  ] يا ظاهرى از ظواهر كتاب‌اللَّه باشد يقين داريم كه اين روايت از معصوم صادرنشده و از مجعولات منحرفين از شريعت ربّانى است و فتاواى آقايان هم در اين مسأله بسيار متفاوت و عجيب است « 1 » .\r\n\r\n\r\n","description":"","footnote":"\r\n( 1 ) - در ارث زن بين علماى شيعه نظراتى است : 1 - زن مطلقاً از زمين محروم است چنان‌كه در كتب نهايه ، مبسوط ، شرايع ، تحرير ، مختلف ، ارشاد ، تبصره ، قواعد ، ايضاح ، كنز ، مقتصر ، غاية المرام ، لمعه ، غاية المراد ، حاشيه قواعد و ارشاد ، مفاتيح ، وسيله متذكر شده‌اند .\r\nنراقى در مستند آورده است كه اين فتوا به‌شيخ طوسى و قاضى و حلبى نسبت داده شده و سيد مرتضى ، محقق در شرايع و علامه در مختلف و شهيد اول در لمعه و دروس و شهيد ثانى در مسالك و شيخ بهايى در مفاتيح آن را پذيرفته‌اند . بلكه در كتاب خلافِ شيخ طوسى نقل اجماع بر آن شده است ، گروهى هم ادعاى شهرت كرده‌اند مانند علامه در تحرير و قواعد و كتاب ايضاح و نُكَت الارشاد و حاشيه شرايع صيمرى . و اينها بود نظرات و فتاواى آقايانى كه بخاطر اصالت الروايى بودنشان و يا به‌جهت تقليد از اجماعات و شهرات و نظرات اين و آن مع الاسف گرفتار چنين بليّه نه تنها در اين باب بلكه در كل ابواب فقهيه شده‌اند « كه كل حرب بمالديهم فرحون » .\r\n2 - تنها از زمين‌هاى منازل محروم است و نه از باغات و مزارع و قيمت آلات و بناها از مساكن چنان‌كه شيخ مفيد ، ابن ادريس ، عجلى ، محقق در نافع ، يوسفى ، فاضل مقداد ، مجمع و كفايه ذكر نموده‌اند .\r\n3 - از قيمت تمامى مال الارث ارث مىبرد گرچه از عين آن محروم است چنان‌كه گروهى از فقيهان فرموده‌اند .\r\n4 - اگر از شوهرش فرزندى دارد از تمامى اموالش ارث مىبرد و گرنه يكى از نظرات فوق است چنان‌كه از اسكافى ، فقيه ، نهايه ، مبسوط ، وسيله ، شرايع ، جامع ، قواعد ، تحرير ، مختلف ، ارشاد ، تبصره ، ايضاح ، كنز ، دروس ، لمعه ، غاية المراد مختصر ، غايةالمرام صميرى ، تنقيح ، حاشيه‌ى ارشاد و نافع و قواعد شهيد ، مسالك و روضه نقل شده است .\r\n5 - هرگز از چيزى محروم نيست چنان‌كه اسكافى ، ابن جنيد ، قاضى ابن البراج و شيخ طوسى در استبصار كه حديث فضيل و ابن ابى يعفور را نقل و پذيرفته كه « هر دو همسر از كل ماترك ارث مىبرند » و عجلى و يوسفى آبى هم بر اين رأيند . و برمبناى صراحت از كتاب و سنت زن از تمامى « ماترك » مرد ارث مىبرد زيرا « وَ لَهُنَّ الرُّبُعُ مِمّا تَرَكْتُمْ . . . مِنْ بَعْدِ وَصِيَّةٍ تُوصُونَ بِها اوْ دَيْنٍ » تنها وصيت و دين را - مانند مردان - از ماترك استثنا كرده است ، كه بقيه‌ى مستثنى منه نص در كل تتمه‌ى آن است و روايات اسلامى هم اعم از شيعه و سنى چنان است ، و چند روايت شيعى هم كه بعضى از چيزهاى ديگر را استثنا كرده است هم از نظر متن داراى اشكال است و هم از نظر مخالفت با كتاب و سنت مردود است\r\n","page_name":" 343 ","page_number":343},
  {"content":"\r\n\r\nاز جمله رواياتى كه مستند فتواى بر محروم كردن زن از زمين و تمامى غير منقولات - به‌جز قيمت ساختمان - است اين است كه : « به‌امام گفتم : چرا زن از فرع ارث مىبرد و نه از اصل ، گفت : زيرا زن داخل نسب مرد - كه رابطه‌اى است اصلى - نيست ، و روى اين اصل از اصل ارث نيز سهمى ندارد »\r\nكه اين‌جا از عكس مسأله مىپرسيم پس چرا مرد هم كه داخل نسب زن نيست از هر دوى اصل و فرع ارث مىبرد ؟ در صورتى كه برمبناى اين عدم اصالت بايد هر دوى آن‌ها از ميراث اصل محروم باشند ! و اين اموال اصلى غيرمنقول در انحصار ساير وارثان\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nنسبى قرار گيرد !\r\nو از جمله روايتى كه در پاسخ پرسش گذشته مىگويد : « زيرا زن ممكن است شوهر كند و با شوهرش به‌خانه‌ى ميراثى قدم گذارد و مزاحم ساير ورثه گردد » كه بايد گفت عكس اين قضيه بايستى محروميت بيشترى را براى مرد به‌بار آورد ، زيرا از مسلمات است كه مرد زن مرده بيشتر زن مىگيرد ، و زن شوهر مرده كم‌تر شوهر مىكند ، وانگهى نيروى مرد در غصب و مزاحمت كردن از زن بيشتر است ، بنابراين مرد هم يا اصلًا نبايد از عين خانه‌ى مسكونى زن ارث ببرد ، و يا لااقل مانند زن بايد از عين آن محروم باشد .\r\nو بالاخره اين مزاحمت احتمالى در ميان همه‌ى وارثان وجود دارد كه اگر هم پىآمدى داشته باشد بايد محروميت تمامى آنان از عين اين اموال باشد و نه حتى از قيمت‌هاى آن‌ها چنان كه بعضى از آقايان زن‌ها را از كل اموال غير منزلى و ساختمانى محروم دانسته‌اند به‌جز قيمت ساختمان خانه ! ! ! بايد نسبت به‌مردان نيز همين‌طور عمل مىكردند - الكلام - الكلام . كه در اصطلاح طلبگى مىگويند « بائُكَ تَجُر و بائى لا تَجُر » ؟ ؟ ؟\r\nو بسى جاى تعجب است كه بيشتر فقهاى شيعه اين دوگونه روايت را بر خلاف نص آيه و واقعيت - چون بر خلاف فتواى عامه است كه موافق نص آيه مىباشد - به‌حساب مخالفت با عامه ترجيح داده‌اند ، در صورتى كه موافقت قرآن در جريان اختلاف روايات و فتاوى نخستين مُرَجِّح است و نه مخالفت عامه ، كه اين‌جا روايت موافق آيه را چون موافق عامه نيز هست به‌جرم اين موافقت مردود دانسته‌اند ، و آن دو روايتى كه مخالف آيه و مخالف عقل و شعور است تنها به‌حساب مخالفت با عامه ، پذيرفته‌اند ! ! !\r\nو اين فتواى عجيب سبب شده كه زنان شيعه‌اى كه شوهرانشان سنى مىباشند احياناً پيش يا پس از مرگ شوهرانشان سنى شوند ، تا برحسب فتواى سنيان از تمامى اموال شوهرانشان ارث ببرند .\r\nو اين چه فقهى است كه اين اندازه قرآن در آن اجنبى و غيرقابل اعتماد است ، و اين‌گونه رسوايىها را به‌بار مىآورد ؟ و اصولًا خلاف ماانزل‌اللَّه سخن گفتن فقاهت است يا سفاهت ؟ ؟ ؟\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nو اين‌جا جاى اين سؤال است كه پس چرا ارث زنان نصف مردان است ، و در صورتى كه زنان متعدد باشند از اين نصف هم كم‌تر و كم‌تر مىشود ؟\r\nپاسخ اين است كه با درنظر گرفتن اين‌كه مردان در تمامى موارد دهنده‌اند به‌جز كمى ، ولى زنان جز اندكى در تمامى موارد گيرنده‌اند ، همان نصفى هم كه زنان مىگيرند براى آن‌ها مالى اضافى است ، و دو برابرى كه مردان مىگيرند نوعاً كم‌تر از زنان خواهد بود و روى اين اصل مىتوان گفت ارث زنان نوعاً از مردان بيشتر است .\r\nو در مورد زنان متعدد نيز با در نظر گرفتن اين‌كه خود تعدد زنان وسيله‌اى است براى انفجار و پخش ثروت ، و مرد اگر توان مالى براى اداره‌ى چند زندگى نداشته باشد نمىتواند داراى چند زن باشد ، اگر هم مردان دو يا سه و يا چهار زن اختيار كنند طبعاً توان ماليشان بايد به‌اندازه‌ى اداره‌ى همين چند زن باشد ، كه گويى مردانى متعددند ، و بر همين اساس هم ارثشان كم‌تر از ارث يك زن معمولى نخواهد بود .\r\nمثلًا مردى كه چهار ميليون ثروت دارد و چهار زن را اداره مىكند در برابر مردى كه يك ميليون ثروت دارد و يك زن را اداره مىكند ، برحسب مُكنت بيشتر و مضاعفِ مرد اول ، زنانش هم هر يك به‌اندازه‌ى مكنت مرد دوم ارث مىبردند و يا بيشتر كه هر چند انسان ثروت داشته باشد بيش از چهار زن عقدى نمىتواند داشته باشد .\r\nو اين‌كه در نهج‌البلاغه زنان « نواقص‌الحُظْوظْ » خوانده شده‌اند ، خود نسبتى است ناروا به‌حضرت على عليه السلام ، و نسبت زشت‌ترش « نواقص‌الايمان » است كه به‌علت ترك نماز و روزه در حال حيض و نفاس اين نسبت نيز داده شده است حال آن‌كه اين ترك صوم و صلوة دراين حالات به‌حكم خودِ خداست و نقص ايمان در صورتى است كه نماز و روزه را در همين حالات هم انجام دهد و يا در غير اين حالات بدون هيچ عذرى نمازش راترك كند يا روزه‌اش را بخورد اين‌ها بىعقلى و بىايمانى است و اصولًا آيا تابع فرمان خدا بودن كم‌عقلى و ناقص‌الايمانى است ؟ ؟ ؟ عجبا ! ! و آيا مانند حضرت زينب كبرى عليها السلام ناقص‌الايمان است ، كه در اين حالات بايد نماز و روزه‌اش را ترك كند ؟ ! و يا اين نقصان از شارع مقدس است كه اين‌گونه حكم كرده ؟ ! ! !\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nو بالاخره مىبينيم كه در سهميه‌هاى زنان نسبت به‌مردان در مسأله‌ى ميراث نه تنها ستمى نشده كه به‌عكس آن‌چه گمان مىشود سهميه‌ى آنان - با توجه به‌مخارج كم‌ترشان - نسبتاً از مردان هم بيشتر است ، مگر آن‌كه ستمى مانند محروميت از ميراث زمين بر آن‌ها روا شود كه ارتباطى هم به‌حكم خدا ندارد ، در موارد استثنايى هم كه سهم الارث زنان كافى نيست برعهده‌ى مورث است كه اين كمبود را حتىالامكان از ثلثش وصيت كند ، البته در صورتى كه وصيت به‌ثلث زيانى بر ديگر وارثان وارد نكند .\r\nمسأله‌ى 737 - در عده‌ى رجعيه هم كه حق رجوع در كار است پس از مرگ شوهراين حق هرگز معنا ندارد چون رابطه‌ى زوجيت به كلى قطع شده و زمينه‌ى رجوع كلًا منتفى است . بنابراين قهراً ارثى هم در كار نيست « 1 » - زيرا عدّه براى احتمال حمل مقرر شده نه براى استمرار زوجيّت ، بله اگر حملى هم در كار باشد او نيز مانند ساير ورثه ارث براست ، اما زوجه‌اىكه تمامى حق و حقوقش تصفيه شده و فراق و جدايى تام و تمام حاصل شده و با شوهرش بيگانه شده به‌چه سبب مىتواند در عده ارث‌بر باشد ؟ بنابراين آقايانى كه فتوا داده‌اند كه زن در عدّه رجعيّه ارث‌بر است اين فتوا از ريشه باطل و خلاف اندر خلاف مىباشد .\r\nمسأله‌ى 738 - « يَوصِيكُمُ اللَّه فى أوْلادِكُمْ » ( سوره‌ى نساء ، آيه‌ى 11 ) در اختصاص ميراث پس از مرگ نيست ، بلكه جريان پس از مرگ در حاشيه‌ى اين وصيت قرار دارد ، زيرا شخص مرده تكليف و مسئوليتى ندارد كه نسبت به‌پس از مرگش راجع به‌فرزندان و كسانش سفارش شود ، و « كُمْ » خطابى به‌زندگان است و نه مردگان كه مردگان نه تكليفى دارند ، و نه مىتوانند نفى و اثباتى نسبت به‌اموالشان بكنند ، روى اين اصل « يوصيكم » وصيتى ربانى است نسبت به‌پيش از مرگ و به‌دنبالش پس از مرگ هم اين وصيت استمرار دارد كه وارثان بايد آن را رعايت كنند ، و روى اين اصل اين خود قاعده‌اى است عمومى كه اصولًا اولاد نسبت به‌اموال پدر و مادر سهم « لِلذَّكَرِ مَثْلُ حَظِّ الانْثَيْينِ » را\r\n\r\n\r\n","description":"","footnote":"\r\n( 1 ) - اين‌جا دو روايت متعارض در نفى و اثبات ارث در طلاق رجعى پيش از مراجعه‌ى به‌قرآن تساقط دارند و با مراجعه به‌قرآن روايت سلب مقدم است .\r\n","page_name":" 347 ","page_number":347},
  {"content":"\r\n\r\nدارند ، و والدين حق ندارند در زندگى خودشان هم بر خلاف اين قاعده عمل كنند ، مگر در موارد استثنايى كه مقتضاى حكمت و عدالت احياناً برابرى پسر و دختر و يا برترى دختر باشد بر پسر در جهيزيه‌ها و ساير هديه‌هاى پدر و مادر كه اين هم در حد امكان از ثلث مال است .\r\nبنابراين چنان‌كه سهم‌الارث فرزندانتان « لِلذَّكَرِ مَثْلُ حَظِّ الانْثَيْينِ » مىباشد ، اگر هم حفره‌ها و كمبودهايى نسبت به‌پسر و دخترى پيش آيد ، چنان‌كه ثلث مالتان براى جبران اين كمبودها نسبت به‌پس از مرگ مقرر شده ، همين ثلث و يا بيشتر براى زمان زندگيتان هم مقرر است ، و بالاخره يك سوم مال براى جبران كمبودهاى خودتان و فرزندانتان و ديگران چه پيش از مرگ و چه پس از مرگتان كافى است .\r\nمسأله‌ى 739 - زنازادگان هم‌چون حلال‌زادگان از پدران و مادرانشان و از ديگر خويشاوندانشان ارث مىبرند ، چنان‌كه به‌آن‌ها نيز ارث مىدهند ، زيرا « أوْلادِكُمْ » آنان رانيز مانند ديگران زير پوشش خود مىگيرد ، و « ألْوَلَدُ لِلْفِراشِ وَ لِلْعاهِرِ الْحَجَرُ » كه فرزند مال شوهر زن است و براى زناكار سنگ است ، موردش تنها جايى است كه معلوم نباشد كه اين فرزند از زنا و يا از حلال است ، ولى چنان‌چه فرزندى بوجود آمد كه معلوم است اين فرزند حرام‌زاده از كى است ، و يا اين‌كه نطفه‌ى مرد به‌وسيله‌اى حرام داخل رحم زنى ديگر شده ، اين‌جا هم مانند فرزند حلال و فرزند شبهه است كه هم ارث مىبرد و هم ارث مىدهد .\r\nو بالاخره فرزندى كه معلوم باشد پدر و مادرش كيست ، ميان او و پدر و مادرش هم ارث ثابت است ، چه فرزند شبهه باشد يا زنا و يا نطفه به‌وسيله‌ى تزريق داخل رحم زنى ديگر شده و يا هر وسيله‌ى حرام ديگر در باردارى زن . و آيا زنازاده‌اى كه احياناًبا ايمان‌تر از ديگران است ، به‌جرم پدر ملعونش كه زنا كرده بايد از ارث محروم باشد ! ؟\r\nمسأله‌ى 740 - « اولادكم » شامل نواده‌ها نيز هست كه اگر پسر نواده‌ى دخترى است همان دو برابر را و اگر دختر نواده‌ى پسرى است همان نصف پسر را ارث مىبرد . و اين خود مقتضاى عموم و اطلاق آيه‌ى « اولادكم » است كه دور و نزديك را همانند يكديگر\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nدر بردارد گرچه اين دو ، دو طبقه‌ى پياپى ارثند « 1 » . و اموالى مانند « حبوة » ( لباس‌ها ، انگشترى ، شمشير و قرآن ) كه در اختصاص پسر بزرگ دانسته شده ، بر خلاف عموم و اطلاق اين آيه است « 2 » . و هرگز استثناپذير نيست .\r\nمسأله‌ى 741 - برمبناى آيه‌ى « وَألُوا الأرْحامِ بَعْضُهُمْ أوْلى بِبَعْضٍ فى كَتابِ اللَّه » ( سوره‌ى انفال ، آيه‌ى 75 ) اگر يك دختر تنها دارى نصف تمامى مالت را به‌حساب مقرر ارثى مىبرد ، بقيه مال را هم به‌حساب نزديك‌تر بودنش مىبرد ، و ديگران را كه از او دورترند حقى در اين نصف دوم نيست ، و اگر زن يا شوهرى هم در كار باشد پس از جدا كردن سهم اينان بقيه‌ى اين نصف به‌نسبت سهم‌الارث هريك ميانشان تقسيم مىشود ، كه در صورت وحدتش - چنان‌كه اشاره شد - نصف باقيمانده هم در اختصاص دختر است كه در نتيجه كل ماترك مال اوست ، و بر خلاف فتواى اهل تسنن « عصبه » را هرگز سهمى از آن نيست .\r\nمسأله‌ى 742 - ميراث هر يك از پدر و مادر در صورت بودن فرزند 16 و در صورت نبودن فرزند اگر ميت برادران و يا خواهرانى « 3 » ندارد مادر دو برابر پدر ارث مىبرد بدين ترتيب كه 13 براى مادر ، و 16 براى پدر است .\r\nمسأله‌ى 743 - در صورتى كه وارثى از سه طبقه‌ى ارث نباشد با وجود فقط داماد يا عروس ، داماد دو برابر عروس ارث مىبرد ، و در صورتى هم كه فقط يكى از آن‌ها باشند تمامى مال را همان يك نفر ارث مىبرد زيرا آيه‌ى « اولوا الارحام » شامل آن‌ها نيز هست .\r\nمسأله‌ى 744 - با وجود خويشاوندان نزديك‌تر ، خويشاوند نزديك و دور هرگز سهمى از ارث ندارند مگر اين‌كه احياناً در مواردى ارثشان كم‌تر مىشود مانند خواهر و\r\n\r\n\r\n","description":"","footnote":"\r\n( 1 ) - چنان‌كه در نهايه و كافى و مسالك ، صدوق در مقنع و فقيه و مجمع و مجلسى در حاشيه‌ى فقيه و شيخ طوسى در تهذيب آن را به‌بعضى از فقيهان شيعه نسبت داده و بسيارى از فقيهان سنى مذهب هم موافقند\r\n( 2 ) - گرچه شهيد در مسالك آن را به‌اشهر نسبت داده كه در نتيجه مشهور موافق آيه‌اند\r\n( 3 ) - « اخوة » در آيه مربوطه تنها يك خواهر يا يك برادر نيست ، بلكه به‌مقتضاى جمع بودنش حداقّل دو برادر ، يا دو خواهر و يا يك برادر و يك خواهر را شامل مىشود\r\n","page_name":" 349 ","page_number":349},
  {"content":"\r\n\r\nبرادر پدرى و يا مادرى كه سهم خواهران و برادران پدرى يا مادرى : كم‌تر از خواهران و برادران « ابوينى » پدر و مادرى است كه خواهران و برادران ابوينى دو برابر ابى يا امّى ارث‌برند و يا مثلًا برادر پدرى يا مادرى با وجود برادر پدر و مادرى ابوينى ، سهمش نصف است ، و برادر و خواهر پدرى با برادر و خواهر مادرى با هم يكسان ارث مىبرند زيرا هر دو در خويشاوندى برابرند ، و نيز نواده‌ها با وجود پدر و مادرشان يا يكى از آنان سهمى ندارند ، و همين‌گونه در تمامى مواردى كه نزديك‌ترى وجود دارد ديگران سهمى نخواهند داشت ، و يا برمبناى نصوصى قطعى ارثشان كم‌تر است كه در برادر و خواهر ابوينى برادر دو برابر خواهر ارث مىبرد و نيز دسته‌ى دوم با آن‌كه نصف دسته‌ى اول مىبرند اين برادران و خواهران با هم برابرند . و در اين موارد احاديث مختلفه با نص آيه‌ى « الاقربون » و « اولواالارحام » مقياس شده و آن‌چه مخالف قرآن است قابل قبول نيست .\r\nمسأله‌ى 745 - روى همين اصل نزديك‌ترين نواده‌هاى ميّت با وجود فرزند ميّت ارث نمىبرند چنان‌كه عموها و عمه‌ها و دايىها و خاله‌هاى پدرى يا مادرى ميّت با وجود آن‌هايى كه پدر و مادرى هستند كم‌تر ارث مىبرند . و با وجود عموى پدرى يا مادرى پسر عموى ابوينى ارث‌بر نيست و كلًا تنها نزديك‌تران ارث‌برند و يا بيشتر ارث مىبرند .\r\nمسأله‌ى 746 - زن پس از مرگ شوهر حق دارد برحسب نص آيه‌ى « وصيةً لَازواجهم متاعاً الى الحول غير اخراج » ( سوره‌ى بقره ، آيه‌ى 240 ) تا يك سال از نظر مكان و ديگر نيازهاى معمولى به‌استثناى سهم ارثش ، نفقه خوار مجموعه‌ى ميراث شوهرش باشد ، مگر اين‌كه خودش از اين زندگى شوهر دورى گزيده و يا شوهر ديگرى اختيار كند و يا چاره‌اى ديگر براى زندگىاش برگزيند و از اين مخارج يك‌ساله اعلام بىنيازى كند و چنان‌چه تصميم بگيرد كه دراين يك سال در خانه‌اى غير از خانه شوهرش زندگى كند نفقه‌ى اين يك سال به‌هر حال در صورت درخواستش از ورثه‌ى شوهر و از اصل مالِ مورّث براى او ثابت است كه دراين صورت بايد به‌طور عادلانه و منصفانه نفقه‌ى معمولى او\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nپرداخت گردد .\r\nمسأله‌ى 747 - مال ميراثى كلًا مشمول خمس است ، چنان‌كه تمامى هدايا و صدقات مشمول خمس هستند ، بلكه اين‌ها مهم‌ترين نمونه‌ى « ما غَنِمْتُمْ مِنْ شَىْءٍ » مىباشند زيرا اكثراً مجانى به‌دست آمده‌اند .\r\nاين‌ها مواردى از اختلاف نظر ما با ساير فقيهان است و ظاهراً در بقيه مسائل ارث چندان اختلافى نداريم .\r\nمسأله‌ى 748 - در كل اين عادلانه‌ترين تقسيم ارث است از نظر قرآن ، چه در اصل قانونيش و چه در تبصره‌ى استثنايى وصيتش ، اصلى بسيار عادلانه است كه 1 - در برخى برابر است مانند خواهر و دختر يك‌جانبه‌ى پدرى يا مادرى ميت ، و مادر و پدر كسى كه فرزندى داشته باشد كه براى هر يك ، يك ششم است .\r\n2 - و ارث در برخى افراد نابرابر است مانند پسران و دختران كه پسر دو برابر دختر ، و نيز مادر دو برابر پدر است در صورتى كه ميت فرزندى ندارد ، ولى اگر با وجود فرزند خواهر و برادر ، يا برادران و يا خواهرانى داشته باشد سهم مادر برگشت به‌يك‌ششم مىكند .\r\nو اين « لِلذَّكَرِ مِثْلُ حظِّ الأنْثَيَيْنِ » تنها درباره فرزندان ، و برادران و خواهران دو جانبه و عموها و دايىها است ، ولى در ديگران مانند پدران و مادران احياناً برابرند و گاهى هم مادر كه دو برابر پدر است .\r\nكمبودهايى هم كه شايد در اين ميان باشد با تقسيم عادلانه‌ى ثلث بايد جبران شود ، چه وصيت كند كه واجب است و يا وصيت نكند كه حاكم شرع و مانندش بايد به‌مقدار حاجت افزون بر ميراث مقرر آن را ميانشان تقسيم كند .\r\nو اگر ميتى هرگز وارثى نسبى يا سببى ، دور يا نزديك ندارد ، ميراثش - در صورت عدم وصيت يا دين - كلًا مربوط به‌بيت‌المال مسلمين است و در صورتى هم كه تمامى اموالش را براى مصارفى شايسته وصيت كند اين وصيت گذرا و درست است زيرا چنان شخصى چنان‌كه در زمان حياتش مىتواند تمامى اموالش را به‌كسانى ببخشد ، براى پس از مرگش نيز چنان است كه در هر دو صورت مالش مربوط به‌خود اوست .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nوصيت\r\nمسأله‌ى 749 - « وصيت معنى عموميش سفارش ، و به‌اصطلاح شرعى خصوصيش سفارش به‌انجام كارهايى است كه براى پس از مرگ بايستى انجام گردد ، و چون حالت پس از مرگ استمرار حالت زندگى است مسئوليت‌هايى كه شخص مسلمان در زندگى نسبت به‌كسانى شايسته از نظر كمك مالى دارد حتىالامكان بايستى براى پس از مرگش زير پوشش وصيتش انجام گيرد ، كه اگر مالى بر جا گذاشت چنان‌كه در زندگيش واجباتى مالى نسبت به پدر و مادر و فرزندان و نواده‌گان و نزديكتران و نزديكان و يا شايستگان ديگر داشته بايستى در وصيتش نيز آن‌ها را نسبت به زمان پس از مرگش منظور دارد ، كه از يك سوم مالش حفره هايى را كه با سهميه‌ى ارث پر نمىشود پر كند ، و كسانى را هم كه از نظر طبقه‌ى ميراث ارث‌بر نيستند در اين وصيت منظور دارد .\r\nروى همين اصل آيه‌ى وصيت آن را تكليفى بس واجب برشمرده « 1 » كه « كُتِبَ عَلَيْكُمْ إذا حَضَرَ أحَدَكُمُ الْمَوْتُ إنْ تَرَكَ خَيْراً الْوَصِيَّةُ لِلْوالِدَيْنِ وَ الأقْرَبينَ بِالْمَعْرُوفِ حِقّاً عَلَى الْمُتَّقينَ » ( سوره‌ى بقره ، آيه‌ى 180 ) « بر شما نوشته شده هنگامى كه مرگ يكى از شما را فرا رسيد اگر خيرى ( مال و يا حق مالى افزون بر نياز وارثان ) بر جاى گذاشت براى پدر و مادر\r\n\r\n\r\n","description":"","footnote":"\r\n( 1 ) - بر خلاف بسيارى از فقيهان كه آن را مستحب مىدانند ، و گروه كمى هم موافق اين آيه و رواياتى وصيت را واجب مىدانند ، خصوصاً در زمينه‌ى كمبود سهم الارث براى بعضى از وارثان و يا محروميت بينوايانى در طبقات بعدى ارث و يا غير وارثانى نيازمند\r\n","page_name":" 352 ","page_number":352},
  {"content":"\r\n\r\nو - ساير - نزديك‌تران وصيت كند و اين خود به شايستگى حقى است برعهده‌ى پرهيزكاران » .\r\nاين‌جا طبقه‌ى اول ارث منظور شده‌اند زيرا بر طرف ساختن نياز اينان بر ديگران مقدم است ، و اگر اينان چندان نيازى ندارند و سهميه‌ى ارث برايشان كافى است نوبت به ديگران مىرسد ، و اين « خيراً » نه « مالًا » مال و يا حقى مالى است كه گنجايش وصيتى را دارد ، كه اگر وصيتى مالى نسبت به وارثان زيان بار باشد « خيراً » نيست بلكه - شراً - است كه چنان وصيتى هرگز درست نيست و باطل است بنابراين وصيتى « خيراً » است كه در جهت خير و صلاح و ضرورت زندگى وارث باشد ، كه كاستى از آن برايش زيان‌بار و شراً است .\r\nآرى ! « خير » اعم از مال است و مالى خير است كه راه‌گشا و مؤنه‌ى خير ديگرى شود و داراى گنجايش وصيت ثلث نيز باشد .\r\nسپس مىبينيم نسبت به‌ساير نزديكان كه طبقات بعدى ارثند ، و نيز ديگرانى هم كه از جمله‌ى ارث‌بران نيستند ، مقرر شده كه وارثان در حدود امكانشان چيزى به‌آنان بدهند كه « وَ إذا حَضَرَ الْقِسْمَةَ أولُوا الْقُربى وَ الْيَتامى وَ الْمَساكينُ فَارْزُقُوهُمْ مِنْهُ وَ قُولُوا لَهُمْ قَولًا مَعْرُوفاً » ( سوره‌ى نساء ، آيه‌ى 9 ) « و هنگامى كه در قسمت ميراث خويشاوندان و يتيمان و مستمندان حضور يافتند از اين ميراث به‌آن‌ها نيز روزى دهيد و به‌آنان سخنى نيكو و شايسته گوييد » .\r\nو اين‌جا آيه‌ى وصيت حدودى را مشخص نكرده ، لكن برمبناى رواياتى قطعى محدود به‌يك‌سوم اموال شده ، و اين هم با چهره‌ى آيات وصيت سازگار است ، زيرا ميراث اصل است و وصيت هم در صورت خير و صلاح فرع آن است .\r\nو در آيات ارث ( در سوره‌ى نساء ، آيات 11 و 12 ) چهاربار وصيت با دين از « ماترك » استثنا شده است ، با اين فرق كه دين تنها داراى حتميت مؤكّد است ولى وصيت اضافه بر ميراث اصلى حتميتى فرعى دارد كه در سوره‌ى نساء ، آيات 11 و 12 « مِنْ بَعْدِ وَصِيَّةٍ يُوصى بِها أوْ دَيْنٍ . . . يُوصينَ بِها أوْ دَيْنٍ . . . توصونَ بِها اودَينْ . . . يوصى بِها اودَيْن . » دراين آيات\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nشريفه وصيتى از ماترك قابل توجه قرار گرفته‌كه « خيراً » را يكى از واجبات آن دانسته است .\r\nمسأله‌ى 750 - وصيت فقط در آستانه‌ى مرگ واجب است و پيش از آن تنها مستحب است ، و آستانه‌ى مرگ هم به‌معنى آشكار شدن نشانه‌هاى مرگ است و نه تنها يقين به‌مرگ ، زيرا كسى چنان يقينى را هرگز ندارد كه در فلان ساعت مىميرد ، و چه بسا انسان تا پرتگاه مرگ مىرود و سپس به‌زندگى بر مىگردد ، و چه بسا هم كه هرگز نشانه‌اى از مرگ نيست و ناگهان فرا مىرسد ، روى اين اصل « اذا حَضَرَ أحَدَكُمُ الْمَوتُ » همان آستانه‌ى مرگ است كه نشانه‌هاى ظاهرى آن آشكار گردد گرچه يقين به‌مرگ ندارد و تنها گمان آن است .\r\nو پر روشن است كه حالت سكرات موت و احتضار هم مقصود نيست زيرا در چنان حالتى وحشت‌انگيز و هولناك هيچ‌گونه امكان وصيت و يا هر كارى عاقلانه و يا حتى امكان كارهاى عادى ديگرى در كار نيست ، كه انسان در اين حالت فقط دست به‌گريبان مرگ است وانگهى اگر حالت سكرات موت منظور بود در اين صورت « حين الموت » مىفرمود ، نه « اذا حَضَرَ أحَدَكُمُ الْمَوتُ » .\r\nمسأله‌ى 751 - وصيت در اختصاص سفارش مالى نيست ، بلكه شامل حق نيز هست كه وصيت كند فلان شخص قيم اطفالش باشد ، و چه روشن‌تر كه در انجام وصيتش وكيل باشد ، زيرا « إنْ تَرَكَ خَيْراً » هر دوى مال و حق و حال را شامل است ، يعنى همان‌گونه كه خودش مالك اموالش بود مالك حق و حقوقى هم بود ، بنابراين بايد وكيل و نماينده‌اى در مورداموال و حق و حقوقش برگزيند ، و اكنون هم كه وصيت مىكند يكى از مصلحت‌هاى مهمى كه نسبت به‌پس از مرگش مراعاتش واجب است اين است كه شخص يا اشخاص مورد اعتمادى را براى تمامى سفارش هايش ، و يا مراقبت حال و مال صغيرانش معين كند .\r\nمسأله‌ى 752 - وصيت مانند ساير قراردادها نياز به‌لفظ خاصى ندارد ، كه نوشتن يا اشاره‌ى روشن و يا عملى كه نماينده‌ى وصيت است و مانند اين‌ها - مادامى كه دلالتى\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nروشن بر وصيت داشته باشد - كافى است ، و بالاخره هر كارى با گفتار يا نوشتارى كه به آن وصيت گويند مشمول « الوصيه » است ، و از لحاظ اهميتى كه وصيت دارد لازم است به‌طورى روشن و ثابت باشد كه هرگز قابل انكار نباشد ، كه يا در حضور جمعى باشد كه گواهيشان جاى انكار نيست ، و يا اين‌كه در حضور دو شاهد عادل وصيت كند ، و يا بالاخره نوشته يا عمل و يا لفظ وصيتش را دو شاهد عادل گواهى كنند ، و يا به‌شكل ديگرى به‌گونه‌اى مسلم باشد كه جاى انكار باقى نماند .\r\nمسأله‌ى 753 - وصيت مانند هر قراردادى ديگر بايستى صريح و غير قابل تأويل باشد و در اين صورت فرقى ميان وصيت به‌اموال زياد يا كم نيست كه زيادش بايد با لفظ باشد و در كمش اشاره كافى است ! بلكه چه كم و يا زيادش به‌هر گونه‌اى كه انجام گردد بايستى صريح و غير قابل تأويل باشد .\r\nمسأله‌ى 754 - وصيت‌كننده بايستى در وصيتش رشيد و كاردان ، و عالم به‌احكام وصيّت باشد ، تاوصيتى خلاف شرع نكند ، كه وصيت ديوانه يا سفيه و يا بچه‌اى كه به‌حد رشد نرسيده درست نيست ، و بالاخره وصيتى كه عاقلانه و عادلانه و مطابق موازين شرعى و دينى باشد درست است گرچه وصيت‌كننده نابالغ باشد ، والّااين وصيت هرگز درست نيست گرچه بالغ و عاقل هم باشد زيرا قيد « بِالْمَعْرُوفِ » تنها وصيت‌هاى شايسته را در مثلث شايستگى وصيت كننده ، و مورد وصيت ، و وصى ، زير پوشش گرفته و تمامى وصيت‌هاى ناموزون را نادرست مىداند .\r\nمسأله‌ى 755 - كسى كه خودكشى كرده مانند ديگران وصيتش درست است ، كه هم او نمونه‌ى روشنى از « إذا حَضَرَ أحدكم الْموتُ » مىباشد ، و نيز چنان مجرمى نيازش به‌وصيت بيشتر است كه به‌اين وسيله با انجام وصيت از گناهش بكاهد « 1 » ، و با اين وصف صحيحه‌ى ابى ولاد كه حق وصيت را از او گرفته نقش صحيحى ندارد و مشاهده مىكنيم كه همين حديثى كه آقايان صحيحش مىنامند با عرض بر قرآن كريم چگونه\r\n\r\n\r\n","description":"","footnote":"\r\n( 1 ) - چنان‌كه بعضى از فقيهان هم فرموده‌اند ، و در روضه‌ى كافى اين مسأله را مورد اختلاف ميان فقيهان دانسته . و عده‌ى كثيرى از آقايان هم در اين‌مورد به‌خطا رفته و فتواى به‌خلاف داده‌اند .\r\n","page_name":" 355 ","page_number":355},
  {"content":"\r\n\r\nبىاعتبار ، غيرصحيح و مردود جلوه مىكند ، زيرا فرد شاخص اطلاق آيه همين شخص است و ديگران در حاشيه‌اش ، و چگونه مىتوان آيه‌اى را با چنان اطلاقى با يك و يا چند حديث اين چنينى مقيد كرد ، آن هم حديثى كه متنش اين‌گونه متزلزل و ناصحيح است گرچه سندش هم صحيح باشد « 1 » .\r\nمسأله‌ى 756 - با آشكار شدن نشانه‌هاى مرگ واجب است امانتها و ديون مردم را هرچه زودتر تحويل صاحبانش بدهد ، يا به‌آن‌ها اطلاع بدهد كه دريافت دارند ، و يا وصيت كند كه چنين و چنان امانت يا بدهى را دارد و در هر صورت ديون مسلم از اصل مال بايد پرداخت گردد .\r\nمسأله‌ى 757 - اگر زمان امانت و يا بدهيش سر رسيده كافى نيست كه درباره‌ى آن‌ها وصيت كند بلكه خودش حتىالامكان بايستى عهده‌دار پرداختش گردد .\r\nمسأله‌ى 758 - در آستانه‌ى مرگ بايستى تمامى حقوق الهى و مردمى را كه بدهكار است بررسى كرده و آن‌گونه كه بايد نسبت به‌آن‌ها عمل كند ، مثلًا خمس و زكات و\r\n\r\n\r\n","description":"","footnote":"\r\n( 1 ) - قال سمعت اباعبداللَّه عليه السلام يقول : من قتل نفسه متعمداً فهو فى نار جهنم خالد فيها ، قيل له ارايت إن كان اوصى بوصية ثم قتل نفسه متعمداً من ساعته تنفذ وصيته ؟ قال فقال ان كان اوصى قبل ان يحدث حدثاً فى نفسه من جراحه او فعل لعله يموت لم تجز وصيته ( الوسائل باب الوصايا باب 52 ج 1 ) « حضرت امام صادق عليه السلام را شنيد كه مىگفت : هر كه خود را عمداً بكشد از مخلدين در آتش جهنم است ، گفته شد آيا اگر وصيتى كند و سپس خودكشى كند وصيتش نافذ است ؟ گفت اگر پيش از خودكشى وصيتى كرده سپس خودكشى كرد شايد بميرد وصيتش نافذ و گذرا نيست ؟ »\r\nاين‌جا اگر به‌اين دليل كه او چون با خودكشى جهنمى گرديده ، وصيتش نافذ نيست ، بايد گفت هرگز اين دليل قابل قبول نيست ، زيرا در مورد فرض دوم خودكشى پس از وصيت آمده و در فرض اول نيز هر چند جهنمى باشد مسلمان است ، و اگر هم با خودكشى كافر شود مگر كافر براى مسلمان ارث نمىگذارد ، پس چرا وصيتش درباره‌ى او گذرا نباشد .\r\nمگر اين‌كه گفته شود آدمى كه خودكشى مىكند سفيهى است هم‌چون ديوانه ، و به‌همين حساب وصيتش نافذ نيست ، ولى بايد گفت گذرا نبودن چنان وصيتى در صورتى است كه وصيتى هم كه كرده ابلهانه و احمقانه بوده كه در اين صورت وصيت از هيچ كس پذيرفته نيست و اختصاص به‌اين شخص ندارد ، ولى اگر وصيتش عاقلانه بوده خصوصاً خواسته است گناه خود را تا اندازه‌ى ممكن به‌اين وسيله جبران كند چرا بايد از وصيت كردن محروم باشد كه هم به‌خودش زيان رسيده و هم به‌كسانى كه مورد وصيت شايسته قرار مىگيرند زيان برسد ، و اين بازماندگان و يا ساير شايستگان چرا بايد به‌جرم خودكشى اين شخص از منافع وصيتش محروم گردند كه « وَ لا تَزِرُ وازِرَةٌ وِزْرَ أخْرى » هيچ‌كس گناه ديگرى را به‌دوش نمىگيرد\r\n","page_name":" 356 ","page_number":356},
  {"content":"\r\n\r\nديات و كفارات و صدقات واجبه ، و حج و نماز و روزه‌ى ترك شده كه برعهده اوست ، حتىالامكان واجب است خودش انجام دهد ، و در صورت عدم امكان نسبت به‌انجام آن‌ها به‌استثناى نماز و روزه - كه وصيت‌بردار نيست - به‌شخص مورد اعتمادى وصيت كند .\r\n« مِنْ بَعْدِ وَصيَّةٍ » وصيت را كه حداكثرش ثلث مال است استثنا مىكند و « أوْ دَيْنٍ » تمامى بدهىهاى مالى به‌خالق و خلق را دربر دارد كه كلًا اين بدهىها از اصل مال مستثنى مىشوند .\r\nمسأله‌ى 759 - بر خلاف فتاواى مشهور فقيهان نماز و روزه‌ى ميت چنان‌كه وصيت كردنى نيست برعهده‌ى پسر بزرگ هم نمىباشد ، زيرا اين دو از واجبات شخصى مكلفان در حال حيات آن‌هاست و هرگز انجام آن‌ها از ناحيه ديگران مشكلى را از او حّل نمىكند ، ولى مانند حج دينى است كه اگر استطاعت مالى دارد و نه حالى بايد در همان حال حياتش نايب بگيرد ، و اگر هم نگرفت وصيت كند ، اگر هم وصيت نكرد مانند ساير ديون بايد از اصل تركه مستثنى گردد .\r\nمسأله‌ى 760 - وصى لازم است مورد اطمينان باشد و سفيه و ناهنجار و ندانم به‌كار نباشد ، و اگر در وصيت‌كننده مسلمان بودن شرط نيست در وصى اين شرط هست ، مگر آن‌كه هر دوى وصيت‌كننده و مورد وصيت غير مسلمان باشند .\r\nمسأله‌ى 761 - اگر دو يا چند وصى براى خود معين كند واجب است در انجام مورد وصيت با يكديگر مشورت و هماهنگى داشته باشند ، مگر اين‌كه هر يك را به‌طور مستقل وصى خود قرار دهد كه هر كدام مورد وصيت را عمل كردند ديگران حق مخالفت نداشته باشند . و در صورت معارضه بايد اصلح از نظر حاكم شرع مقرر گردد .\r\nمسأله‌ى 762 - چون وصيت برمبناى صلاح ديد وصيت‌كننده و هم‌چنين مصلحت مورد وصيت است ، وصيت‌كننده حق دارد از وصيت خود صرف‌نظر كند ، و يا آن را تغيير دهد مگر آن‌كه اين تبديل يا تغيير ظالمانه باشد كه « فَمَنْ خافَ مِنْ مُوصٍ جَنَفاً أوْ إثْماً فَأصْلَحَ بَيْنَهُمْ فَلا إثْمَ عَلَيْهِ إنَّ اللَّهَ غَفُورٌ رَحيمٌ » ( سوره‌ى بقره ، آيه‌ى 182 ) « پس هر كس بترسد از\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nوصيت‌كننده‌اى اعراضى از حقى و يا كارى را كه پىآمدى ناهنجار دارد - كه از خير و نيكى دور مىكند - پس اصلاح كند ميان او و مورد وصيت را بر او هرگز پىآمد ناهنجارى نيست و گناهى نكرده . . . » بلكه اين خود واجب است ، چنان‌كه بر طرف كردن ظلم كلًا در صورت امكان واجب است .\r\nو چنان‌كه تصرفات انسان در اموالش در حال زندگيش منوط و مربوط به‌مصلحت است كه تصرفات سفيهانه و ظالمانه و گنه‌كارانه‌اش نافذ و درست نيست ، وصيتى را هم كه براى ادامه‌ى وظايف شايسته‌اش نسبت به‌پس از مرگش مىكند بايستى برمبناى مصلحت و عدالت باشد كه اگر با نيازمند بودن وارثانش ثلث مالش را براى شخصى يا كارى ديگرمانند مثلًا مسجد محل يا امام‌زاده يا امثال اين‌ها وصيت كند ، كه به‌اين وسيله ورثه را در تنگى و سختى معيشتى قرار دهد چنان وصيتى هرگز گذرا و درست نيست و وصيت‌كننده نيز معصيت كار است ، و زير پوشش « جَنَفْ » يا « إثْم » بايستى اين وصيت ناديده گرفته شود .\r\nمسأله‌ى 763 - تبديل وصيتى كه با شرايطش انجام گرفته حرام است و هرگز گذرا و نافذ نيست كه « فَمَنْ بَدَّلَهُ بَعدَ ما سَمِعَهُ فَإنَّما إثْمُهُ عَلَى الَّذينُ يُبَدِّلُونِهُ » ( سوره‌ى بقره ، آيه‌ى 181 ) « پس هر كس آن را تبديل كند - پس از آن‌كه شنيدش - تنها گناهش برعهده‌ى كسانى است كه تبديلش مىكنند » آيه‌ى شريفه مربوط به‌وصيت‌هاى صحيح و شرعى است نه وصيت‌هاى جاهلانه و مغرضانه و خلاف شرع .\r\nمسأله‌ى 764 - هيچ‌گونه تبديلى در مورد وصيت مجاز نيست مگر در صورتى كه وصيت بر خلاف شرع و انصاف بوده و يا سفيهانه و يا بر خلاف مصلحت ، يا نسبت به‌ورثه‌اش زيان‌بار باشد . و اين تبديل شامل فتواها و عمل‌هاى بر خلاف مصلحت وصيت و كيفيت شايسته‌ى آن نيز هست .\r\nمسأله‌ى 765 - در وصيت هرگز قبول موردش شرط نيست ، و تنها رد وصيت است كه آن را ناچيز مىكند ، كه اگر وصييى تعيين كرد و به‌او اطلاع داد چنان‌چه آن را رد نكند گذراست ، و در صورتى كه ردش كند باطل مىشود ، ولى اگر هنگامى وصيت را رد كند\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nكه يا وصيت‌كننده مرده و يا اگر هم زنده است ديگر مجالى براى تعيين وصى ندارد ، ردش قابل قبول نيست و اصلًا حق رد كردن را ندارد ، مگراين‌كه از عهده‌ى وصيت بر نيايد كه اين‌جا حق دارد يا آن را رد كند ! و يا در صورت امكان نايبى براى خود مقرر كند . زيرا اصولًا در وصيت امكان انجامش به‌وسيله‌ى وصى شرط است كه بايد از نظر وصيت‌كننده معلوم باشد و يا دست‌كم مشكوك بوده و احتمالى عاقلانه در عدم امكان يا توان وصى در كار نباشد .\r\nمسأله‌ى 766 - اگر مالى را وصيت كرد كه به‌شخص يا اشخاصى بدهند ، چه در اين وصيت اين مال را به‌آن‌ها براى پس از مرگش تمليك كرده ، و يا وصيت كند كه تمليك كنند ، در اين‌گونه موارد تنها رد نكردن شخص و يا اشخاص مورد وصيت براى گذرا بودن اين وصيت كافى است ، ولى اگر اين بخشش را نپذيرفتند گذرا نيست و مال مورد وصيت از اصل مال‌الارث محسوب است و كَمافَرَض‌َاللَّه در طبقات ارث تقسيم مىشود .\r\nمسأله‌ى 767 - اگر در مرض موت و آستانه‌ى مرگش اقرار كند كه مقدارى مال به‌كسى بدهكار است اگر در اين اقرار متهم به‌زيان‌رسانى به‌ورثه نباشد و كسى هم او را تكذيب نكند مال مورد اقرارش از اصل تركه محسوب است ، و در غير اين صورت‌ها قابل قبول نيست خصوصاً در صورتى كه وارث نابالغى داشته باشد ، زيرا اين خود اقرارى مالى عليه صاحبان حق است و قاعده‌ى « إقْرار الْعُقَلاءِ عَلى أنْفُسِهِمْ جائزٌ » چنان موردى را در برنمىگيرد ، زيرا اقرار مالى انسان در آستانه‌ى مرگ مستقيماً اقرارى عليه وارثان اوست ، كه مال مورد اقرار هم در آستانه‌ى انتقال رسمى به‌آنان است ، ولى اگر در حال صحت كه به‌حساب آستانه‌ى مرگ نمىآيد ، اقرارى مالى كند ؛ عليه خود او بوده و در صورت عدم اتهام ، سفاهت ، جنون يا ستم ، قابل قبول است .\r\nمسأله‌ى 768 - اگر وصيت كند كه ثلث مالش ميان ورثه‌اش تقسيم شود ، در صورتى كه معلوم باشد هدفش تقسيم برابر است چنان‌چه اين برابرى عادلانه باشد وصيتش گذرا است ، و اگر اين برابرى معلوم نبود آيا اين ثلث نيز مانند بقيه‌ى اموالش همان‌گونه كه شرع‌مقدس در سهميه‌هاى ارث مقرر كرده است تقسيم مىشود ؟ ظاهراً وصيت ،\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nگرچه پىآمدى از ارث است و مانند ارث مىباشد ، ولى اگر مقصود همان سهميه‌هاى ارثى باشد ، اين وصيت تحصيل حاصل و لغو است ، پس اين تقسيم ثلث به‌گونه‌ى برابر است « 1 » كه بايد به‌طور مساوى و همسان بين كليه ورثه تقسيم گردد .\r\nمسأله‌ى 769 - اگر مورد وصيت تمامى طبقات سه‌گانه‌ى ارث باشند اين‌جا هم برحسب احتمال گذشته تقسيم برمبناى ارث است ، مگر اين‌كه معلوم باشد كه منظورش تساوى در سهام بوده است .\r\nمسأله‌ى 770 - چنان‌كه وصيت درباره‌ى بچه‌اى كه هنوز تولد نيافته درست است ، درباره حمل احتمالى نيز چنان است كه وصيت كند كه اگر زنش يا زنى ديگر باردار بود و بچه‌اش متولد شد فلان مقدار مال در اختصاص او باشد ، و در هر دو صورت اگر مورد وصيت تحقق نيافت مال مورد وصيت مانند بقيه‌ى تركه ميان ورثه تقسيم مىشود .\r\nمسأله‌ى 771 - اگر مورد وصيت مخلوطى از واجبات و مستحبات بوده و مال مزبور براى هر دو كافى نبود بايستى واجبات ماليش از اصل مال جدا شود « 2 » و مستحباتش در صورت مصلحت از ثلثش .\r\nمسأله‌ى 772 - حج واجب و ساير بدهىهاى مالى چه وصيت كند يا نكند از اصل مال محسوب مىشود زيرا « أوْ دَيْنٍ » پس از « من بعد وصية » است و حج هم از ديون است ، كه وصيت درباره‌اش نقشى - بجز اثبات آن و تأكيدش را - ندارد .\r\nمسأله‌ى 773 - « حج ميقاتى » حجى است كه به‌نيابت از وصيت كننده ، ساكنان مكه يا مدينه و اطراف آن حج را انجام مىدهند ، و « حج بلدى » ، حجى است كه شخصى از وطن و محل سكونت وصيت‌كننده نيابت حج او را قبول كند و انجام دهد ، و چون مخارج نيابت براى حج بلدى خيلى بيشتر از حج ميقاتى است و مطلق حج برعهده‌ى ميت است ، در صورتى كه وصيت به‌حج بلدى كرده باشد به‌مقدار حج ميقاتى از اصل مال وصيت‌كننده است و بقيه‌ى مخارج حج بلدى از ثلث مال او برداشت مىشود . و در\r\n\r\n\r\n","description":"","footnote":"\r\n( 1 ) - و اين فتوا مورد اجماع مطلق و بدون اختلاف است\r\n( 2 ) - مرحوم سيد ابوالحسن اصفهانى\r\n","page_name":" 360 ","page_number":360},
  {"content":"\r\n\r\nصورت كاستى ثلث ، همان حج ميقاتى كافى است ، و ميانگين مخارج بلدى و ميقاتى به‌اندازه‌ى كفايت ثلثش به‌مصرف خيراتى براى ميت مىرسد ، به‌ويژه زيارت‌هايى ديگر مانند عمره و امثال آن .\r\nمسأله‌ى 774 - حجى كه نه بلدى است و نه ميقاتى و از جايى كه به‌مكه نزديك‌تر است انجام مىشود ، خرجش ميانگين دو حج ديگر است و ميان اصل و ثلث مال تقسيم مىشود .\r\nمسأله‌ى 775 - اگر براى ثلث مالش مواردى را معين كند كه مخارجش كم‌تر از ثلث است بقيه‌ى ثلث مالِ ورثه است ، و اگر مخارجش بيشتر است در صورت موافقت ورثه و نبودن وارث نابالغ بايستى تمامى مورد وصيت انجام گيرد ، و در صورت عدم موافقت آن‌ها به‌همان اندازه‌ى ثلث اكتفا مىشود ، و اگر بعضى از ورثه موافقت كردند و بعضى مخالفت ، زياده‌ى از ثلث تنها از سهم موافق داده مىشود .\r\nمسأله‌ى 776 - اگر وصيت كند بدهيش را به‌مردم بپردازند ، و نيز بدهى حقوق‌اللَّه و بعضى مستحبات را انجام دهند ، اگر ثلث مالش براى انجام مستحباتش كافى است كه معلوم ، و اگر كافى نيست به‌مقدار كفايت انجام مىشود ، و در هر صورت بايستى بدهيش به‌مردم و حقوق‌اللَّه از اصل مال محسوب گردد ، زيرا « مِنْ بَعْدِ وَصِيَّةٍ يُوصى بها أوْ دَيْنِ » چنان‌كه وصيت را از ثلث مال مقرر داشته دين را نيز از اصل مال دانسته چه مورد وصيت هم باشد يا نباشد . .\r\nمسأله‌ى 777 - اگر كسى پس از مرگ شخصى مدعى شود فلان مبلغ از او بستانكار است ، اگر معلوم شود كه راستگو است و يا دو مرد عادل به‌نفع او گواهى دهند ، و يا قسمى بخورد و يك مرد عادل هم گواهى دهد و يا دو زن و يك مرد عادل شهادت دهند ، تمامى آن‌چه را مدعى است بايد به‌او بپردازند ، ولى اگر شهادت كامل نباشد ، كه فقط يك مرد عادل و يا به‌همراهى يك زن عادله ، شهادت دهند و علم‌آور نباشد هرگز چيزى با اين شهادت‌هاى ناقص ثابت نمىشود ، و شهادت هم تقسيم‌بردار نيست كه گفته شود اگر شهادت كم‌تر از تعداد مقرر بود به‌همان ميزان كم‌تر از مقدار مدعايش\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nثابت مىگردد . و اصولًا اين مسأله سه بعدى است : 1 - كل ورثه يا بعضى از آن‌ها به‌هر طريقى يقين مىكنند كه اين بدهى ثابت است برعهده كسى است كه اين يقين براى او حاصل است اين دين را به اندازه سهم خودش پرداخت نمايد . 2 - اگر همگى يقين دارند - دين را بين خود نسبت به‌سهام ارثى خودشان تقسيم مىكنند . 3 - اگر هيچ‌كدام يقين حاصل نكنند ، چيزى هم بر آن‌ها واجب نيست كه اصولًا ميزان و معيار اطمينان و يقين به‌دين مورّث است كه اگر اين اطمينان حاصل نشدبدهى هم ثابت نمىشود .\r\nمسأله‌ى 778 - اگر وصيت كند چيزى به‌كسى بدهند و شخص مورد وصيت پيش از رد يا قبول وصيت بميرد تا هنگامى كه وصيت‌كننده عدول نكرده و ورثه‌ى شخص مورد وصيت نيز رد نكرده‌اند اين مال در اختصاص ورثه‌ى او خواهد بود ، چون اين خود حق ميت و جزو تركه‌ى اوست ، و اگر در رد و قبولش اختلاف كردند ، هر كه قبول كرده به‌اندازه‌ى سهمش از آن حق دارد ، و ظاهراً اين‌جا هم تقسيم مساوى است ، مگر در مواردى ديگر كه سهامى گوناگون در كار است چنان‌كه گذشت .\r\nمسأله‌ى 779 - اگر وصيت كند مالى را به‌غير مسلمانى بدهند در صورتى كه ستمى بر وارثان نباشد و خود اين وصيت از نظر شرعى رجحانى داشته باشد گذراست ، مانند اين‌كه دل كافرى را به‌اسلام نزديك كند و يا آن كافر فرزند و يا خويشاوند او باشد كه در اثر محروميتش فسادى پيش آيد ، و بالاخره هر مصلحت شرعى كه مبناى چنان وصيتى باشد درست است .\r\nمسأله‌ى 780 - چون وصى نسبت به‌اموال مورد وصيت امين است مادامى كه در اين امانت خيانت نكرده بر منصب خود باقى است ، و اگر چيزى از اموال مورد وصيت بدون كوتاهى - با كاردانيش - تلف شود ضامن نيست حتى اگر در برابر انجام موارد وصيت مزدى هم برايش مقرر شده باشد ، زيرا وصى در هر صورت امين است و روى اين اصل مشمول آيه « ما عَلَى الُمحْسِنينَ مِنْ سَبيلٍ » ( سوره‌ى توبه ، آيه‌ى 99 ) مىباشد .\r\nمسأله‌ى 781 - وصى حق دارد براى انجام مورد وصيتش مزدى بگيرد كه در صورت تعيين نشدن مزد ، اجرة المثل مزد او خواهد بود ، مگر در صورتى كه مبناى وصيت\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nمجانى بوده و وصى هم پذيرفته باشد .\r\nو اگر در مورد مصلحت و گنجايش مالش وصيتى مالى نكرد و نيازهايى ضرورى - به‌ويژه نسبت به‌وارثان درجه‌ى اول و يا ديگران - در كار است بايد از ثلث مالش به‌مقدار ضرورت انجام شود ، زيرا اگر كسى واجبى مالى را ترك كند در هر حال بايد اين واجب مالى به‌دست ديگران از مالش انجام شود ، و اين‌جا « كتب عليكم » كه وصيت مالى را بر شما واجب كرده اگر شما درباره‌ى آن اهمال كنيد و يا بدون تقصير آن را ترك كنيد كه مرگى نابهنگام فرا رسد ، اين « كتب » از شما به‌ديگرى انتقال مىيابد ، كه بايد با در نظر گرفتن « خيراً » مصلحت مالى و حالى ميان نزديك‌ترين مستمندان از ثلث مال و يا كمترش تقسيم شود ، زيرا ثلث حداكثر مورد وصيت است ، كه اگر نياز غير ارثى بيشتر از مقدار ثلث بود هرگز موردى ندارد ، و در صورت نياز كم‌تر از ثلث همان كم‌تر مورد دارد ، و در كل اين‌جا همانند اين است كه بر شما پرداخت مالى به‌ديگرى واجب باشد كه شما آن را انجام نداده‌ايد ، كه از باب امر به‌معروف در آخر كار بايد ديگران از مال شما آن را بپردازند ، و اين ثلث وصيت نشده هم اين‌گونه است ، كه نخست بايد وصى آن را انجام دهد ، و و بعد از وصى ، وارثان ديگر كه شايستگى آن را دارند ، يا با صلاح ديد حاكم شرعى بايد اين وظيفه مالى انجام گردد .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nخوردنىها و آشاميدنىها\r\n\r\nحيوانات\r\nمسأله‌ى 782 - حيوان‌هاى حلال گوشت به‌دو گونه‌ى صيد كردن و كشتن يعنى ذبح شرعى كردن خوردنشان حلال مىشود ، حيوانات شكارى آن‌هايى هستند كه فراريند چه در اصل فرارى بوده‌اند و يا اهلى بوده و سپس فرارى شده باشند و اين حيوانات نيز با شكار كردن و هم با ذبح شرعى كردن حلال مىشوند ، ولى حيوانات اهلى غير فرارى ، و يا فرارى كه فعلًا در دسترس شمايند تنها با ذبح كردن حلالند و بس مگر حيوان اهلى كه فرارى و شكارى شده كه طبعاً مشمول ادله‌ى شكار مىشود . زيرا « صيد » و شكار به‌هر دو معنى شكار كردن و حيوان شكارى است كه شامل هر حيوان فرارى مىشود ، و در هر صورت حيوانى كه امكان و توان كشتنش هست بايد با شرايطش ذبح شرعى شود چه صيد و يا غير صيد ، چه فرارى و يا غير فرارى ، و صيد كردن با وسايل شكارى از راه دور فقط در انحصار حيوانات شكارى است كه در دسترس نباشند ، اما همين هازمانى كه زنده صيد شدند كه مثلًا آهويى را شما زنده گرفتيد و الآن در چنگ شماست تا زمانى كه فرار نكرده است فقط با ذبح شرعى حلال مىشود و نه با آلات صيد .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nمسأله‌ى 783 - اصولًا شكار حيوانات شكارى - به‌ويژه به‌عنوان لهو و بازى - حرام است ، مگر براى نيازى كه به‌گوشتشان هست و يا پوست و ديگر چيزهاى آن‌ها كه مورد حاجت واقعى انسان است ، و شكار تفريحى بهر صورت حرام است ، زيرا بازى كردن با جان حيوانات بدون نياز واقعى مسلماً ظلم است چنان‌كه [ قرآن كريم 
  ] اين‌گونه صيد را بلوى و ابتلايى خوانده كه در بازيش كلًا حرام است و در حرم يا هنگام احرام نيز مطلقاً صيد و شكاركردن حرام است كه اگر اينجا صيد شد خوردنش نيز حرام مىشود .\r\nمسأله‌ى 784 - آرى حلال نيز در حال احرام حرام است ، كه تو خود در هنگام احرام شكار حق شده‌اى پس چگونه آفريدگانش را شكار مىكنى ؟ به‌استثناى صيد حيوانات دريايى .\r\nمسأله‌ى 785 - شكار يا با سلاح است و يا با هر حيوان درنده‌ى شكارى « 1 » ، سلاحش بايستى برنده باشد چه آهن و چه غير آهن ، چه به‌حالت عادى برنده باشد و چه به‌علت برخورد شديد كه با حيوان دارد گرچه ساچمه يا مانند آن باشد كه اصل در شكار كردن برندگى آلت شكار است چه اين‌گونه و چه آن گونه . و هرچه سلاح برنده‌تر باشد بهتر است زيرا حيوان كم‌تر مورد اذيت قرار مىگيرد .\r\nو اكنون كه برش با وسايل اتوماتيكى - و بدون برش عادى - انجام مىگيرد همان در ذبح و نحر كافى است مانند عمليات ليزرى .\r\nبر اين مبنا شكار حيوان شكارى در صورت امكان عادى ليزرى با شكار معمولى درست نيست ، مگر در صورت عسر يا حرج حالى يا مالى .\r\nمسأله‌ى 786 - شكار با حيوان شرطش اين است كه حيوان درنده شكارى تعليم‌يافته باشد كه هم‌چون ابزارى به‌دست معلمش كار شكارش را انجام دهد ، چه سگ شكارى و چه باز يا عقاب و يا هر پرنده و يا غير پرنده‌ى شكارى كه اعم است از زمينى و هوايى و\r\n\r\n\r\n","description":"","footnote":"\r\n( 1 ) - در جواهر شرط سگ بودن حيوان شكارى را مشهورتر خوانده ، و در برابرش مشهور است كه شرط نيست . و از جمله‌ى مشهور ابوعلى است ، روايات در اين باره متعارض‌اند و آنچه موافق آيه‌ى « الجوارح » است پذيرفته است كه قول مشهور باشد\r\n","page_name":" 365 ","page_number":365},
  {"content":"\r\n\r\nدريايى ، زيرا كلًا مشمول « الجوارح » اند كه استغراقش تمامى حيوانات درنده را شامل است ، البته به‌شرط « مُكَلِّبين » كه درندگيش تعليم يافته انسانى باشند « 1 » . و شرط است كه به‌هنگام فرستادن شكار و يا لآاقل به‌هنگام شكار كردنش نام خداى تعالى را ياد كند ، و اين ياد كردن نام خداى متعال در تمامى شكارها و كشتارهاى حيوانات به‌استثناى حيوانات دريايى شرطى اساسى براى حليّت آن‌ها است .\r\nمسأله‌ى 787 - « مكلبين » كه اصلش كَلَب و درندگى است ، و نه از كلْب كه به‌معناى « سگ » است و اين كَلَب خود حالت و صفتى است براى صياد و نه وسيله‌ى شكارى صيد تا در انحصار سگ باشد ، به‌اين معنى كه به‌هنگام فرستادن « الجوارح » : درندگان ، شما بايد درندگى و كشتن انسان‌وارى راقبلًا به‌او آموخته باشيد ، كه خود ميانگينى از درندگى انسانى و حيوانى است ، حيوانيش دريدن يا كشتن و مصرف كردن ، و انسانيش كشتن شرعى است ، و اين حيوان كه در صورت امكان تنها براى تحويل دادن صيد است به‌صياد ، مگر در كشتن ضرورى - و نه خفه‌كردنش - و خوردن اندكى به‌اندازه‌ى ضرورت ، شكارى كه ميانگينى از دو درندگى است نقش « مكلبين » انسان‌ها را درباره‌ى حيوان شكارى براى صياد دارد .\r\nمسأله‌ى 788 - حيوانات حرام گوشت به‌استثناى حيوانات نجس العين - مانند سگ و خوك - با شكار كردن و سر بريدن شرعى پاك مىشوند گرچه گوشتشان حرام است ، و در تمامى كارهايى كه شرطش پاكى است مىتوان به‌كار برد مگر در نماز و احرام و كفن .\r\nمسأله‌ى 789 - از شرائط حلال بودن شكار مرده اين است كه در سر رسيدش مرده باشد ، كه اگر هنوز هم زنده است بايستى - در صورت امكان - به‌دستور شرعى كشته شود ، و يا تتمه‌ى جانش به‌اين وسيله رها گردد .\r\nمسأله‌ى 790 - از شرائط حلال بودن شكارى كه به‌وسيله‌ى حيوان شكارى كشته مىشود اين است كه يا چيزى از آن را نخورد و يا تنها به‌اندازه‌ى حاجت و ضرورت بخورد ، و بالاخره معلوم باشد براى صاحبش شكار كرده و نه براى خودش يا شركتى\r\n\r\n\r\n","description":"","footnote":"\r\n( 1 ) - چنان‌كه ابوعلى عمانى به آن فتوى داده است ( 2 : 207 )\r\n","page_name":" 366 ","page_number":366},
  {"content":"\r\n\r\nدرين ميان ، كه اگر مقدارى از آن را بخورد و عرفاً شكارش به‌حساب خودش بيايد ، و يا به‌حساب شركت سهامى ميان خودش و صاحبش باشد ، چنان شكارى حلال نيست ، ولى اگر مقدارى ناچيز بخورد كه با عنوان نيابت و تبعيت در جريان شكار منافات ندارد حلال است .\r\nمسأله‌ى 791 - كسى كه حيوان شكارى را براى شكار مىفرستد بايد معتقد به‌خداى متعال باشد چه مسلمان و چه غير مسلمان و اگر دو يا چند نفر به‌شركت حيوانى شكارى را براى شكار بفرستند كافى است كه يكى از آن‌ها شرائط شكار را داشته و انجام دهد و در نتيجه اين شكار با شرايطش حلال است .\r\nمسأله‌ى 792 - اگر معلوم نباشد كه حيوان به‌وسيله‌ى آلت شكار و يا حيوان شكارى كشته شده ، و يا به‌وسيله‌اى ديگر هم‌چون خفه‌شدن در آب يا پرت‌شدن از بلندى و مانند اين‌ها ، در چنان مواردى كه معلوم نيست مردنش فقط به‌وسيله‌ى شكار بوده يا نه حلال نيست زيرا آيه‌ى « الا ماذكيتم » يقين را در كشتن انسانى حيوان شرط مىداند .\r\nمسأله‌ى 793 - اگر هنگامى به‌حيوان صيد شده برسد كه در اثر زخم زدن حيوان شكارى و يا در اثر ضربه سلاح مرده باشد ، آن صيد هم حلال است ، ولى اگر در اثر خفگى و يا هر وسيله‌اى به‌جز آلت صيد مرده باشد حلال نيست ، و اگر هنگامى برسد كه حيوان هنوز زنده است در صورت امكان بايد او را سر ببرد ، و اگر ممكن نشد كه يا وقت كافى نبود و يا وسيله‌اى براى كشتن نداشت در هر دو صورت حلال است . مگر در صورتى كه عدم توان و امكان كشتن شرعيش در اثر سستى و كوتاهى در ذبح شرعى كردن باشد .\r\n\r\nصيد ماهى\r\nمسأله‌ى 794 - در صيد ماهى كافى است كه زنده از آب بيرون آورى و يا خودش بيرون آيد و خارج از آب جان دهد امّا فلس داشتن ماهى هرگز شرط نيست ، كه آيات « لحماً طرياً » و « احل لكم صيد البحر » مطلق است ، و روايات در اين باره با مطلق بودن\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمانند آيه ، و يا حرمت در صورت فلس نداشتن ، با رجوع دادن به‌اين دو آيه مطلقش تأييد مىشود « 1 » ، و هرگز روايتى هم كه دلالت كند بر شرط فلس داشتن نداريم بلكه روايات دسته‌ى دوم تنها بىفلس اصلى را نفى مىكند ، ولى مشكوكش محكوم به‌حليت است « 2 » .\r\nمسأله‌ى 795 - چون حلال شدن ماهى تنها بيرون شدن از آب در حال زنده بودن است بنابراين مردن و يا كشتن در بيرون آب شرطش نيست كه اگر زنده آن را ببلعى مانند ماهىهاى ريز كه براى معالجه يرقان استفاده مىشود ، و يا زنده آن را بپزى يا سرخش كنى از اين نظر حرام نيست ، گرچه از نظر اذيت كردن حيوان عقلًا كارى قبيح و شرعاً حرام است ، ولى بلعيدنش از هيچ نظرى حرام نيست .\r\nاگر ماهى در اثر صدمه‌اى خارجى « و نه بيمارى و يا صدمه‌اى داخلى مانند مريضى و يا به‌وسيله سمّ كشنده و امثال آن » در آب بميرد به‌دو دليل حلال است « 3 » ، نخست اطلاق آيات گوشت‌هاى دريايى كه مرده‌اش در اثر صدمه داخلى حرام است ، و سپس حديث « ماتَ فيما فيه حَياتُهُ » كه چون در جو زندگى بخشش مرده حرام است به‌اين معنى كه مرگش در آب كه موجب حيات اوست علتى درونى داشته ، روى اين اصل ماهىهايى كه در اثر بمب‌هاى آبى و يا وسايل ديگر صيد در آب مىميرند حلالند ، و تنهاماهى هايى حرامندكه در اثر بيمارى و يا سمّ و امثال آن بميرند ، كه حتى اگر در بيرون آب هم باشد حرامند .\r\nمسأله‌ى 796 - ميگو حكمش مانند ماهى است كه از حيوانات حلال گوشت دريايى\r\n\r\n\r\n","description":"","footnote":"\r\n( 1 ) - چنان‌كه در مستند نراقى فلس داشتن ماهى برحسب مشهور ميان علما شرط است ، و گروهى هم شرط نمىدانند مانند شيخ طوسى در كتاب تهذيب ، نهايه و استبصارش و محقق در برخى از كتاب‌هايش و در كتاب كفايه هم آن را به‌گروهى از علما نسبت داده چنان‌كه شهيد ثانى در مسالك و محقق اردبيلى با استناد به‌اخبارى صحيح فتوى داده‌اند و فيض كاشانى هم فلس داشتن را شرط نمىداند ( 184 : 2 )\r\n( 2 ) - مرحوم آقاى خمينى ( ره ) طبق اين‌گونه روايات در موردش فتوا به‌حليتش داده‌اند .\r\n( 3 ) - چنان‌كه مرحوم آقاى خويى ، گلپايگانى و آقاى منتظرى ماهى را كه در تور و يا هر وسيله‌ى ماهىگيرى مرده حلال مىدانند\r\n","page_name":" 368 ","page_number":368},
  {"content":"\r\n\r\nاست ، و ملخ چه دريايىاش و چه هوائيش حلال است كه اگر به‌وسيله‌اى گرفته شود هم‌چون ماهى حلال خواهد بود ، ولى خوردن ملخى كه هنوز نمىتواند پرواز كند به‌دليل سنت قطعى حرام است .\r\nمسأله‌ى 797 - اگر ماهى خودش از آب بيرون افتد يا عامل غير انسانى ديگرى آن را از آب بيرون اندازد و در بيرون آب جان دهد ، آيا در چنان صورتى هم حلال است ؟ زيرا روايات صيد ماهى بيرون آوردن ماهى را توسط انسان ياد كرده است و بر همين مبنا گروهى از فقها فتوا داده‌اند كه در اين صورت حلال نيست ، و از طرفى هم آيه‌ى مربوطه در رابطه با صيد ماهى به‌طور اطلاق مىفرمايد كه « احِلُّ لَكُمْ صَيْدُ الْبَحْرِ وَ طَعامُهُ مَتاعاً لَكُمْ وَ لِلسَّيّارَةٍ » ( سوره‌ى مائده ، آيه‌ى 96 ) و چون صيد به‌هر دو معناى صيد كردن و حيوانى كه فرارى و مورد صيد است مىباشد ، بنابراين معنى دوم كه شامل تمامى حيوانات حلال گوشت دريايى است ماهى مورد بحث را نيز شامل است ، روى اين اصل با اتكاى به‌اطلاق آيه ظاهراً ماهىاى كه زنده از آب بيرون افتاده و توسط موج دريا كه صيادى قهرى محسوب مىگردد صيد شده و به‌هرحال در خارج از آب هم جان داده هم‌چون ماهى صيد شده‌ى انسانى حلال است .\r\nمساله‌ى 798 - اگر بعضى از ماهىهاى صيد شده در تور صيد در آب با سمّ كشنده و امثال آن مرده باشند ، تنها به‌اندازه‌اى كه شامل بر تعداد تمامى مرده‌ها نباشد حلال است مگر مرده‌هايى كه در صدمه‌ى صيد يا هر صدمه ديگر بميرند مانند اين‌كه مثلًا بمبى در آب منفجر شود و تعدادى از ماهيان به‌سبب انفجار بميرند كه اين‌ها نيز حلالند ، و فقط مرگ در آب بدون سبب خارجى باعث حرمت است و بس . به‌استثناى ماهىهايىكه در اثر اين‌گونه انفجار است سموم و زيان‌آور باشند .\r\n\r\nاحكام كشتن حيوانات\r\nمسأله‌ى 799 - ذبح حيوانات حلال گوشت شرائطى دارد : اوّل ياد كردن نام خداى تعالى است و ديگر رو به‌قبله نهادنش ، و بريدن چهار رگ گردن زيرين گلوست چه از\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nپايين برآمدگى زير گلو باشد و چه از طرفى ديگر .\r\nمسأله‌ى 800 - در بريدن اين چهار رگ شكل مخصوصى شرط نيست ، كه چه از جلوى گلو يا پشت سر « 1 » و يا از دو پهلوى راست و چپ گلو بريده شود ، همگى اين‌ها درست است كه « إنَّما الذِّبْحُ فِى الْحُلْقُومِ » تنها ذبح در حلقوم است ، ولى از كجاى حلقوم ؟\r\nهرگز جانب مخصوصى را مشخص نكرده و مقصود از اين انحصار سلب ساير ذبح‌ها غير از حلقوم است . و « الا ماذكيتم » پايان دادن به‌جان حيوان را به‌گونه‌اى مطلق بيان كرده و تقييد مسلمش با سنت قطعيه بريدن گلوست و بس .\r\nمسأله‌ى 801 - در بريدن اين چهار رگ شرط نيست كه يك نفر و يا يك‌جا ببرند ، بلكه اگر چند نفر مشتركاً اين چهار رگ را ببرند كافى است ، كه تنها بريدن چهار رگ با ياد خدا رو به‌قبله كافى است و ديگر هيچ . لكن براى راحت جاندادن حيوان كه اذيت كمترى را تحمّل كند بهترين ذبح همين ذبح مرسوم است كه در آن رعايت رحم و انصاف نيز منظور گرديده .\r\nمسأله‌ى 802 - كشنده‌ى حيوان شرط نيست كه مسلمان باشد « 2 » ، بلكه همين اندازه كه موحد باشد و بدانيم اين شرائط را انجام داده كافى است ، بنابراين كشته‌ى يهودى و نصرانى تا چه رسد به‌مسلمان منحرف ، با انجام شرائط كشتن حلال ذبحشان است ، و « وَ ما لَكُمْ ألا تَأكُلُوا مِمّا ذُكِرَ اسْمُ اللَّهِ عَلَيْهِ » ( سوره‌ى انعام ، آيه‌ى 119 ) كه « چرا از آن‌چه نام خدا بر آن ياد شده است نمىخوريد » سرزنشى است درباره‌ى مشركانى كه از اين گوشت‌ها نمىخوردند ، و نيز مسلمانانى كه از كشته‌ى غيرمسلمانانى كه نام خدا را به‌هنگام كشتن حيوان برده‌اند خوددارى مىكردند و آيه‌ى مائده كه « وَ طَعامُ الَّذينَ أوتُوا الْكِتابَ حِلٌّ لَكُمْ » ( سوره‌ى مائده ، آيه‌ى 5 ) « طعام و غذاى اهل كتاب براى شما حلال است » تمامى غذاهاى حلال اهل كتاب را بر ما حلال كرده كه از جمله‌ى آن‌ها حيوانات حلال گوشت\r\n\r\n\r\n","description":"","footnote":"\r\n( 1 ) - نراقى در مستند گفته كه كشتن از پشت گردن مانعى ندارد زيرا هيچ دليل معتبرى بر حرمتش وجود ندارد\r\n( 2 ) - چنان‌كه شيخ صدوق ( 1 : 258 ) و هم‌چنين شهيد ثانى در شرح لمعه و صاحب رياض هم مسلمان بودن را شرط نمىدانند . روايات هم در اين‌باره مختلف است و موافق قرآن - كه عدم شرط اسلام مىباشد - پذيرفته است\r\n","page_name":" 370 ","page_number":370},
  {"content":"\r\n\r\nاست ، مگر در صورتى كه عمداً نام خدا را به‌هنگام كشتن آن‌ها نبرده باشند كه به‌حكم « وَ لاتأكُلُوا مِمّا لَمْ يُذْكَرِ اسْمُ اللَّهِ عَلَيْهِ وَ إنَّهُ لَفِسقٌ » ( سوره‌ى انعام ، آيه‌ى 121 ) « و نخوريد از آن‌چه نام خدا بر آن ياد نشده كه محققاً فسق است » كه هم نام خدا را نبردن ، و هم خوردن از آن‌چه بدون ياد كردن نام خدا كشته شده ، هر دو فسق است . و نيز در صورتى كه عمداً رو به‌قبله نكشته و يا رگ‌هاى مربوطه را چه عمداً و چه سهواً نبريده باشد حرام است . بنابراين ذبيحهءاهل كتاب به‌طور مطلق حرام نيست بلكه به‌علت اين‌كه شرائط ذبح را رعايت نميكنند حرام و ميته است .\r\nو در بيش از چهل روايت اين جمله مكرر است كه « إنَّما هُوَ الإسْمُ وَ لا يُؤمَنُ عَلَيهِ إلّا مُسْلِمٌ » تنها مهم ياد كردن نام خداست و به‌جز مسلمان در اين‌جا مورد اطمينان نيست ، كه اگر كافر در برابر ما ذبح شرعى كرد - و يا ذبح شرعيش به‌هر وسيله‌اى مسلم شد - اين عدم اطمينان نيز بر طرف شده و ديگر ايرادى در كار نيست .\r\nمسأله‌ى 803 - در ياد كردن نام خداى متعال تنها نيت و خاطره كافى نيست ، بلكه واجب است يكى از نام‌هاى خدا را به‌هر زبان ياد كند كه « للَّه » و يا مفصل‌تر ، به‌دليل « ذكر اسم اللَّه » « ياد كردن بسم‌اللَّه » است و اگر تلفظ امكان ندارد تنها اشاره كافى است ، و شرط است كه اين ياد نام خدا كاشفى از ياد كردن درونى باشد ، و روى اين اصل كسى كه اصولًا منكر خداست اگر صدبار هم نام خدا را ياد كند كافى نيست ، ولى مشرك كه طبعاً خدا را قبول دارد ، كه خداى خدايان است - تا چه رسد به‌اهل كتاب - اين‌ها اگر نام خدا را ياد كنند با انجام شرائط ديگر كافى است .\r\nمسأله‌ى 804 - اگر كشتن حيوان حلال گوشت با شركت چند نفر باشد كه يكى رو به‌قبله‌اش كند و دومى نام خدا را ياد كند و سومى رگ‌هاى چهارگانه‌اش را ببرد ، در صورتى كه كشندگان حيوان معتقد به‌خدا باشند ظاهراً كافى است ، زيرا غرض - گرچه با شركت چند نفر - انجام شده ، در جمع شرائط ذبح شرعى نيز محقق شده است .\r\nمسأله‌ى 805 - در كشتن حيوان كافى است كه تتمه‌اى از زندگيش باقى مانده باشد كه « إلّاما ذَكَّيْتُمْ » هم اصولًا در همين زمينه است كه اگر حيوانى را به‌غير وسيله‌ى شرعى\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nزخمى كنند و يا به‌هر وسيله‌اى در شرف مردن باشد ، اگر شما در آستانه‌ى مرگش فرارسى و تتمه‌ى جانش را به‌وسيله‌اى شرعى بگيرى اين خود تذكيه و مورد آيه‌ى تذكيه است زيرا « الا ماذكيتم » پس از عواملى كشنده ياد شده كه اگر با كشتن شرعى شما ، تتمه‌ى جانش گرفته شود حلال است و علامت زنده بودنش هم اين است كه چشمى بر هم زند و يا دمى يا پايى بجنباند ، و اگر هم چنان نكرد در صورتى كه شما تتمه‌ى جانش را گرفته‌اى اين خود تذكيه است كه به‌معنى فرارسيدن آستانه مرگ حيوان است ، و بالاخره اين تتمه‌ى جان اگر به‌وسيله‌ى كار شما بيرون رفت خود تذكيه است ، ولى اگر اين كشتن شما اثر اضافه‌اى نداشت تذكيه هم كه تتمه‌ى جان را گرفتن است انجام نشده و گوشتش حرام است .\r\nو « تم » در « ذكيتم » گرچه خطاب به‌مسلمانان است ، ولى هرگز ويژگى كشتن حيوان را به‌مسلمان نمىرساند ، زيرا نخست كشته‌ى هر مسلمانى براى ساير مسلمانان كه اين حيوان را نكشته‌اند بىشك حلال است ، زيرا اكثريت مطلق‌اند در ثانى اين مسلمان است كه برمبناى اسلام كشتنش نيز اسلامى است ، و اگر به‌جاى « ذكيتم » « ذُكِّىَ » بود شرائط اسلامى هم در كار نبود بنابراين ما از « تُم » در « ذَكَيْتُم » كه خطاب به‌مسلمين است فقط شروط اسلامى ذبح را استفاده مىكنيم و نه مسلمانى ذبح كننده را كه اگر فردى مسيحى يا هر دين غيرالحادى ديگر حيوانى را رو به‌قبله ، و با بسم‌اللَّه درست سرش را ببرد اين حيوان حلال است و هيچ دليلى بر حرمتش نيست .\r\nمسأله‌ى 806 - اگر بعضى از چهار رگ معروف حيوان به‌غير وجه شرعى بريده يا قطع شود چنان‌چه حيوان هنوز زنده است بريدن بقيه‌ى رگ‌ها براى تذكيه كافى است ، بلكه اين خود تذكيه است .\r\nمسأله‌ى 807 - سر حيوان را بايد با وسيله برنده‌اى بريد ، كه اگر برش نداشته باشد و با ضربت شديد كلًا قطع شود ظاهراً اين كار حرام است زيرا باعث اذيّت و آزار حيوان است ولى اگر شرائط ديگرش مانند رو به‌قبله بودن و - بسم‌اللَّه گفتن - رعايت شده باشد گوشتش حلال مىباشد .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nمسأله‌ى 808 - براى رو به‌قبله بودن كافى است سر و جلوى بدن حيوان رو به‌قبله باشد چه به‌حالت خوابيده و چه به‌حالتى ديگر كه ايستاده و يا پهلوى راست يا چپ و يا سرپا و يا هر گونه‌اى ديگر كه تنها رو به‌قبله بودنش شرط است و ديگر هيچ .\r\nمسأله‌ى 809 - رو به‌قبله كردن و بردن نام خداى تعالى بايستى به‌نيت كشتن حيوان باشد ، كه در غير اين صورت ظاهراً كافى نيست . و در صورت فراموشى اين دوشرط يا يكى از اين دو شرط اگر رگ‌هاى چهارگانه بريده شود حلال است امادر صورت ضرورت هرگونه كشتن ممكن كافى است .\r\nمسأله‌ى 810 - يكى از علامات اين‌كه مرگ حيوان در اثر كار شما است اين است كه به‌اندازه‌ى كافى خون بيرون آيد ، و در اين صورت خون‌هاى باقيمانده‌ى در بدن حيوان هم پاك است و هم حلال ، زيرا « أوْ دَماً مَسْفُوحاً » تنها خون ريخته را حرام دانسته و بس و نه مطلق خون حيوان را .\r\nدر آياتى ديگر هم كه پس از اين آيه نازل گشته « الدم » كه در ظاهر تمامى خون‌ها را حرام كرده ، الف و لامش عهد ذكرى ، و اشاره به‌همان « دماً مسفوحاً » است ، زيرا « لااجد » : نمىيابم ، تنها خون ريخته‌ى حيوان را پس از كشتن شرعيش حرام كرده ، « ما وجدت » نيست كه تنها حكم گذشته را تا زمان نزول اين آيه بيان كند ، بلكه « لا اجد » حال و استقبال را افزون بر گذشته دربر دارد ، وانگهى نسخ نيازمند به‌دليلى قطعى است ، و احتمال شايسته‌ى اشاره‌اى الف و لام - در كلمه‌ى « الدم » به « دماً مسفوحاً » اين نسخ را - دست‌كم - از قاطعيت مىاندازد .\r\nمسأله‌ى 811 - در كشتن شتر شرط است به‌وسيله‌اى برنده گلوگاه شتر را سوراخ كنند كه در اصطلاح نَحْر ناميده شده است ، كه اگر به‌جاى آن چهار رگش را ببرند كافى نيست چنان‌كه اگر حيوانات حلال گوشت ديگر را مانند شتر بكشند كافى نيست ، ولى اگر در هر يك به‌عكس عمل شد مادامى كه حيوان زنده است مىتوان وظيفه‌ى اختصاصى كشتن او را انجام داد كه در نتيجه تذكيه است و حلال مىشود .\r\nمسأله‌ى 812 - اگر حيوانى اهلى سركش شود و يا در چاه يا جايى ديگر بيفتد كه\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nامكان سر بريدنش نباشد مىتوان به‌هر وسيله‌ى برنده‌اى او را كشت و حلال است كه تمامى شرائط ذبح به‌استثناى ذكر اسم‌اللَّه در اين صورت ساقط است و در اين صورت محكوم به‌حكم صيد است .\r\nمسأله‌ى 813 - اگر حيوانى در شكم مادرش به‌وسيله‌ى كشتن و يا صيد كردن مادرش بميرد به‌شرطى كه خلقتش به‌حد كمال رسيده باشد حلال است ، و در غير اين دو صورت حلال نيست .\r\nمسأله‌ى 814 - گوشت و ساير اجزاى خوردنى حيوان كه از بازار مسلمين خريدارى شود بدون حاجت به‌پرسش محكوم به‌طهارت و حلال بودن است ، و اگر بازارى مشترك ميان مسلمان‌ها و كفار باشد و شما از دست مجهول‌الحالى چيزى خريديد محكوم به‌پاكى و حلال بودن نيست ، ولى اگر از دست مسلمان گرفتيد چه در بازار مشترك و يا از بازار غير مسلمان‌ها باشد اين‌جا هم محكوم به‌طهارت و حلال بودن است ، مگر آن‌كه بدانى اين گوشت قبلًا دست كافر بوده و اين مسلمان هم لاابالى است كه مقيد به‌بررسى حلال و حرام نيست .\r\n\r\nحيوانات حلال گوشت اعم از پرنده و چرنده\r\nمسأله‌ى 815 - تمامى حيوانات اهلى و وحشى كه درنده نباشند حلال گوشت مىباشند ، و كليه‌ى درندگان چه اهلى و چه وحشى حرام گوشتند ، و درنده حيوانى است كه داراى دندان و چنگالى باشد كه وسيله‌ى درندگى است ، و روى اين اصل گوشت خرگوش حلال است زيرا درنده نيست و دو روايت متعارض در حرمت و حليتش نقشى براى حرمتش ندارد ، كه روايت حليت با قاعده‌ى حليت حيوانات غير درنده برمبناى عمومات و اطلاقات قرآن در حلال بودن انعام موافق است ، و يا دست‌كم هر دو با معارضه ساقط شده و در نتيجه حرام بودنش ثابت نيست ، بلكه در هر صورت به‌حساب حلال بودن « انعام » حلال است علاوه بر اين‌كه خرگوش علف‌خوار نيز هست\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nكه نه درنده است و نه گوشت‌خوار .\r\nو روى همين مبنا گوشت پرستو و هُدهُد و مانند اين‌ها از پرندگان غير درنده نيز حلال است ، ولى مانند باز و عقاب حرام است ، و درباره‌ى كلاغ روايات ، متعارض است ، و درندگى بعضى از حيوانات حلال گوشت مثل درندگى بعضى از خروس‌ها و مرغ‌ها آن‌ها را از « انعام » بودن برون نمىكند . وانگهى در برابر « انعام » درندگان انسانند كه زخم‌زننده‌ى انسان و يا درنده‌ى حيواناتى كوچكتر مانند جوجه‌ها از انعام بيرون نيستند . و در هر صورت صدق « انعام » - گرچه با احتمال قويش - كافى است كه براى انسان نعمتى است گرچه احياناً زخمى هم بر انسان وارد كند ، و يا او را بيازارد مانند خروس كه گاهى به‌صاحبش هم حمله مىكند و يا گاو كه احياناً با شاخ و لگدش انسانى را از پاى درمىآورد و نيز گوسفندان قوى مثل قوچ و امثال آن‌ها .\r\nمسأله‌ى 816 - چيزهايى كه از حيوانات حلال گوشت حرام است تنها خون ريخته شده‌ى پس از ذبح و يا هر وسيله‌ى ديگر و اجزاى پليد حيوان است « 1 » زيرا در آيه‌ى مربوطه تنها همين خون ريخته تحريم شده ، كه همين حرام انحصارى از اجزاى حيوان حلال گوشت است ، و خبائث هم كه در آياتى ديگر حرامند و در اختصاص خبائث غير حيوانى نيست دراين‌جا به‌ضميمه‌ى خون حرام مىگردند .\r\nو اين سخن كه آيه‌ى مربوطه تنها درباره‌ى خود حيوانات حرام گوشت مانند خوك در اصل ، و مرده‌ى حلال گوشت در فرع است و درباره‌ى اجزايى از حلال گوشت نيست ، بر خلاف « دماً مسفوحاً » است كه از اجزاى حيوان است ، و براين اساس « لااجد » كه نص است در حرمت انحصارى خون از اجزاى اين حيوان ، و حرمت خبائث هم برحسب آيات مربوطه‌اش ثابت است .\r\n\r\n\r\n","description":"","footnote":"\r\n( 1 ) - مثلًا طحال يا سپرز كه از محرمات شمرده شده از نظر بعضى از فقها مانند اسكافى مرجوح است و درباره‌ى مثانه كه جايگاه بول است و نخاع كه سفيدى ستون فقرات است و غده‌ها و مرارة كه جايگاه صفرا است و مشيمة كه بچه‌دان است بنابر اشْهَر حرامند و ديگران اينها را حلال مىدانند و نيز آلت حيوان و مغز حرام معروف كه دو طرف ستون فقرات است . و مواد داخل بينى حيوان و حدقه‌ى چشم كه جمعى آن را حرام و جمعى حلال دانسته‌اند چنان‌كه نراقى در مستند نقل كرده است\r\n","page_name":" 375 ","page_number":375},
  {"content":"\r\n\r\nروى اين اصل تخم حيوانات حلال گوشت - اعم از پرنده و چرنده - و ساير اجزايى كه حرام شمرده شده حلال است « 1 » ، و از اين موارد تنها پليدىهايش مانند مدفوعاتش حرام مىباشد ، و نيز مدفوعات حيوان از اجزاى آن نيست تا با « دماً مسفوحاً » ياد شود .\r\nو مانند تخم و يانخاع كه برحسب فتاواى آقايان حرام است نيز حلال مىباشد ، و پوست حيوان پاك هم تنها در صورت علم به‌عدم تذكيه شرعيش نجس است ، و اگر مىدانى كه پوست حلال گوشت است ولى تذكيه‌اش معلوم نيست ، اين‌جا هم پاك است و هم مىتوان با آن نماز خواند زيرا تنها همراه داشتن اجزاى حيوان تذكيه نشده در نماز حرام است و نه حتى مشكوك كه اين‌جا به‌اصطلاح علمى طهارت پيش از كشتنش استصحاب مىشود ، و بالاخره چون عدم تذكيه‌اش مشكوك است بدون استصحاب هم محكوم به‌عدم تذكيه نيست ، ولى در گوشتش برعكس بايد تذكيه‌اش محرز باشد كه « الا ماذكيتم » ولى در پوستش بايد ميته بودنش معلوم باشد .\r\nمسأله‌ى 817 - مردن كامل حيوان پس از كشتنش شرط نيست ، كه مىتوان آن را به‌همين حالت مصرف كرد « 2 » گرچه صدماتى مانند تكه تكه كردن و يا بريدن و شقه كردنش ظلم و حرام است .\r\n\r\nساير خوردنىها و آشاميدنىهاى حرام\r\nمسأله‌ى 818 - تمامى چيزهايى كه طبع انسانى از آن‌ها تنفر دارد - زير پوشش « الخبائث » - حرامند ، و ميزان در طبع انسانى همان طبع اوليه‌ى انسان است كه بدون\r\n\r\n\r\n","description":"","footnote":"\r\n( 1 ) - درباره‌ى اجزاى پانزده گانه‌ى حرام به‌فتواى فقيهانى مانند مرحوم آقاى خمينى ، حكم به‌حرمت برخى از اينها از باب احتياط است ، آقاى منتظرى : حرمت حدقه‌ى چشم و آن‌چه ميان سم‌هاى حيوان است مبنى بر احتياط واجب است : مرحوم آقاى گلپايگانى ، و مرحوم آقاى خويى ظاهر اين است كه در پرندگان به‌جز خون و فضله و زهره دان و سپرز و دنبلان حرام نيست\r\n( 2 ) - چنان‌كه نراقى در مستند از شيخ طوسى در خلاف و از حلّى و راوندى و فاضلان و از شهيد ثانى در مسالك و صاحب كفايه و گروهى ديگر از متأخرين نقل كرده ، بلكه دو نفر آخر و شارح مفاتيح آن را به‌بيشتر فقها نسبت داده‌اند و از خلاف شيخ طوسى نقل شده كه ادعاى اجماع كرده است\r\n","page_name":" 376 ","page_number":376},
  {"content":"\r\n\r\nانحراف و تأثيرپذيرى از اين و آن كلًا از چيزهايى تنفر دارد ، و نه چيزهايى كه بعضى دوست دارند و بعضى ديگر از آن بدشان مىآيد مانند پنير و زيتون و ميگو و مانند اين‌ها ، و نه انسان‌هايى كه از طبع انسانى به‌كلى دور شده‌اند ، كه حيوان و يا پست‌تر از حيوان گشته‌اند كه هرچه به‌زير دندانشان مىرود مىخورند و هر مايعى كه از گلو فرو مىرود مىآشامند ، كه حتى از خوردن سوسك و خَرِ خاكى و بلكه از خوردن گوشت سگ و خوك و مانند آن هم خوددارى نمىكنند ، و در برابرشان انسان‌هاى مؤمنِ تنگ نظرى هستند كه از نظر فتواى مشهور كه چيزى را خبيث يا حرام مىشمارند و يا عرف محلى و قومى در آن‌ها تأثير نموده و چيزهايى مانند نخاع كه به‌اصطلاح آن‌را مغز حرام مىگويند يا گوشت و جگر نشسته و خونى داخلى گوشت حيوانات ذبح‌شده و بيضه‌ى حيوانات حلال گوشت و . . . از آن‌ها اجتناب مىكنند ، اما قران كريم خبائث را حرام فرموده نه اين قبيل خوردنىهاى غيرخبيث را و چون اين‌ها خبيث نيستند و از دو استثناى قرآنى بيرونند حلالند .\r\nو در اين‌جا تكليف بول حيوانات نيز به‌خوبى روشن مىشود و چون بول حيوانات از خبائث قطعيه است ، از محرمات قطعيه نيز هست و اگردربعضى از روايات نسبت به‌بول شتر استثنايى مىبينيم بايد بگوييم اين استثنا مربوط به‌حال مداواى بعضى از امراض و در حال ضرورت صادر شده است و نه به‌طور كلّى كه بول بول است و خبيث خبيث ، اما در حالت ضرورت و دوران بين اهمّ و مهم مسلماً « اهم » مقدم است و فقط دراين صورت است كه خوردن بول حيوان در صورت صحت روايتش فقط به اندازه ضرورت جايز است ولاغير زيرا حتى انسان‌هايى كه همه‌ى خبائث را مىخورند و مىآشامند از خوردن بول حيوان پرهيز دارند .\r\nخبائث و پليدىها يا در دو نظر شرع و عرف ، و يا تنها از نظر شرع ، و يا تنها از نظر عرف پليدند ، كه در صورت اول مسلماً حرامند ، سپس صورت دومش مانند گوشت خوك است كه از محرمات قطعيّه است ، سپس صورت سومش ، اگر چه تنها در نظر عرف خبيث است ولى از نظر شرع حلال مىباشد مانند خون‌هاى باقىمانده‌ى پس از كشتن\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nحيوان حلال گوشت .\r\nمسأله‌ى 819 - هر چيزى كه براى بهداشت انسان زيان آور است و يا زيانش بيش از سودش مىباشد ، برمبناى كريمه‌ى « وَ إثْمُهُما أكبرُ مِنْ نَفْعِهِما » كه درباره‌ى شراب و قمار است حرام است ، و اين خود قاعده‌اى است كلّى و عمومى كه هرچه زيانش بيش از سودش باشد حرام است ، به‌خصوص در صورتى كه براى عقل هم زيان‌بار باشد هم‌چون شراب و مانندش .\r\nو خوردن خاك به‌هر صورتش به‌جهت خبيث بودنش خصوصاً كه زيان‌بار هم هست حرام است به‌جز اندكى از تربت قبر حضرت سيدالشهدا عليه السلام كه براى تبرك و شفا به‌كار برده مىشود نه تنها حرام نيست بلكه داراى فضيلت‌بسيارى هم هست ، ولى خاك‌هايى ديگر در صورتى كه بىضرر باشند و از خبائث و پليدىها براى خوردن نباشند ، مانند گل معروف به‌گل ارمنى خصوصاً براى درمان حرام نيست .\r\nمسأله‌ى 820 - كليه‌ى انواع دود سيگار و ترياك و هرويين و حشيش و قليان و چپق و مانند اين‌ها از دو جهت آغاز كردن و ادامه دادنشان حرام هستند زيرا از نمونه‌هاى تبذير مىباشند . و برحسب آيه‌ى كريمه‌ى « إنَّ الْمُبَذِّرينَ كانوا إخْوانَ الشَّياطينِ » ( سوره‌ى اسرى ، آيه‌ى 27 ) « همه‌ى تبذيركنندگان از برادران شياطين بوده‌اند » به‌ويژه دودهاى مست كننده كه حرمتشان افزون است .\r\nو شما كه پولى را مىپردازيد و يكى از اقسام مواد دودى را خريدارى مىكنيد و به‌مصرف مىرسانيد - دست‌كم دو تبذير كرده‌ايد ، تبذير اولتان دور ريختن همين پول است ، كه تبذير مالى است ، و تبذير دومتان زيان رسانى به‌مزاجتان مىباشد كه تبذير صحى و حالى است ، و روى اين اصل استعمال انواع دخانيات و مواد مخدر برادرى دو بعدى شيطان را دربر دارد ، و اگر هم مجانى باشد نيز به‌عنوان تبذير پذيرى و زيان داشتن حرام است به‌ويژه مست‌كننده‌اش كه حرمتى افزون دارد .\r\nو اسراف هم ، كه به‌معنى زياده‌روى در مصرف مورد نياز است برحسب نص [ قرآن كريم 
  ] حرام است ، ولى تبذير كه دور ريختن است داراى حرمتى بيشتر است كه در\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاين آيه هم‌چون برادرى با شيطان وانمود شده و آن‌جا كه نه سودى داشت و نه ضررى حرمتش يك بعدى بود و اكنون كه زيان بار نيز هست حرمتش نيز دو بعدى است .\r\nمسأله‌ى 821 - مواد دودى زيان‌بار اگر كمكى هم به‌استعمار باشد - مانند سيگارهاى آمريكايى و اسرائيلى امثال آن - حرمت سومى هم دارد كه خود حرمتى سياسى و احياناً بدتر از محرماتى ديگر مىباشد و نيز حرمتى چهارمى نيز دراين مورد حاصل مىگردد و آن اين‌كه موجب آزار ديگران هم باشد ، كه اين‌جا كار حلالى هم كه موجب آزار ديگران باشد حرام مىشود مانند فريادزدن آزار دهنده تا چه رسد به‌كار حرامى كه آزاردهنده هم باشد مانند اين‌كه در جمعى سيگار بكشد كه موجب ناراحتى آن‌ها هم باشد .\r\nمسأله‌ى 822 - نه تنها خوردن و آشاميدن محرمات حرام است ، كه هم‌سفره و هم جلسه شدن با كسانى كه كار حرامى انجام مىدهند و يا چيز حرامى مىخورند و يا مىآشامند نيز حرام است ، مگر در صورت نهى از منكر ، و دليلش از [ قرآن كريم 
  ] آيه‌ى كريمه‌ى انعام است كه « وَ إذا رَأيْتَ الَّذينَ يَخُوضُونَ فى آياتِنا فَأعْرِضْ عَنْهُمْ حَتّى يَخُوضُوا فى حَديثٍ غَيْرِه وَ إما يُنْسيَنَّكَ الشَّيْطانُ فَلا تَقْعُدْ بَعْدَ الذِّكرى مَعَ الْقوْمِ الظّالِمينَ » ( سوره‌ى انعام ، آيه‌ى 68 ) « و چون بنگرى كسانى را كه در نشانه‌هاى ما فرو مىروند - كه تكذيب كنند و يا مردمى را به‌ترديد بكشانند - پس از آن‌ها دورى كن تا در گفته‌اى ديگر فرو روند و اگر شيطان از يادت برد هرگز مبادا پس از به‌هوش آمدن با گروه ستمكاران بنشينى » .\r\nو اين‌جا ذيل همين آيه شريفه همنشينى با عموم ستمكاران را حرام كرده ، گرچه در آغازش از بدترين ستمكاران سخن گفته است .\r\nو روى اين اصل هم‌نشينى - تا چه رسد به‌هم‌سفره‌اى - با عموم ستم‌كاران حرام است مگر مجوزى هم‌چون نهى از منكر ، و يا جلوگيرى از منكرِ بدتر و ناهنجارتر و مانند اين‌ها را در پى داشته باشد .\r\nمسأله‌ى 823 - نه تنها شراب‌خوارى حرام است كه هرچه انسان را به‌مستى مىكشاند چه خوردنى باشد و چه آشاميدنى و چه مستى علمى ، مستى رياستى ، مستى مالى ، و\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nبالاخره هرگونه كارى كه انسان را به‌هرگونه مستى بكشاند به‌طور كلى حرام است ، مثلًا اگر خوردن انگور فراوان و سپس غذاى چرب و مقوى هم‌چون آبگوشت و مانند آن ، و سپس در برابر آفتاب خوابيدن ، شما را به‌مستى كشاند ، چنان عملى هم حرام است زيرا مستى از روى اختيار به‌هر وسيله‌اى كه باشد از محرماتى هم‌چون شراب‌خوارى است .\r\nمسأله‌ى 824 - اسراف در خوردن ، آشاميدن ، پوشيدن ، مسكن ، ازدواج و مانند اين‌ها نيز از محرمات است كه برحسب آياتى چند اسراف به‌تمامى اقسامش در شرع اقدس الهى ممنوع است . تا چه رسد به‌تبذير كه به‌دور افكندن مال يا حال است .\r\nمسأله‌ى 825 - آب انگور و خرماى ثلثان نشده - اگر مست‌كننده نباشد - حلال و پاك است « 1 » زيرا آيه‌ى « وَ مِنْ ثَمَراتِ النَّخيلِ وَ الأعْنابِ تَتَّخِذُونَ مِنْهُ سَكَراً وَ رِزْقاً حَسَناً . . . » ( سوره‌ى نحل ، آيه‌ى 67 ) غير مسكر را كلًا به‌عنوان « رزقاً حسناً » ياد كرده كه تمامى فراورده‌هاى انگورى و خرمايى غير مسكر را در بردارد .\r\nآرى « تتخذون » تمامى فراورده‌هاى انگور و خرما را به‌دو بخش « سكراً » : مستى آور ، و « رزقاً حسناً » : روزىاى نيكو ، به‌ميان آورده ، كه در كل غير مسكرات از اين دو را حلال و نيكو دانسته است و ذيل آيه « انّ فى ذلك لآية لِقَوْمٍ يَعْقِلُونَ » اين حكم دوگانه را آيتى ربانى براى عقل مندان خوانده ، كه حرمت مست كننده : « سكراً » و حلّيت « رزقاحسناً » علاوه بر شرع مقدس هر دو مقتضاى عقل نيز هست .\r\nو آيا مىشود گفت كه رزق نيكو نجس يا حرام است ؟ با آن‌كه « تتخذون » تمامى فراورده‌هاى خرمايى و انگورى را در بردارد كه بخشى از آن‌ها « سكر » و مست‌كننده\r\n\r\n\r\n","description":"","footnote":"\r\n( 1 ) - چنان‌كه نراقى در مستند از محقق ، علامه ، شهيد اول ، شهيد ثانى ، فخر المحققين ، سيورى و بيشتر متاخرين نقل كرده است و از معاصرانى كه آن را پاك مىدانند مرحوم آقاى حكيم ، خمينى ، شريعتمدارى ، گلپايگانى و ميلانى است . و برحسب فتواى مرحوم سيد ابوالحسن اصفهانى و خمينى و اراكى خرما و آبش قبل از ثلثان شدن حلال هم هست . و آقاى خمينى كشمش و آبش را نيز در اين صورت حلال مىداند . و برحسب فتواى مرحوم سيد ابوالحسن اصفهانى اگر آب خرما با آتش يا آفتاب به‌جوش آيد حلال است كلًا ، و هم‌چنين است كشمش جوشانيده شده . و ظاهر مقنعه‌ى مفيد و مراسم سلار و تمامى كتابهاى سيد مرتضى و عمانى و ابن جنيد و كاشانى ( 1 : 71 ) هم حليت آن است ، بلكه اين فتوا مشهور ميان فقها است ، چنان‌كه محقق اردبيلى و شيرازى و صيمرى تصريح نموده‌اند و شهيد ثانى هم دعواى اجماع كرده كه آب انگور و خرماى ثلثان نشده حرام نيست\r\n","page_name":" 380 ","page_number":380},
  {"content":"\r\n\r\nاست و بقيه‌ى آن‌ها « رزقاً حسناً » است و ديگر هيچ ، روى اين اصل شهرت ميان فقهايى بر حرمت ، و يا عده‌اى كه قائل به‌نجاست آن‌ها نيز هستند هر دو گروه متأسفانه بر خلاف نص [ قرآن كريم 
  ] فرمايش فرموده‌اند ! و رواياتى هم كه يك‌سوم آب انگور را براى شيطان و دو سوم باقىمانده‌اش را براى ديگران مقرر كرده ، يا محمول بر ثلثان‌نشده‌ى مست‌كننده است و يا خود از روايات شيطانى است كه بر خلاف قرآن است ، وانگهى اگر يك سومش براى مكلفان حرام است چرا براى شيطان مقرر شده كه مانند ساير مكلفان مكلف است ! ! !\r\nمسأله‌ى 826 - اگر گرسنه يا تشنه‌اى در حال اضطرار است و شما غذايى و يا آبى به‌حد كافى داريد . خوردن تمامى اين غذا و آشاميدن تمامى اين آب بدون تبذير و اسراف نيز بر شما حرام است .\r\nمسأله‌ى 827 - خوردن و تصرف كردن در اموال مردم بدون رضايتشان حرام است و با رضايت واقعيشان حلال مىباشد جز در مواردى كه در مسأله‌ى بعدى اشاره مىشود و نيازى به‌اجازه ندارد .\r\nمسأله‌ى 828 - خوردن و آشاميدن معمولى - از خانه‌ى خودتان كه خانه‌ى خود ، يا زن و شوهر و فرزند است ، و نيز خانه‌ى پدر ، مادر ، برادر ، خواهر ، عمو ، عمه ، دايى ، خاله و خانه هايى كه در اختيار شماست و خانه‌ى دوستان خصوصيتان - حلال است و نيازى به‌اجازه از آن‌ها ندارد ، بلكه ايشان هم - در غير صورت ضرورت - حق ندارند مانع شما بشوند چنان‌كه در آيه‌ى : 61 « سوره‌ى نور » آمده است .\r\nمسأله‌ى 829 - شما حق نداريد از خانه‌هاى ديگران استفاده كنيد ، مگر در صورتى كه ميهمان و يا مجاز باشيد .\r\nمسأله‌ى 830 - تعارفاتى كه واقعيت ندارد هرگز تصرفات شما را حلال نمىكند و بايد مطمئن شويد كه از روى واقعيت است .\r\nمسأله‌ى 831 - « حق‌الماره » : حق عبوركننده‌ى از كنار باغستان يا مزرعه‌ى كسى ، كه چيزى را از آن بخورد يا بردارد ، كه بعضى آقايان فتوا داده‌اند حلال است ، به‌نص همين\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nآيه‌ى شريفه كه مواردى را ضمن تصرفات حلال آورده حرام مىباشد ، كه از ميوه‌هاى درختانى كه در راه شمايند به‌هر دليلى چيزى بخورى مطلقاً حرام است « 1 » .\r\n\r\n\r\n","description":"","footnote":"\r\n( 1 ) - چنان‌كه گروهى از فقها مانند مرحوم سيد مرتضى و علامه حلّى و محقق ثانى از قدما ، و از متأخران مرحوم كاشف‌الغطاء ، شيخ انصارى ، ميرزا محمدتقى شيرازى ، سيد محمدحسن شيرازى ، طباطبايى يزدى ، سيد اسماعيل صدر و از معاصران مرحوم سيد ابوالحسن اصفهانى فرموده‌اند\r\n","page_name":" 382 ","page_number":382},
  {"content":"\r\n\r\n\r\nاحكام نذر و عهد و قسم\r\nمسأله‌ى 832 - كليّه كارهايى كه مستحب است قراردادهاى سه‌گانه‌ى شرعى انجامشان را واجب‌مى كند ، و چيزهايى كه مرجوح است تركشان را حرام مىكند ، زيرا مورد اين سه قرارداد بايستى از نظر شرع برترى داشته باشد ، كه انجام برترش مستحب و ترك برترش مرجوح است ، و اگر مورد نذر يا عهد و يا قسم فعلى واجب و يا ترك حرامى باشد اين واجبْ واجب‌تر و آن حرامْ حرام‌تر مىشود .\r\n\r\nنذر\r\nمسأله‌ى 833 - در شرع اقدس الهى هيچ نذرى درست نيست مگر اين‌كه براى خدا باشد كه فعل يا ترك چيزى را براى خدا برعهده‌ى خود نهد ، و بايد به‌لفظى يا نيتى صريح به‌هر زبانى و هر حال عاقلانه‌اى كه باشد انجام گيرد ، مثلًا به‌فارسى بگويد : « براى خدا بر من است كه چنان كنم و يا فلان مقدار پول به‌فلان مصرف خداپسند رسانم . » چه در اين قرارداد شرطى هم بكند كه مثلًا اگر خدا مرا شفا داد و يا بدون شرط .\r\nمسأله‌ى 834 - چنان‌كه مورد نذر بايد از نظر شرع برتر باشد ، شخص نذركننده نيز بايد\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nعاقل بوده و سفيه و سبك‌مغز نباشد ، كه در اين صورت نذرش باطل است ، مگر اين‌كه در عين سبك مغزى و كم عقلى نذرش عاقلانه باشد چنان‌كه اگر نذرانسان عاقلى هم سفيهانه و غير عاقلانه باشد باطل است .\r\nمسأله‌ى 835 - مورد نذر بايد امكان‌پذير باشد كه اگر دانسته يا ندانسته نذرى كند كه عقلًا يا عرفاً يا شرعاً از توانش خارج باشد نذرش باطل است .\r\nمثلًا نذر كند كه امسال روز عرفه در كربلا باشد ، در حالى كه بداند امسال واجب‌الحج است و بايد به‌مكّه‌ى معظمه برود ، و يا ندانسته چنان نذرى كند و بعد معلوم شود كه امسال واجب الحج است در هر دو صورت نذرش باطل است ، و يا نذر كند كه فلان روز براى زيارت پيامبر صلى الله عليه و آله و سلم يا امامى از امامان عليها السلام مسافرت كند ، و بعد معلوم شود آن روز از رمضان است كه بايستى روزه دار باشد ولى اين سفر روزه‌اش را به‌علت عسرى كه دارد حرام مىكند ، اين نذر نير باطل است ، زيرا هر كارى يا سفرى كه روزه را باطل مىكند در ماه مبارك رمضان - و يا ساير روزه‌هاى واجب معين - كلًا حرام است مگر در صورت ضرورت و اضطرار .\r\nمسأله‌ى 836 - نذر - چنان‌كه گذشت - تنها واجب كننده و يا حرام كننده‌ى چيزى است كه از نظر شرع فعل و يا تركش برتر باشد ، و هرگز خودش حالت رجحان دهى را ندارد ، بنابراين نذر احرام پيش از ميقات باطل است ، زيرا احرام پيش از ميقات نه تنها رجحانى ندارد بلكه بدعت و حرام نيز هست ، و چگونه مىتوان بدعتى را با نذر داخل سنت كرد ؟\r\nمسأله‌ى 837 - اگر زنى شوهردار نذرى كند كه با حق شوهرش مزاحمتى نداشته باشد ، در چنان موردى هرگز اجازه‌ى شوهرش شرط نيست « 1 » ، و نذرى هم كه شوهر مىكند و\r\n\r\n\r\n","description":"","footnote":"\r\n( 1 ) - مرحوم آقاى خويى همچنين فرموده‌اند ، و آقاى منتظرى حرمتش را محل اشكال مىدانند و مستند فقهايى كه اجازه و يا عدم رد شوهر را مطلقاً شرط مىدانند خبرى است كه مىگويد « ليس للمرأة مع زوجها أمر فى عتق و لا صدقة و لا تدبير و لا هبة و لا نذر فى مالها إلا باذن زوجها أو بر والديها او صلة قرابتها » « براى زن با شوهرش كارى نيست در آزاد كردنى و نه صدقه‌اى و نه آزاد كردن غلام يا كنيزى و نه بخشش و نه نذرى در مالش مگر به‌اجازه شوهرش به‌جز در حجى و يا زكاتى يا بر والدينى يا صله‌ى رحمى » .\r\nو اين حديث تنها تصرفات مالى زن را منوط به‌اجازه شوهرش دانسته و نه هرگونه تصرفى را كه مانند نذر نماز و روزه باشد ، وانگهى در اين گونه امور مالى هم شايد مقصود اين باشد كه شوهر به‌عنوان مصلحت انديشى مىتواند تصرفات مالى زن را محدود سازد ، ولى اگر زن اين‌گونه تصرفات مالى را بر وفق مصلحت انجام دهد كه احياناً از شوهرش نيز در امور مالى مصلحت انديش‌تر است ، اين‌جا ديگر زمينه‌اى براى اجازه شوهر نيست بلكه احياناً بايستى تصرفات مالى چنان شوهرى موافق صلاح ديد چنان زنى باشد\r\n","page_name":" 384 ","page_number":384},
  {"content":"\r\n\r\nمزاحم حق زن باشد نيز حرام و باطل است ، مگر اين‌كه زن اجازه‌اى مشروع دهد ، و به‌طور كلى هر نذرى كه حقى را تضييع كند حرام و باطل است . نه مطلق نذرِ زن بدون اذن شوهر - چنان‌چه بعضى از فقها گفته‌اند .\r\nمسأله‌ى 838 - اگر با اجازه‌ى صاحب حقى كه حقش به‌وسيله‌ى نذر تضييع مىشود نذرش را انجام داد ، صاحب حق نمىتواند پس از اجازه دادن اين نذر را برهم زند ، مگر در صورتى كه خود اين اجازه سفيهانه و بر خلاف مصلحت صاحب حق و يا بر خلاف شرع باشد كه نذرش از اول باطل بوده است .\r\nمسأله‌ى 839 - اجازه‌ى پدر و مادر نيز از شرائط درستى نذر نيست مگر آن‌كه در مورد نذرى حقى از آن‌ها ضايع گردد ، و يا مصلحتى را كه در مورد فرزندشان درنظر دارند - و دليلى هم بر خطايشان نيست - در اثر اين نذر از بين برود ، و يا بالاخره موجب ناراحتى آن‌ها گردد ، مگر در صورتى كه ناراضىبودنشان خيالى بوده و هرگز دليلى شرعى نداشته باشد ، زيرا اصولًا ولايت پدر بيشتر برمبناى مصلحت‌انديشى است و نه به‌حساب استبداد و خود خواهى و خيالات واهى . زيرا ولايت در كل پىگيرى حق است و نه خودخواهى و پىگيرى نفس .\r\nمسأله‌ى 840 - مورد نذرى كه برمبناى شرعى بايد انجام داد واجب است با تمامى خصوصيات قراردادى انجام گيرد ، مثلًا اگر نذر كرد روز معينى را روزه بگيرد در آن روز حق ندارد سفرى مشقت بار و يا هر كارى كه منافى با روزه و ترك است انجام دهد مگر در صورت ضرورت ، و اگر اين سفرش ضرورى بود و براى روزه‌اش زيان داشت اين‌جا\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nچنان‌كه روزه‌اش حرام است قضا هم ندارد . و اگر هم اين روزه‌ى طاقت‌فرسايى بود باز گرفتن روزه واجب است ، زيرا نذرِ كارى شرعى تنها در صورت زيان باطل است و نه صرف طاقت‌فرسايى بدون زيانى .\r\nمسأله‌ى 841 - اگر نذر كند روز معينى روزه بگيرد و بعداً معلوم شد روزه گرفتن آن روز برايش به‌عللى حرام است ، كه يا حيض يا نفاس است ، يا آن روز عيد فطر يا قربان است ، و يا در آن روز بيمار و مانند اين‌ها است ، در تمامى اين موارد نذرش باطل است .\r\nمسأله‌ى 842 - اگر مورد نذرش انجام عملى است كه از پيش انجام شده و يا اصلًا چنان عملى به‌عللى رجحانى ندارد ، اين‌جا هم نذرش باطل است ، مانند آن‌كه نذر كند فرشى براى فلان مسجد يا فلان حرم يا فلان مدرسه خريدارى كند ، و حال آن‌كه فرش مورد نذرش را از پيش خودش يا ديگران تهيه كرده‌اند ، و اضافه بر آن هم بىمورد و اسراف يا تبذير است ، مگر آن‌كه چنان فرشى در آينده‌اى نه چندان دور مورد نياز آن مكان باشد ، ولى اگر ساليانى دراز آن مكان از چنان فرشى بى نياز باشد ، چنان نذرى بىمورد بوده و اين خود نذرى اسرافى خواهد بود ، خصوصاً در صورتى كه در جاهاى ديگر نيازى بالفعل به‌اين فرش باشد .\r\nمسأله‌ى 843 - اگر مورد نذرش مالى است كه براى امام يا امامزاده و يا هر شخص يا مكان مقدس بايد مصرف گردد ، اين مال بايد مطابق نذرش در جايى كه مورد نياز بيشتر هست مصرف شود ، و اگر حاجتى در زمينه‌ى مزارش نبود ، آن‌را به‌مصرف زائران و خادمان تهىدست آن سامان برساند ، چنان‌كه اگر مورد نذرش مثلًا گوشت‌هايى براى حيواناتى در مكانى مقدس است ، بايد به‌مصرف مستمندان آن سامان برسد و تنها استخوان‌هايش براى آن حيوانات كافى است .\r\nمسأله‌ى 844 - اگر نذرى - مالى و يا عبادى مانند روزه يا نماز و يا صدقه‌اى - بكند ولى مقدارش را تعيين نكند با كمترين مقدارى كه به‌مناسبت مال و امكان و توانش گفته شود نذرش را انجام داده كافى است .\r\nمسأله‌ى 845 - اگر مورد نذرش فقط چيزهايى است كه در اختيار خود نذركننده است\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nچه اختيار شخص او و چه اختيارى كه درباره‌ى ديگرى دارد ، درست است ، بنابراين اگر نذر كند چنان‌چه خدا دخترى به‌او عطا كند او را به‌شخص معينى شوهر دهد اين‌جا فقط در صورت رضايت دختر واجب است به‌اين نذر عمل كند كه خودش نيز موافقت كرده و بدون جهت شرعى مخالفتى نكند ، و حق ندارد دخترش را بدون رضايتش به‌شخص مورد نظرش شوهر دهد ، بلى اگر بتواند واجب است دخترش را در صورت مصلحت به‌چنان ازدواجى راضى كند ، كه در صورت رضايتش چنان نذرى درست است ، زيرا عملى است كه در اختيار اوست گرچه با خواهش يا مقدمات شايسته‌ى ديگرباشد ، مگر آن‌كه اين خواهش و يا مقدمات ديگر از موارد زيان بار بوده يا برايش ذلت بار باشد كه همه‌ى اين‌ها از توان او خارج است و در اين صورت آن نذرهم باطل است ، و اگر اصل مورد نظرش حرجى نيست ولى نذركننده خود خويشتن را به‌حرج اندازد اين نذر حرجى نيز هم‌چنان پاى برجا است ، زيرا عدم تكليف واجب در زمينه‌ى حرج ، تنها از نظر اصل حكم شرعى است ، و نه حرجى كه خود مكلف موجب آن گردد ، مانند كسى كه حج واجبش را عمداً در حالت استطاعت ترك كرده و سپس استطاعتش چه عمدى و چه غيرعمدى از بين رفته ، در چنان صورتى حج هم‌چنان برعهده‌ى اوست كه به‌هر صورتى به‌استثناى مورد عسر و زيان بايد انجامش دهد ، ولى در صورت عسر و زيان‌بار بودن چنان حجى هرگز واجب نبوده ، بلكه حرام نيز هست گرچه عسر اختيارى باشد كه اين‌جا فقط گناه كرده و قضا هم ندارد ، زيرا مورد نذرش در وقت معين بوده است .\r\nو اگر كسى اختيار ازدواج دخترش يادختر ديگرى را كه تحت سرپرستى اوست به‌عهده‌ى صاحب نذر نهاده - اگر سفيهانه نباشد - صحيح است كه نذر كند او رابه‌شخص معينى شوهر بدهد مثلًا نذر كند اگر حاجتم را خداى متعال برآورده كند اين دختر را فقط به‌شخصى كه - مثلًا - عالم باشد شوهر مىدهم كه دراين صورت با رعايت مصلحت و موافقت دختراين نذر درست و واجب‌الاجرا است ، و اگر اين دوشرط « مصلحت و موافقت » يايكى از اين دو نباشد چنين نذرى ازاول هم باطل است ، و در صورت ترك\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nنذر صحيح بدون عذر بايد كفاره بدهد .\r\nمسأله‌ى 846 - كفاره‌ى ترك نذر همان كفاره‌ى ترك عمدى روزه واجب است كه به‌شصت فقير - از ميانگين طعام خودش - طعام دهد ، و يا دو ماه پياپى روزه بگيرد ، و يا در بندى را آزاد كند .\r\nمسأله‌ى 847 - اگر نذر كند كه مثلًا هيچ‌گاه سيگار نكشد و يا هيچ‌گاه نماز شب را ترك نكند ، در چنان مواردى تا حدود امكانش مكلف است به‌نذرش عمل كند ، و در بخش ناممكن نذرش نسبت به آن باطل است ، و اين درست مانند نذر مجموعه‌ى كارهايى است كه بعضى از آن‌ها رجحان دارد و بعضى بىرجحان است ، كه بعضى از آن‌ها صحيح است و بعضى از آن‌ها باطل ، كه مورد صحيحش نافذ و گذرا و مورد ناصحيحش باطل است .\r\n\r\nعهد و قسم\r\nمسأله‌ى 848 - تمامى فروع و شرائطى كه در نذر برشمرديم در عهد و قسم نيز جارى است ، و كفاره‌ى ترك عهد هم‌چون كفاره‌ى روزه و نذر است ، ولى كفاره‌ى قسم سير كردن ده فقير در حد متوسط غذايى است كه براى خود به‌خانواده‌ات مىدهى ، و يا براى خودت - در صورت تنهايى - مصرف مىكنى ، يا پوشاندن ده فقير از پوشش‌هاى متوسط خانوادگى شما است ، و سپس آزاد كردن كسى كه در بند بدهى است ، و در صورتى كه از اين دو هم تمكن ندارى بايد سه روز روزه بگيرى ، چنان‌كه در آيه‌ى كريمه‌ى مائده است كه « فَكَفّارَتُهُ إطْعامُ عَشَرَةِ مَساكينَ مِنْ أوْسَطِ ما تُطْعِمُونَ أهْليكُمْ أوْ كِسْوَتُهُمْ أوْ تَحريرُ رَقَبَةٍ فَمَنْ لَمْ يَجِدْ فَصِيامُ ثَلاثةِ أيّامٍ ذلِكَ كفّارةُ أيْمانُكُمْ إذا حَلَفْتُمْ . . . » ( سوره‌ى مائده ، آيه‌ى 89 ) كفاره‌اش اطعام ده مستمند است از ميانگين آن‌چه كسانتان را اطعام مىكنيد و يا پوشاندنشان يا آزاد كردن از بند چه آزاد كردن برده ( كه در سابق بوده ) يا زندانىِ بدهكار يا غير زندانىِ گرفتار كه به‌منزله همان بنده و برده‌هاى سابق است - پس هر كس اين‌ها را نيافت سه روز روزه بگيرد .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمسأله‌ى 849 - چنان‌كه مورد نذر بايستى در توان نذركننده بوده و رجحان شرعى داشته و تنها قراردادش با خدا باشد ، عهد و قسم نيز موردى جز اين ندارد ، و قسم بايستى به‌يكى از نام‌هاى اختصاصى خداى متعال و يا به‌قصد او باشد ، كه قسم هم‌چون نذر و عهد با غير خدا هرگز صورت شرعى ندارد و درست نيست ، هم‌چون قسم به [ قرآن كريم 
  ] و پيامبر صلى الله عليه و آله و سلم و ائمه عليها السلام تا چه رسد به‌ديگران ، كه دست‌كم تعهد شرعى ندارد .\r\nو عهد و قسم نيز گاه مشروط است كه اگر چنان شد چنان كنم ، و گاهى هم غير مشروط ، و بالاخره تمامى احكام و فروعى كه در مورد نذر بر شمرديم براى عهد و قسم نيز هست ، كه مبناى هر سه يكى است - به‌جز كفاره - چنان‌كه مورد قراردادش نيز خدا است و ديگر هيچ .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nوقف\r\nمسأله‌ى 850 - « وقف » كه به‌معنى ايستا كردن و از حركت انداختن مالى است ، در اصطلاح بيرون كردن ملكى است از ملكيت مالكش براى مصارفى شرعى كه واقف برحسب مصالح شرعيه تعيين مىكند .\r\nو اصولًا مال مورد وقف به‌معناى ايستايى هر دوگونه حركت است ، يكى حركت مالكانه كه هرگونه كه مالك مىخواهد برحسب موازين شرعى در مالش تصرف كند ، كه يا مىفروشد يا اجاره يا عاريه و هبه و مانند اين‌ها مىدهد ، كه در صورت تحقق وقف اين اختيارها از او سلب مىشود ، و گونه‌ى دوم حركت غيرمالكانه در ملك است ، و در زمينه‌ى وقف حركات مالكانه به‌كلى متوقف گشته و حركات گونه‌ى دوم برحسب قرارى شرعى كه مالك نسبت به‌مورد وقف گذاشته به‌جريان مىافتد .\r\nمسأله‌ى 851 - چنان‌كه در نوع معاملات هيچ‌گونه لفظى شرط نيست در وقف نيز چنان است كه عملًا مىتوان چيزى را وقف كرد مثل اين‌كه فرشى را در مسجدى پهن كند بدون آن‌كه حالت موقتى يا عاريه‌اى را ابراز كند كه صرفِ نيّت كافى است .\r\nمسأله‌ى 852 - چون وقف تنها در مورد ملك واقف است ، روى اين اصل اموال\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nعمومى كه اختصاص‌بردار نيست مگر از لحاظ اولويت در بهره‌بردارى با شرائط مقرره - قابل وقف كردن نيست ، بنابراين زمين و دريا و جنگل و رودخانه و مانند اين‌ها ، - اصلشان - قابل وقف نيستند . مگر نسبت به‌بهره‌هايى كه از آن‌ها - در اثر كاركردى يا صرف مالى - برده مىشود ، كه اگر مورد وقف از بهره‌بردارى ويژه‌اش افتاد ساير بهره‌بردارىها هم‌چون اصل مورد وقف براى ديگران آزاد مىشود ، مگر اين‌كه تمامى بهره‌بردارىهايش كلًا وقف شده باشد ، كه نخست مثلًا در نتيجه‌ى احياى زمين كه همه‌گونه بهره‌بردارى از آن در اختصاص او قرار مىگيرد ، و چنان‌كه اين حق اولويت را خودش‌مى توانست در برابر مبلغى به‌ديگرى واگذار كند ، اين‌جا هم مىتواند اين بهره‌بردارىهاى وسيع را براى مصلحتى اسلامى وقف كند كه از اختصاص خودش بيرون كرده و در جهت خاص و يا عام‌المنفعه‌اى قرار دهد .\r\nمسأله‌ى 853 - چون وقف - مانند نماز و روزه و حج - از عبادات رسمى نيست قصد قربت رسمى هم در صحتش شرط صحتش نيست و تنها شرط اصليش اين است كه به‌مصلحت شخصى يا عمومى اسلامى براى خدا باشد - كه اين خود قربتى است الهى - گرچه در غير راه خدا هم درست نيست .\r\nمسأله‌ى 854 - اگر مورد وقف شخص يا اشخاصى باشند در صورتى كه آن را رد كنند باطل و در غير اين صورت - چه قبول كنند و چه سكوتى پذيرا كه علامت رضايت است - صحيح مىباشد .\r\nمسأله‌ى 855 - تمامى شروطى كه در صحت ساير عقود و ايقاعات ياد شده در وقف نيز شرط است كه از جمله سفيه و محجور نبودن وقف كننده است .\r\nمسأله‌ى 856 - چون وقف نتيجه‌اش توقف فعلى ملك مورد وقف است ، لازم است‌كه موقوف‌عليه يا موقوف‌ٌعليهم در همان زمان وقف موجود باشند ، بنابراين اگر چيزى را بر گروهى وقف كند كه هنوز به‌دنيا نيامده‌اند درست نيست مگر اين‌كه وقف بر نسل اندر نسل باشد و حداقل يكى از اين سلسله به‌هنگام وقف موجود باشد . و در صورتى هم كه هرگز مورد وقف وجود فعلى ندارد ولى در آينده به‌وجود مىآيد اين وقف بدين معنى\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nدرست است كه از هنگام وجودش مربوط به‌اوست و پيش از آن هم‌چنان مملوك خود مالك مىباشد ولى حق انتقال دادن به‌ديگران را ندارد . چنان‌كه در وقف‌هاى ديگر نيز مىتواند براى آينده از هم‌اكنون وقف كند .\r\nمسأله‌ى 857 - اگر وقف مقدارى از اموال ، وضع وارثان را از نظر مالى ناهنجار كند چنان وقفى هرگز صحيح و گذرا نيست ، كه در وقف كردن رعايت مصلحت شخصى و عمومى اسلامى شرط است ، و كسى كه وارث دارد نمىتواند تمامى يا بخش زيادى از اموال خود را در غير مصلحت و بهره‌بردارى آنان وقف كند ، مگر به‌اندازه‌ى ثلثش كه آن‌هم در صورتى است كه نسبت به‌وارثان يا بعضى از ورثه زيان‌آور نباشد ، و وقف بر اولاد نسل اندر نسل نيز در صورتى صحيح است كه نسل اول كه طبقه‌ى اول ارث مىباشند بدين وسيله زندگيشان كساد نگردد ، زيرا وقف قراردادى است شرعى مانند ميراث كه طبقاتى دارد ، كه تا طبقه‌ى پيشين موجودند به‌طبقه‌ى بعدى ارثى نمىرسد ، و به‌دنباله‌ى آن ثلث هم‌همين طوراست مگر در صورت مصلحت برتر در ثلث و گرنه خلاف شرع است ، و شارع مقدس هرگز راضى نيست كه با قراردادى شرعى ، واقف مرتكب خلاف شرع و يا خلاف انصاف گردد ، مثلًا براى سگ‌هايى كه در محيطى كه قبر فلان بزرگوار است زندگى مىكنند مالى را وقف كند در صورتى كه فرزندان و يا ساير كسانش و يا غريبه‌هايى كه در آن سامان زندگى مىكنند زندگى مرگ‌بار و رقت‌بارى دارند ، كه چنان وقفى هم سگكى است !\r\nو بالاخره وقف هم‌چون نذر و عهد و قسم و وصيت بايستى زير حساب دقيق شرع و يا با نظر شرعمداران قرار گيرد ، كه اموالى كه براى مصلحت و قيام زندگى ساز مسلمان هاست سفيهانه و خودسرانه به‌هدر نرود ، و با بودن زمينه‌اى برتر در زمينه‌هاى ديگر مصرف نشود ، و چنان‌كه تعهدات مستقيم مالى مانند مهريه و نفقه‌ى زن و پدر و مادر و فرزندان بايستى طبق موازين شرعيه باشد كه خالى از اسراف و تبذير و هرگونه جريان خالى از مصلحت بايد انجام گيرد ، اموالى هم كه به‌صورت نامستقيم كه با الزاماتى هم‌چون وصيت و وقف و نذر و عهد و قسم از طرف صاحبانش مقرر مىگردد بايستى\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nبرمبناى الأهم فالأهم مقرر گردد ، چنان‌كه در آيه‌ى نساء آمده است كه « وَ لا تُؤتُوا السُّفَهاءَ أمْوالَكُمُ الَّتى جَعَلَ اللَّهُ لَكُمْ قِياماً » ( سوره‌ى نساء ، آيه‌ى 5 ) « اموالتان را كه خداى سبحان براى شما به‌منظور قيامتان - و به‌پا خاستن شايسته‌ى زندگيتان - قرار داده در اختيار سفيهان و كوته فكران و سبك مغزان ننهيد » و مىبينيم كه اموال سفيهان را با عبارت « امْوالَكُمْ » : مال‌هاى شما ، ياد كرده ، كه اصولًا اين قاعده را ترسيم مىكند كه كليه‌ى اموال خصوصى داراى دو بعد خصوصى و عمومى است كه اگر شخصى اموال خود را بر خلاف مصلحت عموم و يا به‌زيان آن‌ها مصرف كند بايستى جلوگيرى شود ، زيرا اين خود عملى سفيهانه است .\r\nاين‌حكم اموال خصوصى است تا چه رسد به‌اموال عمومى كه بايستى در دسترس عموم وبرحسب نيازها و فعاليت‌هاى شايسته آن‌ها در حد امكان و توانشان قرار گيرد .\r\nو هر مالى كه وقف شده اگر به‌كلى از نياز مورد وقف خارج شود مانند ارث به‌وارثان منتقل مىشود و اگر موردى ديگر هم داشته باشد در آن مورد مصرف مىشود مانند مسجدى كه نماز گزارى ندارد و يا در طريق عمومى قرار گرفته كه لازم است ويران گردد ، و دراين صورت قيمتش در سازمان‌دهى و يا احداث مسجدى ديگر مصرف مىشود .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nامر به‌معروف و نهى از منكر\r\nگرچه فقه سياسى اسلام را در كتابى مستقل آورده‌ايم ، ولى امر به‌معروف و نهى از منكر چون صرفاً از فقه سياسى و حكومتى اسلام نيست بلكه داراى جنبه‌ى عبادتى نيز هست ، از اين جهت در اين رساله مورد بحثى مناسب و مختصر قرار داديم .\r\nمسأله‌ى 858 - امر به‌معروف و نهى از منكر برحسب نصوصى از آيات و در پرتو آيات بسيارى از روايات ، دو استوانه‌ى دين مىباشند ، و بحث مفصل اين دو استوانه دين را در كتاب سپاه نگهبان اسلام آورده‌ايم .\r\nدر اين‌جا « معروف » به‌مناسبت امر كه وجوب آور است ، عبارت است از واجبات شناخته‌شده‌ى در جو اسلامى و نيز « منكر » به‌مناسبت نهى كه حرمت‌آور است ، عبارت است از محرماتى كه در جو اسلامى به‌عنوان حرام شناخته شده‌اند ، و معروف و منكر دست‌كم واجب و حرامى مىباشند كه حرمت يا وجوبشان چنان‌كه در نظر آمر و ناهى معلوم است در نظر مأمور و منهى نيز معلوم مىباشد ، كه در غير اين صورت امر يا نهى جايز نيست مگر اين‌كه طرف را قانع كنى و او هم پس از قانع شدن تخلف كند ، و اين تخلف هم در سه حالت مورد امر يا نهى است كه مهم‌ترش حالت ترك واجب و يا فعل\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nحرام است ، و سپس بعد از يكى از اين دو عدم توبه ، و دست كمش كسى است كه تصميمى بر ترك واجب و يا فعل حرام دارد ، و واجب است با اخلاقى كاملًا اسلامى مورد نصيحت قرار گيرد .\r\nو پيمودن مراحل سياست گام به‌گام در امر و نهى نيز از واجبات اسلامى است .\r\nمسأله‌ى 859 - برحسب آيه‌ى كريمه‌ى « وَ لْتَكُنْ مِنْكُمْ أمَّةٌ يَدْعُونَ إلى الْخَيْرِ وَ يَأمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ » ( سوره‌ى آل عمران ، آيه‌ى 104 ) تا هنگامى كه شخص تارك واجب و مرتكب حرام ، وجوب و حرمت را نشناسد ، و يا قانع به‌وجوب و حرمت آن‌ها نشده باشد ، زمينه‌اى براى امر به‌معروف و نهى از منكر نيست ، زيرا برحسب ترتيب ياد شده در اين آيه نخست « يَدْعونَ إلَى الْخَيْرِ » است كه‌خير شامل علم و عقيده و عمل مىباشد ، و سپس « يأمرونَ بِالْمعروفِ وَ يَنْهونَ عَنِ الْمُنكرِ » كه در صورت سرپيچى از انجام واجبى كه مىداند و به آن معتقد شده ، و يا ترك حرامى كه مىداند و به آن معتقد شده ، بايستى مورد امر و نهى قرار گيرد كه‌اين امر و نهى داراى مراتب سه‌گانه‌ى قلبى ، لفظى و عملى است ، كه نخست در قلبش با فعل واجب و ترك حرام هم‌آهنگ باشد و سپس با عباراتى روشن و ملايم امر و نهى كند و اگر لفظ بىاثر ماند او را در زاويه‌اى تنها گذارده و با او ترك معاشرت نمايد ، و در آخر كار ، امر و نهى عملى است كه با قهر كردن ، تهديد كردن ، شماتت شايسته كردن و در پايان پس از طى همه مراحل و با توجه به‌شرائط ديگرى با زدن و مانند آن امر و نهى كند و اين خود مرتبه‌ى سومِ امر و نهى مىباشد كه بخش عملى است .\r\n\r\nشرائط وجوب و جواز امر و نهى\r\nمسأله‌ى 860 - امر و نهىكننده بايد واجب و حرام مورد امر و نهى را به‌خوبى بشناسد ، و نيز بداند كه طرف مقابل با علم و اعتقاد به‌وجوب و يا حرمت بدون هيچ عذر و ضرورتى واجب را ترك و يا حرام را انجام داده و توبه هم نكرده و تصميم بر توبه هم ندارد ، كه در اين‌جا امر و نهى در صورت توان و امكان واجب است .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nمسأله‌ى 861 - امركننده ، به‌چيزى بايد امر كند كه خود آن رابدون عذر ترك نكرده باشد ، و نهىكننده از چيزى بايد نهى كند كه خود آن را بدون عذر مرتكب نشده باشد ، و يا اگر واجبى را ترك و يا حرامى را انجام داده توبه كرده باشد ، زيرا برحسب كريمه‌ى « أتأمُرُونَ النّاسَ بالْبرِّ وَ تَنْسَوْنَ أنفُسَكُمْ وَ أنْتمْ تَتْلُونَ الْكِتابَ أفَلا تَعْقِلُونَ » ( سوره‌ى بقره ، آيه‌ى 44 ) : « آيا مردم را به‌نيكى امر مىكنيد و خودتان را فراموش مىكنيد و حال آن‌كه شما كتاب الهى را مىخوانيد ، آيا پس تعقل نمىكنيد » و مىبينيم امر به‌چيزى كه امر كننده در بوته‌ى فراموشيش انداخته مورد سرزنش قرار گرفته ، و چنان شخصى را به بىعقلى معرفى كرده است ، و آيا امر به‌واجب بىعقلى و مورد سرزنش است ؟ نه - ولى چون اين كه شخص تارك واجب و يا عامل به‌حرامى مىباشد از اين جهت است كه مورد سرزنش واقع مىگردد .\r\nو نيز برحسب آيه‌ى كريمه‌ى « لِمَ تَقولونَ ما لا تَفْعَلُونَ . كَبُرَ مقتاً عنداللَّهِ أنْ تَقُولُوا ما لا تَفْعَلونَ » ( سوره‌ى صف ، آيه‌ى 2 و 3 ) : « چرا مىگوييد چيزى را كه خود انجام نمىدهيد ، بسيار غضب آفرين است كه بگوييد آن‌چه را عمل نمىكنيد » كه اين‌جا امر و نهى در صورتى كه آمر و ناهى مورد امر را انجام و مورد نهى را ترك نمىكنند مشمول اين دو آيه هستند ، ولى اگر با امر و نهى طرفين هر دو پذيراى امر و نهىشوند ، و يا دست‌كم زمينه‌ى تأثيرپذيرى داشته باشند ، نه تنها حرام نيست بلكه واجب هم هست زيرا مشمول عمومات و اطلاقات وجوب امر و نهى است ، و نيز خصوص آيه‌ى « كانوا لا يَتَناهَوْنَ عَنْ مُنْكَرٍ فَعَلُوهُ لَبِئْسَ ما كانوا يَفْعَلونَ » ( سوره‌ى مائده ، آيه‌ى 79 ) نيز هستند كه فاعلان حرام يكديگر رابايد نهى كنند ، ولى در صورتى كه اين امر و نهى تأثير ندارد و اينان هم‌چنان در ترك معروف و فعل منكر مصرند امر و نهى هم حرام و هم واجب است ، زيرا مقدمه واجب شدن امر به‌معروف و نهى از منكر عمل به‌مورد امر و ترك مورد نهى مىباشد ، و واجب است كه بايد يا خودش را اصلاح كند و يا درصدد اصلاح خود برآيد و سپس به‌امر به‌معروف و نهى از منكر بپردازد تا از مصاديق « لايَتَناهَونْ » قرار نگيرد .\r\nآرى ! چون امر به‌معروف و نهى از منكر واجب است تهيه‌ى مقدماتش نيز واجب\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nاست ، و اين تارك معروف و فاعل منكر نخست واجب است معروف را به‌كار بندد تا به آن امر كند ، و منكر را ترك نمايد تا از آن نهى كند ، روى اين اصل او با ترك مورد امر و ارتكاب مورد نهى تكليف و واجب الهى را ترك گفته ، و با انجام امر به‌معروف و نهى از منكر بدون شرطش كه انجام واجب و ترك حرام است حرامى را مرتكب شده ، و اين‌جا امر و نهى مورد برخورد وجوب و حرمت است ، كه واجب است از جهتى و حرام است از جهتى ديگر ، و اجتماع امر و نهيى كه مكلف خود سبب آن است هرگز از نظر عقل و شرع باطل نيست .\r\nمثلًا مكلفى كه خود خويشتن را به‌اضطرارِ اكل ميته انداخته اكل ميته به‌مقدار حفظ جان هم براى او واجب است و هم حرام ، واجب است - و فراتر - براى حفظ جانش ، و حرام است - و فروتر - زيرا خود سبب اين اضطرار شده و قرآن به‌عنوان « إلّا ما اضْطُرِرْتُمْ » اضطرارى را موجب حلال بودن حرام دانسته كه ناخواسته بوده و به‌كلى از حدود اختيارش بيرون باشد ، كه هرگز خودش مقدماتش را آگاهانه فراهم نكرده .\r\nمسأله‌ى 862 - اين امر و نهى نبايد او را دچار خطرى مهم‌تر از مورد امر يا نهى كند ، زيرا رعايت مهم‌تر قاعده‌اى هميشگى و همگانى است كه در ميان دو واجب كه قابل جمع نيستند واجب مهم‌تر واجب است ، و ديگرى كه موجب ترك اين مهم‌تر است حرام است ، و چون حفظ جان ، مال ، ناموس خانواده ، عقل و ايمان - كه نواميس پنج‌گانه نام دارند و از اصول واجبات در تمامى اديانند ، هر واجبى كه در رديف مادون اين‌ها قرار گيرد در برابر اين‌ها نه تنها واجب نيست كه حرام نيز هست .\r\nاين‌ها شرائط واجب بودن و نيز جايز بودن امر و نهى است و ديگر هيچ كه امن از ضرر و يا احتمال تأثير هيچ‌كدام نقشى در اين ميان ندارند ، مگر ضررى كه از ترك امر و نهى بيشتر بوده و يا با آن برابر باشد ، كه در صورت اول امر و نهى حرام و در صورت دوم نه واجب است و نه حرام بلكه از باب « فَمَن تَطَوَّع خَيراًفَهُو خَيرٌله » ( سوره‌ى بقره ، آيه‌ى 158 ) مستحب نيز مىباشد ، و اصولًا امر و نهى كه نوعاً برخوردى است با گنه‌كاران نابه‌كار و يا نادانان ، قهراً زيان‌هايى را هم به‌دنبال دارد كه اگر كم‌تر از واجب ترك شده و حرام\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nانجام شده باشد بايستى آن‌ها را تحمل كرد چنان‌كه در پند لقمان به‌فرزندش آمده كه « وَ أمُرْ بِالمَعرُوفِ وَانْهَ عَنِ الْمُنْكَرِ وَاصبِر عَلى ما أصابَكَ إنَّ ذلكَ مِنْ عَزْمِ الأمور » ( سوره‌ى لقمان ، آيه‌ى 17 ) « امر به‌معروف و نهى از منكر كن و بر آن‌چه در اين راه به‌تو مىرسد صبور و شكيبا باش كه اين خود از استقامت و پايدارى در امور ( دين ) است » . بنابراين صرف اين‌كه فلانى بدش مىآيد ، يا مىترسم چنين و چنان كند مجوّز ترك اين واجب مهم الهى نمىباشد والّابا اين اعتقاد فاتحه‌ى امر به‌معروف و نهى از منكر از بيخ و بن خوانده شده و از او چيزى باقى نمىماند ، و اصولًا امر به‌معروف و نهى از منكر كه در پرتو جهاد و دفاع از استوانه‌هاى دين و اسباب و ابزار مهم براى حفظ و نگهدارى و پاسدارى از شرع و برقرارى دين مبين اسلام الى يوم‌القيامه است ، هرگز صحيح و معقولانه نيست كه امن از هر ضررى شرط وجوب و يا جواز آن باشد ، كه در نتيجه با قيد امن از ضرر اين دو پاسدار ايمان نوعاً از كارافتاده ، و كمرشكن مىشوند ، و معتقد شدن به‌جواز امر و نهى فقط در محيط امن و امان باعث اين مىشود كه در جوّ فساد و ظلم و گناه به‌كلى نقش خود را از دست داده و از كار بر كنار گردند ، و اين دقيقاً مشابه اين است كه بگويى قتال و جهاد زمانى واجب است كه ضررى جانى و يا مالى احساس نكنى ، چنين فتوا و نظرى به‌معناى تعطيل جهاد و قتال در راه خدا است .\r\nو مىبينيم كه احياناً كسانى هم در راه امر و نهى كشته مىشوند اما از نظر قرآن ممدوح و مظلوم معرفى مىشوند ، چنان‌كه آياتى مانند « وَ يَقْتُلُونَ الَّذينَ يأمُرونَ بِالْقسْطِ مِنَ النّاسِ » ( سوره‌ى آل‌عمران ، آيه‌ى 21 ) قاتلان اين آمران را مذمت مىكند ، و اين خود منافاتى با جلوگيرى از زيان جانى ندارد ، زيرا احياناً خوفى از كشته شدن در كار نيست ولى ناخودآگاه در اين راه كشته مىشوند ، و گاهى هم واجبى كه مورد امر است از حفظ جان هم مهم‌تر است كه بايد صدها يا هزارها و يا احياناً همه جان‌ها فداى او شود بنابراين درباره‌ى ولى امر ( عجل‌اللَّه تعالى فرجه‌الشريف ) و اهداف مقدسه‌ى آن‌حضرت در زيارت‌هاى مربوطه مىخوانيم و مىگوئيم - اروحنا لتراب مقدمه‌الفداء - تمام جان‌هاى ما به‌فرمان آن امام و اهداف مقدسه‌اش باد !\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nمسأله‌ى 863 - اما احتمال تأثير كه از شرائط وجوب امر به‌معروف و نهى از منكر دانسته‌اند ، اين هم بر خلاف نص آياتى مانند آيه‌ى اعراف است كه « إذْ قالَتْ أمَّةٌ منهُمْ لِمَ تَعِظُونَ قَوماً اللَّهُ مُهْلِكُهُمْ أوْ مُعَذِّبُهُمْ عذاباً شَديداً قالوا مَعْذرةً إلى رَبِّكُمْ وَ لَعَلَّهُمْ يَتَّقونَ » ( سوره‌ى اعراف ، آيه‌ى 164 ) .\r\nاين آيه در مورد سرپيچى يهوديان از فرمان خداى تعالى در روز شنبه است كه با كلاهى شرعى ! همان روز شنبه ماهىها را حبس كرده و روزهاى بعد صيدشان مىكردند و توجيه مىنمودند كه صيد ما روز شنبه نيست ، و گروهى از نيكانشان آن‌ها را از اين عمل نهى مىكردند امّا آن‌ها نمىپذيرفتند ، و سپس گروهى هم در اين ميان ساكت بودند كه نه اين حرام را مرتكب مىشدند و نه مرتكبين را نهى مىكردند ، و گروهى هم به‌اين نهىكنندگان به‌زبان اعتراض مىگفتند : چرا موعظه مىكنيد گروهى را كه خدايشان هلاك خواهد كرد يا به‌عذابى سخت گرفتارشان خواهد نمود آن‌ها در جواب گفتند : به‌منظور معذور بودن نزد پروردگارتان و اين كه شايد پرهيز كنند .\r\nاين‌جا براى واجب بودن نهى از منكر دو محور جداى از يكديگر مقرر شده يكى « معذور بودن نزد خدا » و ديگرى « شايد پرهيز كنند » كه اگر هم قطعاً پرهيز نكردند و نهى از آن هيچ تاثيرى نگذاشت ، با اين نهى در اين زمينه نزد پروردگار معذور باشند ، چنان‌كه درباره‌ى پيامبران چنان مىفرمايد كه « عُذْراً أوْ نُذْراً » ( سوره‌ى مرسلات ، آيه‌ى 6 ) يا در دعوتشان معذور باشند و يا مؤثر .\r\nوانگهى شرط تأثير اگر هم دليلى مىداشت در انحصار اين نبود كه گنه‌كار به‌مجرد امر و نهى واجبش را انجام دهد و گناهش را ترك كند ، بلكه در تكرار امر و نهى آثارى نهفته است ، كه از جمله آن آثارهشيار شدن گنهكار است ، و در آخر كار اگر هم هشيار نشود اين تداوم امر و نهى حجتى است مضاعف عليه گنه‌كار و همه‌ى گنه‌كاران ، زيرا اگر امر و نهى تداوم نمىداشت او زبانش درازتر بود كه اگر امر و نهى مىشدم چه بسا من هشيار مىشدم و گناه را ترك مىكردم ، و آيه‌ى « لِئلّا يَكونَ لِلنّاسِ عَلى اللَّهِ حُجَّةٌ بَعْدَ الرُّسُلِ » ( 4 : 165 ) كه هدف از فرستادن پيامبران را از ميان برداشتن هرگونه حجتى براى\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nگمراهان معرفى كرده ، نيز گواه بر اين حكم است كه جواز و امكان حتمى تأثير هرگز شرط وجوب دعوت نيست .\r\nمطلب ديگر اين‌كه تأثير داراى دو بعد ديگر نيز هست بعد حاضرش اين است كه امر و نهىكننده بداند يا احتمال بدهد كه كارش مؤثر است ، اما بعد ديگرش جريان واقعيت فعلى يا آينده مىباشد كه احياناً بر شما پوشيده است ، كه واقعيت از علم شما وسيع‌تر است ، و مصلحت امر و نهى در رابطه‌ى با واقعيت است و تنها در محدوده‌ى فكر و علم فعلى شما نيست . بنابراين چه احتمال تأثير فعلى بدهى ياندهى همين كه خطرى مهم‌تر از آن شما را تهديد نكند امر به‌معروف و نهى از منكر هم‌چنان واجب است .\r\nدر هر صورت در جريان گنه‌كاران اصلى يهود در روز شنبه مىبينيم كه آيه‌ى بعدى تنها نهىكنندگان را نجات‌يافته معرفى كرده ، و كسانى را كه نهى از منكر نكردند و چه بدتر كه نهىكنندگان را در نهيشان سرزنش هم نمودند ، در عذاب الهى به‌گنه‌كاران اصلى پيوند نموده ، گرچه عذابشان از آنان سبك‌تر بوده است چنان‌كه مىفرمايد « فلمّا نَسُوا ما ذُكِّروا بِهَ أنْجَيْنا الَّذينَ يَنهَوْنَ عَنِ السُّوءِ وَ أخَذْنَا الَّذينَ ظَلَموا بِعَذابٍ بَئيسٍ بِما كانوا يَفْسُقونَ . فَلَمّا عَتَوْا عَمّا نُهُوا عَنْهُ قُلْنا لَهُمْ كُونُوا قَرَدَةً خاسِئين » ( سوره‌ى اعراف ، آيات 165 - 166 ) « پس هنگامى كه آن‌چه را بدان هشدار داده شدند فراموش كردند كسانى را كه نهى از زشتى مىكردند نجات داديم و ستم‌گران را به‌عذابى بد به‌آن‌چه فسق مىكردند گرفتار كرديم پس چون از آن‌چه نهى شدند سرپيچى كردند به‌آن‌ها گفتيم بوزينه‌هايى لعنت شده بشويد » و شدند .\r\nو مىبينيم كه تنها نهىكنندگان در اين معركه نجات يافتند ، و ديگران كه از جمله‌ى آنان ، ساكتان و ترك‌كنندگان - نهىاند - تا چه رسد به‌نهىكنندگان از اين نهى - هر دو دسته در زمره‌ى عذاب شدگان قرار گرفتند و چه عذابى ؟ اين‌جا معلوم نيست ، و اين‌جا تنها عذاب مسخ شدن سر سلسله‌ى گنه‌كاران و تبهكاران ياد شده كه تبديل به‌بوزينه‌هايى لعنتى شدند .\r\nمسأله‌ى 864 - امر به‌معروف و نهى از منكر بر امت اسلامى واجب كفايى است بدين\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nمعنى كه « وَلْتَكُنْ مِنْكُمْ أمَّةٌ . . . » ( سوره‌ى آل عمران ، آيه‌ى 104 ) گروهى از همگى شما مؤمنان بايستى آماده باشند كه هندسه‌ى دعوت الهى را در سه ضلع « يدعون الىالخير - و يامرون بالمعروف - و ينهون عن المنكر » تأسيس كرده و كاخ رفيع هرگونه خير و سعادت را براى امت اسلامى بنا كنند .\r\nروى اين اصل هر واجبى كه در ميان امت اسلامى ترك شود و هر حرامى كه عملى گردد همگى امت اسلامى در برابر اين ترك و فعل مسئولند مگر كسانى كه در حدود امكان و توانشان امر و نهى كرده‌اند ، و تبلور گروه پاسداران اسلام برعهده‌ى همگى امت اسلام است ، و اگر كسانى از شايستگان وظيفه‌ى امر و نهى را در حدود توان و امكانشان انجام دادند و اثر مطلوب حاصل نشد ، اين‌ها موظفند گروه ساكت را كه صلاحيت امر و نهى دارند به‌هم‌آهنگى با خود وادارند ، و اگر اين هم‌آهنگى صالحان نيز كارآيى آنچنانى را نداشت ، واجب است هر دو گروه كه اكنون يك گروه فعال شده‌اند ، ديگران را با رعايت شايسته‌تر ، وادار كنند كه شرائط صلاحيت امر و نهى را در خود به‌وجود آورند ، تا جمعاً گروهى فعال و كاربر به‌اين فريضه مهمه‌ى إلهيه مشغول شوند تا سيه‌روى شود آن‌كه در او غش باشد !\r\nمسأله‌ى 865 - اگر به‌واجبى امر كند كه خود به آن عمل مىكند ولى واجب ديگرى را ترك كرده آيا در اين صورت هم امر به‌معروف بر او حرام است ؟ جواب اين است كه حرام در صورتى است كه همان واجبى را كه به آن امر مىكند و همان حرامى را كه از آن نهى مىكند خودش نسبت به‌آن‌ها گنه‌كار باشد ، و فرودگاه آيات و روايات سرزنش كننده‌ى آمر و ناهى تنها كسانى هستند كه معروفى را كه خود ترك كرده‌اند و يا منكرى را كه خود به آن آلوده‌اند ، به‌آن‌ها امر و يا از آن‌ها نهى مىكنند ، و اگر امر و نهى در انحصار كسانى بود كه به‌طور مطلق عادل باشند ، اينان هرگز براى جلوگيرى از گناه در ميان امت اسلامى كافى نبودند . بنابراين امر و نهى درانحصار عدول از مردم نيست بلكه فريضه ايست همگانى كه هركس در حدّ توان و امكان خود نسبت به آن مسئوليت دارد .\r\nو از طرف ديگر آيات و رواياتى كسانى را كه هم‌پايه‌ى امر به‌معروف و نهى از منكر\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nهستند پذيرش امر و نهى را بر هر دوى امر و نهىكننده و امر و نهىشونده واجب دانسته دليل ديگرى است براين‌كه عدالت مطلقه در آمر و ناهى شرط نيست . كه تويى كه به‌چيزى امر مىكنى و بايد از تو پذيرفته شود ، اگر به‌چيزى كه ترك كرده‌اى امرت كنند بايستى تو هم پذيرا باشى ، چنان‌كه « وَ ائتَمِرُوا بَيْنَكُمْ بِمَعْرُوفِ » ( سوره‌ى طلاق ، آيه‌ى 6 ) « امر به‌معروف را از يكديگر بپذيريد » اين در باب امرش و « كانوا لا يَتَناهُونَ عَنْ مُنْكَرٍ فَعَلُوه » ( سوره‌ى مائده ، آيه‌ى 79 ) هم در باب نهيش ، كه مذمتى است درباره‌ى كسانى كه نهيشان يك طرفى است كه نهى مىكنند ولى نهى را از نهىكننده نمىپذيرند .\r\nو بالاخره وزارت امر به‌معروف و نهى از منكر ، و به‌عبارت ديگر كه مشتمل بر ضلع نخستين كه دعوت به‌سوى خير است نيز بايد تشكيل شود ، تشكيل وزارت ارشاد اسلامى - البته به‌معناى واقعى كلمه و نه ارشادِ تشريفاتى و مصلحتى - از واجبات اوليه‌ى اجتماعى دولت اسلام است ، تا اين مسئوليت‌هاى سه‌گانه با برنامه‌هاى منظم اسلامى انجام گردد ، و اگر چنان وزارت‌خانه‌اى مانع از واجبات عمومى مسلمين در انجام اين مسئوليت‌هاى سه‌گانه باشد ، به‌خصوص در صورتى كه در خود اين وزارت خانه‌هم كمبودها و تقصيرها و قصورهايى وجود داشته باشد به‌طورى كه خود آن وزارت‌خانه هم نيازمند به‌ارشاد در اين سه بعد باشد . اولًا ديگر وزارت ارشاد نيست كه كارش اضلال است و ثانياً در اين صورت خودش مورد امر و نهى است .\r\nو در هر صورت عموم مسلمانان در اين مسئوليت بزرگ مشتركند ، و نه تنها اشخاص و يا گروه‌هاى خاصّى ، گرچه تاسيس گروه نگهبانان اسلام از واجبات اوليه‌ى اين مسئوليت بزرگ است .\r\nو بالاخره ياد گرفتن و ياد دادن احكام خدا ، و سپس گرويدن و گرايش دادن به‌آن‌ها و در نتيجه عمل كردن به‌آن‌ها ، وظيفه‌ى همگى مسلمان‌هاست كه برحسب مراتب و درجات شايستگى و بايستگى واجب است در اين سه بعد هم‌آهنگى داشته باشند .\r\nچنان‌كه در سوره‌ى « والعصر » پس از ايمان و عمل صالحات « وَ تَواصَوا بِالحَقِّ » حق علم و عقيده و عمل را در جنبه‌ى اثباتى ، و نيز « وَ تَواصَوا بِالصَّبْرِ » اين سه مورد را در\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nجنبه‌ى سلبيش مورد تكليف مؤمنان قرار داده كه همواره بايستى يكديگر را به‌واجبات سفارش كنند و از محرمات نهى نمايند .\r\nدر آخر كار بايد گفت در صورتى كه امر و نهى تأثير معكوسى نداشته باشد واجب است ، گرچه آمر و ناهى وظيفه‌ى انجام واجب و ترك حرام را ترك كرده باشند كه اين‌جا جمعى است ميان واجب و حرام ، واجب از جهتى و حرام از جهتى ديگر ، كه اگر هم شرطى براى امر به‌واجب و ترك حرام هست ترك اين دو واجب موجب ترك امر و نهى نيست مگر در صورت تأثير معكوس ، مانند هرگونه بيمار معنوى يا مادى كه خودش در معالجه خودش كوتاهى مىكند ، ولى بيمارى ديگر را سفارش به‌معالجه مىنمايد .\r\nمسأله‌ى 866 - راه اصلاح را بايد آمران به‌معروف و ناهيان از منكر چه به‌صورت جمعى شورايى و چه به‌صورت فردى بپيمايند ، تا جو اسلامى شايستگى خود را از دست ندهد ، و با توجه به‌آياتى مانند « الْمؤْمِنْونَ وَ الْمُؤمِناتُ بَعْضُهُمْ أوْلِياءُ بَعْضٍ يَامُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ . . . » ( سوره‌ى توبه ، آيه‌ى 71 ) تمامى مؤمنان اعم از مردان و زنان در وادارى به‌معروف و بازدارى از منكر بر يكديگر ولايت دارند ، كه آمران و ناهيان پشت و پشتوانه‌ى يكديگر ، و اينان هم به‌پيروى از آنان خود و اجتماعشان را بازسازى كنند .\r\nو چنان‌كه در جو ايمانى بايد عالم به‌دنبال جاهل براى تعليم و جاهل به‌دنبال عالم براى تعلّم باشد كه هر كاملى و يا ناقصى بايستى براى بازسازى خود و ديگران پشت سر يكديگرو هم دوش قرار گيرند . كه اگر با كمالى بايد پىگير بىكمالان باشى تا نقص‌هايشان را بزدايى ، و يا با نقص و كمبودت پىگير از كاملانى باشى تا خود را كامل و كامل‌تر سازى .\r\nدر هر صورت براى انجام واجب و ترك حرام بايد سياست گام به‌گام انجام گردد ، كه از برخورد كم‌تر به‌بيشتر و بيشتر ، و در آخر كار به‌تأديب بدنى هرگونه كه مصلحت است انجام گردد ، البته با مراعات مهم‌تر و مؤثرتر ، چنان‌كه در احكامى ربّانى همين سياست گرچه به‌صورت نسخ انجام شده است . اما وعظ و موعظه ، امر و نهى أكيد ، غلظت كلام ،\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nقهر ، تهديد ، حبس ، تبعيد ، تعطيل شغل و مانندش به‌ترتيب مصلحت در هريك و اعمالِ آن از جمله‌ى سياست‌هاى گام به‌گام دراين مهم ثابت و پابرجا است .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nبخشى از گناهان\r\n\r\n1 - دروغگويى\r\nمسأله‌ى 867 - « دروغ » به‌معنى گفتن يا نشان دادن خلاف واقع است ، و حدود سيصد بار در قرآن با مذمت فراوان و با الفاظ و صيغه‌هاى گوناگونش آمده ، و داراى چند بعد است ، كه گاه در تمامى ابعاد عقيدتى و در عالم واقع دروغ است كه نه به‌آن‌چه گفته معتقد است ، و نه گفته‌هايش واقعيتى دارد ، و گاه اين دروغش يك بعدى است كه آن‌چه گفته واقعيت دارد ولى به آن واقعيت معتقد نيست ، يا بالعكس به آن معتقد است ولى واقعيتى ندارد ، و اين هر سه با اختلاف كيفيت و كميّت ابعادش تماماً دروغ است و راستا بودن مكلفان در تمامى ابعاد واجب است گرچه داراى درجاتى چند است . و خلافش نيز داراى دركاتى است .\r\nگاهى هم از نظر اعتقاد و نيت و واقعيت راست است ولى چهره‌ى دروغ دارد كه « توريه » اش مىنامند ، و اگر از اين چهار ضلع بيرون باشد راست به‌تمامى معنى است .\r\nمسأله‌ى 868 - دروغ در انحصار خبر دادن به‌خلاف واقع در هر بعدش نيست ، كه به‌اصطلاح انشايى هم كه خبرى دروغ را دربر گيرد نيز دروغ است ، كه اگر به‌كسى\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nبگويند بفرماييد سر سفره غذا ولى نه سفره‌اى در كار است و نه غذايى ، و يا يكى از اين دو هست و ديگرى نيست و يا آمادگى پذيرايى را نداريد ، اين نيز با هر سه واژه‌اش دروغ است كه گزارشى ضمنى از خلاف واقع است .\r\nمسأله‌ى 869 - قاعده‌ى هميشگى و همگانى دروغ در هر چهار چهره‌اش ، و دو گونه‌ى اخبار و انشاءش حرام و ناهنجارى است ، مگر در مواردى كه در كتاب يا سنت مستثنى شده ، و يا براساس دلالتى روشن از كتاب و سنت برخوردى با مهم‌تر از دروغ كند كه اين دروغ واجب است ، و يا با مهمى ديگر كه هم‌آهنگ او است كه اين دروغ نه واجب است و نه حرام ، كه اگر شما به‌اضطرارى ناخواسته دچار يكى از چند نوع دروغ همسان شدى هر يك از آن‌ها براى شما حلال است و نه همه‌ى آن‌ها ، و اگر دچار دروغى براى حفظ جان يا مال يا عرض يا ناموس و يا هر چيز مهم‌تر از حرمت دروغ شدى ، در اين‌گونه موارد كه شايسته و صلاح باشد ، چنان دروغى چون مصلحتش بيشتر است يا حرام نيست و يا واجب است ، چنان‌كه در زمينه‌ى تقيّه نيز چنان است ، البته با رعايت اهم در برابر مهم ، كه دروغ گفتن از راست گفتن خطر و ضررش كم‌تر باشد « 1 » . و در موارد حفظ اهم چنان كه دروغ گفتن واجب است راست گفتن هم حرام است ، و اين خود از مهم‌ترين زمينه‌هاى توريه در حد امكان است .\r\nمسأله‌ى 870 - در مواردى كه دروغ جايز و يا واجب است حتىالامكان بايستى توريه كرد ، كه از كلام دروغين نيت معنايىدرست و صحيح كنى ، تا در حد امكان از خلاف واقع دور شوى ، چنان‌كه حضرت ابراهيم عليه السلام در پاسخ نمروديان درباره‌ى شكستن بتان فرمود : « بَلْ فَعَلَهُ كَبيرُهُمْ هذا فَاسْألُوهُمْ إنْ كانُوا يَنْطِقُونَ » ( سوره‌ى انبيا ، آيه‌ى 63 ) « بلكه اين شكستن بت‌ها كار بزرگ بتان است پس از آن‌ها بپرسيد اگر كننده‌اند » و\r\n\r\n\r\n","description":"","footnote":"\r\n( 1 ) - اين‌جا اضافه بر آيات اضطرار و حرج و تقيه كه دروغى را جايز يا واجب مىكند روايات بسيار مهمى در اين پيرامون وارد است چنان‌كه در روايت سكونى بسندى از پيامبر صلى الله عليه و آله و سلم آمده است كه قسم دروغ ياد كن و برادرت را از كشتن نجات ده ، و در خبر صحيح اسماعيل بن سعد اشعرى است از حضرت رضا عليه السلام كه درباره‌ى مردى از حضرتش پرسيد كه از سلطان بر مالش مىترسد و به‌دروغ قسم مىخورد تا مالش را حفظ كند ؟ فرمود هرگز اشكالى ندارد\r\n","page_name":" 406 ","page_number":406},
  {"content":"\r\n\r\nاين‌جا « اگر . . . » در نيت ابراهيم در رابطه‌ى با كار بت بزرگ است كه اگر اين بتان سخن بگويند اين كار كار بزرگ‌ترينشان است ، ولى چون توان سخن گفتن ندارندپس كار او نيست ، و اين‌جا حضرتش با اين توريه هم دروغ نگفته و هم شعور بت‌پرستان را به‌حركت آورده كه « ثُمَّ نُكِسُوا على رُئوسِهِمْ لَقَدْ عَلِمْتَ ما هولآءِ يَنْطِقُونَ » ( سوره‌ى انبياء ، آيه‌ى 65 ) « سپس سرافكنده شدند و گفتند به‌راستى دانسته‌اى كه اينان سخن نمىگويند » .\r\nو نيز به‌هنگامى كه نمروديان براى پيش‌گيرى از چنان حادثه‌اى حضرتش را براى روز عيدى دعوت كردند كه با آنان به‌بيرون شهر برود اين‌گونه عذر آورد كه « إنّى سَقيمٌ » :\r\nمن به‌شدت بيمارم ، كه قصدش از اين بيمارى ، بيمارى روحى و وجدانى بود كه چرا اين گروه انبوه سر به‌آستان بتان بى جان مىسايند ، و بالاخره تا امكان توريه است دروغ رسمى هرگز حلال نيست زيرا تنها اضطرار ناخواسته است كه در ابعاد گوناگونش دروغى را حلال مىكند ، و كسى كه مىتواند توريه كند و يا آن را ياد گيرد تا در اين‌رقم مهلكه‌ها خود را از آسيب بىدينان برهاند هرگز اضطرارى به‌دروغ رسمى ندارد ، وانگهى از باب قاعده‌ى « الْضرواتُ تُقَدَّرُ بِقَدَرِها » دروغ - هم - تنها به‌قدر ضرورت - ناخواسته - حلال مىشود ، و در صورتى كه بتوان با توريه كه دروغى كم رنگ و ظاهرى است ضرورت را بر طرف كرد نوبت به‌دروغ رسمى واقعى نمىرسد .\r\nمسأله‌ى 871 - از نظر اين‌كه توريه خود نيز بخشى از دروغ است ، تنها در موارد استثنايى جايز و يا واجب مىشود ، زيرا سخنى كه شنونده را به‌خلاف واقع مىكشاند ، از اين نظر كه بخش مهم دروغ است حرام بوده ، و در حال عادى و بدون عذر محكوم به‌حكم دروغ است ، و شرع اقدس الهى از مؤمنان چنان خواسته كه حتىالامكان به‌راستى گرايند و راستا زندگى كنند . و از هرگونه گزاف‌گويى و خلاف واقع بپرهيزند ، و اين چهار گونه دروغ كه برشمرديم با اختلاف ابعاد گناهشان ، جملگى در زير پوشش واژه‌ى « دروغ » حرامند ، و هيچ‌گاه سه بعد نخستشان هم حلال نيست ، زيرا در حال ضرورت نيز بايستى توريه كرد ، مگراين‌كه امكان توريه نيز از دست برود و يا مكلف نداند يا نتواند توريه كند كه « لا يُكَلِّفُ اللَّهُ نَفْساً إلّا وُسْعَها » ، « خدا هرگز كسى را به‌جز\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nاندازه‌ى كشش و كوشش و توانش به‌چيزى مكلف نمىكند » .\r\nمسأله‌ى 872 - دروغ برحسب ابعاد و محتوايش از نظر حرمت يكسان نيست ، و هر اندازه ابعاد و محتواى دروغ بيشتر و ناهنجارتر باشد گناه دروغ نيز بيشتر است ، كه حكمى را به‌دروغ به‌خداى تعالى بستن يا سخنى به‌دروغ از كسى در امور عادى نقل كردن هرگز يكسان نيست ، كه آن دروغ كفر و يا در مرز كفر است و اين دومى فسق و گناهى عادى است و ميانگينش دروغى ميانه است .\r\nمسأله‌ى 873 - آيا تنها دروغى حرام است كه زيان آور است ، كه اگر هرگز زيانى نداشته باشد گناه نيست ؟ آيات و رواياتى كه دروغ را مورد مذمت قرار داده در اختصاص دروغ زيانبار نيست ، وانگهى زيان دروغ هم در انحصار زيان به‌ديگرى كه به‌او دروغ گفته‌اى نيست ، بلكه زيانش نخست به‌خود شما است كه خود را به‌گزاف گويى و حقايق را وارونه جلوه دادن آلوده كرده‌اى .\r\nآرى ! راست گفتن هم‌چون راست انديشيدن و راست معتقد بودن و راست عمل كردن ، در راستاى ايمان به‌خداى متعال از صفات راست مؤمنان است كه هرگز به‌كجى نمىگرايند ، و حتىالامكان به‌كژى و دروغ آلوده نمىشوند .\r\nمسأله‌ى 874 - گناه دروغ هرگز ويژه‌ى سخن دروغ نيست كه كارى دروغ و نوشته‌اى دروغ و سكوتى دروغين و هرگونه نمايشى كه حقايق را وارونه جلوه دهد نيز دروغ و گناه است ، و اگر هم چيزى به‌گزاف بنويسى ، و يا امضا يا تصديق نوشته‌اى دروغين را بكنى ، و يا با اشاره يا عملى چيزى را بر خلاف واقع نمايش دهى ، يا در برابرش سكوت كنى همه‌ى اين‌ها دروغ است ، و گناه دروغ هم - چنان‌كه گذشت - برحسب ابعاد و محتوايش نيز داراى مراحلى است و نه آن‌كه همه‌ى دروغ‌ها با يك چوب رانده شوند .\r\nمسأله‌ى 875 - دروغ و يا توريه كه دروغى كمرنگ است در صورتى به‌اضطرار و تقيه حلال مىشود كه دروغگو خودش سبب اين اضطرار يا تقيه نباشد ، زيرا « الّا مَا اضْطُرِرتُمْ » تنها اضطرارى را موجب حلال شدن حرامى مىكند كه ناخواسته و بدون اختيار پيش آيد ، زيرا به‌اصطلاح ادبى به‌صيغه مجهول است كه « اگر مضطر و ناچار\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nشديد » و نه معلوم ، كه اگر اضطرارى پيش آيد چه خواسته‌ى شما و چه ناخواسته ، بنابراين دروغ يا توريه در زمينه‌ى اضطرار يا تقيه و يا هر عذرى ديگر در صورتى حلال است كه شما خودت اين اضطرار را نخواسته‌اى ، و موجب آن نشده‌اى بلكه تنها اضطرارى ناخواسته پيش آمده كه دروغ و يا هر حرامى برابر يا سبك‌تر از دروغ را در حالت اضطرار حلال مىكند ، و گرنه اين حرام در حالت اضطرارهاى ديگر هم همچنان حرام است ، گرچه از نظر حفظ مال يا جان و يا هر مهم ديگرى واجب باشد ، كه اين‌جا به‌اصطلاح اصولى ، اجتماع امر و نهى بوده كه هم واجب و هم حرام است ، زيرا خود موجب آن شده‌اى كه هم فعلش حرام است و هم تركش ، فعلش چون در اصل حرام بوده‌و اين اضطرار خود خواسته حلالش نمىكند ، و تركش نيز حرام است زيرا حفظ جان و مال و مانند اين‌ها واجب‌تر است .\r\nمسأله‌ى 876 - دروغ در زمينه‌ى اصلاح ذات‌البين ضرورتى است اخلاقى كه مؤمن بايستى به‌هر وسيله‌اى كه در امكانش هست اختلاف فى ما بين را بر طرف كند كه « فَاتَّقُوا اللَّهَ وَ اصْلِحُوا ذاتَ بَيْنِكُمْ » ( سوره‌ى انفال ، آيه‌ى 1 ) و « إنَّما الْمؤمنونَ إخْوَةٌ فَأصْلِحُوا بَيْنَ أخَوَيْكُمْ » ( سوره‌ى حجرات ، آيه‌ى 10 ) اصلاح ذات البين را از واجبات اجتماعى مقرر كرده ، و اين‌جا دروغى كه فسادى ندارد و يا فسادش كم‌تر از اصلاح است ، و يا تنها مصلح است اين دروغ‌ها واجب است ، چنان‌كه در رواياتى بدين معنى تصريح شده است « 1 » .\r\n\r\n2 غيبت\r\nمسأله‌ى 877 - « غيبت » بدين معنى است كه پشت سر كسى سخنى را براى ديگران\r\n\r\n\r\n","description":"","footnote":"\r\n( 1 ) - در خبر صحيح معاويه بن عمار است كه « اصلاح‌كننده دروغگو نيست » و نيز هر دروغگويى مسئول است مگر در سه مورد كه از جمله اصلاح ذات البين است . و در خبر يحيى واسطى است كه « كلام سه‌گونه است راست و دروغ و اصلاح ذات البين » ، درباره‌ى سومى پرسش شد فرمود : از كسى چيزى مىشنوى و به‌او مىرسد و ناراحت مىشود پس مىگويى شنيدم كه فلانى - آنكه ناراحتش كرده - از شما چنين و چنان تعريف مىكرد ، و از حضرت رضا عليه السلام است كه مردى درباره‌ى برادر دينيش سخن راستى مىگويد و به‌زحمت و ناراحتيش مىاندازد نزد خدا دروغگو محسوب است و مردى درباره‌ى برادر دينيش دروغى مىگويد كه سودش در آن است و نزد خدا راستگو محسوب است\r\n","page_name":" 409 ","page_number":409},
  {"content":"\r\n\r\nبازگو كنى كه آن را نمىدانند و كسى كه غيبت او را كرده‌اى اگر بشنود از اين كار ناخرسند شود ، چنان‌كه در آياتى از قرآن و رواياتى هم « 1 » در پرتو [ قرآن كريم 
  ] مذمت فراوانى از آن شده است كه از جمله است « وَ لا يَغْتَبْ بَعْضُكُمْ بَعْضاً أيُحِبُّ أحَدُكُمْ أنْ يَأكُلَ لَحْمَ أخيهِ مَيْتاً فَكَرِهْتُمُوهُ » ( سوره‌ى حجرات ، آيه‌ى 12 ) اى مؤمنان « و هرگز كسى از شما پشت سر كسانى از خودتان غيبت نكند آيا يكى از شما دوست دارد كه گوشت مرده‌ى برادرش را بخورد ؟ پس خيلى بدتان مىآيد » و نيز « وَيْلٌ لِكُلِّ هُمَزَةٍ لُمَزَةٍ » ( سوره‌ى همزه ، آيه‌ى 1 ) « واى بر هر غيبت‌كننده‌ى عيب‌جويى » و « لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إلّا مَنْ ظُلِمَ » ( سوره‌ى نساء ، آيه‌ى 148 ) « خدا دوست ندارد بلندگوى بدى شدن را مگر از ستمديده » كه بلندگوى ستمگرى ستمگران گردد تا از ستمشان بكاهد و يا دست‌كم رسوايشان سازد ، و « إنَّ الَّذينَ يُحِبُّونَ أنْ تَشيعَ الْفاحِشَةُ فِى الَّذينَ آمَنُوا لَهُمْ عَذابٌ أليمٌ » ( سوره‌ى نور ، آيه‌ى 19 ) « محققاً كسانى كه دوست دارند گناهان تجاوزگر در ميان مؤمنان شايع گردد ، براى آن‌ها است عذابى دردناك » .\r\nو مىبينيم كه با واژه‌ى « بعضكم » گروه مؤمنان را هم‌چون شخصى واحد وانمود فرموده كه هر يكى از آنان گويى عضوى از اعضاى اين پيكر واحد ايمانىاند ، و غيبت و عيب‌جويى از يكديگركردن گويى خود را لكه‌دار كردن است .\r\nمسأله‌ى 878 - برحسب آيات و رواياتِ غيبت تنها غيبت كردن از مسلمان حرام است و بس ، و تنها شرط اخوت اسلامى مسلمان بودن است و بس ، كه برادران سنى ما نيز هم‌چون شيعيان در پرتو اين آيات و روايات آبروشان محترم و حفظالغيب‌شان\r\n\r\n\r\n","description":"","footnote":"\r\n( 1 ) - از جمله روايت پيامبر بزرگوار صلى الله عليه و آله و سلم است كه « غيبت از زنا شديدتر است » كه مردى زنا مىكند و سپس توبه مىكند و خدا توبه‌اش را مىپذيرد ولى غيبت‌كننده را نمىبخشد مگر آن‌كه طرف مقابل از او بگذرد ، و نيز از آن حضرت است كه « هر كه در راه غيبت كردن و كشف عورت برادر مؤمنش باشد نخستين گامى را كه در اين راه برمىدارد در جهنم است » و نيز « كوچك‌ترين كفر اين است كه كسى از برادر مؤمنش سخنى را عليه او به‌يادش سپارد كه او را بدين وسيله مفتضح و بىآبرو كند » اينان هرگز بهره‌اى نزد خدا ندارند ، و از حضرت على عليه السلام است كه « هر كه چيزى نسبت به‌مؤمنى بگويد كه با چشمش ديده و يا با گوشش شنيده كه او را بىآبرو مىكند و جوان‌مرديش را پايمال مىسازد ، او در زمره‌ى كسانى است كه خدا مىفرمايد « ان الذين يحبون ان تشيع الفاحشة فى الذين آمنوا لهم عذاب اليم »\r\n","page_name":" 410 ","page_number":410},
  {"content":"\r\n\r\nواجب است كه آيه‌ى « فَإن تابُوا وَ أقامُوا الصَّلاةَ وَ ءَاتَوُوا الزَّكاةَ فَإخْوانُكُمْ فِى الدّينِ » ( سوره‌ى توبه ، آيه‌ى 11 ) تنها اخوت و برادرى اسلامى را برمبناى اين سه شرط نهاده كه « از بت‌پرستى بيزارى جويند و نماز را به‌پا دارند و زكات را بپردازند » ، و از شگفتىهاى فقه ما است كه فقيهى بزرگوار هم‌چون‌مرحوم شيخ مرتضى انصارى - كه در ميان متأخرين شيخ‌الفقهاى على الإطلاق شناخته شده است - در حالى كه غيبت اطفال شيعه را حرام مىداند غيبت برادران سنى را حلال بلكه واجب شمرده كه در حكم اول به‌آيه‌ى « وَ إنْ تُخالِطُوهُمْ فَإخْوانُكُمْ » ( سوره‌ى بقره ، آيه‌ى 220 ) با اضافه كردن « فِىالدين » كه اين كلمه در اين‌جا نيست ، اخوت دينى اطفال شيعه را ثابت كرده ، و سپس برمبناى آيه « أيُحِبُّ أحَدُكُمْ أنْ يَأكُلَ لَحْمَ أخيهِ مَيْتاً » ( سوره‌ى حجرات ، آيه‌ى 12 ) اطفال شيعه را مشمول اين آيه قرار داده ، در حالى كه « فىالدين » در آيه‌ى انفال است كه برادرى دينى را بين تمامى كسانى كه از شرك بيزارى جسته و نماز به‌پا مىدارند و زكات مىدهند ، مقرر كرده ، و اين استدلال عوضى جابه‌جا كه موجب‌اين چنين فتواى جابه‌جا و نابه‌جا شده است از نتايج دورى فقه و فقهاى ما از [ قرآن كريم 
  ] است !\r\nآرى ! اين‌جا « كُمْ » تمامى مؤمنانند و نه تنها شيعيان ، و ايمان هم كه در مقابل كفر است همه‌ى مسلمانان را دربر دارد ، و نه اين‌كه شيعه سنى را و سنى هم شيعه را مؤمن ندانند ، كه خطاب‌هاى ايمانى قرآنى هم در اين ميان جايى نداشته باشند !\r\nو بالاخره قاعده‌ى عمومى در زمينه‌ى غيبت اين است كه غيبت تمامى مسلمانهاى مكلف حرام است و نه اطفالشان ، مگر در زمينه‌اى كه اگر آگاه شوند بدشان بيايد و آزرده شوند زيرا هر كارى را كه بكنند نه واجب است و نه حرام ، بنابراين ترك واجب و فعل حرام براى آنان عيب نيست كه موضوعى هم ندارد ، تا در نتيجه غيبت‌كردنشان در اين زمينه‌ها موضوعيّتى داشته باشد ، مگر در صورتى كه اگر بفهمند ناراحت شوند كه اين‌جا از باب آزارشان - در كل - حرام است و نه غيبتشان ، چنان‌كه آزار رساندن به‌حيوان نيزحرام‌است ولى غيبت نيست . و غيبت از نامسلمانان چه منافقان و چه غيرمنافقانشان حرام نيست ، مگر آن‌كه از اين غيبت آگاه گشته و آزرده شوند كه آزردن\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nكسى به‌ناحق حرام است ، بله اگر استحقاق آزردن را داشته باشند گرچه مسلمان هم باشندبه‌جهت استحقاقشان جايز است .\r\nمسأله‌ى 879 - غيبت از يك ديدگاه گناهى مسلم است كه گناهى پنهان از مسلمانى را برملا كنى ، كه هم آبروى او را برده‌اى و هم ديگران را به‌گناه واداشته‌اى ، و هم قبح گناه را از بين برده‌اى و اشاعه‌ى فحشايى نموده‌اى كه اگر گنه كار زياد شود گناه در نظر مردم ناچيز شده و راهش براى آنان بازتر و هموارترمىشود چنان‌كه « إنَّ الَّذينَ يُحِبُّونَ أنْ تَشيعَ الْفاحِشَةُ » ( سوره‌ى نور ، آيه‌ى 19 ) و « لا يُحِبُّ اللَّهُ الْجَهْرَ بِالسُّوءِ » ( سوره‌ى نساء ، آيه‌ى 148 ) گواه برهمين مطلب است كه هر كارى كه گناهان مردم را برملا كرده و موجب شيوع گناه گردد حرام است .\r\nو ديدگاه دوم غيبت در صورتى است كه شخص مورد غيبت آگاه گردد و آزرده خاطر شود ، و اين خود گناهى ديگر است ، و بالاخره غيبت گاه يك بعدى است كه گناه مسلمانى را كه پنهان بوده برملا كنى ، و گاه دو بعدى است كه اين افشاگرى ديگران را نيز به‌گناه بكشاند ، و گاهى هم سه بعدى است كه صاحب غيبت آگاه گشته و آزرده‌خاطر شود ، كه حداقل گناه غيبت همان اولى است ، و سپس دومى و سومى كه گناهى دو بعدى و يا سه بعدى را تشكيل مىدهد .\r\nمسأله‌ى 880 - چنان‌كه بازگو كردن گناه هر مسلمانى حرام است ، خود مكلف نيز نبايد گناهان پنهانش را بازگو كند ، زيرا اين خود « تَشيعَ الْفاحِشةُ » است كه هم آبروى خودش را مىبرد ، و هم راه گناه براى ديگران بازتر مىشود ، خصوصاً اگر گناهان پنهان از شخصيت‌هايى باشد كه در نظر مردم از اركان ايمانى بشمارآيند ، و روى اين اصل اقرار به‌گناه نزد حاكم شرع نيز حرام است ، و حرام‌تر از آن اين است كه حاكم شرع كسى را وادار كند كه به‌گناهش اقرار نمايد ، به‌خصوص گناهانى كه داراى حد و يا تعزيرند ، زيرا اگر مقصود پاك كردن گنهكار است راهش توبه است كه ارتباطى به‌شما ندارد و مربوط به‌خود اوست ، و اگر هم مقصود جارى كردن حد و يا تعزير است ، اين هم در انحصار شهادت شاهدان عينى است ، به‌ويژه در گناهان جنسى كه برحسب دو آيه‌ى قرآن در زنا\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nو لواط چهار شاهد عادل و در مساحقه چهار زن عادل بايد - با شرايطش - شهادت دهند ، كه اقرار و يا كم‌تر از اين تعداد در مورد حد هرگز پذيرفته نيست ، و در صورت علم به‌اين انحراف‌ها تنها جاى نهى از منكر است با شرايطش . و در خبر است از رسول گرامى صلى الله عليه و آله كه زنى به‌نام غامديه نزد حضرتش اقرار به‌زنا كرد حضرت به‌او فرمود : برگرد و استغفار كن . . . كه اين‌جا به‌جاى اقرار به‌گناه استغفار را مقرر فرموده است .\r\nمسأله‌ى 881 - كسى كه گناه خود را بازگو مىكند ، و يا از آشكار شدنش پروايى ندارد ، اولًا بايد او را ارشاد كرد ، و از اين‌كار نهى نمود ، و چنان‌چه نپذيرفت در اين بعد غيبتش حلال است ، مگر اين‌كه اين افشاگرى ديگران را نيز به‌گناه وادار كند ، كه حرمت غيبت برمبناى حقى شخصى و حقى هم عمومى است ، و اين‌جا كه حق شخصى را خود شخص از ميان برده حق عمومى آن بر جاى خود باقى است .\r\nمسأله‌ى 882 - از جمله مواردى كه اين حق عمومى هم از ميان مىرود اين است كه صاحب غيبت ظالمى است كه بايد نزد مردم مفتضح شود تا از ظلمش بكاهد يا آن را ترك كند . و يا از اعتبار و حيثيت بيفتد تا ديگران از او دورى جويند و گرفتارش نشوند كه « إلّا مَنْ ظُلِمَ » : مگر كسى كه ستم ديده ، ناظر به‌همين زمينه است .\r\nمسأله‌ى 883 - اين ستمديدگى داراى دو بعد شخصى و عمومى است ، كه عموميش مظلوم شدن همه مسلمين يا گروهى از مسلمين و يا مظلوم شدن اسلام است ، كه ظالم در اين دو بعد اضافه براين‌كه حق شخصيش پايمال است حق عمومى افشاگرى ظلمش نيز در برابر لزوم مفتضح‌كردنش هيچ‌گونه اشكال و مانعى ندارد و اين‌جا روبرويى اهم و مهم است كه اهمش معارضه‌ى علنى با اين‌گونه ظالم است .\r\nمسأله‌ى 884 - اگر ظلم شخصى ناچيزتر از بازتاب افشاگرى اين ظلم است ، اين‌جا به‌حكم همين قاعده افشاگرى جايز نيست ، بلكه به‌گونه‌اى ديگر بايستى با ظلمش مبارزه كرد كه بازتاب بدتر از ظلمش را به‌دنبال نداشته باشد .\r\nمسأله‌ى 885 - اصولًا افشاگرىِ گناهى پنهان اگر بازتابى بدتر از خود نداشته باشد يا حلال است كه با ظلمش برابرند ، و يا واجب است كه بازتاب شايسته‌ى افشاگرى بيشتر باشد .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nمسأله‌ى 886 - در باب غيبت و هر بابى ديگر از گناهان لازم است بازتاب گناهانى كه رو در روى هم قرارگرفته‌اند بررسى شود ، و آن‌چه گناهش كم‌تر است مراعات گردد ، و اين موازنه حتماً بايد برمبناى دليل قرآن و يا سنت قطعيه باشد و نه ساير موازينى و دلائلى كه هرگز از نظر شرع هيچ‌گونه وزن و ارزشى نداشته و ندارند . و اكنون مواردى ديگر از موارد استثنايى غيبت حلال يا واجب را از باب نمونه متذكّر مىشويم .\r\nمسأله‌ى 887 - مورد اول اين‌كه اگر غيبت‌كردن از شخصى نزد شخصى باشد كه مىتواند او را از گناه باز دارد و يا به‌واجبى بگمارد ، اين‌جا چنان غيبتى نه تنها حلال است بلكه از باب امر به‌معروف و نهى از منكر واجب است ، زيرا بعد عمومى « تشيعَ الْفاحِشَةُ » را ندارد ، و بعد خصوصيش نيز كه هتك حرمت اوست در برابر بازتاب ترك اين منكر كه مورد غيبت است يا واجب متر وكش بسيار ناچيز است .\r\nمسأله‌ى 888 - اگر غيبت كردن كسى موجب نجات او از خطرى باشد كه مهم‌تر از خطر افشاگرى غيبت است ، اين‌جا هم غيبت او واجب است ، چنان‌كه احياناً امام صادق عليه السلام از زراره نزد كسانى غيبت مىكرد تا جان او را از شر دشمنانش حفظ كند ، و بالاخره غيبتى كه مصلحتش از مفسده‌اى نسبت به‌شخص مورد غيبت و يا نسبت به‌ديگرى و يا نسبت به‌اجتماع اسلامى بيشتر باشد ، چنان غيبتى نه تنها حرام نيست بلكه واجب نيز هست ، مانند معيوب كردن مال شخصى و يا گروهى كه موجب نجاتشان از خطرى مهم‌تر است واجب است ، چنان‌كه حضرت خضر عليه السلام كشتى گروهى از تنگ‌دستان را سوراخ كرد تا پادشاه وقت آن را نگيرد .\r\nمسأله‌ى 889 - اگر كسى با شما درباره‌ى معامله‌اى و يا شركتى و يا ازدواجى و يا هر كار ديگرى مشورت كند كه آيا به‌مصلحت اوست يا نه ، اين‌جا هم اگر راهنمايى او مستلزم بازگويى برخى از عيوب طرف مقابل است مصلحت اين راهنمايى از حفظ الغيب شخص مورد مشورت واجب‌تر است ، كه آن گناهى مخفيانه كرده و اين بى گناهى است كه احياناً گرفتار اين گنه‌كار مىشود و زندگيش را به‌نابه‌سامانى مىكشد ، مسلماً اين‌جا جاى ترجيح مصلحت اين بىگناه است . و برحسب قاعده‌ى قرآنى كه درباره‌ى\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nعلتى از حرمت شراب و قمار « وَ اثْمُهُإ أكْبَرُ مِنْ نَفْعِهِإ » آمده اين قاعده كلًا در ميان هر اهم و مهمى ، اهم هميشه در كل بايدها و نبايدها ودرهمه زمان‌ها وزمينه‌ها برتر از مهم است .\r\nمسأله‌ى 890 - اگر هم شما درباره‌ى چنان شخصىكه در مسأله قبل گفته شد مورد مشورت باشيد واجب است از باب ارشاد او را از معامله‌ى با چنان شخصى كه زندگيش را با چنان معامله‌اى تباه مىكند ، باز داريد ، و اين بازدارى بايستى به‌حداقل افشاگرى - به‌اندازه‌ى كفايت - عليه شخص مورد مشورت باشد ، و نه اين‌كه زبان به‌افشاگرى تمامى خرد و كلان گناهانش بگشايى ، يا نزد ديگران نيز افشاگرى كنى .\r\nمسأله‌ى 891 - غيبت كه تنها افشاگرى گناه پنهان است ، درباره‌ى كسى كه خود افشاگر گناهان خويش است زمينه‌اى ندارد ، چه گناهى را پنهانى كرده و خود بلندگوى اين گناه باشد ، و چه آشكارا بدون هيچ پروايى گناه كند ، كه در هر دو صورت غيبت كردنش در مورد چنان گناهى چون افشاگرى و هتك حرمتش نيست ، حرام هم نيست ، مگر اين‌كه موجب واداشتن ديگران به‌گناه گردد كه به‌ملاحظه‌ى اين حق عمومى اين‌جا هم غيبتش در اين بعد حرام است ، و يا شخص مورد غيبت در ميان گروهى مخصوص گناه كرده و هرگز راضى نيست كه ديگران بدانند در اين‌جا نيز گناه غيبت دو بُعدى است .\r\nمسأله‌ى 892 - در مورد متجاهر به‌فسق يعنى كسىكه علناً و آشكارا در بين مردمى گناهى را مرتكب مىشود در صورت حلال بودن غيبتش تنها بازگويى همان فسق علنيش حلال است و نه فسق‌هاى پنهانيش ، و بالاخره فسق آشكار تنها در بعد آشكاريش غيبت را حلال مىكند و نه ساير ابعادش را ، كه بازگويى آن اگر ميان گروهى بىخبر از اين فسق باشد ، خصوص آن‌كه اگر موجب سبك داشتن گناه گردد ، در اين‌گونه موارد غيبتش حلال نيست ، چنان‌كه غيبت نسبت به‌ساير گناهانى كه پنهان انجام داده حرام است .\r\nمسأله‌ى 893 - اگر شاهدانى به‌دروغ شهادت مىدهند و يا صلاحيت شهادتى را ندارند اين‌جا هم پاسدارى آبرو و حيثيت كسى كه عليه او چنان شهادتى در جريان\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nاست واجب‌تر از حفظ حيثيت و آبروى اين شاهدان دروغين است و واجب است با حداقل افشاگرى كافى نسبت به‌اين‌گونه شاهدان آبروى مسلمانى كه عليه او شهادت داده مىشود حفظ كنى .\r\nمسأله‌ى 894 - از همين قبيل است افشاگرى عليه راوى حديثى كه فاسق و دروغ پرداز است و يا شايستگى روايت حديث را ندارد ، زيرا شرائط نگهبانى حديث درست را ندارد ، تا خوش‌باوران و يا محققانى نيز با پذيرفتن روايت چنان راوى دروغ‌پردازى به‌انحراف كشانده نشوند و ديگران را هم به‌انحراف نكشانند . روى اين اصل افشاگرى عليه كتاب‌هايى كه دروغ‌هايى را دانسته يا ندانسته به‌دين نسبت مىدهند نيز واجب است . البته چنان مواردى ويژه‌ى شرعمداران قرآنى است و يا مسلمانانى متين و عادل كه بر محور ايمانى و قرآنى نفى و اثباتى عالمانه و محقِّقانه دارند . نه كسانى كه با پيش فرض‌ها و بافته‌ها مغزى خود و ديگران صاحب عقيده‌اى شده‌اند و بخواهند بر محور همان اعتقادات تقليدى خود ردّ و قبولى بنمايند .\r\nمسأله‌ى 895 - و از همين قبيل‌اند واعظان‌يا مداحان و يا شرعمدارانى كه‌اسلام واسلاميات را بازيچه و وسيله ارتزاق قرار داده ، و در گفتار واعمال هميشه مصالح شخصى خود را درنظر دارند كه به‌فرمايش معصومين عليها السلام اين‌ها چوپانانى خائن مىباشند ، نيز بايستى حداقل در جوى كه فعاليت‌هاى تبليغى دارند افشاگرى شوند .\r\nمسأله‌ى 896 - و از اين قبيل است افشاى نسبت به‌بدعت‌گذارندگان در دين كه خود فتنه‌ى عقيدتى است و برحسب آياتى چند از آدم‌كشى بدتر است ، و اين‌جا دست‌كم بايستى اين‌گونه گمراه‌كنندگان افشاگرى شوند تا سيه روى شود آن‌كه در او غش باشد ، و در خبر صحيح است از پيامبر اكرم صلى الله عليه و آله و سلم كه « هنگامى كه بدعت‌گذاران و شكاكان را پس از من ديديد ، آشكارا نسبت به‌آنان بيزارى بجوييد ، و هرچه مىتوانيد آن‌ها را سبّ و طعن كنيد ، و درباره‌ى دينتان آنان را مورد بهتان قرار دهيد تا طمعى در افساد اسلام نكنند ، و مردم از آن‌ها دورى جويند و آموزشى از بدعت‌هاى آنان نگيرند ، كه خدا بدين وسيله حسناتى به‌حساب شما ثبت و ضبط مىكند ، و درجات شما را افزون مىگرداند » .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nمسأله‌ى 897 - اصولًا نسبت به‌هر عالم يا شرعمدار ، يا كارگر يا كارمند ، يا تاجر يا زارع ، يا پزشك يا معمار ، يا آموزگار و يا هر كسى كه مورد مراجعه‌ى مردم در امورى دينى يا دنيوى است ، اگر از هر يك از اين‌ها خيانت و انحرافى سراغ داريد كه موجب نابه‌سامانى و زيانى براى مراجعه‌كنندگان به‌آن‌هاست ، تنها افشاگرى شما در محدوده‌ى مراجعه‌كنندگان آن‌هاست و بس ، چنان‌كه در همه‌ى مواردى كه برشمرديم نيز چنان است .\r\nمسأله‌ى 898 - اين افشاگرىهايى كه در زمينه‌هاى ياد شده جايز يا واجب است تنها در صورتى است كه افشاگر چنان اهليتى را داشته باشد ، كه خود شرعمدارى قرآنى ، عالم و آگاه باشد ، و يا مؤمنى روشندل و شايسته ، و نه هركس و ناكسى حق چنان افشاگرى را داشته باشد و مجتمع اسلامى را دچار هرج و مرج و نابه‌سامانى كند ، مانند نابه‌خردانى كه به‌خيال انقلابى بودنشان بىحساب و كتاب آبرو و حيثيت مردم را پايمال كرده « وَ هُمْ يَحْسَبُونَ أنَّهُمْ يُحْسِنُونْ صُنعاً » ( سوره‌ى كهف ، آيه‌ى 104 ) ، « گمان مىكنند كه كارى پسنديده - و افشاگرى انقلابى - كرده‌اند » كه جو غيبت و تهمت را بر جو سالم و شايسته‌ى اسلامى چيره ساخته ايجاد ناامنى و بىآبرويى مىكنند كه اين خود افساد فىالارض و شايسته‌ى پىگيرى است .\r\nمسأله‌ى 899 - مورد مهم و اصلى غيبت افشاگرى پيرامون گناهان پنهان است كه اگر دو يا چند نفر بر گناهى آگاهند ياد كردن اين گناه در محدوده‌ى ميان خودشان از لحاظ غيبت حرام نيست ، مگر اين‌كه عنوانى ديگر هم‌چون اهانت يا مسخره و مانند اين‌ها به‌خود بگيرد ، كه غيبت « ذِكْرُكَ أخاكَ بِما يَكْرَهه » است ، و اگر برادر دينى خود را در غيابش طورى ياد كنى كه اگر بشنود خوش آيندش نباشد و ناراحت شود ، برحسب آيه‌ى غيبت نيز « أيُحِبُّ أحَدُكُمْ أنْ يَأكُلَ لَحْمَ أخيهِ مَيْتاً فَكَرِهْتُمُوهُ » ( سوره‌ى حجرات ، آيه‌ى 12 ) غيبت برادر مؤمن هم‌چون خوردن گوشت مرده‌ى او است كه مرده به‌حساب غايب بودنش ، و خوردن گوشت تنش به‌حساب افشاگرى و آبروريزى نسبت به‌او است ، و اين‌ها در انحصار فقط گناه نيست ، بلكه هر نقص و نقصانى را هم در بردارد .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nمسأله‌ى 900 - « غيبت » در انحصار چيزى است كه واقعيت داشته ولى پنهان است ، و يا صاحبش به‌پنهانيش دلبند و علاقه‌مند است و از افشاگريش نگران ، و اگر به‌كسى گناهى نسبت داده شد كه واقعيت ندارد ، اين افترا و تهمت است و از غيبت بسى بدتر و ناهنجارتر است ، كه اگر نسبت زنا يا لواط و مانند اين‌ها به‌كسى بدهى كه خود نمىدانى ، بلكه اگر هم مىدانى كه خود ديده‌اى ولى شهادت شرعى كه چهار شاهد عادل باشد بر آن ندارى ، در هر دو مورد اگر اين نسبت نارواى نادانسته و يا دانسته‌ى شما نزد مجتهدى عادل باشد ، اين‌جا وى موظف است در صورت امكان حد افترا را بر شما جارى كند ، زيرا كسانى كه نسبتى به‌كسى مىدهند و شهادت شرعى بر آن ندارند برحسب نص قرآن مستحق حد افترا مىباشند كه « وَ الَّذينَ يَرْمونَ الُمحصَناتِ ثُمَّ لَمْ يَأتُوا بِأرْبَعَةِ شُهَداءَ فَاجْلِدُوهُمْ ثَمانينَ جَلْدَةً وَ لا تَقْبَلوا لَهُمْ شَهادَةً أبَداً وَ اولئكَ هُم الْفاسِقونَ » ( سوره‌ى نور ، آيه‌ى 4 ) و اين تهمت ناروا به‌هر وسيله‌ى شرعى براى حاكم شرع محقق گردد بايد اين حد را به‌تهمت زنندگان جارى كند ، و نيز برعهده‌ى شنوندگان اين تهمت است كه در صورت عدالتشان - و شروطى ديگر - اين افترا را به‌حاكم شرع گزارش دهند .\r\nمسأله‌ى 901 - غيبت يا تهمت هم‌چون دروغ در انحصار گفتن نيست ، كه نوشتن و اشاره كردن و به‌وسيله‌ى سكوت و مانندش تصديق كردن نيز به‌حساب غيبت يا تهمت مىآيد كه « لايَغْتَب » غيبت نكند ، كارى است كه افشاگرى عليه مسلمانى باشد چه با گفتن و يا نوشتن يا اشاره و مانند آن‌ها باشد .\r\nمسأله‌ى 902 - احياناً كسانى با زرنگى و به‌خيال كلاه شرعى ! مسلمانى را از حيثيت ساقط مىكنند كه به‌گونه‌اى بدتر از غيبت‌هاى رسمى است ، مثلًا ميگويد از فلان كس نمىتوان سخن گفت ؛ چيزى درباره‌ى او گفتن غيبت است مىترسم غيبت باشد والّاچيزهايى را مىدانم كه اگر بشنوى سرت سوت مىكشد . و امثال اين جملات ، در حالى كه با اين‌گونه كلمات همه چيز درباره او گفته ، كه اگر يك يا چند گناه پنهانى هم داشته ، او با اين كلىگويىِ بىرنگ همه‌ى رنگ‌هاى ناجور را به‌او زده است .\r\nمسأله‌ى 903 - چنان‌كه غيبت كردن گناه است گوش دادن به آن نيز گناه است كه\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n« لايغتب » هر دو را در بردارد ، چنان‌كه : « أالسّامِعُ لِلْغيبَةِ أحَدُ الْمُغْتابينَ » « شنونده‌ى غيبت يكى از غيبت‌كنندگان است » .\r\nمسأله‌ى 904 - در صورتى شنيدن غيبت حرام و نهى از آن واجب است كه شنونده بداند اين غيبت از موارد استثنا نيست ، و اگر نداند اين غيبت حرام است يا حلال حق نهى از آن را ندارد ، زيرا معلوم نيست منكر باشد ، گرچه احتياطاً بايستى برمبناى اصل حرمت در هر غيبتى به آن گوش ندهد ، از طرفى هم دليلىكه اين غيبت مشكوك را حمل بر حرام كند نيز ندارد ، و از لحاظ اين‌كه غيبت‌كنندگان به‌حرام بسيارند و ديگران خيلى كم ، اين احتياط خيلى حتمى و به‌جا است كه اصولًا به‌هيچ غيبتى نبايد گوش داد مگر اين‌كه براى ما حلال بودنش معلوم باشد ، زيرا عموميت ادله‌ى غيبت اين موارد مشكوك را هم دربر دارد ، و اگر معلوم نشود كه اين غيبت از موارد استثنايى است نمىتوان آن را حلال شمرده و گوش كردنش را حلال بدانيم ، گرچه اين حق را هم نداريم كه موارد مشكوك غيبت را حمل بر حرام كرده و از آن نهى كنيم . به‌هرحال احتياط در اين‌موارد اقرب الىالحق است .\r\nمسأله‌ى 905 - كسانى هستند كه با گفتن « ان‌شاءاللَّه غيبتش نيست » مىخواهند غيبت حرام را حلال كنند ، و يا چه بدتر و ناهنجارتر كه كسى را واجب‌الغيبه حساب كرده نه تنها غيبتش را حلال بلكه واجب هم بكنند ، و پناه بر خدا از اين‌گونه انحرافات و گمراهىها كه با خيالاتى واهى اين چنين حرام خدا را حلال كنند .\r\nمسأله‌ى 906 - به‌طور كلى برحسب روايت مشهور از رسول گرامى صلى الله عليه و آله و سلم مؤمن بر مؤمن سى حق دارد كه هرگز از آن‌ها برىالذمه نمىشود مگر با انجام آن‌ها و يا اين‌كه مورد بخشش قرار گيرد و اين حقوق عبارتند : 1 - از لغزشش چشم‌پوشى كند . 2 - او را در حال نگرانى رحم كند . 3 - عورتش را « يعنى عيوب پنهانيش را » پنهان دارد . 4 -\r\nعذرش را بپذيرد . 5 - غيبتش را مردود سازد . 6 - همواره در نصيحتش كمر همت بندد .\r\n7 - دوستيش را نگه دارد . 8 - عهد و پيمان و امانتش را رعايت كند . 9 - به‌هنگام بيماريش عيادتش كند . 10 - پس از مرگ در تجهيزش شركت كند . 11 - درخواستش را\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nبپذيرد . 12 - هديه‌اش را قبول كند . 13 - صله‌اش را جبران كند . 14 - نعمتش را سپاس گويد . 15 - به‌خوبى و شايستگى ياريش كند . 16 - ناموسش را نگهبان باشد . 17 -\r\nحاجتش را برآورده سازد . 18 - درخواستش را حتىالامكان لباس عمل بپوشاند . 19 -\r\nعطسه‌اش را رحمك‌اللَّه گويد . 20 - گمشده‌اش را راهنما باشد . 21 - به‌سلامش پاسخ گويد . 22 - با او خوش سخن باشد . 23 - نعمتش را پاسخ دهد . 24 - قسمش را بپذيرد .\r\n25 - با دوستانش دوست بوده دشمنى نكند . 26 - در دو حال ستم‌كارى و ستم‌ديدگى ياريش كند كه ياريش در ستم‌كارى اين است كه او را از ستم باز دارد و در ستم‌ديدگى اين‌كه او را در بازستاندن حقش يارى كند . 27 - او را در گرفتارىها تنها نگذارد . 28 -\r\nخوارش نسازد . 29 - آن‌چه را براى خودش مىپسندد براى او نيز بپسندد 30 - و از آن‌چه ناپسندش آيد براى او نيز نپسندد . و اگر كسى از شما يكى از اين حقوق برادرى را رها كند به‌روز رستاخيز از او مطالبه خواهد كرد ، و خدا هم عليه او حكم خواهد فرمود .\r\nمسأله‌ى 907 - بسيارى از اين حقوق متقابل و هم‌آهنگ است كه اگر برادر دينيت آن را نسبت به‌شما رعايت نكرد شما نيز لازم نيست آن را نسبت به‌او رعايت كنى ، ولى بعضى از آن‌ها به‌طور كلى و مطلق واجب است ، مثلًا اگر او شما را در ستم‌ديدگيتان كمك نكرد بر شما واجب است به‌او كمك كنى ، و اگر او نسبت به‌شما حفظالغيب نكرد شما بايستى حفظالغيب او را مراعات كنى ، و اگر ناموس و يا مال و عرض و آبروى شما را حفظ نكرد شما بايد حفظ كنى ، و بالاخره برحسب موازين شرع معلوم است كه كدام‌يك از اين سى حق واجب مستقل است و كدامين آن‌ها واجب هم‌آهنگ و متقابل .\r\nمسأله‌ى 908 - اگر شخص مورد غيبت در نظر غيبت‌كننده متجاهر به‌فسق يعنى علنى گناهى را در انظار مردم بدون هيچ‌گونه شرمى انجام مىدهد غيبتش حلال است ، ولى اگر در نظر شنونده نه متجاهر است و نه مانند او غيبتش حرام است ، و شنيدن چنان غيبتى نيز حرام است ، ولى جاى نهى از منكر هم نيست زيرا منكر بايستى در نظر عاملش منكر باشد تا بتوان از آن نهى كرد ، مگر آن‌كه نظر غيبت‌كننده خطا باشد كه در اين صورت نخست بايد او را قانع كرد كه خطا مىكند ، و سپس اگر بر اين غيبت از روى\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nعمد اصرار داشت اضافه براين‌كه نبايد گوش دهد بايد او را از اين منكر نهى كند .\r\nمسأله‌ى 909 - يكى از ابعاد حرمت شديد غيبت اين است كه غيبت‌كننده نسبت به‌شخص مورد غيبت داراى دو زبان باشد كه روبرويش مداح او است ، و پشت سرش افشاگرىهاى ناشايسته مىكند ، كه به‌اصطلاح روايات ، ذولسانين باشد . چنان‌كه در خبر است : روز قيامت ذولسانين در حالى كه داراى دو زبان آتشين است وارد محشر خواهد شد ، و از پيامبر بزرگوار صلى الله عليه و آله و سلم است كه كسى كه برادر مؤمنش را پيش رويش مدح كند و در پشت سرش غيبت و افشاگرى و ناسزا گويد ، عصمت برادرى ايمانى ميان آن دو بريده مىشود ، و از حضرت باقر عليه السلام است كه چه بد بنده‌اى است بنده‌اى كه داراى دو چهره و دو زبان باشد كه برادرش را در حضورش مداحى مىكند و در غيابش گوشت بدن او را مىخورد .\r\nمسأله‌ى 910 - افشاگرى گناهان سرّى در حضور گناه‌كار و گروهى كه از گناهش آگاهى ندارند نيز مانند غيبتش حرام است ، بلكه احياناً گناهش بيشتر است كه در غيبتش گاه آگاه نمىشود و رنجشى ندارد ، و اين‌جا كه در حضورش افشاگرى مىشود بسى سخت‌تر است ، گرچه احياناً غيبتش بدتر از افشاگرى در حضور او است ، زيرا در صورت حضور امكان دفاع از خود را دارد ولى در غيبت خصوصاً در صورتى كه آگاه نشود اين امكان هم از او سلب شده است ، و اين‌جا هم استثنائات غيبت با تفاصيل گذشته جارى است .\r\n\r\n3 - تهمت\r\nمسأله‌ى 911 - تهمت از غيبت به‌مراتب بدتر است كه مثلًا اگر فردى به‌كس ديگرى تهمت زنا ، لواط يا مساحقه دهد ، حدّش هشتاد تازيانه است ، حتى اگر كم‌تر از چهار شاهد عادل مثلًا حتى سه نفر عادل كه عمل جنسى و فحشاء را ديده‌اند نزد حاكم شرع بازگو كنند بايد هر يك هشتاد تازيانه بخورند .\r\nمسأله‌ى 912 - هرگونه اهانت ناحقى به‌مسلمان حرام است ، و هم‌چنين عيب‌جويى و\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nنمّامى كه سخن‌چينى است ، و « هَمّازٍ مَشّاءٍ بِنَميمٍ » ( سوره‌ى همزه ، آيه‌ى 1 ) هر دو را مشمول لعنت و مذمت قرار داده ، و نيز مسخره كردن كه « لا يَسْخَرْ قَوْمٌ مِنْ قَوْمٍ وَ لا نِساءٌ مِنْ نِساءٍ » ( سوره‌ى حجرات ، آيه‌ى 11 ) و چنان‌كه غيبت در انحصار زبان نيست ، ساير موارد برشمرده در آيات و روايات نيز مانند تهمت و غيبت احياناً بدترند ، كه با اشاره ، كنايه ، كتابت و امثال اين‌ها همه و حرام مىباشند و به‌طور كلى اذيت كردن مسلمان به‌ناحق به‌هرطريقى كه باشد خصوصاً غيبت كردن و يا تهمت زدن حرام است .\r\n\r\n4 - اذيت‌رسانى\r\n« وَ الَّذينَ يُؤذُونَ الْمُؤمنينَ وَ الْمؤمناتِ بِغَيْرِ مَا اكْتَسَبُوا فَقَدِ احْتَمَلُوا بُهْتاناً وَ إثْماً مَبيناً » ( سوره‌ى حجرات ، آيه‌ى 58 ) « و كسانى كه مردان و زنان با ايمان را بدون استحقاق آزار مىدهند - كه كارى كه شايسته‌ى آزارشان باشد نكرده‌اند - محققاً بهتان و گناهى بزرگ را ( به‌گردن خود ) بار كرده‌اند » و اين‌جا آزار كردن مؤمن تنها در چهارچوب گناهى قرار گرفته كه مستحق اين آزار نباشند و بس ، پس اگر مؤمنى را بيازارى كه چنان استحقاقى را ندارد عملًا او را به‌گناهى متهم كرده‌اى كه گويى مستحق اين آزار است .\r\nمسأله‌ى 913 - به‌طور كلى در اجتماع اسلامى نبايد زمينه‌ى هيچ‌گونه غيبت ، تهمت و اذيتى فراهم آيد . و بدگمانى هم كه اثرى عملى را دربر داشته باشد حرام است ، و اين اصلى ثابت از اخلاق اسلامى است كه تمامى كارهاى مسلمانان درست است مگر آن‌كه قطعاً نادرستىاش بر شما معلوم شود .\r\nو بالاخره اجتماع ايمانى بايد به‌اندازه‌اى نظيف و ظريف باشد كه هرگز كسى حق تعرض به‌ديگرى را نداشته باشد ، مگر در صورتى كه طبق موازين شرع استحقاق چنان تعرض و آزارى را داشته باشد . كه اين‌جا هم در صورت مصلحت بايد از آزارش خوددارى كرد .\r\nمسأله‌ى 914 - چنان‌كه غيبت كردن اشخاص حرام است غيبت دست جمعى آنان نيز حرام و بلكه به‌مراتب بدتر است كه مثلًا بگويى اهالى فلان شهر يا ده يا محله چنانند ، و\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nيا چند نفر يا يك نفر در ميان اين جمع چنانند ، كه اين‌جا همگى آن‌ها مورد غيبت ، تهمت و سوءظن قرار مىگيرند ، يا بگويد يك زن در فلان كوچه فاسد است كه تمامى زن‌هاى آن كوچه مورد سوءظن قرار مىگيرند و اين از گناهانى بسيار عظيم است .\r\nمسأله‌ى 915 - اذيت كردن هر مسلمانى حرام است ، مگر اين‌كه برابر اذيت خود او باشد كه در اين صورت هم در زمينه‌ى مصلحت بايد از او چشم‌پوشى شود و آياتى مانند « إدْفَعْ بِالَّتى هِىَ أحْسَنُ السَّيِّئَةَ . . . » ( سوره‌ى مؤمنون ، آيه‌ى 96 ) بر اين حقيقت گواه است كه با نيكوترين برخورد بايد بدى را زدود .\r\nمسأله‌ى 916 - اذيت كردن بچه‌ى نابالغ و نيز اذيت رساندن به‌كافرى كه كسى را اذيت نكرده و حتى اذيت كردن حيوانات نيز حرام است .\r\nمسأله‌ى 917 - بدترين اذيت كردن ، اذيت به‌خدا و رسول است كه مهم‌ترين مصداق آن رها كردن [ قرآن كريم 
  ] است ، و اگر به‌جاى توجه نمودن به‌معانى قرآن و عمل به‌آن‌ها ، تنها به‌حفظ و قرائت قرآن همت گماشته و از محتواى آن بىخبربماند و يا بدتر از آن كه خلاف محتوايش بگويد يا عمل نمايد . بدترين گناه و از اهمّ محرمات مىباشد حرام است .\r\n\r\n5 - لهو و ميسر و قمار\r\nمسأله‌ى 918 - « لهو » ، اعراض و روىگردانيدن از حق است ، و چون وظيفه‌ى مسلمان انجام واجبات و دورى از محرمات است هر كارى كه موجب ترك واجب يا انجام حرام باشد لهو و حرام است .\r\nمسأله‌ى 919 - « لهو » گاهى انسان را از اصل دين روىگردان مىكند كه از محرمات درجه‌ى اول است ، و گاه هم انسان را وادار به‌ترك واجب و يا انجام حرام مىكند كه در درجه دوم حرمت است ، و گاهى انسان را در انجام واجب و يا ترك حرام سست مىكند كه در درجه سوم حرمت است . و اين خود قاعده‌اى اسلامى است كه مقدمات واجبات واجب و مقدمات محرمات حرام است .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nمسأله‌ى 920 - لازمه حرمت لهو - مانند قمار و شطرنج - برد و باخت نيست ، بلكه خود « لهو » صرفاً حرام است كه اگر برد و باختى هم در كار باشد ، و مالى هم در برابرش پرداخت گردد حرمتش دو يا چند برابر خواهد شد .\r\nمسأله‌ى 921 - كارهايى كه انسان را از زندگى شايسته‌اش باز مىدارد كلًا لهو و حرام است مانند شطرنج و مانند آن كه اگر هم به‌گمان تقويت نيروى فكرى باشد بازهم پىآمد بسيار ناپسندى دارد مانند اتلاف وقت ، انگيختن دشمنى فىمابين و ناهنجارىهايى ديگر و در جمع برمبناى سنت قطعيه شطرنج كلًا است .\r\nمسأله‌ى 922 - انجام آن‌چه نوعاً « لهو » است در جامعه اسلامى ممنوع است اگر چه شما شخصاً از آن دچار لهو نشويد .\r\nمسأله‌ى 923 - « قمار » كه سرگرم بازى برد و باخت شدن است ، چه مالى در ميان باشد كه بدتر و يا نباشد ، در هر دو صورت حرام است ، زيرا لهو است كه اگر برد و باخت مالى هم در ميان باشد اضافه‌ى بر لهو مفت‌خوارى نيز هست ، و آيات و رواياتى كه هرگونه لهو را گناه شمرده اين گناه را در اختصاص برد و باخت مالى ندانسته ، بلكه در چنان موردى گناهش را افزون‌تر خوانده است ، چنان‌كه آيه‌ى ( 91 - 90 ) مائده « إنَّما الْخَمْرُ وَ الْمَيْسِرُ وَ الأنْصابُ وَ الأزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ 90 إنَّما يُريدُ الشَّيْطانُ أنْ يُوقِعَ بَيْنَكُمُ الْعَداوَةَ وَ الْبَغْضاءَ فى الْخَمْرِ وَ الْمَيْسِرِ وَ يَصُدُّكُمْ عَنْ ذِكْرِ اللَّهِ وَ عَنِ الصَّلاةِ فَهَلْ أنْتُمْ مُنْتَهُونَ » گواهى روشن بر اين واقعيت است ، كه شيطان فقط تصميم دارد در خمر و ميسر ميان شما عداوت و بغضا افكند و شما را از ياد خدا و از نماز بازدارد پس آيا شما اين‌ها را ترك مىكنيد ؟\r\nروى اين اصل هر عملى كه عداوت‌خيز و بغض‌انگيز باشد و يا انسان را از ياد خدا و نماز و يا واجبات ديگر بازدارد كلًا حرام است ، و قمار در تمامى چهره‌هايش چنين است كه بدون برد و باخت مالى هم موجب عداوت و بغضا است ، و انسان را از ياد خدا و نماز و واجبات فردى و اجتماعيش باز مىدارد .\r\nمسأله‌ى 924 - روى اين اصل قمار به‌تمامى اقسامش حرام است ، چه با آلت ويژه‌اش\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nيا غير آلت ويژه‌ى قمار چه برد و باختى مالى دربين باشد و يا بدون برد و باخت كه همه‌ى اين‌ها در قمار بودن كه لهو است از نظر اصل گناه بودن همانندند ، گرچه مراتب شدت و ضعف گناهشان متفاوت است‌كه آن‌جا كه بر دو باخت مالى هم دركار باشد گناهش دو بعدى است .\r\nو در خبر است از اميرالمؤمنين عليه السلام در تفسير « مَيْسِرْ » كه « كُلُّماالهى عَنْ ذِكْرِاللَّهِ فَهُوَ الْمَيْسِرُ » ، « هرچه از ياد خدا غافل كند همان ميسر است » كه مقصود انحراف و انصراف از ياد خداست كه دل را مرده و پژمرده كند و ياد خدا را از دل براند .\r\nمسأله‌ى 925 - هر اندازه حالت لهوى و برد و باخت قمار بيشتر و شديدتر باشد گناهش نيز بيشتر است ، و از جمله قمار با شطرنج است كه احياناً به‌خيال ورزش فكرى بر آن صحّه نهاده شده ، حال آن‌كه اين خود قمارى خانمانسوز است كه احياناً روزها و هفته‌ها و ماه‌ها به‌درازا مىكشد ، و اصولًا انسان را از بسيارى از واجبات الهى و زندگى عادى مردمى و اسلامى هم بازمىدارد ، و اگر تنها بازى و ورزش فكرى بودن چنان قمارى را حلال كند اصولًا هيچ‌گونه قمارى نبايد حرام باشد مگر در صورت برد و باخت ، ولى عموم قمارها - به‌خصوص در شطرنج - آن‌چه خيلى مهم‌تر از برد و باخت مالى است ، برد و باخت حالى ، حيثيتى ، اتلاف وقت و بازماندن از بسيارى از واجبات است ، و چنان‌كه گذشت آيه‌ى مائده حرمت خمر و ميسر را بر چهار مبنا كه هر يك به‌تنهايى براى حرمتش كافى است قرار داده ، و اصولًا برد و باخت گناهى است اضافه بر گناه لهو بودن قمار ، و در [ قرآن كريم 
  ] هم تنها لهو و ميسر به‌ميان آمده كه قمار كلًا هم لهو است و هم ميسر ، كه خود از نمونه‌هاى بارز و روشن آن دو مىباشد .\r\nمسأله‌ى 926 - چنان‌كه در غيبت و ساير محرمات احياناً استثنايى هست ، در برد و باخت نيز چنان است كه در مسابقه‌ى تيراندازى و اسب‌دوانى و شناورى و دويدن برحسب نصوص معتبره‌اى برد و باخت حلال است كه امروزه به‌جاى اسب‌دوانى خودروهايى هوايى و دريايى و زمينى است ، و به‌جاى تيراندازى - با تير و كمان در گذشته - مسابقه‌ى در تيراندازى باانواع اسلحه‌ها و موشك‌ها و توپ و تانك و مانند\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nاين‌ها است ، و سپس شناورى و دويدن كه تاكنون به‌حالت عادى بوده مگر اين‌كه وسايلى براى شنا و دويدن منظور گردد كه ضميمه‌ى شنا و دو خواهد بود . و چنان‌چه اين‌ها كلًا به‌منظور تقويت بنيه و نيروى جنگى و دفاعى جامعه اسلامى باشند جزو ضروريات حكومت و ارزش اسلام مىباشند ، و چنان‌چه مالى هم در اين بين براى تشويق منظور گردد بسيار به‌جا و موجب ترغيب در سرعت عمل و تحقق كامل بنيه‌ى نظامى الهى خواهد بود و بالاخره اين برد و باخت مفت‌خوارى و لهو نيست ، بلكه تشويقى است از براى بازسازى نيروهاى جنگى كه در صورت امكان و توان واجب است ، و كلًا آماده‌سازى تمامى وسايل جنگى برحسب آياتى چون « وَ أعِدُّوا لَهُمْ مَا اسْتَطَعْتُمْ مِنْ قُوَّةٍ . . . » ( سوره‌ى انفال ، آيه‌ى 60 ) هر نيرويى كه در توان مكلفان است بايد براى دفاع از اسلام و نواميس اسلامى به‌كار گرفته شود ، مگر آن‌چه حرمتش از حرمت سستى در كارزار بيشتر و يا با آن برابر باشد .\r\nمسأله‌ى 927 - « مَيْسِرْ » به‌معناى آسانى و يا مكانى آسان است كه به‌اصطلاح اسم مصدر و يا اسم مكان است ، كه خود زمينه‌ى آسانى براى عداوت و بغضاء و صد عَنْ ذِكْرِ اللَّهِ وَ عَنِ الصَّلاةٍ است ، چنان‌كه وسيله‌اى است آسان براى برد و باخت مال و آبرو و حيثيت و غلبه كردنى كه موجب دشمنى است ، و چون تمامى وسايل اين گناهان گناه است وسايل آسانشان كه مسير و قمار است نيز گناه ، و بلكه گناهى بيشتر است ، و اصولًا كارى كه كسى را به‌ناهنجارى رساند و انسان را به‌حرام بكشاند و از واجبى باز دارد و به‌حرامى وادارد ، « إثْم » و گناه است كه آدمى را در انجام واجباتش كُند و در انجام محرمات تند و چالاك مىسازد ، چنان‌كه در آيه‌ى بقره در پاسخ از « خمر و ميسر » آمده است كه « قُلْ فيهِما إثْمٌ كَبيرٌ وَ مَنافِعُ لِلنّاسِ » ( سوره‌ى بقره ، آيه‌ى 219 ) و چون « إثْم » هر كارى است كه انسان را در انجام تكليف واجب سست مىكند « إثٌم كبير » هم طبعاً آن است كه جلوى واجباتش را مىگيرد ، كه موجب ترك واجباتى و فعل محرماتى است ، و در زمينه‌ى برد و باخت حرامش - اضافه بر محرماتى ديگر - مالى است كه به‌باطل مىخورد يا مىخوراند ، و در غير اين صورت نيزازجمله‌ى محرماتش عداوت و بغضاء\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nو صد عن ذكراللَّه و عن‌الصلاة است ، وحتى اگر هم انسان را به‌اين محرمات نزديك كند نيز همچنان حرام است ، تا چه رسد كه به‌آن‌ها آلوده‌اش سازد ، كه تمامى زمينه‌هاى اين چهار گناه مانند زمينه‌هاى ساير گناهان به‌حساب « إثم » بودن حرام است تا چه رسد كه « إثْم كبير » باشد كه عداوت و بغضاء و بازدارى از ياد خدا و نماز را به‌همراه دارد . كه اين اعمال از بزرگ‌ترين گناهان به‌شمار مىآيند ، كه دو گناه اول اجتماعى است و دو گناه دوم مستقيماً نسبت به‌حضرت اقدس الهى است ، و عامل اين چهار گناه اصول گناهان را مرتكب شده است .\r\nمسأله‌ى 928 - اين « مَيْسِر » باطل است كه حرام است ، و در برابرش « مَيْسِر » حق است كه واجب است كه « سارِعُوا إلى مَغْفِرَةٍ مِنْ رَبِّكُمْ » سرعت كردن در راه مغفرت را واجب شمرده كه راه آسانش چون ميسر حق : بهتر و زودتر از ساير راه‌هايش انسان را به‌انجام تكليف مىرساند .\r\nمسأله‌ى 929 - و بالاخره هر كارى كه انسان را در انجام تكليفش سست كند تا چه رسد كه از آن بازدارد « إثم » است و برحسب آيات حرمت « إثم » به‌طور كلى حرام است .\r\nو هر چه و هر كارى كه مكلف را به‌آسانى دچار فعل حرام و يا ترك واجب كند « مَيْسِر » باطل‌است كه شكّى در حرمتش نيست ، و در برابرش اگر كارى انجام واجب و يا ترك حرام را آسان سازد حق است ، و اين حق و باطل حقشّ با مقدمات مشكل حق‌تر و باطلش نيز با مقدمات مشكل باطل‌تر است . و چنان‌كه واجبات و يا محرمات با يكديگر برابر نيستند ، مقدمات آن‌ها نيز چنان است . كه هر كدام مراتب و در جايى را دارند .\r\n\r\n6 - آواز و موسيقى و رقص و لهو .\r\nمسأله‌ى 930 - رقص ، موسيقى ، آواز و . . . در صورتى كه - با احتمالى عقلانى - مستلزم حرام باشد و يا انسان را در انجام واجب و يا ترك حرام سست كند ، لهو و حرام است ، و تشخيص آن با عرف سالم ايمانى است .\r\nمسأله‌ى 931 - رقص مرد براى زن نامحرم و بالعكس مطلقاً حرام است .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nمسأله‌ى 932 - « لَهْو » داراى دو بعد است ، كه باز داشتن از واجبات زندگى ، و بازداشتن از واجبات عبادتى ، كه هر دو در بازدارى و لاابالى كردن انسان در انجام وظايف الهى همآهنگ‌اند ، خصوصاً مجالس عيش و عشرت و طرب كه توأم با رقص و ساز و آواز است ، و بالاخص كه با شركت زنان در ميان مردان باشد ، اين‌گونه مجالس قدر مسلم لهو و حرامِ چند بعدى است .\r\nمسأله‌ى 933 - « لهوالحديث » و يا هرگونه لهوى كه در آياتى چند تحريم شده است به‌طور كلى سخن و يا كارى را دربر مىگيرد كه داراى اين دوگونه انحراف و يا يكى از آن‌ها باشد مثلًا در آيه‌ى ( 6 ) لقمان كه « وَ مِنَ النّاسِ مَنْ يَشْتَرى لَهْوَ الْحَديثِ لِيُضِلَّ عَنْ سَبيلِ اللَّهِ بِغَيْرِ عِلْمِ وَ يَتَّخِذَها هُزُواً » ( سوره‌ى لقمان ، آيه‌ى 6 ) ، « بعضى از مردم لهو را طالب و خريدارند تا اين‌كه ( مردم را ) از راه خدا گمراه كنند « بِغَيرِعِلْمٍ » يعنى به‌سبب نادانى و جهالتشان ( و همين‌ها كسانى هستند كه ) راه خدا را به‌مسخره و ( شوخى ) مىگيرند » كه اين‌جا آن‌چه محور اصلى گناه مىباشد « لهوالحديث » و گمراه كردن و گمراه شدن و سبك گرفتن راه خداست كه مثلًا به‌قصه‌هاى پوچ و پوك دلداده و در نتيجه از دلبستگى به‌سخنان حق دور شود .\r\nمسأله‌ى 934 - روى اين اصل مىتوان گفت علوم رايج حوزه‌هاى اسلامى كه بر محور قرآن نيست ، بلكه دانشجويان علوم اسلامى را از علوم قرآن دور كرده و سد راه دريافت معارف قرآنى شده‌اند همه از نمونه‌هاى « لهوالحديث » بوده ، و دلبستگى به‌آن‌ها گناه و بيراهه رفتن است ، و جاى انكار هم نيست كه قرآن در حوزه‌هاى ما هم‌چون كتابى اجنبى است كه اگر هم به‌كار گرفته شود از دروس جنبى و حاشيه‌اى است ، و در مواردى هم كه با خيالات و اصطلاحات علوم حوزه‌اى برخورد داشته باشد مورد تأويل باطل قرارش مىدهند و يا بانظرات اين و آن آيه‌ى شريفه را از كار مىاندازند و بر خلاف نص و يا ظاهرش نظر داده و عمل مىنمايند !\r\nمسأله‌ى 935 - « لهو » در كل كار يا سخنى است كه دل آدمى را مىگيرد و آن را مىميراند و روح ايمان را در آن كشته و يا آغشته به‌شهوت مىنمايد بنابراين مىبينى كه\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nدر واجباتش سست و يا از آن‌ها روىگردان مىشود ، يا در ترك محرمات سست و بدتر كه به‌آن‌ها رو مىآورد ، اينها كلًا حرام است ، و اين لهو در موسيقى و رقص و آواز و خوانندگى گاه چهار بعدى است كه زنى زيبا و رعنا و دلربا هم برقصد و هم بخواند و هم چيزى را كه مىخواند لهو باشد و سازى هم بزند كه جملگى لهو است و حرام ، و بالاخره گاه اين حرمت ابعاد وسيعى پيدا مىكند تا آن‌جا كه در دو و يا سه يا چهار بعد لهو و حرام مىگردد .\r\nمسأله‌ى 936 - گاه خواننده آن‌چه را مىخواند از نظر معنى نه تنها دل را نمىگيرد و نمىميراند كه زنده هم مىكند ، ولى از نظر وزن طرب آور و لهو است كه چون اهانت به‌اين معناى مقدس است فقط در اين بعد حرام است مگر اين‌كه چون با معناى شايسته و تذكر دهنده‌اى كه هم‌آهنگ گشته حالت لهوى وزنش در اين ميان محو و ناچيز گردد و اهانت هم نباشد ، در اين صورت حرام نخواهد بود ، مانند صداى دلنواز قرآن و مرثيه و مانند آن‌ها « 1 » و نيز صداهاى دلنوازى كه اختصاص به‌حالت لهو ندارند .\r\nمسأله‌ى 937 - گاهى هم خوانندگى به‌عكس است كه صدا به‌خودى خود لهو نيست ولى مطلبى را كه مىخواند لهو است و اين‌جا به‌حساب لهو بودن معنى حرام است ، مانند صداى ناپسندى كه به‌خودى خود لهو نيست ولى چيزى را كه مىخواند از نظر معنى لهو است ، و بالاخره هر جايى لهوى پيش آيد كه از نظر موسيقى و يا آواز و يا رقص و يا هر چيز بىمعنى و منحرف‌كننده‌اى باشد ، در چنان مواردى حرام است .\r\nمسأله‌ى 938 - « لهو » در تمامى ابعاد انجام دادنش و بهره‌گيرى از آن و يا تنها حضور در مجلسش گرچه چشم و گوشش را هم ببندد در حالى كه اين لهو در حضور فرد و يا گروهى ديگر انجام گيرد باز هم حرام است و ماندن در چنان مجلسى نيز دو بعدى حرام است .\r\n\r\n\r\n","description":"","footnote":"\r\n( 1 ) - چنان‌كه فيض كاشانى هم در كتاب وافى به آن فتوى داده‌اند\r\n","page_name":" 429 ","page_number":429},
  {"content":"\r\n\r\n\r\n7 - شركت در مجالس گناه\r\nمسأله‌ى 939 - اصولًا شركت در مجالس گناه گرچه خود آلوده‌ى به‌گناه نشوى بازهم حرام است مگر در صورتى كه در اين نشست نهى از منكر كنى و حالت موعظه و راهنمايى داشته باشى چنان‌كه در آيه‌ى ( 68 ) انعام به‌وجه عام فرمايد « و إذا رَأيْتَ الَّذينَ يَخُوضُونَ فى آياتِنا فَأعْرِضْ عَنْهُمْ حَتّى يَخُوضُوا فى حَديثٍ غَيْرِهِ وَ امّا يُنْسِيَنَّكَ الشَّيْطانُ فَلا تَقْعُدْ بَعْدَ الذِّكرى مَعَ الْقَوْمِ الظّالِمينَ » ، « و هنگامى كه ديدى كسانى راكه در آيات و نشانه‌هاى ما فرو مىروند - كه آن‌ها را بىاثر يا نقض كنند - پس از آن‌ها روى گردان شو تا در گفته‌اى ديگر فرو روند و اگر حتماً شيطان از يادت ببرد پس هرگز پس از متذكر شدن با گروه ستمكاران منشين » كه اين‌جا نخست شركت در نشست با كافران را كه در آيات الهى فرو مىروند منع كرده ، و در آخر به‌طور كلى نشست در جمع ستمكاران را تحريم فرموده است ، و هر اندازه مجلس حرام ناهنجارتر باشد به‌همان ميزان شركت در آن هم ناهنجارتر است كه برحسب آيه‌ى ( 140 ) نساء شركت‌كنندگان در مجالس و محافل گناه را هم‌چون عاملان گناه دانسته و مىفرمايد « وَ قَدْ نَزَّلَ عَلَيْكُمْ فى الْكِتابِ أنْ إذا سَمِعْتُمْ آياتِ اللَّهِ يُكْفَرُ بِها وَ يُسْتَهْزَءُ بِها فَلا تَقْعُدُوا مَعَهُمْ حَتّى يَخُوضُوا فى حَديثٍ غَيْرِه إنَّكُمْ إذا مِثْلُهُمْ إنَّ اللَّهَ جامِعُ الْمُنافِقينَ وَ الْكافِرينَ فى جَهَنَّمَ جَميعاً » « و محققاً در كتاب بر شما فرستاد ( نظر به‌آيه‌ى انعام است ) كه هنگامى كه شنيديد آيات خدا مورد كفر و استهزا قرار گرفته پس هرگز با آنان ننشينيد تا در گفته‌اى ديگر فرو روند ، « و الا » همانا شما در اين نشست ناشايسته همانند آنانيد و همواره خدا منافقان و كافران را در جهنم گرد هم خواهد آورد » .\r\nگرچه در اين‌جا مجلس كفر و استهزا به‌آيات خدا مطرح است ، ولى با توجه به‌قسمت آخر آيه‌ى انعام كه مىفرمايد « فَلا تَقْعُدْ بَعْدَ الذِكرى مَعَ الْقَوْمِ الظّالِمينَ » به‌طور كلى نشست با ستم‌كاران - به‌ويژه در حال ستمشان - حرام اعلام شده چون رنگش رنگ نفاق است كه اگر خود راضى به آن نيستى چرا با عُمّالِ گناه مىنشينى ؟ و روى اين اصل نه تنها نشست با كافران در جلسه‌ى كفرشان ، و يا نشست با شراب‌خواران در\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nمجلس شراب خواريشان ، بلكه به‌طور عموم نشست با تمامى ستمكاران در هر ستمى همگامى با همان ستم‌كاران است ، كه با اين نشست اين ستم را امضا مىكنى ، و در ديدگاه ديگران هم در سلك آنان قلمداد مىشوى ، مگر اين‌كه در چنان نشستى حالت موعظه و نهى از منكر داشته باشى كه نه تنها حرام نيست بلكه واجب نيز هست ، ولى به‌اندازه‌اى كه واجبت را انجام دهى و نه اين‌كه پس از آن هم به‌نشست خود ادمه دهى ، و بايد در آخر كار اگر موعظه‌ات اثرى نكرد فوراً مجلس را ترك كنى و اين خود از مراحل نهى از منكر است .\r\nمسأله‌ى 940 - چنان‌كه گفتيم « لهو » در تمامى چهره‌هايش گناه است حتى اگر در صيدى با جان حيوانات بازى كنى بدون آن‌كه نيازى به‌گوشت آنان داشته باشى والّا اين صيد حرام است كه بازى كردن با جان حيوانات خود ستمى افزون بر لهو است .\r\nمسأله‌ى 941 - كبوتربازى نيز در زمينه‌اى كه لهو باشد حرام است ، مگر در صورتى كه لهو نبوده و صرفاً با پرواز دادن كبوتران تفريحى حلال انجام دهى ، كه شما را از وظايف شرعى باز نمىدارد ، به‌شرط اين‌كه به‌كبوترهاى ديگران با كبوترهاى جلادّتان دست درازى نكنيد .\r\n\r\n8 - كمك به‌ظالمان\r\nمسأله‌ى 942 - كمك كردن به‌ظالمان در ظلمشان نيز از گناهانى است كه برحسب شدت و ضعف ظلمشان هم‌آهنگ با ظلم محسوب است و « لا تَعاوَنوا عَلَى الإثْمِ وَ الْعُدْوانِ » ( سوره‌ى مائده ، آيه‌ى 2 ) نصى است روشن بر اين حكم ، چنان‌كه آيه‌ى « . . . مَنْ يشْفَعْ شَفاعَةً سَيِّئَةً يَكُنْ لَهُ كِفلٌ مِنْها . . . » ( سوره‌ى نساء ، آيه‌ى 85 ) « . . . هركس ميانجيگرى بد و ناپسندى كند بخشى از آن براى اوست . . . » كه هرگونه دخالتى را در ظلم و هر گناه ديگرى ممنوع اعلام كرده ، و عاملش را هم‌آهنگ و شريك گنهكار معرفى فرموده است ، و روى اين اصل فروختن چيزى حلال به‌كسى كه آن را تبديل به‌حرام و يا مصرف حرام مىكند كلًا حرامست اعم از اين‌كه در مقدمه‌ى حرام يا خود حرام و يا بدتر در هر\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nدو كمك كنى .\r\nمسأله‌ى 943 - كمك به‌ظالم اگر اثرى واجب‌تر از ترك اين كمك داشته باشد جايز بلكه واجب است ، كه مثلًا با كمك كوچكى به‌ظالم از ظلم بزرگى هم‌چون آدم‌كشى و مانند آن جلوگيرى كنى .\r\n\r\n9 - تجليل از ناشايستگان\r\nمسأله‌ى 944 - تعريف و تجليل كردن كسى را كه شايسته‌ى آن نيست و يا سزاوار مذمت است نيز از گناهان است چنان‌كه در آيه‌ى ( 18 ) آل عمران است كه « لا تَحْسَبَنَّ الَّذينَ يَفْرَحُونَ بِما أتَوا وَ يُحِبُّونَ أنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ بِمَفازَةٍ مِنَ الْعَذابِ وَ لَهُمْ عَذابٌ أليمٌ » « هرگز گمان مبر كسانى كه به‌آن‌چه كرده‌اند خوشحالند و دوست دارند كه به‌آن‌چه نكرده‌اند سپاسگزارى شوند هرگز گمان مبر كه از عذاب دورند و براى آن‌ها عذابى دردناك است » .\r\nو روى اين اصل كسى كه چنان اشخاصى را بستايد هم دروغ گفته و هم كسى را كه مورد غضب الهى است بر خلاف رضاى خدا مدح كرده ، و اصولًا حقايق را وارونه جلوه دادن گناه است گرچه اين وارونگى برحسب آثار بدش گوناگون است .\r\n\r\n10 - كف‌بينى و سحر\r\nمسأله‌ى 945 - كف‌بينى و قيافه‌بينى كه متضمن غيب‌گويى است نيز از گناهان است زيرا غيب‌گويى در اختصاص خدا و احياناً ويژگان خداست ، و غيب‌گوهاى كف‌بين و قيافه‌بين و فالگير و مانندشان با خيالات غيب‌نمايشان به‌كلى موازين سالم و آرام زندگى بشرى را برهم مىزنند ، و بدين‌وسيله‌ى حرام ، گناه مفت‌خوارى را هم مرتكب مىشوند .\r\nمسأله‌ى 946 - تمامى اقسام سحر و شعبده به‌نص [ قرآن كريم 
  ] و حديث حرام است و گزارشاتى كه بدين وسيله و يا ساير وسايل غير شرعى درباره‌ى جنايات و جرمهاى\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nكسانى داده مىشود خود به‌حساب جرم و افترا و از نظر شرع مورد تعقيب و پىگيرى است ، كه مثلًا با اين وسيله‌ها كسى را متهم به‌دزدى يا زنا يا آدم‌كشى و مانند اين‌ها بكنند كه تمامى اين‌ها شرعاً حرام و مورد تعقيب است .\r\nمسأله‌ى 947 - خنثى كردن اثر سحر در صورت امكان واجب است و بهترين وسيله‌اش برحسب حديثى خواندن صد آيه از [ قرآن كريم 
  ] است ، و برمبناى « ما جِئْتُمْ بِهِ السِّحْرُ إنَّ اللَّهَ سَيُبْطِلُهُ » ( سوره‌ى يونس ، آيه‌ى 81 ) آنچه راكه آورديد سحر است و حتماً خداى متعال زود آن را باطل و نابود مىسازد ، كه درباره‌ى ساحران فرعون است ، اما درزمان ماكه بالاترين سحرها يقيناً از سحر ساحران فرعونى بسى كوچك‌تر است و اعجاز عصاى موسى عليه السلام كه به‌مراتب از اعجاز [ قرآن كريم 
  ] بسى كم‌تر است - بنابراين قران كريم به‌طور صد درصد قادر است هر سحرى را از هر ساحرى باطل كند ، چنان‌كه بارها هم تجربه شده است ، و در صورتى خواندن يك‌صد آيه از قرآن هر سحرى و جادويى را باطل مىكند كه از روى ايمان و عقيده باشد ، و نيز پس از هفت بار « يااللَّه » گفتن حاجت خود را با اخلاص از حضرت اقدس الهى درخواست نمودن .\r\n\r\n11 - فحش و ناسزا\r\nمسأله‌ى 948 - فحش و ناسزاگويى به‌مؤمن حرام است كه اولًا اذيت است ، وانگهى نسبت دادن چيزى به‌دروغ مىباشد ، و نيز موجب دشمنى و بغض است ، بلكه فحش دادن حتى به‌مشركان هم به‌ويژه اگر موجب شود كه آن‌ها نيز به‌خدا و مقدسات اسلامى ناسزا گويند حرام است كه « وَ لا تَسُبُّوا الَّذينَ يَدْعُونَ مِنْ دُونِ اللَّهِ فَيَسُبُّوا اللَّهَ عَدْواً بِغَيْرِ عِلْمٍ » ( سوره‌ى انعام ، آيه‌ى 108 ) « كسانى را كه به‌جز خدا را مىپرستند فحش ندهيد كه آن‌ها نيز به‌خدا از روى جهالت فحش مىدهند » . آرى فحش و ناسزا ، و نه تبليغاتى راستين عليه كژىها كه هر چه بيشتر و بهتر واجب است .\r\nمسأله‌ى 949 - اگر مؤمنى به‌مؤمن ديگر فحش داد پاسخش به‌فحش حرام است گرچه آن كه آغاز كرده گنهكارتر است چنان‌كه از حضرت رضا عليه السلام است درباره‌ى دو نفر كه\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nبه‌هم فحش مىدادند فرمود : آغازكننده ظالم‌تر است ، كه در نتيجه پاسخ‌دهنده نيز ظالم است .\r\n\r\n12 - مزد گرفتن بر واجبات\r\nمسأله‌ى 950 - مزد گرفتن بر واجبات به‌طور كلى حرام است چه واجبات عينى باشد و يا كفايى ، و اين خود مفت‌خوارى است كه كارى كه به‌حكم شرع - و بدون هيچ مزدى مگر اخروى - بر شما واجب شده براى اين كار از كسى مزدى بگيرى گرچه آن كس مورد انجام اين واجب بوده و شما هم مالى براى انجام آن مصرف كرده‌اى ، مثلًا براى امر به‌معروف و نهى از منكر و يا تعليم احكام واجب و يا انجام واجباتى نسبت به‌مردگان و مانند اين‌ها ، در اين‌گونه موارد حق گرفتن مزد از طرف مقابل ندارى ، گرچه بيت‌المال در صورت نيازت واجب است متكفل اين‌گونه مخارج باشد ، و چنان‌چه شما نيز نيازمند هستيد باز هم جوازى براى اخذ وجه در مقابل واجبات نداريد كه بايد معيشت شما از راه ديگر و بالاخره از وجوه بيت‌المال مسلمين تأمين گردد .\r\n\r\n13 - مزد بر ولايت مستقيم\r\nمسأله‌ى 951 - از جمله مواردى كه قطعاً مزد گرفتن حرام است انجام وظايفى است كه ولى يتيم نسبت به‌اصلاح كارهاى او دارد ، البته در صورتى كه كارهايى باشد كه معمولًا براى انجام آن‌ها كارگرى استخدام نمىشود ، و آيه‌ى ( 6 ) سوره‌ى نساء نصى است قوى بر اين حكم كه « وَ مَنْ كانَ غَنِيّاً فَلْيَسْتَعْفِفْ وَ مَنْ كانَ فَقيراً فَلْيَأكُلْ بِالْمَعْرُوفِ » : ولىِّ يتيم اگر بى نياز باشد واجب است از گرفتن مزدى در برابر انجام ولايتش خوددارى كند ، و اگر نيازمند است به‌اندازه‌ى ضرورت چيزى بردارد كه قابل تحمل مال يتيم باشد ، و مىبينيم كه درباره‌ى يتيم از لحاظ اين‌كه سرپرستش را از دست داده توانگران به‌طور مجانى و ناتوانان با گرفتن اندازه‌ى ضرورت بايستى ولايت خود را نسبت به‌يتيم انجام دهند « 1 » ،\r\n\r\n\r\n","description":"","footnote":"\r\n( 1 ) - شيخ طوسى در نهايه ، و ابن ادريس در سرائر گرفتن اندازه‌ى كفايت را ، و نه اجرت المثل را جايز دانسته‌اند ، و در كتاب مبسوط شيخ و سرائر ابن ادريس و مسالك شهيد ثانى آن را مشروط به‌فقر دانسته‌اند\r\n","page_name":" 434 ","page_number":434},
  {"content":"\r\n\r\nمگر در صورت دسترسى به‌اشخاصى بى نياز ، كه اين‌جا نيازمند هم حق ولايتِ با مزد را ندارد .\r\nمسأله‌ى 952 - واجبات كفايى كه براى حفظ نظام معيشتى است از اين حكم مستثنى است كه تجارت و معمارى و عملگى و زراعت و تجارت و طبابت و مانند اين‌ها اصولًا در صورتى امكان دارد كه براى امرار معيشت دست اندر كار اين‌گونه شغل‌ها باشند ، و تنها واجبات عبادى است كه مزدى ندارد ، هم‌چون تعليم واجبات و امر به‌معروف و نهى از منكر و انجام واجباتى براى مرده و ولايت يتيم و مانند اين‌ها ، ولى واجبات معيشتى چنان نيست بلكه وجوب آن‌ها در صورتى است كه زندگى انسان را اداره كند ، و در غير اين صورت مفت خوراندن و حرام است ، مگر در صورتى كه دو عمل كه هر دو مزد دارند به‌طور برابر با يكديگر معاوضه شوند ، و بالاخره هر شغلى كه در رابطه‌ى با امرار معاش است در اصل بر همين مبناى امرار معاش به‌عنوان واجبى كفايى مقرر شده ، كه هم براى شاغلش امرار معاش است و هم براى ديگران كارگشايى است ، مثلًا « تِجارَةً عَنْ تَراضٍ » كه از مهم‌ترين واجبات كفايى است در صورتى معنى دارد كه سودى ببرد و زندگى را اداره كند والّاتجارت نيست بلكه بطالت و بيگارى و خسارت است كه از بيكارى هم بدتر است مگر در تجارتى كه طرف مقابلتان نيازمند و شايسته‌ى كمك باشد و شما هم نيازى به‌سود گرفتن از او نداريد .\r\nمسأله‌ى 953 - چنان‌كه فعل حرام بر هر مكلفى حرام است واداشتن ديگرى هم به‌حرام نيز حرام است ، و چنان‌كه خوردن يا آشاميدن چيزى حرام بر مكلف حرام است خوراندن و نوشاندنش به‌ديگرى نيز حرام است .\r\n\r\n14 - ابريشم و طلا براى مردان\r\nمسأله‌ى 954 - پوشيدن ابريشم و زينت كردن به‌طلا براى مرد حرام است مگر در\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nموارد ضرورت مانند روكش دندان طلايى كه جهت حفظ دندان مورد استعمال است - و نه براى زينت - و لباس ابريشم در جنگ .\r\n\r\n15 - پوشيدن لباس شهرت\r\nمسأله‌ى 955 - براى مردان پوشيدن لباس‌هاى مخصوص زنان و نيز براى زنان پوشيدن لباس‌هاى مخصوص مردان حرام است ، و هم‌چنين است لباس‌هاى شهرت كه انسان را انگشت‌نما كند و موجب غيبت و يا تهمت و يا استهزا گردد .\r\n\r\n16 - رشوه\r\nمسأله‌ى 956 - رشوه گرفتن و هم‌چنين رشوه دادن در حكم از محرمات بسيار بزرگ است ، مگر در زمينه‌اى كه به‌وسيله‌ى رشوه‌اى حكم شرعى شايسته‌اى را صادر كند گرچه چنان حاكمى فاسق است و حق حكم دادن را ندارد ، ولى براى گرفتن حق مسلم اين رشوه دادنش هم حرام نيست گرچه در هر صورت گرفتنش حرام است . زيرا در آيات مخصوصش « لِتَأكُلُو فَريقاً مِنْ أمْوَالِ النّاسِ بِالإثْمِ » آمده كه با رشوه‌ات مفت‌خوارى كنى ، و رشوه هم در انحصار پرداختن مال نيست ، كه ساير كارهايى هم كه حاكم شرع را سربلند و خوشحال كند در راستاى حكمش ، خود رشوه‌اى معنوى و حرام است .\r\n\r\n17 - مزدهاى بىمورد\r\nمسأله‌ى 957 - دادن و گرفتن پولى در برابر كارى كه دستمزدش را از دولت و يا ديگرى گرفته و يا مىگيرد نيز حرام است ، ولى رشوه نيست ، زيرا رشوه از نظر كتاب و سنت تنها در حكم قاضى شرعى است ، و در غير اين صورت حرمتش كم‌تر است ، كه مثلًا كارمند دولتى كه واجب است كارهاى مراجعه كنندگان را در برابر حقوقى كه از دولت مىگيرد انجام دهد ، اگر مالى در برابر انجام وظيفه‌اش بگيرد ، حرام است ، و اگر هم در برابر زودتر انجام دادن كارش مزدى بگيرد چنان‌چه موجب تأخير حق ديگران باشد\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nنيز حرام است ، مگر در صورتى كه به‌عنوان اضافه كارى كه حق ديگران را ضايع نمىكند مزدى بگيرد كه اشكالى ندارد ، و بالاخره مفت‌خوارى به‌تمامى اقسامش حرام است گرچه مراتب حرمت برحسب مراتب مفت‌خوارى متفاوت است .\r\nمسأله‌ى 958 - حاكم شرع هم‌چون شرعمداران ديگر كه براى امرار معاش نيازمندند ، حقوقشان بايستى از بيت‌المال اداره شود ، بدون اين‌كه پشيزى از مردم بگيرند و يا انتظارى از مردم داشته باشند ، و قضات شرع بايستى طورى از بيت‌المال اداره شوند كه زندگى معشيتى روزمره آن‌ها در حدّ شأنشان اداره شود تا عذر هرگونه سودجويى و افزون‌طلبى ديگر از آن‌ها به‌كلى بر طرف گردد ، و هيچ زور و زرى نتواند بر آن‌ها حاكم و مؤثر باشد .\r\nمسأله‌ى 959 - در غير موارد قضاوت نيز جايز است براى گرفتن حق مسلم خودت مالى را مصرف كنى گرچه گرفتنش براى طرف مقابل حرام است ، مانند ربا كه گرفتنش به‌طور كلى حرام ولى دادنش در صورت ضرورت و ناچارى جايز است .\r\n\r\n18 - عوامل مستى\r\nمسأله‌ى 960 - هر مست‌كننده‌اى ساختن و خوردن و خوراندن و خريدن و فروختن و تمامى نقل و انتقال‌هايش كه بر محور اين‌گونه مصرف‌ها است حرام است ، مثلًا اجاره دادن و اجاره كردن خودرو و يا مغازه براى شراب و عرق و هر مست‌كننده يا حرام ديگرى حرام است .\r\n\r\n19 - چيزهايى كه استفاده‌ى معمولى از آن‌ها حرام است\r\nمسأله‌ى 961 - آلات موسيقى و قمار و مانند اين‌ها كه فايده‌ى معمولى آن‌ها حرام است تمامى نقل و انتقالهاى آن‌ها چه با مزد و قيمت و چه بى مزد كه براساس مصرف حرام است نيز حرام مىباشد مگر در صورت مصرف حلال .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\n\r\n20 - وسايل گمراهى\r\nمسأله‌ى 962 - كتاب‌ها و نوارهاى صوتى و تصويرى و مانند اين‌ها اگر از عوامل گمراهى و لهو و نابسامانى است ، نيز مانند عوامل مستى و ساير وسايل حرام ، حرام است . مگر اين‌كه اين‌گونه كتاب‌هاى گمراه‌كننده براى نقض و رد آن‌ها باشد كه واجب است .\r\n\r\n21 - خوردنىهاى نجس\r\nمسأله‌ى 963 - روغن‌هاى خوردنى و مانند آن‌ها از خوردنىها و آشاميدنىها كه به‌علت نجس يا متنجس بودن و يا غصب و مانند اين‌ها خوردن يا آشاميدنشان حرام است ، خريد و فروش آن‌ها نيز حرام است مگر در صورتى كه در مورد غير غصب به‌مصرفى حلال غير خوردن و آشاميدن برسد ، ولى در مورد غصب مصرفش به‌هيچ‌وجه حلال نيست و خوراندن آن‌ها به‌ديگران نيز حرام است .\r\n\r\n22 - حلالى كه مورد استفاده‌ى حرام يا بىارزش است\r\nمسأله‌ى 964 - فروختن انگور به‌كسى كه مىدانى و يا احتمال عقلانى و عرفى مىدهى كه براى شراب‌سازى مىخرد حرام است و هم‌چنين است فروختن هر چيز حلالى كه مىدانى خريدار از آن استفاده‌ى حرام مىكند تا چه رسد كه انگور را براى شراب سازى بفروشى ، همه‌ى اين‌ها زير پوشش « شفاعة سيِّئه » : ميانجىگرى بد ، و نيز « لا تَعاوَنُوا عَلَى الإثْمِ وَ الْعُدْوانِ » ( سوره‌ى مائده ، آيه‌ى 3 ) به‌عنوان كمك بر حرام و وسيله‌ى حرام بودن به‌طور كلى حرام است .\r\nمسأله‌ى 965 - فروختن وسايل قتل و غارت به‌قاتلان و غارت گران چه كافر و چه مسلمان حرام است كه اين هم به‌عنوان كمك به‌حرام و وسيله‌ى كار حرام شدن ممنوع است .\r\nمسأله‌ى 966 - خريد و فروش چيزهاى بىقيمت و يا مزد دادن براى كارهاى لغو و يا\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nبىقيمت ، تمامى اين‌ها به‌عنوان سفاهت و سبك مغزى و خوردن و خوراندن مفت و بلاعوض حرام است .\r\n\r\n23 - شرطبندى\r\nمسأله‌ى 967 - كليه‌ى شرطبندىهاى مالى كه ميان مردم معمول است حرام است ، گرچه يك طرفى باشد كه اگر تو چنان كردى فلان مبلغ را به‌تو مىدهيم ، مگر در صورتى كه اين كار سودى براى شما داشته باشد ، كه به‌اصطلاح « جعاله » است و از قراردادهاى حلال مىباشد ، و چه دو طرفى كه اين‌جا قمار است ، و در هر صورت شرطبندىهايى كه مىشود و در مقابلِ پولى كه مقرر مىگردد چيزى كه‌درآن نفع عاقلانه‌اى حلال باشد وجود نداشته باشد و يا به‌عنوان مفت‌خوارى و مفت خوراندن باشد و يابا عنوان قمار كه لهو هم هست در همه اين موارد حرمتش چند بعدى مىگردد ، و كلمه‌ى نذر كه به‌عنوان كلاهى شرعى ! براى حلال كردن شرطى كه « للَّهِ عَلَىَّ » : براى خدا بر من است ، كه اگر شما توانستيد پنج كيلو انگور را يك‌جا بخوريد من هزار تومان به‌شما مىدهم ، نيز حرام است ، زيرا اين خوردن نه تنها رجحانى ندارد ، بلكه به‌عنوان اسراف مال و اسراف در حال حرام دو بعدى است ، و هيچ‌گونه سودى هم ندارد و بالاخره در نذر شرط است كه موردش سودى مادى حلال يا معنوى براى كسى داشته باشد ، ولى در اين‌جا غير از ضرر مالى و حالى و جانى چيز ديگرى متصوّر نيست كه قهراً حرمتش هم چند بعدى است ، و در جعاله نيز چنان‌كه گذشت بايستى قرارداد عاقلانه باشد تا به‌عنوان عقدى درست گذرا گردد . و بالاخره هر كلاه شرعى ديگر مانند اين كه بليطهايى را به‌مبلغى مىفروشند كه از طرفى به‌بهانه سودى براى مستمندان و از طرفى ديگر با وعده‌ى سودى براى كسانى كه قرعه به‌نامشان درآيد ، در صورتى كه درصد كمى از خريداران تنها براى مستمندان اين بليطها را خريدارى مىكنند و نه همه آن‌ها ، اين نيز حرام است بلكه اگر كسى منظورش تنها مستمندان باشد هرگز اين‌گونه پولى را نمىدهد كه مخلوط با بخت آزمايى باشد بلكه خودش مستقيماً به‌مستمندانى كه آن‌ها را مىشناسد با دست خود\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nمىپردازد ، و در آخر كار آن گونه بخت آزمايى كه معلوم نيست چيزى هم به‌مستمندان برسد يا نه حرام و بالاخره خود قمارى است عمومى كه از قمار خصوصى هم حرمتش بيشتر است و در صورتى هم كه بخشى از آن به‌مستمندان برسد ، بازهم بخشى ديگرش حرام است .\r\nآرى شرطبندى در تشويق‌هاى علمى و فرهنگى و ايمانى و . . . مانند مسابقه در تقويت جنگ و آمادگى براى قتال با مشركان و متجاوزان به‌اسلام و ممالك اسلامى شايسته و بايسته است ، به‌ويژه در صورتى كه دهنده‌ى مال ديگرى باشد كه خود تعاون و همكارى در برِّ و تقوا است .\r\nامّا همكارى در اثم و عدوان مفت‌خوارى و مفت‌خورانى است كه در هر صورت چه با شرطبندى و يا بدون شرط باشد حرام است .\r\nمسأله‌ى 968 - تمامى انواع كلاه‌بردارىها و گول زدن مردم حرام است ، چه با كلاه شرعى باشد ! كه چه بدتر و ناهنجارتر ، و چه با كلاه عرفى ، كه همه اين دوز و كلك‌ها براى مفت‌خوارى و يا بيش از حق از مردم گرفتن است كه تماماً باطل و حرام است و براساس آياتى مانند : « لا تَأكُلُوا أمْوالَكُمْ بَيْنَكُمْ بِالْباطِلِ » به‌طور كلى ممنوع است .\r\nمسأله‌ى 969 - و بالاخره گناهان به‌طور كلى و مختصر زير پوشش آيه‌ى شريفه ( سوره‌ى اعراف ، آيه‌ى 33 ) « إنَّما حَرَّمَ رَبِّىَ الْفَواحِشَ ما ظَهَرَ مِنْها وَ ما بَطَنَ وَ الإثْمَ وَ الْبَغْىَ بِغَيْرِ الْحَقِّ وَ أنْ تُشْرِكُوا بِاللَّهِ ما لَمْ يُنَزِّلْ بِهِ سُلْطاناً وَ أنْ تَقُولُوا عَلَى اللَّهِ ما لا تَعْلَمُونَ » پنج‌گونه است كه :\r\nمسأله‌ى 970 - « الفواحش » گناهان تجاوزگر است ، كه يا تجاوز به‌ديگرى است هم‌چون قتل و سرقت و تهمت و غيبت و اضلال و افساد و مانندشان ، و يا متجاوز از حد معمولى است مانند شرابخوارى ، و يا مشتمل بر هر دوگونه تجاوز است كه واويلا ، و آن‌چه برشمرديم اگر موجب تجاوز بر ديگران باشد - جملگى از دو نظر تجاوزگر و حرام است .\r\nمسأله‌ى 971 - « ما ظَهَرَ مِنْها وَ ما بَطَنَ » كه گناه تجاوزگر را به‌جز آن‌چه گفتيم به‌دوگونه آشكار و پنهان تقسيم كرده است ، كه پنهانش هم‌چون عقيده‌ى شرك و ساير\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nعقايد انحرافى ، و آشكارش مانند افشاى اعتقادات فاسده و تبليغات سوء و يا اظهار كفر و شرك و بت‌پرستى و سائر گناهان است .\r\nمسأله‌ى 972 - « الإثم » كه تمامى كارها و گفتارها و يا سكوت‌ها و كليه‌ى عقايد و نيت‌هاى انحرافى كه سر جمع انسان را در انجام واجباتش سست كند ، چه كار واجب كه به‌سستى گرايد ، و چه فعل حرام كه در تركش سست و نسبت به آن لاابالى گردد ، همه‌ى اين‌ها « إثم » است ، و آن‌چه انسان را به‌گناه نزديك و آن را برايش آسان مىكند ، تحت پوشش « إثم » كه در ( 48 ) آيه‌ى قرآن صريحاً حرام شده ، حرام است .\r\nمسأله‌ى 973 - « البَغْىَ بِغَيْرِ الْحَقِّ » به‌ناحق ظلم كردنى كه در پاسخ ظلمى برابر نباشد ، و نيز به‌ناحق چيزى و يا كارى را از كسى مطالبه كردن ، و بالاخره هر مطالبه‌ى ناحقى و هر ستم نابرابرى ، از گناهان بزرگ است .\r\nمسأله‌ى 974 - « وَ أنْ تَشْرِكُوا بِاللَّهِ ما لَمْ يُنَزِّلْ بِهِ سُلْطاناً » كه براى خداى تعالى در همه‌ى اوصاف و يا در بعضى از صفات و يا ذات الهى شريك و يا شركايى قائل شود در حالى كه خداى تعالى در هيچ چيز و هيچ كس در عالم خلقت سلطه‌ى ربوبى قرار نداده است ، حتى پيامبران الهى كه پيام‌آوران وحى خدايند ، و شرك در هر سه زاويه‌ى بت‌پرستى و تمامى انحرافات توحيدى و رياكارى حرام است گرچه بين اين‌ها فرق‌ها است .\r\nمسأله‌ى 975 - « وَ أنْ تَقُولُوا عَلَى اللَّهِ ما لا تَعْلَمُونَ » كه آن‌چه را از راه وحى رسالت و كتاب و سنت نمىدانيد به‌خدا نسبت بدهيد مشمول اين آيه است كه دروغ بستن و افتراى به‌خدا است ، و واويلا از شرعمدارانى كه چيزى را بدون آن‌كه دليلى درست برآن از كتاب و سنت داشته باشند و يا فتاوى و نظراتى را بر خلاف كتاب اللَّه و يا سنت قطعيّه به‌شرع خدا نسبت مىدهند كه اعوذُبِاللهِ انْ اكوُنَ مِنَ الجاهِلين .\r\nمسأله‌ى 976 - و بالاخره تمامى گناهان برونى « ماظهر » و درونى « ما بطن » ، « والاثم والبغى به غير الحق . . . » زير پوشش همين يك آيه قرار گرفته كه تفصيلشان در قرآن و سنت به‌روشنايى آمده است و ما نيز در تفسير شريف‌الفرقان مفصلًا پيرامون آن مطالبى را ذكر نموديم ، گناهان چشم و زبان و دهان و دست و پا و عورت و تمامى اجزاى بدن\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nبرونيش ، و گناهان روح و عقل كه عقيده و علم غلط و تصميم بر آن‌ها و مانند اين‌ها درونيش ، مشمول همين يك آيه است ، و مشخصات كبيره و صغيره‌ى گناهان نيز از ديدگاه كتاب و سنت روشن است .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nدفاع از حقوق شخصى\r\nمسأله‌ى 977 - اگر كسى به‌جان يا مال و يا آبروى شما تجاوز كرد ، شما حق داريد به‌همان اندازه جبران كنيد البته اگر با عفو و گذشت بتوانيد او را از گناه باز داريد ، بسيار خوب ، بلكه از باب نهى از منكر واجب است .\r\nمسأله‌ى 978 - جبران تجاوز شخصى ، محدود به‌جاهايى است كه اشكال ديگرى در كار نباشد ، كه اگر كسى به‌شما تهمت زد يا غيبت كرد يا فحش داد ، شما نمىتوانيد با تهمت و غيبت يا فحشِ مشابه جبرانش كنى ، و يا اگر بىحيايى به‌ناموس كسى تجاوز كرد آن‌كس حق ندارد به‌ناموس او تجاوز كند ! يا اگر به‌شما دروغى گفت شما نمىتوانيد به‌همان اندازه به‌او دروغ بگويى ، و در مانند اين موارد پاسخگويى تجاوز تنها جبران به‌تجاوز مشابه نيست ، بلكه دراين موارد كلًا احكامى ديگر جارى است كه در باب حدود و تعزيرات شرعى حكم اين افراد مشخص شده است .\r\nمسأله‌ى 979 - تنها نسبت به‌جان و مال و احتراماتى كه حق مؤمن است جاى جبران است كه « فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ » ( سوره‌ى بقره ، آيه‌ى 194 ) و نه آن‌كه اين پاسخگويى با اصل حكم خدا هم منافات داشته باشد ، و اگر كسى شما را در\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nعقيده‌اى گمراه كرد شما نمىتوانى او را به‌همان اندازه يا كم‌تر گمراه كنى ، و به‌طور كلى تمامى نفى و اثبات‌هاى مسلمان بايد براى دفع فساد و ايجاد صلاح و اصلح باشد .\r\nمسأله‌ى 980 - اگر كسى به‌شما هجوم جانى كرد و قصد كشتن شما را نمود واجب است تا حد امكان از خود دفاع كنيد ، و اگر تنها به‌عنوان دفاعتان طرف كشته شد ، خون‌بهايى نداشته و اشكالى هم ندارد .\r\nمسأله‌ى 981 - در صورتى كه نتوانى به‌تنهايى از خود دفاع كنى واجب است از ديگرى كمك گرفته و بر او هم واجب است در چنان موردى به‌شما در صورت امكان و توانش كمك كند . مگر در صورتى كه اوهم ترس جانى داشته باشد كه اين‌جا تنها بر شما كه مورد هجوميد دفاع از خودتان واجب است .\r\nمسأله‌ى 982 - اگر دزدى براى ربودن مال شما هجوم كرد فقط وظيفه داريد براى حفظ مالتان دفاع كنيد ، به‌شرطى كه خطر جانى براى شما و حتى براى او نداشته باشد ، مگر در صورتى كه دزد براى ربودن مالتان به‌جان شما نيز تعدى كند كه در اين صورت به‌عنوان دفاع از جانتان حكم دو مسأله‌ى گذشته را داريد و اگر هم ناخواسته و ندانسته در ضمن دفاعى شرعى طرف كشته شود ديه‌اى هم عهده‌ى شما نيست .\r\nمسأله‌ى 983 - اگر شما بر دزد پيروز شديد ديگر حق نداريد او را تنبيه كنيد و يا به‌محاكم شرعى تحويلش دهيد زيرا اولًا چيزى ندزديده ، و اگر هم دزديده بود تنها با شهادت دو شاهد عادل مىتوانيد نزد حاكم شرع دزدى او را ثابت كنيد ، بنابراين فقط وظيفه‌ى شما اين است كه او را نصيحت نماييد و رهايش كنيد .\r\nمسأله‌ى 984 - اگر شخصى از روى اضطرارى ناخواسته براى حفظ ضرورت زندگى به‌اندازه‌ى ضرورى دزدى كرد نمىتوان هيچ يك از احكام دزدان را درباره او انجام داد ، بلكه بايد در حد توان اضطرارش را بر طرف ساخت و يا شغلى برايش فراهم نمود .\r\nمسأله‌ى 985 - اگر شخصى مردى را ديد كه با زن او مشغول عمل جنسى است و هم‌چنين اگر زنى شوهرش را ديد كه با زنى اجنبى چنان مىكند ، در هر صورت دفاع و نهى از فحشا واجب است ، و بر خلاف آن‌چه گفته مىشود كشتن طرف هرگز جايز\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nنيست ، بلكه حرام است ، مگر اين‌كه در اثر دفاعتان ناخواسته كشته شود .\r\nو در كل دفاع از حقوق اسلامى به‌ويژه حقوق اجتماعى تا حد امكان بر مسلمان واجب است . چه از نظر عقيدتى ، سياسى ، اخلاقى ، اقتصادى و چه هر حقى كه اسلام براى مسلمانان مقرر داشته است .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n\r\nقضاوت\r\nپرسش و پاسخ‌هايى پيرامون مسائل قضايى مطرح شده كه در جزوه‌اى مستقل مورد بررسى كامل قرار گرفته لكن در اين‌جا مختصراً تذكراتى را لازم مىدانم بيان نمايم :\r\nمسأله‌ى 986 - حاكم شرعى هرگز نمىتواند در حكم اجراى حدود تنها به‌علم خود عمل كند مگر در امور جانى يا مالى و يا نهى از منكر .\r\nمسأله‌ى 987 - در امور جنسى ، تنها شهادت عادلانه مىتواند موضوع را ثابت كند و بس ، به‌شرط اين‌كه شهادتى همانندش با آن معارضه نكند والّا هرگز موضوع ثابت نمىشود و قهراً هيچ‌گونه حكمى هم به‌جز نهى از منكر و جلوگيرى عملى در حد توان و امكان نخواهد داشت .\r\nمسأله‌ى 988 - اگر حاكم شرع بدون شهادت چهار مرد عادل كه خودشان عمل جنسى زنا را ديده باشند ، حدى را جارى كند ، بايد خودش به‌همان حد و حدِّ افتراء محكوم و مبتلا گردد ، گرچه خودش با دو نفر ديگر جريان را ديده باشند ، تا چه رسد به‌علم شخصى كه از قرائنى به‌دست آيد ، زيرا آيات حد ( 4 : 15 ) و ( 24 / 4 و 13 ) آن را در انحصار\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nشهادت چهار مرد عادل دانسته كه اين هم در پنهان امكان ندارد ، و اصولًا حد جنسى براى اين است كه مبادا مجتمع اسلامى به‌گونه‌اى بىعفت شود كه علناً عمل جنسى طورى انجام داده شود كه امكان ديدن چهار مرد عادل در اين زمينه وجود داشته باشد ، در اين صورت علم قاضى و فراترش اقرار چهارگانه‌ى زناكار هرگز جاى شهادت را نمىگيرد ، بااين‌كه علم در صورت اقرار عادى ، به‌ويژه تكرارش ، حتى از علمى كه با شهادت حاصل مىشود احياناً بيشتر است و ليكن اثبات‌كننده حدّ نيست كه بايد او را ارشاد و نهى از منكر نمود . و بالاخره تنها علم و يا اطمينانى كه برمبناى شهادتى عادلانه باشد در حد مورد قبول است .\r\nمسأله‌ى 989 - شهادت در انحرافات جنسى هم موضوعيت دارد و هم طريقيت كه بدين وسيله علم و اطمينانى هم در مورد شهادت براى حاكم شرع به‌دست مىآيد ، روى اين اصل علم بدون شهادت هم چون شهادت بدون علم و اطمينان هرگز براى اجراى حد كافى نيست .\r\nمسأله‌ى 990 - روى اين مبنا فيلم از عمل زنا حكمى را براى حد ثابت نمىكند و خود اين عمل هم كار حرامى ديگر است كه موجب حدّ شرعى بر عاملان آن مىگردد و چنان‌كه گذشت حد در امور جنسى فقط در انحصار شهادت عادلانه‌ى بدون معارض چهار مرد عادل است و بس .\r\nمسأله‌ى 991 - اقرار كردن و اقرار گرفتن نسبت به‌امر جنسى حرام است ، و اگر هم چهار مرتبه كسى با اختيار خود اقرار كند چون مورد اقرارش علم‌آور است بايد مراحل سه‌گانه‌ى نهى از منكر در مورد او انجام شود ، ولى هرگز موجب اجراى حد شرعى نمىشود ، و خود اين اقرار هم حرام است كه بايد از آن جلوگيرى شود ، گرچه در صورت نخستش علم‌آور و زمينه‌ى نهى از منكر مىباشد .\r\nمسأله‌ى 992 - جستجو و تفتيش از گناهان ديگران - به‌نص آيه‌ى « و لا تجسسوا » ( سوره‌ى حجرات ، آيه‌ى 12 ) حرام است ، مگر در صورتى كه مورد تفتيش گناهى باشد كه براى اجتماع اسلامى خطرناك است آن هم بايد با كمال احترام ، دقت ، احتياط و بدون تهمت\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nوآبروريزى انجام شود . و حاكم شرعى بايد بدون هيچ‌گونه مرجّحى براى هر يك از طرفين - مگر با شهادتى عادلانه - له يا عليه كسى حكم كند حتى اگر ميان مسلمان و كافر ، يا عادل و فاسق حكميت كند ، تا چه رسد كه نعوذباللَّه با رشوه حكمى رابرخلاف گفته خداى تعالى انجام دهد .\r\nاقرار مسأله‌ى 993 - چنان‌كه علم بدون شهادت - در تخلفات جنسى - موجب هيچ حدى نيست ، اقرار هم‌چنان است گرچه مورد شهادت - بر خلاف فتواى فقيهان - عليه والدين باشد ، چنان‌كه آيات شهادت عموماً و خصوصاً اين‌گونه شهادت را واجب مىدانند ، مانند « كُونُوا قَوّامينَ بِالْقِسْطِ شُهَداءَ للَّه‌وَلَوْ عَلى أنْفُسِكُمْ أوِ الْوالِدَيْنِ وَ الأقْربينَ » ( سوره‌ى نساء ، آيه‌ى 135 ) كه والدين را مورد نص قرار داده و مانند ديگر شهادت‌ها آن را به‌جا و واجب مىداند .\r\nديات مسأله‌ى 994 - خون‌بهاى مرد مسلمان دو برابر زن مسلمان است ، براساس آيه‌ى « الحربالحر و الانثى بالانثى » ( سوره‌ى بقره ، آيه‌ى 178 ) كه مرد را برابر مرد ، و زن را برابر زن قرار داده ، و نه برابر با مرد ، و در سنت قطعى هم خون‌بهاى مرد دو برابر زن است ، از جهاتى چند كه مهم‌ترش امكان بيشتر توليد مثل مرد است نسبت به‌زن بنابراين اين دو برابر بودن از نظر ارزش جسمانى است و نه ارزش‌هاى روحى كه از آن جهت « انّ اكرمكم عنداللَّه اتْقاكُم » است .\r\nمسأله‌ى 995 - ديه‌ى اعضاى هريك از مرد و زن هم نسبت به‌خون بهاى خود آنان است ، بنابراين - بر خلاف آن‌چه ساير فقيهان گفته‌اند - ديه‌ى چهار انگشت زن كم‌تر از سه انگشتش و برابر با دو انگشتش است اين رقم نظرات بر خلاف « وَالْجُرُوحَ قِصاصٌ » ( سوره‌ى مائده ، آيه‌ى 45 ) است كه جراحات هر يك از مرد و زن را نسبت به‌خودش مقرر\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nداشته ، علاوه براين‌كه اين خود بر خلاف عقل است كه خون بهاى چهار انگشت كم‌تر از سه انگشت و برابر دو انگشت باشد ! !\r\nمسأله‌ى 996 - خون‌بهاى كل انسان هرگز براى اعضاى او نيست ، و بايد هر عضو يا اعضايى را نسبت به‌كل بدن سنجيد و بخشى از خون‌بهاى كل را فقط منظور داشت ، و اگر خون‌بهاى عضوى يگانه و دو عضو مشابه موافق خون‌بهاى كل بدن باشد حدود بيست و شش برابر كل بدن خواهد شد ! ! ! روى اين اصل اين سخن كه خون‌بهاى زن برابر يك تخم مرد است بسيار نابه‌جا و برمبناى فقه ساختگى مرسوم فعلى ما است ، ولى برمبناى فقه قرآنى و عدالت اسلامى و شعور انسانى اين يك عضو مرد نسبت به‌تمامى بدنش خيلى كم‌تر از يك ثلث يا دو ثلث مرد است ، تا چه رسد به خون‌بهاى يك زن ! و بالاخره قيمت هر عضوى از زن نصف همان عضو از مرد است مگر در عضوى غير مشابه كه بايد در حساب داخلى هر يك نسبت به‌تمامى بدنش سنجيده شود « 1 » .\r\n\r\n\r\n","description":"","footnote":"\r\n( 1 ) - چنان كه در كتاب حقوق زنان از نظر قرآن به‌تفضيل بررسى و در باره‌ى آن سخن گفته‌ايم\r\n","page_name":" 449 ","page_number":449},
  {"content":"\r\n\r\n\r\nمسائلى مستحدثه :\r\n\r\nتشريح و پيوند اعضاى انسان\r\nمسأله‌ى 997 - پيوند اعضاى ميت مسلمان يا غير مسلمان به‌شخص زنده‌ى مسلمان در صورت ضرورت حياتى جايز بلكه واجب است و اجازه‌ى ورثه و يا وصيت ميت هم هرگز شرط نيست كه حاكميت اسلامى مقتضى چنين حكمى است ، و اينان فقط حق دريافت بهاى اين اعضا را در صورت توان و امكان از گيرندگان اين اجزا دارند و بس .\r\nمسأله‌ى 998 - پيوند اعضاى شخص مبتلا به‌مرگ مسلم مغزى يا قلبى به‌ديگرى در صورت ضرورتش در صورتى جايز است كه مرگش حتمى باشد و هرگز احتمال ادامه‌ى زندگى براى او نباشد ، ولى در صورت احتمال ادامه‌ى زندگى به‌هيچ‌وجه قطع عضوى از او و پيوندش به‌ديگرى جايز نيست .\r\nو در صورت امكان و توان - چنان‌كه تئورى جديد نشان مىدهد - ساختن بدن بىروح انسانى براى پيوندهاى ضرورى واجب است ، كه در اين صورت پيوند اعضاى مردگان و مثله كردن آن‌ها در مورد عدم ضرورت جايز نيست .\r\nمسأله‌ى 999 - تشريح بدن مسلمان در صورتى براى دانشجويان پزشكى جايز است\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nكه مقتضاى تكميل رشته‌ى پزشكى آنان بوده و موجب نجات دادن جان‌هاى مسلمانان ديگرى باشد ، البته مشروط براين‌كه غير مسلمان براى اين منظور يافت نشود و جسد هم حتىالامكان با تشريح كننده همجنس باشد .\r\nمسأله‌ى 1000 - مسلمان حق دارد بعضى از اجزاى غير ضرورى بدن خود را براى ضرورت حيات شخص مسلمان ديگرى به‌فروش رساند ، و در هر صورت بايد قاعده تقديم اهم بر مهم رعايت گردد كه احياناً چنان جريانى حتى مجانى براى حفظ جان مسلمان ديگرى واجب است .\r\nمسأله‌ى 1001 - اهداء و يا فروش خون در صورت عدم خطر جانى جايز و احياناً واجب است و در هر صورت حكم ترجيح اهم بر مهم چه فردى و چه اجتماعيش پاى برجا است .\r\n\r\nتلقيح\r\nمسأله‌ى 1002 - تزريق منى مرد به‌غير همسرش مطلقاً حرام است ، گرچه در صورت انجامش فرزند مربوط به‌هر دو است و از نظر نفقه و ميراث هم با ساير فرزندان برابر است - و اين در صورتى است كه شبهه‌اى از مانند تعداد تلقيح وجود نداشته باشد و اين تلقيح برمبناى هرگونه ارتباط جنسى به‌ويژه ايجاد فرزند كه در اين جريان است كه برطبق آيات مربوطه‌اش حرام است كه مانند آيه‌ى « وَ الَّذينَ هُمْ لِفُرُوجِهِمْ حافِظونَ إلّا عَلى أزواجِهِمْ . . . » ( سوره‌ى مؤمنون ، آيه‌ى 5 ) تمامى ارتباطات جنسىِ - و مهم‌ترينش - ارتباط توليدى با غير همسران را حرام دانسته و چنان‌چه شبهه‌اى در كار باشد و صاحب نطفه به‌هيچ‌وجه معلوم نباشد اين فرزند تنها ملحق به‌مادر خواهد بود .\r\nمسأله‌ى 1003 - اگر زن و شوهر هر دو راضى باشند كه توليد مثل با تلقيح نطفه در رحم زن انجام پذيرد ، در صورت ضرورت كه نطفه از راه حلال به‌دست آيد و توسط شوهر يا دكتر زن به‌گونه‌اى حلال در همسر تلقيح شود اشكالى ندارد ، البته ضرورت هنگامى است كه به‌هيچ‌وجهى نتوانند با عمل جنسى بچه‌دار شوند و زندگى بدون بچه برايشان\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nعسرآور باشد ، و اگر حرمت عسر - كه دچار شدن به‌محرماتى چون اختلافات خانوادگى شديد است كه احياناً منجر به‌طلاق هم مىشود - از حرمت تلقيح - كه ديدن عورت است - بيشتر باشد ، تلقيح جايز است ، و اگر حرمت تلقيح از ترك آن بيشتر باشد جايز نيست ، و اگر نطفه‌ى مخلوط دو همسر را به‌گونه‌اى حلال - مثلًا از همسر اولش به‌همسر ديگرش تلقيح نمايند - و يا به‌گونه‌اى حرام كه در رحم زنى نامحرم قرار گرفته و فرزندى پديد آيد ، اين فرزند داراى دو مادر است : 1 - صاحب نطفه برمبناى آيه‌ى « يَخْرُجُ مِنْ بَيْنِ الصُّلْبِ وَ التَّرائِبِ » ( سوره‌ى طارق ، آيه‌ى 7 ) كه صاحب نطفه است . 2 - صاحب رحم كه « وَ الْوالِداتُ يُرْضِعْنَ أوْلادَهُنَّ حَوْلَيْنِ كامِلَيْنِ » ( سوره‌ى بقره ، آيه‌ى 233 ) كه صاحب رحم است . بنابراين تمامى احكام مادر و فرزندى از قبيل محرميّت ، حقوق مادر و فرزندى و حق‌الارث يك مادر ميان هر دو و بالسويه و از اين قبيل ، در مورد اين دو مادر و اين فرزند برقرار است .\r\n\r\nمعاملات بانكى\r\nمسأله‌ى 1004 - اگر شما سپرده‌اى را در بانك مىگذاريد و مىدانيد كه بانك بدون قرارداد طرفينى ماهيانه مبلغى را به‌شما مىپردازد كه اگر هم ندهد شما مطالبه‌اى نداريد جايز است ، بلكه اگر بانگ از اين پول استفاده‌اى برد بايد مبلغى را درخور امكان و توانش به‌صاحب پول بپردازد كه اين خود - چنان‌كه گذشت - مقتضاى « فَحيُّوا بِأحْسَنَ مِنْها أو رُدُّوها » است .\r\nمسأله‌ى 1005 - اگر شما از بانك به‌عنوان قرض پولى را دريافت كنيد نبايد هيچ‌گونه بهره‌اى براى آن منظور گردد ، مگر به‌عنوان مضاربه‌ى واقعى ، و مصالحه‌ى در اين مضاربه ، كه شما درصدى از منافع كاركردتان را به‌بانك بپردازيد .\r\nمسأله‌ى 1006 - اگر از بانك بخواهيد براى شما به‌جاى ديگر حواله‌اى صادر كند بانك حق دارد حق‌الزحمه‌اى عادلانه براى آن منظور كند .\r\nمسأله‌ى 1007 - كارمزد حيله‌اى - نامشروع است و تمامى كلاه‌هاى شرعى ! نامشروع\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nاست ، و تنها حق‌الزحمه‌ى عادلانه است كه مىتواند در اين ميان مقرر گردد ، و در اين حق‌الزحمه زيادى و كمى مبلغ اثرى ندارد ، مگر در صورتى كه براى مبلغ زيادتر مراجعات بيشترى انجام گيرد كه به‌حساب مراجعات پى در پى كارمزد هم بيشتر مىشود ، و براى مبلغ كم‌تر هم با مراجعات بيشتر نيز اين حق‌الزحمه دريافت مىگردد .\r\n\r\nسفته\r\nمسأله‌ى 1008 - سفته‌هاى مدت دار حقيقى در صورتى قابل معامله به‌مبلغ نقد كمترى است كه اين كمبود در برابر زحمت و مخارجى باشد كه براى دريافت پول سفته مصرف مىشود كه زياده‌اش ربا و حرام است . مگر در صورت تورم كه مبلغ بيشتر آينده با مبلغ كم‌تر فعلى از نظر ارزش يكسان باشد كه با مصالحه‌اى عاقلانه و عادلانه جايز ، بلكه واجب است .\r\nمسأله‌ى 1009 - خريد و فروش اسكناس به‌مبلغى كم‌تر يا زيادتر ربا و حرام است ، مگر اين‌كه اسكناسى باشد كه براى تبديل به‌پول مورد احتياج ، مخارج يا زحماتى را در برداشته باشد كه به‌اندازه‌ى مخارجش مىتوان قيمتش را كم و زياد كرد .\r\nمسأله‌ى 1010 - براى تأخير پرداخت مبلغ سفته يا چك ، بستانكار هرگز حق ندارد به‌عنوان ديركردش مبلغى را دريافت كند ، و بالاخره هر پولى در برابر مدت ديركرد گرفته شود گرچه با رضايت طرف هم باشد ربا و حرام است ، مگر در صورتى كه با ديركردش ارزشش كم‌تر شود ، كه اين‌جا فقط مىتواند ارزش پول گذشته‌اش را بگيرد .\r\nمسأله‌ى 1011 - در مبادله‌ى دوگونه پول مانند دلار و اسكناس ايرانى تنها مىتوان به‌عنوان حق‌الزحمه طرف مقابل اضافه‌اى را منظور كرد ، كه اگر بيش از زحمت به‌دست آوردن و فروش دلار پولى بگيرد حرام است چنان‌كه در تمامى معاملات نيز چنان است كه بيش از ارزش و حق‌الزحمه ، مفت‌خوارى و مفت‌خورانى است .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n\r\nسرقفلى\r\nمسأله‌ى 1012 - در صورتى كه مستأجر محل مورد اجاره را عنوانى بدهد كه داراى اعتبار تجارتى بيش از حد معمول نخستين گردد ، حق دارد مبلغى مناسب حقش منظور كند ، و چنان‌چه مالك شرط كند كه اگر شما هر عنوانى هم به‌اين ملك بدهيد و يا مخارجى ضرورى در آن صرف كنيد من قبول ندارم در اين‌جا اين شرط ملغى و باطل است و چنان‌چه عملش موجب بالا رفتن سرقفلى اوليه شده باشد اين زيادى ملك مستأجر مىباشد ، و چنان‌چه از ناحيه مالك هيچ‌گونه موافقتى نشد اين معامله باطل است و يا مستأجر حق فسخ آن را دارد .\r\nمسأله‌ى 1013 - اگر محلى را به‌مدتى معين و مبلغى معين اجاره داد ، مال الاجاره فقط ارزش اسكناس رايج زمان اجاره نيست ، بلكه بايد ارزش آن در تمامى مدت اجاره منظور گردد ، و اگر هم اجاره‌بهاى ملك مورد اجاره از بعضى جهات كه مربوط به‌خود مالك است زيادتر شد بايد در اين‌جا مستأجر اين زيادى عادلانه را در صورت مطالبه به‌مالكش بپردازد .\r\nمسأله‌ى 1014 - اگر كسى محلى را عادلانه اجاره كرد و اجازه گرفت كه به‌ديگرى نيزبتواند اجاره دهد در صورتى كه اين محل سرقفلى پيدا كرد ، مستأجر اول حق دارد اين سرقفلى را از مستأجر بعدى بگيرد .\r\nمسأله‌ى 1015 - مالك حق دارد در آغاز اجاره ، سرقفلى عادلانه‌اى از مستأجر بگيرد ، و مىتواند با مستأجر شرط كند كه به‌هنگام تخليه و يا تمام شدن اجاره‌اش مازاد اين سرقفلى را عادلانه تقسيم كنند ، مگر اين‌كه اين مازاد تنها مربوط به‌عمل‌كرد خود مستأجر باشد كه در اين صورت ، سرقفلى كلًا مال مستأجر است .\r\n\r\nدفاع\r\nمسأله‌ى 1016 - از واجبات اجتماعى اسلام كه نگهبان مسلمانان است دفاع در برابر اجانب خارجى و داخلى است و بايد مسلمانان در اين دفاع همه جانبه ، همواره با\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nاستعمار ، استحمار ، استكبار ، استثمار ، استبداد ، استضعاف و استخفاف معارضه‌اى مستمر داشته باشند تا اثرات تهاجم آنان در ابعاد فرهنگى ، اخلاقى ، عقيدتى ، فقهى ، سياسى ، اقتصادى ، نظامى و . . . خنثى شود و به‌خودشان برگردد .\r\nمسأله‌ى 1017 - مسلمانان نبايد هيچ‌گاه از اين نكته‌ى مهم غافل باشند كه دشمنان اسلام از آغاز تاكنون كوشيده‌اند كه اصالت اسلامى ما را كه تنها در پرتو معارف بيكران قرآن است از اجتماع ما و حتى از حوزه‌هاى علميه‌ى ما دور كنند .\r\nمسأله‌ى 1018 - آمادگى كامل در برابر تمامى نيروهاى دشمن بر مسلمانان واجب است چه از نظر عقيدتى و چه از نظر زندگى مادى و سياسى ، تا هيچ‌گاه قدرت‌هاى ضد اسلامى بر مسلمانان مسلط نشوند ، و اگر قدرت‌هاى داخلى يا خارجى به‌نام اسلام كارهايى ضد اسلامى انجام دهند بر شرعمداران واجب است كه اسلام اصيل قرآنى را به‌گونه‌اى روشن بيان‌گر باشند ، تا حربه‌ى آنان به‌خودشان برگردد .\r\n\r\nپاسخ به‌برخى از استفتائات\r\nمسأله‌ى 1019 - گذاردن ريش براى مردان مستحب است و تراشيدن آن حرام نيست زيرا هرگز دليلى از كتاب و سنت بر حرمت آن وجود ندارد ، و چون اين مسأله به‌اصطلاح فقهى عام‌البلوا است بيان قطعى آن از مسائلى ديگر واجب‌تر مىباشد ، روايتى هم كه گمان مىشود آن را حرام كرده تنها از باب تشبه به‌يهود كه ريشها را مىتراشيدند و سبيلها را وا مىگذاشتند ، آن را منع كرده است ، و اگر هم عنوان همانندى و تشبه بر جاى بود فقط همين را حرام مىكرد كه اگر هر دو را بتراشى ، يا فقط سبيل را بتراشى و يا هر دو را بگذارى حلال است ، و تنها همانندى به‌يهوديان - و كافران - حرام مىباشد ، ولى اكنون كه همگان همانند يكديگرند تشبهى هم كه آن را حرام كند در كار نيست ، در نتيجه تراشيدن ريش به‌هرگونه كه باشد حرام نيست .\r\nمسأله‌ى 1020 - پيروى از مدهاى خارجى و تشبه به‌كفار اضافه براين‌كه اسراف و تبذير است حرمت ديگرى نيز دارد ، و استقلال اسلامى در كل ابعاد زندگى واجب است\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nنگهبانى شود ، و مسلمانان و جامعه‌ى اسلامى بايستى سدى محكم در برابر تأثيرات منفى بيگانگان باشند .\r\nمسأله‌ى 1021 - حجاب اسلامى در پوشش تمامى اندام زن به‌جز صورت و دست‌ها خلاصه مىشود چه با چادر معمولى باشد و يا روپوش و مانتوى فراخ و غيرمحرّك ، و آيات قرآنى تنها در مورد پوشانيدن زينت‌هاى بدن زن است به‌استثناى « ما ظَهَرَ مِنْها » كه به‌طور طبيعى و ضرورى زندگى پيداست كه دست و صورت مىباشد ، و روايات نيز همين پوشش را تاييد مىكند ، و تنها بايد زنان از تحريكات جنسى مردان خوددارى كنند چه با حركاتشان و يا لباس‌هايشان ، كه در عين حال با داشتن اصل حجاب ، پوشش آن‌ها نيز بايد عادى و غيرمهيّج باشد .\r\nمسأله‌ى 1022 - استعمال عطريات و ساير تحريك‌كننده‌هاى شهوت - سمعى و بصرى و غير آن - براى زن در جايى كه نامحرم حضور دارد يا محرمى غير شوهر كه موجب تحريك شهوانى او هم شود حرام است .\r\nمسأله‌ى 1023 - استماع صداى زن نامحرم تنها در صورتى حرام است كه شنونده تحريك شود و اين تحريك فقط در صداى طناز و دلرباى بعضى از زنان نسبت به‌مردان است ، ولى احياناً شنيدن صداى زن نامحرم مستحب يا واجب است مانند خطبه‌ى حضرت زهرا عليها السلام و دخترانش حضرت زينب و سكينه و ام كلثوم و ديگر زنان شايسته‌اى كه در مواقع حساس به‌دفاع از حريم اسلام و قران برخاسته و با بيانات متين و شيواى خود به‌پاسدارى از اساس اسلام اقدامى خداپسندانه نموده‌اند .\r\nمسأله‌ى 1024 - به‌طور كلى نگاه كردن از روى شهوت به‌چهره‌ى زنان نامحرم ، و زن نامحرم نيز به‌جز همسرش ، حرام است ، چه به‌صورت حضورى يا پخش تلويزيون يا پخش فيلم ضبط شده يا غير اينها باشد ، مگر در صورتى كه دسترسى به‌اين زن و ايجاد شهوت تجاوزگر هم نسبت به‌زنانى ديگر نكند ، ولى اگر نظر از روى شهوت نباشد و يا اصولًا شهوت‌انگيز نباشد اشكالى ندارد ، و حضور در كلاس‌هاى مختلط براى دانشجويان دختر و پسر ، در صورتى كه به‌طور جداگانه بنشينيد و برخوردهاى شهوانى\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nو محرك شهوت چه در كلاس يا بيرون از كلاس نداشته باشند - گرچه اين فرض هم تصورش بسى مشكل است - به‌هرحال اگر اين‌چنين باشد بلا اشكال است ولى در صورت امكان ، مخصوصاً در جمهورى اسلامى بايستى كلاس‌هاى پسران و دختران جدا باشد ، كه از نظر تجاذب جنسى و تحريكات نيز جدا باشند ، زيرا در يك‌جا بودن و يك‌جا نشستن پسر و دختر ، قهراً ناخودآگاه يا آگاهانه ارتباطاتى شهوانى پيش مىآيد كه كلًا حرامست .\r\nمسأله‌ى 1025 - تزريق آمپول توسط پرستار زن نامحرم به‌مرد بيمار و بالعكس در صورت ضرورت واقعى و عدم دسترسى به‌هم‌جنس و يا عدم تجاذب شهوانى ، اشكال ندارد ، مگر در صورتى كه به‌گونه‌اى موجب تحريك شهوت گردد و در صورت حضور يا امكان حضور همجنس استفاده از نامحرم كلًا حرام است .\r\nمسأله‌ى 1026 - كنترل مواليد با وسايلى كه به‌نقص عضو منجر نشده و موجب نازايى دايمى نشود در صورت ضرورت اشكالى ندارد ، و به‌طور كلى اگر در توليد مثل حرج يا عسرى باشد چنان توليد مثلى در صورت حرج واجب نيست و در صورت عسر حرام است ، زيرا « قَدِّمُوا لأنْفُسِكُمْ » ( سوره‌ى بقره ، آيه‌ى 223 ) در صورتى توليد مثل را امر و تجويز مىكند كه براى شما مصلحتى شرعى داشته باشد .\r\nمسأله‌ى 1027 - سقط جنين گرچه نطفه باشد تا چه رسد به‌ناقص‌الخلقه و مخصوصاً اگر زنده باشد به‌هيچ‌وجه جايز نيست زيرا قتل نفس است ، مگر در صورتى كه براى حفظ جان مادر به‌جز سقط جنين چاره‌اى نباشد كه اين خود دفاعى از طرف مادر براى حفظ جانش مىباشد .\r\nمسأله‌ى 1028 - استفاده‌ى از طلا براى مرد در حال نماز حرام مىباشد و در غير حالت نماز هم اگر استفاده از طلا به‌عنوان زينت باشد حرام است مانند ساعت و انگشترى طلا ولى اگر براى زينت نباشد مانند دندان طلا كه براى روكش به‌عنوان معالجه يا پيش‌گيرى از خرابى دندان است اشكالى ندارد .\r\nمسأله‌ى 1029 - ورزش كونگ فوتوآ و مانندش ، كه نيروبخش است و انسان را براى\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nدفاع از خطر عادى و يا مهم‌ترش كه خطر جنگى است آماده مىكند نه تنها جايز است بلكه در صورت امكان و عدم حرج و عسر واجب است زيرا « وَ أعِدُّوا لَهُمْ مَا اسْتَطَعْتُمْ مِنْ قُوَّةٍ . . . » ( سوره‌ى انفال ، آيه‌ى 60 ) تمامى آمادگىهاى عليه دشمن را مسئوليت و تكليفى عمومى معرفى كرده است .\r\nمسأله‌ى 1030 - در مسابقات بكس اگر برد و باختى در كار نباشد و موجب دشمنى ميان بازيكنان نشود ، به‌ويژه آن‌كه براى دفاع كار آمد باشد و تلفات و جراحاتى در پى نداشته باشد نه تنها مباح است بلكه مستحب يا واجب نيز هست و بالاخره اصل مسابقات بكس و مانندش به‌خودى خود حرام نيست مگر آن‌كه خطرآفرين باشد يا مقدمه يا پىآمد حرامى را دربر داشته باشد .\r\nمسأله‌ى 1031 - هيپنوتيزم و يا هرگونه كارى كه طرف را بىاختيار كند ، و او را وادار به‌اقرارى عليه خودش و يا ديگرى نمايد حرام است و چنان اعتراف ، اقرار و يا گزارشى كه اختيارى نيست حكم اقرار ، اعتراف و . . . اختيارى را ندارد ، و به‌طور كلى اصل هيپنوتيزم و مانندش - البته با اجازه طرف مقابل و با مصلحت شايسته - از محرمات نيست مگر آن‌كه حرامى را دربر داشته باشد .\r\nمسأله‌ى 1032 - تعزيه و شبيه خوانى اگر متضمن اهانتى به‌ساحت مقدس معصومان عليها السلام و مانندشان نباشد اشكالى ندارد ، ولى مورد دستور هم نيست و نبايد آن را به‌حساب شرع گذاشت ، ولى قمه زنى و مانند آن حرام است زيرا خود را مجروح كردن درهيچ زمينه‌اى جايز نيست و در خبر است كه حضرت امام حسين عليه السلام به‌حضرت زينب عليهما السلام فرمودند : بر مصيبت من گريبان چاك مكن و بر چهره‌ات سيلى نزن و سر بر محمل زدن حضرتش ناخودآگاه بوده و نه از روى اختيار .\r\nمسأله‌ى 1033 - يادگيرى و به‌كار بردن جفر و سحر حرام است ، و شعبده اگر مانند سحر نباشد به‌مقدار تفريح ، خالى از لهو اشكالى ندارد .\r\nمسأله‌ى 1034 - مرتد كسى است كه پس از مسلمان شدن از روى عقيده ، دين ديگرى اختيار كند و اگر مرتد « فطرى » باشد ولى در دامن پدر و مادر مسلمان تربيت نشده و\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nعقيده‌اى ايمانى كامل نداشته و كافر گردد مرتد نخواهد بود ، و بالاخره در صورتى كه ارتداد با علم و عناد باشد به‌خصوص اگر تكرار گردد توبه‌اش پذيرفته نيست و برحسب نص قرآن اگر كسى با علم و اعتقاد ايمان آورد و سپس با عناد كافر گردد و بعد ايمان آورده و دوباره كافر گردد و كفرش را در جامعه زياد نمايد و انتشار دهد ، در صورتى كه اين ارتداد گمراه‌كننده‌ى ديگران باشد موجب قتل است ، زيرا « الفتنة اكبر من القتل » و « اشد من القتل » است .\r\nمسأله‌ى 1035 - تشكيك يا انكار بعضى از مسائل مذهبى اگر با دليل درستى همراه باشد خود از مسائل مذهبى است بلكه شك در بعضى از مسائل در راه رسيدن به‌دليل قانع‌كننده‌اش شكى مقدس است ، و بالاخره دين در تمامى ابعادش داراى برهان است كه اگر با دليلى از كتاب اللَّه و يا سنت قطعيه رسول‌اللَّه صلى الله عليه و آله و سلم حكمى را بر خلاف فتواى مسلم فقيهان ثابت كند هرگز نه تنها بر خلاف اسلام نيست ، بلكه برهمگان واجب است آن حكم را با دليلش پذيرفته و مطابق آن عمل نمايند زيرااحسن القول ، قولى است كه قائلش دليلى روشن‌تر و محكم‌تر را ارايه نمايد گرچه قائلش يك نفر باشد كه اين يك نفر حتى در مقابل صدها نفر هم باشد زيراوقتى احسن القول ثابت شد مخالفينش به‌هر تعداد كه باشند نه تنها حقِّ ردِّ او را ندارند كه ديگران را نيز بايد تشويق به‌عمل به‌محتواى آن بنمايند والّا بر خلاف دين و ضد اسلام عمل نموده و از عدالت خارجند .\r\nمسأله‌ى 1036 - از باب وجوب تبليغ اسلامى ، دادن [ قرآن كريم 
  ] به‌كافران به‌منظور خواندن و مطالعه‌ى آن ، گرچه محتمل هم باشد جايز يا واجب است ، زيرا در صورتى حرمت دارد كه نسبت به آن اهانت باشد ، و اين قرآن دادن به‌كافر ، خود احترام است‌ونه اهانت ، طهارت هم اگر در مسِّ كافر شرط باشد از لحاظ وجوب تقديم اهم بر مهم اين‌جا اين شرط ساقط است .\r\nمسأله‌ى 1037 - بوسيدن دست غيرمعصوم به‌عنوان احترام حرام است ، زيرا اين خود برابرى دادن ميان معصومان و ديگران است چنان‌كه : « اذ نُسَوِيّكُمْ بِرَب‌ِّالْعالَمين »\r\nمسأله‌ى 1038 - التزام به‌انجام ندادن كار مباح به‌علت مانع خيالى حرام است و\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nهم‌چنين هر عملى كه مقدمه‌ى حرام باشد حرام و مقدمه‌ى واجب نيز واجب است .\r\nمسأله‌ى 1039 - هنر ، در صورتى اسلامى است كه با موازين شرعى سازگار باشد .\r\nبنابراين ساختن گنبد ، مناره ، كاشىكارى ، طلاكارى و مانند اين‌ها هرگز نه تنها دستور وجوب يا استحباب ندارد ، بلكه رواياتى در مورد منع نيز به‌ما رسيده است ولى در تقدّم بين اهم و مهم هميشه اهم را بايد مقدم داشت ، و اكنون كه مشاهده مىكنيم عده‌ى زيادى از جوانان آماده ازدواج - به‌خصوص ازدواج ضرورى و واجب - در تنگدستى و فقر به‌سر مىبرند و چه بسا معطّلى آنان پىآمدهاى ناهنجارى را هم دربردارد ، نه تنها موارد نام‌برده جايز نيست بلكه اين موارد و مواردى ديگر مانند حج‌ها و ساير زيارت‌هاى استحبابى ، وقف‌ها نذرها و مهمانىهاى بىجا و امثال اين‌ها نيز مورد اشكال است ، و اموالى هم كه به‌مصرف مستحبات و حتى برخى از واجبات مىرسد ، واجب است به‌مصرف كارهاى مهم‌تر و واجب‌تر برسد ، و در خبر است هنگامىكه حضرت ولى امر « عَجَّلَ اللَّه تَعالى فَرَجَه » تشريف مىآورند ، اين‌گونه اسراف‌ها و زياده‌روىها را بر طرف مىسازند و بسيارى از كارهايى را كه به‌نام شعائر اسلامى جا زده شده از ميان برمىدارند . ان‌شاءاللَّه ، اللهم عجل فرجه‌الشريف .\r\nمسأله‌ى 1040 - اگر كتاب يا نوشته‌اى انحرافى دينى ايجاد كند از كتب مضله محسوب مىشود ، و در دسترس عموم قراردادنش حرام است ، ولى همين كتب مضله براى كسانى كه گمراهى نمىآورد ، بلكه وسيله‌اى براى رد و نقض آن‌ها است نه تنها اشكالى ندارد بلكه واجب است كه براى مطالعه و جواب دادن در دسترس آن‌ها باشد .\r\nمسأله‌ى 1041 - هيچ كس به‌جز معصوم ، مطلق نيست و تشخيص مصلحت نيز در چارچوب شرع است ، و ولايت مطلقه‌ى فقيه خود برابرى با معصوم بوده و ناشدنى است .\r\nمسأله‌ى 1042 - طلاب حوزه‌هاى علميه چه مبتدى باشند و چه متوسط و يا منتهى ، بايد محور اصلى تحصيلاتشان قرآن ، و در حاشيه‌ى آن سنت قطعيه باشد ، و علوم رايج حوزوى نه تنها طلبه را به‌اسلام نزديك‌تر نمىكند بلكه بسى او را از معارف قرآنى در ابعادى چند دور هم مىكند ، و اگر بخواهيم كلمه‌ى « لااله الااللَّه » در حوزه‌هاى علميه\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nنقش پيدا كند ، نخست بايستى دروس و كتاب‌هايى كه محور قرآنى ندارند - يا بدتر كه محور ضد قرآنى دارند - از حوزه‌هاى درسى زدوده شوند ، و سپس به‌جاى آن‌ها معارف ناب قرآنى را كه هم‌چون آفتاب واضح و روشن و متجلّى است جايگزين نمايند ، و با تعليم و تعلّم قرآن عظيم دل‌هاى خود و دل‌هاى طلاب معارف قرانى از اين ظلمت‌ها و تاريكىهاى موجود نجات داده و با نور [ قرآن كريم 
  ] آن‌ها را جلا داده و متجلّى سازند ، تا به‌وسيله‌ى اين نور بتوانند مشعل‌داران اسلام بر پايه‌ى [ قرآن كريم 
  ] گردند ، و راه چنان جريانى نخست اين است كه مطالبى از اين كتاب‌ها كه بر خلاف [ قرآن كريم 
  ] است و يا موافق آن نيست كنار بريزند و سپس تأليفاتى نوين بر محور قرآن و سنت جايگزين آن‌هاكنند ، و اين خود مسئوليتى بسيار مهم و حساس است برعهده‌ى مدرسان و شرعمدارانى كه حوزه‌اى صددرصد قرآنى بنا كنند .\r\nمسأله‌ى 1043 - در مورد قصاص جان ، اين‌جا تنها يك مسأله مهم را مطرح مىكنيم كه نابرابرى قصاص ميان زن و مرد است و آيه‌ى « الحرّ بالحرّو الانثى بالانثى » خود دليلى روشن بر اين نابرابرى است كه خون و خون‌بهاى مرد را بيشتر از زن دانسته و برحسب سنت نيز دو برابر است ، و اين نابرابرى از جهت فضيلت مرد بر زن نيست ، بلكه تنها از نظر امكان كاربرد بيشتر و توليد مثل بيشتر مرد است ، كه اگر هم مرد و زن كلًا برابرى جانى از نظر بدنى دارند امكان توليد مثل در مرد دست‌كم دو برابر زن است و تعداد زنان هم نوعاً بيش از مردان است ، اضافه براين‌كه توان و امكانش در اداره‌ى زندگى و درآمد اقتصادى و حفاظتى نيزبيش از زن است ، و بالاخره مردى كه زنى را عمداً كشته محكوم به‌كشتن نيست گرچه نيم‌بهاى افزون خون مرد را به‌وارثانش بدهند زيرا جان نه خريدنى است و نه فروختنى ، و در صورت فوق اعتداى به‌مثل هم نيست زيرا وارثان زن تنها نسبت به‌نيمى از جان مرد حق قصاص دارند و نيمى ديگر را هم با مال نمىتوانند خريدارى كنند .\r\nمىماند راه سوم كه چون در گذشته امكان نداشته روايتى هم درباره‌ى آن وارد نگشته ، و ما با آياتى مانند « فَاعتَدوا عَلَيْهِ بِمِثْلِ مَا اعْتَدى عَلَيْكُمْ » ( سوره‌ى بقره ، آيه‌ى 178 )\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nاين‌جا كه مماثل جان زن نيمه‌ى جان مرد است او را نيمه جان مىكنيم بدين معنى كه تا حد امكان نيمى از بدنش را قطع و يا فلج مىكنيم ، كه از محو كردن نيمى از موى سرش تا بريدن يك پايش به‌استثناى آن‌چه كه موجب مرگ اوست « 1 » عمل بريدن و يا بىحس كردن را انجام مىدهيم ، و براى مخارج اين جراحى يكى از دو كليه‌ى او را در صورت عدم خطر به‌فروش مىرسانيم ، و اگر هم مبلغى افزون از مخارج جراحى به‌جاى ماند اين باقىمانده مال وارثان زن است زيرا اينان مالك نيمى از بدن اين‌جانى هستند ، و نسبت به‌اجزاى ديگر از نيمه‌ى بدن اين مرد نيز چنان است كه دست يا پا و يا چيز ديگرش را نيز وارثان زن مىتوانند قطع يا فلج نمايند به‌شرط عدم خطر براى ديگر اعضاء يا جان مرد و چون وارثان خون زن تنها حق قصاص نصف قاتل را دارند ، بنابراين مخارج عمل جراحى نيز به‌عهده آنان است ، و چنان‌چه با فروش يك كليه و يا اعضاى ديگر قاتل مىتوانند هزينه عمل جراحى و مخارج بيمارستانى او را تأمين نمايند كسرى مبلغ نيز به‌عهده‌ى خود آنان است و در صورت عدم امكان به‌عهده‌ى بيت‌المال است ، و چنان‌كه اگر با فروش اعضايى مالى افزون بر مصارف جراحى بود ويژه‌ى وارثان آن زن است .\r\nدر اين صورت ، اين جريان هم هشدارى است براى شخص مورد قصاص و هم براى ديگر مردان كه هرگز به‌اين عمل دست نزنند ، و اين‌گونه قصاص هم چون قصاص كلى موجب استمرار زندگى است كه « و فىالقصاص حياة يا اولى الالباب لعلكم تتقون » و قصاص جانى هم در هر دو بعدش تضمين براى استمرار حيات و پرهيز از آدم‌كشىهاى ظالمانه است .\r\nاين‌جا اگر وارثان زن به‌اتفاق چنان جريانى را بخواهند بايد انجام شود ، و در صورت اختلافشان در قصاص ، يا خون‌بها و يا بالاخره بخشش جريان جانى هم ميانشان بخش مىشود .\r\n\r\n\r\n","description":"","footnote":"\r\n( 1 ) - و فلج يا قطع اعضايى از نيمه‌ى بدن مرد اگر موجب مرگ و يا زيان به‌اعضاى ديگر شود ، تبديل به‌خون‌بها مىشود ، زيرا تمامى نيمه‌ى اعضاى اين مرد قاتل مربوط به‌ورثه مقتول مىباشد\r\n","page_name":" 462 ","page_number":462},
  {"content":"\r\n\r\nو در صورتى كه مرد جانى با پيشنهاد وارثان زن بتواند قصاص خود را كلًا و يا بعضاً خريدارى كند واجب است و گرنه - در صورت مصلحت اسلامى - برعهده‌ى ديگران است كه صحت و سلامت او را از حقوق اللَّه خريدارى نمايند و بر صاحبان خون است كه در صورت شايستگى و امكان از اين قصاص هم خوددارى كنند .\r\nمسأله‌ى 1044 - سياست و روابط بين‌المللى دولت‌ها و ملل اسلامى بايد به‌گونه‌اى باشد كه ديگران را با روش اسلامى خود به‌اسلام نزديك كنند ، و نه آن‌كه از اسلام و وظايف اسلاميشان بكاهند تا بتوانند روابطى با ديگران داشته باشند .\r\nمسأله‌ى 1045 - رهبرى دين و سياست دينى در زمان غيبت حضرت ولى امر ( عجل‌اللَّه تعالى فرجه‌الشريف ) رسالتى الهى است برعهده‌ى شوراى شايسته‌اى از شرعمداران و سياستمداران اسلامى برمبناى « وَ أمْرُهُمْ شُورى بَيْنَهُمْ » كه در اين صورت اولًا نظرات گوناگون به‌يكديگر نزديك‌تر مىشود ، و سپس نظر اكثريت آن‌ها ان‌شاءاللَّه مورد پذيرش خداى متعال و مردم خداجوى خواهد بود كه اين خود پذيرش « احسن » و برحسب آيه‌ى 39 زمر - چنان‌كه گذشت - واجب است .\r\nمسأله‌ى 1046 - شوراى عالى مرجعيت و رهبرى سياسى تنها از طريق خبرگان واقعى ، قابل قبول است ، چنان‌كه نمايندگان مجلس شوراى اسلامى نيز به‌گونه‌اى وسيع‌تر از طريق خبرگانى كه به‌شايستگى نمايندگان مجلس آگاهى دارند بايد تعيين شوند ، و بالاخره اساس مشورت در هر امرى از امور كشورى منوط و مربوط به‌آگاهان در همان زمينه است و تنها اكثريت آراء اساس انتخاب اسلامى نيست ، بلكه اكثريت شايستگى اسلامى است و بس ، كه بيشترين رأى از نظر عدد راىدهندگان اگر كسى را برگزيند كه صلاحيتى در برابر اقليتى شايسته‌تر ندارد رأى اين عدد كم‌تر احسن‌القول و پذيرفته است و و نه رأى اكثريت - كه يك گردوى مغزدار به‌صدها و بلكه هزارها گردوى پوك و بىمغز ارزش دارد پس ملاك صِرفِ اكثريت عددى نمىتواند باشد .\r\nمسأله‌ى 1047 - در حكومت اسلامى غيرمعصومان ، هرگز استبداد و خودرأيى وجود ندارد ، و تمامى كارهاى مورد اختلاف و شبهه اعم از احكام فردى و اجتماعى و احكام\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nسياسى بايستى برمبناى مشورت شايستگان انديشمند و كاردان اسلامى انجام گيرد ، زيرا قانون اسلامى بر تمامى شخصيت‌ها مقدم است كه حتى معصوم هم نمىتواند به‌استناد عصمتش بر خلاف قانون خداى متعال حكمى كند و يا عملى را انجام دهد .\r\nمسأله‌ى 1048 - كارمندان حكومت اسلامى بايستى با كاردانى و امانت وظايف اسلامى خود را ايفا كنند ، و دولت در مقابل خدمتشان بايد زندگى اقتصاديشان را در حد امكان اداره كند ، تا مبتلا به‌كم‌كارى و يا رشوه‌خوارى نشوند ، به‌ويژه حكام و قاضيان شرع كه حساس‌ترين مقام را در دولت اسلامى دارند ، و به‌طور كلى اكنون كه به‌حمد خداى تعالى پس از قرن‌ها حكومت اسلامى به‌دست ما رسيده واجب است تا حدّ توان و امكان اسلام عزيز را آن‌گونه كه شايد و بايد محافظت و پاسدارى نموده و در داخل و خارج كشورمان الگويى شايسته و عاملى وارسته باشيم ، مبادا با قدرت اسلامى كارهايى ضد اسلامى از ما سر زند كه در نتيجه از حكومت‌هاى كفر و ظلم رسمى هم بدتر شويم ، و استكبار جهانى از نابه‌سامانى ما بر ضد اسلام بهره گيرد .\r\nدر پايان به‌آگاهى جويندگان احكام مهجور قرآن و سنت مىرساند آن‌چه در اين رساله آمده ، فعلًا آخرين نظريات نگارنده است كه به‌گونه‌اى مختصر بيان گشته ، و مفصلش در تفسير - تسلسلى و موضوعى - الفرقان ، تبصرةالفقهاء ، اصول‌الاستنباط - على شاطى الجمعة به‌زبان ، عربى و در فقه گويا ، مفت‌خواران ، اسرار و مناسك و ادله‌ى حج ، حقوق زنان ، سپاه نگهبانان اسلام ، استفتائات و . . . ساتر كتاب‌هايى كه تأليف نموده‌ام آمده است . نويسنده براى پاسخگويى به‌تمامى پرسش‌هاى اسلامى با كل وسايل ارتباطى آماده است .\r\n« وَ ما تَوفيقى إلّا بِاللَّهِ عَلَيهِ تَوَكَّلْتُ وَ إلَيْهَ انيبُ »\r\nقم المشرفة - جامعة علوم القرآن - محمد صادقى تهرانى\r\nتلفن : 2934425\r\nنشانى « جامعةُ علومِ القرآن » در اينترنت :\r\n gro . nahgroF . www : LRU \r\n gro . nahgroF \r\n ihgedaS : liamE \r\n\r\n","description":"","footnote":"","page_name":" 464 ","page_number":464},
  {"content":"\r\n\r\n\r\nمختصرى از زندگىنامه‌ى علمى و سياسى فقيه مجاهد و مفسّر و محقّق ، حضرت آيةاللَّه‌العظمى صادقى تهرانى « دامت بركاته »\r\nبسم اللَّه الرّحمن الرّحيم\r\nبه درخواست بنياد تاريخ انقلاب اسلامى ايران ، در خردادماه 1373 ( ه . ش ) گوشه‌هايى از زندگى نگارنده ، محمّد صادقى تهرانى متولد به‌سال 1305 ( هجرى شمسى ) در تهران در خاندانى روحانى از مرحوم حاج شيخ رضا لسان‌المحقّقين بدين شرح است :\r\nتا سن سيزده سالگى كه پدرم در قيد حيات بود سيكل دوم دبيرستان را به‌پايان رساندم . سپس به‌حَلَقات دروس عرفانى ، اخلاقى و تفسيرى مرحوم آيةاللَّه‌العظمى ميرزا محمّدعلى شاه‌آبادى استاد بزرگ مرحوم امام خمينى پيوستم و در ضمن يك‌سالى هم به‌دروس مقدماتى ( ادبيات عرب ) پرداختم ، سپس در سال 1320 عازم قم شده ، طىّ سه سال دروس سطح را پايان دادم .\r\nدر سال 1323 ، مرحوم آيةاللَّه‌العظمى بروجردى به‌قم آمدند . در دروس ايشان\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nشركتى فعّال داشتم ، به‌گونه‌اى كه در مسائل فقهيه ، خود اتخاذ رأى مىكردم . طبعاً از دروس فقه ، فلسفه ، عرفان و ساير علوم اسلامى اساتيدى ديگر بهره‌مند مىشدم . ولى محور اصلىِ تحوّل فكرىام ، همان جنبش آغازين علمى نزد مرحوم آيةاللَّه‌العظمى آقاى شاه‌آبادى بود كه حركتِ قرآنى مرا از آغاز كرده و تاكنون استمرار داد و تمامى تحصيلات حوزوىام و تمامى مؤلفاتم تحت‌الشّعاع آن بود و هست ؛ پس از آن مرحوم آيةاللَّه‌العظمى علّامه‌ى طباطبائى نقشى عظيم در استمرار درجات تفسيرى ، عرفانى ، فلسفى و اخلاقىام داشت .\r\nدر دروس اين دو بزرگوار هفت سال شركت كردم ، و در سفرهاى بسيارى كه از قم به‌تهران داشتم از دروس فلسفى مرحوم آيةاللَّه‌العظمى ميرزامهدى آشتيانى و ميرزا احمد آشتيانى بهره‌ى وافرى مىبردم اگرچه استفاده‌هاى علمى از مرحوم آقاى شاه‌آبادى ، نقش نخستينِ محورى داشت .\r\nپس از ده سال توقف مستمر در قم ، به‌تهران مراجعت كرده و در دو بُعدِ علمى و سياسى به‌فعّاليت شديد پرداختم ، با مرحوم آيةاللَّه‌العظمى سيّدابوالقاسم كاشانى در قيام نفت و عليه شاه ، و با مرحوم آيةاللَّه العظمى حاج سيداحمد خوانسارى و مرحوم آيةاللَّه‌العظمى حاج شيخ محمّدتقى آملى از نظر استمرار مراحل فقهى ارتباط داشتم ، و همچنين در طى مدت اقامت ده‌ساله در تهران ، در دانشكده‌ى معقول و منقول ( معارف اسلامى ) بدون شرط حضور در كلاس درس و تنها با شركت در امتحانات ، چهار ليسانسِ حقوق ، علوم تربيتى ، فلسفه و فقه ؛ و پس از سه سال دكتراى عالى معارف اسلامى را دريافت داشتم . همان‌جا سه سال به‌تدريس حكمت ( فلسفه‌ى اسلامى ) برمبناى قرآن و سنت از روى متن كتاب « آفريدگار و آفريده » پرداختم ، جلساتى هم بر دو محور علمى و سياسى عليه حكومت شاهنشاهى در هفت نقطه‌ى تهران داشتم كه بيشتر قشر دانشجو در آن جلسات شركت مىكردند . منبر هم مىرفتم كه آن‌هم ، داراى نوآورىهاى علمى و سياسى بود ، و كلًا مورد تعقيب و تهديد و تحديد دستگاه ستمشاهى بودم .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nدر سال 1341 ه . ش در اثر مبارزات شديد بر ضد رژيم طاغوتى ، خصوصاً به‌جهت سخنرانى در سالگرد ارتحال مرحوم آيةاللَّه‌العظمى بروجردى در مسجد اعظم قم كه براى نخستين بار افشاگرىهايى عليه شاه را در برداشت ، از سوى ساواك محكوم به‌اعدام شدم و ايران را مخفيانه به‌قصد حجّ ترك نمودم ، در مكه و مدينه با سخنرانىها و اعلاميه‌هايى به‌زبان فارسى و عربى عليه طاغوت ، بين عمره و حجّ دستگير شدم ، حج را در حصار مأموران دولتى انجام دادم ، ولى بر اثر استدلالات قاطع اينجانب در برابر حكومت سعودى و اجتماع بزرگ و تحصن علماى عِراقَين در مسجدالحرام ، آزاد شده و تحت الحفظ به‌عراق رفتم ، نهضت علمى قرآنى و سياسى را در نجف اشرف - به‌مدت ده سال - با تدريس تفسير ، فقه ، اخلاق ، عقايد و . . . سخنرانى و تأليف ادامه دادم .\r\nدرضمن برحسب درخواست دولت ايران ، حكومت عراق تصميم گرفت مرا به‌ساواك ايران تحويل دهد ، ولى در اثر مخفى شدن در بيت مرحوم آيةاللَّه العظمى خويى ، با فعّاليت‌هاى ايشان ، توطئه آنان خنثى شد .\r\nبا آغاز اخراج ايرانيان از نجف اشرف و كل شهرهاى عراق ، به‌بيروت هجرت كردم ، جريان دو نهضت قرآنى و سياسى به‌مدّت پنج سال در لبنان ادامه داشت .\r\nبا تشكيل نماز جمعه در سراسر لبنان ، سخنرانىهايى بر محور قرآن در جلسات مذهبى ، كه نهضت سياسى ضد شاه را هم براى تشكيل حكومت اسلامى دربر داشت ، و نيز با تأليفاتى نوين ، زمينه‌اى مناسب براى گفت‌وگو با علماى اديانِ ديگر براى اثبات حقّانيت اسلام قرآنى ايجاد شد . به‌گونه‌اى كه در مناطق مختلف لبنان ، ضمن گفتمان قرآنى با علماى شيعى ، به‌مباحثه و مناظره با علماى سنّى ، مسيحى ، يهودى ، و دُرزى پرداخته و با ملحدين و مشركين هم بحث مىنمودم و آنان يا سكوت مىكردند و يا محكومِ استدلالات قرآنى مىشدند .\r\nبا شدت‌گرفتن جنگ داخلىِ لبنان ، آن‌جا را به‌قصد حجاز ترك نمودم ، دو سال متمادى در مكّه‌ى مكرّمه با تماسى مستمر با شخصيت‌هاى علمى و سياسى اسلامى\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nسراسر جهان ، بر مبناى دو نهضت قرآنى و سياسى ، فعاليت‌هاى پيگير و دامنه دارى براى رشد تفكر انقلاب\r\nقرآنى در ميان مسلمانان انجام شد .\r\nدر آنجا نيز اضافه بر مناظره‌هايى قرآنى با علماى وهّابى ، و عدم محكوميت اينجانب در هيچ‌يك از مناظرات ، حدود يك‌صد خانوار سنّى را در مركز حكومت آل سعود ( مكه‌ى مكرمه ) ، تنها با ادلّه‌ى قرآنى و گاه با استناد به‌يك آيه از قرآن ( آيه‌ى مباركه‌ى 32 از سوره‌ى فاطر ) به‌مذهب اهل‌البيت عليهم السلام راهنمايى نمودم و بحمداللَّه تعالى همگى آنان شيعه شدند .\r\nبراى دومين بار به‌فاصله‌ى هفده سال ، دستگير شدم و پس از آزادى به‌لبنان بازگشتم . در هر دو مرحله‌ى بازداشت در مكه‌ى مكرمه زندانى شدم به‌ويژه در دوّمين زندان ، ابتدا در مدينه ، سپس مكّه و در پايان در « سجن التّرحيلِ » جدّه بودم ، در دستگيرى نخست در كلانترى حرم و سپس در « شرطةالعاصمة » كه شهربانى مكه است در بازداشت بودم ، در زندان دوّم بود ، كه شنيدم مرحوم امام خمينى به‌پاريس هجرت نموده‌اند .\r\nپس از گذشت دو هفته از زندان دوّم به‌بيروت بازگشته و از آنجا براى ديدار امام و قرار جريان انقلاب به‌پاريس رفتم . در اقامت ده روزه‌ى پاريس و شركت شبانه روزى در جلسات مرحوم امام ، در چندين دانشگاه سخنرانىهاى ممتدى بر هر دو مبناى قرآنى و سياسى داشتم .\r\nپس از بازگشت به‌بيروت به‌فاصله‌ى چندين روز از بازگشت امام به‌ايران ، پس از هفده سال هجرت - كه در طى آن چهار بار غياباً توسط ساواك شاه ، محكوم به‌اعدام شده و دائماً تحت تعقيب ساواك بودم - به‌ايران بازگشتم ، و پس از پايه‌ريزى جمهورى اسلامى كه در حركات بنيادينش ، نقشى مؤثر داشتم ، در قم اقامت كرده و تاكنون بر محور معارف قرآن ، دروس و تأليفات و خطابات خود را ادامه داده‌ام ، و به‌جهت مشورت‌هايى با مرحوم امام ، و براى ريشه‌دار كردن نهضت و انقلاب قرآنى ، در كارهاى اجرائى شركت نكردم . مگر چند روزى در آغاز انقلاب كه\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nبرحسب خواسته‌ى مرحوم امام ، مراجعات اصلى مردم را پاسخگو بودم و پيش از تشكيل نمازهاى جمعه بطور رسمى ، اضافه بر سخنرانىهايى در سراسر ايران ، نماز جمعه را در مراكز استان‌ها و بعضى از شهرهاى ديگر ، تشكيل دادم .\r\nسرآمدش نمازجمعه‌اى بود كه در پارك ملّت مشهد مقدّس در حضور حدود نيم ميليون نفر نمازگزار انجام شد ، از تانك به‌عنوان منبر نماز جمعه و از تيربار ضدهوايى بعنوان سلاح و از لباس كفن كامل استفاده كردم . در همين نخستين نمازجمعه‌ى مشهد ، مردم طومارى طولانى را تهيه كردند كه صدها هزار امضاء داشت و با اكثريت امضاها خواستار انتصاب رسمى اينجانب به‌امامت جمعه‌ى مشهد مقدّس شدند ، و سپس طومار را به‌دفتر امام ارسال كردند ولى به‌دست ايشان نرسيد .\r\nنمازجمعه‌ى مستمرّى هم در مسجد مقدّس جمكران ، و در ضمن در دانشگاه صنعتى شريف ، و چند جمعه هم در مسجد دانشگاه تهران اقامه كردم ، سپس مرحوم امام مرحوم حجّة الاسلام و المسلمين آقاى طالقانى را به‌عنوان امام جمعه‌ى تهران مقرّر نمودند .\r\nبا تركِ نمازجمعه در قم به‌علت اذيت‌هاى فراوان عدّه‌اى از متحجّرين حوزوى و تهمت‌هاى كذب ديگران تمام اوقاتم صرف تدريس و تأليف شد ، كه 25 جلد از تفسير سى جلدىِ « الفرقان » را به‌مدت ده سال در قم ، ضمن دو تدريس عربى و فارسى تأليف كردم .\r\nبه‌ياد دارم كه مرحوم آيةاللَّه‌العظمى علّامه‌ى طباطبائى به‌من فرمودند تا اين تفسير پايان نيافته كتاب ديگرى ننويسم و چنان هم شد ، بالاخره در رشته‌هاى تفسيرى ، فلسفى ، فقهى و . . . بيش از 113 اثر تحقيقى قرآنى كه بسيارى از آنها به‌چاپ رسيده يا زيراكس شده و كتاب‌هايى هم كه فعلًا خطى است تأليف نمودم .\r\nبرخى از بزرگان علماى اسلام در عصر حاضر نكاتى را پيرامون تأليفات اينجانب متذكّر شده‌اند ، مِن‌جمله مرحوم آيةاللَّه‌العظمى حكيم مىفرمودند : شما در عين حركات زياد انقلابى ، كتاب‌هايى تأليف نموده‌ايد كه در مدتى كم از تمامى مؤلفين با سابقه‌ى\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nنجف از نظر تعداد و محتوى سبقت گرفته ، و نيز مرحوم امام و مرحوم آقاى خوئى درباره‌ى كتاب « المقارنات » در نجف فرمودند : بهترين كتابى است كه عليه يهود و نصارى نوشته شده ، و بالاخره بر حسب تصديق مؤلَّفاتى گوناگون ، درجه‌ى عالى اجتهاد اينجانب در تمامى علوم اسلامى مورد تأييد مراجعى عظيم‌الشّأن بوده است . جز آنكه با گذشت مراحل تحقيقاتى تفسيرى ، و برمبناى آنها ، نظرات فقهى ، اصولى ، فلسفى ، عقيدتى ، عرفانى و سياسىِ اينجانب اختلافات زيادى با ساير علما دارد .\r\nدر تفسيرِ كم‌تر آيه‌اى است كه نكته‌اى مغفول و يا خطايى مشهود نسبت به آن آيه‌ى مباركه را در ميان تفاسير شيعه و سنى متذكر نشده باشيم ، و در فقه با بسيارى از نظرات مشهور علماى شيعى و سنّى و احياناً با تعدادى از نظرات هر دو فرقه اختلاف داريم ، كه بيش از پانصد فتوى برمبناى قرآن و سنّت و مخالف با نظرات مشهور را در « تبصرةالفقهاء » آورده‌ايم ؛ و مبناى اين اختلاف وسيع در كلّ علوم اسلامى ، آزاد انديشى و تدبّرِ بدون پيش‌فرض در قرآن مبين است ، حال‌آنكه اگر علماى اسلام قرآن را درست بررسى كنند درصد اختلافاتشان با هم بسيار كم مىگردد گرچه اين گونه فتاواى آنان بر خلاف اجماع و رواياتى هم باشد .\r\nاركان اوّليه‌ى فلسفه‌ى مرسوم حوزوى را مانند قِدمت زمانى جهان و حدوث ذاتى آن ، سنخيت خدا و آفريدگان بر مبناى ضرورت سنخيت علت و معلول ، قاعده‌ى « الواحد لا يَصدُرُ منه الا الواحد » و . . . را بر خلاف برداشت‌هاى درست عقلى و قرآنى دانسته و طبعاً بسيارى از نظرات فلسفى را قبول ندارم . در منطق بشرى اضافه بر اعتراضاتى چند ، تعداد شصت و شش تضاد - طبق حساب ابجدى « اللَّه » - ميان نظرات منطقيان موجود است كه در حاشيه‌ى تفسير « الفرقان » در سوره‌ى اعراف ( جلد دهم ، صفحات 37 تا 48 ) يادداشت كرده‌ام .\r\nو بالاخره در علم اصول ، بحث و تحقيق در مباحث الفاظ را نادرست مىدانم - چنان كه هيچ يك از علماى علوم تجربى نيز در بديهيات لفظى بحث نمىكنند - و اصول\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nعملى هم از نصوص كتاب و سنت پيداست . « 1 » اختلاف ما با اكثر علما در مسائل فقهى از ساير علوم بيشتر است ، و تمامى اينها مبناى قرآنى دارد ، در تفسير سى جلدى « الفرقان » در همه‌ى اين موارد به‌تفصيل سخن رفته است . و از نظر فقهى نيز علاوه بر تفسير ، در كتاب‌هاى « تبصرةالفقهاء » « اصول الاستنباط » « تبصرةالوسيلة » « على شاطىء الجمعة » و . . . به‌زبان عربى ، و نيز در « رساله‌ى توضيح‌المسائل نوين » « فقه گويا » « اسرار ، مناسك و ادلّه‌ى حجّ » « مفت‌خواران » و . . .\r\nمباحث مهم فقهى قرآنى را مطرح كرده‌ايم . تمامى اين اختلافات برمبناى اصالتِ دلالت قرآنى است كه آن‌را « ظنّىّ الدّلالة » تلقّى كرده‌اند ! با آن‌كه در فصاحت و بلاغت ، در بالاترين اوج است .\r\nاين خادم كوچك قرآن ، تمامى علوم حوزوى منتسب به‌اسلام را - كه نزد بزرگ‌ترين علماى نيم قرن دريافته‌ام - از آغاز در حاشيه‌ى قرآن قرارداده و رفته رفته به‌اختلاف وسيع اين علوم با قرآن پىبرده‌ام ، و بسيار شده كه با علماى بزرگ گفت‌وگو كرده‌ام و حتى يك‌بار هم محكوم نشده‌ام ، و نوعاً معترفند كه علوم و معارف قرآنى در حوزه‌ها چندان اصالتى ندارد . و معتقدم كه مهمتر از انقلاب سياسى مرحوم امام ، بايستى انقلاب قرآنى در همه‌ى ابعاد علمى ، سياسى و . . . تحقّق يابد . اينجانب ادلّه‌ى اسلامى را ويژه‌ى قرآن و سنّت مىدانم و محور اصلى هم در اين\r\n\r\nميان « قرآن » است ، زيرا خداى متعال مىفرمايد : ( و اتلُ ما اوحى اليك من كتاب ربّك لا مبدّل لكلماته و لن تجد من دونه مُلتحداً ) ( كهف / 27 ) و بخوان ، و پيروى كن آن‌چه را از كتاب پروردگارت : ( قرآن ) به‌سويت وحى شده ، هرگز هيچ تبديل‌كننده‌اى براى آن نيست و هرگز به‌جز قرآن پناهگاهى ( رسالتى و وحيانى ) نتوانى يافت .\r\nبنابراين آيه‌ى مباركه ، مسلمانان نيز به‌پيروى از وحى الهى به‌پيامبر گرامى صلى الله عليه و آله هيچ مرجع و پناهگاهى به‌جز قرآن كريم نخواهند داشت كه اگر حديثِ متواترى نيز در دست باشد در صورت مخالفت با نصّ و يا ظاهرِ مستقرِّ قرآن مردود است ، حتى اگر حكمى\r\n\r\n","description":"","footnote":"\r\n( 1 ) - كتاب « اصول‌الاستباط » ويژه مباحث ضداصول حوزوى است .\r\n","page_name":" 471 ","page_number":471},
  {"content":"\r\n\r\nهم ضرورتى اسلامى داشته باشد نيازمند به‌اصلى قرآنى است ، مگر اين‌كه قرآن نفى و يا اثباتى درباره‌ى آن نداشته باشد كه از باب « اطيعواالرّسول » پذيرفته است ، چنان كه اگر امامان معصوم عليهم السلام هم مؤيّد چنان ضرورتى باشند تصديق مىشود ، البته از باب « و أولىالأمر منكم . » و اين روايات قطعى هم برگرفته از حروف مقطعه و رمزى آيات قرآن است ، كه آيه‌ى 27 كهف ، منشأ همه‌ى احكام را از قرآن مىداند و بس ؛ در نتيجه سنّت ، وحى ويژه‌اى در برابر قرآن نيست .\r\nشهرت و اجماع و اطباق و حتّى ضرورتِ بين مسلمين هم در برابر قرآن نقشى ندارد ، زيرا بر پايه‌ى آيه‌ى « قل فللّه الحجّةالبالغة » چنان كه حجتهاى اثبات كننده‌ى اصل شريعت « بالغه » است ، آنها هم كه احكام شريعت را ثابت مىكنند ، حجت بالغه‌اند كه يا در قرآن ، و يا بالاخره در سنّت قطعيه بيان شده ، و هرگز نمىتوان پذيرفت كه خداى سبحان ،\r\nحكمى از احكامش را در قرآن و سنّت ثابته نياورده باشد ، تا ما نيازمند به‌مانندِ اجماع و شهرت و اقول اين و آن باشيم ، وانگهى چون نظرات تأليف‌شده‌ى فقيهان ، اندك است ، به‌دست آوردن اجماع همگانى نيز محال است . و فرضاً اگر هم ممكن بود ، هرگز به‌عنوان دليل شرعى قابل پذيرش نبود و نيست . دليل ظنّى هم از ديدگاه قرآن مطرود است كه « لاتقف ما ليس لك به‌علم » نيز هرگز ويژه‌ى اصولِ دين نيست ، زيرا اين ممنوعيتِ غير علم ، پس از احكامى فرعى آمده است ، بنابرين ظنّ و گمان هرگز نقشى در احكام الهى ندارد كه : « ان‌ّالظّنّ لايغنى من‌الحق شيئاً » ؛ اگر هم كتاب‌هايى اسلامى در حوادثى از ميان رفته ، علم و قدرت و رحمت الهيّه در بيان حجّت بالغه‌اش از ميان نرفته است . علم رجال هم اگر نقشى داشته باشد خيلى كمرنگ است ، زيرا جاعلان متونى از احاديث ، سندهايى را هم ساخته‌اند و در نتيجه ، احاديثى صحيح‌السّند ! ! بر خلاف نصّ يا ظاهرِ پايدار قرآن ، به‌دست ما داده‌اند .\r\nچنان‌كه در كتاب « غَوص‌ٌفىالبِحار » حدود يك‌صد و هشتاد جلد كتاب حديثىِ شيعى و سنّى را برمبناى كتاب و سنّت نقد كرده‌ايم .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nپس محك اصلى شناخت اسلام ، تنها قرآن و سنّت قطعيه‌ى موافق آن است ، و يا لااقل سنّتى علم‌آور كه موافق و يا مخالف قرآن نباشد ، كه مستفاد از حروف رمزى است ، در نتيجه بسيارى از فتواها و احتياطات مردود است ، و اگر نظراتى فقهى بين فِرَق اسلامى نمودار است كه بر خلاف عقل ، حسّ ، عدل و علم مىباشد ، هرگز پايه‌ى قرآنى ندارد ، و مگر ممكن است اسلامى را كه برمبناى دليل قاطع عقلى پذيرفته‌ايم ، با خود اين مبناى نخستين مخالفتى كند ؟ !\r\nمثلًا درباره‌ى مناظره‌ى حضرت صادق عليه السلام باابوحنيفه روايت جعل كرده‌اند كه فرضاً آن‌حضرت ضمن نهى از قياس باطل ، مبادرت به‌رد قياس اولويت قطعيه نموده ! و مثلًا به‌راوى فرموده باشند : اگر يك انگشت زن بريده شود ديه‌اش يك‌دهم ديه‌ى كامله‌ى مرد است ( يعنى صد مثقال طلا ) و دو انگشت زن ، دو دهمش و سه ، سه دهمش ، ولى ديه‌ى چهار انگشتش مساوى با ديه‌ى دو انگشت او است !\r\nحال آن‌كه اولًا قياس اولويت قطعيه ، قياسى كاملًا صحيح است و مطابق با كتاب و سنت و عقل همه‌ى عقلاست ، ثانياً آيا مىتوان پنداشت كه چهار ، از نظر حساب و ارزش از سه كم‌تر و با دو برابر باشد ! ؟ قرآن هم پس از بيان تفاوت ديه‌ى زن و مرد با آيه‌ى « وَالجروحَ قصاص » ديه‌ى اعضاى زنان را متناسب با ديه‌ى كامله‌ى آنان و ديه‌ى اعضاى مردان را نيز متناسب با ديه‌ى كامله‌ى آنان مقرّر فرموده‌است ،\r\nو نيز در باب ارثِ زنان از شوهران ، اكثر قريب به‌اتفاق فقهاى شيعى ، زنان را از اموال غير منقوله به‌جز قيمت بناى خانه‌ى مسكونى و غيره محروم نموده‌اند ، با آن‌كه بر حسب نصوصى قرآنى هرگز چنان محروميتى وجود ندارد ، زيرا آيه‌ى 11 و 12 سوره‌ى نساء ، تنها وصيّت و دَين را از « ما تَرَكِ » مورِّث استثنا كرده و اين حكم را براى ميراث مرد و زن مكرّراً بيان فرموده است كه : « . . . من بعد وصيّة يوصى بها أو دَين . . . » ، « . . . من بعد وصية يوصين بها أو دَين ، و لهنّ الرّبع مما تركتم ان لم يكن لكم ولد فان كان لكم ولد فلهنّ الّثمن ممّا تركتم من بعد وصيّة توصون بها أو دَين . . . من بعد وصية يوصى بها أو دَين غير مضارّ وصيةً\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nمن‌اللَّه واللَّه عليم حليم » كه مكرراً تنها مورد وصيت و دين را - براى زنان هم‌چون مردان - استثنا زده است و ديگر هيچ .\r\nروايات اسلامى هم دراين‌باره گوناگون است ، اكثريت فقهاى ما تنها به‌رواياتى استناد كرده‌اند كه هم بر خلاف قرآن است و هم برهان موجود در آنها بر خلاف كل موازين عقلى و شرعى است . مثلًا در رواياتى براى محروميت فوق‌الذكر چنين استدلالى آورده‌اند : « چون زن ، داخل نسب اصلى مرد نشده پس از اصل ميراث ارث نمىبَرَد ! » در حالىكه عكسش نيز چنان است . يعنى چون مرد هم داخل اصل نسب زن نيست پس مانند او از اصل ميراث نبايد ارث ببرد .\r\nو در رواياتى ديگر اين‌گونه آمده : « چون زن بيوه ممكن است ازدواج كند و سپس با شوهر دوّمش به‌خانه‌ى ميراثىِ شوهر اوّل برود و حق ديگران را غصب كند از عين خانه محروم است ! » حال آن‌كه مگر مرد پس از فوت همسرش ، در ازدواج بعدى فعّال‌تر از بيوه نيست ؟ و در غصب هم مگر از زن نيرومندتر نيست ؟ وانگهى چرا در صورتى كه شوهر نكند هم‌چنان ازين بخش ميراث محروم است . پس برمبناى دليل اين روايت ، اگر زن با آن دو احتمال از قسمت‌هاى اصلى « ميراث » محروم باشد ، مرد بايد محروميتى بيشتر داشته باشد .\r\nو يا در قضيه‌ى « عاقله » كه بر مبناى فتاوا ، اگر شخصى بالغ بدون تعمّد كسى را كشت ، خون‌بهاى مقتول بر عهده‌ى عموها و دايىهاى قاتل است هر چند اينان نوجوان بىثروت و وى مسنّ و ثروتمند باشد ! اين فتوا هم صد در صد مخالف عقل و بر خلاف نصوص آياتى از قرآن كريم است .\r\nو نيز در باب قصر نماز و افطار روزه ، همان سفر هشت فرسنگى گذشته ، مبناى فتواى مشهور است با آن‌كه لااقل « مسيرةُ يومٍ » ميزان است يعنى مسافت يك روز مسافرت با وسايل نقليه‌ى امروزى كه خيلى بيشتر از هزار كيلومتر است ، وانگهى اين هم ملاك نيست ، بلكه بر حسب آيه‌ى قصر : « إن خفتم أن يفتنكم‌الّذين كفروا » تنها\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nبه‌شرط خوف بر جان و مانند آن ، تنها از كيفيت نماز كاسته مىشود ، كه امروزه در سفر ، هرگز نماز شكسته نمىشود و روزه نيز افطار نمىگردد .\r\nو درباره‌ى فتواى مشهور لزوم طهارت از جنابت براى ورود روزه دار به‌صبح رمضان ، با رجوع به‌قرآن مىبينيم كه بر حسب نص قرآنى هرگز چنان قيدى وجود ندارد ، زيرا « فالآن باشروهنّ . . و كلوا و اشربوا حتّى يتبيّن لكم الخيط الابيض من الخيطالاسود من‌الفجر » مباشرت با زنان را هم‌چون خوردن و آشاميدن ، تا لحظه‌اى پيش از طلوع فجر جايز دانسته ، كه ديگر وقتى براى غسل جنابت نخواهد ماند ، رواياتى شيعى و روايات سنّى هم موافق نصّ آيه است و تنها چند روايت شيعى كه با يكديگر تناقض هم دارند اين طهارتِ پيش از طلوع فجر را يا واجب و يا شرط صحت روزه مىدانند .\r\nبا بزرگان علما پيرامون علوم رايج حوزوى به‌ويژه فقه گفت‌وگوهايى داشته‌ام ، از جمله بامرحوم آيةاللَّه‌العظمى حاج سيداحمد خوانسارى درباره‌ى ازدواج با زناكارى كه توبه نكرده و نمىكند ، فرمودند : به‌احتياط واجب نبايد با او ازدواج - اگر چه موقت - كرد ، زيرا بدون مانع بودن زن ، از شروط صحّت ازدواج است ، و گفته‌ى زناكار هم پذيرفته نيست ، گفتم :\r\nبنابراين حرمت ازدواج با او اقوى است و نه به‌احتياط واجب ، وانگهى « حرّم ذلك على المؤمنين » آن‌را تحريم كرده است و اگر هم روايات دراين‌باره مختلف باشند ، تنها آن‌كه با نصّ آيه موافق است مقبول است ؛ فرمودند : شايد ائمّه عليهم السلام آيه‌اى را درنظر داشته‌اند كه اين حرمت را نسخ كرده ، گفتم : اوّلًا آيات ناسخ و منسوخ قرآن معلوم است ، ثانياً در آيه‌ى پنجم سوره‌ى مائده كه آخرين سوره‌ى نازله مىباشد ، نصّ « والمحصنات من‌المؤمنات و . . . » پاكدامنى زنان را شرط اصلىِ ازدواج با آنان دانسته ، كه يا اين آيه شرط مهمترى درباره‌ى عفاف آنان دارد ، و يا لااقل دستى به « حرّم ذلك علىالمؤمنين » نزده است ، بنابراين تا هنگامىكه زنى زِنايش ثابت نشده حكم عفاف براى وى جاريست . در اين جا بود كه ايشان طبق نصِّ آيه‌ى تحريم ، فتواى قطعى به‌حرمت ازدواج ناهمسان دادند .\r\nهم‌چنين با مرحوم آية اللَّه العظمى گلپايگانى در اين‌باره بحث شد ؛ فرمودند : در حاشيه‌ى\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nخطّى « عروه » احتياط واجب كرده‌ام ، ولى پس از بررسى ديديم كه فتواى ايشان احتياط مستحب بود . گفتم : بر مبناى نصِّ آيه‌ى تحريم اين احتياطات هم بىجاست و طبق دو نص قرآنى اين ازدواج ناهمسان حرام است .\r\nمرحوم آيةاللَّه‌العظمى خويى هم مىفرمودند : « لاينكحُ » خبر است و نه انشاء پس حرمت نيست ، گفتم اگر خبر است قطعاً دروغ است ، زيرا هرگز مرد زناكار براى ازدواج به‌دنبال زن زناكار نمىرود ، و زن زناكار هم در تكاپوى ازدواج با مرد زناكار نيست ، پس « لاينكحُ » انشاء است به‌لفظ خبر ، و چون « حرّم » و « ذلك » مذكّرند ، مرجع و مشارٌاليه آن‌دو فقط « نكاح » است و نه « زنا » كه لفظاً مؤنّث مجازى است . و اگر هم بر فرض محال ، مرجع « ذلك » زنا بود ! مىپرسيم : آيا زنا تنها بر مؤمنان حرام است ؟ ! و نه بر كافران و فاسقان ؟ ! بنابراين « حرّم ذلك علىالمؤمنين » نصّ بر حرمت است ! فرمودند : از اين « حُرِّمَ » غفلت شده و دليل اول هم درست است .\r\nدر باب مسئله‌ى مشهوره‌ى « رِضاع » : شيرخوارگى ، نوعاً فتواى اكثريت فقها بر اين است كه اگر پسرى از زن شما شير خورْد پسر رضاعى شماست ، پس اگر او ازدواج كرد ، و سپس همسرش را طلاق داد يا پسر فوت كرد ، ازدواج با اين زن بر شما حرام است ! ! در اين باره با « مرحوم آيةاللَّه‌العظمى خمينى » در نجف اشرف گفت‌وگويى داشتم ، ايشان فتواى مشهور را مىپذيرفتند ! ! گفتم : اولًا پسر رضاعى هيچ معنايى ندارد ، زيرا حرمت رضاعى فقط در چهارچوب ازدواج است ، و آيا ازدواج ميان پدر و پسر رضاعى هم ممكن است ؟ تا پسر ، حرمت رضاعى داشته باشد ! ! وانگهى « و حلائل ابنائكم الّذين من اصلابكم » حرمت ازدواج را ويژه‌ى زنان پسران صُلبى و اصلى دانسته ، كه در نتيجه چنان پسرانى و « ادعياء » ( فرزندخواندگان ) از اين حكم برونند ، اگر هم بر فرض محال پسران رضاعى وجود داشتند ، ازدواج با زنان آنان معنايى ندارد ! ايشان پس از گفتن جملاتى كوتاه فرمودند : فتواى مشهور محترم و پذيرفته است ، با آن‌كه بر خلاف آيه است و روايتى هم نيست كه آن را تأييد كند ! ! بالاخره ما مبتلا به‌اجماع و شهرتيم .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nگفتم : ولى در كلّ ، موافق با نصِّ قرآن و بر خلاف فتاواى ديگران ، حرمت شيرخوارگى در انحصار مادران و خواهران رضاعى است .\r\nدر باب وجوب اطاعت مطلق از سنّت پيامبر و سيره‌ى ائمه‌ى معصومين عليهم السلام به مرحوم آيةاللَّه‌العظمى خويى متذكّر شدم كه از جهت اشاره‌ى كتاب و صراحت سنّت ، قطعاً غسل جمعه واجب است . پس چرا در اين حكم ، اجماع و شهرت فقها بر استحباب است ! ؟ فرمودند : ما گرفتار شهرت و اجماعيم ! گفتم : اين گرفتارى ، خلاف كتاب و سنّت است .\r\nدر باب زكاتِ « الزّيتون و الرمّان » كه در آيه‌ى 141 سوره‌ى انعام در مورد اموال زكويّه آمده ، به‌دليل « آتوا حقّه يوم حصاده » نيز مرحوم آيةاللَّه العظمى خوي عرض كردم : بنابرين زكات به‌بيش از نُه چيز تعلق مىگيرد .\r\nفرمودند : اين آيه مكّى است و زكات حكمى مدنى است . گفتم : از سى آيه‌ى مكّى و مدنى درباره‌ى زكات ، شانزده آيه‌اش مكّى است . فرمودند :\r\nاين فقهِ جديد است ! گفتم : اين فقهِ قرآن است و قديمىتر از فقه شماست .\r\nبا مرحوم آيةاللَّه‌العظمى ميرزامهدى آشتيانى درباره آيه‌ى « ان من شىءٍ الّا يسبّح بحمده » گفت‌وگويى شد ، فرمودند : اين تسبيح ، تكوينى است ، يعنى نگرش درست در وجود اشياء ما را به‌وجود خداى سبحان راهنمايى مىكند ، گفتم : تسبيحِ تكوينى قابل فهمِ تمام مكلّفان بوده و به آن امر شده است مانند : « قل انظروا ماذا فىالسّماوات والارض » و همچنين در آياتى ديگر مانند : « افلم ينظروا فى ملكوت‌السّماوات والارض » نگرش نكردن و نيانديشيدن در حقيقتِ وجودىِ آسمان‌ها و زمين - كه ذاتاً نيازمند مطلق و فقر مَحضَند - توبيخ شده است بنابراين تسبيح در آيه‌ى « ان من شىءٍ الّا يسبّح بحمده » صرفاً تسبيح تكوينى نيست زيرا خداى متعال در ادامه‌ى آيه مىفرمايد : « و لكن لا تفقهون تسبيحهم » « ليكن تسبيحاتشان را درنمىيابيد » و اين پاسخ‌گوى شماست ، چون خداى بزرگ هرگز مكلّفان را به‌چيزى امر نمىكند كه « لاتفقهون » :\r\nنمىفهميد ، پيامد آن باشد ؛ پس با\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nدقت در معناى آيه ، اين نكته را در مىيابيم كه همه‌ى اشياء - اعمّ از جمادات ، نباتات و حيوانات - علاوه بر تسبيح تكوينى ، هر يك به‌زبانِ ويژه‌ى خود ، آگاهانه و با اختيار به‌تسبيح خداى سبحان مشغول هستند ولى ما نحوه‌ى آن تسبيح را نمىفهميم . اين فيلسوف بزرگوار در آخر كار نظر مرا پذيرفت .\r\nبا مرحوم آيةاللَّه‌العظمى حاج سيّد ابوالحسن رفيعى قزوينى درباره تجرّد و عدم تجرد روح گفتگويى به‌ميان آمد ، گفتم : اضافه بر ساير ادلّه بر انحصار تجرّد به‌خدا ، چرا فيلسوفان به‌آيه‌ى « قل‌الرّوح من امر ربّى » براى تجرّد روح تمسّك بدين‌گونه جسته‌اند ، كه روح از عالم امر است ، و امر هم ايجاد مجرّدات است ! ! با آنكه ( امر ) در لغت تنها به‌معنى فرمان ، كار و چيز است و آيه‌ى « الاله‌الخلق والأمر » هم پس از خلقت و عرش آمده ، كه به‌معنى آفرينش و تدبير است ، پس « الخلق » كلّ آفرينش ، و « الامر » كل كار تدبير آفريدگان است ، چنان كه « كل شىءٍ خلقناه به قدر » خلق و آفرينش را مربوط به‌تمامى اشياء دانسته ، پس در اختصاص خلق مادّيات نيست . بعد از سخنانى چند فرمودند : آرى آن‌گونه استدلال به‌قرآن ، تعدّى و تفسير به‌رأى است ، اگر اينان از پيش خود با ادلّه‌اى كه قانعشان كرده به‌تجرّد روح اعتقاد دارند چرا اين عقيده را بر قرآن تحميل مىكنند ! !\r\nو بالاخره ، حتّى با صَرف‌نظر از اين مباحثات و مناظرات ، اگر قرآن محور اصلى علوم اسلامى باشد ! بسيارى از نظريات حوزوى مخدوش است . اين يك ايراد بزرگ بر علوم اسلامى ! است كه يا پايه‌ى قرآنى ندارد و يا بر ضدّ قرآن است ! و اشكال ديگر اين است كه اگر هم احياناً در اكثر محافل حوزوى ، نظرى صحيح با بررسى دقيق ، مطابقِ دليلِ قرآن و سنّت مطرح گردد ، چون بر خلاف مشهور است ، در كتب منتشره و يا به‌هنگام اعلان فتوا در رساله‌هاى علميه ، چهره‌ى ديگرى به خود مىگيرد ، از جمله در بحث با مرحوم آيةاللَّه‌العظمى مرعشى نجفى درباره اينكه دخانيات روزه را باطل مىكند يا نه ، در جلسه‌اى خصوصى فرمودند :\r\nبه‌دليل حديثى\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nموثّق ، دود مبطل روزه نيست . گفتم : نخست به‌دليل قرآن ،\r\nكه فقط خوردن و آشاميدن و مباشرت با زن را مبطل روزه مىداند و سپس به‌دليل روايت ؛ - البته بر مبناى قرآن ، استعمال دخانيات قطعاً حرام است ولى روزه را باطل نمىكند - بعد از آن گفتم : آيا در رساله هم اين گونه مرقوم فرموده‌ايد ؟ فرمود : به‌ملاحظه‌ى مردم نه ، بلكه آن را نيز در رساله از مبطلات برشمرده‌ام !\r\nآنچه نوشتم اندكى از بسيار و مختصرى از تلاش مستمرّ نگارنده براى گسترش نهضت قرآنى در سطح جهان است ، و البته مشروح اين خاطرات و زندگينامه مفصّلًا در مصاحبه‌اى هشتصد صفحه‌اى در حال تنظيم است كه ان‌شاءاللَّه به‌چاپ خواهد رسيد .\r\nبه‌انتظار روزى كه معارف قرآن جهانگير شود ، با قيام منتَظَر منتظِران امام مهدى ( عجّل‌اللَّه تعالى فرجه الشّريف ) .\r\nقم - محمّد صادقى تهرانى - 15 خرداد 1383 ه . ش\r\nجامعةُ علوم‌ِالقرآن / « واحد تبليغات »\r\nقم - بلوار امين ، كوچه‌ى 21 ، پلاك 7 ، كد پستى : 37139\r\nتلفن : 2934425 ؛ نمابر : 1 - 2935480\r\naddress : ( no 7 . 21 alley amin bivd qom - irarn tel : 2934425\r\nfax : 2935480 - 1 )\r\nurl : www forghan . org email : sadeghi @ forghan . org\r\n( university for quranic studies )\r\n\r\n","description":"","footnote":"","page_name":" 479 ","page_number":479},
  {"content":"\r\n\r\n\r\nتأليفات حضرت آيةاللَّه‌العظمى صادقى تهرانى « دامت بركاته »\r\nعربى :\r\n1 - الفرقان فى تفسيرالقرآن بالقرآن\r\nوالسنة « 30 مجلداً »\r\n31 - التّفسير الموضوعى بين الكتاب و السّنّة « 22 مجلّداً »\r\n53 - الفقه‌المُقارَن بين‌الكتاب و السّنّة « 8 مجلّدات »\r\n61 - عقائدنا\r\n62 - المقارنات\r\n63 - رسول‌الإسلام في الكتب السّماوية\r\n64 - حوار بين الإلهيين و الماديين\r\n65 - علىّ و الحاكمون\r\n66 - على شاطىء الجمعة\r\n67 - فتياتنا\r\n68 - أين « الكراسة »\r\n69 - مقارنات فقهيّة\r\n70 - تاريخ‌الفكر و الحضارة\r\n71 - لماذا نصلّى و متى نقصر من‌الصّلاة ؟\r\n72 - لماذا انتصرت اسرائيل و متى تنهزم ؟\r\n73 - حوار بين اهل الجنّة و النّار\r\n74 - المناظرات\r\n75 - المسافرون\r\n76 - تبصرةالفقهاء بين‌الكتاب و السّنّة\r\n77 - تبصرةالوسيلة بين‌الكتاب و السّنّة\r\n78 - أصول الاستنباط بين‌الكتاب و السّنّة\r\n79 - غَوصٌ في البِحار بين‌الكتاب و السّنّة\r\n80 - الفقهاء بين‌الكتاب و السّنّة\r\n81 - شذرات الوسائل و الوافي « مخطوط »\r\n82 - البلاغ في تفسير القرآن بالقرآن\r\n83 - غوص فىالبحار - خطى\r\nفارسى :\r\n84 - بشارات عهدين\r\n85 - ستارگان از ديدگاه قرآن\r\n86 - اسرار ، مناسك و ادلّه‌ى حجّ\r\n87 - انقلاب اسلامى 1920 عراق\r\n88 - آفريدگار و آفريده\r\n89 - حكومت قرآن\r\n90 - دعاهاى قرآنى « خطى »\r\n91 - حكومت مهدى عليه السلام\r\n92 - آيات رحمانى\r\n93 - گفت‌وگويى در مسجدالنّبى صلى الله عليه و آله\r\n94 - مسيح عليه السلام از نظر قرآن و انجيل\r\n95 - خاتم پيامبران\r\n96 - سپاه نگهبانان اسلام\r\n97 - مفت‌خواران\r\n98 - قرآن و نظام آموزشى حوزه « جزوه »\r\n99 - قضاوت از ديدگاه كتاب و سنت\r\n100 - حكومت صالحان يا ولايت فقيهان « خطى »\r\n101 - ماترياليسم و متافيزيك\r\n102 - مفسدين فىالارض\r\n103 - نماز جمعه\r\n104 - نماز مسافر با وسايل امروزى\r\n105 - پيروزى اسرائيل چرا و شكست آن كى ؟\r\n106 - برخورد دو جهان‌بينى\r\n107 - حقوق زنان از ديدگاه قرآن و سنّت\r\n108 - رساله‌ى توضيح‌المسائل نوين\r\n109 - فقه گويا\r\n110 - مسافران ( نگرشى جديد بر نماز و روزه مسافر )\r\n111 - توضيح‌المسائل نوين ( تأليف سال 1373 )\r\n112 - ترجمان قرآن ( ترجمه و تفسير فارسى قرآن )\r\n113 - تفسير فارسى پنج جلدى\r\n\r\n","description":"","footnote":"","page_name":" 480 ","page_number":480},
  {"content":"\r\n . \r\n","description":"","footnote":"","page_name":" 481 ","page_number":481},
  {"content":"\r\n . \r\n","description":"","footnote":"","page_name":" 482 ","page_number":482},
  {"content":"\r\n . \r\n","description":"","footnote":"","page_name":" 483 ","page_number":483},
  {"content":"\r\n . \r\n","description":"","footnote":"","page_name":" 484 ","page_number":484},
  {"content":"\r\n . \r\n","description":"","footnote":"","page_name":" 485 ","page_number":485},
  {"content":"\r\n . \r\n","description":"","footnote":"","page_name":" 486 ","page_number":486},
  {"content":"\r\n . \r\n","description":"","footnote":"","page_name":" 487 ","page_number":487},
  {"content":"\r\n . \r\n\r\n","description":"","footnote":"","page_name":" 488 ","page_number":488}
  ]