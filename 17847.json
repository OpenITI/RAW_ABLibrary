[
  {"content":"\r\n\r\nمكارم الآثار\r\nجلد سوم\r\nوقايع سالهاى 1217 تا 1236 ق\r\n\r\n","description":"","footnote":"","page_name":" مقدمه و فهرست 1 ","page_number":1},
  {"content":"\r\n\r\nاداره كل فرهنگ و هنر\r\nشماره 254\r\nاز اين مجلد دو هزار نسخه با همكارى مؤسسه نشر نفائس مخطوطات اصفهان از تيرماه تا آبانماه 1351 در چاپخانه نشاط اصفهان بطبع رسيد\r\n\r\n","description":"","footnote":"","page_name":" مقدمه و فهرست 2 ","page_number":2},
  {"content":"\r\n\r\nوزارت فرهنگ و هنر\r\nمكارم الآثار\r\nدر احوال رجال دو قرن 13 و 14 هجرى\r\nتأليف\r\nمورخ محقق دانشمند\r\nآقاى ميرزا محمدعلى ( معلم حبيب آبادى )\r\nجلد سوم\r\nاز انتشارات انجمن كتابخانه هاى عمومى اصفهان\r\nوابسته به اداره كل فرهنگ و هنر استان اصفهان\r\n\r\n","description":"","footnote":"","page_name":" مقدمه و فهرست 3 ","page_number":3},
  {"content":"\r\n\r\nمؤلف كتاب مكارم الاثار\r\n\r\n","description":"","footnote":"","page_name":" مقدمه و فهرست 4 ","page_number":4},
  {"content":"\r\n\r\n\r\nجلد سوم\r\n\r\nسخنى پيرامون اين جلد\r\nبسم اللّه الرحمن الرحيم الحمد للّه رب العالمين ، و الصلاة و السلام على سيدنا و نبينا محمد و عترته الطيبين الطاهرين .\r\nسپاس خداى تعالى را كه پس از گذشتن قريب ده سال از تاريخ نشر جلد دوم كتاب « مكارم الآثار » توفيق طبع جلد سوم آن را نيز ارزانى فرمود .\r\nدر اين سرآغاز ، از دانشمندانى كه در خلال اين مدت انتظار نشر بقيه كتاب را داشته‌اند پوزش طلبيده و اميدواريم كه بتأييد الهى ازاين‌پس وقفه‌ئى رخ نداده و طبع و نشر كتاب مرتبا ادامه يابد و بقيه مجلدات آنكه بالغ بر ده جلد مىشود بزيور طبع آراسته و در دسترس علاقمندان قرار گيرد ، بمنه و كرمه .\r\nاين مجلد شامل دويست و هفتاد عنوان در شرح احوال كسانى است كه تولد يا وفات آنها در طى بيست سال « از 1217 تا 1236 قمرى ؛ مطابق با 1181 تا 1200 شمسى » واقع شده ؛ و درباره اين جلد نيز مانند مجلدات سابق و لا حق بايد گفت كه مؤلف محترم در كار خود بسيار موفق بوده و الحق وظيفه خطير خويش را در كار عظيمى كه متعهد آن گرديده به خوبى انجام داده است ، و در خلال اين اوراق تراجم جماعتى از بزرگترين علما و رجال اسلامى را مىبينيم كه در نهايت بسط و تحقيق نگاشته و هر سطر و شطرى از اين شرح احوال را از گوشه و كنار مآخذ و منابع گوناگون و معتبر گردآورده كه مايه اعجاب و تحسين و مستوجب درود و ثناى\r\n\r\n","description":"","footnote":"","page_name":" مقدمه و فهرست 5 ","page_number":5},
  {"content":"\r\n\r\nفراوان است ، و براى نمونه جمعى از صاحبان اين‌گونه تراجم را ذيلا اسم مىبريم :\r\nمرحوم ملا محمد تقى هروى اصفهانى ، حاج ملا محمد اشرفى مازندرانى ، حاج ملا على كنى طهرانى ، مؤلف كتاب روضات الجنات ، شيخ الاسلام اصفهانى ، سيد جواد عاملى صاحب مفتاح الكرامه ، حاج سيد اسد اللّه اصفهانى ، شيخ جعفر شوشترى ، شيخ زين العابدين مازندرانى حائرى ، كاشف الغطاء نجفى ، ميرزاى شيرازى بزرگ ، حاج ميرزا حسين خليلى طهرانى ، مير سيد على كربلائى صاحب رياض ، ميرزاى قمى صاحب قوانين ، ميرزا محمد نيشابورى اخبارى ، ملا على اكبر اصفهانى مؤلف زبدة المعارف ، مير محمد حسين امام جمعه اصفهانى ، حاج فرهاد ميرزا معتمد الدوله ، حاج شيخ محمد باقر نجفى اصفهانى ، آقا ميرزا محمد هاشم چهار سوقى ، ميرزا محمد حسن نجفى اصفهانى ، و غيرهم .\r\nاينك اين مقدمه مختصر را خاتمه داده ، و ناگفته نگذاريم كه مؤلف محترم شخصا در امر تصحيح نمونه‌هاى چاپى اين مجلد نيز مانند دو جلد سابق نظارت مستقيم داشته ، و از خداوند متعال خواستاريم كه به ايشان طول عمر و موفقيت عطا فرمايد تا امر طبع كليه مجلدات اين كتاب پايان پذيرد و بطبع ساير آثار خود نيز موفق شوند .\r\nو هم فرض ذمت است كه اولا از دانشمندان معظم اعضاء محترم انجمن كتاب اصفهان كه بلطف و عنايت خاص خود وسائل طبع و نشر كتاب را فراهم فرموده ، و ثانيا از عالم فاضل ارجمند آقاى ميرزا محمد مهدى نواب لاهيجانى كه در تصحيح مطبعى اين مجلد نيز كمال مساعدت را داشته‌اند سپاسگزارى نموده ، مزيد توفيقشان را صميمانه مسئلت كنيم ، و اللّه الموفق و المعين .\r\nسيّد محمّد على روضاتى\r\n5 شوال المكرم 1392\r\nمطابق 21 آبانماه 1351\r\n\r\n","description":"","footnote":"","page_name":" مقدمه و فهرست 6 ","page_number":6},
  {"content":"\r\n\r\n\r\nشرح حال مؤلف كتاب\r\nنام : محمد على بن زين العابدين بن حسين بن على اكبر بن محمد بن حسين .\r\nشهرت : معلم حبيب‌آبادى .\r\nمولد : دهكده « حبيب‌آباد » دهستان « برخوار » اصفهان .\r\nتولد : اواخر محرم « يا اوائل صفر » سال يك‌هزار و سيصد و هشت قمرى ، مطابق با سنبله ماه برجى 1269 شمسى .\r\nتحصيلات و اشتغالات : از سن هفت‌سالگى طبق معمول زمان ، بمكتب پا گذارده و تا 1322 ق ؛ خط و سواد فارسى و مقدمات ادبيات عربى تا حدود « شرح الفيهء » سيوطى را فراگرفته ، و سپس كمابيش به تحصيل و تدريس كتاب مذكور و ساير كتب رايج ادبى در حبيب‌آباد و مدرسه كاسه گران اصفهان اشتغال داشته ، و بيشتر در لغات و ادبيات و تاريخ و تراجم و هيئت و نجوم قديم و شعر اوقات خود را مصروف نموده ، و دائما بتلاوت قرآن كريم و تدبر در تفسير و معانى آيات و ادعيه و أذكار و آداب و وظائف شرعيه و مراقبت مشغول بوده ، و متصف بصفات حميده و اخلاق پسنديده است . و نسبت بعلماء بزرگوار اسلام پيوسته بديده احترام نگريسته و نظر به همين علاقه روحى در معرفت احوال رجال تخصصى بسزا يافته ، و در جزئيات تراجم آنان بسيار دقيق و با مهارت مىباشد .\r\nتأهل : در ربيع دوم سال 1332 متأهل گرديده و يك فرزند پسر بنام آقاى احمد و سه نفر دختر دارد كه همگى داراى همسر و اولاد مىباشند ، و عموما در « حبيب‌آباد » بسر مىبرند .\r\nاجازات : مؤلف كتاب ، علاوه بر ملاقات جمعى از علماء اعلام و فضلا و دانشمندان اصفهان و جاهاى ديگر و استفاده از آثار و مآثر آنان حضورا و يا بمكاتبه ، از پنج نفر از علماء بزرگوار اجازه روايت دارد ؛ ازاين‌قرار :\r\n1 - مرحوم آخوند ملا محمد حسين مجتهد فشاركى اصفهانى « آخر ذيحجه 1266 - 8 ذيقعده 1353 » . 2 - مرحوم حاج شيخ محمد باقر بيرجندى مؤلف كبريت احمر « ع اول 1276 - 14 ذيحجه 1352 » . 3 - مرحوم حاج شيخ آقا بزرگ طهرانى نجفى مؤلف بزرگوار دو كتاب جليل الذريعة و طبقات « 11 ع اول 1293 - 13 ذيحجه 1289 در نجف » .\r\n4 - مرحوم حاج ميرزا محمد رضا كلباسى اصفهانى مؤلف انيس الليل « 25 ذيقعده 1295 - 4 شوال 1383 در مشهد » . 5 - مرحوم حاج سيد محمد تقى يزدآبادى اصفهانى مؤلف مكيال المكارم « 1301 - 25 رمضان 1348 » .\r\n\r\n","description":"","footnote":"","page_name":" مقدمه و فهرست 7 ","page_number":7},
  {"content":"\r\n\r\nچند تن نيز از مؤلف اين كتاب اجازه روايت دارند .\r\nو ناگفته نگذاريم كه مؤلف در طول مدت اشتغالات علمى خود از چندين كتابخانه معظم عمومى و خصوصى اصفهان استفاده شايان نموده ، مانند كتابخانه‌هاى شهردارى و فرهنگ و كتابخانه مرحوم حاج ميرزا محمد رضاء كلباسى و كتابخانه مرحوم آقاى الفت و كتابخانه روضاتى و غيره ، و بالخصوص از كتابخانه سابق شهردارى كه حدود ده سال بطور مداوم از آن استفاده كرده‌اند .\r\nتأليفات : در سال 1327 ق شروع بتأليف كتاب نموده ، و آنچه كه تاكنون برشته تحرير كشيده زائد بر سى تأليف بزرگ و كوچك است كه تنها « مكارم الآثار » در بيش از ده مجلد مىباشد ، و اينك اسامى برخى از آنها :\r\n1 - « امالى » در فوائد رجالى ، بعضى از تراجم و بعضى از اجازات روايتى .\r\n2 - « جعبه » در مطالب متفرقه مانند كشكول .\r\n3 - حواشى غير مدونه بر بسيارى از كتب احوال علماء و غيره .\r\n4 - ديوان اشعار ، كه عموما مراثى علماء و ماده تاريخ آنهاست .\r\n5 - « رشحات سمائى » در احوال شيخ بهائى ( ره ) .\r\n6 - « الطعام المرىء » در تطبيق تاريخ شمسى و قمرى .\r\n7 - « عراضة الاخوان » در سفرنامه خراسان ( 1338 ق ) .\r\n8 - « كشف الخبية » در باب مزار زينبيهء اصفهان و مطالب ديگر ، طبع 1352 ق .\r\n9 - « الكلمات الجامعات » كه فهرست كامل أعلام روضات الجنات است .\r\n10 - « الكلمات العاليات » در حاشيه بر كتاب روضات الجنات .\r\n11 - « لآلي البحور » در توقيعات شهور ، كه وقايع ايام است .\r\n12 - « مختصر التواريخ » كه برخى وقايع سنين است از آغاز هجرت تا 1344 ق .\r\n13 - « مقالات مبسوطه » در احوال رجال علمى دوره مشروطه .\r\n14 - « مقامات معنوى » در احوال اعيان علمى دوره پهلوى .\r\n15 - « مكارم الآثار » كه عمدهء آثار مؤلف ، و مبناى تأليف آن بر احوال اعيان رجال علمى و گاهى بندرت مشاهير ديگر از 1193 هجرى قمرى ( ابتداى ظهور دودمان قاجاريه ) تا زمان حاضر و سال اشتغال بطبع اين اوراق است كه تقريبا دو قرن كامل مىشود ، و در اصل تجزيه بمجلدات نشده ، و ترتيب آن - فقط با رعايت حجم متناسب - از هنگام شروع بطبع كتاب داده شده است .\r\n\r\n","description":"","footnote":"","page_name":" مقدمه و فهرست 8 ","page_number":8},
  {"content":"\r\n\r\n\r\nفهرست عناوين جلد سوم\r\nآشفته شاعر دزفولى ، محمد باقر 638\r\nآصف الدوله هندى ( يحيى خان ) 715\r\nآقا خان محلاتى ، سيد محمد حسن 662\r\nآنى شاعره تركى ( فاطمه ) 753\r\nآية اللّه ميرزاى شيرازى ( سيد محمد حسن ) 883\r\nابراهيم بيك مرزوق مصرى 965\r\nابراهيم صادق عاملى ( شيخ ) 718\r\nابراهيم عطار كاظمينى ( سيد ) 890\r\nابراهيم بن يحيى عاملى ( شيخ ) 690\r\nابراهيم يمنى حسينى ( سيد ) 767\r\nابو تراب نطنزى ( ميرزا ) 716\r\nابو الحسن خان صنيع الملك ( ميرزا ) 860\r\nابو الحسن خان مجتهد شيرازى ( ميرزا ) 720\r\nابو الحسن فردوس دستغيب ( ميرزا ) 691\r\nابو طالب خان تبريزى ( ميرزا ) 720\r\nابو القاسم زنجانى ( حاج ميرزا ) 780\r\nابو القاسم كلانترى ( حاج ميرزا ) 1018\r\nاحسان على احسانى ( حكيم ) 860\r\nاحمد بربير ييروتى ( سيد ) 862\r\nاحمد البستانى ( سيد ) 862\r\nاحمد بهبهانى ( آقا ) 994\r\nاحمد بيك اختر گرجى اصفهانى 950\r\nاحمد جزاربسنه‌اى 653\r\nاحمد زينى دحلان ( سيد ) 947\r\nاحمد شاعر قاجار 649\r\nاحمد شوشترى ( سيد ) 690\r\nاحمد طاهر افندى 633\r\nاحمد طسوجى ( آقا شيخ ) 948 و 859\r\nاحمد عطار كاظمينى ( سيد ) 742\r\nاحمد قفطان نجفى 632\r\nاحمد مرعشى خراسانى ( سيد ) 993\r\nاحمد ميرزا عضد الدوله قاجار 975\r\nاسد اللّه بيدآبادى ( حاج سيد ) 836\r\nاسد اللّه كاظمينى ( شيخ ) 978\r\nاسماعيل بهبهانى ( سيد ) 863\r\nاسماعيل خشاب حسينى ( سيد ) 891\r\nاسماعيل خماطى صنعانى ( شيخ ) 955\r\nاسماعيل عقدائى ( ملا ) 892\r\n\r\n","description":"","footnote":"","page_name":" مقدمه و فهرست 9 ","page_number":9},
  {"content":"\r\n\r\nافسوس شاعر هندى ( مير سيد على ) 730\r\nام هانى شاعره يزدى 1021\r\nاميركبير سيناوى مالكى ، محمد 953\r\nان‌شاءالله دهلى ( سيد ) 965\r\nانصاف شاعر قاجار ، ايرج 739\r\nباقر شاعر كاظمينى ( سيد ) 999\r\nبهجت شاعر شيرازى ، ميرزا جعفر 721\r\nپرويز خان شاعر بابادى ( حاجى ) 920\r\nتمناى شاعر هندى محمد على 955\r\nثاقب شاعر هندى محمد نجم الدّين خان 858\r\nثناء اللّه پانىپتى ( قاضى ) 793\r\nجابر شاعر كاظمينى ( شيخ ) 743\r\nجعفر شوشترى ( حاج شيخ ) 839\r\nجعفر صافى شاعر اصفهانى ( ميرزا ) 654\r\nجعفر قلى خان دنبلى 865\r\nجعفر نجفى ( شيخ ) كاشف الغطا 852\r\nجواد شاعر چهار محلى 966\r\nجهان شاعر قاجار جهانشاه 778\r\nحريف شاعر جندقى سيد ابو الحسن 891\r\nحسام السلطنه قاجار حاج سلطان مراد ميرزا 961\r\nحسن زنوزى ( ميرزا ) 769\r\nحسن طبيب حلى ( سيد ) 1025\r\nحسن عدوى حمزاوى ( شيخ ) 722\r\nحسن مطاعى يمانى ( سيد ) 764\r\nحسنعلى خان گروسى امير نظام 1024\r\nحسنعلى طبيب شيرازى ( ميرزا ) 794\r\nحسنعلى وفاى شيرازى ( ميرزا ) 782\r\nحسين آل بحر العلوم ( سيد ) 723\r\nحسين بشرويه‌اى ( ملا ) 879\r\nحسين خليلى طهرانى ( حاج ميرزا ) 894\r\nحسين شقرائى عاملى حسينى ( سيد ) 894\r\nحسين طبيب حلى ( سيد ) 1025\r\nحسين عارف آذربايجانى 693\r\nحسين لكهنوى ( سيد ) ( آقا ) 693\r\nحسين مجمر شاعر اردستانى ( سيد ) 796\r\nحسينعلى شاه اصفهانى حاج محمد حسين 972\r\nحسينى شاعر يزدى 633\r\nحكيم شاعر شيرازى ميرزا محمود 984\r\nحميد نصار لملومى نجفى ( شيخ ) 795\r\nحيدر شاعر بلگرامى ( امير ) 634\r\nخوش‌دل شاعر كوپاموى احمد مجتبى 977\r\nخوش‌دل شاعر هندى راى امن سنگه 795\r\nداروين حكيم انگليسى 770\r\nدرويش على حائرى ( شيخ ) 699\r\nدلدار على نقوى هندى ( سيد ) 987\r\nدمباى خاورشناس اتريشى 783\r\nرحيم على خان ايمان شاعر هندى 829\r\nرزاريو مورخ ايتاليائى 770\r\nرضا فانى شاعر هندى ( سيد ) 749\r\nرفيع الدّين لكهنوى ( شيخ ) 967\r\n\r\n","description":"","footnote":"","page_name":" مقدمه و فهرست 10 ","page_number":10},
  {"content":"\r\n\r\nرهى شاعر اصفهانى محمد ابراهيم 829\r\nريشارد فرنگى ( موسيو ) 924\r\nزاهد ثانى گيلانى شيخ ابراهيم 750\r\nزين العابدين عابد شاعر اصفهانى 869\r\nزين العابدين فسائى ( ميرزا ) 693\r\nزين العابدين گلپايگانى ( ملا ) 643\r\nزين العابدين مازندرانى ( حاج شيخ ) 844\r\nژاك هنرى برناردين فرانسوى 857\r\nژرژ سوم شاه انگليس 1026\r\nسائل شاعر قيرى آقا محمد سعيد 734\r\nسلام اللّه هندى ( شيخ ) 869\r\nسلطان حسن خان مرعشى ( ميرزا ) 794\r\nسلطان سليم خان ثالث عثمانى 763\r\nسلطان شاعر قاجار حاج سيف الدوله 851\r\nسلطان سليمان بجيرمى مصرى ( شيخ ) 725\r\nسليمان خان عزت شاعر قاجار 676\r\nسليمان قندوزى بلخى ( شيخ ) 694\r\nسيف الملك مختار شاعر هندى 651\r\nشاه عالم آفتاب شاعر هندى 726\r\nشايق شاعر لرستانى هادى بيك 878\r\nشريف شاعر كاظمينى ( شيخ ) 696\r\nشفيع مازندرانى صدر اعظم ( ميرزا ) 975\r\nشهره شاعر قاجار عليرضا ميرزا 650\r\nصالح عمرى فلانى ( شيخ ) 644\r\nصبور شاعر كاشانى ميرزا احمد 836\r\nصدر العلماء اردبيلى ميرزا محمد اسحاق 960\r\nصفائى شاعر يزدى ميرزا محمد على 984\r\nصفى القدر صوفى نقشبندى 1020\r\nطاهر شعرى شاعر اصفهانى ( ميرزا ) 779\r\nطهطاوى سنى 924\r\nعاصم افندى عينتابى 993\r\nعباس پاشا مصرى 856\r\nعباس طالقانى نجفى ( سيد ) 1000\r\nعبد الجليل كرمانشاهى ( حاج ملا ) 656\r\nعبد الحسين طريحى ( شيخ ) 1002\r\nعبد الحميد آلوسى بغدادى ( سيد ) 951\r\nعبد الرحيم كركوتى ( حاج شيخ ) 726\r\nعبد السلام شواف بغدادى ( شيخ ) 981\r\nعبد الصمد همدانى ( ملا ) 621\r\nعبد العالى همايون شاعر فريدنى 870\r\nعبد العزيز نجدى وهابى 644\r\nعبد العلى سنى هندى ( شيخ ) 1002\r\nعبد العلى هرندى اصفهانى ( ميرزا ) 752\r\nعبد القادر الجزائرى حسينى ( امير ) 727\r\nعبد الكريم اشراق قاينى ( ملا ) 872\r\nعبد الكريم ايروانى ( حاج ميرزا ) 687\r\nعبد اللّه بيوشى شافعى ( شيخ ) 730\r\nعبد اللّه شرقاوى شافعى ( شيخ ) 846\r\nعبد اللّه فاضل قندهارى ( حاج ملا ) 846\r\nعبد اللّه نعمه عاملى ( شيخ ) 762\r\n\r\n","description":"","footnote":"","page_name":" مقدمه و فهرست 11 ","page_number":11},
  {"content":"\r\n\r\nعبد اللطيف خان شوشترى ( مير ) 679\r\nعبد المنان ابو جعفرى طوسى ( ميرزا ) 658\r\nعبد الواسع زنجانى ( ميرزا ) 988\r\nعبد الوهاب طراز شاعر يزدى 783\r\nعبد الهادى ابيارى شافعى ( شيخ ) 1027\r\nعثمان سرورى شاعر اطنه‌ئى ( سيد ) 873\r\nعشرت شاعر فراهانى ميرزا مهدى ملك‌الكتاب حسينى 1017\r\nعلاء الدّين طريحى نجفى ( شيخ ) 1028\r\nعلى آل بحر العلوم ( سيد ) 785\r\nعلى سبيتى عاملى ( شيخ ) 1004\r\nعلى عليارى تبريزى ( حاج ملا ) 1020\r\nعلى عوض حلى ( شيخ ) 796\r\nعلى كربلائى ( آقا سيد ) 901\r\nعلى كنى ( حاج ملا ) 696\r\nعلى مدرس زنوزى ( آقا ) 976\r\nعلى ميرزا خليلى ( حاج ملا ) 827\r\nعلى هشيار شاعر شيرازى ( ميرزا ) 785\r\nعلى اصغر بروجردى ( حاج ميرزا ) 921\r\nعلى اكبر اجيه‌ئى اصفهانى ( ملا ) 945\r\nعلى محمد صفاى لواسانى ( ميرزا ) 730\r\nعوام شاعر كردستانى ميرزا عبد اللّه 1003\r\nغلام محيى الدّين معجز شاعر مدراسى 873\r\nفتحعلى خان حسينى شاعر مشهدى ( سيد ) 786\r\nفرخى شاعر بروجنى 1014\r\nفكولت فرانسوى 982\r\nقاآنى حكيم حبيب اللّه 745\r\nقادربخش اسدى ( شيخ ) 631\r\nقدسى شاعر گنجه‌ئى شيخ ابراهيم 911\r\nكرنيلوس فانديك هلندى ( دكتر ) 964\r\nلطف اللّه زنجانى ( حاج ميرزا ) 967\r\nلطف‌على خاكى شاعر خراسانى ( ملا ) 982\r\nلوئى خاورشناس فرانسوى 732\r\nلوريه منجم فرانسوى 796\r\nمبارك احسائى ( شيخ ) 786\r\nمتوليان مشهد مقدس 706\r\nمحراب حكيم گيلانى ( ملا ) 622\r\nمحسن قاضى تبريزى ( حاج ميرزا ) 1030\r\nمحمد آل محيى الدّين ( شيخ ) 660\r\nمحمد اخبارى نيشابورى ( حاج ميرزا ) 925\r\nمحمد اشرفى ( حاج ملا ) 678\r\nمحمد بيرم رابع تونسى ( شيخ ) 675\r\nمحمد جاد المولى شافعى ( شيخ ) 874\r\nمحمد شاه قاجار 740\r\nمحمد سحاب شاعر اصفهانى ( ميرزا سيد ) 733 و 753 ( اين ترجمه سهوا مكرر شده )\r\nمحمد شنوانى ( شيخ ) 968\r\nمحمد كامل كشميرى ( ميرزا ) 1005\r\nمحمد مطاعى يمانى ( سيد ) 983\r\nمحمد نادم شاعر جاجرمى ( ملا ) 733\r\n\r\n","description":"","footnote":"","page_name":" مقدمه و فهرست 12 ","page_number":12},
  {"content":"\r\n\r\nمحمد نجم‌آبادى تهرانى ( حاج آقا ) 1031\r\nمحمد اسماعيل ازغدى خراسانى ( ملا ) 953\r\nمحمد امين افندى بغدادى ( سيد ) 1032\r\nمحمد امين افندى بغدادى ( شيخ ) 770\r\nمحمد امين عمرى بغدادى ( شيخ ) 734\r\nمحمد باقر آگاه شاعر هندى ( مولوى ) 701\r\nمحمد باقر چهارسوئى صاحب روضات ( آقا ميرزا ) 798\r\nمحمد باقر دلدارى ( سيد ) 983\r\nمحمد باقر رضوى همدانى ( ميرزا ) 641\r\nمحمد باقر زنجانى اصفهانى ( ميرزا ) 1006\r\nمحمد باقر نجفى اصفهانى ( حاج شيخ ) 1007\r\nمحمد تقى آل بحر العلوم ( سيد ) 661\r\nمحمد تقى اكبرآبادى هندى ( مير ) 796\r\nمحمد تقى حكيم‌الممالكى ( ميرزا ) 922\r\nمحمد تقى خشتى فارسى ( سيد ) 701\r\nمحمد تقى دزفولى تهرانى ( شيخ ) 771\r\nمحمد تقى دلدارى ( سيد ) 974\r\nمحمد تقى قاضى تبريزى ( ميرزا ) 701\r\nمحمد تقى كاشانى تهرانى ( ملا ) 1032\r\nمحمد تقى موسوى اصفهانى ( سيد ) 1034\r\nمحمد تقى هروى اصفهانى ( ملا ) 625\r\nمحمد جعفر خان حقايق نگار شيرازى ( حاج ) 791\r\nمحمد جواد عاملى ( آقا سيد ) 829\r\nمحمد حسن آل يس كاظمينى ( شيخ ) 703\r\nمحمد حسن قتيل هندى ( ميرزا ) 953\r\nمحمد حسن نجفى اصفهانى ( ميرزا ) 1010\r\nمحمد حسين امام جمعه اصفهانى ( حاج مير ) 959\r\nمحمد حسين خان قاجار حاج فخر الدوله مروزى 973\r\nمحمد رضا شيرازى ( حاج سيد ) 772\r\nمحمد رضا نحوى ( شيخ ) 831\r\nمحمد رضى تبريزى ( ميرزا ) 774\r\nمحمد رفيع خراسانى تبريزى ( ميرزا ) 761\r\nمحمد سعد اللّه مرادآبادى 672\r\nمحمد شفيع صدر مجتهد تبريزى ( ميرزا ) 652\r\nمحمد صادق چهارسوئى ( ميرزا ) 850\r\nمحمد صادق خاتون‌آبادى اصفهانى ( مير ) 673\r\nمحمد صادق ناطق شاعر اصفهانى ( ميرزا ) 1013\r\nمحمد طاهر دزفولى ( شيخ ) 899\r\nمحمد عباس شوشترى ( مير ) 777\r\nمحمد على اعسم زبيدى ( شيخ ) 968\r\nمحمد على پادشاه كشميرى ( ملا ) 735\r\nمحمد على پاشا حكيم بقلى 755\r\nمحمد على خان سروش شاعر اصفهانى 756\r\nمحمد على سهيلى اصفهانى ( ملا ) 955\r\nمحمد محلاتى ( شيخ ) 957\r\nمحمد على قاينى ( ميرزا ) 776\r\nمحمد قاسم حكيم سبزوارى ( مولى ) 736\r\n\r\n","description":"","footnote":"","page_name":" مقدمه و فهرست 13 ","page_number":13},
  {"content":"\r\n\r\nمحمد كاظم شرفاى اصفهانى ( ميرزا ) 1015\r\nمحمد كاظم واله شاعر اصفهانى ( آقا ) 874\r\nمحمد كريم خان قاجار كرمانى ( حاج ) 789\r\nمحمد مفيد زاهد شيرازى ( شيخ ) 876\r\nمحمد مهدى حجاب شاعر شيرازى ( حاج ) 788\r\nمحمد مهدى شهيد مشهدى ( ميرزا ) 645\r\nمحمد مهدى فروغ شاعر اصفهانى ( ميرزا ) 774\r\nمحمد نبى خان سفير شيرازى 788\r\nمحمد نجم الدّين خان ثاقب شاعر هندى 858\r\nمحمد نصير نراقى ( حاج ميرزا ) 675\r\nمحمد هادى دلدارى هندى ( سيد ) 857\r\nمحمد هادى عاملى كاظمينى ( سيد ) 1015\r\nمحمد هاشم چهارسوئى ( آقا ميرزا ) 989\r\nمحمود آلوسى بغدادى ( سيد ) 623\r\nمحمود بروجردى ( حاج ميرزا ) 736\r\nمحمود خان ملك‌الشعراء كاشانى 758\r\nمرتضى بينش شاعر مدراسى ( سيد ) 834\r\nمرتضى شيخ الاسلام اصفهانى ( ميرزا ) 820\r\nمستوره شاعر كردستانى ماه شرف 700\r\nمصطفى خان رابع عثمانى ( سلطان ) 775\r\nمصطفى صفوى مصرى ( شيخ ) 900\r\nمعتمد الدوله قاجار حاج فرهاد ميرزا 962\r\nمعصوم محيط شاعر فراهانى ( ميرزا ) 1016\r\nمعطر عليشاه گواشيرى محمود 635\r\nمعين شاعر شاه‌جهان‌آبادى 834\r\nمنصف شاعر قاجار محمد زمان خان 835\r\nمحمد منور عليشاه شيرازى ( حاج آقا ) 787\r\nموسى خان قائم مقام ( حاج ميرزا ) 706\r\nموسى طالقانى نجفى ( سيد ) 880\r\nمهدى دلدارى ( سيد ) 924\r\nمهدى شاعر حلى ( سيد ) 775\r\nميرزاى قمى حاج ميرزا ابو القاسم 911\r\nمير عالم بهادر سيد ابو القاسم شوشترى هندى 766\r\nنجفعلى خان سرشار آذربايجانى 986\r\nنجفقلى ميرزا والى قاجار 760\r\nنجم الدّين كاكوروى هندى ( قاضى ) 878\r\nنظير شاعر زنگنه امان اللّه 828\r\nنياز شاعر شيرازى محمد رضا 984\r\nهادى شاعر نحوى ( شيخ ) 1017\r\nهاشم شاعر كعبى ( حاج ) 923\r\nوقار شاعر شيرازى ميرزا احمد 949\r\nويكتوريا ملكه انگليس 975\r\n\r\n","description":"","footnote":"","page_name":" مقدمه و فهرست 14 ","page_number":14},
  {"content":"\r\n\r\n\r\nصورت مآخذ جلد سيم « غير از آنچه در مآخذ جلد 1 و 2 نوشته شده »\r\n1 - آگهى شهان از كار جهان : حاج ميرزا حسن خان شيخ جابرى ، 4 جلد ، اصفهان حدود 1350\r\n2 - آينه دانشوران ، تاريخ رجال و حوزهء علمى قم در 1353 : سيد عليرضا ريحان ، جلد 1 ، طهران ، طبع 1 ، 1353\r\n3 - الاعلام ، قاموس تراجم ، طبع 2 ، 10 جلد : خير الدّين زركلى ، قاهره ، 73 - 1378\r\n4 - أمالى ، متفرقات رجالى و احوال اهل علم و فضل از هر قبيل : مؤلف كتاب\r\n5 - ايضاح المكنون ، ذيل بر كشف الظنون :\r\nاسماعيل پاشا بغدادى ، 2 جلد ، استانبول ، 1364\r\n6 - بدائع و نوادر : حاج ميرزا حسن خان شيخ جابرى ، طبع 1 ، اصفهان ، حدود 1360\r\n7 - البدر المشعشع ، در ذريهء موسى المبرقع :\r\nحاج ميرزا حسين نورى ، طبع بمبئى ، 1308\r\n8 - برهان جامع ، در لغات فارسى : ميرزا محمد كريم تبريزى ، تبريز ، 1260\r\n9 - تاريخ جرايد و مجلات ايران : سيد محمد صدر هاشمى ، 4 جلد ، اصفهان ، 27 - 1332 ش\r\n10 - تاريخ علماء خراسان : ميرزا عبد الرحمن مدرس ، مشهد ، 1341 ش\r\n11 - تاريخ قاجاريه ، معروف به جلد قاجاريهء ناسخ : ميرزا محمد تقى سپهر ، تهران 1337 ش ،\r\n12 - تذكره علماء هند : مولوى رحمان على صاحب ، لكهنو ، 1312\r\n13 - تنقيح المقال ، در احوال رجال :\r\nحاج شيخ عبد اللّه مامقانى ، 3 جلد ، نجف ، 1352\r\n14 - الذريعة الى تصانيف الشيعة : حاج شيخ آقا بزرگ تهرانى ، 21 جلد ، نجف و تهران ، تا 1392\r\n15 - روضة الصفا « ذيل » ، 3 جلد : رضا قلى خان امير الشعراء هدايت ، طهران ، 1271\r\n16 - زينة المجالس : مجد الدّين محمد حسينى حائرى ، طهران ، 1262\r\n17 - فهرست كتب چاپى فارسى ، 2 جلد :\r\nخان بابا خان مشار ، تهران ، 37 - 1342 ش\r\n18 - فهرست نسخه‌هاى خطى فارسى ، 5\r\n\r\n","description":"","footnote":"","page_name":" مقدمه و فهرست 15 ","page_number":15},
  {"content":"\r\n\r\nجلد : آقا ميرزا احمد منزوى ، تهران ، تا 1351\r\n19 - گنج دانش ، جغرافياى بلاد ايران :\r\nميرزا محمد تقى خان حكيم ، طهران ، 1305\r\n20 - مبانى الاصول ، مجموعه فقهى و غيره :\r\nآقا ميرزا محمد هاشم چهارسوئى ، اصفهان ، 1317\r\n21 - مجله الكمال\r\n22 - مجله نوبهار\r\n23 - مجله وحيد\r\n24 - معجم المؤلفين ، 15 جلد : عمر رضا كحاله ، دمشق ، 76 - 1381\r\n25 - مقلاد الرشاد ، در مؤنثات سماعيه و لغات أضداد : سيد عبد الحجة بلاغى\r\n26 - مؤلفين كتب چاپى فارسى و عربى ، 6 جلد : خان‌باباخان مشار ، تهران 40 - 1344\r\n27 - نامه دانشمندان : آقاى ميرزا جلال الدّين همائى ، نسخه اصل\r\n28 - نامه هفتگى اخگر\r\n29 - نتيجة المقال ، در علم رجال : شيخ محمد حسن بارفروشى ، طهران ظ ، 1284 ظ\r\n30 - نهاية الآمال ، در علم رجال : ملا محمد تقى هروى ، نسخه اصل\r\n31 - وحيد بهبهانى ، در احوال آقاى بهبهانى :\r\nحاج شيخ على دوانى ، قم ، 1337 ش\r\n32 - وشايح السراء ، در تاريخ سامراء ، منظوم : شيخ محمد سماوى ، نجف ، 1360\r\n33 - وقايع السنين ، تاريخ تراجم : مير عبد الحسين خاتون‌آبادى ، منقولات از اصل\r\n34 - هدية الاحباب ، در كنى و ألقاب : حاج شيخ عباس قمى ، نجف ، 1349\r\n35 - هدية الرازى الى المجدد الشيرازى :\r\nحاج شيخ آقا بزرگ طهرانى ، نجف ، 1382\r\n\r\n","description":"","footnote":"","page_name":" مقدمه و فهرست 16 ","page_number":16},
  {"content":"\r\n\r\nبسم اللّه الرحمن الرحيم\r\n\r\nمقدمة الطبع\r\nالحمد للّه الذى وفقنا و أيدنا حتى بلغنا الى هذا المجلد الثالث من كتابنا مكارم الآثار ، و أسأله أن يصلى على محمد و آله الاطهار الابرار و ، يجعله خالصا لوجهه الكريم ، و يحفظنا من وسوسة الشيطان الرجيم .\r\n اى ضياء الحق حسام الدّين بيار * اين سيم دفتر كه سنت شد سه بار\r\nبرگشا گنجينه أسرار را * در سوم دفتر بهل أعذار را\r\nاز پس حمد خداى حق هو * تصليه بر مصطفى و آل او\r\nذكر دو بيت از كتاب مثنوى * از كلام مولوى معنوى\r\nمىكنم آغاز جلد سومين * از مكارم اينك اى مرد أمين\r\nشرح أحوال رجال نامدار * آورم از يارى پروردگار\r\nگر دهد يارى خداى ذوالجلال * گردد اين دفتر پسند اهل حال \r\nاينك كه جلد سوم مكارم الآثار را آغاز مىنهيم قبل از شروع در شرح احوال رجال بزرگوار بايد متذكر شد كه در جلد دويم ( سال 1216 ، عنوان 240 ، ص 600 ) احوال ملا عبد الصمد همدانى - قدس سره العزيز - را نوشتيم ، و چهار كتاب از تأليفات او يادآور شديم ، كه يكى « شرح نافع » محقق اول بود ، و گفتيم كه در « الذريعة 13 : 59 » فرموده كه : من قطعه‌ئى از آن كتاب را در نجف - كه در لقطه تا مواريث بود - به خط خودش در نزد سادات آل خرسان ديدم ، انتهى . اينك ما گوئيم كه مجموعه‌اى از رسائل آن مرحوم هم در كتابخانه آقاى حاج سيد محمد على روضاتى - سلمه اللّه - هست بدين تفصيل : 1 - صيد و ذبايح و اطعمه 2 - مواسعه و مضايقه 3 - نماز مسافر در امكنهء اربعه 4 - حكم زناى سابق بر عقد 5 - رد مظالم 6 - شرح تجارت نافع مذكور 7 - شرح عتق نافع مذكور .\r\n\r\n","description":"","footnote":"","page_name":" 621 ","page_number":17},
  {"content":"\r\n\r\n\r\nسنه 1217 قمرى مطابق سنه 1181 شمسى غره محرم الحرام . . . ماه برجى\r\n\r\n* ( 242 - وفات مرحوم ملا محراب ، حكيم گيلانى ) * * ( قدس سره ) *\r\nمرحوم ملا محراب حكيمى بزرگوار و عارفى مرتاض و اصلا از اهل گيلان و ساكن اصفهان بوده ، و از خدمت سيد قطب الدّين نيريزى در عرفان و تصوف فيض‌ياب ، و در حكمت در نزد آقا محمد بيدآبادى درس خوانده ، و در « روضات الجنات » و « تذكرة القبور » او را در زمره شاگردان مرحوم آخوند ملا اسماعيل خاجوئى نيز ذكر كرده‌اند . و خود به‌طورىكه در « نابغهء علم و عرفان : 410 » نگاشته دعواى جانشينى سيد قطب را داشته .\r\nدر « طرائق » و « تذكرة القبور » و غيره نوشته‌اند كه شخصى بنام ملا محمد كاظم هزارجريبى ( كه مردى ساده‌لوح بوده ، و ازاين‌رو چون مذمت بعضى از حكما و صوفيه را شنيده بوده ، همواره آنان را لعنت مىنموده ، چندان كه بملا محمد كاظم لعنتى مشهور شده بود ) ، روزى در كربلا در حرم حضرت سيد الشهداء ، در بالاى سر مبارك بعد از نماز صبح با ملا محراب پهلوى هم نشسته بودند ، ملا محمد كاظم ( بموجب آنچه در « قصص العلماء : 59 » نوشته ) يك دوره تسبيح كه صد دفعه باشد يكى از بزرگان حكما و يك دوره ديگر يكى از بزرگان علما را لعن كرد ، سپس يك دوره هم ملا محراب را لعن كرد . ملا محراب گفت اين شخص كه او را لعن مىكنى كيست و جهتش چيست ؟ گفت ملا محراب اصفهانى است كه بوحدت واجب الوجود قائل است ! ملا محراب گفت الحال كه او بوحدت واجب الوجود قائل است او را لعن كن تا چنين اعتقادى را پيدا نكند ! ملا محمد كاظم چون شنيده بود كه بعضى از عرفا\r\n\r\n","description":"","footnote":"","page_name":" 622 ","page_number":18},
  {"content":"\r\n\r\nو صوفيه بوحدت وجود قائل‌اند و آن كفر است فرق ميان وحدت وجود و وحدت واجب الوجود نكرده و ملا محراب را لعن مىنمود .\r\nملا محراب در روز چهاردهم جمادى الاولى اين سال - چنان كه روى قبر او نوشته - مطابق ( . . . ) سنبله ماه برجى در اصفهان وفات كرده ، و در جاى ديگر كه اكنون موضع آن در نظر نيست ؛ روز فوتش عصر يكشنبه قيد شده ، و پس از وفات در تخت فولاد در حوالى تكيهء آقا رضى دفن شد ، و چون در آن اوقات تكيهء مرحوم آقا ميرزا محمد باقر چهارسوئى ( اعلى - اللّه مقامه ) ساخته نشده بود به غير از اين‌طور كه نوشتيم معرفى قبر او ممكن نبود . ليكن چون در حدود صدسال تقريبا بعد از وفات او آن تكيه مقدسه در آن زمين برين بنا شد قبر وى در اندرون آن تكيه افتاده و هم تاكنون آنجا قبرش معين و معلوم است ، و ازاين‌رو در « تذكرة القبور : 65 » چاپ اول قبر او را در آن تكيه نوشته .\r\nمرحوم ملا محراب دخترى داشته كه وى زوجه ملا كرم‌على بغايرى كه در ( 1286 ) بيايد بوده ، و در « نابغهء علم و عرفان » نوشته كه جانشين وى در تصوف ملا كرم‌على مذكور بوده .\r\nانتهى .\r\nو ديگر از احفاد ملا محراب در اين مائه حاضره : ميرزا عبد الجواد المتخلص لا أدرى ابن عبد الحميد بن مؤمن بن ملا محراب مرقوم بوده كه او در سنه 1307 قرآنى بمركب چاپ نوشته و آن را مرحوم ركن الملك چاپ كرده كه چاپ اول قرآن‌هاى مطبوعه او مىباشد ، و ميرزا عبد الجواد خود را بدين‌طور در آخر سورهء الناس كه آن مصحف مجيد باتمام رسيده معرفى نموده .\r\n\r\n* ( 243 - تولد سيد محمود آلوسى بغدادى ) *\r\nآلوس ، به مد و قصر همزه ( و قصر درست‌تر است ) قريه‌اى است بر كنار فرات در نزديكى عانات ، و عانات بمرقومات « معجم البلدان » جايى است در اقليم چهارم بر طرف مغرب .\r\nسيد محمود لقبش شهاب الدّين ابو الثناء و فرزند صلاح الدّين حاج سيد عبد اللّه بن سيد محمود حسنى حسينى است ، و سيد محمود جد او از طرف پدر سيد حسينى ، و از مادر حسنى\r\n\r\n","description":"","footnote":"","page_name":" 623 ","page_number":19},
  {"content":"\r\n\r\nو مردى اديب بوده .\r\nفرزندش حاج سيد عبد اللّه مدرس مدرسهء بزرگ در جامع ابو حنيفه و بلكه رئيس مدرسين بوده ، و همانا در سنه 1246 وفات نموده و در بغداد نزديك مسجد خودش بر طرف راست آنكه بقبر معروف كرخى مىرود دفن شده .\r\nفرزندش سيد محمود صاحب عنوان از معاريف علماء اهل سنت در مائه سيزدهم هجرت بوده .\r\nوى در اندكى پيش از ظهر روز آدينه چهاردهم ماه شعبان المعظم اين سال مطابق ( . . . ) قوس ماه برجى در بغداد متولد شده ، و هم در آنجا نشو و نما و تحصيل علوم نموده ، و بعد از چندى بموصل و ماردين و ديار بكر و ارضروم و آستانه رفت و باز ببغداد برگشت و بتأليف پرداخت و كتب چندى در فقه و منطق و لغت و تفسير تأليف كرده كه خود در مقدمهء « كشف - الطرة » آنها را ذكر كرده ، از آن جمله : اول كتاب « رحلة الشمول در سفرنامهء استانبول » .\r\nدويم كتاب « روح المعانى » در تفسير قرآن و سبع المثانى . سيم كتاب « كشف الطرة از غره » در شرح كتاب « درة الغواص » در اغلاط خواص تأليف حريرى . چهارم كتاب « غرائب الاغتراب » در تراجم رجال و أبحاث علميه . پنجم كتاب « نشوة المدام » در عود بسوى بلاد اسلام . ششم « شرح قصيده عينيه » عبد الباقى افندى عمرى در مدح حضرت امير المؤمنين ( ع ) كه در 1270 منظوم شده و وى هم در آن سال آن را شرح كرده ، و از قرارى كه در « قصص العلماء : 89 » نوشته مرحوم ملا آقاى فاضل دربندى با اين شهاب الدّين آلوسى رفت و آمد داشته .\r\nو بهر حال ، سيد شهاب الدّين پس از مدت پنجاه و سه سال و دو ماه قمرى و نوزده روز عمر در تقريبا نيم ساعت برآمده از روز شنبه سيم ماه ذى القعدة الحرام سنه هزار و دويست و هفتاد مطابق ( . . . ) اسد ماه برجى وفات كرد و در نزد پدرش دفن شد ، و او را فرزندانى بوده :\r\nاول سيد عبد اللّه كه در 1248 بيايد . دويم سيد عبد الباقى كه در 1250 بيايد . سيم سيد نعمان كه در 1252 بيايد . چهارم سيد حامد كه در 1262 بيايد . پنجم سيد احمد شاكر افندى كه در شب شنبه سلخ صفر سنه 1264 متولد شده و كسب كمالات و علوم نموده و در ماه رمضان سنه 1330 فجأتا در آستانه وفات كرده و فرزندانى از خود داشته .\r\nدر كتاب « علماء معاصرين : 227 » نوشته كه اين سيد محمود صاحب عنوان روايت مىكند از شيخ عبد الرحمن كردى از شمس شيخ محمد كردى از سيد سعد اللّه هندى از سيد عبد الشكور از شاه مسعود اسفرائينى از شيخ على حسينى از شيخ جعفر بن احمد حسينى از شيخ ابراهيم\r\n\r\n","description":"","footnote":"","page_name":" 624 ","page_number":20},
  {"content":"\r\n\r\nحسينى از شيخ عبد الرزاق از شيخ عبد القادر از ابو سعيد مبارك مخزومى از شيخ عبد العزيز تميمى از شيخ ابو القاسم احمد بن ابو بكر از شبلى عارف معروف قرن چهارم ، و روايت مىكند از او فرزندش سيد عبد اللّه . انتهى .\r\nليكن سند صاحب عنوان تا شيخ شبلى به جهت كمى واسطه ، احتمال افتادگى دارد گرچه در بعضى أسناد علماء شيعه هم نظير آن پيدا مىشود « 1 » .\r\n\r\n* ( 244 - تولد مرحوم ملا محمد تقى هروى - ره ) *\r\nوى فرزند حسين على بن رضاء بن اسماعيل اصفهانى حائرى ، و خود يكى از أبطال علم و فحول فضلا و عظماء علما و أكابر فقها بوده ، و در رياضيات تسلطى عظيم داشته ، و شعر هم مىگفته ، و مردى كوتاه قد و چهار شانه با ريش سفيد و فضلى بغايت مزيد بوده ، و شرح احوالش را خود در « نهاية الآمال » ( كه اينك ذكر مىشود ) نوشته و هم در « نتيجة المقال » تأليف شاگردش شيخ محمد حسن بارفروشى ( ص 40 ) و برخى از مجلدات « الذريعة » كه تأليفاتش را ذكر مىكند اجمالى از احوال او را نوشته‌اند ، و در « المآثر و الآثار » نيز ( چنان كه پس از اين عبارت او را مىنويسيم ) وى را ذكر كرده ، و در « الكرام البررة : 212 ش 440 » مفصلا او را ترجمه نموده ، و هم در كتاب « فتنه باب » تأليف اعتضاد السلطنه ( ص 17 ) و پاورقى آن بقلم عبد الحسين نوائى شرحى از احوال او نوشته شده .\r\nو از اين همه مآخذ بر روى همچنين برآيد كه وى در هفدهم ماه رمضان المبارك اين سال مطابق ( . . . ) جدى ماه برجى در هرات متولد شده ، و هم در آنجا نشو و نما نموده و علوم عربيت و حساب و غيره را فراگرفته ، آنگاه در سنه 1235 باصفهان رفت و آنجا در فقه\r\n\r\n\r\n","description":"","footnote":"\r\n( 1 ) براى اطلاع از ساير مآخذ شرح حال صاحب ترجمه به دو كتاب « الاعلام » و « معجم المؤلفين » رجوع شود .\r\n","page_name":" 625 ","page_number":21},
  {"content":"\r\n\r\nو اصول در نزد شيخ محمد تقى صاحب حاشيه و سيد حجة الاسلام و حاجى كرباسى درس خوانده ، سپس به زيارت حضرت امام رضا عليه السلام در خراسان و بعد از آن به زيارت ائمهء عراق ( صلوات اللّه عليهم ) شتافته ، و چندى در آن اراضى مقدسه توقف نموده ، و در نجف در نزد صاحب جواهر و در كربلا در نزد حاجى سيد كاظم رشتى و ميرزا علينقى طباطبائى درس خوانده ، چنان كه در بعضى از تأليفات خود تعبير از اولين بشيخ استاد و سيد استاد نموده ، و دويم و سيم را در اجازه‌اى كه براى ميرزا محمد همدانى در سنه 1283 نوشته ذكر كرده ، و از اينكه در كتاب « معيار الفكر و الخيال » نقل قولى از شيخ انصارى نموده احتمال مىرود كه نزد او هم درس خوانده باشد .\r\nبعد از تكميل تحصيل باصفهان بازگشت و آنجا را مسكن خود قرار داد و مرجعيتى تمام بهم رسانيد ، و با اين مراتب علميه ، مرحوم آقاى شريعت اصفهانى ( كه او را درك بلكه استفاده هم از او نموده بوده ) مىفرموده : وى بزرگوارى با حسن سيرت و صفاء سريرت و نقاوت طويت و خلوص نيت بوده و در نزد خواص و عوام وجاهتى تمام داشته ، انتهى .\r\nآنگاه باقتضاء بعضى از امور در سنه 1271 رخت از اصفهان بربست و بحائر طاهر نشست و هماره در آن مكان شريف بتدريس و تأليف تا آخر عمر مشغول بود .\r\nو اينك صورت بعضى از تأليفات او به ترتيب حروف اوائل آنها :\r\nاول « اجوبهء مسائل » در روزه و زكات و غير آنها به فارسى و عربى .\r\nدويم « الاربعين » در أخبار اصول دين با شرح و تبيين كه شرح چهل حديث مشكل در توحيد و نبوت و معاد است ، انجام تأليف آن سنه 1283 .\r\nسيم « التعادل و التراجيح » چنان كه در « الذريعة 4 : 203 به شماره 1009 » ذكر كرده ، آنگاه فرموده كه وى خود در آخر « نهاية الآمال » نوشته كه من آن را جزئى از « المقاصد العلية » قرار داده‌ام ، انتهى ، و المقاصد العلية كتابى ديگر از او است كه اينك بيايد .\r\nچهارم « تعليقه بر حواشى ملا ميرزاى شروانى بر معالم » .\r\nپنجم « تعليقه بر نجاة العباد » .\r\nششم « تفسير آيت فكان قاب قوسين أو أدنى » كه آيهء 9 سورهء النجم است .\r\nهفتم « تلخيص تحفة الابرار » استادش سيد حجة الاسلام كه رساله‌ئى فارسى در نماز براى مقلدين است ، و خود شرحى بر آن بنام كاشف الاسرار نوشته كه عن‌قريب بيايد .\r\n\r\n","description":"","footnote":"","page_name":" 626 ","page_number":22},
  {"content":"\r\n\r\nهشتم « كتاب تنبيه الغافلين » در رد بابيين و جمله‌اى از اخبار دربارهء مهدى و شيعهء وى و شايد آن همان باشد كه در « الذريعة 10 : 188 ش 450 » نوشته كه شاگرد وى آقاى شريعت فرموده آن را براى دفع تهمتى كه بعضى از معارضين و معاصرين او در اصفهان بوى چسبانيدند تأليف كرده ، انتهى .\r\nنهم « توضيح الحساب » .\r\nدهم « حاشيه بر خلاصة الحساب » كه شايد همان توضيح سابق باشد .\r\nيازدهم « حاشيه بر رياض المسائل » از اول آن كتاب تا مبحث تكفين ميت ، و همچنين بر ميراث آن ، انجام تأليفش 7 ع 2 سنه 1290 .\r\nدوازدهم « حاشيه بر قوانين » .\r\nسيزدهم « حاشيه بر منهاج » استادش حاجى كرباسى .\r\nچهاردهم « الحديقة النجفيه » در حاشيه بر « شرح لمعه » در چند جلد 1 - در شرح ديباچه تا طهارت كه يك نسخه از اين جلد در كتابخانه سيد بزرگوار آقاى سيد محمد على روضاتى موجود است 2 - در شرح تمام متاجر 3 - شرح كتاب اجاره و وكالت و شفعه و اقرار و قدرى از غصب .\r\nپانزدهم « خلاصة البيان » در تفسير مشكلات قرآن .\r\nشانزدهم « الدرر المنثورة » در حاشيه بر « اللوامع الحسينية » استادش حاجى سيد كاظم .\r\nهفدهم « ديوان خطب عربى و مراثى فارسى » .\r\nهيجدهم « رساله‌ئى در ارث » در نهايت تفصيل با ايراد أمثله كه نسخه خطى آن در كتابخانه آقاى سيد محمد على روضاتى موجود است ، و مىتوان آن را كتابى بزرگ نوشت نه رساله‌ئى كه كوچك باشد .\r\nنوزدهم « رساله‌ئى در مبحث زوال » از شرح لمعه .\r\nبيستم « رساله در تعارض مقرر و ناقل » .\r\nبيست و يكم « رساله‌ئى در تنجيز و تعليق در شرط واقع در عقود و غيره » .\r\nبيست و دويم « رساله در طلاق بعوض »\r\nبيست و سيم « رساله در عدالت » .\r\nبيست و چهارم « رساله در عرق جنب از حرام » .\r\n\r\n","description":"","footnote":"","page_name":" 627 ","page_number":23},
  {"content":"\r\n\r\nبيست و پنجم « رساله در قواطع سفر » .\r\nبيست و ششم « رساله در كسى كه نمازهاى يك روزش را بوضوء رافع كرده باشد و سپس فساد يكى از آن پنج وضو بر او معلوم شود » .\r\nبيست و هفتم « رساله در معنى الف و لام » .\r\nبيست و هشتم « رساله در نفى حجيت مطلق الظن » .\r\nبيست و نهم كتاب « السبع المثانى » در احوال حضرات چهارده معصوم عليهم السلام و مرگ و برزخ و قيامت ، در دو جلد و هفت باب و خاتمه . جلد اول در احوال اصحاب كساء ( ع ) در چهار باب كه نسخه‌اى از آن در كتابخانه مرحوم حاج شيخ محمد باقر الفت بود و اينك در كتابخانه دانشگاه اصفهان است . جلد دويم از باب پنجم تا آخر در احوال باقى ائمه عليهم السلام و خاتمه در مرگ و برزخ و غيره ، انجام تأليف جلد دوم : دوشنبه 28 - ذىالحجه سنه 1290 كه نسخه اصل آن نيز در كتابخانه آقاى روضاتى مذكور موجود است .\r\nسىام « شرح الاسباب » .\r\nسى و يكم « شرح خطبهء همام » كه نسخه اصل آن به خط مؤلف در كتابخانه آقاى سيد محمد على روضاتى موجود و انجام تأليف آن آخر ع 2 بلكه اوائل ج 1 سنه 1298 بوده .\r\nسى و دويم « شرح دعاى ابو حمزه - ره » .\r\nسى و سيم كتاب « طريق النجاة » در مختصرى از احكام طهارت و نماز به فارسى بدون دليل .\r\nسى و چهارم كتاب « عيون الاحكام » در مختصرى از احكام طهارت و نماز بدون دليل به عربى .\r\nسى و پنجم كتاب « كاشف الاستار » در شرح تلخيص خودش كه گذشت .\r\nسى و ششم كتاب « لطائف الفوائد » در فوائد متفرقه‌اى كه از حاجى سيد كاظم رشتى استاد خود شنيده .\r\nسى و هفتم كتاب « لوامع الفصول » در شرح كتاب « مبادى الاصول » علامه كه تمام نشده\r\nسى و هشتم كتاب « مجالس المواعظ و النصائح » .\r\nسى و نهم « مسائل مبسوطهء » معلقه بر كتاب صوم از « منهاج » فارسى در نماز تأليف استادش سيد حجة الاسلام .\r\nچهلم كتاب « المشارع » كه مبادى لغويه و احكاميه و أوامر و نواهى و غيره از آن ظاهر شده .\r\nچهل و يكم « المطلق و المقيد » .\r\n\r\n","description":"","footnote":"","page_name":" 628 ","page_number":24},
  {"content":"\r\n\r\nچهل و دويم « معيار الفكر و الخيال » .\r\nچهل و سيم « المقاصد العلية » در تنقيح جمله‌اى از ادلهء شرعيه .\r\nچهل و چهارم « ملخص تفسير آية الكرسى » تأليف استادش حاج سيد كاظم .\r\nچهل و پنجم « مناسك الحج » .\r\nچهل و ششم « المناقب الحسينية » به فارسى در احوال حضرت سيد الشهداء ( ع ) .\r\nچهل و هفتم « نتايج الافكار » در اصول بطور جدول‌كشى ، كه يك نسخه از آن در كتابخانه آقاى حاج سيد محمد على روضاتى موجود است .\r\nچهل و هشتم « نهاية الآمال » در كيفيت رجوع بعلم رجال ، انجام تأليف آن 12 - ذىالقعده سنه 1279 كه نسخه اصل آن در كتابخانه مرحوم الفت بود و اينك در دانشگاه اصفهان موجود است .\r\nچهل و نهم « رساله‌ئى در لغز روز پنجشنبه از ماه ربيع الاول ( 1251 ) » . يعنى لغزى گفته كه از حل آن عبارت ( يوم الخميس من شهر ربيع الاول 1251 ) استخراج مىشود ، و همچنين لغزى بنام قريه كرون يا كدون دارد ، و كرون بر وزن برزن نام ناحيه‌ئى است از اصفهان كه دو سمت دارد و در وسط كوه و كوهچه‌ها ، چنان كه در « تاريخ اصفهان 180 قسمت بالاى صفحه » نوشته ، يا اينكه كرون براء يا دال هر دو مهمله از ديهات طوس باشد ، و صاحب عنوان لغزى گفته كه از آن اين كلمه بيرون مىآيد .\r\nدر « الكرام » بعد از ذكر اين كتب فرمايد كه : يكى از ورثهء او بعد از فوتش بسيارى از اين كتب را نزد ميرزاى شيرازى آورد و مدتى در كتابخانه وى بود ، و بعد از وفات ميرزا بعضى از آنها در كتابخانه حسينيه شوشتريه درآمد و تاكنون در آنجا مىباشد انتهى .\r\nو بعضى ديگر از نسخ تأليفات او نزد ميرزا محمد باقر زنجانى ( 1235 ) بوده كه خود در وقت رفتن از اصفهان بوى داده و قسمتى از آن اينك در كتابخانه آقاى حاج سيد محمد على روضاتى است ، چنان كه در ذكر بعضى از تأليفات او نوشتيم .\r\nو در « المآثر و الآثار » - چنان كه در صدر عنوان اشاره بدان نموديم - در ( ص 183 ستون - 1 ) وى را در عنوانى مخصوص ذكر كرده ، و در آن فرمايد : آخوند ملا محمد تقى هروى از اجلهء مشايخ مجاورين كربلاء است و در علم و فضل مقامى عالى دارد انتهى .\r\nو از اين عبارت چنين برآيد كه او در حين تأليف « المآثر » كه سال 1306 باشد زنده بوده ، ليكن چنان كه ما اينك مىنويسيم وى در سال 1299 وفات كرده بوده و مؤلف المآثر\r\n\r\n","description":"","footnote":"","page_name":" 629 ","page_number":25},
  {"content":"\r\n\r\nبر آن مطلع نشده .\r\nو از كلمات اوايل ترجمه معلوم شد كه اساتيد درس وى 7 نفر بوده‌اند ، و شيخ محمد حسن بارفروشى در نزد او درس خوانده ، و ميرزا محمد همدانى ( 1303 ) از او اجازت روايت داشته ، و هم شيخ محمد باقر اصطهباناتى از وى اجازت روايت داشته و در « الذريعة 10 :\r\n188 ش 450 » مرحوم آقاى شريعت را شاگرد او در اصفهان نوشته ؛ كه بجمله شاگردان يا مجازين روايت او چهار نفر بشوند .\r\nو بالاخره وى در سنه 1299 هزار و دويست و نود و نه در كربلا وفات كرد ، چنان كه خواهرزاده‌اش شيخ على معلم اصفهانى نزيل سامره بمؤلف « الكرام » گفته و در مقبرهء صاحب « ضوابط » دفن شد ، انتهى .\r\nو همچنين در « شهداء الفضيله : 352 در پاورقى » و « الذريعة : 1 ش 2223 » وفاتش در اين سال ذكر شده .\r\nمطالبى كه در اين ترجمه راجع بمرحوم ملا محمد تقى نوشته شد ، چنان كه در صدر عنوان ذكر نموديم مأخوذ از « الكرام البررة » و برخى از مواضع ديگر است ، ليكن بايد متذكر بود كه طرفه چيزى است كه بعضى از بزرگانى كه در علم و عمل مقامى سامى دارند متهم بفساد عقيده شده تا كارشان منجر بقتل يا اخراج بلد گرديده ، اينك ببين در كتاب « فتنه باب » دربارهء ملا محمد تقى چه نوشته و عاقبت كار شاگردش شيخ محمد باقر اصطهباناتى در سال 1326 بكجا انجاميده .\r\nملا محمد تقى برادرى داشته بنام ميرزا عبد الرحيم كه وى از اهل علم و فضل بوده و با اعتضاد السلطنه تدارس داشته ، يعنى او نزد اعتضاد السلطنة اكر 7 منلائوس 8 و اكر متحركهء اوطوكيوس 9 و ساير متوسطات را مىخوانده ، و شاهزاده نزد او حكمت فلاسفه و كتب ملا صدرى را ( كه او اين‌ها را نيك مىدانسته ) مىخوانده ، و در گرفتارى بابيه متهم بموافقت با اين فرقه و دستگير شده ، و بشفاعت اعتضاد السلطنه رهائى يافته و مجاز برفتن عتبات گرديد چنان كه در « فتنهء باب : 46 » نوشته .\r\nو اكر بضم الف و فتح كاف يكى از أوزان جموع كره بضم كاف است ، و منلائوس و اوطوكيوس نام دو نفر از معاريف رياضيين يونان است .\r\nو ظاهرا صاحب ترجمه را فرزندى بنام محمد اسماعيل بوده زيراكه در « فهرست كتابخانه\r\n\r\n","description":"","footnote":"","page_name":" 630 ","page_number":26},
  {"content":"\r\n\r\nمباركه رضويه 6 : 77 ش 313 » كتابى را معرفى كرده بنام « كنز الاصول » و دربارهء آن نوشته كه : آن عربى و در اصول فقه در دو جلد است ، تأليف محمد اسماعيل بن محمد - تقى هروى از فضلاء نيمه دوم سده 13 هجرى قمرى كه در كربلا مقيم و شاگرد صاحب ضوابط و ملا عبد الكريم ايروانى بوده ، و ختم تأليف جلد اول شب 2 شنبه 19 ج 2 - 1256 در كربلا ، و ختم تأليف جلد دوم و تحرير آن صفر 1254 در نجف بوده انتهى .\r\nو ما چنين فهميديم كه وى فرزند صاحب عنوان بوده « 1 » و پيش و پس بودن تاريخ ختم تأليف ج 1 و 2 چندان شگفتى ندارد .\r\n\r\n* ( 245 - تولد شيخ قادربخش ، اسدى ديرى ) *\r\nوى فرزند غلام محمد است كه نژاد از بنى اسد داشته ، و در دير سكونت مىنموده .\r\nشيخ قادربخش از فضلا و عرفاء اهل سنت است كه در اين سال در اواخر ماه رمضان - المبارك مطابق ( . . . ) جدى ماه برجى متولد شده و كتب چندى تأليف نموده :\r\nاول « حاشيه بر حاشيه شيخ عبد الحكيم سيالكوتى بر مطول » . دويم « رساله‌ئى در آيهء وضوء » . سيم « شرح رسالهء عضديه » معروف بآداب البحث تأليف قاضى عضد ايجى در فن مطالعه .\r\nو آخر در سنه هزار و دويست و هفتاد و نه بعد از وقوف به عرفات در منى وفات كرده ، و فرزندش بهاء الحق در ( 1256 ) بيايد .\r\n\r\n\r\n","description":"","footnote":"\r\n( 1 ) با در نظر گرفتن دو تاريخ تأليف مذكور و تواريخ صاحب ترجمه ، اين گمان بسيار بعيد است . م .\r\n","page_name":" 631 ","page_number":27},
  {"content":"\r\n\r\nسنه 1182 شمسى\r\n27 ذىالقعده اول حمل ماه برجى\r\n\r\n* ( 246 - تولد شيخ احمد ، قفطان نجفى ) *\r\nوى شيخ ابو سهل بن شيخ حسن قفطان است ( كه در ج 1 ص 96 سال 1199 عنوان 47 ) گذشت .\r\nشيخ احمد از شعرا و ادباء عصر خود بوده و همانا در اين سال در نجف متولد شده و هم آنجا تحصيل علوم نموده تا در فنون ادبيت و حسن خط از معاريف آن سرزمين گرديد ، چنان‌كه طايفه قفطان همه به خوش‌نويسى معروف بوده‌اند ، و شيخ احمد بواسطهء فقدان حاسهء سمع به اصم معروف شده چندان‌كه از سخن گفتن چيزى نمىفهميد و باشارت و كتابت مطالب را بوى القاء مىكردند ، و او همواره بكتابت معاش خود را مىگذرانيد و اشعار و منشآت متفرقه از او در خيلى مجاميع نوشته كه اگر جمع كنند ديوانى بزرگ خواهد شد ، از آن جمله در سنه 1276 كه يكى از لشگريان روم مىخواسته با كفش بحرم مطهر علوى ( ع ) برود ، و چون بايوان برابر ضريح مقدس رسيده بر وى درافتاده و شبه جنونى بوى دست داد و پس از دو روز وفات كرد چنان كه در « دارالسلام » مرحوم\r\n\r\n","description":"","footnote":"","page_name":" 632 ","page_number":28},
  {"content":"\r\n\r\nحاجى نورى ( نور اللّه تعالى روحه الشريف ) نوشته ؛ شيخ احمد اين چند شعر را گفت :\r\n و كرامات على حيدره * ظاهرات عند أهل التبصرة\r\nكم و كم مرت على أسلافنا * و لنا اخرى بدت مبتكره\r\nناصبى رام أن يدخل فى * نعله للروضة المطهرة\r\nصاحب الروضة ارخ ( اسد * قبل أن يدخلها قد سطره )\r\nو عليكم صلوات اللّه ما * ذكرت ايامكم يا خيره\r\nعبدكم اصبح يرجو فضلكم * يوم يأتى بالذنوب الموقره\r\nفاشفعوا فى وزره يا سادتى * أنتم عند الإله الوزره \r\nو عبارت ( اسد ، قبل ان يدخلها قد سطره ) ماده تاريخ آن است كه 1276 مىشود .\r\nشيخ احمد پس از مدت هفتاد و شش سال قمرى عمر ، در سنه هزار و دويست و نود و سه در نجف وفات كرد و هم آنجا نزد باب طوسى صحن مقدس نزد پدر و برادرش ( يا وادى - السلام ) دفن شد ، و چهار پسر بنام شيخ سهل كه بنام او كنيت داشت و شيخ حسون و شيخ مهدى و شيخ عبود برجا نهاد ، كه همه در نظم و نثر از فضلا بوده‌اند .\r\n\r\n* ( 247 - وفات احمد طاهر افندى ) *\r\nاحمد طاهر معروف بحنيف‌زاده است ، و كتابى دارد بنام « آثار نو » در ذيل بر « كشف - الظنون » شامل نزديك به پنج هزار اسم ، و در اين سال وفات كرده ؛ چنان‌كه در « مجله يادگار ، ش 10 ص 74 و 75 » نوشته .\r\n\r\n* ( 248 - وفات حسينى ، شاعر يزدى ) *\r\nوى از شعراء معروف عصر خود بوده ، و به‌طورىكه در « آينه دانشوران قم : 113 » نوشته ديوانى در اشعار دارد ، و آنجا نقل كرده كه وقتى شاعرى از خراسان به يزد آمد و حسينى او را هجو كرد و حاكم او را تأديب نمود و ازاين‌رو وى رنجيده بكاشان\r\n\r\n","description":"","footnote":"","page_name":" 633 ","page_number":29},
  {"content":"\r\n\r\nو سپس بطهران رفت و از آنجا باز بيزد آمد و با خان طرح دوستى افكند و بعد از چندى بواسطهء پريشان گوئيش باشارهء خان در مجلس شراب بكشيدن پيمانه زهرآلود پيمانه عمرش لبريز و بفاصلهء چند روز در اين سال وفات كرد ، و باندك زمانى خان ستمكار بمكافات كردار گرفتار و به اشاره نادر شاه از حليه بصر عارى آمد ، و اين دو شعر از او است :\r\n من روز خود از گنه سيه چون نكنم * حال دل‌خسته را تبه چون نكنم\r\nهمچون تو خطابخش كريمى دارم * انصاف بده بگو گنه چون نكنم \r\nانتهى و ظاهرا مراد از نادر شاه ، نادر ميرزا نوادهء نادر شاه معروف باشد كه در آن اوقات بر خراسان استيلاء داشته ، و مقصود از خان ، محمد تقى خان يزدى است كه در آن ازمنه رئيسى مهم و معروف در يزد بوده .\r\nو حسينى تخلص چند نفر ديگر از شعراء غير از او است :\r\n1 - حسينى مشهدى كه در قرن 11 بوده و در « مطلع الشمس 2 : 429 » نوشته .\r\n2 - حسينى گورگانى كه او سلطان حسين ميرزاى بايقراى تيمورى است .\r\n3 - حسينى مشهدى ديگر كه در ( 1224 ) بيايد .\r\n4 - حسينى شيرازى كه در ( 1249 ) بيايد .\r\nو در « آينهء دانشوران » چنان‌كه ديدى نام اين حسينى صاحب عنوان را اصلا ننوشته و در « تاريخ يزد : 288 » يك نفر شاعر حسينى تخلص كه نامش حسين بوده آورده ، ليكن عصرش را معلوم نكرده كه ما بدانيم وى صاحب اين عنوان است يا ديگرى .\r\n\r\n* ( 249 - وفات امير حيدر شاعر بلگرامى ) *\r\nوى فرزند نور حسين بن مير غلامعلى آزاد است كه در ( ج 1 ص 113 سال 1200 عنوان 12 ) گذشت ، و خود از شعراء عصر خويش در هند بوده كه در نوزدهم ماه جمادى الاولى سنه هزار و صد و شصت و پنج - چنان‌كه در « الذريعة 9 : 100 ش 606 » فرموده - مطابق ( . . . ) حمل ماه برجى سال 1131 شمسى متولد شده ، و در نزد جد خود آزاد مذكور درس خوانده ، و چندين كتاب تأليف كرده : اول « ديوان اشعار » . دويم كتاب « منتخب الصرف »\r\n\r\n","description":"","footnote":"","page_name":" 634 ","page_number":30},
  {"content":"\r\n\r\nسيم كتاب « منتخب النحو » . و آخر در اين سال وفات كرده .\r\n\r\n* ( 250 - وفات معطر عليشاه ، عارف گواشيرى ) *\r\nچون كه در بعضى از كتب مربوطه اين مرد را از احفاد و أعقاب شيخ محمود شبسترى ( قدس اللّه تعالى سره السرى ) نوشته‌اند ، ما را لازم آمد كه شطرى از احوال شيخ مرقوم را در فاتحه اين عنوان نوشته ، و سپس بأحوال خود صاحب عنوان بپردازيم .\r\nپس چنين گوئيم كه شبستر - بر وزن غضنفر قريه‌اى است از توابع تبريز كه در هشت فرسنگى آن شهر به طرف مغرب افتاده .\r\nو مرحوم شيخ نجم الدّين محمود بن امين الدّين عبد الكريم بن يحيى شبسترى ( نور اللّه تعالى روحه الشريف ) از معاريف ارباب ذوق و عرفان و مشاهير اصحاب توحيد و ايقان و فضل و كمال و وجد و حال بوده ، و كتاب بسيار جليل عزيز « گلشن راز » در توحيد و سير و سلوك از افكار آن بزرگوار باصغر حجمى كه دارد مطرح انظار حكماء الهى و عرفا و صوفيه واقع شده و نظيرى براى آن كمتر توان پيدا كرد ، و شروح عديدهء چندى بر آن نوشته شده ، آغاز تأليف آن سنه 717 ، و همچنين كتب محققانه ديگرى نيز دارد .\r\nشيخ محمود - بنا بر آنچه آقاى دكتر فريدونى در « مجله اخبار هفته . ش 125 صادره در ( 2 ج 2 - 1368 - 12 / 1 / 28 ) ص 16 نوشته - در سنه 648 متولد شده ، انتهى .\r\nو در بسيارى از كتب وفات او را در سنه 720 نوشته‌اند . قبرش در قريه شبستر تبريز معروف و بر آن بقعه‌ئى است .\r\nدر « الذريعة 9 : 1010 س 15 » فرموده آن در باغى معروف ببستان گلشن در پهلوى مرادش بهاء الدّين يعقوب واقع شده ، انتهى .\r\nو براى او اولاد و اعقاب چندى در برخى از كتب ذكر كرده‌اند كه در بعضى از شهرهاى ايران سكونت دارند ، از آن جمله يكى شيخ عبد اللّه شبسترى كه در « الذريعة 9 : 696 ش 4845 » فرمايد : وى از احفاد ناظم « گلشن راز » و در چندين كتاب ذكر شده ، و اشعارى در مدح سلطان سليم عثمانى و مثنويى بنام « شمع و پروانه » دارد ، انتهى .\r\n\r\n","description":"","footnote":"","page_name":" 635 ","page_number":31},
  {"content":"\r\n\r\nو ديگر طايفه‌ئى در كرمان كه آنها را خواجگان مىگويند .\r\nچنان‌كه طايفه‌ئى هم در نور مازندران بنام خواجگان معروف و آنها خود را از اعقاب جناب خواجه ابو الصلت هروى مىدانند ، و از جمله ايشان ميرزا آقا خان نورى صدر اعظم وزير ناصر الدّين شاه است ، چنان‌كه در « مطلع الشمس 2 : 386 » فرموده .\r\nو هرچند كه سخن بدرازا كشد ، ما را لازم است كه در اينجا بنقل چند فرد شعرى از « گلشن راز » اين كتاب را زيب و زينت دهيم ، پس چنين گوئيم :\r\nدر توحيد و نبوت\r\n بنام آنكه جان را فكرت آموخت * چراغ دل بنور جان برافروخت\r\nز فضلش هر دو عالم گشت روشن * ز فيضش خاك آدم گشت گلشن\r\nتوانائى كه در يك طرفة العين * ز كاف و نون پديد آورد كونين\r\nچو قاف قدرتش دم بر قلم زد * هزاران نقش بر لوح عدم زد\r\nاز آن دم گشت پيدا هر دو عالم * و ز آن دم شد هويدا جان آدم\r\nدر آدم شد پديد اين عقل و تمييز * كه تا دانست از آن اصل همه چيز\r\nچو خود را ديد يك شخص معين * تصور كرد تا خود چيستم من\r\nز جز وى سوى كلى يك سفر كرد * و ز آنجا باز بر عالم گذر كرد\r\nجهان را ديد امر اعتبارى * چو واحد گشته در أعداد سارى\r\nجهان خلق و امر از يك‌نفس شد * كه هم آن دم كه آمد بازپس شد\r\nولى اين جايگه آمد شدن نيست * شدن چون بنگرى جز آمدن نيست\r\nبأصل خويش راجع گشت اشيا * همه يك چيز شد پنهان و پيدا\r\nتعالى اللّه قديمى كو به يكدم * كند آغاز و انجام دوعالم\r\nجهان خلق و امر اينجا يكى شد * يكى بسيار و بسيار اندكى شد\r\nهمه از وهم تست اين صورت غير * كه نقطه دايره است از سرعت سير\r\nيكى خط است از اول تا به آخر * بر او خلق جهان گشته مسافر\r\nدر اين ره انبيا چون ساربانند * دليل و رهنماى كاروانند \r\n\r\n","description":"","footnote":"","page_name":" 636 ","page_number":32},
  {"content":"\r\n\r\n و ز ايشان سيد ما گشته سالار * هم او اول هم او آخر در اين كار\r\nاحد در ميم احمد گشت ظاهر * در اين دور آمد اول عين آخر\r\nز احمد تا أحد يك ميم فرق است * جهانى اندر اين يك ميم غرق است\r\nبر او ختم آمده پايان اين راه * به دو منزل شده أدعو الى اللّه\r\nمقام دلگشايش جمع جمع است * جمال جانفزايش شمع جمع است\r\nشده او پيش و جانها جمله در پى * گرفته دست جانها دامن وى\r\nدر اين ره اوليا باز از پس و پيش * نشانى داده انداز منزل خويش\r\nبه حد خويش چون گشتند واقف * سخن گفتند در معروف و عارف\r\nيكى از بحر وحدت گفت انا الحق * يكى از قرب و بعد سير زورق\r\nيكى را علم ظاهر بود حاصل * نشانى داد از خشكى ساحل\r\nيكى گوهر برآورد و هدف شد * يكى بگذاشت آن نزدش صدف شد\r\nيكى در جزو و كل گفت اين سخن باز * يكى كرد از قديم و محدث آغاز\r\nيكى از زلف و خال و خط بيان كرد * شراب و شمع و شاهد را عيان كرد\r\nيكى از هستى خود گفت و پندار * يكى مستغرق بت گشت و زنار\r\nسخن‌ها چون بوفق منزل افتاد * در أفهام خلايق مشكل افتاد\r\nكسى را كاندر اين معنى است حيران * ضرورت مىشود دانستن آن \r\nبه‌هرحال ، يكى از اعقاب مرحوم شيخ محمود ( قدس اللّه روحه ) در مائه دوازدهم در كرمان خواجه محمد شفيع بوده ، و ما دو فرزند از او در اين كتاب مىآوريم :\r\nيكى انيس على كه در ( 1247 ) بيايد .\r\nو ديگر مرحوم معطر عليشاه صاحب اين عنوان كه نامش آقا محمد مهدى بوده ، و وى بشغل و عمل ديوانى اشتغال داشته چنان‌كه آباء و اجداد او نيز از اعيان آن ولايت و همواره اهل علم و قلم بوده‌اند ، و آقا محمد مهدى ناگهان حالتش تغيير يافته و توفيق رفيق او گرديد و از نوكرى ديوان استعفا داد و بروش نياكان طالب علم شده و بمدرسه درآمد و در خدمت چند تن از علما تحصيل كرد و مخصوصا در حكمت و خواندن كتاب « فصوص » شاگردى مظفر عليشاه را نمود ، و چون مشتاق‌علىشاه بكرمان آمد و جمعى ربوده او شدند ،\r\n\r\n","description":"","footnote":"","page_name":" 637 ","page_number":33},
  {"content":"\r\n\r\nيكى او بود ، و سپس دست ارادت بدامان مرحوم نور عليشاه زد و از رونقعلى شاه تربيت و تلقين يافته بكمال رسيد و از نور عليشاه باجازهء ارشاد طالبين و لقب معطر على سرافراز گرديد . و چون فتحعلى شاه ، مظفر عليشاه را بطهران خواست او همراه بود و چندى در آنجا توقف كرده پس بهمدان رفت و دير زمانى هم در آنجا زيست ، و در بلوك جيحون‌آباد همدان ، مرحوم حاج محمد خان قراگوزلو كه در ( 1240 ) بيايد دست ارادت به دو داده و بمدارج بلند رسيد ، و مختصر ، بار ديگر فرمان فتحعلى شاه بآمدن او بطهران صادر گرديد و بنا بسعايت اهل فساد بأمر سلطان او را به چوب بستند ، و فرج اللّه خان نسقچىباشى چندان چوب و تبرزين به آن سرحلقهء اهل يقين زد كه پس از شش هفت روز در اين سال بجنان جاويدان خراميد و در امامزاده سيد ناصر الدّين معروف به سيد نصر الدّين در طهران دفن شد .\r\nمعطر عليشاه ، شعر هم مىگفته و نوشته‌اند كه جذبهء او بر سلوك غالب بود .\r\nو اين رباعى را از وى نقل كرده‌اند :\r\n زنهار دلا بدهر مايل نشوى * و ز حق نشوى نفور و باطل نشوى\r\nدر عالم بىوفا كه خواب است و خيال * يك‌لحظه ز ذكر دوست غافل نشوى \r\nو از كلمات سابقه چنين برآمد كه او از پرتو تربيت و تدريس چند نفر بدرجات كمال رسيده :\r\nاول : مرحوم نور عليشاه كه در ( ج 2 سال 1212 ص 443 عنوان 188 ) گذشت .\r\nدويم : مظفر عليشاه كه نيز در همان جلد ( سال 1215 ص 556 عنوان 223 ) گذشت .\r\nسيم : رونقعلى شاه كه در ( 1230 ) بيايد .\r\n\r\n* ( 251 - تولد آشفته ، شاعر دزفولى ) *\r\nوى مرحوم سيد محمد باقر بن سيد مهدى بن سيد محمد على كاشانى و خود از بزرگان شعراء مائه سيزدهم و چهاردهم است كه در اين سال متولد شده و در جوانى تحصيل علوم ادبى و شرعى\r\n\r\n","description":"","footnote":"","page_name":" 638 ","page_number":34},
  {"content":"\r\n\r\nنموده ، و بعد از آن با لباس درويشى بسياحت پرداخت و غرب و شرق ايران را طى كرد و سپس بمازندران رفت و آنجا اسير تركمان شد و چند ماه در دست آنها گرفتار بود ، و بعد از آن فرار كرده و باز بمازندران و از آنجا بمشهد مقدس رفت و دو سال در بقعهء خواجه - ربيع برياضات اشتغال ورزيد ، و چندى هم در كرمانشاه بود و آخر در طهران آمده سكونت نمود و از جانب ناصر الدّين شاه بلقب فصيح السلطنه و وظيفه مستمرى مفتخر گرديد ، و چندى از اشعار خود را كه در مدايح ائمه عليهم السلام است به « ضياء المنير » ناميده و بچاپ رسانيد ، و آخر پس از مدت صد و چهارده سال عمر در سال هزار و سيصد و سى و يك در راه نجف - چنان‌كه در « معاريف » فرموده - وفات كرد ، و فرزندى بنام سيد محمد نقيب از خود باز نهاد . و همانا آشفته تخلص چندين نفر ديگر غير از او است :\r\nاول آشفته اصفهانى كه در ( 1302 ) بيايد .\r\nدويم آشفته ايروانى كه اسمش كلب حسين بيك بوده و در آغاز جوانى بطهران آمده و جمالى بكمال داشته و در نزد شاهزاده ظل السلطان فرزند فتحعلى شاه ( كه در ج 2 - سال 1210 ص 369 عنوان 150 گذشت ) عزتى تمام يافته ، و اين اشعار از او است :\r\n گفتى مگر بخواب ببينى وصال من * آرى اگر بخواب توان ديد خواب را\r\nكس نكشته است نهالى كه برآرد ثمرى * گلشن عشق عجب آب‌وهوائى دارد\r\nفرستادم بكويش قاصد ، و بىطالعى بنگر * كه خود با يار خود بيگانه‌ئى را آشنا كردم\r\nدستى بدامن تو و دستى بر آسمان * دست ديگر كجا است كه خاكى بسر كنم \r\nسيم ، آشفته شيرازى كه در ( 1288 ) بيايد .\r\n* * * منت خداى را كه اكنون كه روز پنجشنبه 4 صفر سنه 1348 و ده سال تمام قمرى از تأليف اين كتاب شريف مىگذرد ، حيات مستعار باقى بود و نگارش اين كتاب بدينجا پيوست .\r\nاى خداى بخشندهء بىنياز ، و اى تواناى داناى بنده‌نواز ، چگونه‌ات سپاس آرم و بچه زبانت نيايش گذارم كه بندهء ناچيز نادان را توانائى دادى ، و دانائى فرستادى تا شرح حال علماء أعلام و حكماء اسلام و عرفاء والاشان و شعراء بلندمكان و سادات بزرگوار و امامزادگان روزگار و ساير رجال دانش و درايت و مردمان با كمال و كفايت را به ترتيبى كه در نظر بود تا اين سال بسى بهتر و زيبنده‌تر از آنچه تصور مىنمودم در اين اوراق\r\n\r\n","description":"","footnote":"","page_name":" 639 ","page_number":35},
  {"content":"\r\n\r\nپريشان گرد آوردم و در اين اجزاء پراكنده فراهم كردم . ولى خود دانى كه تا چه اندازه به جهت نبودن اسباب كار و كتابهاى لازم ، خون جگرها خوردم و تحمل تملقات از اشخاصى نمودم كه اگر براى اين كار نبود و هرچه ديگر هر قدر هم بالاتر و والاتر مىنمود زير بار آن نمىرفتم و سر از آن باز مىزدم .\r\nليكن اى بسا افسوس كه در اين ده سال تا همين‌جا بيشتر نرسيده و كارم بسى باهمال و تعويق كشيده ، و آه و صد واى اگر ازاين‌پس نيز به اين‌طور كار كنم كه با عدم اعتماد بعمر و توفيق اين كار كى تمام خواهد شد .\r\nپس اينك از در درماندگى و بيچارگى با هزاران سوز و گداز به زبان افتادگى و نياز درخواست نموده مىگويم كه بار خدايا ! به حق اسماء عظام و صفات خاصه و مظاهر عاليه و كلمات تامه و آيات كبرى و مراياى تمام‌نما و اولياء درگاه و مقربان بارگاه خود و بزرگانى كه در مد نظر و گنجايش خاطر هستند و شرح حال ايشان در اين اوراق پريشان نوشته شده و خواهد شد ، هرگاه مىدانى كه غرض از تأليف اين كتاب هيچ نباشد جز نشر مزاياى بزرگان ارباب علم و عمل و ترغيب جامعه انسان بكسب دانش و درايت ، پس از نخست نظرى از انظار خاصه به‌سويم نماى ، و اندكى از رحمت واسعه بلكه مكتوبه همراهم فرماى تا بدان ، از معاصى معوقه اين كار بر كنار گردم ، و بصدق و اخلاصى هرچه تمام‌تر بدان مشغول شوم ، و سپس لوازم آن را از اسباب كتابت و كتاب با هرگونه لوازم از جانب خود برايم فراهم فرماى ، تا به اين اندازه محتاج اين همه تملقات تن‌فرساى نباشم ، و چهرهء روح خود را به ناخن اين همه تحملات ناگوار نخراشم ، و در هر نگارش خامه را به راه راستى و درستى بدار و فكر و زبان را از عصبيت و ناراستى بر كنار آر ، و اين تأليف را وسيلهء آمرزش روز رستاخيز و باعث رستگارى و آسودگيم فرماى ، به حق الحق و أهله ، آمين « 1 » .\r\n\r\n\r\n","description":"","footnote":"\r\n( 1 ) اين نيايش و شكواى مؤلف متعلق بچهل و چهار سال قبل از اين تاريخ است كه بطبع كتاب اشتغال داريم ، و البتّه دعاى مؤلف مقرون اجابت گشته و روز به روز وسائل پيشرفت برايش فراهم‌تر آمده است . م .\r\n","page_name":" 640 ","page_number":36},
  {"content":"\r\n\r\nسنه 1218 قمرى مطابق سنه 1182 شمسى\r\nشنبه غره محرم الحرام ( . . . ) ثور ماه برجى\r\n\r\n* ( 252 - وفات ميرزا محمد باقر رضوى همدانى ) *\r\nوى فرزند سيد ابراهيم 32 بن سيد محمد باقر 31 بن سيد محمد ابراهيم 30 بن سيد محمد باقر 29 بن سيد محمد على 28 بن سيد شمس الدّين محمد مهدى 27 بن غياث الدّين آقا سيد محسن 26 بن سيد رضى الدّين محمد 25 بن مجد الدّين سيد على 24 بن سيد رضى الدّين محمد 23 بن سيد حسين 22 بن سيد فادشاه 21 بن سيد ابو القاسم 20 بن سيد اميره 19 بن سيد ابو الفضل 18 بن سيد بندار 17 بن سيد عيسى 16 بن سيد محمد 15 بن ابو - عبد اللّه احمد 14 بن ابو الحسن موسى 13 بن ابو عبد اللّه احمد النقيب 12 بن ابو على محمد الاعرج 11 بن ابو المكارم احمد 10 بن ابو جعفر موسى المبرقع 9 بن الامام محمد التقى الجواد ( عليه السلام ) است .\r\nحضرت امام محمد تقى جواد عليه السلام در ( ج 1 ، مقدمه ، فصل 2 ص 28 ) گذشت .\r\nفرزندش جناب موسى المبرقع ( بكسر قاف ) عليه السلام از امامزادگان بزرگوار و بسى با جلالت و وقار بوده ، و چون از جهت نورى كه در صورت مبارك او بوده هماره برقعى بر روى خود مىانداخته بدين كلمه معروف شده ، وفاتش شب 4 شنبه 8 ع 2 سنه -\r\n\r\n","description":"","footnote":"","page_name":" 641 ","page_number":37},
  {"content":"\r\n\r\n296 ، قبرش در قم در محله ميدان كهنه در بقعه‌ئى مخصوص معروف است ، و از وى اولاد و احفاد و ذرارى و اعقاب كثيره بهم رسيده كه بسيارى از ايشان هم از علماء عصر و أعيان زمان خود بوده‌اند ، چندان كه مرحوم حاجى نورى ( نور اللّه تعالى روحه الشريف ) كتابى در احوال آنان تأليف كرده بنام « البدر المشعشع » در ذريت موسى المبرقع عليه السلام .\r\nنواده‌اش محمد الاعرج 11 سيدى فاضل و عاقل و پرهيزكار بوده .\r\nوفاتش روز يك شنبه 3 ع 1 سنه 315 ، قبرش در قم در بقعه عمش محمد بن موسى در نزديكى بقعهء جدش موسى المبرقع ( ع ) .\r\nدر « منتخب التواريخ ( باب 10 در خاتمه ، ص 488 ) » فرمايد كه تمام سادات رضوى مشهد مقدس و قم بوى منتهى مىشوند ، انتهى .\r\nفرزندش احمد النقيب 12 در روز 5 شنبه نيمهء صفر سنه 358 وفات كرده و در قم در نزد پدر خود ( يا جدش موسى المبرقع ) دفن شد .\r\nنواده‌اش ابو عبد اللّه احمد 14 در روز شنبه 5 صفر سنه 372 متولد شده .\r\nآقا سيد محسن 26 ، از بزرگان علما و فقها در مشهد مقدس بوده ، و در آن شهر با شهرتى مهم و رياستى مخصوص بسر مىبرده ، تا در سنه 931 وفات كرده .\r\nفرزندش سيد محمد مهدى 27 ، هم از علما و مشايخ اجازه است ، و در قم نزديك صحن جديد در كوچهء محمديه دفن است ، و وى فرزندانى داشته :\r\nيكى مرحوم آقا سيد صدر الدّين قمى كه از اجله علماء در مائه دوازدهم و از مشايخ اجازات بوده و كتب چندى تأليف نموده ، از آن جمله « شرح مفصلى بر وافيهء ملا عبد اللّه تونى » در اصول فقه ، و در ما بين سال ( 1150 تا 1160 ) وفات نموده ؛ چنان‌كه در « روضات - الجنات : 332 » فرموده .\r\nو ديگر سيد ابراهيم 32 كه نيز از فقهاء مائه دوازدهم بوده و « شرحى بر كتاب مفاتيح فيض » نوشته .\r\nفرزندش ميرزا محمد باقر 33 صاحب اين عنوان ، از اعاظم علما و فقهاء عصر خويش بوده و تأليفاتى چند دارد : از آن جمله « شرح اصول كافى » ، و شعر هم مىگفته ، و در هيجدهم ماه صفر المظفر اين سال مطابق ( . . . ) جوزا ماه برجى در همدان وفات كرده و در قم در دار الحفاظ مبارك دفن شده .\r\n\r\n","description":"","footnote":"","page_name":" 642 ","page_number":38},
  {"content":"\r\n\r\n\r\n* ( 253 - تولد مرحوم ملا زين العابدين گلپايگانى - ره ) *\r\nمرحوم ملا زين العابدين ( اعلى اللّه مقامه ) از افاضل علما و فقها و اجلهء اهل توحيد و عرفان بوده و اخلاقى فاضله و ملكاتى ملكوتى داشته ، و همانا وى در اين سال متولد شده و چنان كه در « فوائد الرضويه 1 : 195 » نوشته از گلپايگان هجرت باصفهان نمود و آنجا با شيخ محمد تقى ايوانكيى خصوصيتى تمام بهم رسانيد و هم در نزد او درس خواند ، و بعد از چندى بعتبات رفت و در آن اراضى مقدسه خدمت صاحب « فصول » و شريف العلماء و صاحب « جواهر » و شيخ حسن بن شيخ جعفر نجفى درس خواند ، و بعد از آن بگلپايگان برگشت و بتدريس و ترويج و تأليف پرداخت و چندين كتاب تأليف كرده .\r\nاول كتاب « الانوار القدسية » در فضائل احمديه كه داراى بسى از مطالب عاليه است .\r\nدويم « رساله‌ئى در شرح اسماء قدسيه » . سيم « رساله‌ئى در نماز جمعه » . چهارم « رساله‌ئى در نماز مسافر » . پنجم كتاب « روح الايمان » . ششم « شرح دره بحر العلوم » .\r\nو او روايت مىكند از استادش شيخ محمد تقى ، و از او حاج ميرزا حسين خليلى ، چنان كه در اجازه‌اى كه آقا سيد حسن صدر براى آقا سيد صدر الدّين بن حاج سيد اسماعيل صدر و آقاى الفت مشتركا نوشته ذكر شده .\r\nو در سه‌شنبه يازدهم ماه ربيع الآخر سنه هزار و دويست و هشتاد و نه ، مطابق ( . . . ) جوزا ماه برجى وفات كرده و در گلپايگان دفن شد . و تاريخ تولد و وفات وى بقمرى به‌طورىكه نوشتيم در « الذريعة ج 2 » و نيز در « فوائد الرضويه » در جلد و صفحه‌اى كه ذكر كرديم نوشته ، پس در « المآثر و الآثار » كه سن او را پس از ذكر وفاتش در اين سال ( هشتاد ) نوشته اشتباه و تقريبى است .\r\nو فرزند او مرحوم ميرزا مهدى در ( 1330 ) بيايد .\r\n\r\n","description":"","footnote":"","page_name":" 643 ","page_number":39},
  {"content":"\r\n\r\n\r\n* ( 254 - وفات شيخ صالح عمرى فلانى ) *\r\nوى فرزند محمد بن نوح بن عبد اللّه بن عمر مسوفى ، و خود معروف بفلانى و از علماء اهل سنت و جماعت است كه در سنه 1166 هزار و صد و شصت و شش - چنان كه در « فهرست كتابخانه مباركه رضويه ( ع ) ج 6 ص 670 ش 331 » فرموده - مطابق سال ( 1131 - 1132 ) شمسى متولد شده ، و در نزد چندين نفر درس خوانده ، و هم از چند تن روايت نموده ، و كتابى بنام « قطف الثمر » در سنه 1203 تأليف كرده كه در آن سلسلهء أسناد و مشايخ و استادهاى خود را آورده ، و در فروع مذهب بر طريق مالكى بوده ، و ابو المظفر عبد الملك محمد شريف الدّين بالمى حيدرآبادى كتاب مذكور را بعد از چاپ تصحيح كرده و مقاله‌ئى در خاتمه طبع نوشته ، و بالاخره شيخ صالح در شب پنج‌شنبه پنجم ماه جمادى الاولى اين سال مطابق ( . . . ) اسد ماه برجى ، در مدينه وفات كرده « 1 » .\r\n\r\n* ( 255 - وفات عبد العزيز نجدى وهابى ) *\r\nدر جلد 2 ( سال 1207 عنوان 128 ص 323 ) اشاره كرديم كه محمد بن عبد الوهاب نجدى طريقهء وهابيه را در مذهب اسلام اختراع و آن را در بر نجد عربستان بهمدستى محمد بن سعود رواجى كامل داده .\r\nاينك گوئيم كه محمد بن سعود مرقوم امير آن ولايت بوده و در سنه 1179 وفات نموده ، چنان كه در « تاريخ كربلا : 225 » فرموده ، و پس از وى فرزندش عبد العزيز صاحب عنوان در ترويج آن طريقه سعى كامل نموده ، و چنان‌كه در سال 1216 ( عنوان 240 ) اشاره\r\n\r\n\r\n","description":"","footnote":"\r\n( 1 ) براى اطلاع از مآخذ شرح حال اين شخص رجوع شود به كتابهاى « الاعلام 3 : 281 » و « معجم المؤلفين 5 : 12 » . و فلانى منسوب به « فلان » بضم فاء و تشديد لام ، از قبائل سودان است . م .\r\n","page_name":" 644 ","page_number":40},
  {"content":"\r\n\r\nكرديم در آن سال فرزند خود سعود نامسعود را بعراق عرب فرستاد و آن قتل و غارت‌هاى ننگين و ساير اعمال شرم‌آور را در آن سرزمين بخصوص كربلاى معلى بجا آورد ، و هم بر مكه مكرمه مسلط شد و آن را تصرف نمود ، و پس از آن عبد العزيز در هجدهم ماه رجب الفرد اين سال ، مطابق ( . . . ) ثور ماه برجى وفات كرد ، و در سنه 1227 مكه را از سعود پس گرفتند و او در 8 ج 1 سنه 1229 در درعيه وفات كرد ، و پس از وى فرزندش عبد اللّه بجاى او نشست و در 18 صفر سنه 1234 در اسلامبول در نزد باب همايون بقتل رسيد ، و چنان‌كه در ( 1216 ) در عنوان مرقوم اشاره كرديم اينك مكه معظمه و ساير ولايت حجاز در تحت سلطنت و نفوذ آل سعود مىباشد به شرحى كه نيز در ( 1299 ) بيايد .\r\n\r\n* ( 256 - شهادت مرحوم ميرزا محمد مهدى 32 مشهدى - ره ) *\r\nوى فرزند مرحوم ميرزا هداية اللّه 31 بن طاهر 30 بن ابو الحسن 29 بن هادى 28 ابن محتشم 27 بن شهنشاه 26 بن محمد 25 بن معز الدّين 24 بن عميد الملك 23 بن شاه برهان الدّين خليل اللّه 22 بن سيد نور الدّين شاه نعمت اللّه ولى ماهانى كرمانى 21 بن مير - عبد اللّه 20 بن محمد 19 بن عبد اللّه 18 بن كمال الدّين يحيى 17 بن هاشم 16 بن موسى 15 بن جعفر 14 بن احمد صالح 13 بن محمد بغيش 12 بن جعفر 11 بن حسن بغيض 10 بن محمد حبيب 9 بن جعفر الشاعر 8 بن محمد المكتوم 7 بن ابو محمد اسماعيل الامين الاعرج 6 بن حضرت امام جعفر الصادق 5 عليه السلام است .\r\nحضرت امام جعفر صادق ( ع ) در ( ج 1 در مقدمه در فصل سيم ص 27 ) گذشت .\r\nفرزندش حضرت اسماعيل الامين 6 ( ع ) از روات و اصحاب پدر بزرگوار و بغايت محبوب آن جناب و مادرش فاطمه 4 دختر حسين الاثرم 3 بن الامام حسن المجتبى 2 ( عليه - السلام ) بوده ، و فرقه‌اى از شيعه وى را بعد از پدر بزرگوار ؛ امام و مهدى موعود مىدانند ، و آنها را فرقه اسماعيليه مىخوانند . و بناء بر قول ديگران ، او در سنه 133 وفات كرده و قبرش در بقيع معروف و زيارتگاه است .\r\nفرزندش محمد المكتوم 7 ساعى در شهادت حضرت امام موسى كاظم عليه السلام شده\r\n\r\n","description":"","footnote":"","page_name":" 645 ","page_number":41},
  {"content":"\r\n\r\nو خود در بغداد مدفون است ، و در كتاب « غزالىنامه : 26 » وفات او را در سنه 198 نوشته .\r\nو مرحوم شاه نعمت اللّه ولى 21 ( قدس سره ) از معاريف عرفا و أوليا و صوفيه و مرشدين بوده ، و سلسله‌ئى از سلاسل چهارده‌گانه معروفيه پيرو روش و طريقه او شده كه بسلسلهء نعمةاللهيه مشهوراند ، و آنها گروهى انبوه و جماعتى كثيره در ايران و هند و عربستان و خراسان و ساير ولايات و ايالات روى زمين مىباشند ، و كتابهاى چندى تأليف كرده و ديوانى در اشعار دارد كه در آنها تخلص سيد مىنموده .\r\nتولدش روز 5 شنبه 22 رجب سنه 731 ، وفاتش نيز در 5 شنبه 22 رجب سنه 834 ، پس مدت عمرش 103 سال بوده . قبرش در قصبهء ماهان كرمان معروف و زيارتگاه و بر آن بقعه و بارگاه و صحن و دستگاهى مىباشد .\r\nفرزندش شاه خليل اللّه 22 پس از پدر قطب سلسله و مرجع صوفيه گرديد .\r\nتولدش روز جمعه 11 شعبان سنه 775 و او شعر هم مىگفته . قبرش در نيم فرسنگى شهر بيدر ولايت دكن هندوستان معروف و بر آن بقعه و بارگاهى است ، و سلسلهء ارشاد و هدايت شاه نعمت اللّه از اين فرزند تا برسد بشاه عليرضا دكنى در جلد دويم اين كتاب ( سال 1214 - ص 534 ) گذشت .\r\nو مرحوم ميرزا محمد مهدى 32 صاحب عنوان از معاريف علما و فقهاء خراسان و بقدس و كرامت معروف رجال آن سامان بوده . و همانا وى در سنه هزار و صد و پنجاه و دو ، چنان كه در « مطلع الشمس 2 : 394 » فرموده ؛ مطابق سال ( 1118 - 1119 ) شمسى متولد شده و ، در « شهداء الفضيلة : 276 » در سنه 1153 و در « مجله الكمال ، سال 2 شماره 4 ص 16 » در سنه 1154 نوشته‌اند ، و در نزد چندين نفر از بزرگان درس خوانده و از چند نفر اجازت روايت داشته . از آن جمله مرحوم آخوند خاجوئى ، چنان‌كه در رساله‌ئى كه مرحوم آقا ميرزا محمد باقر چهارسوئى ( ره ) در احوال آباء و اجداد خود تأليف كرده ، ( در ص 21 نسخه خطى ) نوشته ، و آنجا فرموده كه وى در موقعى كه به سفر عتبات مىرفته با اهل‌وعيال خود بخوانسار وارد و در آن شهر با آقا سيد جعفر ثانى و فرزندش حاج ميرزا زين العابدين ملاقات نموده و اجازت وى براى آقا سيد جعفر در همان سفر بوده ، انتهى .\r\nو وى كتب چندى تأليف كرده ، از آن جمله : اول « شرح كتاب الدروس الشرعية »\r\n\r\n","description":"","footnote":"","page_name":" 646 ","page_number":42},
  {"content":"\r\n\r\nدر فقه اماميه تأليف مرحوم شهيد اول ( اعلى اللّه مقامه ) .\r\nدويم كتاب « نبراس الهدايه در شرح كتاب كفايه » تأليف محقق سبزوارى ( ره ) .\r\nو هم چندين نفر در نزد او درس خوانده يا از وى اجازت روايت داشته‌اند ، از آن جمله سه نفر فرزندانش كه اينك ذكر مىشوند و ديگر آقا احمد بهبهانى كه در ( 1235 ) بيايد ، و غير از اين‌ها .\r\nو آن جناب در ماه رمضان المبارك اين سال مطابق ( قوس - جدى ) ماه برجى از ضربت نادر ميرزاى نادرى در مشهد مقدس در بست بالا خيابان برابر مهمان‌خانه زوار بعز شهادت نائل و هم در آن مكان مقدس در حرم مطهر در مسجد پشت‌سر دفن شد ، و فرزندان چندى داشته :\r\nاول حاجى ميرزا هداية اللّه 33 كه در ( 1248 ) بيايد .\r\nدويم حاجى ميرزا عبد الجواد 33 كه در علوم شرعيه و غيره مهارتى تمام داشته .\r\nتولدش سنه 1188 مدت عمرش 58 سال وفاتش سنه 1246 . قبرش پهلوى پدرش در نزديكى توحيدخانه مقدسه . و يكى از احفاد او است حاج ميرزا علينقى 35 بن ميرزا عليرضا 34 بن حاج ميرزا عبد الجواد 33 مرقوم ، و مادر اين حاج ميرزا علينقى دختر حاج ميرزا هاشم پسر عم پدرش و مادر او دختر ميرزا محمد ابراهيم ناظر بوده كه در ( 1250 ) بيايد .\r\nسيم حاجى ميرزا داود 33 كه در ( 1240 ) بيايد .\r\nو اين سه نفر چنان كه گذشت همه در نزد پدر بزرگوار درس خوانده‌اند .\r\nچهارم مرحوم ميرزا ابو القاسم 33 ( رحمه اللّه ) .\r\nو بايد دانست كه نسب مرحوم شاه نعمت اللّه تا حضرت اسماعيل الامين ابن الامام جعفر الصادق عليه السلام در بسيارى از مواضع از آن جمله « طرائق الحقائق » جلد سيم در صفحه اول آن به‌طورىكه ذكر شد نوشته ، ليكن نسب مرحوم شهيد صاحب عنوان تا حضرت شاه نعمت اللّه فقط در « تاريخ سرتيپ » بطور مسطور به نظر رسيد ، و در جايى ديگر غير از آن نيافتم چنان‌كه در « مجمع الفصحا » جلد دويم و « طرائق الحقائق » او را همان حسينى نوشته‌اند و در « مستدرك الوسائل 3 : 429 » : موسوى اصفهانى مجاور نجف اشرفش آورده ، و در « مجله المرشد ، سال سيم جزو ششم » نيز او را فقط اصفهانى نوشته ، و ما مأخذ كلام سرتيپ را از او خواستيم ، فرمودند : من در مشهد آن را بدين‌طور از خانواده و اعقاب شهيد\r\n\r\n","description":"","footnote":"","page_name":" 647 ","page_number":43},
  {"content":"\r\n\r\nگرفته‌ام . و چون بوى گفتم كه در « طرائق الحقائق » چهار تن پسر براى شاه خليل اللّه بن شاه نعمت اللّه بدين اسماء آورده : شاه نور اللّه و مير شمس الدّين و محب الدّين حبيب اللّه و حبيب الدّين محب اللّه ، و هيچ‌يك از آنها عميد الملك كه اين نسب بوى منتهى مىشود نيستند ، فرمود : شايد عميد الملك لقب يكى از آنها باشد . انتهى .\r\nو در مشهد از مرحوم حاجى ملا هاشم مؤلف « منتخب التواريخ » جوياى خانواده و اعقاب شهيد براى فحص در اين مطلب شدم فرمودند كسى كه اهل بصيرت بدين‌گونه امور باشد در آنها سراغ ندارم ، انتهى .\r\nو مرحوم شهيد برادرى داشته بنام حاجى ميرزا عسكرى كه وى از فضلاء بزرگ و در اخلاق و احوال مسلم و صاحب طبع شعر بوده و در أواخر زمان محمد شاه وقتى بطهران رفته ، و اين شعر از او است :\r\n تا بكى شكوه ز بيدادى صياد كنى * باشد آن روز كه از كنج قفس ياد كنى \r\nو فهرست نام كسانى كه شرر تخلص داشته‌اند در ( جلد اول ، سال 1195 ص 47 ) گذشت .\r\nدر « مستدرك الوسائل 3 : 428 » كه احوال شهيد ثانى را بخاتمت آورده شرحى نوشته بخلاصهء اينكه جماعتى قبل از شهيدين ( كه مقصود شهيد اول و دويم باشد ) از علماء شيعه بدرجه شهادت فائز شده و بعد از آنها يا بعد از اول آنها نيز جمعى بدين سعادت نائل گرديده‌اند ، الا اينكه براى هيچ‌يك تشرف بدين لقب در تمام اعصار و امصار فراهم نشده ، مگر بعضى از آنها در بعضى از بلاد و بعضى از أمصار . و ازاين‌رو خواهى دانست كه آن لقبى سماوى و تشريفى آسمانى است مانند نظائر آن از القاب بعضى از اعلام همچون صدوق و مفيد و علم الهدى و محقق اول و ثانى و علامه و غير آنها براى صاحبانشان كه أعلام شريعت بدانها قائم مىباشد ، انتهى .\r\n\r\n","description":"","footnote":"","page_name":" 648 ","page_number":44},
  {"content":"\r\n\r\n\r\n* ( 257 - تولد احمد ، شاعر قاجار ) *\r\nوى احمد على ميرزا فرزند فتحعلى شاه است كه در ( 1250 ) بيايد .\r\nاحمد علىميرزا از شاهزادگان سخن‌سراى اين خانواده است كه در روز جمعه ششم ماه شوال المكرم اين سال - چنان كه در « تاريخ قاجاريه 1 : 320 » نوشته - مطابق ( . . . ) جدى - دلو ماه برجى ، از بطن مريم خانم اسرائيلى مادر محمود ميرزا ( كه در ج 2 ، سال 1214 ص 484 عنوان 197 ) گذشت ، متولد شده و در گفتن اشعار احمد تخلص نموده ، و در سنه 1245 بحكمرانى خراسان برقرار گرديد كه در روز 3 شنبه 3 صفر بدان صوب حركت نمود ، و در 2 شنبه 12 ع 2 بچمن چناران رسيد و در 7 رجب بمشهد مقدس وارد شد ، و در همان سال از آنجا به قصد جنگ با اللّه قلى خان خوارزمى حركت كرده و به آلان دشت رفت و او فرار كرده و شاهزاده بمشهد برگشت ، و در سنه 1247 ، از حكومت آن مملكت معزول شده بطهران رفت .\r\nو آخر در ماه صفر المظفر سنه هزار و دويست و هفتاد ، مطابق ( عقرب - قوس ) ماه برجى در طهران وفات كرد .\r\nو يكى از دختران او شمس الدوله زوجه ناصر الدّين شاه است كه در ( 1247 ) بيايد .\r\nو اين احمد على ميرزا تخلصش چنان كه نوشتيم احمد ، و غير از احمد ميرزاى عضد الدوله فرزند ديگر فتحعلى شاه است كه در سال ( 1234 ) بيايد .\r\nو اينك اين اشعار از اين احمد على ميرزاى صاحب عنوان اينجا نوشته مىشود بنقل از « مجمع الفصحا 1 : 18 » :\r\n زينت جامه كرده‌ام قطرهء خون ديده را * زيب ديگر بود بتن جيب به خون كشيده را\r\nتا بسرم رسيده‌ئى بر لب من رسيده جان * چاره طبيب گو مكن عمر بسر رسيده را\r\nدر دم رفتن اى جوان از ستم تو نقد جان * مىدهم و نمىدهم مهر بجان خريده را\r\nطعنه زنند كودكان ، پير ز پا فتاده را * طعمه كنند كركسان ، شير به خون طپيده را\r\nخط تو تا زده است سر شادم از آنكه در نظر * هست طراوت ديگر سبزه نو رسيده را\r\nاز پى دل چو كودكان در همه سو شوم دوان * تا كه بدست آورم مرغ ز كف پريده را \r\n\r\n","description":"","footnote":"","page_name":" 649 ","page_number":45},
  {"content":"\r\n\r\nو چنان‌كه اين احمد على ميرزا در شعر تخلص احمد داشته ، نيز احمد تخلص معتمد السلطان حاجى احمد خان سرتيپ است كه وى مسقطالرأسش مسقط ، و از طرف دولت ايران ملقب به وكيل الرعايا بوده و مدت‌ها حكومت بندرعباس و غيره را داشته و هم از دولت مذكوره باعطاى قلمدان مرصع و شمشير و گل كمر مرصع مباهى گرديده ، و تأليفاتى دارد : اول كتاب « نبراس » در احوال ادباء عرب . دويم « ديوان اشعار » .\r\nو چند تن فرزند داشته همه داراى كمالات و صاحب مقامات ، از آن جمله محمد عليخان متخلص به عارى كه در سن شباب از علوم بهره ياب و از دولت منصب سرهنگى يافته ، و در « آثار عجم » اين دو بيت را از او آورده :\r\n ما بزارى ز خدا خواسته بيمارى را * تا تو بر دوش نهى بار پرستارى را\r\nناز آغاز نمودى و ربودى دل ما * خوب آموخته‌اى شيوهء عيارى را \r\n\r\n* ( 258 - تولد شهرهء شاعر قاجار ) *\r\nوى شاهزاده عليرضا ميرزا ، فرزند فتحعلى شاه است كه در ( 1250 ) بيايد .\r\nعليرضا ميرزا از شاهزادگان با فضل قاجاريه است كه در شب سه‌شنبه ششم ماه ذى القعدة الحرام اين سال مطابق ( قوس - جدى ) ماه برجى از بطن مريم خانم مادر محمد ميرزا متولد شده ، چنان‌كه در « تاريخ قاجاريه ، ج 1 » و « منتظم ناصرى » نوشته ، و آن منافى است با اينكه در تولد احمد على ميرزا نوشتيم كه ششم شوال جمعه بوده ، و البتّه تعيين روز هفته در يكى از آنها اشتباه است و آن سه‌شنبه 6 ذىالقعده بودن خواهد بود ، زيراكه در « تاريخ قاجاريه » و « منتظم » حركت عباس ميرزا را بجنگ ايشپخدر سردار روسيه در 2 شنبه 27 ذىالحجه اين سال نوشته ، و اين مستلزم آن است كه غره ذىالحجه 4 شنبه باشد ، و آن با يك‌شنبه غره شوال بودن كه ششم آن جمعه باشد مىسازد ، و يكى از شوال يا\r\n\r\n","description":"","footnote":"","page_name":" 650 ","page_number":46},
  {"content":"\r\n\r\nذىالقعده هم ناقص باشد و غره ذىالحجه 4 شنبه بشود ، ولى اگر غره ذىالقعده را پنجشنبه بگيريم كه ششم آن سه‌شنبه باشد ؛ نه با ششم شوال سه‌شنبه بودن مىسازد و نه با بيست و هفتم ذىالحجه دوشنبه بودن .\r\nو به‌هرحال ، عليرضا مذكور « تذكره‌اى در اشعار غزل‌سرايان » نوشته ، چنان‌كه در « مجمع الفصحا 1 : 36 » فرموده ، و خود نيز بتخلص شهره اشعارى سروده از آن جمله اين اشعار اينجا آورده شد :\r\n از چشم نظرباز دلم خون شده آرى * از ديده كشد دل بجهان هر ستمى هست\r\nدارد سر قتل من و اين خط كه برآورد * از پادشه حسن بخونم رقمى هست\r\nپيكى بكوى يار سبك سير بايدم * كاين خامه چون به دو رسد از گريه تر شود\r\nروم با ناتوانى بر سر آن كو به صد حسرت * اگر ديدار نبود جان دهم در پاى ديوارش\r\nدلم در پاى آن زلف پريشان است و مىترسم * كه آخر در پريشانى برسوائى كشد كارش\r\nكند هردم بنوعى آن جفاجو قصد آزارم * بپاداش وفادارى بدين خوارى سزاوارم\r\nبه تو مشغول بدين‌سان كه شب و روز منم * عجبى نيست اگر بىخبر از خويشتنم\r\nبرگشا لب بسخن گر همه خود دشنام است * كآرزو هست شنيدن سخنى زان دهنم \r\nسنه 1183 شمسى\r\n4 شنبه 8 ذىالحجه اول حمل ماه برجى\r\n\r\n* ( 259 - وفات سيف الملك مختار ، شاعر هندى ) *\r\nدر « الذريعة 9 : 1017 ش 6623 » فرمايد :\r\nوى ديوان مختصرى دارد كه در بنگاله موجود است و در اين سال وفات كرده ، انتهى .\r\n\r\n","description":"","footnote":"","page_name":" 651 ","page_number":47},
  {"content":"\r\n\r\nو در شماره‌هاى پيش از عنوان او چندين نفر شاعر مختار تخلص ديگر نيز ذكر كرده از اين قرار :\r\nاول مختار اصفهانى ، كه در قرن دهم بوده و معروف بملا مختار قارى اعمى مىباشد .\r\nدويم مختار رشتى ، كه فرمايد : شعر وى را در « سرو گلشن : 392 » ذكر كرده .\r\nسيم مختار سبزوارى كه نوشته : شعر او را در كتاب مذكور هم در ( ص 392 ) آورده .\r\nچهارم مختار لكهنوى كه فرموده : وى راى ستيل داس از قوم كايتهء هنود بوده ، و مذهب شيعه را اختيار نموده .\r\nپنجم مختار نهاوندى كه گفته : حزين لاهيجى در تذكره‌اش ( ص 112 ) دو نفر شاعر بعنوان ملا مختار نهاوندى آورده ، انتهى .\r\n\r\n* ( 260 - تولد ميرزا محمد شفيع صدر مجتهد تبريزى ) *\r\nوى چنان كه در « ريحانة الادب 1 : 236 » و « الذريعة 11 : ش 1298 » نوشته : فرزند حاج ميرزا محمد رفيع مجتهد ابن ميرزا محمد شفيع بن ميرزا محمد يوسف بن الميرزا محمد على خراسانى است .\r\nميرزا محمد شفيع بن ميرزا محمد يوسف ؛ لقب مستوفى الممالك داشته .\r\nفرزندش حاج ميرزا محمد رفيع كه در ( 1222 ) بيايد ، چنان كه در « اعيان الشيعة 42 :\r\n183 ش 9254 » فرموده ؛ شاگرد مرحوم شيخ يوسف صاحب « حدائق » بوده .\r\nو ميرزا محمد شفيع صاحب عنوان از علماء فرقه شيخيه بلكه رئيس اين طايفه از شيعهء تبارزه بوده ، و همانا خود در اين سال متولد شده و در نزد حاج سيد كاظم رشتى درس خوانده و پس از وفات سيد ادعاء جانشينى او را نمود و « رساله‌ئى در مسائل عمليه » تأليف كرده ، چنان‌كه در « الذريعة 11 ش 298 » فرموده ، و پس از مدت هشتاد و سه سال قمرى عمر در سنه هزار و سيصد و يك وفات كرد ، چنان كه در كتاب « نابغه علم و عرفان در قرن چهاردهم :\r\n408 » نوشته ، و آنجا فرمايد كه شيخيه پس از سيد رشتى دو دسته شدند : يكى شيخيه كرمان ( كه ما در سال 1225 آنها را بيان مىكنيم ) و ديگر شيخيه تبريز ( كه اين ميرزا\r\n\r\n","description":"","footnote":"","page_name":" 652 ","page_number":48},
  {"content":"\r\n\r\nمحمد شفيع رئيس آنها بوده ، و پس از او فرزندش حاجى ميرزا موسى آقا ( كه در 1258 بيايد ) جانشين او گرديد ، و پس از او فرزندش ثقةالاسلام ( كه در 1277 بيايد ) جانشين او گرديد ، انتهى .\r\nسنه 1219 قمرى مطابق سنه 1183 شمسى\r\nغره محرم الحرام ( . ) حمل ماه برجى\r\nسنه 1184 شمسى\r\nنوزدهم ذى الحجة الحرام اول حمل ماه برجى\r\n\r\n* ( 261 - وفات احمد جزار بسنه‌اى ) *\r\nوى از وزراء بسيار دلير و سفاك دولت عثمانى در مائه دوازدهم بوده ، و به‌طورىكه در كتاب « گنج دانش : 196 » نوشته به جهت خونريزى بسيارى كه مىكرده ، عرب او را جزار كه بمعنى قصاب است لقب دادند ، و چنان‌كه در « لغت‌نامهء دهخدا 3 : 1417 » نوشته اصلا از مردم بسنه است ، و بنا بمرقومات « گنج دانش : 196 » در سنه هزار و صد و چهل -\r\n\r\n","description":"","footnote":"","page_name":" 653 ","page_number":49},
  {"content":"\r\n\r\nو پنج مطابق ( 1112 - 1111 ) شمسى از پدر و مادرى كه هر دو عيسوى مذهب بوده‌اند متولد شده ، و چنان كه در « لغت‌نامه » گفته از نخست بمماليك مصر پيوست تا پس از چندى متصرفى بحيره را بوى دادند و بعد از آن حكومت بيروت يافت و چون در آنجا بر ظاهر العمرو غالب شد و او را بكشت وزير صيدا گرديد ، و در اين وقت ناپلئون پادشاه فرانسه بر مملكت شام مستولى شد و احمد جزار در عكه با او مقاومتى مردانه نمود و او را منهزم و سپاهيانش را مجبور ببرگشتن كرد ، و ازاين‌جهت شهرتى تمام بهم رسانيد و ولايت شام را به دو دادند و چهار بار در آن ولايت حكومت نمود تا در كرت آخر در اين سال در دمشق وفات كرد ، و ما در ( ج 1 ص 9 عنوان 5 ) نوشتيم كه سيد صالح عاملى از ظلم و بيدادگرى وى مجبور به ترك وطن شده و از جبل عامل بعراق عرب هجرت كرد .\r\n\r\n* ( 262 - وفات ميرزا جعفر صافى شاعر اصفهانى ) *\r\nوى فرزند سيد محمد امين حسينى و خود از سادات رفيع الدرجات اصفهان ، و در شاعرى مشهور زمان و بسى خوش‌طبع و شيرين زبان بوده ، و بيشتر اوقات غزل‌سرائى مىنموده ، و چنان كه در « الذريعة 13 : 20 » فرموده در سنه هزار و صد و سى متولد شده ، انتهى . و آن مطابق ( 1096 - 1097 ) شمسى بوده . و در « مجمع الفصحا 2 : 316 » وى را از معاريف شعراء زمان خود خوانده است ، و صافى تأليفات چندى دارد :\r\nاول « ديوان اشعار » . دويم كتاب « زبدة الانساب » در انساب سادات مرعشيه چنان‌كه در « الذريعة 13 : 20 ش 123 » فرموده « 1 » . سيم كتاب « شهنشاه‌نامه » در معجزات و غزوات حضرت رسول و حضرت امير ( عليهما السلام ) بر وزن شاهنامه فردوسى كه آن را به قصد رستگارى منظوم كرده و نسخه‌اى از آن را به خدمت فتحعلى شاه برده و مورد اشفاق گرديد .\r\nچهارم كتاب « گلشن خيال » بر وزن مفعول مفاعلن مفاعيل .\r\nو آخر پس از مدت هشتاد و نه سال قمرى عمر ، در اين سال وفات كرده و در تخت - فولاد دفن شد در تكيهء ميرفندرسكى ، و در « ريحانة الادب » عمرش را قريب به هفتادسال سال\r\n\r\n\r\n","description":"","footnote":"\r\n( 1 ) نسخه اصل و منحصر بفرد اين كتاب در كتابخانه آقاى حاج سيد محمد على روضاتى موجود ، و مشتمل است بر يك مقدمه و چهار شعبه و خاتمه .\r\n","page_name":" 654 ","page_number":50},
  {"content":"\r\n\r\nنوشته ، ليكن آن منافى است با آنچه در « مجمع الفصحا » اين دو بيت را از شهنشاه‌نامه مذكور او نقل كرده ، كه آن هشتاد و نه را مىرساند :\r\n ز هجرت پس از يك‌هزار و دويست * ز پنجه فزون بودم از سال بيست\r\nكه از فضل يزدان به دو پنج سال * بنظم آمد اين نامه بىهمال \r\nو اينك اين اشعار از او اينجا نوشته مىشود :\r\n زمان پيرى ، ربوده طفلى * ببازى آخر ، دل از كف ما\r\nكه گفت يا رب بلعب نادان * همىرود دل ز دست ما را\r\nكشد تا نشنود فرياد ما را * ستم بين صيد كش صياد ما را\r\nستم باشد خطا بر ما گرفتن * نديده روى تركان خطا را\r\nنهادم شبى جام را لب‌به‌لب * بگوشم لب جام گفت اى عجب\r\nاز اين پيش يك‌چند در بزم كى * تو پيمانه بودى و من صاف‌مى\r\nمنم جام و اينك تو مىخواره‌ئى * برو فكر خود كن كه بيچاره‌ئى \r\nرباعيات\r\n دردا كه دواى درد پنهانى ما * افسوس كه چارهء پريشانى ما\r\nدر عهدهء جمعى است كه پنداشته‌اند * آبادى خويش را ز ويرانى ما\r\nسيلاب غمت بلند و پستى نگذاشت * سوداى تو هوشيار و مستى نگذاشت\r\nآه از دل و دست تو كه يكره بغلط * دستى بدلى دلى بدستى نگذاشت\r\nمن حال خود از گنه تبه خواهم كرد * تا نامه سفيد است سيه خواهم كرد\r\nچندان كه اميد رحمت از وى دارم * گر مرگ امان دهد گنه خواهم كرد\r\nباز آ و به خون ديده‌ام غرق نگر * و ز خون غرقم ز پاى تا فرق نگر\r\nاشگم ريزان و ديده‌ام چون باران * آهم سوزان ز سينه چون برق نگر\r\nهرچند كنم كه از در مى خواران * برخيزم و گيرم ره نيكوكاران\r\nدل مىكشدم بمستى از هشيارى * از شادى مستان و غم هشياران \r\nو همانا صافى تخلص چند نفر ديگر غير از او است : اول صافى اردوبادى ، كه او مرحوم حاتم بيك اعتماد الدوله است و در شب جمعه 6 ع 1 سنه 1019 وفات كرده ، قبرش\r\n\r\n","description":"","footnote":"","page_name":" 655 ","page_number":51},
  {"content":"\r\n\r\nدر مشهد مقدس در گنبد معروف بنام خودش در پائين مرقد مطهر . دويم صافى تبريزى .\r\nسيم صافى خلخالى كه مانند حاتم بيك در « دانشمندان آذربايجان » نوشته . چهارم صافى قزوينى كه مانند تبريزى در « جنگ بهترين اشعار » نوشته و نامش تهماسب‌قلى بوده .\r\nو بايد دانست كه در « نامهء هفتگى اخگر » صادره در طهران ( در شماره 1 - 2 سال 1 مورخه 14 ج 2 - 1370 ) رباعى اول ( دردا كه دواى . الخ ) را از آقاى محمد صادق نوشته .\r\n\r\n* ( 263 - وفات مرحوم حاج ملا عبد الجليل كرمانشاهى - ره ) *\r\nوى فرزند عبد الخليل بن ابراهيم زنگنه‌اى كركوكى است .\r\nزنگنه طايفه‌ئى است معروف در كرمانشاه و كردستان ، و كركوك شهرى است در حدود موصل ، و حاج ملا عبد الجليل از علماء با تجليل و فقهاء بزرگوار عصر خود بوده .\r\nشرح احوالش در كتاب « وحيد بهبهانى » تأليف آقاى حاج شيخ على دوانى ( ص - 328 ) نوشته و در آن كتاب در وصف او از كتاب « تحفة العالم » نقل كرده كه وى فاضلى نحرير و در صحبت دلپذير و در اكثرى از فنون ؛ عالمى افادت پناه و بخصوص در معقولات صاحب دستگاه بوده ، و هماره از مردم عزلت گزيده و منزوى بود و كمتر صحبت مىداشت ، انتهى .\r\nآنگاه مؤلف كتاب وحيد خود مىفرمايد كه همانا آباء و اجداد او از اقطاب متصوف در سلسلهء طالبانى بوده‌اند و برخى منصب شيخ الاسلامى كركوك را داشته‌اند و به جهت محيط تسنن تقيه مىنموده‌اند ، و حاج ملا عبد الجليل اولين كس است از آن خانواده كه حجاب تقيه را يكسو زده و علنا اظهار محبت اهل بيت رسالت ( صلوات اللّه عليهم ) را نموده و از اموال و ضياع و عقار پدران خود صرف‌نظر كرده بكربلا آمد ، و آنجا در خدمت آقا محمد باقر هزارجريبى در علوم عقليه و در نزد آقاى بهبهانى در شرعيات درس خواند ، و براى اينكه از تعرض اهل كركوك محفوظ باشد از عراق عرب بيرون آمد و چون بكرمانشاه رسيد اهل آن محل مقدمش را گرامى شمردند و او در كرمانشاه اقامت نموده و با جزئى\r\n\r\n","description":"","footnote":"","page_name":" 656 ","page_number":52},
  {"content":"\r\n\r\nمال موروثى خود قريه هرسم را خريد كه هم از راه زراعت اعاشه كند و هم بوظيفه ترويج و قضا و تدريس بپردازد و بدين جهت بكرمانشاهى معروف شد ، تا در اين سال بسراى باقى شتافت ، و چون نقل جنازه را جايز نمىدانست وصيت كرد كه او را در بيرون دروازه كرمانشاه بر سر راه زوار دفن نمايند ، و براى او مطلقا اثر و عمارت نگذارند ، و مرحوم ناطق شاعر كه در ( 1235 ) بيايد . اشعارى در مرثيهء وى سروده كه هر مصراعى از آن ماده تاريخ است ، مانند اينكه هم او قصيده‌ئى دربارهء بناء صحن فتحعلى شاه در قم گفته كه هر مصراع آن ماده تاريخ است كه 1218 باشد . و اشعار وفات حاج ملا عبد الجليل اين است :\r\n آه كز جور و جفاى آسمان پر ز كيد * آه كز دور فضاى روزگار پر ز كين\r\nمقتداى اهل دين عبد الجليل از دهر رفت * آنكه بود از بندگان خاص رب‌العالمين\r\nهم بايوان افادت بود او منبر طراز * هم بديوان افاضت بود او مصدرنشين\r\nمنكسف شد مهر علم و منهدم شد قصر شرع * منخسف شد ماه حلم و منعدم شد بدر دين\r\nچون بجسم از كيا جسم شريفش شد جليس * چون بروح اتقيا روح لطيفش شد قرين\r\nخازن الفردوس قد نادى لهم : بشرى لكم * ايها الارواح طبتم فادخلوها خالدين\r\nبهر تاريخ وفاتش كلك ناطق زد رقم * اين مصارع را كه هريك هست تاريخى مبين\r\nاز جهان شد مقتداى بزم دين عبد الجليل * حامى دين قايد ايمان بجنت شد مكين \r\nدر كتاب « وحيد بهبهانى » چنان‌كه نوشتيم اين‌طور فرموده ، يعنى اين اشعار را كه ناطق در مرثيه صاحب عنوان سروده هر مصراعى از آن ماده تاريخ بسال وفات است كه 1219 بشود مانند اشعارى كه همين ناطق در بناء صحن قم فرموده و هر مصراعى ماده تاريخ است كه 1218 باشد ، انتهى .\r\nليكن در مورد بناء صحن قم درست است كه هر مصراعى از قصيده مرقومه 1218 مىشود ، چنان‌كه در ( 1235 ) بيايد ،\r\nاما در اين مورد وفات حاج ملا عبد الجليل اشتباه است ، زيراكه فقط دو مصراع بيت آخر هريك 1219 مىشود كه مطابق سال وفات باشد و باقى مصارع همه بأعداد كثيره زيادتر از 1219 است ، الا مصراع اول بيت اول و مصراع اول از بيت سيم كه اين‌ها هريك كمتر از 1219 مىشود . و چنين به نظر ما مىرسد كه مرحوم ناطق فقط همان مصراع‌هاى بيت آخر\r\n\r\n","description":"","footnote":"","page_name":" 657 ","page_number":53},
  {"content":"\r\n\r\nرا هريك را تاريخى قرار داده ، و مصراع آخر از بيت ما قبل آخر را نيز چنين سروده :\r\n اين دو مصرع را كه هريك هست تاريخى مبين \r\nو بعد از آن لفظ ( دو مصرع ) به ( مصارع ) تبديل شده و آن به نظر آقاى دوانى مؤلف كتاب وحيد بهبهانى رسيده كه او هم نوشته از آقاى محمد حسين جليلى نواده حاج ملا عبد الجليل نقل كرده‌ام ، و چون مرحوم ناطق در سرودن اشعارى كه هر مصراع آن تاريخى براى واقعه‌ئى معين باشد سابقه و شهرتى داشته و قصيدهء بناء صحن قم مزيد بر آن شده ؛ اين دو نفر ( جليلى و دوانى مؤلف كتاب وحيد ) يا يك نفر از آنها بدون حساب كردن مصارع اين مرثيه نوشته‌اند كه هر مصراعى ماده تاريخ است .\r\nو به‌هرحال ، در كتاب « وحيد بهبهانى : 329 و 331 » چنين نوشته كه چندين نفر فرزند و نواده بنام ملا عبد اللّه و ملا عبد الصمد و شيخ عبد الاحد و شيخ عبد الرحمن و شيخ عبد الرحيم ( كه فقيهى بزرگ و عالمى معتبر بوده ) از حاج ملا عبد الجليل بازمانده ، و بطور كلى از زمانى كه كرمانشاه جايى در تاريخ براى خود باز كرده و در شمار شهرهاى بزرگ ايران برآمده ، يعنى از زمان ورود آقا محمد على بهبهانى به آن شهر تا كنون همواره رياست علمى و دينى آن شهرستان بموازات هم در خاندان آقا محمد على ( آل آقا ) و خاندان ملا عبد الجليل ( جليلى ) بوده است ، و همانا عالم معروف اين خاندان در اين اواخر مرحوم آقا شيخ هادى كرمانشاهى بوده ، انتهى ،\r\nو ما شرح احوال اين شيخ هادى را در ( 1288 ) خواهيم نوشت ، ان‌شاءالله .\r\n\r\n* ( 264 - وفات ميرزا عبد المنان ابو جعفرى طوسى ) *\r\nدر ملحقات « تذكرة القبور : 220 » شرحى نوشته بخلاصهء اينكه وى از علما و زهاد بوده ، « و تعليقهء نفيسه‌اى بر تهذيب » جد بزرگوارش شيخ الطائفه نوشته ، و در اين سال وفات كرده . و قبرش در كنار جاده واقع در وسط تخت فولاد مىباشد ، انتهى .\r\nمؤلف گويد :\r\nشيخ أجل بزرگوار مرحوم شيخ الطايفه ابو جعفر محمد بن حسن بن على طوسى\r\n\r\n","description":"","footnote":"","page_name":" 658 ","page_number":54},
  {"content":"\r\n\r\n( اعلى اللّه مقامه ) از مشايخ بزرگوار و أجله علماء شيعه و يكى از محمدين ثلاث اوائل و مؤلف دو كتاب از كتب اربعهء متقدمهء اين فرقه در حديث است ، و از زمان خودش تاكنون همواره مردمان شيعى بكتب وى مراجعه و آن‌ها را مأخذى قوى و مستندى مهم در فقه و اصول و رجال و ساير احكام شرعيه مىدانند ، تولدش در ماه رمضان المبارك سنه 385 ، وفاتش شب 2 شنبه 22 محرم سنه 460 در نجف ، قبرش در همان شهر مقدس تاكنون در مسجدى كه بنام خود او است معروف و زيارتگاه مردمان شيعه و غيره مىباشد . و در بسيارى از كتب تأليف خود او و غيره نام و نسب او را همين‌طور كه ما ذكر كرديم نوشته‌اند ؛ الا اينكه مرحوم آقا شيخ محمد رضاء نجفى مسجد شاهى اصفهانى ( اعلى اللّه مقامه ) در نسخه « روضات » چاپى خود در حاشيه ، على مذكور جد او را فرزند نصير نوشته و مستند باجازهء ابن نما نموده ، و جناب عالم عامل متتبع بزرگوار آقاى شيخ آقا بزرگ طهرانى ( متعنا اللّه تعالى - به طول بقائه الشريف ) در نامهء مؤرخه ( 25 رجب 1365 ) كه به اين فقير نوشته‌اند ، مرقوم فرموده‌اند كه على بن نصير طوسى ( كه در اجازه ابن نما ، در ص 107 س 14 جلد اجازات « بحار » در جزو مشايخ على بن الخياط - كه ابن نماء مذكور از او روايت مىكند - ذكر شده ) ربطى بعلى جد شيخ طوسى نداشته و ندارد ، بلكه اين على بن نصير ؛ جد شيخ عبد اللّه ابن حسن بن حمزة بن حسن بن على طوسى از مشايخ على بن الخياط مذكور است ، انتهى .\r\nو البتّه قول اين عالم بزرگوار و متتبع بىنظير جليل المقدار ازهرجهت مطاع و متبع و برهان قاطع است .\r\nو اما اينكه اين ميرزا عبد المنان صاحب عنوان از احفاد و اعقاب شيخ طوسى معهود مؤلف « تهذيب » و غيره باشد ، آن را هم ما تاكنون در جايى نديده و نشنيده‌ايم الا همين ملحقات تذكره كه ذكر كرديم و مؤلف ملحقات هم آن را از حواشى جناب آقا نجفى مرعشى ساكن قم ( سلمه اللّه تعالى ) بر تذكره نقل كرده ، و آن را نيز جناب شيخ آقا بزرگ مرقوم ( ادام اللّه تعالى ظله العالى ) در كتاب بسيار جليل و عزيز « الذريعة الى تصانيف - الشيعة 4 : 236 ش 1168 در پاورقى » شرحى نوشته بخلاصهء اينكه : ملا محمد رضا نصيرى ساكن اصفهان در كتاب « تفسير الائمه » هرجا نقل از شيخ طوسى نموده تعبير از او به ( جدنا الامجد ) فرموده ، و ظاهرا اين نسبت از طرف پدرى مىباشد ، و الا آن را مقيد به جد أمى مىنمود ، چنان‌كه سيد ابن طاوس و ابن ادريس كه از احفاد دخترى وى هستند\r\n\r\n","description":"","footnote":"","page_name":" 659 ","page_number":55},
  {"content":"\r\n\r\nچنين نموده‌اند ، و آنچه از عقب شيخ بزرگوار ( عليه‌الرحمه ) معلوم است اينكه پسر وى ابو على حسن ملقب بمفيد ثانى است كه از مشايخ اجازات و تا سنه 515 حيات داشته و پس از وى فرزندش ابو نصر ( يا ابو الحسن ) محمد بن ابو على حسن قائم مقام وى شده و در سنه 540 وفات كرده چنان‌كه در « شذرات الذهب » نوشته ، و وى پسرى داشته بنام حسن كه مادرش كنيزى نوبيه بوده و وى جاريهء پدرش ابو نصر محمد بوده ، و سيد على بن عزام حسينى كه در سنه 577 متولد شده اين رياض نوبيه را درك كرده ، چنان‌كه خود براى شاگردش سيد غياث الدّين عبد الكريم ابن طاوس نقل نموده و او در كتاب « فرحة الغرى » نوشته . و اما نسبت مؤلف بنصير ، پس وجه آن بر ما معلوم نشده ، چه كسانى كه معروف بنصيرالدين‌اند در علماء ما بسيارى هستند .\r\nآن‌گاه چندين نفر از علماء را كه لقب نصير الدّين داشته‌اند ذكر كرده از مرحوم خواجه نصير الدّين محقق طوسى ( قدس سره القدوسى ) و غيره .\r\nو مقصود ما از نقل اين كلمات از « الذريعة » اينكه احفاد شيخ طوسى تا مائه هفتم لااقل زنده بوده‌اند ، اما اين ميرزا عبد المنان كه در مائه دوازدهم بوده مأخذ اتصال نسبش بشيخ از كجا بوده و ممكن است بسماع باشد كه هر پدرى بپسر خود براى حفظ افتخار و شرافت نقل كرده باشد ، مانند أنساب بسيارى كه خود را از اعقاب اصحاب حضرت رسول ( صلى اللّه عليه و آله ) يا شهداء كربلا و غيره مىدانند ، ما نمىدانيم !\r\n\r\n* ( 265 - وفات شيخ محمد آل محيى الدّين نجفى - ره ) *\r\nآل محيى الدّين طايفه‌ئى معروف‌اند در نجف همه از اهل علم و ادب .\r\nو شيخ محمد ( چنان‌كه از كتاب « ماضى النجف و حاضرها 1 : 105 در پاورقى » برمىآيد ) فرزند يوسف و خود از ادبا و يكى از رجال معركة الخميس است كه در نزد سيد بحر العلوم و شيخ جعفر حاضر شده و با هم بكربلا آمده و در خدمت آقا محمد باقر بهبهانى رفتند ، و پس از آن بنجف آمدند ، و شيخ محمد متحمل قضاوت و افتاء گرديد ،\r\n\r\n","description":"","footnote":"","page_name":" 660 ","page_number":56},
  {"content":"\r\n\r\nو بفراست غريبى كه داشت محق را از مبطل تميز مىداد ، و كتب چندى در فقه و ادب تأليف نموده و در اين سال وفات كرد .\r\n\r\n* ( 266 - تولد سيد محمد تقى 32 آل بحر العلوم - ره ) *\r\nوى فرزند سيد محمد رضا 31 بحر العلوم است كه در ( 1253 ) بيايد .\r\nمرحوم سيد محمد تقى از معاريف علماء خانوادهء بحر العلوم است كه در اين سال چنان‌كه در « شهداء الفضيله : 335 » فرموده متولد شده ، و در نزد مرحوم حاجى شيخ محمد حسن نجفى كه در ( 1266 ) بيايد درس خوانده ، و كتابى بنام « قواعد » در اصول فقه تأليف كرده ، چنان‌كه در « فوائد الرضويه 2 : 432 » فرموده . و بالاخره در شب بيست و يكم ماه رمضان المبارك سنه هزار و دويست و هشتاد و نه ، مطابق ( . . . ) قوس ماه برجى در كربلا بوبا وفات كرد ، و نعش او را با تشييعى شايان بنجف بردند ، و چون در همان سال مرحوم حاجى ميرزا علينقى كربلائى نيز وفات كرد مرحوم شيخ احمد قفطان كه در سال ( 1217 عنوان 245 ) گذشت در تعزيت و تاريخ وفات هر دو ، قصيده‌ئى گفته كه مطلع آن اين است :\r\n أرى الورى فى قلق من فرق * لمانعى الناعى محمد التقى \r\nتا اينكه فرمايد :\r\n هذا الى بحر العلوم قد سرى * و ذا لدى مير على قد بقى\r\nيا بئس عام فيه قد أرخته : * « مات التقى و على النقى » \r\nو هم او قصيده‌ئى ديگر در مرثيه و مادهء تاريخ وى گفته بدين مطلع :\r\n عز التقى بتقى جل ناعيه * فأصبحت شرعة الاسلام ترثيه \r\nتا اينكه در تاريخ آن فرمايد :\r\n مثوى تنافس قرص الشمس تربته * أرخ بأن الهدى و ابن الرضا فيه \r\nو به‌هرحال ، مرحوم سيد محمد تقى فرزندانى داشته :\r\nيكى : سيد محمد 33 كه در ( 1261 ) بيايد ، و ديگر سيد علينقى 33 معروف بآقا كوچك كه رياستى معتد به داشته ، و در كربلا در ماه رمضان المبارك سنه 1294 از\r\n\r\n","description":"","footnote":"","page_name":" 661 ","page_number":57},
  {"content":"\r\n\r\nضرب گلوله يكى از اشرار كشته شد و جنازه‌اش را بنجف بردند ، و شيخ محمد سعيد اسكافى كه در ( 1250 ) بيايد قصيده‌ئى در مرثيهء او گفته ، چنان‌كه در « شهداء الفضيله : 333 » نوشته ، و مادر او دختر آقا سيد على كربلائى صاحب « رياض » بوده ، ( و او دو فرزند داشته : يكى سيد هادى 34 كه در ( 1322 ) بيايد ، و ديگر سيد محمد على 34 كه در ( 1355 ) بيايد ، و مادر اين دو نفر ، دختر حاجى شيخ محمد حسن نجفى استاد جدشان بوده ) .\r\nو ديگر از فرزندان صاحب عنوان دخترى است 33 كه زوجهء برادرزاده‌اش سيد هاشم 33 ابن سيد على 32 بوده .\r\nو ديگر سيد حسن 33 كه عالم فاضل مصنف بوده و در سنه 1298 بطاعون وفات نموده ، چنان‌كه در « شهداء الفضيله : 337 » فرموده .\r\nپس كلية ، چهار فرزند از صاحب عنوان اينجا آورده شدند .\r\n\r\n* ( 267 - تولد آقا خان 43 محلاتى اسماعيلى ) *\r\nوى مرحوم سيد محمد حسن خان 43 بن شاه خليل اللّه 42 بن ميرزا ابو الحسن عليشاه 41 بن قاسمعلى شاه 40 بن حسنعلى شاه 39 بن سيد عليشاه 38 بن نزار عليشاه 37 بن سيد خليل اللّه شاه 36 بن نور الدّين عليشاه 35 بن ذو الفقار عليشاه 34 بن مراد ميرزا شاه 33 ابن نوذر عليشاه 32 بن قريب ميرزا شاه 31 بن عبد السلام شاه 30 بن منتصر 29 بن محمد اسلام‌شاه 28 بن اسلام‌شاه 27 بن قاسم شاه 26 بن شمس الدّين محمد شاه 25 بن خورشاه 24 ركن الدّين بن علاء الدّين محمد 23 بن جلال الدّين حسن خورشاه 22 بن نور الدّين محمد 21 بن القاهر بقوة اللّه حسن 20 ( على ذكره السلام ) بن المهدى الهادى 19 بن المصطفى لدين اللّه ابو منصور نزار 18 بن المستنصر باللّه ابو تميم معد 17 بن الظاهر لاعزاز دين اللّه ابو الحسن على 16 بن الحاكم بأمر اللّه ابو على منصور 15 بن العزيز باللّه ابو منصور نزار 14 بن المعز لدين اللّه ابو تميم معد 13 بن المنصور باللّه ابو طاهر اسماعيل 12 بن القائم بأمر اللّه ابو القاسم محمد القائم 11 ابن ابو محمد عبيد اللّه المهدى 10 ابن محمد الحبيب 9 حسينى است .\r\n\r\n","description":"","footnote":"","page_name":" 662 ","page_number":58},
  {"content":"\r\n\r\nمحمد الحبيب 9 در سال ( 1218 عنوان 256 ص 15 ) گذشت .\r\nو ما آنجا بازنموديم كه جد وى حضرت اسماعيل الامين 6 را فرقه‌اى از شيعه امام و مهدى موعود مىدانند ، اينك اينجا گوئيم كه فرقه اسماعيليه دو دسته‌اند : يك دسته او را زنده و مهدى موعود مىدانند ، و دسته‌ئى ديگر چنان‌كه در « طرائق الحقائق 2 : 104 » فرموده اين اسماعيل را مانند پدر خود امام و متوفى ، و رشته امامت را در أولاد و اعقاب وى متصل مىدانند ، انتهى .\r\nو اين فرقه گروهى انبوه در تمام قرون از همان زمان تاكنون بوده و هستند و در تمام ممالك موجوداند ، و يك خانواده از آنها كه از اجداد آقا خان صاحب اين عنوان‌اند چندين سال در كمال ابهت « 1 » و جلال در مصر بعنوان خلافت اسلامى سلطنت كرده‌اند ، و با اقتدارى كه خلفاء بنى عباس در بغداد از راه خلافت اسلامى داشته‌اند ( كه همهء مسلمين روى زمين از أهل سنت و جماعت حتى سلاطين خيلى مقتدرتر از آنها تسليم مقام خلافت آنها بوده‌اند ) اين‌ها با دربار بغداد اظهار رقابت مىكرده‌اند ، و آنها هم مجله‌اى در قدح آنان و تكذيب اتصال نسب آنها بخانوادهء رسالت تنظيم نموده و جماعتى از وجوه ؛ بر آن گواهى داده‌اند .\r\nو به‌هرحال نخستين كس كه از اين فرقه داعيه خلافت نموده : عبيد اللّه المهدى 10 است كه او در روز يك شنبه 7 ذىالحجه سنه 296 در سجلماسهء مغرب پيدا شد و پس از آن شهر مهديه را بنا كرده و در شوال سنه 307 بدان انتقال داد و مالك ممالك افريقيه گرديد ، و در 15 ع 1 سنه 332 چنان‌كه در « هداية الانام : 50 » نوشته وفات يافت .\r\nفرزندش محمد القائم 11 وفاتش سنه 334 .\r\nفرزندش اسماعيل منصور 12 تولدش سنه 302 وفاتش روز جمعه سلخ شوال سنه 341 قبرش در مهديه .\r\nفرزندش معز معد 13 بانى شهر قاهرهء مصر است ، و به‌همين‌جهت آن را قاهرهء معزيه مىگويند و كرسى اين مملكت مىباشد . و مقصود از مصر كه در اين زمانها گفته مىشود همين شهر است ، چنان‌كه در دورهء قبل از اسلام و چندى بعد از آن شهر اسكندريه كرسى و باصلاح قاعدهء آن مملكت و در زمان حضرت يوسف ( عليه السلام ) شهر ممفيس\r\n\r\n\r\n","description":"","footnote":"\r\n( 1 ) قال « ق » : الابهة كسكرة : العظمة و البهجة . منه .\r\n","page_name":" 663 ","page_number":59},
  {"content":"\r\n\r\nقاعده و حكومت‌نشين آن مملكت بوده .\r\nو مختصر ، تولد اين معز روز 2 شنبه 11 ماه رمضان المبارك سنه 319 ، مدت عمرش 45 سال و 7 ماه ، وفاتش روز جمعه 11 ع 2 سنه 345 در مصر .\r\nفرزندش عزيز نزار 14 ، تولدش محرم سنه 344 ، وفاتش 3 شنبه 28 ماه رمضان سنه 385 در شهر بلبيس .\r\nفرزندش حاكم منصور 15 تولدش 5 شنبه 9 ع 1 سنه 375 ، مدت عمرش 36 سال و 7 ماه و 18 روز ، وفاتش شب 27 شوال سنه 411 .\r\nفرزندش على ظاهر 16 تولدش 2 شنبه 10 ماه رمضان سنه 395 ، مدت عمرش 31 سال و 11 ماه و 5 روز ، وفاتش آخر شب 1 شنبه 15 شعبان سنه 427 در بستان دكه مقس .\r\nفرزندش : معد مستنصر 17 تولدش بامداد 3 شنبه 13 ج 2 سنه 420 ، مدت عمرش 67 سال و 6 ماه و 5 روز ، وفاتش شب پنجشنبه 18 ذىالحجه سنه 487 ، و پس از آن چندين نفر از أعقاب وى از اولاد فرزندش احمد المستعلى 18 برادر ابو منصور نزار 18 در مصر سلطنت كرده ، و آخر منقرض شدند كه چون در عمود نسب صاحب عنوان نيستند ما آنها را اينجا نمىآوريم ، و همين اندازه اينجا مىگوئيم كه نزار مذكور به شرحى كه اينك مىنويسيم بايران آمده و چند نفر اعقاب او در الموت و قهستان بسلطنت رسيدند .\r\nليكن عقايد و أعمال قبيحه چندى از خود ابراز داشتند كه موجب تنفر و انزجار همهء مردم حتى فرقه شيعه از ايشان و بلكه كليه اسماعيليه گرديد ، تا آنجا كه آنها را ملاحدهء اسماعيليه ناميدند .\r\nو بالجمله ، حسن 20 در سنه 560 كشته شد . فرزندش محمد 21 در سنه 607 وفات كرد . فرزندش جلال الدّين حسن 22 از عقايد پدران خود برگشت و به‌همين‌جهت به نو مسلمان ملقب شد ، وفاتش سنهء 618 . فرزندش محمد 23 در سنه 653 كشته شد . فرزندش خورشاه 24 در سنه 654 كشته شده ، و ديگر پس از وى كسى از اين سلسله سلطنت نكرد ، و تواريخ آنها از حسن 20 تا اين خورشاه بدين‌طور در « غزالىنامه : 37 در پاورقى » نوشته .\r\nو بعد از آن ما اطلاعى از أحوال آنها نداريم تا منتصر 29 كه وى را در « تاريخ - نائين 4 : 168 » نوشته كه در غرهء محرم سنه 904 وفات كرده ، و نزار عليشاه 37 را گويد در كهك محلات دفن است ، انتهى .\r\n\r\n","description":"","footnote":"","page_name":" 664 ","page_number":60},
  {"content":"\r\n\r\nو به‌هرحال ، قاسمعلى شاه 40 فرزندانى داشته ، يكى : سيد محمد صادق 41 كه بناء بمسطورات « طرائق الحقائق 3 : 85 » در زمرهء مخلصين و حوزه مشتاقين مشتاق‌علىشاه ( 1206 عنوان 118 ) بوده ، و ديگر : ميرزا ابو الحسن عليشاه 41 كه در عمود اين نسب و در سنه 1170 حاكم كرمان شد ، و بنا بمسطورات كتاب « مؤلفين كتب چاپى فارسى و عربى : 11 ستون 2 » كارش به جائى رسيد كه افراد اسماعيلى از نواحى هند و غيره بديدار او مىآمدند ، و بعد از فوت كريم خان زند بر قلمرو حكومت خود تسلطى تمام يافت ، انتهى .\r\nفرزندش شاه خليل اللّه 42 به سيد كهكى معروف و بعنوان جانشينى پدر خود رياستى مهم در مذهب اسماعيليه داشته ، و در أثر همين رياست مذهبى در سنه 1232 در يزد بقتل رسيده ، و چندين فرزند از وى بازمانده ، يكى : محمد تقى خان 43 كه فرزندش ميرزا سيد حسين خان 44 را در « طرائق 3 : 189 » جزو مشرفين خدمت رحمتعلى شاه نوشته ، و ديگر : سردار ابو الحسن خان 43 و سردار محمد باقر خان 43 كه عن‌قريب نامى از آن‌ها برده مىشود .\r\nو فرزند ارشد و اشهر و مهتر و مهم‌تر او سيد محمد حسن خان 43 صاحب اين عنوان است كه ملقب به عطا شاه و معروف به آقا خان محلاتى است « 1 » ، و اين آقا خان از مشاهير رجال عصر خويش و مردى سياسى و مآل‌انديش بوده ، و در رياست مذهب اسماعيليه شهرت و اهميتى بسزا بهم رسانيده ، بلكه بنا بمسطورات « طرائق الحقائق 3 : 117 » هم از صوفيه بوده و ارادت خدمت حسينعلى شاه و خود لقب حسنعلى شاه داشته ، انتهى .\r\nآقا خان بتقويت دولت انگليس در بمبئى و ساير ولايات هند مقامى مهم احراز نموده ، و كتابى در أحوال خود بنام « عبرت افزا » تأليف فرموده كه تاكنون نسخهء آن به نظر ما نرسيده ، ليكن در كتاب « امير كبير 1 : 260 - 271 چاپ 2 » شطرى از احوال او را از آن نقل كرده ، و نيز در كتاب « فرهنگنامهء پارسى 1 : 203 » احوال او را عنوان نموده و آنجا نسبش را به‌طورىكه ذكر كرديم با اندك اختلافى باسمعيليهء قهستان و از آنها باسمعيليهء مصر و از آنها به حضرت صادق ( عليه السلام ) رسانيده ، ليكن چنان‌كه اشاره شد صحت نسب اسماعيليه مصر به حضرت صادق ( عليه السلام ) متنازع فيه است ، و همچنين اسماعيليه\r\n\r\n\r\n","description":"","footnote":"\r\n( 1 ) براى تكميل ترجمه آقا خان ، رجوع شود به « الذريعة : 15 شماره 1407 » .\r\n","page_name":" 665 ","page_number":61},
  {"content":"\r\n\r\nقهستان را در غير از آنجا ما نديده‌ايم كه به اسماعيليه مصر برسند ، و كذلك صاحب عنوان باسمعيليه قهستان بلكه سلاطين اسماعيليه قهستان را از راه مذهب منتسب باسمعيليه مصر نموده‌اند ، و آنها چند نفرند :\r\nاول : حسن صباح كه نسب او را تا دوسه نفر كه در تواريخ نوشته‌اند هيچ‌كدام همانند اسماء واقع در عمود اين نسب نيستند ، و او را از قبيله حمير ذكر كرده‌اند ، وفاتش سنه 518 .\r\nدوم بزرك اميد ، وفاتش سنه 532 .\r\nسوم : محمد بن بزرك اميد ، وفاتش سنه 557 .\r\nچهارم : خداوند حسن بن بزرك اميد ( على ذكره السلام ! ) كه مادر عمود اين نسب آورديم ، و ظاهرا در « فرهنگنامه » از « دبستان المذاهب » نقل كرده باشد ، چه آنجا نيز در آخر احوال فرقهء اسماعيليه حسن ( على ذكره السلام ! ) را بعنوان ( القاهر بقوة اللّه حسن ابن المهدى الهادى بن نزار بن المستنصر خليفهء مصرى ) نوشته ، و ما باستناد آن در عمود اين نسب اين‌طور آورديم .\r\nو به‌هرحال ، آقا خان ، در اين سال - چنان‌كه نص « امير كبير : 260 » است - متولد شده ، و مادر وى چنان‌كه در « طرائق الحقائق ج 3 » نوشته مخدره سركاره دختر مرحوم مير محمد صادق صدقعلى شاه محلاتى بوده ، و از ( ص 117 ) اين جلد چنين برآيد كه اين مير محمد صادق از اعمام آقا خان و از عرفاء زمان و مريد مرحوم مظفر عليشاه است كه در سال ( 1215 عنوان 223 ) گذشت ، و در سنه 1230 وفات نموده و در قم دفن شده ، و فرزندانى از وى بازمانده ، يكى همين سركاره مادر آقا خان كه از عارفات عهد و أسخياء عصر و يكى از خيرات او مدرسهء سركاره در كربلاى معلى است .\r\nو ديگر مير محمد على عزت عليشاه است كه مريد حاجى شروانى مذكور در ( ج 1 سال 1194 عنوان 9 ص 15 ) بوده ، و حاجى مرقوم در « بستان السياحه » در ضمن محلات ذكرى از او نموده و در حدود هزار و دويست و چهل و اندى در محلات وفات كرده و هم آنجا مدفون است ، و در « تاريخ نائين 1 : 179 » در پاورقى ، مادر او را دختر حاج ملا حسين اصفهانى نوشته و آنجا دو دختر ديگر كوچك‌تر از وى براى حاج ملا حسين مرقوم ذكر كرده كه يكى زن‌آقا ابو طالب بن حاج عبد الوهاب نائينى كه در ( 1212 عنوان 183 ص 436 ) گذشت ، و كوچك‌تر از آن دو ، زن ميرزا سيد رضاء نائينى بوده و از او پسران\r\n\r\n","description":"","footnote":"","page_name":" 666 ","page_number":62},
  {"content":"\r\n\r\nو دخترانى آورده كه كوچك‌تر آن‌ها بىبى بيگم زن سيد محمد باقر جد مؤلف تاريخ كه سيد عبد الحجة مىباشد بوده ، و در سنه 1280 در موقعى كه آبستن و در حمام بوده از بيم خرابى سقف جستن كرده و جنين سقط و خود نيز وفات نموده . و پس از آن سيد محمد باقر ، گوهر نساء بيگم دختر حاج سيد محمد رضا را تزويج نموده و أولاد وى از او بهم رسيده ، و اين حاج سيد محمد رضا در 15 ذىالحجه 1341 وفات كرده ، چنان‌كه در ( ص 189 ) جلد مذكور از تاريخ مسطور نوشته .\r\nو على الجمله ، از كتب مذكوره و غيره چنين برآيد كه آقا خان بعد از پدرش بااين‌كه سيزده‌ساله بود جانشين وى گرديد ، و فتحعلى شاه از نفوذ مذهبى اسماعيليه در قتل شاه خليل اللّه بيمناك گرديد ، و احتمال بروز فتنه‌اى عظيم كه منجر به خون‌ريزى عجيبى شود داده ، و بدين‌منظور شمس الدوله سروجهان‌خانم دختر خود را كه مادرش فاطمه خانم شيرازى بود بآقا خان تزويج نمود و وى را حاكم قم و محلات گردانيد ، و او محل اقامت خود را در محلات قرار داده و از اين وقت - چنان‌كه در « مؤلفين كتب چاپى : 11 ستون 2 » نوشته - بمحلاتى معروف شد .\r\nو تا حيات فتحعلى شاه آقا خان باحترام و عزت زيست كرد و بعد از فوت او كه از هر سو مدعيانى براى محمد شاه پيدا شد آقا خان كمك بسيارى در استقرار سلطنت او نمود و ازاين‌رو قائم مقام ، آقا خان را بحكومت كرمان برگزيد ، و بعد از وى حاجى ميرزا آقاسى روى خوشى به دو نشان نداد ، لذا آقا خان در موقعى كه محمد شاه بجنگ هرات رفته بود در سنه 1255 سركشى آغاز كرده و فيروز ميرزا نصرة الدوله بدفع او مأمور شد و آقا خان تاب مقاومت نياورده بقلعه بم پناه برد ، و چون شاه از هرات برگشت بوساطت فريدون ميرزا معفو شاه شده و بطهران آمد و در شاه عبد العظيم ( ع ) قرار گرفت ، و حاج عبد المحمد محلاتى كه از معتبرين زمان بود ضمان او را در عهده گرفت و او را بعنوان حكومت محلات با خود بدان شهر برد .\r\nليكن حاجى ميرزا آقاسى از كين و كيد او باز ننشست و آقا خان در اينجا شروع بمقدمات فتنه نموده در اواسط سال ( 1256 ) مادر و عيال خود را بعتبات فرستاده و خود راه سيستان پيش گرفته و بكرمان و بلوچستان رفت و فرامين مجعولى از محمد شاه دائر بافتخار خود ابراز داشت ، و بهمن ميرزاى بهاء الدوله بجلوگيرى او آمده و آقا خان مغلوب\r\n\r\n","description":"","footnote":"","page_name":" 667 ","page_number":63},
  {"content":"\r\n\r\nشد و به طرف شهر بابك كرمان رفت و در آنجا نيز سرداران قندهار راه او را گرفتند و او بسيرجان رفت و آنجا از قشون فضلعلى خان بيگلربيگى شكست خورد ، در اين وقت فرمان فرماى هند باشارهء دولت انگليس سعيد خان بلوچ را بكمك او روانه كرد و از راه سيستان مهمات و توپخانهء كافى برايش فرستاد و بااين‌همه باز شكست خورد و خواست كه از راه بندرعباس بهند يا عربستان رود و بدين‌منظور بشميل رفت و در آنجا نيز موفق نشد ، ناچار انگليسها در صدد برآمدند كه او را از راه قندهار بهند برند و او بعزم قندهار از لاش جوين گذشته بكرشك رسيد ، و در 17 ذىالقعده سنه 1257 بقندهار وارد شد ، و انگليسها در اين وقت خواستند هرات را بدست او تسخير كنند كه ناگهان در كابل افغانها ( بقيادت وزير محمد اكبر خان فرزند دوست‌محمد خان ) بر ضد انگليس بشورش برخاستند و اين نقشه باطل گرديد و آقا خان بسند رفت و در كراچى با بلوچ‌ها بجنگ پرداخت و چهار دندان وى شكست و اموال او بغارت رفت و او برادر خود سردار محمد باقر خان را در ع 1 سنه 1260 با مهماتى كه انگليسان برايش تهيه ديده بودند بتسخير قلاع بمفهل واقع در منطقهء بلوچستان و خاك ايران فرستاد و خود به طرف بمبئى رهسپار شد .\r\nدر اين وقت محمد عليخان بلوچ با سپاه محمد باقر خان بمقاومت برخاست و آقا خان برادر ديگر خود سردار أبو الحسن خان را بكمك او فرستاد ، و از طهران فضلعلى خان بيگلربيگى بكمك محمد عليخان آمده و آن‌ها در سنه 1261 هر دو برادر را شكست داده متوارى نمودند ، و دولت ايران بموجب فصل دهم معاهده 1229 كه مىگويد اگر كسى از رؤساى ايران خواست دشمنى كند و به خاك انگليس پناهنده شد بايد او را بيرون كنند ؛ استرداد آقا خان را از دولت انگليس تقاضا نمود ، و آنها همچون او دست‌نشاندهء خودشان بود ، تن در ندادند ، و آخر دولت ايران به خواهش دوستانهء انگليس قبول كرد كه استثناء آقا خان مشمول اين قاعده نباشد ! و آنها هم او را از بمبئى بكلكته ببرند كه فسادى بر پا نكند ، و بدين شرط هم وفا نكردند و او را در همان بمبئى نگاه داشتند ! و باز دولت ايران در ذىالحجه سنه 1262 اعتراض كرد و ناچار انگليسان وى را در ج 1 سنه 1263 بكلكته فرستادند ، ولى چيزى نشد كه باز حيله‌اى ديگر انگيختند ، بدين معنى كه شبل صاحب وزيرمختار انگليس در 27 صفر سنه 1264 شرحى بحاجى ميرزا آقاسى نگاشت بدين مضمون كه :\r\n\r\n","description":"","footnote":"","page_name":" 668 ","page_number":64},
  {"content":"\r\n\r\nآقا خان مىخواهد اگر اجازه بدهيد بميل خود بايران بيايد ، حاجى در ع 1 جوابى نوشت بخلاصهء اينكه : بود و نبود او در ايران يكسان است ، اگر مىخواهد از راه فارس يا عتبات و كرمانشاه بيايد و برود در محلات بخانهء خود بنشيند و در هيچ كارى مداخله نكند .\r\nو چون اين‌طور بايران آمدن او منافى با غرض خودش و انگليسان بود ، وى صرف نظر از آمدن ايران نمود . تا چيزى نشد كه محمد شاه وفات كرده و آقا خان عزيمت بمبئى نمود كه از آنجا بايران بيايد ، و كاغذى براى استجازت بميرزا تقى خان امير نوشت و او اجازه نداد ، و اين دفعه سفير انگليس رسما براى اجازت دخالت و پافشارى كرد ، امير جواب نوشت كه : اگر دولت انگليس مىخواهد آقا خان بايران بيايد بايد او را بعنوان فرارى به سرحد داران ايران بسپارد ، و الا به‌طورىكه خودش بخواهد ممكن نيست بايران راه يابد .\r\nو ناچار آقا خان در بمبئى ماند تا در سنه 1267 كه ميرزا حسينخان بكونسولى از ايران ببمبئى رفت ، آقا خان احترامى فراوان - براى آمدن بايران - از وى منظور داشت ، و باز امير نوشت كه اگر مىخواهد از راه بوشهر بيايد ، نه از راه كرمان و بلوچستان ، و او هم بدان حاضر نشد ، تا بعد از قتل امير در صدارت ميرزا آقا خان نورى هم تشبثاتى بدين‌منظور نمود و هداياى چندى بدربار ايران فرستاد و باز موفق بآمدن ايران بدلخواه خود نگرديد و ناچار تصميم باقامت بمبئى گرفته و آنجا سكونت گزيد و در اثر خلافت فرقهء اسماعيليه رياست و اهميتى تمام بهم رسانيد ، و در هرجا هركسى از اين فرقه بود وى را امام عصر خويش دانست .\r\nتا آخر در اوائل سنه هزار و دويست و نود و هشت - چنان‌كه مفهوم از « طرائق 3 :\r\n238 با 247 » است - هم در بمبئى وفات كرد ، و اينك قبرش در آنجا زيارتگاه فرقهء اسماعيليه و بر آن عمارت و دستگاهى عالى بر پا مىباشد ، و در « معاريف » نيز بدون تعيين ماه و روز وفات او را در اين سال نوشته ، و نيز در همين جلد سيم « طرائق » وى را از مريدان رحمتعلى شاه و منور عليشاه نوشته .\r\nو او از سروجهان‌خانم دختر فتحعلى شاه دو دختر 44 و يك پسر بنام آقا عليشاه 44 بهم رسانيده و آقا عليشاه مرقوم هم از معاريف ، و مشهور به آقا خان دوم و پس از پدر خليفهء وى گرديد ، و بدلالت صابر عليشاه جرقويه‌اى خدمت رحمتعلى شاه رسيده و پس از وى بمنورعلى شاه ارادت ورزيد ، و در ذىالقعده سنه 1302 - چنان‌كه در « معاريف » نوشته - در عتبات وفات يافت ، و فرزندش سر سلطان محمد شاه 45 معروف به آقا خان سيم در ( 1294 ) بيايد .\r\n\r\n","description":"","footnote":"","page_name":" 669 ","page_number":65},
  {"content":"\r\n\r\nو يكى ديگر از فرزندان بلاواسطهء آقا خان بزرگ صاحب عنوان : مرحوم جلال شاه ، 44 ( عليه رحمة اللّه ) بوده كه جمالى بكمال داشته و در « مجله نوبهار ، سال 13 دوره 5 شماره 23 صادره در 27 رجب سنه 1341 ص 358 » شرحى غريب و داستانى عجيب از تعشق وى بدخترى هندى و تفأل زدن نسبت بوى و وفاتش در اثر آن نوشته ، بخلاصهء اينكه :\r\nمرحوم حاجى ميرزا حسينخان سپهسالار در موقعى كه در اسلامبول بوده و بعنوان سفيركبير در آنجا بسر مىبرد ، شرحى بناصر الدين شاه مبنى بر خطرات و معايب هجرت آقا خان بهندوستان نوشت و پيشنهاد نمود كه شاه يكى از دختران خود را بيكى از پسران آقا خان تزويج كند تا موجب آمدن آقا خان بايران گردد . ناصر الدين شاه رأى وى را پسنديد ، و چون در سنه 1287 به سفر عتبات عاليات به زيارت رفت ؛ قرار شد داماد ببغداد آيد تا حضور شاه مشرف شده و با هم بطهران آيند ، و آقا خان هم بهترين و زيباترين پسران خويش جلال شاه را به جهت دامادى شاه برگزيد ، و جوان بيست و پنج‌ساله‌اش را كه جمالى بكمال و چهرى چون مهر و ماه داشت به خدمت شاه فرستاد ، و اين جلال شاه را به ادبيات و اشعار فارسى ذوقى كامل و رغبتى فراوان بود ، و همواره در سفر و حضر صندوقى از ديوان‌هاى اشعار شعرا همرا داشت ، و هرگاه خسته مىشد و غم بر او دست مىداد به خواندن آنها مىپرداخت و خود را بدانها خوش‌دل مىساخت .\r\nچون پيغام پدر بوى رسيد ، در حال اطاعت ورزيد در صورتى كه اين وصلت و رجعت از هندوستان موافق طبعش نبود ، زيراكه تازه يكى از دختران و نوباوگان « 1 » هند را بزوجيت برگزيده و عشق او را بيش از آنچه بتصور آيد در دل داشت و از او هرگز دورى نتوانست كرد ، ليكن به جهت اطاعت پدر ناچار روانه ايران شده تا بعراق عرب رسيد .\r\nپدر مهر اسپند كه ناقل اين حكايت و از همراهان و محرم اسرار جلال شاه بوده گويد كه حاجى ميرزا حسينخان سپهسالار كه از اسلامبول براى ملاقات شاه ببغداد آمده بود ما را بحضور همايونى معرفى نمود و شاه التفات بسيار كرده و هداياى آقا خان را قبول فرموده\r\n\r\n\r\n","description":"","footnote":"\r\n( 1 ) نوباوگان جمع نوباوه است كه در كلمات فارسى مختومه بهاء مدوره ، و در صيغه جمع با الف و نون ، آن‌ها مبدل بگاف فارسى مىشود ، چنان‌كه در « برهان قاطع » در مقدمه در فائده ششم فرموده .\r\n","page_name":" 670 ","page_number":66},
  {"content":"\r\n\r\nو روز بعد معلوم شد كه دخترى را كه براى جلال شاه نامزد كرده‌اند ضياء السلطنه مىباشد ، و اين نامزدى را همه بجلال شاه تبريك گفتند و خانه‌اى را كه براى اين منظور در سامره تعيين و تخليه نموده بودند در پهلوى صحن مطهر بود ، و ما شب پس از أداء نماز و زيارت بدانجا رفتيم ، و ماه شب چهارده بقدرى فضاى آن خانه را روشن كرده بود كه ما زوار را از دور مىديديم ، و من چون چند روز بود كه با جلال شاه خلوت نكرده بودم با وى نشسته و از هرجا سخن مىگفتيم .\r\nجلال شاه مىگفت مرا صحن سامره از ساير صحنهاى عتبات خوش‌تر مىآيد و همىخواهم كه اينجا مدفون شوم ، من سخن را گردانيده و بسور و سرور كشانيدم ، و او گفت « ديوان حافظ » را آوردند و تفؤلى زده اين بيت آمد :\r\n سكندر را نمىبخشند آبى * به زور و زر ميسر نيست اين كار \r\nاز مشاهدهء اين بيت كتاب را برهم نهاده هيچ نگفت ، و چند روز بعد در ركاب شاه به طرف ايران آمديم ، و در ورود بقم همه او را به يكديگر نشان مىدادند كه داماد شاه است .\r\nشب دويم « مثنوى » را خواست كه تفأل بزند ، من ممانعت كردم و گفتم جز خداى تعالى به حال بندگان كسى واقف نيست ، و او باصرار برداشت و چون باز كرد اين بيت آمد :\r\n بار ديگر بايدم جستن ز جو * كل شىء هالك الا وجهه \r\nاز مشاهدهء اين حال كتاب را بر زمين نهاده از اطاق بيرون رفت و چندى گذشت و نيامد ، من مضطربانه بجستجوى او رفتم ، ديدم در صحن مطهر نشسته و دست به صورت نهاده مىگريد ، من سبب پرسيدم ، ديدم شكايت از دورى يار هندى دارد ، و اين فالها اثرى غريب در وى نموده ، من حكايات و رواياتى در تسليتش برخواندم و بخانه‌اش بردم ، و فرداى آن روز با هم بطهران رفتيم و در منزلى از خانهاى اعتماد السلطنه كه در سنكلج بود فرود آمديم و تا دوهفته بديد و بازديد پرداختيم و پس از آن بناء عروسى شده و مجالس جشن و شيرينى بر پا گرديد ، تا شب كه شد پس از صرف شام وى را ديدم نشسته و هيچ سخن نمىگويد ، من رفتم در رختخواب خود خوابيدم و « ديوان حافظ » را برداشته ورق مىزدم كه ناگهان با يك حركت غريبى خود را به طرف من انداخت و خواست ديوان را\r\n\r\n","description":"","footnote":"","page_name":" 671 ","page_number":67},
  {"content":"\r\n\r\nبستاند ، ندادم ، گفت بگذار اين دفعه هم تفؤلى بزنم ببينم چه مىشود ، بلكه خيالم راحت يابد ، چه من بعروسى فردا اميد ندارم ، من وى را از اين رفتار ملامت كردم و تا اندازه‌اى او را آرام نمودم و چراغ را خاموش كرده و خفتيم ، چند دقيقه بيش نگذشت كه ديدم وى چراغ را روشن كرد و « قرآن مجيد » را كه هميشه بالاى سر مىنهاد برداشت و باز كرد ، يا للعجب كه اين آيت آمد :  إِنَّكَ مَيِّتٌ وَ إِنَّهُمْ مَيِّتُونَ .  از خواندن اين آيه چنان سست شد كه نتوانست قرآن را هم بگذارد ، و بىاختيار چند قطره اشك از چشمش روان و در دم روانش بعالم باقى شتافت . انتهى .\r\n عشق كرده است و كند اين كارها * نيست داور ، كذب اين گفتارها \r\nو ديگر از فرزندان آقا خان صاحب عنوان ، اكبر شاه 44 است كه وى در حدود سال 1309 چنان‌كه در « آثار عجم : 451 » فرموده ، جارى از بلور سبز و سفيد از بمبئى تقديم آستانه متبركه امامزاده مير سيد محمد ( ع ) در شيراز نموده .\r\n\r\n* ( 268 - تولد محمد سعد اللّه مرادآبادى هندى ) *\r\nمرادآباد شهرى است در هند ، و محمد سعد اللّه از ادبا و فضلاء آن سرزمين است .\r\nوى در اين سال در مرادآباد متولد شده ، و در سنه 1273 بمنصب قضاء صوبه رامپور نائل گرديد ، و « شرحى ممتاز بر كتاب معيار الاشعار » مرحوم خواجه نصير طوسى ( ره ) در علم عروض و قافيه برشته تأليف كشيد ، و شرح احوالش در كتاب « تذكرهء علماء هند » تأليف مولوى رحمان على صاحب ( كه در سنه 1312 در لكهنو بطبع رسيده ) تحرير يافته . و بالاخره پس از مدت هفتاد و پنج سال قمرى عمر در سنه هزار و دويست و نود و چهار وفات يافت . چنان‌كه در مقدمهء كتاب « المعجم در معايير اشعار عجم . ص د » نوشته .\r\n\r\n","description":"","footnote":"","page_name":" 672 ","page_number":68},
  {"content":"\r\n\r\n\r\n* ( 269 - وفات مير محمد صادق 29 خاتون‌آبادى اصفهانى ) *\r\nوى فرزند مير عبد الكاظم 28 بن مير محمد صادق 27 بن مير عبد الحسين 26 بن مير محمد باقر 25 خاتون‌آبادى است .\r\nمير محمد باقر 25 خاتون‌آبادى در جلد اول ( سال 1202 عنوان 74 ص 130 ) گذشت .\r\nفرزندش مير عبد الحسين 26 از فضلا و اهل علم و ادب بوده ، و همانا در شب 3 شنبه 8 شعبان سنه 1037 متولد شده و كتابى بنام « وقايع السنين » در تاريخ ؛ تأليف نموده كه آغاز تأليف آن را در سنه 1097 نهاده ، و آن نسخه‌اى بس نفيس و در تواريخ صفويه بخصوص آنچه در اواخر آن روى داده مىباشد كه خود حاضر و ناظر آنها بوده و برأى - العين ديده و روز به روز مىنوشته ، و داراى فوائد گران‌بها و در أحوال علما و غيره اطلاعاتى بغايت مفيد در آن درج است ، و نسخه خطى منحصربه‌فرد آن اينك در طهران در كتابخانه مجلس موجود و ما را تاكنون فيض زيارت آن دست نداده « 1 » ، و او در سنه 1105 در اصفهان وفات كرده ، و در تخت فولاد در بقعه‌ئى مخصوص نزديك تكيهء خوانسارىها به طرف مشرق دفن شده .\r\nو پس از فوت وى برادرش مير محمد اسماعيل 26 كه در جلد اول ( سال و عنوان و صفحه مذكوره ) گذشت دنبال كتاب مذكور وى را گرفته و مقدارى از وقايع واقعه در سنين بعد برادر خود را در آن نوشته ، و ازاين‌جهت مىبينيم در « الفيض القدسى » و « مستدرك الوسائل » در مقام نقل از آن گاهى آن را تأليف اين برادر و گاهى تأليف آن ديگر مىنويسد ،\r\nو پس از آن - به‌طورىكه آقاى همائى مىفرمود - چندين نفر از اين خانواده هريك بعد از ديگرى تا حدود زمان كريم خان ، وقايع آن زمان را نوشته‌اند .\r\nو اين مير عبد الحسين 26 فرزندانى داشته ، يكى مرحوم مير معصوم 27 كه از اهل زهد و تقوى و رياضت بوده و در سنه 1155 وفات نموده ، و در تخت پولاد در پشت تكيه\r\n\r\n\r\n","description":"","footnote":"\r\n( 1 ) اخيرا در طهران اقدام بطبع « وقايع السنين » شده است . م .\r\n","page_name":" 673 ","page_number":69},
  {"content":"\r\n\r\nخوانسارىها - در جايى كه بعد از آن قبر آقا محمد بيدآبادى ( كه در جلد اول سال 1198 عنوان 34 ص 66 گذشت ) در پشت سر او و قبر وى جلو روى آقا محمد واقع شده دفن شده و سنگى راست بر بالاى سر او نصب كرده‌اند مانند قبر فاضل هندى و غيره ، و مردم خيلى به زيارت او مىروند و عقيده بروا شدن حاجات نزد آن دارند ، چنان كه در « تذكرة القبور : 53 » فرموده .\r\nو ديگر مرحوم مير محمد صادق 27 كه در عمود اين نسب افتاده و در 21 ع 2 سنه 1134 در فتنهء افغان شهيد شده ، چنان‌كه در « الذريعة : 8 شماره 895 » فرموده .\r\nو فرزندش مير عبد الكاظم 28 از اهل علم و فضل و ادب و نسب و رجال و تاريخ بوده كه در سنه 1095 متولد شده ، و شجره‌نامه‌ئى براى سادات خاتون‌آبادىها در سنه 1139 تأليف كرده كه مانند تاريخ جدش بعد از او الحاقاتى بر آن افزوده شده ، و نسخه آن در نزد حاج آقا يحيى صدر حسينى ( كه در 1370 بيايد ) در طهران موجود بوده .\r\nو پس از مدت 56 سال عمر در سنه 1151 وفات كرده ، و در صحن نجف دفن شده ، و تا آنجا كه ما اطلاع داريم اين اول شجره‌نامه‌ئى است كه در انساب سادات خاتون‌آبادىها نوشته شده ، و دويم از حاجى ميرزا حسين نايب الصدر است كه در ( 1326 ) بيايد ، و سيم از آقاى ميرزا حسين خاتون‌آبادى معاصر ( سلمه اللّه تعالى ) كه در ( 1316 ) بيايد ؛ بنام « أغصان طيبه » .\r\nو به‌هرحال ، فرزند مير عبد الكاظم 28 مرقوم :\r\nمرحوم مير محمد صادق 29 صاحب اين عنوان است كه از مطلعين بر انساب اين خانواده و رجال فاضل اصفهان بوده ، و چنان‌كه ( مانند تواريخ پدر و جدش ) در جلد و شماره مرقومه الذريعة فرموده ؛ در ماه جمادى الآخرة سنه هزار و صد و سى و چهار - مطابق ( . . . ) حمل ماه برجى سنه 1101 شمسى بطالع اسد - متولد شده ، و چيزى ما از گذران أحوال او نمىدانيم و فقط براى تواريخ پدران وى او را در اينجا آورديم ، و همانا وى در اين سال وفات كرده و در نجف در ايوان علما دفن شده .\r\n\r\n","description":"","footnote":"","page_name":" 674 ","page_number":70},
  {"content":"\r\n\r\n\r\n* ( 270 - تولد حاج ميرزا محمد نصير نراقى كاشانى ) *\r\nوى فرزند مرحوم حاج ملا احمد است كه در ( 1245 ) بيايد ، و خود به‌طورىكه در « لباب الالقاب : 103 » فرموده ؛ عالم و فقيه و جامع علوم شرعيه و رياضيه بوده ، و همانا او در اين سال متولد شده و در نزد صاحب « جواهر » درس خوانده و هم از او اجازت گرفته و « شرحى مبسوط بر شرح لمعه » نوشته ، و پس از مدت پنجاه و چهار سال قمرى عمر ، در سنه هزار و دويست و هفتاد و سه وفات كرده .\r\nسنه 1220 قمرى مطابق سنه 1184 شمسى\r\nغره محرم الحرام ( . . . ) حمل ماه برجى\r\n\r\n* ( 271 - تولد شيخ محمد بيرم رابع تونسى ) *\r\nوى فرزند بيرم ثالث است كه در ( ج 1 سال 1201 عنوان 71 ص 126 ) گذشت .\r\nو خود در سيم ماه جمادى الاولى اين سال ( چنان كه در « معجم المطبوعات : 612 » نوشته ) مطابق ( . . . ) اسد ماه برجى متولد شده ، و در 15 ج 1 سنه 1247 بفتوى دادن منصوب گرديد ، و در 27 ع 1 سنه 1259 شيخ الاسلام و نقيب الاشراف شد ، و در ماه جمادى الاولى\r\n\r\n","description":"","footnote":"","page_name":" 675 ","page_number":71},
  {"content":"\r\n\r\nسنه هزار و دويست و هفتاد و هشت ، مطابق ( عقرب - قوس ) ماه برجى وفات كرد ، و فرزندش بيرم خامس در ( 1256 ) بيايد .\r\n\r\n* ( 272 - وفات سليمان خان ، عزت شاعر قاجار ) *\r\nوى فرزند محمد خان بن اسكندر خان بن موسى خان قاجار قوانلو است .\r\nقوانلو شعبه‌اى است از ايل قاجار كه در مقدمهء ( ج 1 ص 13 ) گذشت .\r\nو موسى خان از مردم اين ايل بوده ، و نواده‌اش محمد خان از بنى اعمام محمد حسن خان قاجار و برادرزن او بوده كه دائى آقا محمد خان بشود .\r\nو او فرزندان چندى داشته ، يكى آسيه خانم كه از نخست زوجه مهدى قلى خان بن محمد حسن خان مذكور ( كه در سال 1240 بيايد ) بود .\r\nو ديگر سليمان خان صاحب اين عنوان كه از معاريف امراء اوائل دولت قاجاريه بوده و از طرف فتحعلى شاه لقب اعتضاد الدوله داشته ، و شعر هم مىگفته و تخلص عزت مىنموده ، و در مشهد ؛ مدرسه سليمان خان بنام او مىباشد كه وى آن را در عهد دولت آقا محمد خان ساخته ، چنان‌كه در « مطلع الشمس 2 : 261 » فرموده ، و او در دربار آقا محمد خان و فتحعلى شاه مورد زحمات و خدمات مهمه بوده ، ليكن فتحعلى شاه در أواخر حال بوى بدگمان شده و او را در امور دولتى مبسوط اليد نخواست ، لاجرم او هم ترك خدمت گفته و بفراغت روزگارى گذرانيد تا در أواسط اين سال وفات كرد ، چنان‌كه در « منتظم ناصرى » نوشته ، و در « الذريعة : 9 ش 4928 » در سنه 1252 فرموده كه ظاهرا اشتباه باشد . و در « مجمع الفصحا 1 : 41 » اين چند فرد شعر را از او آورده :\r\n ماندم جدا ز كويت و كارم بجان رسيد * ديگر بآستان تو مشكل توان رسيد\r\nاگر دل رست از آن زلف پريشان * ديگر كارش پريشانى ندارد\r\nز مهربانى آن ماه مهربان همه روز * به قصد كشتن من شيخ و شحنه همدستند \r\nسليمان خان ، دختر بسطام خان كارخانه‌ئى از امراى زنديه را بزوجيت داشته و فرزندانى\r\n\r\n","description":"","footnote":"","page_name":" 676 ","page_number":72},
  {"content":"\r\n\r\nبرگذار نموده ، يكى دخترى كه وى زوجه عبد اللّه ميرزاى دارا ( كه درج 2 سال 1211 عنوان 162 ص 398 گذشت ) بوده .\r\nو ديگر امير كبير قاسم خان كه نيز از امراى قاجاريه بوده و شعر هم مىگفته و تخلص شوكت مىنموده ، و زمانى چند حكومت قصبهء قمشه اصفهان را داشته و آخر در همان‌جا وفات كرده و در شاه‌رضا دفن شد ، و اين قاسم خان ؛ بيگم جان خانم دختر فتحعلى شاه را بزوجيت داشته ، و اين دو بيت را در « مجمع الفصحا 1 : 36 » از او آورده :\r\n دل نيست ببر عاشق در دام بلا را * پروانه شمعى است كه در انجمن ما است\r\nببحر عشق دست از جان بشو شوكت كه مىنتوان * از اين درياى بىپايان كشيدن رخت بر ساحل \r\nو وى را از بيگم جان خانم يك پسر و دو دختر بوده ، پسرش سليمان خان ملقب بخان خانان است و يكى از دختران نامش خديجه است كه بنا بر آنچه در « تاريخ نائين 4 : 166 » نوشته در همين سال 1220 متولد شده ، انتهى . و پس از بزرگ شدن به ازدواج محمد شاه درآمده ، و از وى فرزندش ناصر الدّين شاه را آورده ، و در اثر آن مهدعليا لقب يافته .\r\nدر « تاريخ سياسى و اجتماعى ايران » تأليف آقاى سعيد نفيسى ( 1 : 41 ) نوشته كه :\r\nهنگامى كه حسينقلى خان قاجار حكمران دامغان شد زنى از طايفهء عضد الدّين لو قاجار گرفته كه بعدها در زمان فتحعلى شاه بمهد عليا معروف شده است و ازآن‌پس در دربار قاجار هميشه مادر پادشاه را مهد عليا مىگفته‌اند ، انتهى .\r\nو اين حسينقلى خان فرزند محمد حسن خان و پدر فتحعلى شاه بوده ، و حسينقلى خان ديگرى بوده پسر فتحعلى شاه كه او را حسينقلى خان ثانى گويند ، و اين مهد عليا در روز 6 ع 2 سنه 1290 وفات كرده و در يكى از بقاع صحن قديم قم دفن شده كه آن عقب بقعه شوهرش محمد شاه است و درب آن توى بقعهء محمد شاه مىباشد .\r\nو ديگر از فرزندان قاسم خان ، امير اصلان خان مجد الدوله است كه در 1288 بيايد .\r\nو ديگر محمد حسين خان كه نواده‌اش محمد حسين خان معظم الملك ابن احمد خان بن محمد حسين خان مرقوم از اعيان دولت ناصر الدّين شاه بوده ، و دخترش زوجه ميرزا\r\n\r\n","description":"","footnote":"","page_name":" 677 ","page_number":73},
  {"content":"\r\n\r\nعباسقلى خان سپهر است كه در ( 1268 ) بيايد ، و از وى فرزندانى آورده چنان كه خود سپهر مرقوم در كتاب « احوال حضرت كاظم ( ع ) : 44 و 45 » فرموده .\r\n\r\n* ( 273 - تولد مرحوم حاجى ملا محمد اشرفى - ره ) *\r\nاشرف شهرى معروف در مازندران بوده كه اكنون به صورت قريه ويرانى درآمده .\r\nو مرحوم حاجى ملا محمد فرزند مرحوم ملا محمد مهدى ( معروف بمقدس اشرفى ) و خود از اعاظم علماء عظام و فقهاء فخام و أوليا و أبدال و صلحاء ابرار و زهاد زمان و عباد أوان بوده .\r\nو در « قصص العلماء : 98 » و « المآثر و الآثار : 143 ستون 2 » عنوانى براى او قرار داده‌اند .\r\nوى در پانزدهم ماه شعبان المعظم اين سال ، چنان كه در « تاريخ سرتيپ » نوشته ، مطابق ( . . . ) عقرب ماه برجى متولد شده و چندى در نزد سعيد العلماء بارفروشى و سپس در نزد شيخ انصارى درس خوانده ، و پس از تحصيلات در شهر بارفروش مازندران - كه در اين أوان بدستور أولياء دولت زمان آن را بابل مىگويند - سكونت نمود و آنجا بمقامات عاليه رسيده و بصدور كرامات و خوارق عادات شهرت يافته ، و به حجت اشرفى معروف گرديده و كتب چندى برشته تأليف كشيده :\r\nاول كتاب « اسرار الشهادة » . دويم « رساله‌ئى در عبادات و برخى از معاملات » .\r\nسيم كتاب « شعائر الاسلام » از حلال و حرام كه در ابواب فقه به صورت سؤال و جواب است .\r\nدر « قصص العلماء » مطالبى دربارهء او نقل كرده كه دلالت بر بزرگوارى وى و بعضى از چيزهاى ديگر دارد ، و در « المآثر » فرمايد : در ميان علماء عصر بجمع ما بين شريعت و طريقت اختصاص يافته و گروهى از أهالى ايران تقليد از او مىكنند و از دور و نزديك همه‌كس بجان و دل ارادت وى مىورزند ، انتهى مختصرا .\r\nمرحوم حاجى ، در شب دوشنبه غره ماه رمضان المبارك سنه هزار و سيصد و پانزده ، در\r\n\r\n","description":"","footnote":"","page_name":" 678 ","page_number":74},
  {"content":"\r\n\r\nبارفروش وفات كرده و هم آنجا دفن است : چنان‌كه در « طرائق 3 : 305 در حاشيه » فرموده ، و آن مطابق ( . . . ) دلو ماه برجى بوده ، و بنابراين با ملاحظه تاريخ تولدش مدت عمر وى نود و پنج سال قمرى و شانزده روز مىشود ، و در حاشيه طرائق پس از ذكر تاريخ وفات چنان كه نوشتيم فرمايد سن او از هشتاد گذشته بود ، انتهى .\r\nدر « تاريخ سرتيپ » در ورقه‌ئى مخصوص در طى آنكه در واقع جدا از خود كتاب بوده ، شرحى در تاريخ تولد و وفات و أسامى اولاد آن جناب نوشته بود ، كه ما تاريخ تولد را چنان‌كه گفتيم از آن گرفته و خلاصه اسماء اولادش با بعضى تصرفات اين مىباشد كه وى سه نفر پسر داشته :\r\nاول آقا محمد على مجتهد كه در 5 شعبان سنه 1259 در اشرف متولد شده و با پدر شد رحال نموده ببارفروش آمد ، و مرحوم حاجى نايب الصدر در ماه شعبان سنه 1315 در آنجا با او ملاقات فرموده ، و در « طرائق » نوشته كه سكهء يا على مدد لطف فرمودند ، انتهى .\r\nو او پس از پدر جانشين وى گرديده و در سنه 1324 وفات كرده و هم در بارفروش دفن است .\r\nدويم آقا شيخ جعفر شريعتمدار كه در 15 رجب 1263 در اشرف متولد شده و هم آنجا ساكن بوده و در 4 رجب 1322 وفات كرده و نيز در اشرف دفن است .\r\nسيم آقا محمد صادق كه در ج 2 سنه 1267 در اشرف متولد شده همان جا متوقف بوده و در 5 محرم 1298 در حيات پدر وفات كرده و در نجف دفن است ، و از برخى از اين بزرگواران اولاد و احفادى بهم رسيده كه جمعى از آنها بتجارت اشتغال دارند و بعضى از علما هستند ، و بالاخره كليه اولاد و اعقاب مرحوم حاجى امروز طايفه‌ئى هستند زياده بر سيصد نفر ، انتهى .\r\n\r\n* ( 274 - وفات مرحوم مير عبد اللطيف خان 22 شوشترى - ره ) *\r\nوى فرزند مرحوم مير طالب 21 بن سيد نور الدّين على 20 جزائرى ( ره ) است .\r\n\r\n","description":"","footnote":"","page_name":" 679 ","page_number":75},
  {"content":"\r\n\r\nسيد نور الدّين 20 در ( ج 1 سال 1193 - عنوان 1 ص 2 ) گذشت .\r\nفرزندش سيد طالب 21 از اهل علم بوده و در شب 9 محرم سنه 1190 وفات نموده و در نزد پدر دفن شده ، و فرزندان چندى از وى بازمانده كه بزرگتر از همه مرحوم سيد محمد شفيع 22 بوده كه از رجال فاضل و شاگرد آقا محمد باقر بهبهانى بوده و در ج 1 سنه 1204 وفات نموده و در كربلا مدفون شده ، و فرزندانى از او بازمانده ، و ديگر سيد محمد جعفر 22 كه در ( 1224 ش 345 ) بيايد .\r\nو فرزند كوچكترش مرحوم مير عبد اللطيف خان 22 صاحب اين عنوان است كه وى از أجله فضلا و رجال دوران و مشاهير أهل علم و ادب و تاريخ و ساير علوم و فنون و بسى بزرگوار و عظيم‌الشان بوده ، شرح احوالش را خود در كتاب « تحفة العالم » بتفصيل تمام نوشته ، و خلاصهء آن با ملاحظهء بعضى از مواضع ديگر اينكه وى در نهم ماه ذى الحجة الحرام سنه هزار و صد و هفتاد و دو ، مطابق ( . . . ) اسد ماه برجى سنه 1138 شمسى ، در زمان كريم خان زند در شوشتر متولد شده ، و در چهار پنج‌سالگى در نزد عم خود مرحوم سيد رضى شروع بتعلم نموده ، و ازآن‌پس چندى در نزد حاجى عبد الرزاق بن حاج خضر شاگرد مرحوم سيد عبد اللّه شتافت ( همانا حاجى عبد الرزاق مرحوم مرقوم اگر چه بديده ظاهر نابينا ليكن به حق بينى و حق‌شناسى بىهمتا بوده و در فتنه علىمراد خان بختيارى از نور بصر عارى گرديده بود ) . ولى هنوز وى را از ختم قرآن مجيد فراغت حاصل نشده بود كه حاجى مرقوم وفات نمود .\r\nپس به خدمت جمعى ديگر از مردم شوشتر كه از آن جمله مرحوم سيد زين الدّين بن سيد اسماعيل بود رفته و تحصيل مقدمات از صرف و نحو و منطق نمود و شوقى مفرط به اين علم اخير داشت و هم مقدارى كافى از علم حساب و هيئت را فراگرفت و در نزد عموزاده خود سيد اسماعيل 22 بن سيد مرتضى 21 بن سيد نور الدّين ؛ شطرى وافر از ادبيات و منطق و فقه را خواند ، و در نزد بعضى ديگر در فن علم نجوم كار كرد تا اندازه‌اى كه استخراج تقويم از « زيج الغ بيك » توانست نمود ، و استخراجات و حدس صائب او در آن نواحى شهرت گرفت ، و هم وى را لذتى وافر از ذكر اشعار و مصاحبت شعرا دست مىداد بلكه گاهى بميل طبيعت چيزى موزون مىنمود تا اينكه پدرش بر آن حال وقوف يافت و وى را از شعر و شاعرى منعى بليغ نمود ، و خود او نوشته كه من چون در سخنان او غور نمودم حقيقت آن را فهميدم\r\n\r\n","description":"","footnote":"","page_name":" 680 ","page_number":76},
  {"content":"\r\n\r\nچه مرتبهء پست آن بسى نازل و بىقدركنندهء قائل آن است ، و قسم وسط آن تضييع اوقات ، و وجود و عدم آن را درجهء مساوات است ، و قسم اعلاى آن موقوف است بسرمايهء خطير و دانش بسيار ، و دقائقى چند در كار است كه هريك نادرهء فنون و عمرى بايد در آن كار سپرى نمود ، و بعد از حصول اين مراتب ؛ قبول شدن آن بر طبائع بزرگان ، و مشهور شدن گوينده‌اش در دوران بختى است خداداد و آن نه براى هركس آماده شود و بجز امداد از مبدا فياض راهى ندارد .\r\nو بر تقدير استجماع همهء مذكورات ، آن خود با أخس شركاء آميختن و در ميدان مسابقت با أمانى اسب برانگيختن است ، و در أوانى كه شيوع فتن آخر الزمان است رسم سخنورى و سخن‌سنجى در نقاب احتجاب و مردم قدردان از جهان ناياب است ، و از اين‌ها همه گذشته آن اندازه كه شعر گفتن مقصور بر تحصيل علوم ، مثوبات اخروى داشتنش نامعلوم است ، انتهى مختصرا .\r\nو پس از آن به آهنگ سياحت و استفادت از علماى عراق و اصفهان از شوشتر برآمده بدزفول درآمد ، و فرمايد كه در آنجا قاضى و شيخ الاسلام آن را ديدم كه بغايت بىسواد بودند و در اكثر از جاها ارباب مناصب شرعيه را چنين يافتم ، انتهى .\r\nو از آنجا بلرستان فيلى و خرم‌آباد شد و چهل روز در غايت اعزاز در آن ولايت ماند بلكه بعضى هم تكليف تأهل نمودند و چون آن را عائق عالم علمى مىديد قبول نكرده ، بلكه خود نوشته كه در بوشهر و بغداد نيز اعيان و اشراف تكليف نمودند و من از فرط غيرت كه روزگار بر وفق مرام نبود نپذيرفتم و تجرد را خوش‌تر داشتم ، پس از آنجا ببروجرد رفت و پس از مدتى روانه كرمانشاه شد و بحضور آقا محمد على بهبهانى رسيد و به تكليف وى شش هفت ماه در آن شهر متوقف و از فيض تدريس آن فاضل بزرگوار بهره‌مند بود ، و خود نيز آنجا در بعضى از رسائل هيئت و نجوم تدريس مىفرمود و منتظر شكستن سورت سرما و حركت باصفهان بود كه نامه‌ئى فراق‌آميز از پدرش رسيده و او را بشوشتر طلب داشته و از آن جمله اين رباعى را نگاشته بود :\r\n رفتى و چها كه بر من زار گذشت * خون از سرم از ديدهء خونبار گذشت\r\nجانم بلب از درد فراق تو رسيد * باز آ باز آ كه كارم از كار گذشت \r\nوى از آن نامه بىقرار و بعزم شوشتر رهسپار گرديد و از راه نهاوند روانه و چندى\r\n\r\n","description":"","footnote":"","page_name":" 681 ","page_number":77},
  {"content":"\r\n\r\nدر آنجا اقامه نمود ، تا آخر بشوشتر رسيد و پس از ملاقات احباب خدمت مرحوم سيد عبد الكريم نوادهء عمش كه در ( ج 2 سال 1215 عنوان 219 ص 552 ) گذشت ، در فقه ، و نزد بعضى ديگر در حساب شروع به تحصيل كرد ، هرچند كه سابقا هم حساب را در نزد مرحوم سيد ابو الحسن عموزاده خود خوانده بود ، و در اين اوقات پدرش وفات كرد ، و خود نوشته كه آخرين وصيت او به من اين بود كه فرمود زنهار هرچند دنيا ناسازگار باشد بمذلت و دنباله روى تن در ندهى و در ليالى و ايام متبركه به چيزى كه دست‌رس داشته باشى ما را فراموش نكنى .\r\nو پس از وفات او ، گذشته از مصيبت دنيا هم ناسازگار افتاده و معيشت تنگى گرفت ، و مرحوم سيد محمد شفيع برادرش هرساله از هرجا كه بوده قليلى برايش مىفرستاده و او بفطرت اصلى ايثار را پيشه خود نموده و خصوصا كه در آن سنوات گرانى سختى بهم رسيد ، و او از همه بيشتر غم مردم را هم داشت و دستش به چيزى نمىرسيد و از شدت اين واردات اغتشاشى كلى در حواسش پيدا شد ، و او را هيچ حالت مطالعه كتب علمى نماند بلكه هيچ‌چيز از علوم را نمىفهميد ، و مختصر بليه‌ئى سخت بر او رو داد .\r\nپس بخاطر او رسيد كه روانه عتبات شده در يكى از مشاهد مقدسه ساكن و بقيه عمر را بنان جوين بسر برد ، و بدين آهنگ بقيه بازماندگان خود را برداشته و از راه فلاحى ببصره آمد و پس از چندى از شط فرات به سمت عتبات شد ، و چون جزاير بر سر راه او بود شوق وطن آباء و اجدادى دامنگير او شده ، چند روزى توقف كرد و از آنجا بسماوا كه ميان حله و بصره است و بنيكوئى آب‌وهوا و وفور ماه‌وشان دلربا در كل عربستان طاق و تربيت آب و خاك آن در تكميل حسن و جمال شهره آفاق است رسيد ، و بواسطهء جنگى كه ميان اعراب خزعل و منتفق در كار و حركت در حوالى آن دشوار بود ، دو ماه آنجا مانده ، و پس از آن از راه رماحيه بنجف روانه شد و مشقتى سخت از تشنگى بوى روى داد تا بدان زمين برين رسيد و همه رنج‌ها را فراموش كرد ، و چندى در روضات عاليات عراق عرب ( از نجف و كربلا و كاظمين و حله و سامره ) و بغداد به زيارت و سياحت بسر آورد ، و آخر همراهان را بعد از بر طرف شدن گرانى بشوشتر فرستاد و خود بعزم تحصيل در كربلا متوطن و آنجا بتكميل تحصيل مدت دو سال در خدمت علماء اعلام : آقا محمد باقر هزارجريبى و آقاى بهبهانى و ميرزا محمد مهدى شهرستانى و آقا سيد على كربلائى درس خواند ، و شرحى از وسعت اوقات خويش و بجا آوردن ادعيه و زيارات و تهذيب نفس و رياضات با اشتغال\r\n\r\n","description":"","footnote":"","page_name":" 682 ","page_number":78},
  {"content":"\r\n\r\nبمباحثات و بشارت وصول بمقامات در ميان خواب و بيدارى براى خود در « تحفه » نوشته و گويد : علاوه بر اينكه در خدمت اين بزرگواران درس مىخواندم با ايشان نهايت دوستى بهم رسيد خصوصا با ميرزا محمد مهدى .\r\nو پس از دو سال و چند ماه با اينكه شوق زيارت مشهد خراسان را داشت به جهت فقدان سامان عود بشوشتر نمود ، و اين وقت كه سنه 1195 بود و آخر تحصيلاتش بود ديگر نتوانست بدان كار بپردازد ، و چون چندى در شوشتر ماند برادرش سيد محمد شفيع او را ببوشهر خواسته بجاى خود وا داشت و بعد از چندى او را ببصره طلبيده بجاى خود گذاشت ، و وى دو سال در بصره ماند و ازآن‌پس سيد محمد شفيع باز ببصره آمده و او را به بغداد فرستاد و پس از دوسه سال باز ببصره آمده و شوق سفر هند را بهم رسانيد و هرچه دوستانش وى را منع نمودند فايده نكرد ، و در 14 شوال سنه 1202 بر جهاز نشسته به سمت هند حركت كرد ، و خود نوشته كه در آن أوان زبان حال بدين مقال مترنم بود :\r\n در اين درياى بىپايان در اين طوفان غم‌افزا * دل افكنديم‌بسم اللّه مجراها و مرسيها\r\nمگر اين بحر بىپايان حريف درد دل گردد * كه دارد در جگر درياى آتش حرص استسقا\r\nنكونامان سر شوريده‌ئى دارم بننگ اندر * غم‌آشامان دل درياكشى دارم نهنگ‌آسا \r\nو از راه بوشهر و مسكت ( مسقط ) در حركت آمده و از درياى فارس و عمان كه گذشت و بدرياى هندوستان رسيد دريا متلاطم شده هرروزه كوه كوه امواج متلاطم برخاسته كه بيم غرق بود ، تا بسرانديب مهبط حضرت آدم ( عليه السلام ) رسيد و از آنجا بجزيره سبلان افتاد كه شش درجه عرض دارد و هوا بغايت تندى نمود و پس از يك ماه به مجلى بندر كه از بنادر دكن و اول معمورهء هند است وارد شد ، و خود نوشته كه نخستين قدمى كه در اين مملكت نهادم از اوضاع آن متنفر و از آمدن هند پشيمان گشتم و بعد از آن به سمت بنگاله حركت كرد ، و در 9 محرم سنه 1203 سواد كلكته نمودار شد و شب عاشورا بدان شهر رسيد ، و پس از دو ماه مير عالم پسر عمويش و پس از چندى هم سيد مهدى بن سيد عبد اللّه بدانجا آمدند و وى با سيد مهدى مرقوم ببعضى از مباحثات علمى پرداخته و قدرى خاطرش آرامش يافت ، و پس از چندى به سمت وكالت دولت حيدرآباد پايتخت مملكت نظام عليخان بهادر كه قسمتى از زمين دكن هند است برقرار شد ، و خود فرموده : نخستين غلطى كه از من سر زد قبول اين كار بود چه پدران و نياكان من هيچ‌كدام از چاكران ديوان نبودند و آنگهى اين خاك كه تميز حسن و قبح اشياء را نمىدهند ، و چيزى نشد كه خبر\r\n\r\n","description":"","footnote":"","page_name":" 683 ","page_number":79},
  {"content":"\r\n\r\nوفات برادرش سيد محمد شفيع از بصره بوى رسيد و او را از رفتن به وطن دل سرد نمود و ناچار با رؤساى انگريز كه اهل حل و عقد آن ولايت بودند مراوده بهم رسانيد و با برخى از فضلا از آن جمله تفضل حسين خان لاهورى كه در ( ج 2 سال 1215 عنوان 213 ص - 547 ) گذشت ، ابواب محبت و معاشرت گشود ، و پس از چندى بعزيمت مرشدآباد از سيرام‌پور و چچره و هوكلى كه از مضافات كلكته است گذشته بدان شهر رسيد و آنجا در شعبان سنه 1205 دختر عم‌زادهء مرقوم را تزويج كرد ، و پس از سه چهار ماه بكلكته برگشت .\r\nو در آن اوقات برادرش سيد محمد جعفر بكلكته آمد و سيد مهدى مرقوم هم وفات نموده بود و غلائى بزرگ در دكن پيدا شد و وى به مرض نوبهء مفرطى گرفتار گرديد و پزشكان يونانى كه آنجا بودند وى را بتعريق چوب چينى وا داشتند و آن بيمارى سه سال طول كشيد .\r\nپس در 11 شوال سنه 1211 كه نوشته روز عيد نوروز فيروز بود روانه لكهنو شد ، ليكن ما ( در ج 2 ص 400 ) نوشتيم كه عيد نوروز سال 1211 در 20 ماه رمضان المبارك بوده ، و هم ( در ص 464 ) نوشتيم كه عيد نوروز در سال 1213 در 13 شوال بوده ، پس احتمال دارد كه در « تحفه » سال 1211 اشتباه و درست آن 1213 و عيد نوروز بودن 11 شوال آن مبنى بر تقريب باشد .\r\nو به‌هرحال ، پس از چندى بعظيم‌آباد كه اعظم صوبه بهار و نصف راه لكهنو است رسيد و از آنجا حركت كرده تا به بنارس رسيد ، همان‌جا كه مرحوم شيخ محمد على حزين ( عليه‌الرحمه ) دربارهء آن فرموده :\r\n از بنارس نروم معبد عام است آنجا * هر برهمن‌بچه‌اى لچمن و رام است آنجا \r\nو مقبره متبركهء او هم در آنجا است .\r\nدر « طرائق 3 : 247 » فرمايد : لچمن نام يكى از بزرگان آن قوم است ، و رام نام خداى بزرگ است ، انتهى .\r\nو مقصود از اين شعر حزين كه در « بستان السياحه » نيز تصريح بدان نموده اينكه هركس بهر مذهبى كه باشد آزاد است و كسى را با كسى كارى نيست ، انتهى .\r\nليكن حضرت بارى ( جل‌جلاله تعالى ) در قرآن مجيد در سوره آل عمران فرموده :\r\n إِنَّ الدِّينَ عِنْدَ اللَّهِ الْإِسْلامُ .  و جناب آقاى حاج ميرزا محمد رضاء كرباسى فرموده :\r\n\r\n","description":"","footnote":"","page_name":" 684 ","page_number":80},
  {"content":"\r\n\r\nهمه انبيا و اوليا و بزرگان دين براى اين آمدند كه مردم در مذهب خود آزاد نباشند و يكسره بتوحيد حضرت بارى ( جل‌جلاله تعالى ) بگروند .\r\nو به‌هرحال ، مرحوم مير پس از دوازده روز از آنجا بدر شده تا بلكهنو رسيد ، و درباره آن فرمايد : آن بحذف هاء مكتوبى بر وزن مشنو مىباشد ، و در آنجا آصف الدوله بهادر يحيى خان از وى پذيرائى شايان نمود ، و اين بهادر يحيى خان دستگاه باعظمتى و مخصوصا كتابخانه‌ئى محير العقول داشته ، و شايد مرحوم مير حامد حسين كه در ( 1306 ) بيايد و كتابخانه او را بعظمت ستوده‌اند آن كتابخانه را بدست آورده . و چون دوسه ماه در آن شهر ماند ، هزال بدن ؛ كه از اثر نوبه بهم رسيده بود بر طرف و مزاجش باستقامت باز آمد .\r\nاتفاقا در آن روزگار وى گرفتار محبت فرنگى بچه‌ئى دلربا گرديد و بطورى شيفتهء او شد كه مزيدى بر آن متصور نبود ، و به حكم قضيه كليه عشق و محبت ، قوت جاذبه هريك از طرفين را بىطاقت نمود ، در اينجا خود نوشته كه بعضى از محرمان بتدابير ستوده چاره را مىگفتند ليكن من بعلو همت ؛ تن بدان در نمىدادم تا در يكى از ليالى متبركه از روى خلوص عقيدت از درگاه حضرت احديت كه مقلب القلوب است ازاله محبت محبوب را خواسته و زوال آن مرض را مسئلت نمودم و قبل از آنكه آويزى شود آن دعا باجابت مقرون و از بلايش رهائى يافتم ، و مدتى ديگر در چند شهر هند در هريك زمانى ماند تا نامه‌ئى از سيد محمد بن سيد عبد الكريم بوى رسيده و عزم آمدن بايران نمود .\r\nپس متعلقان خود را با جهاز بمچلى بندر فرستاد و خود در 14 شوال سنه 1214 از راه خشكى با محفه كه آن را هنود بدوش كشيده و بسرعت باد و برق مىرفتند حركت كرده و پس از پانزده روز دو ماه و نيم راه را طى كرده بمچلى بندر رسيد و اهل بيت او هم آمده بودند ، پس خود باز مجردا به سمت حيدرآباد حركت كرد و در 24 ذىالحجه بدانجا وارد شد ، و چون در آن ايام پسر عمش مير عالم كه در ( 1223 ) بيايد ، در يكى از قلاع حبس نظر بود ، وى قريب يك سال و نيم براى استخلاص او آنجا ماند . و در خلال اين احوال در أواخر سال 1215 شروع بتأليف كتاب « تحفة العالم » نمود و آن را بنام آن پسر عم معظم ناميده و تحفهء درگاه او كرد ، و در ج 1 سنه 1216 باتمام رسانيد .\r\n\r\n","description":"","footnote":"","page_name":" 685 ","page_number":81},
  {"content":"\r\n\r\nو اين وقت فرمانى از فتحعلى شاه مبنى بر آمدن وى بايران براى او آمد ، و در اثر آن در ماه مذكور از حيدرآباد به سمت ممبئى در حركت آمد تا در 12 شعبان بدان شهر وارد شد ، و خود در ترجمه آن فرمايد كه آن بفتح ميم اول و سكون ميم دويم و دو ياى حطى كشيده در آخر است .\r\nو در آنجا بود تا خبر خلاصى مير عالم بوى رسيد ، پس بعزم ديدن او در غره شعبان سنه 1219 از آنجا حركت كرده و در 25 ماه رمضان بحيدرآباد رسيد ، و در آن اوقات مرحوم آقا احمد بهبهانى بحيدرآباد وارد و از او استدعاى ثبت وقايع بعد از اتمام « تحفه » تا آن زمان را نمود ، و او كتاب « ذيل التحفة » را تأليف كرد ، و آنچه پس از تأليف آن دربارهء او نوشته شد منقول از آن است .\r\nو از آنچه گذشت معلوم شد كه اساتيد او چند نفراند كه اينك به ترتيب حروف اسماء ايشان اينجا نوشته مىشود :\r\nاول سيد ابو الحسن عموزاده‌اش كه در ( ج 1 سال 1193 عنوان 1 در ص 2 ) گذشت .\r\nدويم عموزاده ديگرش سيد اسماعيل بن سيد مرتضى .\r\nسيم سيد زين الدّين 21 بن سيد اسماعيل 20 بن سيد صالح 19 بن سيد عطاء اللّه 18 بن سيد محمد 17 بن سيد حسين 16 كه در آباء سيد نعمت اللّه گذشت ، قبرش در شوشتر در جوار مرقد مرحوم سيد نور الدّين بن سيد نعمت اللّه ( ره ) .\r\nچهارم مرحوم حاجى عبد الرزاق بن حاجى عبد الخضر بن ملا محمد حسين بن ملا جايگير بن حاجى خضر موكهى شوشترى .\r\nپنجم نواده عمش سيد عبد الكريم 23 كه در ( ج 2 سال 1215 عنوان 219 ص 552 ) گذشت .\r\nششم عموزاده ديگرش سيد على بن سيد محمد كه نيز در ( ج 1 سال 1193 ) گذشت .\r\nهفتم آقا سيد على بن سيد محمد على كربلائى كه در ( 1231 ) بيايد .\r\nهشتم آقا محمد باقر بن محمد اكمل بهبهانى .\r\nنهم آقا محمد باقر بن محمد باقر هزارجريبى ، و اين هر دو در ( ج 1 شمارهء - 111 ص 220 و شماره 112 ص 235 ) گذشتند .\r\nدهم آقا محمد على بهبهانى كه در ( ج 2 سال 1216 عنوان 226 ص 560 ) گذشت .\r\n\r\n","description":"","footnote":"","page_name":" 686 ","page_number":82},
  {"content":"\r\n\r\nيازدهم ميرزا محمد مهدى شهرستانى كه نيز در ( ج 2 سال مذكور عنوان 241 ص 611 ) گذشت .\r\nمرحوم مير عبد اللطيف خان در هنگام غروب آفتاب روز يكشنبه پنجم ماه ذى القعدة الحرام اين سال ، چنان‌كه در « مرآة الاحوال » نوشته - مطابق ( . . . ) دلو ماه برجى - وفات كرد و در قبرستان دايره مير شهر حيدرآباد دكن دفن شد .\r\nو بنا بتاريخ تولدش كه ذكر كرديم مدت عمر وى چهل و هفت سال و ده ماه قمرى و بيست و شش روز خواهد بود .\r\nدر اينجا بايد يادآور شد كه كتاب « تحفة العالم » از كتب ممتعه و پرفائده است كه ظاهرا براى بيان أوضاع هند تأليف شده ، ليكن مطالب و دقايق تاريخى نادرهء بسيار در آن درج است ، مانند دو كتاب نظير خود « تاريخ شيخ محمد على حزين » و « مرآة الاحوال » آقا احمد بهبهانى كه مرحوم شيخ حزين ( كه در 1222 بتقريبى بيايد ) تاريخى در أحوال خود تأليف كرده و در آن از اوضاع ايران و بخصوص اصفهان از آمدن افغان در آنجا و سالهاى چند بعد از آن شرح مفيد مختصرى با احوال چندين نفر از رجال نوشته ، و بعد از آن اين كتاب « تحفة العالم » را مير عبد اللطيف خان تقريبا مانند آن و مثل اينكه در تتميم آن باشد بطريقهء او و بعنوان اوضاع هند با همان فوائد تاريخى و رجالى تأليف كرده و تاريخ وفات حزين را در آن آورده .\r\nو بعد از آن مرحوم آقا احمد بهبهانى كه در ( 1235 ) بيايد كتاب « مرات الاحوال » را باز به همان طريقه و روش پسنديده نوشته و تاريخ وفات مير عبد اللطيف خان را به‌طورىكه نوشتيم در آن ذكر كرده .\r\n\r\n* ( 275 - تولد مرحوم حاجى ميرزا عبد الكريم ايروانى - ره ) *\r\nدر كتاب « قصص العلماء : 77 » ترجمه‌اى بعنوان آخوند ملا عبد الكريم ايروانى ايراد نموده ، و در بسيارى از كتب ديگر نيز شرح حال و ذكر مقالى از حاجى ميرزا عبد الكريم ايروانى نموده‌اند ، و به نظر ما چنين آمد كه اين‌ها هر دو يكى مىباشند ، و اينك بعقيدهء اتحاد ،\r\n\r\n","description":"","footnote":"","page_name":" 687 ","page_number":83},
  {"content":"\r\n\r\nمطالب مربوطه بدين دو نفر را آنچه به نظر رسيده با يكديگر ملفق و مختصر نموده ، و چنين گوئيم كه :\r\nوى فرزند مرحوم حاجى ميرزا ابو القاسم ايروانى است كه در ( 1237 ) بيايد ، و خود از رجال اعيان و ملاباشى مملكت آذربايجان و عالمى از غبار انكار مبرا و عارفى از وصمت ايراد معرا بوده ، و همانا در نهم ماه ذى الحجة الحرام اين سال ، مطابق ( . . . ) حوت ماه برجى متولد شده ، و چندى در نزد آقا سيد على كربلائى و سپس در نزد فرزندش آقا سيد محمد درس خوانده تا خود عالمى بزرگوار و فقيهى نام‌بردار گرديد ، و از عتبات مراجعت نموده بقزوين آمد ، و چنان‌كه در « تنقيح المقال 2 : 211 » فرموده آنجا شاگردان معروف بهم رسانيد كه بعدها بنجف رفتند ، از آن جمله فاضل ايروانى و ميرزاى رشتى ( اعلى اللّه مقامهما ) ، انتهى .\r\nو از جملهء شاگردان او نيز صاحب « قصص العلماء » بوده چنان كه خود در ترجمهء صاحب عنوان و هم در ترجمهء خويش بدان تصريح نموده ، و هم در قصص نوشته كه من در عراق عرب و عجم برتر از او نيافتم و وى چندان پستى از شريف العلماء نداشته ، ليكن شريف العلماء محقق و آخوند مدقق و در تقرير دروس راجل بود و در جدل عجز داشت ، و در آن اعصار بلكه سابق بر آن مانند او مدقق در علم اصول به نظر نرسيده ليكن در اصول ، تدريس نمىفرمود و در فقه « رياض » استادش را درس مىگفت آن هم بنحو اختصار ، و پس از آن به خواهش جمعى يك ساعت از روز برآمده بناى درس را مىگذاشت و تا دو ساعت به ظهر مانده فراغت حاصل مىشد بدون تكرار و به زبان عربى كه اگر همه تحرير مىشد تقريبا به قدر هزار بيت بتحرير مىآمد و طلاب از تحرير آن عاجز مىماندند ، و هر روز براى يك مطلب جزئى استدلالات بسيار مىنمود و فردا آن ادله را رد مىكرد و روز بعد باز اثبات مىكرد ، و هكذا تا چند روز و مىفرمود اين نه از بابت جربزه است بلكه من خود در حكمى استقامت دارم و تكثير ايرادات و رد اجوبه براى تشحيذ أذهان طلاب است .\r\nو نيز در قصص نوشته كه تأليفى از او بروز نيافته مگر « رساله‌ئى در اصل برائت » كه آن هم ناقص است ، و ديگر در طى احوالات او مطالبى نوشته كه ما از آوردن آنها در اينجا خوددارى نموديم ، و در « الذريعة 2 : 114 شماره 457 » اين رساله اصل برائت را بعنوان « اصاله البراءة » هم از قصص نقل كرده و در ( ج 6 ص 100 شماره 537 ) « حاشيه‌ئى\r\n\r\n","description":"","footnote":"","page_name":" 688 ","page_number":84},
  {"content":"\r\n\r\nبر رياض » از او ذكر كرده ، و ديگر از تأليفات او با ملاحظه آنچه گذشت : سيم كتاب « قواعد زبان فارسى » . چهارم كتاب « مختصر العروض » و اين هر دو چاپ شده . پنجم « رساله‌ئى در قافيه » .\r\nو فرزندش حاجى ميرزا محمد على در نزد او درس خوانده ، و سه نفر از شاگردان او نيز در فوق گذشتند كه بجمله چهار نفر شاگردان او اينجا ذكر شدند ، و از آثار او تكيه‌اى عالى بر مزار مرحوم مجذوب‌علىشاه در امامزاده حمزه تبريز است . و آخر ، در شب چهار شنبه چهاردهم ماه صفر الخير سنه 1294 نيز ، مطابق ( . . . ) حوت ماه برجى وفات كرد و در تبريز در جايى كه معروف بمقبرهء حاجى ملاباشى است دفن شد ، و مدت عمرش هفتاد و سه سال و دو ماه قمرى و پنج روز بوده ، و ماده تاريخ او را چنين يافتند :\r\n« و هو الحى الذى لا يموت »\r\nو مرحوم مير على زنوزى مسكين تخلص اين ماده را در قطعه‌ئى ، بتغيير محل واو ، چنين آورده :\r\n در شب چارشنبه چارده ماه * از صفر كآفتاب در بر حوت است\r\nسوى رضوان شد آن كريم خصائل * بمقامى كه ذروهء جبروت است\r\nعقل را گفتم اى دبير سخن‌دان * چون ترا عقل و مايه از جبروت است\r\nسال تاريخ را چه در نظر آيد ؟ * آنچه دانى بگو نه جاى سكوت است\r\nفكرتم گفت او چو زنده بعشق است * گو : ( هو الحى و الذى لا يموت ) است \r\nمرحوم حاجى ميرزا عبد الكريم فرزندان چندى داشته :\r\nيكى مرحوم ميرزا فضلعلى آقا ، صفا تخلص كه در ( 1278 ) بيايد .\r\nو ديگر عالم عامل جليل العنوان مرحوم حاجى ميرزا محمد على ملاباشى مملكت آذربايجان ( عليه الرحمة و الرضوان ) كه عالمى باخبرت و فاضلى عالىرتبت و صاحب اخلاق رضيه و داراى شيم مرضيه بوده ، و در سنه هزار و دويست و پنجاه و سه متولد شده ، و در نزد پدر باهنر و برخى از علماء ديگر تحصيل نموده و در خدمت مشايخ عتبات ؛ تكميل علوم فرموده و تا سال 1322 زنده و در كربلا مجاور بوده .\r\n\r\n","description":"","footnote":"","page_name":" 689 ","page_number":85},
  {"content":"\r\n\r\n\r\n* ( 276 - تولد مرحوم سيد احمد 24 شوشترى - ره ) *\r\nوى فرزند سيد محمد 23 بن سيد طيب 22 بن سيد محمد 21 بن سيد نور الدّين جزايرى ( رحمهم اللّه ) است .\r\nمرحوم سيد نور الدّين جزايرى در ( ج 1 سال 1193 عنوان 1 ص 2 ) گذشت .\r\nفرزندش سيد محمد 21 از علما بوده و نزد پدر دفن است .\r\nنواده‌اش سيد محمد 23 در اين كتاب دو فرزند از او نوشته مىشود :\r\nيكى حاجى سيد على 24 كه در ( 1283 ) بيايد .\r\nو ديگر سيد احمد 24 كه صاحب اين عنوان و سيدى عالم و عابد و زاهد و متهجد و سخاوت پيشه بوده ، و همانا در ماه ذى الحجة الحرام اين سال ، مطابق ( . . . ) حوت ماه برجى متولد شده و همواره بعبادت و اعانت اهل علم و غيره بسر آورده تا در سنه هزار و سيصد و پنج در شوشتر وفات كرده و جنازه‌اش را بنجف اشرف برده و در آن زمين مقدس در مقبرهء شوشتريها به طرف قبلهء صحن مطهر دفن كردند ، و او چهار پسر داشته كه يكى از آنها حاجى سيد عبد الصمد 25 بوده و در ( 1243 ) بيايد .\r\n\r\n* ( 277 - وفات شيخ ابراهيم بن يحيى عاملى ) *\r\nمرحوم شيخ ابراهيم از علما و أهل ادب عصر خود بوده و شعر هم مىگفته ، چنان كه در « الذريعة 1 : 492 شماره 2427 » نوشته كه وى « ارجوزه‌ئى در كلام » دارد كه بسى مبسوط و دلالت بر تبحر و مهارت او مىنمايد ، و از آن جمله در مبحث كلام اللّه فرمايد :\r\n و لا تقل كلامه قديم * فانه شرك به عظيم \r\nتا اينكه فرمايد :\r\n\r\n","description":"","footnote":"","page_name":" 690 ","page_number":86},
  {"content":"\r\n\r\n و كل ما يذكره الجمهور * من الكلام فرية و زور \r\nو در مبحث امامت فرمايد :\r\n و مقتضى الحكمة كل حين * وجود شخص كافل للدين\r\nو كلما يلزم فى النبى * من عصمة يلزم فى الوصى\r\nفحاله كحاله و انفردا * بالوحى من كان النبى المرشدا \r\nتا اينكه دربارهء حضرت حجت ( ع ) فرمايد :\r\n امامنا الحى الذى لا يجحد * حياته الا الغوى الملحد\r\nو كيف ينفى كونه او يدفع * و العقل و النقل بذاك يصدع \r\nو بالاخره ، آنجا وفات او را در اين سال نوشته .\r\n\r\n* ( 278 - وفات ميرزا ابو الحسن فردوس دستغيب شيرازى ) *\r\nدر « فارسنامه . گفتار 2 : 23 » فرمايد : سادات دستغيب سلسله‌ئى هستند از سادات حسينى ، اگر چه در نوشتجات قديم آنها را سادات حسنى حسينى نگاشته‌اند ، انتهى .\r\nليكن در اين اشكالى نباشد كه آنها حسينى باشند و ايشان را حسنى حسينى بنويسند ، زيراكه حضرت فاطمه دختر حضرت سيد الشهداء ( عليهما السلام ) زوجه حضرت حسن مثنى فرزند حضرت امام حسن مجتبى بوده ، و حضرت فاطمه دختر حضرت امام حسن ( عليهما - السلام ) زوجهء حضرت امام زين العابدين فرزند حضرت سيد الشهداء و مادر حضرت امام محمد باقر ( عليهم السلام ) بوده ، پس اعقاب حضرت امام حسن هركدام از اولاد حسن مثنى باشند از زوجه‌اش فاطمه كه دختر حضرت سيد الشهداء ( عليه السلام ) بوده از طرف پدر حسنى و از مادر حسينى خواهند بود ، و اعقاب حضرت امام زين العابدين ( عليه السلام ) كه تنها پسرى است از حضرت سيد الشهداء ( عليه السلام ) كه عقب ذكور از او باقيمانده ؛ هركدام از فرزندش حضرت امام محمد باقر ( عليه السلام ) باشند از طرف پدر حسينى و از مادر حسنى هستند .\r\n\r\n","description":"","footnote":"","page_name":" 691 ","page_number":87},
  {"content":"\r\n\r\nو نيز ممكن است در ازمنه بعد از ائمه ( عليهم السلام ) اعقاب ذكور حضرت امام حسن زنى از اعقاب حضرت امام زين العابدين ( عليه السلام ) گرفته باشد و اعقاب ذكور حضرت امام زين العابدين زنى از اعقاب حضرت امام حسن ( عليه السلام ) گرفته باشد و بر ما پوشيده باشد كه باز اعقاب هريك از آنها حسنى حسينى خواهد بود ، و هر دو نسبت بهريك از آنها صادق باشد و هريك از آنها محض افتخار خود را به هر دو نسبت منسوب دارند .\r\nو در « طرائق الحقائق 3 : 149 » فرمايد : وجه تسميه ، راقم را معلوم نيست انتهى .\r\nو در حاشيه منه « آثار عجم » نوشته كه در وجه تسميه‌اش گويند كه يكى از أجداد آنها با شخصى مشاجره داشت و نفى سيادت از آن سيد مىنمود ، دستى از غيب ظاهر شد و شجره‌نامه‌ئى بدامان سيد افكند ، و بعضى ديگر نوشته‌اند كه آن سيد با وزيرى بر سر ملك و زراعتى منازعه داشتند ، وزير سيد را سقط گفت ، دستى از غيب برآمد و بر سينه وزير خورد و مرد ، انتهى .\r\nو به‌هرحال ، مرحوم ميرزا ابو الحسن صاحب عنوان ( عليه الرحمة و الرضوان ) از شعراء عصر و زمان خويش بوده كه در سنه هزار و صد و هفتاد ، مطابق سال ( 1135 - 1136 ) شمسى ، در زمان كريم خان متولد شده و كسب مراتب سلوك نموده و با مرحوم حاج ميرزا ابو القاسم سكوت كه در ( 1239 ) بيايد در طى آن راه همدم و شفيق بوده و اشعار بسيارى كه در آنها تخلص فردوس فرموده سروده كه پس از وفاتش چندى از آنها از ميان رفته ، و از آن جمله اين چند فرد بنقل از « طرائق 3 : 149 » اينجا نوشته شد :\r\n مگر آن تنگ پيراهن گشادند * كه از بوى گلم ديوانه كردند\r\nز مى ساقى چراغى پيش ره گير * كه مستان گم ره ميخانه كردند\r\nبود پيچيده طومارى دل از غم * كه هر حرفيش باشد دفترى چند\r\nجفا كم كن بمرغان گرفتار * چه مىخواهى ز بىبال‌وپرى چند \r\nو او هماره مانند آباء و اجداد خويش در محلهء اسحاق بيك شيراز ساكن و توليت بقعه متبركه جناب امامزاده محمد را در آن محله داشته و خود در افتخار بدان امر فرمايد :\r\n فرزند دين محمد موسى كه از شرف * دربانيش بود شرف و افتخار من \r\nو آخر ، در اين سال پس از مدت پنجاه سال قمرى عمر وفات كرد ، چنان كه در « طرائق » فرموده ، و در « فارسنامه » در هزار و دويست و سى و اندى گفته كه ظاهرا اشتباه باشد .\r\n\r\n","description":"","footnote":"","page_name":" 692 ","page_number":88},
  {"content":"\r\n\r\n\r\n* ( 279 - وفات آقا حسين عارف شاعر آذربايجانى ) *\r\nوى چنان‌كه در كتاب « دانشمندان آذربايجان : 202 » فرموده ، از شعرا و نيكان آن ديار است كه از وطن بديار ارمن رخت بركشيده و در قلعهء شوش قراباغ آرميده ، و در علوم رياضى بهره‌اى وافى بهم رسانيده ، و اشعار او همه به زبان تركى است ، و آخر در اين سال وفات كرده و هم در ارمنستان دفن شده ، انتهى .\r\nو فهرست اسماء كسانى كه عارف تخلص دارند در ( 1239 ) بيايد .\r\n\r\n* ( 280 - وفات سيد حسين لكهنوى - ره ) *\r\nسيد حسين لقبش عظيم الدّين و از جمله علما و اطبا و شعرا و نزيل مدراس ، و از طرف انگليسيان مفتى و قاضى آنجا بوده و طبابت هم مىنموده و كتابى دارد در « تشريح » ، و در اشعار تخلص تجمل مىنموده ، و در اين سال وفات كرده ، چنان‌كه در « الذريعة : 9 - شمارهء 1058 » فرموده .\r\n\r\n* ( 281 - تولد ميرزا زين العابدين 37 فسائى فارسى ) *\r\nوى فرزند ميرزا محمد تقى 36 ابن ميرزا جانى 35 فسائى است .\r\nميرزا جانى در ( ج 2 سال 1212 عنوان 187 ص 442 ) گذشت .\r\nفرزندش ميرزا محمد تقى 36 از رجال خيرمند و أسخياء بوده ، تولدش سنه 1170 مدت عمرش 61 سال وفاتش سنه 1231 در فساء .\r\nفرزندش ميرزا زين العابدين 37 صاحب عنوان از معاريف زمان خود بوده و در علوم\r\n\r\n","description":"","footnote":"","page_name":" 693 ","page_number":89},
  {"content":"\r\n\r\nرياضى و تواريخ و اشعار عربى و فارسى تسلطى تمام داشته ، و همانا او در اين سال در قريهء نوبندگان فسا متولد شده ، و پس از مدت شصت و هشت سال قمرى عمر ، در سنه هزار و دويست و هشتاد و هشت وفات كرده ، چنان كه در « فارسنامه . گفتار 2 : 233 » فرموده ، و سه نفر پسر داشته كه ميانى آنها مرحوم ميرزا محمود خان 38 نعمت در ( 1271 ) بيايد .\r\n\r\n* ( 282 - تولد شيخ سليمان قندوزى بلخى ) *\r\nقندوز ، قريه‌اى است در بلخ ، و شيخ سليمان فرزند ابراهيم معروف بخواجه كلان ابن محمد معروف ببابا خواجه ابن ابراهيم بن محمد معروف به ( ابن الشيخ السيد ترسون - الباقى ) از سادات حسينى ، و خود از علما و عرفا و محدثين بزرگ و مشايخ كبار است كه در اين سال ( چنان كه در پشت كتاب « ينابيع المودهء » او كه اينك ذكر مىكنيم و نيز در « فهرست كتابخانه مباركهء رضويه » ( على صاحبها الف سلام و تحيه ) نوشته ؛ در بلخ متولد شده و هم آنجا تحصيل فنون علميه نموده تا بدرجات عاليه نائل گرديد ، آنگاه ببخارا رفت و علوم محصله خود را تكميل نمود ، و باجازات چندى از مردم آن سرزمين مجاز شد ، پس مسافرت بممالك افغان و هند نمود و با بزرگان طريقت صحبت داشته و بدست ايشان تائب گرديد و در مقامات سلوك بكمال رسيد ، و تفقه در دين نموده تا پس از رجوع به وطن قوم خود را انذار كند .\r\nپس بقندوز برگشت و زمانى در آنجا مانده بنشر علم و ادب اشتغال ورزيد ، و در آنجا مسجد جامع و مدرسه و خانقاهى بساخت ، سپس چنين بخاطرش رسيد كه خليفه محمد صلاح را آنجا در مسند ارشاد جانشين برادرش محمد ميرزا خواجه ابن مولينا خواجه كلان سازد ، و عالم افضل داملا عوض را براى تدريس نصب كند ، و ملا عوض مرقوم از ميان همهء شاگردانش متمايز و بشرافت اجازت از آن استاد راد نائل گرديده بود ، و پس از اتمام اين مرام خود بآهنگ سفر روم و توطن در مكه معظمه از قندوز با سيصد نفر از مريدين كه همه اهل سير و سلوك بودند بيرون شد و از راه ايران حركت كرده تا در سنه 1269 ببغداد ورود نمود ، و آنجا والى بغدادش اكرامى شايان و ارباب فضائل و معارف قدومش را عزتى بىپايان\r\n\r\n","description":"","footnote":"","page_name":" 694 ","page_number":90},
  {"content":"\r\n\r\nنهادند و هريك بهره‌اى از فيوض علوم او برگرفتند .\r\nپس از آنجا به طرف قسطنطنيه رفت و در اثناء راه ببرخى از بلاد مانند موصل و ديار بكر و حلب و غيرها كه مىرسيد در هريك چندى توقف مىنمود تا بقونيه رسيد و سه سال و نيم در آنجا ماند ، و در خلال آن ايام كتاب « فصوص » و « نصوص » و « فتوحات مكيه » را كه هر سه از مؤلفات شيخ بزرگوار محيى الدّين بن عربى ( ره ) است از نسخه اصل آنها كه به خط مؤلف در كتابخانهء واقعه در مقبرهء شيخ صدر الدّين قونيه‌اى محفوظ بوده به خط خود استنساخ كرده .\r\nو در سنه 1274 از قونيه بيرون شده بقسطنطنيه رفت ، و سلطان عبد المجيد خان با او مهربانى و الطاف شايسته نمود و او همىخاست تا بجانب مكه سفر كند ، ليكن پيش‌آمد طورى شد كه آن آهنگ بتأخير افتاد و از جانب دولت وقت ، مشيخت و تنظيم امور تكيهء شيخ مراد بخارائى در بيرون دروازهء ادرنه بوى واگذار شد ، پس در آنجا بنشر علم حديث و تفسير و ارشاد طالبين و مسترشدين و تدريس طالبين مشغول شد ، و در فروع احكام بمذهب حنفى و در مقامات سلوك بمشرب نقشبندى - چنان كه روش عمدهء مردمان ماوراءالنهر است - همى سلوك مىكرد ، و در خلال اين حالات كتب و رسائل متعدده تأليف نمود ، از آن جمله :\r\nكتاب « ينابيع المودة » كه آن را در چاشت 2 شنبه نهم ماه رمضان المبارك سنه 1291 باتمام رسانيد ، و اين كتاب در مناقب اهل بيت عصمت و طهارت عليهم السلام ( كه مراد از - ذوى القربى مىباشند ) و از كتب معتبره مناقب آن بزرگواران است ، چه عمده أخبار آن را از « صحاح ستهء اهل سنت » كه خلافى در صحت آنها نمىدانند نقل كرده ، و آنچه از آنها بيرون است نيز قدحى در آنها راه ندارد كه همه معتضد بآيات محكمه و احاديث صحيحه است و مخالفتى با ضروريات دين ندارد و احدى از مسلمانان در آن‌ها انكارى نتواند آورد ، و نسخه‌اى از آنكه در سنه 1302 در اسلامبول چاپ شده به نظر ما رسيده و عمده اين شرح حال چنان كه اشاره كرديم از پشت آن نقل شده .\r\nو بالاخره ، وى در پنجشنبه ششم ماه شعبان المعظم سنه هزار و دويست و نود و چهار ، چنان‌كه در فهرست مذكور در صدر عنوان ( ص 350 ) فرموده ، مطابق ( . . . ) اسد ماه برجى در قسطنطنيه وفات كرد و هم آنجا در خانقاه مراديه در مقبره‌ئى مخصوص دفن شد .\r\n\r\n","description":"","footnote":"","page_name":" 695 ","page_number":91},
  {"content":"\r\n\r\nو در « كنز العلوم و اللغة : 572 » و « معجم المطبوعات : 586 » وفات او را در سنه 1270 نوشته‌اند كه على الظاهر اشتباه است .\r\nشيخ سليمان پس از خود فرزندانى چند باز نهاده ، يكى سيد عبد القادر افندى كه پس از وى جانشين او گرديد ، و ديگر سيد برهان الدّين كه در غزل‌سرائى استاد بوده و خط را خوش مىنوشته ، و در اسلامبول با سيد جمال الدين اسدآبادى كه در ( 1254 ) بيايد و حاجى شيخ الرئيس قاجار كه در ( 1264 ) بيايد مشاعرت و معاشرت و مصاحبت نموده ، و در أثر صحبت و تربيت سيد بدرجه رجال سياسيون منور الفكر عصر خود رسيد .\r\n\r\n* ( 283 - وفات شيخ شريف ، شاعر كاظمينى ) *\r\nوى فرزند فلاح و خود از جملهء شعرا بوده و در اين سال وفات نموده ، چنان كه در « أعيان الشيعة 1 : 403 » فرموده .\r\n\r\n* ( 284 - تولد مرحوم حاج ملا على كنى - اعلى اللّه مقامه ) *\r\nكن ، بفتح كاف و تشديد نون ، چنان كه خود صاحب عنوان در آخر « توضيح المقال » كه اينك ذكر مىشود نوشته ، از ديهات تهران و در دو فرسنگى آن در شكاف كوهى افتاده ، و چون بواسطه پستى محل در كوه ناپيدا گرديده بدين نام موسوم شده ، چنان‌كه خداى تعالى فرمايد :  وَ جَعَلَ لَكُمْ مِنَ الْجِبالِ أَكْناناً ،  انتهى .\r\nو اين كلمات جزئى است از آيه‌اى كه در سوره نحل واقع است .\r\nليكن اشكالى در اين سخن وارد است كه مردم ايران پارسى زبان در وجه تسميهء امكنه و غيره اين‌گونه الفاظ عربى فصيح صحيح را نتوانند به كار برد و خصوصا اگر اين ديه پيش از اسلام يا در قرون اوليه هجرت بنا شده باشد ، و در كتاب « فرهنگ آبادىهاى ايران :\r\n388 ستون 2 » اين قريه را بشمارهء 2493 و از توابع طهران ذكر كرده و طول جغرافيائى\r\n\r\n","description":"","footnote":"","page_name":" 696 ","page_number":92},
  {"content":"\r\n\r\nآن را 16 قه ، 52 جه ، و عرض جغرافيائيش را 45 قه ، 35 جه ، نوشته .\r\nو به‌هرحال ، مرحوم حاجى از اجله و أعاظم علماء عصر خود در تهران بوده و در انظار دولت و ملت شهرت و اهميتى بسزا داشته ، شرح احوالش را خود چنان كه اشاره نموديم در « توضيح المقال » نوشته و در « المآثر : 138 ستون 1 » نيز عنوانى براى او قرار داده ، و از آنها چنين برآيد كه وى در اين سال - بنص « توضيح المقال » - در قريه كن مرقوم متولد شده ، و در أوان كودكى بسعى و التماس خود بجانب معلم رفته و در اندك مدتى از آن بىنياز گرديد و اصرارى سخت در دخول علوم عربيت و ادبيت نمود و تا بيست سال كسانش او را از آن باز مىداشتند تا بدعوات شافيه و شفعاء كافيه پس از بيست سال اسباب آن برايش فراهم شد ، و پس از چندى توفيق مجاورت عتبات عاليات را يافت و بدان روضات با بركات شتافت و از فيض سكونت آن خاك پاك ، علوم شرعيه را در خدمت صاحب « جواهر » و شيخ انصارى تحصيل و تكميل نمود ، و بتأليف مباحث اصول مشغول شد ، و نوشتجاتى سودمند در بيشترى از مسائل أوامر و نواهى و مفاهيم و استصحاب در رساله‌ئى مستقل از او نمودار گرديد ، بلكه از آن فن جز اندكى باقى نمانده بود كه در سال 1244 طاعونى سخت در عراق عرب پيدا شد كه تقريبا تا دو سال امتداد داشت ، و بدين سبب و اسبابى ديگر مانند ديگران از علما از اشتغال كناره گرفت و تا دو سال زيادتر در حل و ترحال اسفار بسر آورد تا دوباره توفيق زيارت آن اراضى مقدسه را دريافت ، و چون فوات علما و فقدان رجال و قرب اجل و انقطاع آمال را مشاهده نمود مشغول بتأليف فقه گرديد ، و از بابت عدم كتب و اسباب لازمه آن را به ترتيب معهود نمىنوشت ، بلكه در هرجا پس از جهد بليغ آنچه محتاج اليه آن محل بود ؛ تأليف مىكرد ، و چندين رساله در ابواب متفرقه پرداخت .\r\nتا اينكه در سنه 1262 توفيق سفر زيارت حضرت امام رضا ( عليه السلام ) و ضمنا زيارت پدر خود و ساير ارحام را در طهران دريافت و در آن شهر ساكن شد و بخواست خداى تعالى رياستى شايان و تمولى بىپايان بهم رسانيد ، چنان كه در « المآثر » فرمايد :\r\nبعزت نفس و مناعت جانب از أبناء جنس امتياز داشت ، اهل ديوان وى را رئيس المجتهدين مىنوشتند ، و حق تعالى آن عالم عامل و فقيه كامل را بفرط ثروت و طول عمر و نفاذ امر اختصاص بخشيده بود .\r\n\r\n","description":"","footnote":"","page_name":" 697 ","page_number":93},
  {"content":"\r\n\r\nاكثر علما و رؤساء طهران بتربيت و ترويج او اعتبار يافتند و بمدارج و مقامات رسيدند ، جمعى از معاصرين در حق وى گستاخى مىكردند و بىباكى مىورزيدند كه : او را مالا و حالا هرگونه قدرت مزيد ترويج شريعت و خدمت ملت بر وجه كامل حاصل است و مع ذلك همى جز جم اموال و جمع املاك ندارد ! و لا يخفى كه اين معنى اگر ثابت شود شبه ترك اولى است و مقام آن صدر صفه اجتهاد از اعتراض و انتقاد اعلى است .\r\nتا اينكه فرمايد : اشتهار و اعتبار اين بزرگوار در دين و دولت و ملك و ملت بأعلى درجهء كمال بود ، وصيت بزرگى و عظمت شأنش از آسيا بساير قسمتهاى كره ارض نيز رفته و همه جا را فروگرفته بود ، احترام و اكرامى كه اين پادشاه ( يعنى ناصر الدّين شاه ) أيده اللّه ؛ به اين عالم عامل و فقيه كامل مىفرمود كمترى از مجتهدين را نصيب افتاد ، الحق وجودش مذهب جعفرى را قوتى و قوامى بود و شرع شريف را استظهارى و استحكامى ، انتهى .\r\nو وى چنان كه گذشت تأليفاتى دارد : اول « رساله‌ئى در اصول » كه ذكر شد .\r\nدويم « كتابى در طهارت » . سيم « كتابى در نماز » . چهارم « كتابى در بيع » . پنجم كتاب « تحقيق الدلائل » در شرح « تلخيص المسائل » كه آن هم از خود او است و در سنه 1259 از آن فارغ شده .\r\nدر « الذريعة » اصل « تلخيص » را در ( ج 4 ص 427 به شماره 1894 ) ذكر كرده ، و در ( ج 3 ص 482 ش 1789 ) نيز « تحقيق الدلائل » را آورده و در آن فرمايد :\r\nفقط شرح كتاب طهارت و كتاب نماز و كتاب احكام عقود و خيارات و كتاب قضاء و شهادات از اين كتاب از مسوده خارج شده و از اين‌ها هم كتاب طهارات چاپ نشده و باقى در جلدى بزرگ در سنه 1304 چاپ شده و معروف به « كتاب قضا » مىباشد ، و باتفاق كسانى كه ما آنها را دريافتيم آن ادق و أمتن از « جواهر » مىباشد ، انتهى .\r\nششم كتاب « توضيح المقال در علم رجال » كه در درايت و داراى بسى از مطالب سودمند و تقريبا بهترين كتبى است كه در اين فن تأليف يا ديده شده ، و آن را در سنه 1262 تأليف كرده و در آخرش نام شصت تن از علمائى كه در رجال و درايت كتاب دارند نوشته ، و همان سال با كتاب « منتهى المقال » چاپ شده ، و در سنه 1300 كه بار ديگر « منتهى » را چاپ كرده‌اند نام شصت تن ديگر را بر آن اضافه نموده كه بجمله نام صد و بيست نفر از علماء رجال و درايت كه در آن دو فن كتاب تأليف كرده‌اند در آن گرد آمده .\r\n\r\n","description":"","footnote":"","page_name":" 698 ","page_number":94},
  {"content":"\r\n\r\nو اساتيد درس وى : صاحب « ضوابط » و صاحب « جواهر » بوده‌اند ، و مرحوم حاجى ميرزا حسين نايب الصدر كه در ( 1326 ) بيايد و ملا محمد على خوانسارى كه در ( 1254 ) بيايد نزد او درس خوانده‌اند .\r\nو آن جناب در بامداد روز پنجشنبه بيست و هفتم ماه محرم الحرام سنه هزار و سيصد و شش - چنان كه در « المآثر » فرموده - مطابق ( . . . ) ميزان ماه برجى ، در طهران وفات كرده ، و پس از اقامت مجالس فاتحه در طهران بلكه در جمع بلاد ايران ، روز غره صفر جنازه‌اش را با ازدحام عام برداشته و در شاه عبد العظيم ( ع ) در مسجد عتيق بين الحرمين دفن كردند .\r\nو تاريخ وفات وى بدين نحو از روز و ماه قمرى چنان كه ديدى در « المآثر » است ، ليكن در « مقباس الهدايه » در ماه صفر اين سال نوشته ، و البتّه اشتباه است ؛ زيراكه پس از وفات در 27 محرم تا رفته خبر باصفهان برسد ماه صفر درآمده ، خصوصا اينكه ديدى حمل جنازه او بشاه عبد العظيم ( ع ) نيز در غره صفر بوده .\r\nو چندين نفر فرزند پسر و دختر از وى بازمانده ، و از پسران يكى حاجى شيخ عبد الحسين بوده كه در « المآثر : 159 » عنوانى دارد و در آن فرمايد كه در دار الخلافه سمت امامت جماعت دارد .\r\nو ديگر حاجى شيخ جعفر كه در ماه صفر سنه 1313 وفات كرده و در شاه عبد العظيم ( ع ) در مقبرهء ناصر الدّين شاه دفن است ، چنان كه در « تاريخ سرتيپ » نوشته .\r\nو ديگر شيخ محمد تقى معروف بحاجى آقا كه در سنه 1304 كتاب « تحقيق الدلائل » پدر بزرگوار را چاپ كرده .\r\nو از دختران يكى زوجهء بحر العلوم بن حاجى آقا محمد بن آقا محمود بهبهانى كه در ( 1271 ) بيايد بوده ، و ديگرى زوجه شيخ محمد مهدى لاريجانى كه در « المآثر :\r\n175 ستون 1 » عنوانى دارد و فرمايد : در قصبهء حضرت عبد العظيم فقيهى جليل الشأن است .\r\n\r\n* ( 285 - تولد مرحوم شيخ درويش على حائرى - رحمه اللّه ) *\r\nوى فرزند حسين بن على بن محمد بغدادى و خود از علماء أعلام است كه در اين سال\r\n\r\n","description":"","footnote":"","page_name":" 699 ","page_number":95},
  {"content":"\r\n\r\nمتولد شده و چندين كتاب تأليف كرده :\r\nاول كتاب « اجوبهء حائريه » در انتصار مذهب جعفريه .\r\nدويم كتاب « بغية الطلب » در شرح زيارت ماه رجب ، كه اولش اين است « الحمد للّه الذى أشهدنا مشهد أوليائه فى رجب » .\r\nسيم كتاب « تنبيه الغافلين » در اخلاق و اصول دين ، كه آن را از « معين الواعظين » خود كه اينك ذكر مىشود استخراج كرده .\r\nچهارم . كتاب « جوهر الثمين » چنان كه در « فوائد الرضويه 1 : 176 » فرموده .\r\nپنجم كتاب « غنية الاديب » در شرح مغنى اللبيب .\r\nششم كتاب « معين الواعظين » .\r\nو آخر ، پس از مدت پنجاه و هفت سال قمرى عمر ، در سنه هزار و دويست و هفتاد و هفت - چنان كه در « الذريعة : 4 ش 1987 » فرموده - در كربلا وفات نمود . و فرزندش احمد در ( 1262 ) بيايد .\r\n\r\n* ( 286 - وفات مستورهء ، شاعرهء كردستانى ) *\r\nوى به‌طورىكه در « الذريعة 9 : 1033 شماره 6733 » فرموده ، نامش ماه شرف خانم دختر ابو الحسن بيك بن محمد قادرى است كه در اين سال متولد شده ، و پس از بلوغ به ازدواج خسرو خان اردلان بن امان اللّه خان والى آن ولايت درآمده ، و « ديوانى » شامل بيست هزار بيت ترتيب داده كه دو هزار بيت آن را يحيى معرفت كردستانى در سنه 1305 در 106 صفحه در طهران بچاپ رسانيده ، و از آن جمله قطعه‌ئى است كه آن را در ماده تاريخ مسجد سنندج كه آصف خان در سال 1254 بنا نموده گفته ، انتهى .\r\nو ظاهرا قادرى نسبت بشيخ عبد القادر گيلانى باشد كه وى در طريقت بر مذهب او بوده « 1 » .\r\n\r\n\r\n","description":"","footnote":"\r\n( 1 ) قادريه از اهل سنت و جماعتند . پس عنوان اين شاعره در كتاب « الذريعة » بر خلاف وضع اصلى كتابست كه براى ذكر آثار شيعه مىباشد . م .\r\n","page_name":" 700 ","page_number":96},
  {"content":"\r\n\r\n\r\n* ( 287 - وفات مولوى محمد باقر آگاه ، شاعر هندى ) *\r\nوى از شعراى پارسىسراى مملكت هند بوده و تخلص آگاه مىنموده ، و همانا در سنه هزار و صد و پنجاه و هشت ، چنان كه مستفاد از « لغت‌نامهء دهخدا 1 : 149 » است ، مطابق ( 1123 - 1124 ) شمسى ، متولد شده و پس از مدت شصت و دو سال قمرى عمر ، در اين سال وفات كرده .\r\n\r\n* ( 288 - وفات سيد محمد تقى خشتى فارسى ) *\r\nخشت ، بكسر خاء ثخذ ، چنان‌كه در « برهان قاطع » است قسمى از حلوا باشد كه آن را در ظرفى ريخته تا يكپارچه و قرص گردد ، انتهى .\r\nو در « فارسنامه » بلوكى بدين نام آورده ، و در گفتار دويم آن ( ص 195 ) فرموده كه آن ميان مغرب و جنوب شيراز بفاصلهء بيست و هفت فرسنگ واقع شده ، و چون خرماى آن را كه شيرين‌تر از حلوا است در جلد كرده تا يكپارچه شده و بأطراف حمل كنند آن را خشت گفته‌اند .\r\nآنگاه اين سيد محمد تقى صاحب عنوان را از علماء آنجا آورده و فرمايد : « شرحى » دارد بر كتاب « زبدهء شيخ بهائى » در اصول فقه ، وفاتش را در اين سال نوشته .\r\n\r\n* ( 289 - وفات ميرزا محمد تقى 31 قاضى تبريزى ) *\r\nوى فرزند ميرزا محمد 30 بن ميرزا محمد على 29 بن ميرزا صدر الدّين محمد 28\r\n\r\n","description":"","footnote":"","page_name":" 701 ","page_number":97},
  {"content":"\r\n\r\nابن ميرزا يوسف 27 نقيب الاشراف طباطبائى ( ره ) است .\r\nميرزا يوسف 27 نقيب الاشرف در ( ج 2 سال 1213 ش 196 ص 482 ) گذشت .\r\nنواده‌اش ميرزا محمد على قاضى 29 از علماء عهد خود بوده ، و در اواخر زمان صفويه كه دولت عثمانى موقتا بر آذربايجان مستولى شد ؛ از ظلم آن جماعت بقتل رسيد ، چنان كه در « الذريعة 8 : 299 » فرموده ، و در « شجره‌نامهء سادات وهابىها : 19 و 20 و 27 » سه پسر از وى آورده كه ما يكى از آنها را كه ميرزا حسن 30 ( يا ميرزا محسن 30 ) است و او را با اعقابى قليل در ( ص 19 ) ذكر كرده ، در اين كتاب در عنوانى ديگر نام نمىبريم . و يكى ديگر را كه ميرزا صدر الدّين 30 است و در ( ص 27 ) نوشته در ( 1246 ) ذكر مىكنيم . و ديگرى را كه در عمود اين شجره افتاد و پدر صاحب عنوان است و در ( ص 20 ) آورده ، اينجا نوشته و چنين گوئيم كه :\r\nفرزند ديگر آن جناب : مرحوم ميرزا محمد قاضى از علما و قضاة بوده ، و به‌طورىكه در « شجره‌نامهء سادات وهابىها : 34 » نوشته ، در سنه 1150 نادر شاه قضاوت شهر تبريز را بوى وا گذاشته ، و او از مصادر عامه و أركان آن شهر بشمار مىآمده ، و « كتابى در فقه » تأليف كرده ، انتهى .\r\nو چنان كه در « الذريعة ( جلد و صفحه مرقوم ) » فرموده در سنه 1176 وفات كرده ، و در « شجره‌نامه » نوشته كه قبر وى در شهر تبريز نزديك دالان ميرزا رضا ، مشهور و مزارى معرف است .\r\nو أولاد ذكورش منحصر است بميرزا محمد تقى قاضى 31 ، زيراكه روزى وى در مجلس نادر شاه حاضر بود كه مقصرى را آوردند و بأمر نادر ، بيك نحو هولناكى بقتلش رسانيدند ، و مرحوم قاضى از مشاهدهء آن يك ترس فوق‌العاده و علت مزاجى پيدا كرد كه پس از آن ديگر فرزند بهم نرسانيد ، و فقط مرحوم ميرزا محمد تقى را كه قبلا متولد شده بود از اولاد ذكور برجا نهاد ، انتهى .\r\nو فرزندش ميرزا محمد تقى قاضى 31 مذكور صاحب عنوان از علماء آذربايجان و داراى علوم معقول و منقول بوده ، و مقام علمى و عملى و دولتى و ملتى وى در آن مملكت شايان بسى توجه و اعتبار است .\r\nوى در أوائل عمر بعتبات عاليات رفت و آنجا در نزد مرحوم شيخ محمد مهدى فتونى\r\n\r\n","description":"","footnote":"","page_name":" 702 ","page_number":98},
  {"content":"\r\n\r\nو آقا محمد باقر بهبهانى ، چنان كه در « شجره‌نامهء سادات وهابىها : 34 و 35 » فرموده درس خوانده و از استاد اول مذكور باجازه‌ئى كه به خط آن جناب و مورخ بسال 1173 مىباشد سرافراز شده ، و در حدود سنه 1175 بتبريز برگشت و از طرف كريم خان بمنصب قضاوت نائل گرديد ، و در زمان وى اعتبار أسناد شرعيه آن مملكت به مهر وى و ميرزا عطاء اللّه شيخ الاسلام ( كه در ج 2 سال 1213 عنوان 196 ص 478 گذشت ) بوده ، و از مراجعهء ببعضى أسناد و قبالجات معلوم مىشود كه مرحوم قاضى با مهر خودش ملك مىخريده ، و از اين قضيه عجيب كه در خصوص احدى از رؤسا و مصادر عامه ، هيچ تاريخى نشان نمىدهد ؛ وجاهت و مقبوليت و موثوقيت و حسن سيرت و سريرت وى نيك معلوم مىشود .\r\nو بالاخره ، وى در اين سال وفات كرد و در باغ دمشقيه - چنان كه در « هدية لآل العباء :\r\n36 » نوشته - دفن شد .\r\nو تمام طايفهء قضاة و شيخ‌الاسلامىهاى تبريز بوى منسوب و از اولاد او منشعب گرديده‌اند ، چنان كه در « شجره‌نامه : 35 » نوشته ، و در ( ص 20 و 21 و 22 و 26 ) چهار نفر فرزند از او آورده : اول ميرزا باقر 32 . دويم ميرزا رحيم 32 . سيم حاجى ميرزا على اصغر شيخ الاسلام 32 . چهارم حاجى ميرزا محمد مهدى 32 ، و شرح احوال اين چهار نفر به ترتيب مذكور در سال‌هاى ( 1276 ) و ( 1254 ) و ( 1278 ) و ( 1241 ) بيايد .\r\n\r\n* ( 290 - تولد شيخ محمد حسن ، آل ياسين كاظمينى - ره ) *\r\nدر « حاشيه جاربردى بر مقدمه ابن حاجب » در خط نوشته كه : هرگاه لفظى را كه مىخواهند تصوير كنند مسماى ديگرى به آن ناميده شده ، مانند اينكه مردى به يسن موسوم شود ؛ در آن دو مذهب است . بعضى آن را يسن مىنويسند ، چنان كه مصنف ( يعنى ابن حاجب ) آن را اختيار كرده ، و بعضى ياسين بر صورت مسمايش مىنويسند ، انتهى .\r\nو به‌هرحال ، مرحوم شيخ محمد حسن ، فرزند شيخ ياسين بن شيخ محمد على بن شيخ محمد رضا بن شيخ محسن كاظمينى ، و خود از اعاظم علما و افاضل فقهاء عصر خود بوده ، و در زهد و تقوى مقامى سامى داشته . و شرح احوالش در « احسن الوديعه 2 : 20 » و « نقباء البشر :\r\n\r\n","description":"","footnote":"","page_name":" 703 ","page_number":99},
  {"content":"\r\n\r\n450 ش 875 » و « الذريعة » مجلدات متفرقه در ضمن ذكر تأليفاتش نوشته ، و از ملاحظه آنها با بعضى از مواضع ديگر چنين برآيد كه :\r\nوى در اين سال در كاظمين ( ع ) متولد شده ، و هم در آنجا نشو و نما نموده ، و با حاجى شيخ جعفر شوشترى كتاب « مطول » را در نزد شيخ عبد النبى كاظمينى و غير او از شاگردان سيد شبر ، و « مختصر » را نزد شيخ اسماعيل كاظمينى خواند ، تا در سنه 1246 كه طاعون معروف در عراق عرب پيدا شد . پس با هم بشوشتر رفتند ، و پس از رفع آن باز با هم بعراق آمدند .\r\nو شيخ محمد حسن در كربلا نزد شيخ محمد حسين صاحب « فصول » و شريف العلماء چندى درس خواند ، و پس از آن در عهد صاحب « جواهر » بنجف هجرت كرد و در خدمت او و شيخ على آل كاشف الغطا و شيخ جواد ملا كتاب و غير آنها تحصيل كرد ، سپس در سنه 1255 بكاظمين ( ع ) برگشت ، و آنجا بوظائف شرعيه قيام نمود ، و رياستى شايسته از امامت جماعت و مرجعيت تقليد و مسند تدريس بهم رسانيد ، و علماء عظام و فقهاء فخام بمجلس درسش حاضر مىشدند ، و با اين همه در قداست نفس و ورع و تقوى و نسك و عبادت بر جانبى عظيم بوده ، و كتب چندى تأليف نموده :\r\nاول كتاب « اسرار الفقاهه » در فقه در چندين جلد بزرگ كه شماره آنها بدين تفصيل است : 1 - در نماز جماعت 2 - در زكات 3 - در خمس 4 - در وقف 5 - در رهن 6 - در بيع و خيارات 7 - در احياء موات 8 - در حجر 9 - در وصايا ، كه همه آنها در نزد اعقابش موجود است ؛ چنان كه در « الذريعة 2 : 52 ش 213 » نوشته ، و آنجا نامش را « الاسرار الفقهية » ذكر كرده ، و در غلطنامه چيزى درباره آن ننوشته ، ليكن در ( ج 7 :\r\n254 ش 1240 ) و « نقباء » : اسرار الفقاهه ، چنان كه ما ذكر كرديم نوشته‌اند .\r\nدويم « تعليقات بر رسائل شيخ انصارى » .\r\nسيم « رساله‌ئى در ترتيب مجالس تعزيه » كه خود هماره در مجالس تعزيه دههء عاشورا آنها را مىخواند .\r\nچهارم « رساله‌ئى در حقوق والدين و عقوق آنها » .\r\nپنجم « رساله‌ئى در احكام آب چاه » .\r\nششم « رساله‌ئى در اختلاف افق روزه‌دار » .\r\n\r\n","description":"","footnote":"","page_name":" 704 ","page_number":100},
  {"content":"\r\n\r\nهفتم « رسالهء وجيزه در طهارت و نماز » .\r\nهشتم « حواشى بر فصول » و غير آنها .\r\nو او روايت مىكند از استادش صاحب « جواهر » ، و روايت مىكند از او سيد مرتضى كشميرى ( ره ) .\r\nمرحوم شيخ محمد حسن صاحب عنوان در حيات خود بداغ مصيبت وفات چندين نفر از اولاد و احفاد خود مبتلا شد ، چنان كه نخست فرزند فاضلش شيخ جعفر كه شاگرد شيخ انصارى بود وفات كرد . و بعد از او فرزند ارشدش شيخ على در سنه 1288 وفات كرد . و باندك مدتى بعد از آن فرزند فاضلش استاد اجل شيخ باقر وفات كرد . پس دو نفر نوادگانش شيخ محمد حسين و فاضل كامل شيخ تقى فرزندان شيخ على وفات كردند .\r\nپس نواده سيمش شيخ عبد اللّه بن شيخ باقر وفات كرد . و او در مصيبت اين پنج نفر غير از تسليم در امر محبوب و رضاى مولى هيچ‌چيز اظهار نكرد كه همه از دلائل رسوخ ايمان و كثرت تقوايش بود .\r\nتا آخر ، خود نيز در ماه رجب الفرد سنه 1308 هزار و سيصد و هشت - چنان كه در « الذريعة 2 ش 213 » فرموده - مطابق ( اول حوت ) ماه برجى وفات كرد ، و جنازه او را بنجف برده و در خانه خودش دفن كردند ، و اينك مقبره او آنجا مشهور است كه احفاد او هم آنجا مدفون‌اند .\r\nو وى فرزندانى داشته : اول شيخ على كه شنيدى وى فرزند ارشد او و خود دو فرزند داشته . و ديگر فرزندان صاحب عنوان : شيخ جعفر ، و ديگر شيخ باقر كه وفاتش را شنيدى ، و او دو فرزند داشته : يكى شيخ عبد اللّه و ديگر شيخ عبد الحسين كه وى قائم مقام جد خود صاحب عنوان بوده و جنازه‌اش را او بنجف حمل نموده ، و خود در كاظمين امامت مىفرموده و هم فرزندانى داشته ، از آن جمله : حاجى شيخ محمد رضا داماد آقاى صدر ( ره ) چنان كه در « فوائد الرضويه 2 ؛ 452 » نوشته ، و بمفاد « روزنامه اطلاعات . سال 25 ، شماره 7514 صادره در 5 شعبان 1370 » در اوائل اين ماه شعبان وفات كرده .\r\n\r\n","description":"","footnote":"","page_name":" 705 ","page_number":101},
  {"content":"\r\n\r\n\r\n* ( 291 - تولد حاج ميرزا موسى خان 38 قائم مقام - ره ) *\r\nوى فرزند ميرزا عيسى 37 قائم مقام است كه در ( 1237 ) بيايد ، و خود منصب قائم مقامى نداشته ، بلكه اضافهء نام او بقائم مقام از بابت اضافه نام بعضى از پسران بنام پدران آنها است .\r\nمرحوم حاج ميرزا موسى خان از سادات بزرگوار و رجال نيكوآثار است كه در اين سال متولد شده ، و چنان‌كه در « مطلع الشمس 2 : 226 » نوشته در ايام جوانى بااين‌كه داراى مناصب عاليهء دولتى بود ؛ به اختيار خويش دست از همهء مناصب دنيوى كشيد ، و در سنه 1247 - چنان كه در « منتخب التواريخ خراسانى : 422 ، چاپ اول » نوشته - از جانب فتحعلى شاه متولى مشهد مقدس گرديد كه تا آخر عمر بدان برقرار بود .\r\nو در اين مدت آثار نيكو از خود بيادگار نهاد ، يعنى چنان‌كه در « فهرست كتابخانهء مباركهء رضويه » ( على صاحبها الف الصلاة و التحية ) ج 4 ص ( د ) در پاورقى فرموده :\r\nخدمات مهمى در تعمير و ترميم روضهء مطهره و احياء رقبات موقوفهء آستان قدس و تنظيم و تعديل مصارف آن نمود ، و از مال شخصى خود نيز ملكى بر روضهء منوره وقف فرمود ، انتهى .\r\nو آخر ، در شب چهار شنبه هيجدهم ماه ربيع الآخر سنه هزار و دويست و شصت و دو ، مطابق ( . . . ) حمل ماه برجى ، بلاعقب وفات كرد ، و در رواق دويم پشت‌سر حرم مطهر رضوى ( عليه السلام ) كه پشت به قبله است بر طرف راست آنكه داخل شود دفن شد ، و قبر او تاكنون در آنجا معلوم و معين ، و سنگ‌لوحى بالاى سر او نصب است .\r\nو تاريخ وفات او را بقمرى بدين‌طور كه نوشتيم بدون تعيين روز هفته در « مطلع - الشمس 2 : 227 » از سنگ قبر او نقل كرده ، چنان‌كه هم در كتاب « تاريخ قاجاريه » تأليف صاحب « ناسخ » ( ص 389 ) و « رسالهء ميرزا عبد الوهاب قائم مقامى » در أحوال خانوادهء خود ( ص 15 ) و « منتظم ناصرى » و « منتخب التواريخ : 423 ، چاپ اول » بدون تعيين روز و ماه در اين سال ( 1262 ) نوشته‌اند ، ليكن هم در « مطلع : 363 »\r\n\r\n","description":"","footnote":"","page_name":" 706 ","page_number":102},
  {"content":"\r\n\r\nو « فهرست كتابخانه مباركه رضويه ج 4 ص ( ز ) در پاورقى » در شب چهارشنبه هفدهم ربيع الآخر سنه 1261 نوشته‌اند ، و چون طبق تقويم آن سال ، كه خلاصه‌ئى از آن در دست است ؛ غرهء ربيع الآخر سال 1261 چهارشنبه بوده و نشايد كه هم چهارشنبه هفدهم و نه هيجدهم آن باشد ، و 1262 هرچند غرهء ربيع الآخر آن بر ما مجهول است ؛ ليكن طبق تقويم مذكور ( 1261 ) غرهء ربيع الاول آن جمعه بوده ، و تواند بود كه آن تمام و غرهء ربيع الآخر يك شنبه باشد ، و آن وقت ؛ چهار شنبه هيجدهم خواهد بود ، لذا ما از ميان اين اقوال : چهار شنبه هيجدهم ربيع الآخر 1262 را اختيار كرديم كه با همه سازش داشته باشد و سال آن هم مطابق مادهء تاريخ باشد ، و أقوال ديگر هيچ‌يك بدين‌طور با هم سازش ندارد .\r\nو به‌هرحال مرحوم سرخوش شاعر هروى اشعارى در مرثيه و مادهء تاريخ وفات آن مرحوم گفته كه بر سنگ قبر ثبت شده بدين‌طور :\r\n خان والارتبه حاجى ميرزا موسى آنكه جاى * مرغ جانش را بر اوج سدره و طوبى بود\r\nزادهء آزادهء عيسى كه دست و كلك او * نايب و قائم مقام عيسى و موسى بود\r\nجسته مدفن در همايون بارگاهى كز شرف * خاك پاى زايرانش افسر جوزا بود\r\nبارگاه زادهء موسى بن جعفر كز شرف * آستانش را شرف بر وادى سينا بود\r\nسرخوش از پير خرد ، سال وفاتش جسته گفت : * شافع موسى بمحشر زادهء موسى بود \r\n1262 و چون مرحوم حاج ميرزا موسى خان متولىباشى روضهء مباركه رضويه ( على مشرفها - السلام و التحية ) بوده ، چنين مناسب ديدم كه أسماء متوليان اين روضهء مقدسه را از آنجا كه اين بنده را اطلاع بدان حاصل است تا زمان حاضر به ترتيب ازمنه و اعصار ايشان در اينجا با مأخذ هريك ذكر كنم ، و بدين‌منظور مقدمة گوئيم كه :\r\nقال فى « اقرب الموارد » ما خلاصته : و لا الشىء و عليه ، ولاية ، بالكسر و الفتح :\r\nملك امره و قام به ، أو الولاية بالفتح المصدر ، و بالكسر : الخطة و الامارة و السلطان ،\r\n\r\n","description":"","footnote":"","page_name":" 707 ","page_number":103},
  {"content":"\r\n\r\nو ولاه و وليه يليه ، من باب ضرب و حسب ( الاول قليل الاستعمال ) وليا بالفتح : دنا منه و قرب ، و يقال : الولى حصول الثانى بعد الاول من غير فصل ، و ولاه الامر تولية : جعله واليا عليه ، و الوالى اسم فاعل و منه والى البلدة : المتسلط عليها و حاكمها ، لانه يلى القوم بالتدبير و الامر و النهى . و المتولى اسم فاعل . و سمى به من تولى امر الاوقاف و تدبيرها ، انتهى .\r\nپس از اين كلمات معلوم شد كه ( ولى يلى ) از باب ضرب يعنى بر چيزى مسلط شد ، و توليت ، كسى را بر جايى و چيزى مسلط كردن ، و والى : صاحب اختيار و مسلط بر جايى و چيزى است ، و متولى مخصوصا كسى است كه در امور اوقاف تصرف و تدبير ، و مصالح آن را تنظيم و ترتيب و اصلاح نمايد ، و متصديان روضات مطهره را متولى و متولىباشى گويند ، الا اينكه متصديان روضهء مطهرهء رضويه ( ع ) را بمناسبت اينكه اصل توليت ؛ بناء بر شرطى كه شاه‌عباس دربارهء موقوفات خود نموده ( كه در هر عصرى با پادشاه وقت است ، و به‌همين‌جهت هماره بايد شاه وقت تعيين متولى بنمايد ) نايب‌التوليه ، و عمل آن را نيابت توليت هم مىگويند .\r\nو باشى لفظى است تركى ، بمعنى رئيس ، و چون در جملات آن زبان ، مضاف اليه را قبل از مضاف تلفظ مىكنند ؛ لهذا باشى را كه مضاف است و بايد قبلا بگويند ، كه معنى رئيس متولىها را بدهد بعد از متولى مىگويند ، چنان كه در بعضى كلمات ديگر مانند : ملاباشى ، منجم‌باشى ، حكيم‌باشى ، همه همين‌طور است ، يعنى رئيس متوليان ، رئيس ملايان ، رئيس منجمان ، رئيس حكيمان و هكذا . و از دير زمانى تاكنون اين روضهء مطهره در هر عصرى متوليانى داشته كه أسماء آنها بر ما پوشيده است ، حتى در مائه سيم كه فقط به صورت يك بقعه در ميان بيابان نزديك يك ميل يا يك ربع فرسنگ بقصبهء نوقان بوده كه ( چنان‌كه از « منتخب التواريخ : 453 و 54 چاپ اول سنگى » برمىآيد ) در آن اوقات مردى يا زنى روزها آنجا مقيم ، و براى شب چراغى در آن روشن مىكرده و درب آن را مىبسته و بنوقان مىرفته و صبح باز مىآمده ، يا اصلا چراغ هم روشن نمىكرده .\r\nو در « مطلع الشمس 2 : 284 تا 286 » در وقايع سال‌هاى 809 و 822 و 842 مىنويسد كه ميرزا شاه‌رخ گورگانى در اين سنوات بمشهد آمده و سادات عظام را كه متوليان آن بقعهء مباركه بودند انعام و اكرام كرده ، انتهى .\r\nو در « منتخب التواريخ : 491 » نوشته كه سلطان حسين ميرزاى بايقرا در اكثر أوقات\r\n\r\n","description":"","footnote":"","page_name":" 708 ","page_number":104},
  {"content":"\r\n\r\nأمير غياث الدّين عزيز از اجلهء سادات رضوى و امير نظام الدّين عبد الحى و امير علاء الملك را در مشهد مقدس بنقابت نصب مىنمود ، و اين سه نقيب واجب الترحيب همواره همم عاليه در ترويج و تعمير مزار قدس آثار حضرت رضا ( عليه السلام ) و ضيافت صادر و وارد مىگماشتند ، انتهى .\r\nو هرچند اين كلام نص بر توليت ندارد ، ليكن در « مطلع الشمس 2 : 423 » تصريح كرده كه اين‌ها متولى آن روضه مقدسه بوده‌اند ، و مير غياث الدّين مرقوم در ( 1250 ) بعنوان مير غياث الدّين عزيز 27 بن مير شمس الدّين محمد 26 ذكر خواهد شد .\r\nو اينك آنهائى را كه اسمائشان در دست است به ترتيب تقدم عصر هريك بر ديگرى با مأخذ نقل ذكر مىكنيم :\r\nاول : مرحوم امير ابو الولى بن شاه محمود انجوى حسنى شيرازى ( شرحى از كلمه انجو و سادات انجوى در ( 1258 ) بيايد ) ، و اين سيد ابو الولى با دو برادر خود امير ابو المحمد .\r\nو امير شاه مظفر الدّين على در دستگاه شاه‌طهماسب صفوى بوده‌اند و اين پادشاه امير ابو الولى را چنان كه در « تاريخ عالم‌آرا 1 : 110 » نوشته ، نخست متولى مشهد مقدس نمود و او مدتى به خدمت آن روضه متبركه سرافراز بود .\r\nآنگاه بواسطهء نزاعى كه ميانهء او و شاه ولى سلطان ذو القدر حاكم آن شهر رخ داد از آن شغل خطير معزول گرديد و به اردوى شاهى آمده و بشركت برادر خود امير ابو المحمد متولى اوقاف غازانى گشت ، و در زمان سلطان محمد خدابنده ، مير ابو الولى قاضى عسكر گرديد ، و در أوان جلوس شاه‌عباس بمنصب صدارت رسيده و بدان مهم عظيم پرداخت ، و او نخستين كس از صدور دولت اين پادشاه بود ، و شاه مظفر الدّين از أفاضل دار الملك شيراز و در آن شهر جنت طراز بمنصب شيخ الاسلامى و وكالت حلاليات خاصهء شاه‌طهماسب امتياز داشت ، و در زمان سلطان محمد خدابنده بهمراهى او از شيراز بمقر سلطنتى قزوين آمد و آنجا بمنصب قضاوت عسكر رسيد ، و سلطان محمد خدابنده را توجه و شفقت خاصى بوى بود ، انتهى .\r\nو مير ابو الولى علاوه بر اين مراتب و مقامات مرقومه ، از بزرگان علما و فقها و مشايخ اجازات عصر خويش بوده ، چنان كه هم در « تاريخ عالم‌آرا » در صفحهء مذكوره فرمايد : وى سيد فاضل فقيه متعصب در تشيع بود ، و در فضائل و كمالات و استحضار مسائل فقهى ميان\r\n\r\n","description":"","footnote":"","page_name":" 709 ","page_number":105},
  {"content":"\r\n\r\nفقها امتيازى بين داشت ، انتهى .\r\nو در « روضات الجنات : 155 و 632 و 767 » او را ذكر كرده ، و از آنها چنين برآيد كه او از چندين نفر از علما روايت مىكند : اول پدرش شاه محمود ، از شيخ ابراهيم قطيفى . دويم ميرصفى الدّين محمد بن سيد جمال الدّين استرآبادى از محقق كركى .\r\nسيم خواجه جمال الدّين محمود شيرازى سلمانى متوفى سنه 953 ، از محقق دوانى .\r\nو چند نفر هم از او روايت مىكنند :\r\nاول مرحوم آقا سيد حسين بن سيد حيدر كركى كه در ( 1337 ) بيايد .\r\nو در « الذريعة 1 : ش 654 » نوشته كه مير ابو الولى در ج 1 سنه 1005 اين اجازه را در قم براى سيد حسين نوشته .\r\nدويم شيخ ابراهيم بن محمد حرفوشى كركى عاملى متوفى سنه 1080 ، و در « روضات الجنات : 759 » در احوال سيد جزائرى بنقل از « اجازهء كبيره » نواده‌اش سيد عبد اللّه يكى از اساتيد او را در شيراز ؛ شاه ابو الولى حكيم الهى نوشته ، و در ( ص 767 ) در احوال اين امير ابو الولى مورد بحث ما ؛ وى را از مشايخ روايت سيد نعمت اللّه نوشته ، و اين اشتباه است و سيد نعمت اللّه متولد 1050 نتواند از اين امير ابو الولى كه در حيات شاه‌طهماسب از رجال مهم عصر خود بوده روايت كند ، و شاه ابو الولى حكيم الهى استاد او ديگرى غير از اين امير ابو الولى مورد بحث ما است .\r\nدويم و سيم : مير كمال الدّين محمد استرآبادى و مير ابو القاسم خليفه اصفهانى ، كه اين دو نفر چنان‌كه در « تاريخ عالم‌آرا 1 : 111 » نوشته تا حين حيات شاه‌طهماسب متولى آن آستانه متبركه بوده‌اند ، مير كمال الدّين متولى سنتىها ، و مير ابو القاسم متولى واجبىها ، و همانا مقصود از سنتىها آن موقوفاتى بوده كه مصرف معينى نداشته و اختيار آن با شاه وقت بوده ، و واجبىها آنهائى بوده كه بتعيين واقف بايد بمصارف معينه‌اى برسد .\r\nچهارم : مير عبد الكريم ، كه در تاريخ مذكور ( ج 1 ص 186 ) فرمايد وى متولى مشهد بوده و در سنه 987 در حوالى آن شهر مقدس مقتول شد .\r\nپنجم : مير سيد على شوشترى ، كه در ( ج 2 سال 1209 عنوان 141 ص 351 ) گذشت .\r\nششم : قاضى سلطان تربتى ، از سادات موسويه حيدريه تربت خراسان كه بنا بمرقومات\r\n\r\n","description":"","footnote":"","page_name":" 710 ","page_number":106},
  {"content":"\r\n\r\nمطلع الشمس 2 : 322 و 323 » در حدود 26 و 27 ذىالحجه سنه 1006 ، يا أواخر محرم يا أوائل صفر سنه 1007 ، از جانب شاه‌عباس اول متولى شد ، و بناء بمرقومات ( ص 330 ) در سنه 1026 از آن كار معزول و بمنصب صدارت منصوب شد ، و در « تاريخ عالم‌آرا 3 : 654 » شرحى راجع بوى نوشته بخلاصهء اينكه او در ايام فترت خراسان بعراق آمد ، و از وفور كاردانى مورد تربيت شاهانه گشته و بمناصب ارجمند سرافرازى يافت ، و بعد از فتح خراسان بحكومت شهر تربت منصوب و بعد از آن متولى مشهد شد ، و 22 سال خدمت كرد ، و در اين سال ( 1026 ) همان روز كه بمنصب صدارت رسيد بيمار گرديد ، و تا 7 روز به طول انجاميد و روز هشتم رهسپار سفر آخرت شد ، انتهى .\r\nهفتم : حاج ميرزا محسن 31 رضوى كه در ( 1309 ) بيايد ، و در سنه 1026 متولى شده كه بعد از عزل قاضى سلطان باشد .\r\nهشتم : ميرزا ابو طالب 31 كه در ( 1250 ) بيايد .\r\nنهم : ميرزا محمد محسن كه در « مطلع الشمس 2 : 333 » نوشته كه او متولى بوده ، و در سنه 1055 وفات كرده .\r\nدهم : ميرزا محمد باقر كه هم در اين جلد و صفحه « مطلع » فرموده كه وى : از جملهء سادات كرام و شيخ الاسلام قزوين بود ، و بعد از وفات ميرزا محمد محسن متولىباشى گرديد و در ( ص 335 ) وفاتش را در سنه 1074 نوشته .\r\nيازدهم : ميرزا محمد بديع 32 كه در 1250 بيايد .\r\nدوازدهم : نواده‌اش ميرزا محمد ابراهيما 34 كه نيز در ( 1250 ) بيايد .\r\nسيزدهم : محمد حسين بيك بن نجفقلى بيك كه در مطلع ( همين جلد و صفحه ) فرموده كه او در سنه 1105 بيگلربيگى مشهد مقدس و متولى روضه مقدسه گرديد .\r\nچهاردهم : حيدر قلى خان كه در سنه 1107 چنان‌كه در ( ص 336 ) نوشته بيگلربيگى و متولىباشى بوده .\r\nپانزدهم : ميرزا محمد داود 31 كه در ( ج 1 سال 1204 عنوان 93 ص 161 ) گذشت ، و آنجا بازنموديم كه وى در سنه 1109 متولىباشى گرديد .\r\nشانزدهم : ميرزا محمد تقى شاهى كه در ( ج 2 سال 1212 عنوان 183 ص - 436 ) گذشت .\r\n\r\n","description":"","footnote":"","page_name":" 711 ","page_number":107},
  {"content":"\r\n\r\nهفدهم : ميرزا سيد محمد 32 معروف بشاه سليمان ثانى كه نيز در ( ج 1 سال 1204 عنوان 93 ص 162 ) گذشت .\r\nهيجدهم : ميرزا محمد ابراهيم كه در « فهرست كتابخانه مباركه رضويه ( ع ) ج 4 در مقدمه ( ص و ) در پاورقى » فرموده كه او از جانب عادل شاه افشار متولى بوده .\r\nنوزدهم : سلطان داود ميرزاى مرعشى 33 كه در ( ج 1 سال 1204 عنوان 93 ص 159 ) گذشت .\r\nبيستم : ميرزا محمد مقيم خليفه سلطانى كه نيز در ( ج 1 سال 1204 عنوان 93 ص 162 ) گذشت .\r\nبيست و يكم : فتحعلى بيك كوتول كه در « منتخب التواريخ : 421 » فرموده كه آقا محمد خان قاجار در سنه 1205 وى را متولى نموده ، انتهى .\r\nو در « مطلع الشمس 2 : 351 و 352 » متولى نمودن آقا محمد خان او را در سنه 1210 نوشته كه ظاهرا اصح است ، و به‌هرحال پس اينكه در « فهرست كتابخانه رضويه ( ج 4 ) در مقدمه ص ز » مرحوم حاجى ميرزا موسى خان صاحب اين عنوان را اول شخص متولى در دورهء قاجاريه نوشته اشتباه است .\r\nبيست و دويم : همين حاجى ميرزا موسى خان صاحب اين عنوان .\r\nبيست و سيم : اللّه يارخان آصف الدوله كه فرزند ميرزا محمد دولوى قاجار و دايى محمد شاه و داماد فتحعلى شاه بوده ، و در « مطلع 2 : 363 » نوشته كه بعد از فوت صاحب عنوان متولى مشهد شده و حكومت خراسان را هم در آن وقت او داشت .\r\nبيست و چهارم : حاجى ميرزا عبد اللّه خوئى منشى كه در ( همين جلد و صفحه ) گويد در سنه 1262 از طهران بعنوان توليت مأمور شده و بمشهد آمد ، و در ( ص 364 ) نوشته كه در شب 25 رمضان سنه 1263 جمعى از الواط به خانه او ريخته و او را برهنه به مسجد گوهرشاد در نزد ميرزا محمد خان بيگلربيگى برادر حسن خان سالار فرزند آصف الدوله كه در آن ايام در مشهد بر ضد دولت قيام نموده بود بردند ، و رجب نامى با طپانچه او را بقتل رسانيد ، انتهى .\r\nبيست و پنجم : حاج شيخ محمد رحيم بروجردى كه در ( 1309 ) بيايد و در سنه 1266 متولى شده ، و از كشته شدن حاجى ميرزا عبد اللّه تا نصب حاج شيخ محمد رحيم ،\r\n\r\n","description":"","footnote":"","page_name":" 712 ","page_number":108},
  {"content":"\r\n\r\nبواسطهء فتنهء سالار در مشهد ، دولت مركزى قدرت خود را در خراسان از دست داده بود ، و كسى از طرف دولت بتوليت استقرار نداشت ، تا در اين وقت كه سالار كشته شده و دولت استيلائى در خراسان بهم رسانيده و حاج شيخ محمد رحيم را بتوليت نصب كرد .\r\nبيست و ششم : ميرزا عبد الباقى گيلانى منجم‌باشى كه در ( 1287 ) بيايد ، و در « منتظم ناصرى » نوشته كه وى در سنهء 1266 متولى بوده ، انتهى .\r\nو بنابراين مىتوان گفت كه در سال 1266 حاج شيخ محمد رحيم متولى بوده و همان سال هم معزول و ميرزا عبد الباقى منصوب شد .\r\nبيست و هفتم : ميرزا فضل اللّه وزير نظام كه در ( 1289 ) بيايد .\r\nبيست و هشتم : حاجى ميرزا على اكبر قوام الملك كه در ( ج 1 سال 1203 ، عنوان 86 ص 151 ) گذشت .\r\nبيست و نهم : ميرزا محمد حسين عضد الملك قزوينى كه در ( 1285 ) بيايد .\r\nسىام : ميرزا جعفر خان مشير الدوله كه در ( 1279 ) بيايد .\r\nسى و يكم : حاجى ميرزا محمد خان مجد الملك كه در ( 1297 ) بيايد .\r\nسى و دويم : ميرزا محمد حسين دبير الملك كه نيز در ( 1297 ) بيايد .\r\nسى و سيم : ميرزا ابو القاسم معين الملك كه در ( 1288 ) بيايد .\r\nسى و چهارم : حاجى سلطان محمد ميرزا ، سيف الدوله كه در ( 1228 ) بيايد .\r\nسى و پنجم : ميرزا سعيد خان مؤتمن الملك كه در ( 1301 ) بيايد .\r\nسى و ششم : محمد تقى ميرزا ركن الدوله كه در ( 1318 ) بيايد .\r\nسى و هفتم : حاج ميرزا حسين خان مشير الدوله كه در ( 1241 ) بيايد .\r\nسى و هشتم : ميرزا عبد الوهاب خان آصف الدوله كه در ( 1242 ) بيايد .\r\nسى و نهم : فرمان‌فرما ، چنان كه در « منتخب التواريخ : 426 » نوشته كه او در سنه 1303 بايالت و توليت مفتخر شده .\r\nدر « فارسنامه ، گفتار 2 : 288 » در احوال ميرزا سيد مصطفى لارى صدر الملك فرمايد كه مدتى نايب توليت آستانه منورهء رضويه ( ع ) بود ، انتهى .\r\nو بايد آن در أواخر مائه 13 بوده باشد ، ليكن چون ما سال آن را ندانستيم و در « مطلع » و « منتخب » نيز او را ذكر نكرده بودند ، وى را جزو معدودين نياورديم .\r\n\r\n","description":"","footnote":"","page_name":" 713 ","page_number":109},
  {"content":"\r\n\r\nچهلم : ميرزا محمد على صدر قزوينى كه در ( 1319 ) بيايد .\r\nچهل و يكم : ميرزا فتحعلى خان صاحب ديوان فرزند حاجى ميرزا على اكبر قوام - الملك كه در ( جلد اول ، سال 1203 ص 151 در عنوان 86 ) در ضمن احوال پدرش گذشت .\r\nچهل و دويم : ميرزا محمود خان مدير الدوله كه در « منتخب التواريخ مظفرى :\r\n487 » دارد كه او در سنه 1314 متولى مشهد شد ، و در ( ص 522 ) فرمايد كه او در سنه 1319 وزير لشكر شده .\r\nچهل و سيم : ميرزا رضا صديق الدوله كه در « منتخب » مذكور ( ص 498 ) نوشته كه او در سنه 1317 متولى شده .\r\nچهل و چهارم : ميرزا أحمد خان نصير الدوله كه در ( 1288 ) بيايد .\r\nچهل و پنجم : حاج مهدى قلى ميرزا سهام الملك كه در « منتخب التواريخ مظفرى :\r\n532 - 533 » فرمايد در سنه 1320 متولى شده ، انتهى .\r\nو شايد وى همان باشد كه در « منتخب التواريخ خراسانى : 426 » وى را بعنوان سام الدوله ذكر كرده ، و فرمايد در سنه 1324 متولى شده ، انتهى ؛ بناء بر آنكه سام الدوله مصحف سهام الدوله باشد كه بعد از تلقب بسهام الملك ملقب بسهام الدوله گشته ، و در دولت قاجاريه نظايرى دارد كه از نخست لقب كسى را از كلمه‌ئى مضاف به الملك و سپس از همان كلمه مضاف به الدوله مىداده‌اند ( مانند حاج نجم الملك - حاج نجم الدوله ، و غيره ) و او هم دو بار متولى شده باشد .\r\nچهل و ششم : حاج ميرزا كاظم آقا تبريزى كه در ( 1292 ) بيايد .\r\nچهل و هفتم : ميرزا شفيع صدر الممالك كه در ( 1319 ) بيايد .\r\nچهل و هشتم : حاج سيد جواد ظهير الاسلام كه در ( 1300 ) بيايد .\r\nچهل و نهم : ميرزا مرتضى قلى خان نائينى كه در ( 1354 ) بيايد .\r\nپنجاهم : قائم مقام رضوى كه در ( 1273 ) بيايد .\r\nپنجاه و يكم : مرحوم محمد ولى خان اسدى كه نيز در ( 1354 ) بيايد .\r\nپنجاه و دويم : فتح اللّه پاكروان كه نيز در ( 1354 ) در ضمن اسدى بيايد .\r\nپنجاه و سيم : ميرزا على منصور ( منصور الملك ) كه بطور مفهوم از « فهرست كتابخانه مباركه : 4 ص ط » از 14 ذىالحجه سنه 1360 تا 22 ذىالحجه 1364 متولى بود .\r\n\r\n","description":"","footnote":"","page_name":" 714 ","page_number":110},
  {"content":"\r\n\r\nپنجاه و چهارم : ميرزا محمود خان مذكور در ( 1288 ) .\r\nپنجاه و پنجم : سيد جلال الدّين محمد منجم حسينى تهرانى كه در حدود 1360 چندى متولى بود .\r\nپنجاه و ششم : در « روزنامهء اطلاعات سال 28 شماره 8135 مورخ 4 شوال 1372 » نوشته كه در اين اوقات على معتمدى نايب‌التوليه بوده .\r\nپنجاه و هفتم : هم در اين روزنامه سال مرقوم شمارهء 8180 مورخ 28 ذىالحجه 1372 نوشته كه : آقاى امير حسين ظفر بختيار از جانب شاه نايب‌التوليه شده و قرار است فرمان انتصاب او صادر شود ، انتهى .\r\n\r\n* ( 292 - وفات آصف الدولهء هندى لكهنوى ) *\r\nآصف الدوله نامش يحيى خان ، و وزير محمد شاه هندى و از مشاهير مردم آن سرزمين است و خيرات كثيره از وى صادر شده ، از آن جمله در سنه 1208 أموالى وافر براى آوردن آب بنجف خدمت مرحوم آقا سيد على كربلائى ( ره ) فرستاده تا نهرى از شط فرات در مسيب براى نجف جارى كنند كه پس از اتمام بنهر هندى معروف شد ، و چون آن را بكوفه رسانيدند در ميان خندق كوفه قناتى كندند تا آب به زمين نجف جريان يافت و ماده تاريخ آن را صدقة جارية گفتند .\r\nو آخر ، در اين سال وفات كرد ، چنان‌كه در « تاريخ كوفه » تأليف سيد حسين براقى كه در ( 1276 ) بيايد نوشته .\r\n\r\n","description":"","footnote":"","page_name":" 715 ","page_number":111},
  {"content":"\r\n\r\nسنه 1221 قمرى مطابق سنه 1185 شمسى\r\nشنبه غره محرم الحرام اول حمل ماه برجى\r\n\r\n* ( 293 - تولد مرحوم ميرزا ابو تراب نطنزى - ره ) *\r\nنطنز بفتح نون و طاء مهمله و سكون نون ديگرى و زاى ، در سابق بر اين قصبه‌ئى بوده از توابع شهر كاشان ، و اينك خود شهر كوچكى است در نزديكى آن شهر فيض نشان ، كه در « فرهنگ آبادىهاى ايران : 474 » طول جغرافيائى آن را 51 درجه و 54 دقيقه و عرض جغرافيائى آن را 33 درجه و 32 دقيقه نوشته .\r\nو ميرزا ابو تراب فرزند مرحوم حاج ملا احمد نطنزى ( رحمه اللّه ) است . در « طرائق - الحقائق 3 : 185 » و « لباب الالقاب : 109 » شرحى نوشته‌اند بخلاصهء اينكه : مرحوم حاج ملا احمد نطنزى از علما و أفاضل عصر خويش بوده ، كه در نطنز متولد شده و در كاشان سكونت داشته ، و دختر استاد خود مرحوم حاج ملا احمد نراقى ( أعلى اللّه مقامه ) را كه در ( 1245 ) بيايد بزوجيت اختيار كرده ، و چندين نفر از علما در نزد او درس خوانده‌اند ، و پس از فوت در نجف دفن شده ، و چندين فرزند از دختر مرحوم حاج ملا احمد باز نهاده .\r\nاول ميرزا ابو تراب صاحب عنوان . دويم حاجى ملا محمد حسن عبد عليشاه كه در ( 1302 ) بيايد . سيم حاجى ملا محمد حسين كه در ( 1322 ) بيايد ، الا اينكه در « طرائق » ميرزا ابو تراب را ندارد و در « لباب » آن دو نفر را ندارد ، و نشايد بتعدد اين دو نفر حاج ملا احمد قائل شد .\r\nو به‌هرحال ، ميرزا ابو تراب مذكور صاحب عنوان - چنان كه در صفحهء مرقومهء\r\n\r\n","description":"","footnote":"","page_name":" 716 ","page_number":112},
  {"content":"\r\n\r\n« لباب » نوشته - از مشاهير فضلا و معاريف علماء شرعيه و عقليه در كاشان بود ، و همانا خود در بيست و دويم ماه شعبان المعظم اين سال ، مطابق ( . . . ) عقرب ماه برجى ، متولد شده ؛ و نخست در نزد پدر خود و جد مادريش حاج ملا احمد درس خوانده ، و علوم عقليه را از شيخ عبد الرزاق كاشى و هيئت و نجوم و زيج و اسطرلاب و علوم رياضيه را از ميرزا مهدى منجم فراگرفت و كتاب « تورية » و « انجيل » را بر أهل كتاب قرائت كرد ، و در طب و طلسمات و نيز نجات و رمل و تكسير و ساير علوم غريبه مهارتى بهم رسانيد ، و در سرعت كتابت بمقامى بلند نائل گرديد ، و در كاشان رياستى شايان يافت ، و چندين كتاب تأليف كرد :\r\nاول « حواشى بر كتاب مفتاح الاصول » جدش حاجى ملا احمد . دويم « رساله‌ئى در أوزان عرب » . سيم « رساله‌ئى در تنزيه اماميه » . چهارم « رساله‌ئى در دفع ضرر » . پنجم « رسالهء در شهرت » . ششم « رساله‌ئى در طب » . هفتم « رساله‌ئى در قاعدهء وفاء بعقود » .\r\nهشتم « رساله‌ئى در متفرقات » . نهم « الرسالة المهدويه » در رد صوفيه . دهم « رساله‌ئى در نحو » . يازدهم « شرح كتاب الدروس الشرعية » در فقه اماميه تأليف مرحوم شهيد اول ( اعلى اللّه مقامه ) . دوازدهم « شرح ديباچهء قاموس » . سيزدهم « شرح مقالهء عاشرهء اصول اقليدس » .\r\nچهاردهم كتاب « مراصد الاصول » در أصل برائت و استصحاب .\r\nو او روايت مىكند از چند نفر : اول مرحوم حاجى ملا مهدى نراقى ثانى كه در ( ج 2 سال 1209 ص 365 عنوان 148 ) گذشت . دويم مرحوم ملا قاسم نراقى كه عالمى فقيه و فاضلى فحل بوده و زياده بر صدسال عمر كرده ، و از آقا محمد على بهبهانى و آقا سيد على كربلائى روايت نموده ، چنان‌كه در « لباب : 110 » فرموده .\r\nو شيخ عبد الرزاق كاشى استاد او - چنان كه در « لباب الالقاب : 58 » نوشته - فرزند شيخ داود بن شيخ ابو القاسم بن شيخ عبد الغفور ، و خود حكيم متكلم فاضل متشرع بوده و سلسله‌ئى بنام وى در كاشان معروف‌اند ، و چندين نفر در نزد او درس خوانده‌اند : اول صاحب عنوان . دويم حاجى ملا محمد صادق معروف بصباغ كاشانى كه در « المآثر : 160 » و « لباب :\r\n111 » ذكر شده ، و حكيم مدرس قارى عابد متشرع و نيز شاگرد حاجى ملا هادى سبزوارى بوده و در كبر سن به تحصيل پرداخته و اخلاقى نيكو داشته .\r\nاين ميرزا ابو تراب صاحب عنوان شايد همان باشد كه در « المآثر : 157 » بعنوان\r\n\r\n","description":"","footnote":"","page_name":" 717 ","page_number":113},
  {"content":"\r\n\r\n« ميرزا ابو تراب كاشانى » ذكر شده و دربارهء او فرمايد : مدرس مدرسه خاقان مغفور كه در شهر كاشان ساخته‌اند ، در فنون معقول و رياضيات استاد مسلم بود . رحمة اللّه عليه ، انتهى .\r\nو او در ماه شوال المكرم سنه هزار و دويست و شصت و دو ، بنابرآن چه در « لباب : 111 » نوشته ، مطابق ( . . . ) سنبله - ميزان ماه برجى وفات كرد ، و نعش او را بنجف برده و در وادى السلام نزديك مزار هود و صالح دفن كردند .\r\nو اگر وى آن باشد كه در « المآثر » ( به‌طورىكه نوشتيم ) ذكر شده ، فرزندى داشته بنام ميرزا محمد كه هم در « المآثر : 160 » او را عنوان كرده و فرمايد : در شعب ادب و حفظ قصائد شعراء عرب اعجوبهء عصر است ، انتهى .\r\nو بنا بر وفات او در سالى كه ذكر شد نبايد در « المآثر » بيايد ، زيراكه وفات او قبل از 1264 كه آغاز سلطنت ناصر الدّين شاه است بوده .\r\n\r\n* ( 294 - تولد شيخ ابراهيم صادق عاملى ) *\r\nوى فرزند شيخ صادق عاملى است كه در ( جلد 2 سال 1214 ص 500 عنوان 200 شماره 6 ) نامش برده شد .\r\nشيخ ابراهيم از اجله شعرا و مبرزين فن ادب بلكه يكى از علما و فقهاء شيعه در قطر شام بوده . وى در اين سال در قريه طيبه متولد شده و تا پدرش زنده بود چندان رغبتى به تحصيل نداشت ، و پس از وفات او در سنه 1252 بعراق عرب رفت و مدت بيست و هفت سال و چند ماه در آن اراضى مقدسه خدمت شيخ حسن بن شيخ جعفر نجفى و برادرزاده‌اش حاجى شيخ مهدى و شيخ انصارى درس خواند ، و در سنه 1279 بجبل عامل بازگشت ، و در سنه 1280 بدمشق و از آنجا بخيام رفت ، و در حدود سالى كه آنجا ماند . على بك اسعد و محمد بك اسعد او را بطيبه خواستند ، پس بدانجا رفت و در حدود چهار سال كه آنجا ماند وفات كرد .\r\nدر موقعى كه وى در طيبه بود امير محمد بيك مرقوم خانه‌اى در آنجا برايش بنا كرد ليكن آن بنا هنوز تمام نشده بود كه در سنه 1282 روزگار بر آل اسعد برگشت .\r\n\r\n","description":"","footnote":"","page_name":" 718 ","page_number":114},
  {"content":"\r\n\r\nشيخ ابراهيم روايت مىكند از سه نفر اساتيدش كه ذكر شدند ، ليكن تغلب شعر بر وى جنبهء فقاهتش را مستور نمود . و او را منظومه‌ئى است در فقه نزديك بهزار و پانصد بيت كه سى بيت اول آن را از كتاب طهارت شرح هم نموده ، و آغاز منظومه اين است :\r\n الماء اما مطلق و ذاك ما * يسبق للفهم اذا ما قيل ما \r\nو به‌طورىكه در « الذريعة : 9 شماره 105 » فرموده وى « ديوانى در اشعار » دارد كه آن را شيخ محمد سماوى كه در ( 1293 ) بيايد جمع كرده و به دو قسمت مرتب نموده : 1 - در مخمسات 2 - در قصائد ، انتهى .\r\nو اينك اين چند شعر از او در قصيده‌ئى كه براى حضرت سيد الشهداء ( عليه السلام ) سروده اينجا نوشته مىشود :\r\n ما أنس لا أنس مسراهم غداة غدوا * الى الكريهة فى جد و تشمير\r\nثاروا ؟ ؟ ؟ و قد ثوب الداعى كما حملت * اسد العرين الى سرب اليعافير\r\nمن كل معتصم بالحق ملتزم * بالصدق متسم بالخير مذكور\r\nفلا تعاين منهم غير مندفع * كالسيل يخبط مثبورا بمثبور\r\nكل يرى العز كل العز مصرعه * بالسيف كى لا يعانى ذل مأسور\r\nو حين جاء الردى يبغى القرى سقطوا * على الثرى بين مذبوح و منحور\r\nطوبى لهم فلقد نالوا بصبر هم * أجرا و أى صبور غير مأجور\r\nكريهة ، شكر البارى مساعيهم * فيها و يا رب سعى غير مشكور\r\nمبرئين عن الآثام طهرهم * دم الشهادة منها أى تطهير \r\nشيخ ابراهيم ، پس از مدت شصت و سه سال قمرى عمر ، در سنه هزار و دويست و هشتاد و چهار ، در طيبه وفات كرد ، و در آن وقت برفى سخت در آن سرزمين آمده بود كه از آستانهء خانه نمىشد بيرون آمد ، و ازاين‌رو سه روز جسدش گذاشته بود ، و روز چهارم با مشقتى تمام قبرى در برابر قبر پدر و جدش براى او كنده و وى را دفن كردند ، و تاريخ وفات او بدين نحو در « اعيان الشيعة » جزء 5 ( جلد 6 ) است ، ليكن در « شهداء الفضيله » در اوراق ما بين ( ص 232 و 233 ) وفات وى را در سنه 1278 نوشته ، و آن بدلائل عديده غلط است ، از آن جمله اينكه در همان‌جا پس از چند سطر تولد فرزندش شيخ عبد الحسين\r\n\r\n","description":"","footnote":"","page_name":" 719 ","page_number":115},
  {"content":"\r\n\r\nرا در سنه 1279 نوشته اگر چه بتكلف مىتوان آن را ممكن دانست ، و شيخ عبد الحسين مرقوم در آن سال ( 1279 ) بيايد .\r\n\r\n* ( 295 - تولد ميرزا ابو الحسن خان 37 مجتهد شيرازى ) *\r\nوى فرزند ميرزا محمد هادى فسائى 36 بن ميرزا جانى 35 شيرازى است .\r\nميرزا جانى 35 شيرازى در ( جلد 2 سال 1212 صفحه 442 عنوان 187 ) گذشت .\r\nفرزندش ميرزا محمد هادى 36 فسائى از معاريف و اعيان فارس بوده . تولدش سنه 1182 مدت عمرش 54 سال وفاتش سنه 1236 در شيراز .\r\nفرزندش ميرزا ابو الحسن خان 37 صاحب عنوان از علماء و بزرگان فارس بوده كه در اين سال ، چنان كه در « فارسنامه ، گفتار 2 : 34 » فرموده متولد شده و كتب چندى تأليف نموده ، از آن جمله « شرح بر شرح قاضى ميبدى بر كتاب هدايه » اثير الدّين ابهرى در حكمت ( كه آن را « هداية الأثيرية مىگويند ) ، و در ماه ذى الحجة الحرام سنه هزار و دويست و هفتاد و نه ، مطابق ( ثور - جوزا ) ماه برجى ، وفات كرده و در نجف دفن شده .\r\nو وى را چندين فرزند - از دختر مرحوم حسينعلى ميرزاى فرمان‌فرما كه در ( ج 1 سال 1203 ص 148 عنوان 83 گذشت ) - بوده ، از آن جمله يكى ميرزا صدر الدّين خان كه هم از اهل علم بوده و در حكمت مهارتى و در كمالات غير علمى نيز تبحرى ، و دختر حاجى ميرزا ابو الحسن خان مشير الملك را بزوجيت داشته و در سنه 1266 متولد شده ، و او را هم فرزندانى بوده .\r\n\r\n* ( 296 - وفات ميرزا أبو طالب خان تبريزى ) *\r\nوى فرزند حاجى محمد بيك خان است كه در زمان نادر از اصفهان بهندوستان رفته\r\n\r\n","description":"","footnote":"","page_name":" 720 ","page_number":116},
  {"content":"\r\n\r\nو در سنه 1180 در مرشدآباد وفات كرده .\r\nو ميرزا أبو طالب خان خود مردى اديب و فاضل و شاعر بوده كه ، در سنه هزار و صد و شصت و پنج ، مطابق ( 1130 - 1131 ) شمسى ، در لكهنو متولد شده و هم آنجا نشو و نما نموده ، و پس از تحصيلات در علوم ادبيه و تاريخ و خيلى از فضائل ديگر تبحرى تمام بهم رسانيده ، و در سنهء 1215 بسياحت پرداخته و دو سال در پاريس و لندن بسر برده ، و كتب چندى تأليف كرده :\r\nاول كتاب « خلاصة الافكار » در احوال شعرا كه از تمام اقسام سخن و برخى ديگر از علوم ادبى و رياضى را در آن جمع نموده ، تأليف آن سنه 1206 . دويم « ديوان اشعار » .\r\nسيم كتاب « مسير طالبى » در بلاد افرنجى ، انجام تأليف آن سنه 1219 و آن به زبان فرانسه و انگليسى ترجمه شده ، و اينك اين دو بيت از او اينجا نوشته شد :\r\n خوشا لندن و وضع بىمثالش * هم آن آب‌وهواى اعتدالش\r\nچو مسبارل به خوبى كس نديده * خدا از دست خويشش آفريده \r\nو بالاخره ، وى در اين سال وفات كرده .\r\n\r\n* ( 297 - تولد بهجت شاعر شيرازى ) *\r\nوى ميرزا جعفر بن ميرزا محمد كاظم شرفا است كه در ( 1235 ) بيايد .\r\nمرحوم ميرزا جعفر بهجت از شعرا و أعيان شيراز در عصر خود بوده ، و همانا در اين سال در اصفهان متولد شده و اشعارى بتخلص بهجت سروده و دختر ميرزا رجبعلى خان مذهب المتخلص به تسلى را بزوجيت داشته ، و پس از مدت هفتاد و پنج سال قمرى عمر ، در سنه هزار و دويست و نود و شش وفات كرده ، و در قبرستان دارالسلام شيراز - كه آن را دارالسلام هم مىگويند و مىنويسند - دفن شده ، و فرزندش فرصت كه اينك ذكر مىشود چند فرد شعر در تعزيت و تاريخ وفات او سروده كه بيت آخر آن در مقام خطاب بوى اين است :\r\n\r\n","description":"","footnote":"","page_name":" 721 ","page_number":117},
  {"content":"\r\n\r\n خواست تاريخ وفاتت عقل گفت * بهجتى زو يافته دارالسلام \r\n1296\r\nمرحوم بهجت پس از خود فرزندانى باز نهاده ، از آن جمله يكى مرحوم فرصت شيرازى كه در سنه ( 1271 ) بيايد ، و ديگر ميرزا محمد حسين كه نيز شعر مىگفته و تخلص رخصت مىنموده و در « آثار عجم » ذكر شده ، و نيز دخترى كه وى زوجه مرحوم ميرزا محمد قدسى خطاط شاعر شيرازى كه در ( 1361 ) بيايد بوده .\r\n\r\n* ( 298 - تولد شيخ حسن عدوى حمزاوى ) *\r\nعدوه محلى است در مصر ، و شيخ حسن از علماء اهل سنت و معاريف فرقهء مالكيه از آن جماعت بوده ، و همانا در اين سال - بنص « فهرست كتابخانه مباركهء رضويهء ( ع ) 5 : 323 » - در عدوه متولد شده ، و به‌طورىكه در « ريحانة الادب 1 : 345 » نوشته در همان عدوه « قرآن مجيد » را حفظ كرده و علوم فقه و حديث و تفسير و غير آنها را فراگرفت تا خود مدرسى جليل و مرجع استفادهء طلاب جامع الازهر گرديد ، و چندين كتاب برشتهء تأليف كشيد :\r\nاول كتاب « ارشاد المريد » در خلاصهء علم توحيد . دويم كتاب « بلوغ المسرات » بر دلائل خيرات . سيم كتاب « تبصرة القضاة و الاخوان » در وضع يد و شواهد آن از برهان در فقه مالكى . چهارم كتاب « الجوهر الفريد » بر ارشاد مريد . پنجم كتاب « كنز المطالب » در فضائل بيت اللّه الحرام . ششم كتاب « المدد الفياض بنور شفاء قاضى عياض » . هفتم كتاب « مشارق الانوار » در فوز اهل اعتبار ، كه در أحوال آخرت از مرگ تا حشر و نشر و غيره است . انجام تأليف آن 16 ع 2 سنه 1264 . هشتم كتاب « النفحات الشاذلية » در شرح « قصيدهء بوصيريه » در مدح حضرت رسول صلى اللّه عليه و آله و سلم . نهم كتاب « النفحات النبويه » در فضائل عاشوريه . دهم كتاب « النور السارى » در شرح « صحيح بخارى » .\r\nو آخر ، پس از مدت هشتاد و دو سال قمرى عمر ، در سنه هزار و سيصد و سه وفات كرد .\r\n\r\n","description":"","footnote":"","page_name":" 722 ","page_number":118},
  {"content":"\r\n\r\n\r\n* ( 299 - تولد مرحوم آقا سيد حسين 32 ، آل بحر العلوم نجفى ، اعلى اللّه مقامه ) *\r\nوى فرزند مرحوم آقا سيد محمد رضا 31 آل بحر العلوم است كه در ( 1253 ) بيايد .\r\nمرحوم آقا سيد حسين كه كنيه‌اش ابو ابراهيم است از علما و شعرا و اجلهء اهل علم و ادب و رجال بزرگوار و فضلاء خانوادهء بحرالعلومى و مملكت عراق عرب بوده .\r\nشرح احوالش در « احسن الوديعه 1 : 200 » نوشته ، و نيز در ( ج 2 ص 51 ) او را ثانيا عنوان نموده ، و در بعضى از كتب ديگر نيز او را ذكر كرده‌اند ، و آنچه از همهء آنها برمىآيد اينكه : او در اين سال در نجف متولد شده چنان كه در « احسن الوديعه » نوشته در جلد 1 و در « الذريعة 9 شماره 780 » در سنه 1231 فرموده .\r\nو به‌هرحال ، وى در نزد صاحب « جواهر » و شيخ انصارى درس خوانده و در فقه و اصول و معقول و منقول تبحرى تمام و تبرزى لاكلام بهم رسانيده ، و مخصوصا در سرودن اشعار بمقامى سامى نائل گرديده ، و كتب چندى برشته تأليف كشيده ، و پس از ساليانى چشمانش نابينا شده به‌طورىكه مدت هشت سال از آن آزار خانه‌نشين بود و اطباء عراق همه از علاج آن عاجز شدند ، پس ناچار در سنه هزار و دويست و هشتاد و چهار بايران مسافرت كرد و چون بطهران رسيد اطباء آنجا او را جواب دادند ، پس وى از آنجا عزيمت مشهد مقدس نمود ، و چون بدان ارض اقدس رسيد قصيده‌ئى كه مطلع آن اين است :\r\n كم أنحلتك علىرغم يد الغير * فلم تدع لك من رسم و لا أثر \r\nبنظم آورد و پس از اندك مدتى كه آنجا ماند چشمانش بينا شد چنان‌كه نوشته‌هاى ريزه را در شبها مىنوشت ، و در مراجعت از آن سفر ببروجرد رفت و آنجا ديدنى از ارحام نمود ، و چندى هم تدريس مىكرد ، و در سنه 1287 بنجف باز آمد .\r\nو او را تأليفاتى چند است : اول « شرح دره » جدش بحر العلوم با استدلال و منظوم كه تمام نشده . دويم « ديوان اشعار » در دو جلد .\r\nو چندين نفر از او روايت مىكنند : اول ميرزا جعفر كربلائى كه در ( 1258 ) بيايد .\r\nدويم سيد محمد ساروى كه در ( 1310 ) بيايد . سيم برادرش مرحوم حاجى سيد على كه در\r\n\r\n","description":"","footnote":"","page_name":" 723 ","page_number":119},
  {"content":"\r\n\r\n( 1224 ) بيايد .\r\nو بالاخره ، وى پس از مدت هشتاد و پنج سال قمرى عمر ، در سنه هزار و سيصد و شش وفات كرده و در نجف اشرف در نزد جد و پدر خويش دفن شد ، چنان كه در « شهداء الفضيله :\r\n335 » فرموده ، و فرزندش مرحوم ميرزا ابراهيم و چند نفر ديگر از ادبا و شعراء با تعظيم مانند سيد محمد سعيد حبوبى و سيد جعفر حلى در مرثيه و تاريخ وى قصائد طويله گفتند ، و اينك اين چند بيت از خود او كه در قصيده‌ئى طولانى در مرثيه و تاريخ وفات استادش مرحوم صاحب جواهر گفته و در پشت يكى از مجلدات مطبوعه « جواهر » چاپ شده اينجا نوشته مىشود :\r\n عين البرية باديها و حاضرها * تذرى الدموع لناهيها و آمرها\r\nهى المنية كم فلت بواتر من * ذوى العلى بمواض من بواترها\r\nلم ينج ان وثبت من بطشها احد * لا من اكابرها او من اصاغرها\r\nلو تتقى لاتقتها غير قاصرة * عنها بآرائها ابنا قياصرها\r\nفيا لقارعة من وقعها انطمست * شهب الكواكب خافيها و زاهرها\r\nو يا لداهية غشت فوادحها * سبل الرشاد فظلت فى دياجرها\r\nهل نفخة الصور صرت فى عوالمها * أم بعثر الناس سكرى من مقابرها\r\nام تلك فجعة خير الخلق ماجدها * زاكى الخلائق و الاعراق طاهرها\r\nمحمد الحسن الهادى الانام و من * اضحى لواردها بحرا و صادرها \r\nتا اينكه فرمايد :\r\n ذات سمت فعنت صيد الملوك لها * مطأطآت الهوادى فى أوامرها\r\nافكارها بقرت كل العلوم و لا * بدع من ابن جلاها و ابن باقرها\r\nزان الشرائع مذ حلى مقالدها * جواهرا ما الدرارى من نظائرها\r\nفاليوم تسكب من وجد و من اسف * عليه تلك اللآلى من نواظرها\r\nتبكيه شجوا و تنعاه مورخة * أبكى الجواهر هما فقد ناثرها \r\n1266\r\n صبرا بنيه و ان جلت رزيتكم * فاللّه غير مضيع أجر صابرها \r\nو از مرحوم آقا سيد حسين صاحب عنوان فرزندان چندى باز مانده :\r\n\r\n","description":"","footnote":"","page_name":" 724 ","page_number":120},
  {"content":"\r\n\r\nاول آقا سيد محسن 33 كه در ( 1318 ) بيايد . دويم سيد ابراهيم 33 كه در ( 1248 ) بيايد .\r\nسيم و چهارم سيد موسى 33 و سيد عبد الحسين 33 . پنجم دخترى كه زوجهء عموزاده‌اش سيد محمد باقر 33 كه در ( 1289 ) بيايد بوده .\r\n\r\n* ( 300 - وفات شيخ سليمان بجيرمى مصرى ) *\r\nبجيرم قريه‌اى است از قراى غربى مصر .\r\nو شيخ سليمان فرزند محمد بن عمر ، و خود از علماء أهل سنت است كه در سنه هزار و صد و سى و يك - چنان‌كه در « معجم المطبوعات : 528 » نوشته - مطابق ( 1097 يا 1098 ) شمسى ، در بجيرم متولد شده ، و قبل از بلوغ بقاهره رفت و آنجا در تحت تربيت شيخ موسى بجيرمى درآمده تا « قرآن » را حفظ كرد و قابليت طلب علوم را بهم رسانيد ، پس در نزد شيخ عشماوى رفت و « صحيحين » و بعضى ديگر از كتب حديث را بر او خواند و از اشياخ ديگر نيز فراگرفت ، و همانا وى مردى پسنديده اخلاق بوده و با مردم بحسن خلق معاشرت مىنموده و در اواخر عمر نابينا گرديد و در خانقاهى نزديك بجيرم منزل نمود و تا حين وفات در آنجا بود ، و وى را تأليفاتى چند است :\r\nاول كتاب « التجريد » براى نفع عبيد كه آن حاشيه‌ئى است بر « شرح قاضى زكرياى انصارى بر كتاب منهج » در فقه شافعى .\r\nدويم كتاب « تحفة الحبيب » بر شرح خطيب ، يعنى شرح شربينى بنام « الاقناع » در حل الفاظ ابو شجاع در فقه شافعى كه آن را شاگردش شيخ عثمان بن سليمان سويفى بأمر استاد مذكور خود تجريد نموده ، و در سنه 1208 از تجريد آن فارغ شده .\r\nو بالاخره صاحب عنوان پس از مدت نود سال قمرى عمر ، در اين سال در خانقاه مذكور وفات كرد و هم آنجا دفن شد .\r\n\r\n","description":"","footnote":"","page_name":" 725 ","page_number":121},
  {"content":"\r\n\r\n\r\n* ( 301 - وفات شاه عالم ، آفتاب ، شاعر هندى ) *\r\nوى مروج الدّين ابو المظفر آخرين حكمران اسلامى در دهلى هند است كه از اهل علم و ادب بوده ، و شعر هم مىگفته و تخلص آفتاب مىنموده ، و به‌طورىكه در « ريحانة الادب 1 : 21 » فرموده براى طمع در بعضى از امتيازات موعوده از اجانب ؛ ملك بنگاله را تسليم بيگانه نموده ، و غلام قادر خان نامى از كسان وى با او مخالفت كرده تا فرصتى بدست آورده و چشمانش را ميل كشيده نابينايش نمود ، و او مدت‌ها بدان حال زيست تا در اين سال وفات كرد .\r\nشاه عالم قصيده‌ئى دارد بنام « شهرآشوب » در فتنهء غلام قادر خان مرقوم ، و اينك اين اشعار از وى نوشته شده :\r\n صرصر حادثه برخاست پى خوارى ما * داد بر باد سر و برك جهاندارى ما\r\nآفتاب فلك رفعت شاهى بوديم * برد در شام زوال آه ! سيه‌كارى ما\r\nچشمم از جور فلك كنده چو شد بهتر شد * تا نبينم كه كند غير ، جهاندارى ما\r\nداد افغان بچه‌ئى شوكت شاهى بر باد * كيست جز ذات مبرا كه كند يارى ما \r\n\r\n* ( 302 - تولد حاج شيخ عبد الرحيم كركوتى كرمانشاهى ) *\r\nوى فرزند ملا عبد الرحمن بن ملا عبد الاحد بن حاج ملا عبد الجليل ( ره ) است .\r\nحاج ملا عبد الجليل در اين جلد در سال ( 1219 ص 656 عنوان 263 ) گذشت .\r\nو ملا عبد الاحد و ملا عبد الرحمن هم در آن عنوان ( 658 ) ذكر شدند .\r\n\r\n","description":"","footnote":"","page_name":" 726 ","page_number":122},
  {"content":"\r\n\r\nو شيخ عبد الرحيم خود از علما و فقها بوده ، و در اين سال در كرمانشاه متولد شده ، و به‌طورىكه در « فهرست كتابخانه مباركه رضويه ( على صاحبها آلاف الثناء و التحية ) 5 :\r\n276 » و بعضى از مواضع ديگر از آن جمله « الذريعة 8 ش 974 » نوشته‌اند ؛ علوم مقدماتى و سطوح فقهيه و اصوليه را در كرمانشاه و بروجرد خواند ، آنگاه در سنه 1255 بنجف رفت ، و آنجا چندى در نزد شيخ حسن بن شيخ جعفر و صاحب « جواهر » درس خواند تا بدرجهء اجتهاد نائل گرديد ، و از اين دو استاد راد و همچنين از حاج ميرزا علينقى طباطبائى كربلائى و حاج ملا اسد اللّه بروجردى باجازت سرافراز شد و بكرمانشاه بازگشت و آنجا مرجعيتى تامه بهم رسانيد ، و سال‌ها بقضاء و افتاء و تدريس و تأليف و ارشاد و هدايت بسر برده ، و چندين كتاب تأليف كرد :\r\nاول كتاب « دقائق الاصول » در اصول فقه ، شش هزار بيت . دويم كتاب « سر الاسرار » در مصيبت پدر ائمهء اطهار ( عليهم السلام ) .\r\nو آخر ، پس از مدت هشتاد و چهار سال قمرى عمر ، در سنه هزار و سيصد و پنج هم در كرمانشاه وفات كرد . و جسدش را با جسد فرزند عالم رشيدش مرحوم شيخ عبد العلى كه چند روزى پس از وى وفات كرده بنجف حمل و در وادى السلام دفن كردند ، و فرزند ديگر او شيخ محمد هادى است كه در ( 1288 ) بيايد .\r\n\r\n* ( 303 - تولد امير عبد القادر الجزائري حسينى ) *\r\nوى فرزند محيى الدّين بن مصطفى است كه جدش مصطفى مرقوم مانند آباء خود از علماء أعلام و مرجع احكام بوده ، و قريه‌اى بنام قيطنه در ايالت و هران در مملكت الجزاير احداث نموده .\r\nفرزندش سيد محيى الدّين ( كه پدر صاحب عنوان باشد ) نيز مردى عالم و وجيه در قوم خود بوده .\r\n\r\n","description":"","footnote":"","page_name":" 727 ","page_number":123},
  {"content":"\r\n\r\nفرزندش أمير عبد القادر صاحب عنوان از رجال معروف سياسى دوران و نيز از علماء زمان و اهل فضل و ادب و رياست و سياست و امارت بوده .\r\nشرح احوالش در « معجم المطبوعات : 692 » و « گاه‌نامهء 1309 » نوشته و آنچه از آنها برمىآيد آنكه وى - بنص معجم مذكور ( ستون 691 ) - در قريهء قيطنهء مذكوره متولد شده ( و در گاه‌نامه در 1220 گفته ) . و به‌هرحال پس از طى زمان رضاع در حجر تربيت پدر خود پرورش يافته تا بسن تمييز رسيد ، آنگاه « قرآن مجيد » را حفظ كرد ، و چون بسن چهارده‌سالگى رسيد براى تحصيل علوم بوهران رفت و با جدى هرچه تمام‌تر به تحصيل فضائل كوشيد ، و علوم فقه و حديث و فلسفه و هيئت و جغرافيا هريك را كاملا ياد گرفت ، و كتابخانه‌ئى گرانبها ترتيب داد ، و در سنه 1241 با پدر خود از راه مصر به مكه و مدينه رفت ، و پس از اداء حج با قافلهء شامى بدمشق و سپس ببغداد رفتند ، و از آنجا بالجزاير بازگشتند .\r\nو در سال ( 1246 - 1245 ) كه مملكت الجزاير از دولت عثمانى مجزا شده و بدست فرانسويها افتاد بغايت بر اعراب آن ولايت سخت آمد و بتدريج از در مخالفت درآمدند و به سيد محيى الدّين اظهار داشتند كه بتحت بيعت وى درآمده و بر ضد فرانسويان قيام نمايند ، و او انكار نموده و پس از الحاح فرزند خود امير عبد القادر را براى اين امر تعيين كرد .\r\nو بنابراين در سنه 1248 مردم الجزاير با وى بر نهضت ضد فرانسوى بيعت كردند و از آن روز باز وى بكلمهء أمير ملقب و مشهور گرديد . و بناء شورش نهاده و تا پانزده سال جنگ‌هاى متعدد ، با آن گروه نمود و در اغلب آنها فتح با وى بود ، و آخر در حدود ( 1264 - 1263 ) با آنها صلح كرد به شرط اينكه با خانوادهء خودش باسكندريه يا عكا برود ، و پس از انعقاد صلح آنها او را با كشتى جنگى بطولون و پس از آن به امبواز بردند و بواسطه اضطراب ايام ثورهء فرانسه پنج سالى آنجا ماند تا ناپلئون سيم وى را در امبواز ديد و بغايت در اكرام او كوشيد و بسى اعتذار از عدم وفاء بوعده خواست و شمشيرى مرصع به او داد و سالى صد هزار فرانك وظيفه برايش مقرر كرد كه ماه به ماه به او بدهد و گفت به غير از الجزاير در هركجا از ممالك اسلامى كه مىخواهد برود . و او با همراهان خود بقسطنطنيه رفت و با سلطان عبد المجيد خان ملاقات نمود ، و سلطان خانه‌اى برايش در بروسه معين كرد ، و او دو سال و نيم آنجا ماند ، و در سنه 1271 بواسطهء بروز زلازل كثيره ترك آنجا را نموده و بدمشق\r\n\r\n","description":"","footnote":"","page_name":" 728 ","page_number":124},
  {"content":"\r\n\r\nرفت ، و در حدود ( 1277 - 1276 ) جماعتى بسيار از مسيحيين را از نكبت واقعه‌ئى كه در آن وقت رخ داده بود و تنگدستى نجات داد .\r\nو بالاخره ، او بواسطهء وطن‌پرستى نامى نيك از خود در نزد فرانسويان و عثمانى و ساير ملل اسلامى برقرار داشت ، و چندين كتاب نيز تأليف كرده :\r\nاول كتاب « ذكرى العاقل و تنبيه الغافل » كه آن را به خواهش بعضى از دوستان خود در پاريس تأليف كرده و انجام تأليف آن 14 ماه رمضان سنه 1271 است ، و موسيو گوستاف دوگا آن را بفرانسه ترجمه كرده . دويم « اشعارى در دستورات لشگرى با حكم شرعى » . سيم كتاب « نزهة الخاطر » در قريض امير عبد القادر . چهارم كتاب « وشاح الكتائب و زينة الجيش - الغالب » در ملخص قوانين عسكريه كه ذكر شد .\r\nو او پس از مدت هفتاد و هشت سال قمرى عمر ، بنا بر آنچه در « معجم المطبوعات :\r\n691 » نوشته در سنه هزار و سيصد وفات كرده . و در ( ستون 693 ) گويد كه وى بيست - و پنج روز بيمار بود ، آنگاه در دمشق وفات كرد ، و شيخ عبد الرحمن عليش كه يكى از علماء جامع الازهر بود وى را تغسيل و تكفين نموده و در جامع اموى دمشق بر او نماز خواندند و سپس با تشييعى عظيم جنازه را بمدفن شيخ اكبر ( كه شايد مقصود محيى الدّين بن عربى باشد ) برده و او را در حجره وى دفن كردند ، انتهى .\r\nليكن در « گاهنامه » نوشته كه وى بواسطهء نقض عهد فرانسوىها تن بحكومت آنها در نداده و برابر آنها ايستاد تا آنها با سلطان مراكش همدست شده و بر او غالب شدند تا در سال ( 1306 - 1305 ) جنگ بپايان رسيد ، و امير ترك الجزائر را گفته تا در سنه هزار و سيصد و هفت در شام وفات كرد ، انتهى .\r\nو بنابراين ، با ملاحظهء تولد در 1220 كه قول « گاهنامه » است عمر او هشتاد - و هفت سال خواهد بود .\r\nو به‌هرحال ، وى را فرزندى بوده بنام سيد محمد پاشا كه مانند پدر و اجداد از فضلا بوده ، و در « معجم : 694 » وى را عنوان نموده و اين چند كتاب را از تأليفات او نوشته : اول كتاب « تحفة الزائر » در احوال امير عبد القادر و اخبار الجزائر ، دو جزء . دويم كتاب « ذكرى ذوى الفضل » در مطابقت اركان اسلام با عقل . سيم كتاب « الفاروق و الترياق » در تعدد زوجات و طلاق .\r\nچهارم كتاب « كشف النقاب » از اسرار احتجاب . پنجم كتاب « نخبة عقد الاجياد » در صافنات\r\n\r\n","description":"","footnote":"","page_name":" 729 ","page_number":125},
  {"content":"\r\n\r\nجياد ، يعنى در احوال اسب و اشعارى كه عرب دربارهء آنها گفته‌اند .\r\n\r\n* ( 304 - وفات شيخ عبد اللّه بيوشى شافعى ) *\r\nبيوش قريه‌اى است در كردستان ، و شيخ عبد اللّه كنيه‌اش أبو محمد ، و فرزند محمد كردى شافعى و خود از علما و ادباء شافعى است كه در سنه هزار و صد و شصت ، مطابق ( 1126 - 1125 ) شمسى ، متولد شده ، و كتابى بنام « الكناية حفية لراغب الحفاية » تأليف كرده ، و آن شرحى است بر ارجوزهء « الحفايه » در نحو كه مطلع آن اين است :\r\n أحمد ربى حالة الضراء * حمدى له فى حالة السراء \r\nو 672 بيت مىباشد . و پس از شصت و يك سال قمرى عمر ، در اين سال ، چنان كه در « معجم المطبوعات : 623 » نوشته وفات كرده .\r\n\r\n* ( 305 - وفات افسوس شاعر هندى ) *\r\nوى مرحوم مير سيد على است كه از مشاهير علم و ادب در هند بوده ، و چنان كه در « ريحانة الادب 1 : 94 » نوشته كتابى دارد بنام « آرايش محفل » ، و كتاب « گلستان » سعدى را بلغت اردو ترجمه نموده ، و در اين سال وفات كرده ، انتهى .\r\n\r\n* ( 306 - تولد مرحوم ميرزا على محمد ، صفاء لواسانى ) *\r\nلواسان به‌طورىكه در « طرائق الحقائق 3 : 297 » فرموده : نام بلوكى است واقع در دره‌هاى متصله بكوه شمالى شرقى طهران كه حد شمالى آن منتهى بلار و لارجان ، و مشرقى\r\n\r\n","description":"","footnote":"","page_name":" 730 ","page_number":126},
  {"content":"\r\n\r\nآن بدماوند ، و مغربش دهات رودبار و ارنكه ، و حد جنوبش رود جاجرود است ، و اين بلوك به دو قسمت درآمده و آنها را لواسان بزرگ و كوچك گويند .\r\nو يكى از مردمان اين بلوك بنام ميرزا حسنعلى بوده كه در اين كتاب ما دو نفر فرزند از او مىنويسيم ، يكى مرحوم ميرزا جعفر حكيم الهى در ( 1298 ) ، و ديگر مرحوم صفا صاحب اين عنوان كه وى از رجال بزرگوار عصر خويش بوده .\r\nشرح احوالش در « مجمع الفصحا 2 : 332 » و « المآثر و الآثار : 199 ستون 2 » و « مجله يادگار ، سال 3 ش 5 » و « طرائق الحقائق » جلد مذكور نوشته شده ، و از همه آنها چنين برآيد كه اين سلسلهء جليله پيوسته بفضل و كمال و جاه و جلال در ايران معروف بوده‌اند ، و آباء و اجداد ايشان در نزد سلاطين افشاريه و قاجاريه بعزت موصوف .\r\nو وى خود در اين سال - بنص مجله - متولد شده و در مبادى شباب در كسب كمالات عديده كوشش‌ها نموده و رنج‌ها برده تا مجمع هنر و مخزن كمال شده ، و قطع نظر از فضائل بلند و خصائل ارجمند در خوشنويسى از مشاهير خطاطين عصر ، و در سخن‌سرائى از كبراء شعراء عهد گرديد ، و بطريقه شيخيه ميلى مفرط بهم رسانيد ، و در ادوات محاضره و محاوره از افراد بشمار آمد ، و چندى از اموال خود را در راه صنعت و طلب اكسير تلف نمود ، و مدت‌ها در كرمان و تهران بسر آورد . و هم آخر در تهران سكونت نموده و مرجع ارباب فضل و دانش شد ، و ارباب كمال را كه نظر بر معنى باشد از اين مقال لختى به حال او راه خواهند يافت .\r\nو اينك اين اشعار از او اينجا آورده شد بنقل از « مجمع 2 : 333 » :\r\n يك‌لحظه هوس‌رانى يك‌عمر پشيمانى * كس اين نكند يا رب من كردم و تو دانى\r\nنادانى و آن عصيان دانائى و اين حرمان * افسوس ز دانائى ، فرياد ز نادانى\r\nاز زنك هوس كرديم جام جم دل تيره * رخسارهء ديو نفس از خمر هواقانى\r\nتا راه بدل داديم بخل و حسد و شهوت * سلطان شقا گشتيم با لشكر شيطانى\r\nسلطان سعادت را رانديم بمسكينى * سرهنگ شقاوت را خوانديم بسلطانى\r\nدر راه خطا رانديم با مركب چوبينه * وز راه هدى مانديم با بارهء ختلانى\r\nآئينه ربانى ، دل بود و ندانسته * اندوده به گل كرديم آئينه ربانى\r\nزنجير سفه بستيم بر پاى بدشوارى * دامان خرد داديم از دست به آسانى \r\n\r\n","description":"","footnote":"","page_name":" 731 ","page_number":127},
  {"content":"\r\n\r\n بااين‌همه لغزش‌ها بااين‌همه كژىها * جز نغز نپندارى جز راست نمىدانى\r\nكورى ، بچه مىبينى آيات خداوندى * مورى ، ز چه مىدانى اجلال سليمانى\r\nابرى ، ز چه ميلافى با پرتو خورشيدى * گبرى ، ز چه مىبندى بر خويش مسلمانى\r\nاين كار كه من كردم كس مىنكند الا * ديوانه زنجيرى ، زنجيرى زندانى\r\nيا رب برسان ما را به آسايش لاهوتى * يا رب برهان ما را ز آلايش طبعانى \r\nمرحوم صفا پس از مدت هفتاد و هشت سال قمرى عمر ، در سنه هزار و دويست و نود و نه - چنان كه در « المآثر » فرموده - وفات كرد و در كربلا ، در جوار تربت حضرت حر رياحى ( عليه السلام ) كه در ( جلد 2 سال 1207 ص 312 عنوان 123 ) گذشت ؛ مدفون شد ، و فرزند آن جناب : ميرزا محمد حسن ملقب بصفاء الملك بوده كه در « طرائق 3 :\r\n300 » فرمايد مشرب رندان را پسنديده ، عبوس زهد بوجه خمار ننشيند ، انتهى .\r\n\r\n* ( 307 - تولد لوئى خاورشناس فرانسه‌ئى ) *\r\nلوئى « 1 » فرزند امانوئل سدينو خاورشناس است ( كه در سنه 1191 متولد شده و پس\r\n\r\n\r\n","description":"","footnote":"\r\n( 1 )  Louis Pierre , Eugene , Amelie Sedillot  مستشرق فرانسوى ، بنا بقول زركلى در « الاعلام 6 : 111 » كه شرح حالش را بعنوان سيديو نگاشته ، وى در 1808 ميلادى در پاريس متولد و در 1875 در همان‌جا درگذشت ، و زركلى اين دو سال را مطابق 1223 و 1292 قمرى ضبط كرده است ، همچنان‌كه از « رساله تطبيقيه » نجم - الدوله نيز به همين نحو مستفاد مىشود .\r\nمرحوم ابو القاسم سحاب نيز در « فرهنگ خاورشناسان : 290 ش 490 » كه شرح حال او را بعنوان سديلو نوشته دو سال ميلادى مرقوم را ياد كرده ، و نجيب العقيقى نيز شرح حال او را در ذيل عنوان پدرش در كتاب « المستشرقون 1 : 177 » آورده و ولادتش را در همان 1808 ، لكن وفاتش را در 1876 قيد كرده است . م .\r\n","page_name":" 732 ","page_number":128},
  {"content":"\r\n\r\nاز مدت پنجاه و شش سال قمرى عمر ، در سنه 1247 وفات كرده ) ، و اين پدر و پسر هر دو از افاضل خاورشناسان و شاگردان سيلوستر دو ساسى فرانسه‌ئى هستند كه در ( 1253 ) بيايد ، و مخصوصا لوئى خدماتى به زبان عربى نموده .\r\nو همانا او در اين سال متولد شده و تأليفاتى دارد ، از آن جمله « كتابى در تاريخ عرب » در دو جلد به زبان فرانسه كه آن را على پاشا مبارك - كه در ( 1239 ) بيايد - بتازى ترجمه نموده ، و پس از مدت هفتاد سال قمرى عمر ، در سنهء هزار و دويست و نود و يك وفات كرده .\r\n\r\n* ( 308 - وفات ملا محمد ، نادم شاعر جاجرمى ) *\r\nجاجرم بفتح جيم دويم ، قصبه‌ئى است ميان نيشابور و جوين كه از توابع بجنورد و مضافات خراسان بشمار مىآيد .\r\nو نادم پيرمردى هزال و آرام و شاعرى شيرين كلام بوده ، و ديوانى نزديك بهشت هزار بيت در اشعار دارد و در اين سال وفات نموده ، چنان كه در « مجمع الفصحا 2 : 500 » فرموده ، و چون ديوانش بدست ما نيامد و آنچه در مجمع از آن نقل كرده مشتمل بر هجوهاى ركيك و الفاظ زشت است از آوردن آن‌ها در اين كتاب خوددارى كرديم ، و آنجا نوشته كه وى در آخر كار از سرودن هجويات توبه كرد و بمداحى ائمهء هدى ( عليهم السلام ) روى آورد . انتهى .\r\nو نادم تخلص چند نفر ديگر غير از او هم مىباشد .\r\n\r\n* ( 309 - وفات ميرزا سيد محمد ، سحاب شاعر اصفهانى ) *\r\nمرحوم سحاب فرزند مرحوم آقا سيد احمد هاتف است كه در ( ج 1 سال 1198 - ص 74 عنوان 38 ) گذشت ، و خود از شعرا و فضلاء عصر خويش بوده ، و از جانب فتحعلى شاه ملقب بمجتهد الشعراء ، و در شعر تخلص سحاب مىنموده ، و كتابى بنام « رشحات سحاب »\r\n\r\n","description":"","footnote":"","page_name":" 733 ","page_number":129},
  {"content":"\r\n\r\nدر احوال شعرا تأليف كرده كه بنا بمسطورات « الذريعة 11 : 235 ش 1427 » تمام نشده ، و در اين سال چنان كه در « روضة الصفا » نوشته رو بعالم آخرت آورده ، و در « مجمع - الفصحا 2 : 206 » وفاتش را در 1222 نوشته ، و اين هر دو از مرحوم رضا قلى خان هدايت است كه در ( ج 2 سال 1215 ص 540 عنوان 211 گذشت ) . و نعشش را باشارهء فتحعلى شاه بمشاهد منوره نقل كردند ، يعنى بنجف اشرف ، و در « الذريعة » جلد و صفحه مرقومه نيز وفاتش را در 1222 نوشته و در « مجمع » اين اشعار را از او آورده :\r\n دانى چه اثر داشت دعاى سحر ما * اين بود كه نگذاشت بعالم اثر ما\r\nبگشاى پاى ما كه كمند وفاى ما * محكم‌تر است از همه بندى بپاى ما\r\nخواهيم مرگ مدعى و خويش تا شود * هم مطلب تو حاصل و هم مدعاى ما\r\nندارد تا دل ما هست ، غم در هيچ دل راهى * روا باشد كه داند هر دلى قدر دل ما را \r\n\r\n* ( 310 - تولد شيخ محمد امين عمرى بغدادى ) *\r\nوى فرزند يوسف بن عبد اللّه بن احمد بن محمد بن موسى الخطيب بن حاج على بن حاج قاسم ، از نژاد خليفهء دويم عمر بن الخطاب ، و خود از ادبا و فضلا و خواهرزادهء عبد الباقى افندى است كه در ( ج 2 سال 1204 عنوان 95 ص 172 ) گذشت .\r\nشيخ محمد امين در اين سال متولد شده ، و علاوه بر شاعرى خط خوبى نيز بهم رسانيده ، و در ماه ربيع ( . . . ) سنه هزار و دويست و هشتاد و هشت - مطابق ( جوزا - سرطان ) ماه برجى - وفات كرد ، و فرزندانى چند از پسر و دختر باقى نهاد .\r\n\r\n* ( 311 - وفات سائل ، شاعر قيرى ) *\r\nقير به‌طورىكه در « فارسنامه . گفتار 2 : 245 » نوشته بلوكى است از فارس ، و كارزين بتقديم راء مهمله بر معجمه نيز بلوكى ديگر از آن مملكت بوده ، و سال‌ها است اين دو\r\n\r\n","description":"","footnote":"","page_name":" 734 ","page_number":130},
  {"content":"\r\n\r\nبلوك را يكى نموده و آن را بلوك قير و كارزين بتركيب عطفى گويند و يك بلوك دانند ، و آن ميانه جنوب و مشرق شيراز و از گرمسيرات فارس است ، و محدود مىشود از مشرق ببلوك جهرم و از شمال ببلوك صميكان و از مغرب ببلوك اربعه و از جنوب ببلوك افزر ، و كارزين در « قاموس » در ماده كرز ذكر شده .\r\nوسائل نامش آقا محمد سعيد معروف بآقاجانى و فرزند عبد اللّه خان بن محمد تقى خان است كه پدرانش همه ضابط و عامل اين دو بلوك بوده‌اند .\r\nو خود شاعرى زبردست بوده و تخلص سائل مىنموده و در اين سال وفات كرده ، چنان كه در « فارسنامه » گفتار و صفحه مرقومه فرموده ، و البتّه شبهه‌اى در آن نباشد . و در « مجمع الفصحا » كه در ( ج 2 ص 181 ) در سنه 1225 نوشته ظاهرا غلط باشد ، و در « منتظم ناصرى » در سنه 1200 گفته كه آن على التحقيق غلط است .\r\nدر « مجمع الفصحا » فرمايد : شنيده شد كه خادم نامى از ملازمان وى ديوانش را به تصرف آورده و غزليات آن را بنام خود مىخوانده ، و اين اشعار از آن است :\r\n هست آن سمند تندرو ، هنگام جستن گاه دو * چون يوز آهو در جلو ، چون آهوى يوز از قفا\r\nدر جلوهء شوخى پرى ، و اندر روش كبك درى * در كه پلنگ بربرى ، در دشت آهوى ختا \r\n\r\n* ( 312 - وفات ملا محمد على پادشاه كشميرى ) *\r\nملا محمد على از اهل علم و ادب زمان خود و ملقب بپادشاه بوده ، و « مجموعه‌اى بياضى در خطب جمعه‌ها و اعياد » و ديگرى در « مواعظ » تأليف نموده ، و در اين سال در فيض‌آباد هند وفات كرده ، و نوادهء دخترى او مولوى حسن يوسف فرزند احمد ميرزا معروف به اخبارى در حدود ( 1354 ) در كربلا وفات كرده كه مادر احمد ميرزاى مرقوم رقيه دختر ملا محمد جواد بن ملا محمد على مذكور بوده ، چنان‌كه در « الذريعة 7 : 185 ش - 946 » فرموده .\r\n\r\n","description":"","footnote":"","page_name":" 735 ","page_number":131},
  {"content":"\r\n\r\n\r\n* ( 313 - تولد مولى محمد قاسم حكيم سبزوارى ) *\r\nوى فرزند محمد على مشهور بحكيم و خود از علماء بزرگوار و حكماء نام‌بردار است .\r\nشرح احوالش در كتاب « تاريخ علماء خراسان : 78 » نوشته ، و از آن چنين برآيد كه وى در اين سال متولد شده و علوم مبادى و ادبيه را در مشهد مقدس خوانده ، سپس بعتبات عاليات مسافرت نمود ، و در خدمت شريف العلماء اصول فقه را خوانده تا بدرجه كمال رسيد و بسبزوار برگشت و بترويج علوم و نشر آداب و رسوم مشغول شد ، و پس از چندى اختلالى برحسب ظاهر در قواى دماغيه‌اش بهم رسيد و در اقوال و افعالش پريشانى پديد شد ، و اطبا براى معالجه او را حبس كردند و دوا مىدادند ولى خود غالبا اين بيت را مىخواند :\r\n درد تو در دل نهفته‌ايم و طبيبان * دردسر ما دهند كاين خفقان است \r\nو پس از ايامى چون ثمرى نديدند وى را رها كردند .\r\n ز جرت طبيبا حس نبضى مداويا * اليك فما شكو اى من مرض يبرى \r\nو با همان حال وقتى بار سفر مشهد را بست و زمانى عزم مسافرت عراق را در پيوست و در بين راه از صدمت سرما بيمار گرديد ، و همراهان او را برگردانيدند تا در مغيشه يكى از ديهات سبزوار در سنه هزار و دويست و چهل و هشت وفات كرد ، و بنابراين مدت عمر وى بيست و هفت سال قمرى خواهد بود ، و او در أوائل حال كتاب مبسوطى محققانه در « اصول فقه » تأليف كرده كه ناتمام مانده .\r\n\r\n* ( 314 - تولد مرحوم حاجى ميرزا محمود 32 بروجردى - ره ) *\r\nوى فرزند مرحوم حاجى ميرزا علينقى بروجردى 31 است كه در ( 1248 ) بيايد ، و خود\r\n\r\n","description":"","footnote":"","page_name":" 736 ","page_number":132},
  {"content":"\r\n\r\nاز معاريف علما و اجله فقهاء عصر بوده كه در اين سال متولد شده ، و مادرش - چنان‌كه در « لباب الالقاب : 73 » فرموده - دختر سيد محمد بن سيد ابو طالب نوربخشى از نسل حضرت كاظم ( عليه السلام ) بوده .\r\nو به‌طورىكه در « المآثر : 143 ستون 1 » فرموده وى در امر بمعروف و نهى از منكر قلبى قوى داشته و ازاين‌جهت چند بار بدربار طهران احضار شده ، انتهى .\r\nو ظل السلطان فرزند ناصر الدّين شاه در « كتابى » كه در احوال خويش نوشته نيز اظهار نموده كه وى در بروجرد و حوالى آن نفوذ كلمه‌ئى كامل داشت . آنگاه عمل زشتى را كه براى توهين او اعمال داشته نگاشته ، و براى پستى فطرت خود برهانى گذاشته !\r\nو به‌هرحال ، مرحوم حاجى ميرزا محمود تأليفاتى دارد : اول كتاب « مسلى المصابين » در ثواب مصيبت و تسلى مصيبت‌زدگان ، و كتبى كه در اين موضوع تأليف شده در « الذريعة 4 :\r\n177 تا 179 به شماره 873 تا 884 » ذكر شده . دويم كتاب « المواهب السنيه » در شرح « الدرة الغروية » منظوم عم اعلايش مرحوم سيد بحر العلوم كه در ( ج 2 ص 419 ) ذكر شد ، در چندين جلد بدين تفصيل : جلد 1 در احكام آبها تا آخر باب اغسال در چهار جزء .\r\nانجام تأليف جزء اول 5 شنبه 28 ذىالحجه سنه 1257 . انجام تأليف جزء دويم روز 3 - شنبه 29 ماه رمضان سنه 1264 . انجام تأليف جزء سيم جمعه 29 شعبان سنه 1268 . انجام تأليف جزء چهارم جمعه 23 ج 1 سنه 1269 . جلد 2 دو جزء : جزء اول از تيمم تا آخر احكام تكفين ، انجام تأليف آن جمعه 26 ع 1 سنه 1285 . جزء دويم از احكام تحنيط تا آخر كتاب طهارت ، انجام تأليف آن يكشنبه 28 ذىالحجه همان سال . و آخر ، در ماه ذى الحجة - الحرام سنه هزار و سيصد ، چنان كه در « فهرست كتابخانه مباركه رضويه ( ع ) 5 : 631 » فرموده - مطابق ( ميزان - عقرب ) ماه برجى - وفات كرده و در بروجرد دفن شد .\r\nو وى را فرزندى بوده بنام حاجى ميرزا هبة اللّه 33 كه نيز از علماء بروجرد بوده ، و نيز در « المآثر : 162 ستون 1 » عنوانى براى او منعقد نموده ، و در آن فرمايد : بفضل و تقوى و حسن خلق ميان سادات طباطبائيهء بروجرد ممتاز است و رياست ايشان بر وى قرار گرفته ، انتهى .\r\nو او در روز 3 شنبه 17 صفر سنه 1314 وفات نموده و در مشهد مقدس پهلوى ايوان غربى دار السياده مباركه در برابر در دار الحفاظ دفن شده . و آنجا قبرش معلوم و معين است .\r\n\r\n","description":"","footnote":"","page_name":" 737 ","page_number":133},
  {"content":"\r\n\r\nتذكر لازم\r\nدر ( ج 2 سال 1212 ش 189 ص 448 ) ترجمه‌اى بعنوان شيخ محمد يوسف ازرى گذشت ، و آنجا نوشتيم كه وى بنقل « الذريعة 9 : 69 ش 388 » در آن سال وفات كرده ، اينك اينجا گوئيم كه در « اعيان الشيعة 1 : 403 » در ضمن اجمالى شعراء شيعه ، همين شيخ محمد يوسف را از شعراء و وفاتش را در 1221 نوشته ، و در ( جزء 52 ص 93 ) باز به شماره ( 11390 ) وى را عنوان نموده و وفاتش را در صدر عنوان در بغداد بسال 1221 و قبرش را در كاظمين نزديك مرقد سيد مرتضى نوشته و مرثيه‌اى از سيد محمد زين الدّين براى او نقل كرده كه ماده تاريخ آن اين است :\r\n و قد سكن الجنات يوسف ، أرخوا * ليوسف مكنا المنازل فى الخلد \r\nو اين ماده تاريخ 1211 مىشود ، و در مصراع جلو اشاره بكم و زياد كردن چيزى از آن ننموده .\r\n\r\n","description":"","footnote":"","page_name":" 738 ","page_number":134},
  {"content":"\r\n\r\nسنه 1222 قمرى مطابق سنه 1185 شمسى\r\nچهار شنبه غره محرم الحرام ( . . . ) حوت ماه برجى\r\nسنه 1186 شمسى\r\nيك شنبه 12 محرم الحرام اول حمل ماه برجى\r\n\r\n* ( 315 - تولد انصاف ، شاعر قاجار ) *\r\nوى ايرج ميرزا فرزند فتحعلى شاه است كه در ( 1250 ) بيايد .\r\nايرج ميرزا از شعرا و شاهزادگان خانوادهء قاجاريه است كه در پنجشنبه غره ماه جمادى الاخراى اين سال - چنان‌كه در « تاريخ قاجاريه » تأليف مرحوم سپهر ( ص 248 ) نوشته ، مطابق اسد ماه برجى ، از بطن شاه‌پرى خانم سردار كه نژادش بمردم مجوس مىرسد ، چنان‌كه در همان‌جا ( ص 256 ) نوشته متولد شده ؛ و علاوه بر شعرگوئى و شاهزادگى در عرفان و درويشى و طب هم وارد بوده ، و در شاعرى تخلص انصاف ، و در طب رئيس الاطباء لقب داشته ، و در ( ج 1 سال 1195 عنوان 20 ص 48 ) شاعرى ديگر نيز بدين تخلص گذشت .\r\nو وى مدت بيست سال ساكن مشهد بوده و در اواسط عمر خود در طهران سكونت نموده ، و در « مجمع الفصحا 1 : 12 » وى را عنوان نموده و فرمايد : در ايام صباوت دست پرورد محمد حسن خان ملقب به خان‌لر خان فرزند علىمراد خان زند پسر عمه فتحعلى شاه بوده ، و همتى عالى و خطى نيكو داشته . آنگاه در ( ص 13 ) لختى از اشعار او را آورده ، و در\r\n\r\n","description":"","footnote":"","page_name":" 739 ","page_number":135},
  {"content":"\r\n\r\n« الذريعة 9 : 8 ش 666 ) فرمايد وى « ديوانى در اشعار » دارد ، انتهى .\r\nو در « مجمع 1 : 13 » اين اشعار را از او آورده :\r\n تا سگ نفس تو گرگ شير شكار است * شير تو دايم ز بيم گرگ نزار است\r\nتا كه نزار است شير و گرگ تو فربى * گرگ ترا به ز صيد شير چه كار است\r\nعقل گرفتم چو شير و جهل چو مور ، آه * شير يكى مور بيشتر ز هزار است\r\nآتش شهوت به آب طاعت بنشان * ور نه تنت مستحق سوزش نار است\r\nهرچه شرار است مستعد شرير است * هركه شرير است مستحق شرار است\r\nنفس يكى ديو ريو و عقل پرىوار * بستهء اين ديو ريو بيهده‌كار است\r\nچيست به غير از چهار خلط و سه ارواح * آن صنمى كز غمش دل تو فكار است \r\nتا اينكه فرمايد :\r\n گر تو بجوئى ز قيد نفس رهائى * چاره نه جز لطف پادشاه كبار است\r\nشاه دوعالم على سيم آن كو * هشتم اين خاندان هشت و چهار است \r\nايرج ميرزا فرزندى داشته بنام غلامحسين ميرزاى صدر الشعراء ، و فرزند او ايرج ميرزاى شاعر است كه در ( 1291 ) بيايد .\r\n\r\n* ( 316 - تولد مرحوم محمد شاه قاجار ) *\r\nوى فرزند مرحوم عباس ميرزا نايب‌السلطنه است كه در ( ج 1 سال 1203 شماره 82 ص 146 ) گذشت .\r\nمرحوم محمد شاه ، پادشاهى با مشرب عرفان قرين و در مملكت‌دارى به بىكفايتى موصوف بوده ، و چون يك سفر بهرات بجنگ رفت بپادشاه غازى معروف گرديد ، و همانا خود پس از گذشتن چهار ساعت و بيست و هشت دقيقه از روز سه‌شنبه ششم ماه ذى القعدة - الحرام اين سال ، چنان‌كه در « تاريخ قاجاريه 2 : 1 » نوشته مطابق ( . . . ) جدى ماه برجى بطالع حمل 21 درجه و 2 دقيقه متولد شده ، و در بعضى از مواضع به نظر رسيد كه زايجه\r\n\r\n","description":"","footnote":"","page_name":" 740 ","page_number":136},
  {"content":"\r\n\r\nطالع تولد او را بدين نحو رقم كرده بودند :\r\n( ) و او پس از رسيدن بسن رشد و بلوغ ، ميل بمشرب عرفان و تصوف كرده و زير نظر حاج ميرزا آقاسى پرورش يافت ، و پس از وفات جد خود فتحعلى شاه با اينكه چند نفر از اعمام او كه همه بسن از او بزرگتر بودند حيات داشتند ، وى برحسب وصيت جد و سعى و كفايت ميرزا ابو القاسم قائم مقام بسلطنت مملكت ايران نائل گرديد ، و در كتاب « تاريخ علماء خراسان : 119 » جلوس او را بتخت سلطنت در شش ساعت و هيجده دقيقه گذشته از شب يكشنبه هفتم ماه رجب سنه 1250 بطالع اسد نوشته ، و در ايام سلطنت او ازهرجهت در اطراف مملكت ايران فتنه و آشوب حكم‌فرما بود و او از عهده دفع و رفع آنها برنمىآمد ، الا اينكه سفرى بجنگ هرات رفت كه آن را هم دشمنان هميشگى باطنى ايران نگذاشتند چندان فايده‌اى ببخشد .\r\nو آخر الامر ، پس از مدت چهل و يك سال و ده ماه و بيست و نه روز و ده ساعت و هفت دقيقه عمر ، و 14 سال و 3 ماه و 17 روز سلطنت ، در دو ساعت و سى و پنج دقيقه گذشته از شب سه‌شنبه ششم ماه شوال المكرم سنه هزار و دويست و شصت و چهار - چنان كه در\r\n\r\n","description":"","footnote":"","page_name":" 741 ","page_number":137},
  {"content":"\r\n\r\nجزء مرقوم « تاريخ قاجاريه : 214 » فرموده - مطابق ( . . . ) سنبله ماه برجى وفات كرد ، و در قم در صحن قديم دفن شد .\r\nو فرزندان چندى بر جا نهاد ، از آن جمله : مرحوم ناصر الدّين شاه كه در ( 1247 ) بيايد ، و ماه تاج خانم عزة الدوله زوجه ميرزا تقى خان امير كه در ( 1268 ) بيايد .\r\nو مادر اين دو نفر مهد عليا دختر قاسم خان قاجار است كه در سال ( 1220 ) عنوان 272 ص 677 ) گذشت ، و اين عزة الدوله در سنه 1250 متولد شده ، چنان كه در « مجلهء يادگار سال 4 ش 1 ص 54 » نوشته ، و پس از قتل أمير به ازدواج يحيى خان مشير الدوله كه در ( 1243 ) بيايد درآمده ، و به‌طورىكه در كتاب « امير كبير : 9 چاپ 2 » نوشته در 3 ع 1 سنه 1323 وفات كرده .\r\nو ديگر عباس ميرزاى ملك‌آرا كه در ( 1255 ) بيايد .\r\nو ديگر عبد الصمد ميرزاى عز الدوله كه در ( 1348 ) بيايد .\r\nو محمد تقى ميرزاى ركن الدوله كه در ( 1318 ) بيايد .\r\n\r\n* ( 317 - تولد سيد احمد 39 عطار كاظمينى ) *\r\nوى فرزند مرحوم سيد حيدر 38 عطار كاظمينى است كه در ( ج 1 سال 1205 ص 203 عنوان 105 ) گذشت ، و خود از علما و شعرا و ادباء بزرگوار عراق عرب است كه در اين سال متولد شده ، و در نزد شيخ محمد بن شيخ على بن شيخ جعفر نجفى و غير او درس خوانده ، و زمانى به مكه رفت و با عمامه سبز بر شريف مكه وارد شد ، شريف پرسيد كيستى ؟ گفت پسر عم تو ! گفت نسب از كه دارى ؟ گفت از مطاعن ( كه جد وى و شريف هر دو مىباشد ) ، پس شريف برخاست و او را پهلوى خود نشانيد و احترام نمود و از نسب يكديگر صحبت كردند و شريف اين شعر را انشاد كرد :\r\n من كان طعنا فى أبيه و أمه * فليعتقد طعنا بآل مطاعن \r\nسيد احمد در آخر عمر نابينا شده ، و در ماه رجب الفرد سنه هزار و دويست و نود -\r\n\r\n","description":"","footnote":"","page_name":" 742 ","page_number":138},
  {"content":"\r\n\r\nو پنج ، مطابق ( سرطان - اسد ) ماه برجى ، در كاظمين وفا كرد ، و نعش او را بنجف برده و در يكى از حجرات صحن مطهر دفن نمودند ، و چندين نفر از شعرا مرثيه و ماده تاريخ‌ها براى او گفتند ، از آن جمله شيخ صالح حريرى قصيده‌ئى گفته كه مطلع آن اين است :\r\n سرت خفاف المهارى تحمل الشرفا * فما لك اليوم لا تقضى بها أسفا \r\nو در آخر آن فرمايد :\r\n فان دعوتم فتاريخى مجيبكم * فعيش أحمد فى دار النعيم صفا \r\n1295\r\nو شيخ جابر كاظمينى شاعر مشهور كه پس از اين عنوان بيايد قصيده‌ئى گفته كه مطلع آن اين است :\r\n تردى العلى أثواب عيش منكد * و أظلم أفق المجد بعد توقد \r\nو شيخ محمد سعيد نجفى قصيده‌ئى گفته بدين مطلع :\r\n قبة العلم من أمال بناها * فاستفز الاعلام من علماها \r\nو سيد عباس بغدادى قصيده‌ئى گفته كه مطلع آن اين است :\r\n هدت قواعد سؤدد الامجاد * و تبرقعت شمس الهدى بسواد \r\nو هم او قصيده‌ئى ديگر گفته بدين مطلع :\r\n لم يبق عيش فى البرية يحمد * مذ غاب عن عين المعالى أحمد \r\nو او را فرزندان چندى بوده : اول سيد محمد 40 . دويم سيد حسين 40 . سيم سيد على 40 . چهارم سيد مهدى 40 كه در ( 1336 ) بيايد . پنجم سيد مرتضى 40 ، كه همه از علما و افاضل بوده‌اند ، چنان كه سيد محمد نيز در ( 1315 ) و سيد مرتضى در ( 1313 ) بيايد .\r\n\r\n* ( 318 - تولد مرحوم شيخ جابر ، شاعر كاظمينى - ره ) *\r\nوى شيخ ابو طاهر فرزند شيخ عبد الحسين بن عبد الحميد ( معروف بحميد ) بن جواد ابن احمد بن عباس بن خضر بن عباس بن محمد بن المرتضى بن احمد بن محمود بن محمد ابن الربيع ربعى است .\r\nربعى ( بتحريك ) منسوب است بربيعة 4 بن نزار 3 كه در ( ج 1 در مقدمه ،\r\n\r\n","description":"","footnote":"","page_name":" 743 ","page_number":139},
  {"content":"\r\n\r\nفصل سيم ص 21 ) گذشت ، و اين ربيعه جد قبيله بزرگى است در عرب كه به چندين بطن و شعبه منقسم شده‌اند ، مانند برادر خود مضر بن نزار كه نيز در مقدمه ، فصل سيم ( ص 21 ) گذشت و در عمود نسب حضرت رسول ( صلى اللّه عليه و آله ) واقع شده .\r\nدر كتاب « زاد المعاد باب 1 فصل 4 » در اعمال ماه رجب در ثواب روزه گرفتن يك روز از وسط ماه رجب نام اين دو برادر ( ربيعه و مضر ) برده شده براى كثرت اولاد و أعقاب آنها .\r\nو عباس بن خضر نه نفر فرزند داشته كه همه در بلد ، ميانه بغداد و سامره سكونت داشته‌اند .\r\nنواده‌اش جواد پدر طايفهء بزرگى است در بلد كه آنها را جوادات خوانند .\r\nو مادر شيخ جابر صاحب عنوان زنى عابده و زاهده بوده و مرحومان شيخ محمد حسين صاحب « فصول » و شيخ محمد حسن صاحب « جواهر » هروقت به زيارت كاظمين ( ع ) مىآمده‌اند از او ديدن مىكرده‌اند ، و شيخ جابر خود أديب و شاعر و خوشنويس و فاضلى با ورع و تقوى بوده ، و او در اين سال متولد شده و چندين بار در زمان فتحعلى شاه و محمد شاه بتهران آمده و در هر مرتبه قصيده‌ئى براى هريك از آنها گفته و بصله‌ئى از طرف ايشان نائل گرديد ، و در أواخر عمر مبتلا بماليخوليا شده و همواره مىگفت كه شيخ محمد حسن آل يسن حضرت صاحب الزمان است ، و بعد از مدتى در أثر معالجه بهبودى بهم رسانيد .\r\nو او تأليفات چندى دارد : اول كتاب « سلوة الغريب و أهبة الاديب » كه ديوان شعر او است . دويم « ديوان شعر عربى » . سيم « مجموعه‌اى » به فارسى . چهارم « تخميس قصيدهء - هائيهء شيخ كاظم ازرى » كه در ( 1211 ) گذشت .\r\nو هم او شعر فارسى مىگفته ، و اينك اين اشعار عربى از او اينجا نوشته شد :\r\n رب ليال بوصال أتت * كأنها غر لآل غلت\r\nكم بردت غلة و جدى و كم * مراجل الآمال فيها غلت\r\nكم طردت عنا الاسى مثل ما * فى القلب كم من طرب أوغلت\r\nقد حسب الدهر على عهدى ال * ماضى سواها قلت هذا غلت « 1 »\r\nفاستحسنت قولى ليالى الرضا * و با لغت فى المدح حتى غلت \r\n\r\n\r\n","description":"","footnote":"\r\n( 1 ) كل غلط يكتب بالطاء الا غلت الحساب فانه يكتب بالتاء .\r\n","page_name":" 744 ","page_number":140},
  {"content":"\r\n\r\nو اين پنج قافيه ششم ندارد .\r\nو او در ماه صفر الخير سنهء هزار و سيصد و سيزده ، مطابق ( اسد - سنبله ) ماه برجى ، در كاظمين ( ع ) وفات كرده و در صحن مقدس دفن شد .\r\n\r\n* ( 319 - تولد مرحوم حكيم قاآنى - قدس سره ) *\r\nوى ميرزا حبيب اللّه بن ابو الحسن ميرزا محمد على گلشن شاعر شيرازى است .\r\nميرزا محمد على گلشن اصلا از طايفه زنگنه كرمانشاه است كه در عراق و فارس سكونت نموده‌اند ، و خود در شيراز متولد شده و از شعر او فضلا بوده و تخلص گلشن مىنموده و « ديوانى در اشعار » دارد . و در « مجمع الفصحا 2 : 425 » عنوانى براى او قرار داده و شطرى از اشعار او را نيز ذكر كرده ، و به‌طورىكه در « فارسنامه . گفتار 2 : 128 » نوشته وى فرزندان چندى ، داشته ؛ يكى حاجى ميرزا محب‌على كه در ( 1256 ) بيايد ، و بزرگتر بوده . و ديگر ميرزا اكبر نديم كه كوچكتر بوده و شعر هم مىگفته .\r\nو فرزند اوسط او عالم فاضل بزرگوار أواه و شاعر شهير نام‌بردار دل‌آگاه مرحوم ميرزا حبيب اللّه صاحب اين عنوان است كه از معاريف شعراء و أهل دانش و كمال و حكيمى صاحب بسى از مناقب و افضال بوده ، و چندين صدسال است كه شاعرى چون وى به زبان فارسى نيامده ، الا اينكه برخى مرحوم ميرزا محمد صادق اديب الممالك را كه در ( 1335 ) بيايد با وى برابر يا از او برتر مىدانند ، و ما در ( ج 2 سال 1212 عنوان 191 ص 457 ) عبارت كتاب « المآثر و الآثار » را دربارهء وى نقل كرديم و در ( ص 488 ) نيز اشاره بدان نموديم ، الا اينكه شاعرى سائر فضائل و علوم ، و بقول « المآثر » تناول الفاظ شنيع الذكر استعمالا مشبعا همه فواضل او را تحت الشعاع قرار داده .\r\nشرح احوال يا ذكرى مختصر از او در چندين كتاب به نظر رسيده ، همچون « مجمع - الفصحا 2 : 401 » و « فارسنامهء ناصرى . گفتار 2 : 129 » در ضمن محله ميدان‌شاه و « المآثر و الآثار : 206 عمود 2 » و « آثار عجم : 430 » و « طرائق الحقائق 3 : 149 » و « شمس التواريخ : 82 » و « الكنى و الالقاب 3 : 36 » و كتاب « بدائع و نوادر : 27 ش 475 » . و اين كتب تقريبا هريك منقول از ديگرى است ، و از همه بهتر و جامع‌تر شرحى\r\n\r\n","description":"","footnote":"","page_name":" 745 ","page_number":141},
  {"content":"\r\n\r\nاست كه آقاى علينقى بهروزى در أحوال وى نوشته و بمناسبت سال صدم قمرى وفات وى در چندين شماره متوالى از « روزنامهء پارس » صادرات در ( آذر - دى - و ما بعدها ) از سال 1329 شمسى درج شده ، و همچنين شرحى كه آقاى محمد جعفر محجوب در مقدمه ديوان وى ( كه در 1377 در تهران چاپ شده ) ذكر كرده .\r\nو از ملاحظهء همهء آنها چنين برآيد كه وى در اين سال در شيراز متولد شده و پس از كسب كمالات لب بشاعرى گشود و در اوائل حال تخلص بنام خود حبيب مىنمود ، تا آن كه به خدمت حسنعلى ميرزاى شجاع السلطنه ، كه در ( ج 1 سال 1204 ص 156 شماره 90 ) گذشت ؛ رسيد و بمناسبت مداحى فرزند وى اوكتاى قاآن تخلص خود را قاآنى نهاد ، و فتحعلى شاه لقب مجتهد الشعراء ، و محمد شاه لقب حسان العجم بوى دادند ، و در « هدية العارفين » سحبان العجم نوشته .\r\nو بعد از مدتى سكونت در مشهد مقدس بتهران آمد و آنجا را وطن هميشگى خود نمود و تا آخر عمر در آنجا بود و همواره بمداحى پادشاه و وزرا و أعيان بسر مىبرد و آن درر درارى و غرر لآلى أفكار باكره و ابتكارات نادرهء بىنظير اشعار خود را در مدح آنان صرف مىنمود ، اگر چه در مدح ائمه اطهار ( عليهم السلام ) و حكمت و موعظت نيز اشعارى دارد .\r\nدر « طرائق » در وصف وى فرموده : با خراباتيان طالب باده و ساده ، و با برادر مهتر طرف نقيض است ! انتهى .\r\nو اين وصف كاملا از ديوان اشعارش آشكار است كه وى در تغزل و تعشق و اظهار علاقه به آنها از حد گذرانيده و بيش از باقى شعرا به راه عشق آنها رفته !\r\nاستغفر اللّه ربى و أتوب اليه !\r\nو اينك چند فرد از قصيده‌ئى كه وى در حكمت و موعظت و مدح حضرت شاه ولايت ( عليه السلام ) سروده اينجا آورده و آن را زينت اين اوراق قرار داديم :\r\n رسم عاشق نيست با يك دل دو دلبر داشتن * يا ز جانان يا ز جان بايست دل برداشتن\r\nناجوانمردى است چون جانوسيار و ماهيار * يار دارا بودن و دل باسكندر داشتن\r\nيا اسير حكم جانان باش يا در بند جان * زشت باشد نوعروسى را دو شوهر داشتن\r\nشكرستان كن درون از عشق ، تا كى بايدت * دست حسرت چون مگس از دور بر سر داشتن \r\n\r\n","description":"","footnote":"","page_name":" 746 ","page_number":142},
  {"content":"\r\n\r\n بندگى كن خواجه را تا آسمان بر خاك تو * از پى تعظيم خواهد پشت چنبر داشتن\r\nاى كه جوئى كيمياى عشق پرخون كن دو چشم * هست شرط كيميا گوگرد أحمر داشتن\r\nتا كى از نقل كرامت‌هاى مردان بايدت * عشوه‌ها همچون زنان در زير چادر داشتن\r\nاز كرامت عار آيد مرد را كانصاف نيست * ديده از معشوق بر بستن بزيور داشتن\r\nگرچه گاهى از پى بوجهل جهلان لازم است * ماه را جوزا نمودن سنگ را زر داشتن\r\nعمرو را حاصل چه از نقل كرامت‌هاى زيد * جز كه بر نقصان ذات خويش محضر داشتن\r\nخود كرامت شو كرامت چند جوئى ز آن و اين * تا توانى برگ بىبرگى ميسر داشتن \r\nو پس از چندين بيت ديگر بمدح حضرت امير المؤمنين ( ع ) پرداخته و فرمايد :\r\n راستكارى جوى تا در حشر گردى رستگار * رستگارى چيست در دل مهر حيدر داشتن\r\nهمچو احمد پاى تا سر گوش بايد شد ترا * تا توانى امتثال حكم داور داشتن\r\nامر حق فورى است بايد مصطفى را در غدير * از جهاز اشتران ناچار منبر داشتن\r\nبايدش دست خدا را فاش بگرفتن بدست * روبهان را آگه از سهم غضنفر داشتن\r\nذات حيدر افسر لولاك را زيبد گهر * تاج را نتوان شبه بر جاى گوهر داشتن \r\nو پس از چند بيت ديگر آن حضرت را طرف خطاب قرار داده عرض مىكند :\r\n اى خليفه مصطفى اى دست حق اى پشت دين * كافرينش را ز تست اين زينت و فر داشتن\r\nخشم با خصمت كند مريخ ، يا سرمست تو است * كز غضب يا سكر خيزد ديده احمر داشتن\r\nغاليان گويند خود هم موسيئى هم سامرى * بهر گاوزر چه بايد جنگ زرگر داشتن\r\nچرخ هشتم خواست مداحت چو قاآنى شود * تا تواند ملك معنى را مسخر داشتن\r\nعقل گفت اين خرده كوكبهاى زشت خود بپوش * نيست قاآنى شدن صورت مجدر داشتن\r\nگيتى ار كوهى شود از جرم باللّه مىتوان * گاهى از مهر تو با كاهى برابر داشتن \r\nتا اينكه گويد :\r\n شاه ما را مير شاهان كن كه بايد مر ترا * هم ز شاهان لشكر و هم مير لشكر داشتن \r\nآنگاه چند بيتى در مدح محمد شاه گفته . و روان پاك او بفردوس برين شاد كه وى در اين قصيده چطور بدترين شكل آدمى را كه آبله‌روئى باشد در مقام بلندى نهاده و آن را از چرخ هشتم بالاتر برده ، و از اينجا معلوم مىشود كه وى آبله‌رو بوده ، بلكه در صفحه سى و سه مقدمه تصريح بمجدر بودنش نموده .\r\n\r\n","description":"","footnote":"","page_name":" 747 ","page_number":143},
  {"content":"\r\n\r\nمرحوم حكيم غير از « ديوان اشعار » چندين كتاب ديگر نيز تأليف كرده :\r\nاول كتاب « پريشان » بر سبك « گلستان » شيخ سعدى در آداب و اخلاق بنظم و نثر و اين اشعار را در خاتمهء آن فرموده :\r\n شكر كه از يارى يزدان من * جمع شد اوراق پريشان من\r\nنيست در او عاريت از هيچ‌كس * خاص من است آنچه در او هست و بس\r\nجز دوسه بيتى ز عرب و ز عجم * كآمده جارى به زبان قلم\r\nخاصه كه در طى عبارت همى * رفته بدان جمله اشارت همى\r\nتا ز حسودان نرسد دق مرا * سخرهء باطل نشود حق مرا\r\nرفته ز ماه رجب ايام بيست * پنجه رود و سال هزار و دويست و دو ،\r\nكم بود از سى دوسه مه سال من * ليك بسى خسته بود حال من \r\nو از اين اشعار تاريخ تولد وى مكشوف مىشود ، و مأخذ ما درآوردن آن در اين سال همين اشعار است .\r\nدويم « رساله‌ئى در علم شانه » . سيم « رساله‌ئى در هندسه جديد » . چهارم كتاب « عبرة للناظرين » . پنجم « مقالاتى در نيرنجات » .\r\nو وى در روز چهارشنبه پنجم ماه شعبان المعظم سنه هزار و دويست و هفتاد ، چنان كه در مقدمهء ديوان ( ص 35 ) فرموده ، مطابق ( . . . ) ميزان ماه برجى ؛ در تهران وفات كرده ، و در قصبهء طيبه و زاويه مقدسه حضرت شاه عبد العظيم ( عليه التحية و التسليم ) در مقبرهء مرحوم شيخ ابو الفتوح رازى ( اعلى اللّه مقامه ) واقع در صحن امامزاده حمزه ؛ دفن شده ، چنان‌كه در « تحفة المراد : 11 در پاورقى » نوشته ، و هم در « روزنامهء پارس » مشاراليه در صدر عنوان چنين فرموده ( در شماره 1099 صادره در 3 بهمن ماه ) ، لكن در كتاب « احوال امير كبير » تأليف ميرزا حسين مكى ( ص 316 در پاورقى ) قبر او را در طهران در امام‌زاده زيد پهلوى مقبرهء لطف‌على خان زند ذكر كرده ، و مرحوم ميرزا عليرضا پرتو ( كه در 1304 ) بيايد در تاريخ او گفته :\r\n مست صهباى نظم قاآنى * كه بر او رحمت خداى فره\r\nچون اجل آمدش بساقى دهر * پى تاريخ گفت : ساغر ده \r\n1270\r\n\r\n","description":"","footnote":"","page_name":" 748 ","page_number":144},
  {"content":"\r\n\r\nكه نيز 1270 مىشود ، مانند اينكه در « مجمع الفصحا » و « شمس التواريخ » نيز وفات وى را در اين سال نوشته‌اند ، و در « المآثر و الآثار » و « آثار عجم » و « بدائع و نوادر » و « الذريعة 3 : 197 ش 725 » در سنه 1272 نوشته‌اند ، و در « طرائق » 1270 و 1273 هر دو را نقل كرده ، و در « الكنى و الالقاب » نخست 1270 و سپس 72 را آورده ، و بنص مقدمهء ديوان ( ص 27 ) وى دو زن و فرزندان چندى ذكورا و اناثا داشته كه يكى از آنها ميرزا حسن سامانى است كه در ( 1285 ) بيايد .\r\n\r\n* ( 320 - وفات سيد رضا ، فانى شاعر هندوستانى ) *\r\nوى فرزند سيد افضل يا افضل شاه موسوى است كه بنا بر آنچه در « طرائق الحقائق 3 : 88 » و « رياض العارفين » فرموده نسبش به بيست و چند واسطه به حضرت ابراهيم بن الامام موسى الكاظم ( عليه السلام ) مىرسيده كه از هند بايران آمده و در اصفهان ساكن شده و دعواى داشتن علم طب و علوم غريبه مىنموده ، و فرمايد : ندانم چه شد كه با ناصر على گل‌كار اصفهانى كه نامش ميرزا محمد بوده ملاقات و مقالاتش دست داد تا كار بمباهله كشيد ، و بالاخره سيد افضل در سنه 1197 وفات كرد .\r\nو سيد رضاء صاحب عنوان خود از عرفا و شعرا بوده و تخلص فانى مىنموده و اشعارش بسياق ارباب عرفان بوده ، و مرحوم رضا قلى خان هدايت آنها را جمع و ترتيب نموده چنان‌كه خود در « رياض العارفين » فرموده ، و در اين سال وفات كرده . و اينك اين اشعار بنقل از « رياض » مذكور از او نوشته مىشود :\r\n دارد آن لحظه فراغ از غم عالم دل ما * كه سر كوى خرابات بود منزل ما\r\nبوى حسرت شنود تا ابد ار بويد كس * هر گياهى كه پس از مرگ دمد از گل ما\r\nمپرس از من حديث كفر و دين را * كه من مستم ندانم آن و اين را\r\nامينى كو كه با او باز گويم * رموز حضرت روح الامين را\r\nبهفتم آسمان برشد چو فانى * بدل كرد آسمان را و زمين را \r\n\r\n","description":"","footnote":"","page_name":" 749 ","page_number":145},
  {"content":"\r\n\r\n اى هم‌سفران قطع ره وادى مقصود * بىما و شما سهل بود ما و شما را\r\nشد صاف به پيش قدم ما همه أتلال * تا پيش گرفتيم ره اهل صفا را\r\nچون ناظر و منظور و نظر جمله توئى تو * لا انظر الا بك سراً و جهاراً\r\nآن‌كس كه ز أسرار أزل آگاه است * غايب ز خود است و حاضر درگاه است\r\nدر هرچه نظر كند خدا را بيند * اين معنى لا إله إلّا اللّه است\r\nزاد مسافر * در قطع اين راه\r\nقطع اميد است * از ما سوى اللّه\r\nاستغفر اللّه * مىگفتم از عشق\r\nزان گفته اكنون * استغفر اللّه \r\nدر « الذريعة 9 » اين فانى صاحب عنوان را در ( ص 802 به شماره 5412 ) ذكر كرده و بعد از آن ( تا ص 804 ) 14 نفر شاعر فانى تخلص ديگر ذكر كرده ، كه براى يكى از آنها عدد نياورده ، و همچنين فانى دوانى را كه وى ملا جلال محقق مشهور است ، و فانى دهدار را كه نامش محمد است و فانى كرمانشاهى را كه نامش ميرزا باقر است ، و فانى بختيارى را كه نامش محمد كاظم است ، و فانى تهرانى را كه نامش سيد ابو القاسم است ؛ نياورده ، كه بجمله با صاحب عنوان بيست نفر شاعر فانى تخلص خواهند شد .\r\n\r\n* ( 321 - وفات شيخ زاهد ثانى گيلانى - ره ) *\r\nمرحوم شيخ تاج الدّين ابراهيم بن روشن امير بن بابل بن بندار كردى ، معروف بشيخ زاهد گيلانى ( قدس اللّه تعالى روحه الشريف ) از معاريف عرفا و مشاهير مرشدين عصر خويش بوده ، و چندين نفر از عرفا و اهل سير و سلوك را هدايت و دستگيرى نموده ، از آن جمله مرحوم شيخ صفى الدّين اسحاق اردبيلى جد سلاطين صفويه ( عليه‌الرحمه ) را . تولدش سنه 615 مدت عمرش 85 سال وفاتش سنه 700 قبرش در ساورود گيلان در ربع فرسنگى لاهيجان در كمر كوه جنوبى معروف و زيارتگاه و بر آن بقعه و بارگاه و عمارت و خانقاهى\r\n\r\n","description":"","footnote":"","page_name":" 750 ","page_number":146},
  {"content":"\r\n\r\nاست ، چنان كه در « طرائق 2 : 293 » و غير آن ، غير از تاريخ تولد فرموده ، و در ( ج 3 ص 284 ) گفته كه وى و اصحابش در جايى كه اينك در شهر رشت معروف بمحله زاهدان است اقامت داشته‌اند ، انتهى .\r\nو اولادش همه از بزرگان زمان و چندين نفر از معاريف از آنها بهم رسيده‌اند و شعبه‌اى از آنها در اصفهان بوده‌اند ، از آن جمله مرحوم شيخ محمد على حزين ( عليه‌الرحمه ) صاحب « تذكره » و « تاريخ » معروف و غيره .\r\nو ديگر صاحب اين عنوان كه وى را در « طرائق 3 : 105 » به همين عنوانى كه نوشتيم ( شيخ زاهد ثانى گيلانى ) ترجمه نموده و دربارهء او فرمايد :\r\nمحقق كامل و عارف و اصل بوده و اين بيت حضرت شاه نعمت اللّه ولى مناسب مقام است :\r\n زاهدى ديده‌ايم گيلانى * سخت مست و خراب اين عجب است \r\nو سلسلهء نسبش بشيخ زاهد اول مىرسد . وى در بدايت حال در نزد مرحوم آخوند ملا على نورى ( نور اللّه تعالى روحه الشريف ) درس خواند ، و سپس به خدمت حسينعلى شاه رسيد و پس از تكميل از خلفاى آن جناب و بهدايت و ارشاد مأمور گرديد ، تا آخر در موقعى كه به حج بيت اللّه الحرام حركت كرده در كاظمين ( ع ) در اين سال وفات كرد ، و اين رباعى از او است :\r\n عمرى بدر مدرسه‌ها بنشستيم * با أهل ريا و كبر و كين پيوستيم\r\nاز يك نظر عاشق رندى آخر * هم از خود و هم ز غير خود وارستيم \r\nو ديگر از اولاد شيخ زاهد اول : ميرزا حسين تحويل‌دار بوده كه در كتاب « جغرافياى اصفهان » دارد كه وى از سلسلهء مشايخ بيدآباد و هميشه قاضى ولايت از اين سلسله بوده و هست ، انتهى ما فى « الطرائق » بتغيير يسير .\r\nو ديگر در « تاريخ اصفهان : 126 در وقايع سال 1162 » دارد كه شاهرخ فرزند رضا - قلى ميرزا ابن نادر شاه ايالت اصفهان را بأبو الفتح خان بختيارى كه خود را از نژاد شيخ زاهد گيلانى مىخواند داد ، انتهى .\r\nو اين ابو الفتح خان فرزند قاسم خان و چنان كه هم در تاريخ مذكور فرموده در سنه 1164 بقتل رسيده .\r\nو اين خانوادهء اولاد شيخ زاهد كه در اصفهان مىباشند به‌طورىكه سيد جناب مىگفت\r\n\r\n","description":"","footnote":"","page_name":" 751 ","page_number":147},
  {"content":"\r\n\r\nمعروف بشيخ‌هاى بيدآباد مىباشد ، و مىگفت يك طايفهء ديگر معروف بشيخ‌هاى يزدآباد مىباشند ، و آنها از نسل شيخ بهائى مىباشند ، انتهى .\r\nو ديگر از اولاد شيخ زاهد مذكور ميرزا احمد طبيب تنكابنى است كه در ( 1338 ) بيايد .\r\n\r\n* ( 322 - تولد مرحوم ميرزا عبد العلى هرندى - ره ) *\r\nوى فرزند مرحوم حاج ميرزا محمد تقى هرندى است كه در ( ج 1 سال 1203 ص 153 عنوان 88 ) گذشت ، و او مردى عبادت پيشه بوده .\r\nو مرحوم ميرزا عبد العلى صاحب عنوان از علماء اصفهان و در علم نحو سرآمد أقران خود بوده ، و بدين جهت اولاد و اعقاب وى در اصفهان تاكنون بكلمهء نحوى ( كه آن را نام خانوادگى خود قرار داده‌اند ) معروف و آنها طايفه‌ئى هستند در آن شهر كه در نزديكى مسجد جمعه در محوطه بسحاقيه مىنشينند ، و اين كلمه مخفف ابو اسحاقيه و منسوب بابو اسحاق نامى مىباشد .\r\nو به‌هرحال ، وى در اين سال از دختر حاجى ملا عبد اللّه هرندى ( از بنى اعمام پدرش كه در 1256 بيايد ) متولد شده ، چنان‌كه در ورقه‌ئى كه در ( ج 1 سال 1203 شماره 12 ص 85 ) بدان اشاره كرديم ذكر نموده ، و كتب چندى تأليف فرموده :\r\nاول « حواشى بر شرح لمعه و قوانين » و غير آنها از كتب نحو و تفسير و اصول و فقه و غير آنها . دويم « رساله در ارث » سيم « رساله در اوزان و مقادير » . چهارم « رساله در صيغ عقود » . پنجم « رسالهء عيديه » در فضائل عيدها . ششم « شرح دعاء يا من أرجوه » از ادعيهء ماه مبارك رجب .\r\nهفتم « شرح بزرگى بر كتاب البهجة المرضيه در شرح الفيه ابن مالك » تأليف سيوطى در نحو . هشتم « شرح » كوچكى بر همان كتاب كه اولى شصت هزار بيت و دويم سى - هزار بيت است .\r\nو وى در نزد شيخ محمد تقى ايوان‌كيفى و حاجى كرباسى درس خوانده و خود هم در خانه مسكونى خويش در بسحاقيه از مقدمات تا « شرح لمعه » درس مىگفته و هماره بگوشه\r\n\r\n","description":"","footnote":"","page_name":" 752 ","page_number":148},
  {"content":"\r\n\r\nگيرى و انزواء بسر مىبرده ، تا در ماه ربيع المولود سنه هزار و سيصد و شش مطابق ( . . . ) قوس ماه برجى وفات كرده ، و در اصفهان بيرون دروازهء در دشت در بقعهء تكيهء سر قبر آقا در ايوان اول طرف مغرب در زير گنبد دفن شده ، چنان كه در « تذكرة القبور : 72 » در عنوانى مخصوص كه براى وى قرار داده ذكر كرده ، و هم در « المآثر و الآثار : 226 ستون 2 » وى را عنوان كرده و در آن فرمايد : در كتب عربيه برنك و بوى سيبويه است ، انتهى .\r\nو او را دو فرزند پسر بنام ميرزا محمد على و ميرزا محمد حسن بوده كه هر دو در زمان خود او وفات كرده‌اند ، و ميرزا محمد حسن دو فرزند بنام ميرزا عبد الرسول و ميرزا عبد الحميد داشته ، و هم صاحب عنوان سه نفر دختر داشته كه يكى از آنها جدهء مادرى مرحوم ميرزا عباس نحوى است كه نويسندهء « شرح احوال » اين خانواده و در ( 1300 ) بيايد . و وفات وى بتاريخ قمرى به‌طورىكه نوشته شد منقول از همان شرح حال است ، ليكن در « تذكرة القبور » در سنه 1307 نوشته كه ظاهرا اشتباه است ، و در مقالهء ديگرى كه هم مرحوم ميرزا عباس نوشته در سنه 1308 ذكر كرده كه آن هم به نظر ما اشتباه آمد .\r\n\r\n* ( 323 - وفات آنى ، شاعرهء تركى ) *\r\nوى اديبه فاضله ، فاطمه دختر عبد اللّه رومى ، از آل حسنجان ، و زنى شاعره بوده كه « ديوانى در اشعار » دارد ، و در اين سال در شهر يكىشهر وفات نموده ، چنان كه در « الذريعة 9 : 12 ش 77 » فرموده .\r\n\r\n* ( 324 - وفات ميرزا سيد محمد ، سحاب شاعر اصفهانى ) *\r\nوى فرزند مرحوم ميرزا سيد احمد هاتف ( ره ) است كه در ( ج 1 سال 1198 عنوان\r\n\r\n","description":"","footnote":"","page_name":" 753 ","page_number":149},
  {"content":"\r\n\r\n38 ص 74 ) گذشت ، و خود از شعرا و اهل علم و ادب عصر خويش بوده ، و شرح احوالش در « روضة الصفا : ج 9 » و « مجمع الفصحا 2 : 206 » و مقدمه‌ئى كه اقبال آشتيانى بر « ديوان » پدرش ( كه در سال 1332 شمسى در تهران چاپ شده ) نوشته ( ص 8 ) ذكر شده ، و از آنها همه چنين برآيد كه :\r\nاو از شعراء عهد فتحعلى شاه و مداحان خاص آن پادشاه بوده ، كه پس از زيارت مكه معظمه به خدمت او شتافته و از وى منصب داروغگى دفتر و لقب مجتهد الشعرائى يافته و احترامى تمام در نزد او بهم رسانيده و سالها بمداحى او گذرانيده ، و كتابى بنام « رشحات سحاب » در تذكره شعرا بنام او تأليف كرده كه تمام نشده ، و ديگر كتابى دارد بنام « سحاب البكاء » در مغازى و مراثى حضرت سيد الشهداء ( عليه السلام ) ، و « ديوان اشعار » قريب به پنج هزار بيت ، چنان كه در مقدمه ديوان پدرش گفته ( يا هشت هزار بيت ، چنان‌كه در « دانشمندان آذربايجان » است ) ، و نسخه‌اى از آنكه در كتابخانه مدرسه سپهسالار هنوز موجود است از 4000 بيت كمتر است ، و نسخه كتابخانه دانشگاه از 2000 بيت نيز كمتر است .\r\nو او در علم عروض و قافيه و حساب و طب ، استحضارى تمام داشته ، و اكتساب كمالات و حالات نيكو نموده ، تا بالاخره در اين سال ، چنان كه در « روضة الصفا » و « الذريعة 9 : 432 » نوشته‌اند ؛ وفات كرده ، و در « مجمع الفصحا » و مقدمه اقبال در 1223 نوشته‌اند .\r\nو نعش او را به اشاره فتحعلى شاه بمشاهد منوره برده و آنجا در نجف دفن كردند . و اينك چيزى كه بايد در احوال پدرش بنويسيم و آنجا ننوشته‌ايم اينكه : جد اعلاى هاتف از اردوباد باصفهان آمده . و دختر هاتف كه معروفه به بيگم بوده ظاهرا اسمى از قبيل فاطمه و سكينه و غيره كه در جلو آن بوده داشته ، كه مثلا فاطمه بيگم يا سكينه بيگم يا غيره باشد ، چنان‌كه در مقدمهء « ديوان : 13 در پاورقى » فرموده .\r\nو اينك اين چند شعر از صاحب عنوان بنقل از « مجمع الفصحا » اينجا نوشته مىشود :\r\n دانى چه اثر داشت دعاى سحر ما * اين بود كه نگذاشت بعالم اثر ما\r\nبگشاى پاى ما كه كمند وفاى ما * محكم‌تر است از همه بندى بپاى ما \r\nرباعى :\r\n شبها كه ز هجران توام در تب‌وتاب * يكدم نرود بخواب اين چشم پرآب \r\n\r\n","description":"","footnote":"","page_name":" 754 ","page_number":150},
  {"content":"\r\n\r\n نه بيدارى ز ديده آموزد بخت * نه ديده ز بخت خفته آموزد خواب\r\nگيرم دايم بدوستى دل را خوست * او را و مرا چه سودى از عادت اوست\r\nبا طايفه‌ئى دوست شود دل كايشان * هم دوست بدشمنند و هم دشمن دوست\r\nمانند شمايلت شمايل نشود * دل نيست كه بر رخ تو مايل نشود\r\nتا سال ديگر دلى نماند بجهان * امسال اگر حسن تو زايل نشود \r\nو چنان كه در صدر عنوان گفتيم ، در « الذريعة 9 : 432 شماره 2503 » وى را بعنوان سحاب اردوبادى ترجمه نموده ، و فرمايد : جد اعلايش از اردوباد باصفهان آمده . انتهى .\r\nو از اين شماره تا شماره 2506 چهار نفر شاعر سحاب تخلص را ذكر كرده :\r\n1 - همين سحاب صاحب ترجمه بعنوان سحاب اردوبادى 2 - سحاب تفريشى كه در ( 1304 ) بيايد . 3 - سحاب چهار محلى ( رجوع شود به « شعراء معاصر اصفهان » ) . 4 - سحاب همدانى كه وى بنام شيخ حسنعلى از اعضاء انجمن همدان و در « دانشنامه » ذكر شده .\r\n\r\n* ( 325 - تولد محمد على پاشا ، حكيم بقلى ) *\r\nوى فرزند على ( فقيه جويلى ) ابن محمد جويلى ، و خود از اطبا و جراحين عصر خويش بوده كه در اين سال ( چنان كه در « معجم المطبوعات : 575 » نوشته ) در زاويهء بقلى در منوفيه متولد شده ، و در نه‌سالگى احمد بقلى وى را بقاهره آورده و بمدرسهء ابى - زعبل داخل نمود ، و آنجا علامت نجابت وحدت ذهن از او ظاهر شده و در جزو شاگردانى كه براى تحصيل طب برفتن پاريس برگزيده شدند درآمد ، و وى در پاريس بأخذ گواهينامه نائل گرديد و بعنوان استاد عمليات جراحى و تشريح بمصر بازگشت ، آنگاه به علت منافسه‌ئى كه وى را با پزشكان بيمارستان اروپائى روى داد براى تربيت طبيب بخرج دولت بقوصون رفت و پس از شش سال رئيس جراحى قصر عينى و طبيب خاص سعيد پاشا گرديد ،\r\n\r\n","description":"","footnote":"","page_name":" 755 ","page_number":151},
  {"content":"\r\n\r\nو در جنگ مصر و حبشه بعنوان طبيب لشكر مصر بحبشه رفته و آنجا وفات كرد و قبرش معلوم نشد ، و او را تأليفات چندى است : اول كتاب « روضة النجاح الكبرى » در عمليات جراحيهء صغرى . دويم كتاب « غاية الفلاح » در فن جراح . سيم كتاب « غرر النجاح » در اعمال جراح .\r\nو او پس از مدت هفتاد و يك سال قمرى عمر ( چنان‌كه گفتيم ) در حبشه وفات كرد در سنه هزار و دويست و نود و سه .\r\n\r\n* ( 326 - تولد ميرزا محمد على خان سروش ، شاعر اصفهانى ) *\r\nسروش بضم سين وراء مهملتين و واو و شين معجمه در آخر ، به‌طورىكه در « برهان جامع » فرموده چهار معنى دارد : 1 - فرشته‌اى كه پيغام آورد خصوصا جبرئيل 2 - نام روز 17 از هر ماه شمسى . 3 - نام فرشته‌اى كه موكل بر اعمال و مصالح شب و روز سروش است . 4 - بمعنى آواز خوش و نغمه ، انتهى مختصرا . و در اينجا مقصود از سروش تخلص شاعرى است كه بايد در شرح حال وى چنين گوئيم :\r\nاز قرارى كه در « تاريخ اصفهان » در وقايع سال 1285 نوشته ، وى از نژاد مير ياراحمد خوزانى ملقب بنجم ثانى مىباشد .\r\nخوزان قريه‌اى است در بلوك ماربين اصفهان كه با قريهء فروشان و ورنوسفادران نزديك به يكديگر بوده و آنها را سه ده مىگفتند و اينك مدتى است كه اين سه قريه به يكديگر پيوسته و آن را به صورت سده نام نهاده و قصبهء معتبر و مهم گرديده ، تا در اين اواخر نام آن را همايون شهر گذاشتند و شهرى در استان دهم بشمار آوردند ، و جاى آن را هم دارد ، زيراكه از موقعيت تجارت و كثرت ورود و عبور و جمعيت از بسيارى از شهرهاى كوچك ايران مهم‌تر و بالاتر مىباشد .\r\nو مير ياراحمد مذكور جد صاحب عنوان وزير شاه اسماعيل صفوى و از اعيان زمان خود بوده ، و در روز 3 شنبه 7 ماه رمضان سنه 918 در پاى قلعهء غجدوان ماوراءالنهر بقتل رسيده ، چنان كه در ملحقات « زينة المجالس » نوشته .\r\n\r\n","description":"","footnote":"","page_name":" 756 ","page_number":152},
  {"content":"\r\n\r\nو سروش صاحب عنوان از اجله و معاريف شعرا و سخن‌سرايان عصر خود بوده ، شرح احوالش در « مجمع الفصحا 2 : 183 » و « المآثر : 205 » و « ريحانة الادب 2 : 22 و 189 » و « مجلهء يادگار ، سال 5 ش 1 - 2 ص 102 » نوشته و از آنها چنين برآيد كه وى فرزند قنبر على است و در اين سال متولد شده ، و بنص « ريحانه » در بسيارى از شهرهاى ايران سفر كرده ، و در تبريز به خدمت قهرمان ميرزا فرزند عباس ميرزا رسيده ، و در نزد ملا محمد امين شاعر دلسوز آذربايجانى شاگردى نموده ، و هم آنجا ، بتوسط شاهزاده محمد حسن ميرزا امير آخور فرزند عبد اللّه ميرزاى دارا كه در ( ج 2 ص 399 ) نامى از او برده شد ؛ در دستگاه ناصر - الدّين شاه كه در آن وقت وليعهد بوده راه يافته ، و پس از رسيدن او بسلطنت همچنان در دربار او بوده و از وى ملقب به شمس الشعراء گرديد ، و چنان كه در « المآثر » فرموده جميع مشاهير سخن‌طرازان ؛ خويشتن را نزد او تحقير مىكردند و ناچيز مىشمردند ، تا آخر در سنه 1275 وفات يافت ، انتهى مختصرا ، و ظاهرا اينجا در وفات او اشتباه شده .\r\nو بالاخره وى همواره در أعياد و اوقات جشن و سرور قصائد تهنيت و تبريكيهء خود را بعرض ملوكانه مىرسانيد ، و بأمر شاهزاده بهمن ميرزا ابن عباس ميرزا كه در ( 1301 ) ببايد وى و ميرزا عبد اللطيف طسوجى كه در « المآثر : 202 » عنوانى دارد ، كتاب معروف « الف ليلة و ليلة » را از عربى به فارسى ترجمه نمودند كه ميرزا عبد اللطيف عبارات منثوره آن را بنثر پارسى بسيار خوب ترجمه كرد ؛ و سروش اشعار عربى آن را بأشعار فارسى از خود يا ديگران در غايت نفاست و نيكوئى و تناسب و روانى و سلاست و سادگى تبديل و ترجمه نمود ، و غير از آن انواع اشعار از غزليات و قصائد مديحه و غيره ( كه در همه سروش تخلص فرموده ) سروده ، از آن جمله كتابى دارد بنام « ارديبهشت‌نامه » در اشعار حماسى دينى .\r\nتا بالاخره در أواخر سنه هزار و دويست و هشتاد و پنج - چنان‌كه مستفاد از « مرآة البلدان 3 : 109 » است - در تهران وفات كرد ، و نيز در « مجمع الفصحا » و « منتظم ناصرى » و « تاريخ اصفهان » و « مجله يادگار » همه وفات او را در 1285 نوشته‌اند ، و « مرآت » و « منتظم » هر دو از تأليفات اعتماد السلطنه است ، ليكن در « المآثر » كه هم تأليف او است چنان كه گفتيم در سنه 1275 نوشته ، و آن غلط است .\r\nو پس از وى سام ميرزا كه در ( 1309 ) بيايد لقب شمس الشعراء يافت .\r\n\r\n","description":"","footnote":"","page_name":" 757 ","page_number":153},
  {"content":"\r\n\r\nو اين سروش صاحب عنوان فرزندى داشته بنام ميرزا ابو القاسم خان ، چنان كه در « روزنامهء اطلاعات ، سال 26 ، ش 7602 ، صادره در 3 ذىالقعده 1370 » نوشته ، و او هم ملقب بسروش و از فضلاء عصر خود ، و در انشاء زبان فرانسه مورد اعجاب دانشمندان آن زبان بوده ، و كتابى بنام « گل‌آقا و گل تاج » در افسانه تأليف كرده كه تمام نشده ، انتهى\r\nو فرزند او ميرزا عيسى خان سروش در ( 1370 ) بيايد « 1 » .\r\n\r\n* ( 327 - تولد محمود خان ملك‌الشعراء كاشانى ) *\r\nوى فرزند محمد حسين خان عندليب است كه در ( 1239 ) بيايد ، و خود از أفاضل أهل شعر و ادب بلكه فضائل و فواضل ديگرى هم بوده .\r\nشرح احوالش در مقدمهء ديوانش كه در صفر 1370 ( آذر ماه - 1339 ) در طهران چاپ شده ، و همچنين « مجمع الفصحا 2 : 432 » و « المآثر : 196 » به نظر رسيده ، و آنچه از همهء آنها برمىآيد آنكه : وى در اين سال ( بنص مقدمه « ديوان » ص 5 ) در طهران متولد شده ، و كسب كلمات فاضله و علوم عاليه نموده تا در فنون ادبيت و حكمت و تفسير و عروض و نظم شعر و انشاء رسائل و محاضرهء سلاطين و حصافت عقل و حسن خط از نسخ و شكسته و نستعليق و نقاشى و بخصوص شعبهء دورنما سازى و غير اين‌ها تبحرى تمام و تبرزى كامل حاصل كرد . و در أواخر سلطنت فتحعلى شاه در موقعى كه حاجى اللّه قلى خان قاجار فرزند موسى خان نوادهء دخترى فتحعلى شاه و پسر زن حاجى ميرزا آقاسى بفرمانروائى كردستان منصوب شد ؛ وى بعنوان پيشكارى او بدان ولايت حركت كرد ، و چون اللّه قلى خان در آنجا مشغول دسته‌بندى بر ضد دولت وقت گرديد ، محمود خان دربار طهران را از آن آگاه كرد ، و پس از كشف قضيه ؛ اللّه قلى خان در مقام قتل وى برآمد و او ناچار به طرف بروجرد فرار كرد و در قم كه رسيد آنجا متحصن گرديد ، و در اين سفر در لرستان به خدمت سيد على ميرزا نامى ( كه لرى ژنده‌پوش و با اين كه از سواد ظاهرى بهره‌اى نداشت در صفاى باطن و مراتب عرفان به حد\r\n\r\n\r\n","description":"","footnote":"\r\n( 1 ) براى اطلاع بيشتر از شرح حال سروش بنگريد بمقدمه ديوان او ، طبع طهران . م .\r\n","page_name":" 758 ","page_number":154},
  {"content":"\r\n\r\nكمال بود ) رسيد و از فيض صحبت او بهره‌مند گرديد ، و بالاخره در زمان محمد شاه وى يكى از معاريف رجال دولتى عصر خويش بود ، و در دولت ناصر الدّين شاه پس از فوت پدر بمنصب ملك‌الشعرائى كه پدرش از جدش يافته بود رسيد ، و علاوه بر آثار شعرى بنص « المآثر : 197 » وى « تاريخى در تراجم أرباب ألقاب دولت ناصرى » تأليف كرده ، و نيز چنان‌كه در مقدمهء ديوان ( ص 7 ) فرموده نمونه‌ئى از كارهاى هنرى او در كاخ گلستان موجود بوده ، و اينك اين اشعار كه بند دوازدهم از چهارده بند او در مرثيهء حضرت سيد الشهداء ( ارواحنا له الفداء ) مىباشد از صفحه 125 ديوان اينجا نوشته مىشود :\r\n چون زد سموم كين بگلستان مصطفى * بر خاك ريخت لاله و ريحان مصطفى\r\nتاريك ماند محفل ايمان چو كشته شد * از باد كينه شمع شبستان مصطفى\r\nدادند أجر و مزد نبى را بتيغ تيز * كردند خوش تلافى احسان مصطفى\r\nداس عناد و تيشهء بيداد ناكسان * نگذاشت سرو و گل بگلستان مصطفى\r\nكردند اين معامله با عترت از چه روى * با امت اين نبود چو پيمان مصطفى\r\nترسم كه دست خلق بيك‌باره زين گناه * گردد جدا ز گوشهء دامان مصطفى\r\nتا بود اين جهان بجهان اين بلا نبود * درد و غمى چو درد و غم كربلا نبود \r\nمرحوم محمود خان در شب يك شنبه سيزدهم ماه رجب الفرد سنه هزار و سيصد و يازده چنان كه در « تاريخ سرتيپ » نوشته - مطابق ( جدى - دلو ) ماه برجى - وفات كرده و در زاويه مقدسه حضرت شاه عبد العظيم ( عليه التحية و التسليم ) دفن شد ، در محلى كه بعد از آن قبر ناصر الدّين شاه نيز همان‌جا واقع شد . و ديوانش نزديك به دو هزار و ششصد بيت شعر مىباشد كه گويا آنها را چنان كه در مقدمهء ديوان فرموده در اواخر عمر خود از ميان اشعار خويش انتخاب كرده و باقى را از بين برده باشد ، انتهى . و گويا وى تخلصى كه معمول شعرا در مقاطيع اشعار مىباشد براى خود اختيار نكرده باشد .\r\nو تاريخ وفات وى را در « معاريف » ، سنه هزار و سيصد و ده نوشته كه ظاهرا آن غلط باشد ، زيراكه در مقدمهء ديوان ( ص 8 ) نيز بدون تعيين ماه و روز در سنه 1311 نوشته .\r\nو وى سه نفر پسر داشته : اول عليخان ملك‌الشعراء . دويم احمد خان مجاهد الدوله . سيم مهدى خان عليم الدوله ، و شرح احوال آنها به ترتيب در ( 1264 و 1269 و 1271 ) بيايد .\r\n\r\n","description":"","footnote":"","page_name":" 759 ","page_number":155},
  {"content":"\r\n\r\n\r\n* ( 328 - تولد نجفقلى ميرزاى والى قاجار ) *\r\nوى فرزند سيم حسينعلى ميرزاى فرمانفرما است كه در ( ج 1 سال 1203 ص 148 عنوان 83 ) گذشت ، و خود از شاهزادگان عصر خويش بوده و شعر هم مىگفته . و همانا او در اين سال - چنان كه در « فارسنامه . گفتار 2 : 111 در ضمن محله ميدان‌شاه » نوشته - متولد شده ، و در سنه 1247 دختر ميرزا منصور خان بهبهانى را كه پدر بر پدر والى و حكمران كوه گيلويه فارس بوده‌اند در ازدواج خود درآورد ، و پدرش وى را بميرزا منصور خان سپرده و روانه ناحيه كوه گيلويه‌اش نموده ، و پس از سالى وى را ملقب به والى كرد ، و شايد به همين مناسبت وى در اشعار والى تخلص مىكرده ، چنان كه در « مجمع الفصحا 1 : 62 » او را بعنوان والى قاجار ترجمه نموده ، و در سنه 1244 ميانه او و ميرزا منصور خان به هم خورده و با يكديگر جنگ‌ها نمودند ، و در همه فتح با ميرزا منصور خان بود ، و او در شيراز متوقف شد تا در سنه 1249 كه باز ايالت كوه گيلويه بميرزا منصور خان رسيد و او بدان ناحيت مراجعت نمود ، و در سنه 1250 كه پدرش گرفتار لشكر محمد شاه شد وى با برادر خود شاهزاده رضا قلى ميرزا نايب الاياله فرار كرده بعراق عرب رفت ، و آنجا در بغداد متوطن و از دولت انگليس وجهى بعنوان مشاهره درباره او برقرار گرديد .\r\nو او در آن سرزمين توقف داشت تا در سنه هزار و دويست و هفتاد و دو ، پس از مدت پنجاه سال قمرى عمر ، در بغداد وفات كرد ، و اين اشعار از او است :\r\n ساقى ، عرق بجاى مى ناب مىدهد * من مستحق آتشم او آب مىدهد\r\nسخن ز دور و تسلسل ديگر مگوى و مياور * بدور سلسلهء موج آب دجله پياله \r\nو چنان كه اين نجفقلى ميرزا در شعر تخلص والى داشته ، چند نفر ديگر تخلص والى مىنموده‌اند . اول : والى استرآبادى ، كه در ( ج 1 سال 1198 عنوان 44 ص 84 ) گذشت .\r\n\r\n","description":"","footnote":"","page_name":" 760 ","page_number":156},
  {"content":"\r\n\r\nدوم : والى بختيارى ، كه نامش نجفقلى بيك ، و از شعراء مائه يازدهم بوده و در « تذكره نصرآبادى » نوشته .\r\n\r\n* ( 329 - وفات ميرزا محمد رفيع خراسانى تبريزى ) *\r\nوى فرزند محمد شفيع ، و خود از علماء اعيان ، و اصل او از خراسان و ساكن تبريز در آذربايجان بوده ، و در نزد شيخ يوسف بحرينى و آقا محمد باقر بهبهانى درس خوانده ، و « كتابى در رد صوفيه » تأليف كرده ، و در غره ماه شوال المكرم اين سال - چنان كه در مقدمه كتاب « ايضاح الانباء » تأليف نواده‌اش ثقةالاسلام شهيد تبريزى نوشته - در تبريز وفات كرده و در نجف دفن شده .\r\nو فرزندش ميرزا محمد جعفر ، هم - بطور مذكور در ( ص 5 ) مقدمه مرقومه - از اكابر و فضلاء شهر و ملقب به صدر بوده و در سنه 1235 وفات نموده .\r\nفرزندش حاجى ميرزا شفيع آقا ، از معاريف و اعيان علماء آذربايجان است كه در سنه 1218 متولد شده ، و نخست ملقب به صدر ( كه لقب آباء و اجدادى اوست ) بوده ، و سپس ملقب به ثقةالاسلام گرديده ، و در ماه شوال سنه 1301 در كربلا وفات كرده و در درب قاضى الحاجات در مقبره مخصوص دفن شده . و فرزندش حاج ميرزا موسى آقا ، در ( 1258 ) بيايد .\r\nسنه 1223 قمرى مطابق سنه 1186 شمسى\r\n2 شنبه غره محرم الحرام دهم حوت ماه برجى\r\n\r\n","description":"","footnote":"","page_name":" 761 ","page_number":157},
  {"content":"\r\n\r\nسنه 1187 شمسى\r\n2 شنبه 22 محرم الحرام اول حمل ماه برجى\r\n\r\n* ( 330 - تولد شيخ عبد اللّه نعمة عاملى ) *\r\nدر « نقباء البشر : 1204 ش 1731 » شرحى نوشته بخلاصهء اينكه :\r\nآل نعمة از خانواده‌هاى معروف شيعه در جبل عامل‌اند كه چندين نفر از رجال علم و ادب در عصر ما و پيش از آن از آنها بهم رسيده‌اند ، و أشهر آنها اين شيخ عبد اللّه است : كه وى فرزند على بن حسين بن شيخ عبد اللّه بن على بن نعمة مشطوب وشاحى جبعى ، و خود از اكابر علماء عصر خويش بوده ، و همانا وى در اين سال متولد شده ، و در بلاد خود علوم مقدماتى را فراگرفته ، پس بكوثريه رفت و آنجا چندى در نزد شيخ حسن قبيسى و ديگران درس خوانده و ازآن‌پس بنجف اشرف مشرف و در آن زمين مقدس سال‌ها در خدمت شيخ على ابن شيخ جعفر و صاحب « جواهر » و ديگر علماء مشاهير درس خواند تا در علم و فضل و تحقيق و غزارت ماده وسعت اطلاع و معرفت معروف گرديد ، و با شيخ حسن آل يسن مز املت و مصاحبت پيدا كرد ، و از جمله آن چهار نفرى شد كه صاحب « جواهر » فرموده : من در مدت عمر شهادت باجتهاد كسى مگر اين چهار نفر نداده‌ام . و آن سه نفر ديگر : شيخ عبد الحسين طهرانى و شيخ عبد الرحيم بروجردى و حاجى ملا على كنىاند .\r\nو شيخ عبد اللّه علاوه بر تضلعش در فقه ، در ادب و شعر و انشاء نظم و نثر و أخبار عرب و آداب و أنساب آنها نيز تسلط و تبحرى تمام داشت ، و مردى خوش‌اخلاق و نيكوبيان و متواضع و مهربان بود ، و تأليفاتى دارد :\r\n\r\n","description":"","footnote":"","page_name":" 762 ","page_number":158},
  {"content":"\r\n\r\nاول « حاشيه بر قواعد علامه » . دويم « رساله‌ئى در طهارت » . سيم « مجموعه‌اى » در اشعارى كه خود بنظم آورده ، و چون اهل رشت از استادش شيخ على بن شيخ جعفر كسى را براى هدايت و ارشاد خويش خواستند ؛ وى او را بدان صوب فرستاده و او زياده بر ده سال در آن ولايت ماند و هماره اظهار اشتياق بنجف اشرف مىنمود .\r\nو آخر الامر بجبل عامل بازگشت و آنجا رياستى بهم رسانيد ، و مدرسه‌اى دينى بنا كرد ، تا آخر در روز سه‌شنبه بيست و ششم ماه ربيع الآخر سنه هزار و سيصد و سه - مطابق ( . . . ) دلو ماه برجى - وفات كرد ، چنان‌كه روز هفته و ماه آن نص « نقباء البشر » است ، و آن مستلزم اين است كه غره ع 2 روز جمعه بوده باشد ، و در سال 1303 بيايد كه وفات مرحوم ميرزا محمد صالح عرب در شب جمعه 2 ع 2 بوده كه مستلزم پنجشنبه بودن غره ع 2 باشد ، و در تقويم آن سال كه ملاحظه شد - با تمام بودن ع 1 ، غرهء ع 2 را 5 شنبه نوشته بود كه با وفات ميرزا محمد صالح موافق درآيد . و شايد اين اختلاف در أثر اختلاف رؤيت هلال در شب 5 شنبه و يا جمعه بأفق تهران و افق جبل عامل باشد .\r\nو على الجمله ، وى در جبع در بستانى از خود در مقبره‌ئى مخصوص كه آن را براى خود تهيه نموده بود دفن شد . و فرزندى بنام شيخ حسن از وى باز ماند كه او در « نقباء البشر :\r\n412 ش 821 » عنوانى دارد ، و از آن چنين برآيد كه وى مردى عالم و فاضل بوده و در مدت زندگانى پدر بزرگوار در نزد او در فقه و اصول درس خواند ، و پس از وفات وى روزگار چنان كه رسم ديرينش مىباشد بر وى پشت نمود تا ناچار از بلاد خود بيرون شده و به كار زراعت پرداخت ، و آخر در ع 2 سنه 1312 وفات كرد ، انتهى .\r\n\r\n* ( 331 - قتل سلطان سليم خان ثالث 84 عثمانى ) *\r\nوى فرزند سلطان مصطفى خان ثالث 83 بن احمد خان سيم 82 عثمانى است .\r\n\r\n","description":"","footnote":"","page_name":" 763 ","page_number":159},
  {"content":"\r\n\r\nسلطان احمد خان سيم 82 در ( ج 1 سال 1203 عنوان 79 ص 143 ) گذشت .\r\nفرزندش سلطان مصطفى خان ثالث از سلاطين خانوادهء عثمانى است ، تولدش سنه 1139 . وفاتش 8 ذىالقعده سنه 1187 .\r\nفرزندش سلطان سليم خان ثالث 84 صاحب عنوان ، هم از سلاطين اين خانواده است ، و چون به شرحى كه در ( ج 1 سال و عنوان مذكور ص 142 ) گذشت دو نفر ديگر سلطان سليم از اين سلسله پيش از وى بوده او را سليم خان ثالث مىگويند ، و همانا او در سنه 1175 مطابق ( 1140 - 1141 ) شمسى متولد شده ، و در سنه 1203 پس از وفات سلطان عبد الحميد خان اول بتخت سلطنت جلوس كرد ، و در 21 ع 2 سنه 1222 خلع شد ، و در چهارم ماه جمادى الاولى اين سال - مطابق ( . . . ) سرطان ماه برجى - بقتل رسيد .\r\n\r\n* ( 332 - وفات سيد حسن 17 مطاعى يمانى ) *\r\nوى فرزند حسين 16 بن ابو عبد اللّه 15 الهادى بن المطاع 14 بن زيد 13 بن القاسم 12 بن المطاع 11 بن ابراهيم 10 بن اسماعيل 9 بن ابو جعفر محمد الشهيد 8 بن عبيد اللّه 7 بن عبد اللّه 6 بن عبيد اللّه 5 امير الحرمين بن حسن 4 بن عبيد اللّه الرئيس 3 بن حضرت ابو الفضل العباس 2 ( عليه السلام ) ابن حضرت امير المؤمنين على 1 ( عليه الصلاة و السلام ) است .\r\nسلسلهء اين نژاد به‌طورىكه اينجا آورده شد نقل از مشجر مبسوط و مفصلى است كه آن را علامهء علم نسب در اين عصر جناب آقا نجفى مرعشى ( سلمه اللّه تعالى ) تأليف فرموده و آقاى عمادزاده ( دامت ايام حياته ) در كتاب « زندگانى قمر بنى هاشم ع » بعينه درج كرده و ما از آنجا وا نوشتيم ، و آن از ميزان مرسوم لاأقل باندازهء آنچه نوشته شد باقى دارد ، و ما چون در جاى ديگر دست‌رسى بدان نسب شريف نداشتيم ، ناچار آن را بعينه نقل كرديم تا پس از اين چه شود .\r\nو به‌هرحال ، حضرت امير المؤمنين ( صلوات اللّه و سلامه عليه ) در ( ج 1 در مقدمه ، در فصل سيم ) گذشت ، و ما آنجا وعده داديم كه فرزند وى حضرت ابو الفضل العباس ( ع ) را در\r\n\r\n","description":"","footnote":"","page_name":" 764 ","page_number":160},
  {"content":"\r\n\r\nاين سال ذكر كنيم . اينك بوفاء آن وعده آمده و گوئيم :\r\nحضرت ابو الفضل العباس 2 ( عليه السلام ) كه قمر بنى هاشم لقب دارد ، بعد از برادر بزرگوار خود حضرت سيد الشهداء ( صلوات اللّه و سلامه عليه ) افضل شهداء كربلا ( عليهم - السلام ) و گذشته از كتب مقاتل و تواريخ قديمه و جديده كه شرح أحوال او در آنها نوشته شده ، چندين كتاب مخصوص نيز در احوال او تأليف كرده‌اند ، از آن جمله آنچه ما را تا كنون اطلاع بدان بهم رسيده :\r\nاول كتاب « مكين الاساس » تأليف حاج شيخ محمد باقر بيرجندى - كه در ( 1276 ) بيايد - و آن قسمتى از كتاب « كبريت الاحمر » آن جناب است .\r\nدويم كتاب « خصائص العباسيه » تأليف مرحوم حاجى شيخ محمد ابراهيم كلباسى ( عليه‌الرحمه ) كه در ( 1302 ) بيايد .\r\nسيم كتاب « زندگانى قمر بنى هاشم » مذكور تأليف آقاى عمادزاده اصفهانى ( سلمه اللّه ) كه در ( 1325 ) بيايد .\r\nچهارم كتاب « العباس بن الامام امير المؤمنين ع » تأليف سيد عبد الرزاق الموسوى المقرم ، و در اين كتاب أخير مخصوصا در ( ص 74 ) نوشته كه تولد آن جناب در 4 شعبان سنه 26 بوده ، انتهى .\r\nو بناء بر اين مدت عمر او 34 سال و 5 ماه قمرى و 6 روز بوده ، چه وى در عاشورا ( 10 محرم ) سنه 61 بعز شهادت فائز گرديده ، و اينك مرقد مطهرش در كربلاى معلا معين و معروف و بر آن گنبد و بارگاه و حرم و دستگاهى مخصوص برپاست .\r\nفرزندش عبيد اللّه الرئيس 3 از معاريف و محدثين و شعراء عصر خود و مادرش لبابه دختر عبيد اللّه بن عباس بن عبد المطلب ، و به‌طورىكه در كتاب « العباس » مذكور ( ص 197 ) نوشته در سنه 155 وفات كرده .\r\nفرزندش حسن 4 از أسخياء بوده و اعقابى فراوان از وى بازمانده و مادرش دختر عبد اللّه بن معبد بن عباس بن عبد المطلب است .\r\nفرزندش عبيد اللّه 5 قاضى و امير حرمين بوده ، و نخستين كس است از اين سلسله كه امارت و قضاوت اين دو شهر مكرم را يافته .\r\n\r\n","description":"","footnote":"","page_name":" 765 ","page_number":161},
  {"content":"\r\n\r\nو أبو جعفر محمد الشهيد 8 از علما بوده و در سنه 297 در ركاب يحيى الهادى الى اللّه ابن الحسين بن القاسم بن ابراهيم الحسنى در يمن شهيد شده و اينك قبر او در آن ولايت در قريهء بلا معروف است .\r\nو المطاع 14 در يمن فقيه و زاهد و محدث بوده و سرسلسلهء جماعتى از سادات است كه آنها را به نسبت وى بنى المطاع خوانند ، و چندين نفر از علما و شعرا از آن‌ها بهم رسيده‌اند .\r\nو سيد حسن 17 صاحب عنوان از علما و زهاد و أبرار بوده ، و او را سيد حسن سناعى گويند نسبت به سناع كه محلى است در يمن ، و اسلاف او آنجا سكونت داشته‌اند ، و او در شب آدينه ششم ماه جمادى الاخراى اين سال مطابق ( . . . ) اسد ماه برجى در يمن وفات كرده .\r\n\r\n* ( 333 - وفات مير عالم بهادر 22 شوشترى هندى ) *\r\nوى مرحوم مير ابو القاسم 22 ابن سيد رضى 21 شوشترى ( ره ) است .\r\nمرحوم سيد رضى در ( ج 1 سال 1194 ص 15 شماره 8 ) گذشت .\r\nفرزندش مرحوم مير عالم صاحب عنوان از معاريف امراء هند بلكه از اهل علم و فضل نيز بوده . وى در روز پنجشنبه هفدهم ماه رمضان المبارك سنه 1166 مطابق ( . . . ) سرطان ماه برجى سنه 1132 شمسى در حيدرآباد دكن هند متولد شده ، و در نزد پدر خود و سيد محمد جواد عموزاده‌اش درس خوانده ، و پس از تحصيل علوم ؛ وارد كارهاى دولتى در هند گرديد و بسيار باكفايت و خوش‌سيما بوده و شعر هم مىگفته ، و كتابى دارد بنام « حديقة العالم » در دو جلد : اول در تواريخ ملوك قطب‌شاهيه در حيدرآباد . دويم در تاريخ ملوك آصفيه تا سال 1214 ، و نام اين كتاب اضافه بلقب خود او است ، چنان‌كه در « تحفة العالم » كه آن را مرحوم مير عبد اللطيف خان در ايام محبوس بودن وى بنام او تأليف نموده فرموده ، و آنجا دربارهء وى نوشته كه اگر او در امور ديوانى دخيل نگشتى يكى از افاضل اعلام و علماء عالىمقام و در سلك آن برگزيدگان بشمار آمدى ، انتهى .\r\nمرحوم مير پس از مدتى كه در هند بخدمات دولتى مشغول بود بسعايت ارباب كينه\r\n\r\n","description":"","footnote":"","page_name":" 766 ","page_number":162},
  {"content":"\r\n\r\nو حسد ميان وى و سركار كمپانى هند نقارى بهم رسيد و او را در نزد نظام على خان آصف‌جاه مقصر نمودند و در نتيجه او را در يكى از قلاع دوردست هند در تحت حبس نظر درآوردند و وى مدت‌ها در آنجا محبوس و زبان حالش بدين مقال مترنم بود :\r\n محوت نقوش الجاه عن لوح خاطرى * فأضحى كأن لم يجر فيه كلام\r\nأنست بلأواء ؟ ؟ ؟ الزمان و ذله * فيا عزة الدنيا عليك سلام \r\nو مير عبد اللطيف خان مذكور در استخلاص او سعيى موفور بجا آورده تا اينكه نظام عليخان در 17 ع 2 سنه 1217 وفات كرد و فرزندش نواب سكندر جاه بهادر در ( 18 ) بجايش نشست و وى را در 4 ع 2 سنه 1219 از كنج انزوا برآورده و وزير اعظم خود نمود ، تا آن جناب پس از مدت پنجاه و هفت سال و يك ماه قمرى و سه روز عمر ، در شب بيستم ماه شوال المكرم اين سال مطابق ( . . . ) قوس ماه برجى وفات كرد .\r\nمرحوم مير عالم را فرزندى بوده بنام سيد رضى 23 ملقب بمير دوران بهادر كه بناء بمرقومات « تحفة العالم » ذهنش در نهايت اشتعال بوده و چندى كسب اخلاق فاضله نموده ، تا در ماه رجب الفرد سنه 1216 در أوقات محبوس بودن پدر بزرگوار وفات كرد .\r\n\r\n* ( 334 - وفات مرحوم سيد ابراهيم يمنى حسينى ) *\r\nوى فرزند سيد عبد اللّه يمنى صنعانى است كه در ( 1244 ) بيايد .\r\nسيد ابراهيم از أهل شعر و أدب و طب و منطق و فقه و حديث و تفسير ، و مجملا داراى علوم معقول و منقول و در ذكاوت و فطانت آيتى غريب بوده .\r\nو همانا او در سنه هزار و صد و هشتاد و هفت ، چنان كه در « معجم ادباء الاطباء 1 : 13 » نوشته - مطابق ( 1152 يا 1153 ) - در صنعاء يمن متولد شده و آنجا در حجر تربيت پدرش پرورش يافته ، و در نزد حافظ محقق ابراهيم بن عبد القادر در علوم صرف و نحو و معانى\r\n\r\n","description":"","footnote":"","page_name":" 767 ","page_number":163},
  {"content":"\r\n\r\nو بيان و منطق و آداب و فقه و حديث درس خواند ، و « صحيح بخارى » را از او استماع كرد ، و « تفسير كشاف » و « بيضاوى » را بر او قرائت نمود ، آنگاه علوم مساحت و حساب و جبر و مقابله و طبيعى و رياضى و هيئت و تشريح و طب را بأنواعه تحصيل بلكه همه را تكميل نمود ، و كلمات حكماء يونانيين و مشائيين و اشراقيين را مورد بحث و دقت قرار داد ، و فنون فلكيات و اسطرلاب و « تحرير اقليدس » را دريافت ، و در كتب تصوف و عرفان مطالعاتى به عمل آورد ، و چندين كتاب تأليف كرد :\r\nاول كتاب « قرة الناظر » در ترجمهء شيخ الاسلام عبد القادر بن احمد بن عبد القادر و جميع مشايخ و أكابر كه از ايشان فراگرفته و با آنها مكاتبه نموده .\r\nدويم كتاب « نفحات العنبر » در فضلاء يمن در قرن ثانى عشر كه آن را تمام نكرده و پس از فوت وى پدرش بسيارى بر آن افزوده و بأمر المتوكل احمد در سه جلد مرتب نموده .\r\nسيم اشعار چندى در نهايت حسن معانى و مبانى از آن جمله قصيده‌ئى در جواب قصيده‌ئى كه قاضى بليغ عبد الرحمن بن يحيى انسى بوى فرستاده و مطلع آن اين است\r\n بيمناى انظر دهرى عاطلا تفلا * اذا بدا ذو بصيص حليه أرج \r\nو اين اشعار از قصيدهء جوابيه صاحب عنوان است :\r\n جاءت على غير وعد بعد ما انقطعت * عنى الظنون و ذا بت دونها المهج\r\nلكن رأت من رقيب خلة فأتت * فى روعة الظبى بالقناص ينزعج\r\nفقد سرت و كماة الحى دائرة * من حولها و سيوف الهند تختلج\r\nحتى قضيت لبانات لها بعدت * عن التصور لو لا أنه الفرج \r\nو مجملا ، وى آخر در اين سال پس از مدت سى و شش سال قمرى عمر ، در صنعاء وفات كرد ، و مردمان بر موت او تأسفى شديد ابراز داشتند و مراثى چندى برايش انشاء نمودند ، و يكى از شاگردانش محمد بن اسماعيل مرثيه‌اى براى او گفت كه اين سه بيت از آن است ، و خود اين شاگرد شاكر شاعر نيز پس از سه ماه از شدت اندوه بر او وفات كرد .\r\n سقى موضعا ضم الخليل المودعا * و من شط بعد اليوم ملقى و مجمعا \r\nتا اين كه فرمايد :\r\n مضى صاحبى و استقبل الموت صاحبى * و لا بد أن ألقى حماما و مصرعا \r\n\r\n","description":"","footnote":"","page_name":" 768 ","page_number":164},
  {"content":"\r\n\r\n و لكننى فارقت منه فضائلا * لجيد زمانى كان حليا مرصعا \r\n\r\n* ( 335 - وفات مرحوم ميرزا حسن زنوزى ) *\r\nزنوز شهرى است در آذربايجان ، و ميرزا حسن فرزند سيد عبد الرسول بن حسن خوئى ، و خود از بزرگان اهل علم و ادب و رجال و تاريخ ، بلكه به‌طورىكه در « منتظم ناصرى 3 : 15 » فرموده از اهل سير و سلوك و عرفان هم بوده ، انتهى . و او چنان كه در كتاب « دانشمندان آذربايجان » نوشته شعر هم مىگفته و تخلص فانى مىنموده . و در هيجدهم ماه صفر - المظفر سنه هزار و صد و هفتاد و دو ، چنان كه در « الذريعة 8 ش 1131 » فرموده - مطابق ( . . . ) ميزان ماه برجى سنه 1137 شمسى - در زنوز متولد شده .\r\nو چنان‌كه در ( ج 3 ش 90 ) نوشته در بدايت امر چندى در نزد ملا محمد شفيع دهخوارقانى تبريزى درس خوانده ، آنگاه مدت پنج سال در نزد شيخ عبد النبى طسوجى كه در ( ج 1 سال 1203 ص 150 شماره 85 ) گذشت درس خواند ، و در سنه 1195 بعتبات عاليات رفت و آنجا در نزد آقا محمد باقر بهبهانى و ميرزا محمد مهدى شهرستانى و آقا سيد على كربلائى درس خواند ، و در سنه 1203 بمشهد مقدس رفت ، و دو سال در نزد ميرزا محمد مهدى شهيد درس خواند ، و در سنه 1205 باصفهان رفت و مدتى آنجا مانده ، چنان‌كه در رجب سنه 1206 - به‌طورىكه در « فهرست كتابخانه مباركهء رضويه ( على صاحبها ألف سلام و تحية ) 4 : 19 » فرموده در آن شهر بوده ، و بعد از آن به خوى كه نيز شهرى است در آذربايجان آمد و آنجا رحل اقامت انداخته و بتأليف كتب نافعه بدين تفصيل پرداخت :\r\nاول كتاب « بحر العلوم » كه آن كتابى است فارسى ملمع بزرگ در هفت جلد و دريائى است عميق از علوم متفرقه و فوائد متشتته ، و آن را به خواهش حسينقلى خان دنبلى تأليف كرده .\r\nدويم كتاب « دوائر العلوم » در علوم مختلفه . سيم كتاب « رياض الجنه » در فوائد نفيسهء تاريخى و غيره در هشت جلد . و آن غير از « رياض الجنهء » حاجى عبد الرزاق بيك مفتون دنبلى است كه در ( 1243 ) بيايد .\r\nو آخر در اين سال چنان‌كه هم در « الذريعة 8 : 1131 » فرموده وفات كرده .\r\n\r\n","description":"","footnote":"","page_name":" 769 ","page_number":165},
  {"content":"\r\n\r\nو ما ، در اين جلد ( سال 1222 عنوان 320 ص 749 ) كسانى را از شعرا كه تخلص فانى مىنموده‌اند ذكر كرديم .\r\n\r\n* ( 336 - تولد داروين حكيم طبيعى انگليسى ) *\r\nداروين از حكماء معروف انگليس و صاحب مذهب مشهور در نشو و ارتقاء است كه ميان انسان و حيوان فرقى قائل نيست و انسان را همان حيوان مىداند كه در اثر تكامل طبيعى از وى ممتاز گرديده . و او در اين سال در شرسبوى از بلاد انگلستان متولد شده ، و كتب چندى تأليف كرده از آن جمله : كتاب « نسل بشر » . و مرحوم آقا شيخ محمد رضا نجفى ( ره ) كه در ( 1287 ) بيايد كتابى بنام « نقد فلسفه دارون » در رد وى نوشته . و او پس از مدت هفتاد و شش سال قمرى عمر ، در سنه هزار و دويست و نود و نه وفات كرد .\r\n\r\n* ( 337 - وفات رزاريو مورخ ايتاليائى ) *\r\nرزاريو از خاورشناسان ايتالياست و كتابى دارد بنام « الآثار العربية » در صقليه .\r\nو در اين سال وفات كرده .\r\n\r\n* ( 338 - تولد شيخ محمد امين افندى بغدادى ) *\r\nوى فرزند سيد محمد بن سيد جعفر بن سيد حسين بن سيد محمود بن سيد عبد اللّه حسنى حسينى ادهمى است . سيد محمد از فضلا و شعرا بوده و در حله بقتل رسيده .\r\nفرزندش سيد ( يا شيخ ) محمد امين از علماء حنفى و ادبا و شعرا و مشهور بواعظ بوده ، و او در اين سال متولد شده و پس از تحصيل علوم در بغداد بوعظ و تدريس مشغول شده\r\n\r\n","description":"","footnote":"","page_name":" 770 ","page_number":166},
  {"content":"\r\n\r\nو به عقيده سلفى گرويده به‌هيچ‌وجه از ظواهر شرع تجاوز نمىكرد و تأويل را در آيات و اخبار راه نمىداد .\r\nسيد محمد امين كتب چندى تأليف كرده از اين قرار : اول كتاب « العيلم الزخار و منهاج الابرار » در فقه سادهء حنفيه دوم « نظم كتاب توضيح » در شرح « تنقيح الاصول » هر دو از صدر الشريعة بخارائى در اصول فقه . سيم تعليقات بر بسيارى از كتب علميه . چهارم « تلخيص كتاب جوهر » شيخ عبد الرحيم حنفى سلفى در عقايد و كلام . و اينك اين اشعار از او نوشته شد ، در ذكر آباء حضرت رسول ( ص ) بدون ذكر ابن :\r\n احمد عبد اللّه عبد المطلب * و هاشم عبد مناف الارب\r\nثم قصى و كلاب مرة * كعب لؤى غالب ذو النضره\r\nفهر و مالك و نضر البركة * كنانة خزيمة و مدركه\r\nالياس ثم مضر نزار * معد عدنان التقى الكرار\r\nهذا هو الصحيح فى هذا النسب * و من يجاوز ما ذكرنا قد كذب \r\nو او در نزد چندين نفر از علما ، از آن جمله سيد محمود الوسى كه در اين جلد ( سال 1217 شماره 243 ص 623 گذشت ) درس خوانده ، و پس از مدت پنجاه سال قمرى عمر ، در سنه هزار و دويست و هفتاد و سه وفات كرد و در تكيه بكريه پهلوى آستانه قادريه در بغداد دفن شد ، و فرزندان چندى باقى نهاد ؛ از آن جمله سيد مصطفى افندى كه در حله مفتى بوده و در سنه 1331 وفات نموده .\r\n\r\n* ( 339 - تولد شيخ محمد تقى دزفولى تهرانى ) *\r\nوى فرزند ملا على بن احمد بن حاج كرم‌على بن ملا محسنا بن مجد الدّين بن امير معز الدّين دزفولى است . احمد بن حاج كرم‌على و پدران او هريك از اعيان عصر خود در دزفول بوده‌اند . و ملا على بن احمد در حدود ( 1225 ) وفات كرده و در شاه عبد العظيم ( ع ) دفن است . و زوجه او دختر مرحوم شيخ محمد باقر انصارى است كه در ( سال 1270 ) بيايد .\r\n\r\n","description":"","footnote":"","page_name":" 771 ","page_number":167},
  {"content":"\r\n\r\nو از آن مخدره ؛ مرحوم شيخ محمد تقى صاحب اين عنوان بهم‌رسيده .\r\nو او از علما و فضلا بوده و در اين سال متولد شده ، و كتب چندى تأليف كرده . از آن جمله كتاب « كفاية الخصام » در ترجمه كتاب « غاية المرام » در فضائل ائمه أنام عليهم السلام تأليف مرحوم سيد هاشم بحرينى ( ره ) كه در 24 ماه رمضان 1103 از تأليف آن فارغ شده . آغاز ترجمه آن سنه 1273 ، انجام آن سنه 1275 كه آن را بفرمان ناصر الدّين شاه ترجمه كرده . و در ماه رجب الفرد سنه 1295 - مطابق ( سرطان - اسد ) ماه برجى - وفات كرد ، و در كربلا در يكى از حجرات باب زينبيه دفن شد .\r\nو يكى از فرزندانش مرحوم حاجى شيخ المشايخ ( ره ) است كه در ( 1279 ) بيايد .\r\nو يكى از اساتيد شيخ محمد تقى ، حاج سيد شفيع جاپلقى است كه در ( 1280 ) بيايد .\r\n\r\n* ( 340 - تولد مرحوم حاج سيد محمد رضا 29 شيرازى - ره ) *\r\nسادات شيرازى سلسله‌ئى هستند از اولاد حضرت محمد العابد 7 بن الامام موسى الكاظم 6 عليه السلام .\r\nو حاج سيد محمد رضا فرزند مرحوم حاج سيد اسماعيل 28 بن ابراهيم 27 بن صالح 26 بن ابو على محمد 25 بن على مردان 24 بن ابو القاسم محمد تقى 23 بن مقبول الدّين حسين 22 بن ابو على حسن 21 بن محمد 20 بن فتح اللّه 19 بن اسحاق 18 بن هاشم 17 ابن محمد 16 بن ابراهيم 15 الموسوى ( ره ) است .\r\nابراهيم الموسوى 15 در ( ج 2 ص 598 عنوان 239 ) ذكر شده . و سلسله اين نسب به‌طورىكه اينجا نوشته شد در جلد اول كتاب « جامع الانساب » تأليف سيد أيد متتبع اجل آقاى حاج سيد محمد على روضاتى ( سلمه اللّه تعالى ) ذكر شده ، قسمتى در ( ص 23 ) و بعضى در ( ص 29 ) ، و در ( ص 158 ش 317 ) فرمايد : نسب نامبرده در كتابهاى « مدائن العلوم » و « شرح الرضوى » و « درر اللآلى » بأنحاء ديگرى است كه نادرست است ، انتهى .\r\nو اين هر سه كتاب تأليف خود صاحب عنوان و مخصوصا در « مدائن العلوم » كه به نظر ما رسيده اين نسب را طورى آورده‌اند كه افتادگى و نادرستى آن خوب واضح مىشود و بالاخره\r\n\r\n","description":"","footnote":"","page_name":" 772 ","page_number":168},
  {"content":"\r\n\r\nبه حضرت شاهچراغ ( ع ) منتهى مىشود ، در صورتى كه در « عمدة الطالب » نوشته كه او اصلا فرزند پسر نداشته ، و در پاورقى آن فرزند پسرى بنام على براى او آورده .\r\nو هم در « جامع الانساب : 58 » درباره حاج سيد اسماعيل پدر صاحب عنوان شرحى نوشته بمفاد اين كه وى معروف به مجابى و چهل نفر فرزند داشته ، و يكى از ايشان سيد حسن واعظ بوده و او در زمان فتحعلى شاه سفرى بمشهد رفته و پس از برگشتن بأمر شاه به منظور وعظ و خطابه در طهران مانده و برادران خود را هم از شيراز بدانجا خواسته و هشت نفر آنها بطهران آمدند كه يكى از ايشان حاج سيد محمد رضا صاحب اين عنوان بوده . در اين موضع از « جامع الانساب » شرحى در احوال وى نوشته كه با ملاحظه بعضى از مواضع ديگر ، بخلاصه چنين مىشود كه :\r\nاو در اين سال در فارس متولد شده ، و از علما و فقهاء عصر خويش بشمار مىآمده و در طهران سكونت داشته و آنجا بمواعظ منبرى مىپرداخته ، و چندين كتاب تأليف كرده بدين تفصيل :\r\nاول كتاب « الانوار الرضويه » در شرح كتاب « نافع » محقق اول كه معروف به « شرح رضوى » است . انجام تأليف آن سنه 1256 . دويم كتاب « جامع الدعوات المنجى من الهلكات » در ادعيه . سيم كتاب « درر اللآلى » در اصول فقه . تأليف آن سنه 1246 ، چنان‌كه در « جامع الانساب » است ، و در « الذريعة 8 : 133 ش 494 » آن را در أنواع علوم نوشته .\r\nچهارم « رساله‌ئى در نماز شب » ، تأليف آن سنه 1274 . پنجم كتاب « مدائن العلوم » در علوم متفرقه ، تأليف آن سنه 1260 . ششم كتاب « وجيزة الرجال » در مختصر « خلاصهء علامه » .\r\nمرحوم حاج سيد محمد رضا ، پس از مدت هشتاد و پنج سال قمرى عمر ، در سنه هزار و سيصد و هشت در طهران وفات كرده چنان كه در « جامع الانساب : 30 » فرموده ، و در « الذريعة 2 : 427 ش 1681 » در حدود سال 1302 نوشته ، و در ( ج 13 ص 291 ) در 1300 و اندى فرموده .\r\nو در « فهرست كتابخانه مباركه رضويه ( ع ) 5 : 539 » وى را بنقل از « الذريعة 2 :\r\n427 » شاگرد شيخ انصارى نوشته ، ليكن ما خود در الذريعة ( جلد و صفحه مرقوم ) چنين چيزى نديديم .\r\nو در « جامع الانساب : 30 » دو نفر فرزند از وى آورده كه نام اولى سيد محمد 30\r\n\r\n","description":"","footnote":"","page_name":" 773 ","page_number":169},
  {"content":"\r\n\r\nو وفاتش را در سنه 1303 ، و نام دويم را سيد حسين 30 و وفاتش را در سنه 1310 نوشته ، و براى هريك اولاد و احفادى ذكر كرده ، از آن جمله يكى از فرزندان سيد محمد را بنام سيد جعفر 31 ملك المحدثين مقيم كربلا ذكر كرده .\r\n\r\n* ( 341 - وفات مرحوم ميرزا محمد رضى تبريزى - ره ) *\r\nوى فرزند ميرزا محمد شفيع سرخابى است كه مستوفى نادر شاه و صاحب ديوان رسائل و وزير آذربايگان بوده . و خود ميرزا محمد رضى نيز متكفل امور آن ولايت و منشى الممالك ، و در خط شكسته و نسخ تعليق استاد ، و شعر هم مىگفته بسه زبان پارسى و تركى و عربى ، و كتب چندى تأليف كرده ، از آن جمله : كتاب « زينة التواريخ » در وقايع دوازده سال اول دولت فتحعلى شاه كه ميرزا عبد الكريم اشتهاردى و حاجى عبد الرزاق بيك دنبلى مفتون تخلص كه در ( 1243 ) بيايد نيز در آن شركت داشته‌اند . و تخلص در شعر بنده مىنموده ، و در اين سال وفات كرده ، چنان كه در « منتظم ناصرى » است . و در « مجمع الفصحا 2 :\r\n80 » در سنه 1222 ، و در « روضة الصفا » در 1243 نوشته كه ظاهرا اول و يقينا دوم اشتباه ، و هر دوى اين كتاب از يك نفر مرحوم هدايت ( ره ) است . و نعش وى را بفرمان فتحعلى شاه بنجف بردند .\r\n\r\n* ( 342 - تولد ميرزا محمد مهدى فروغ شاعر اصفهانى ) *\r\nوى فروغ الدّين بن ميرزا محمد باقر بهجت اصفهانى است .\r\nميرزا محمد باقر از شعراء اصفهان بوده و تخلص بهجت مىنموده . و بهجت تخلص چندين نفر از شعراء غير از اوست چنان كه در « الذريعة 9 : 146 » نوشته : 1 - بهجت دهلوى كه نامش شاه بهجت بوده . 2 - بهجت شيرازى كه نامش ميرزا جعفر و در سال ( 1221 عنوان 297 ص 721 همين جلد ) گذشت . 3 - بهجت شيرازى ديگر كه نامش ميرزا عبد الحميد و در ( ج 1 سال 1194 ص 20 ) گذشت .\r\nفرزندش ميرزا محمد مهدى از شعرا و فضلاء عهد خود بوده ، و در اين سال در تبريز\r\n\r\n","description":"","footnote":"","page_name":" 774 ","page_number":170},
  {"content":"\r\n\r\nمتولد شده و در شعر فروغ تخلص داشته ، و كتب چندى تأليف كرده ، از آن جمله كتاب « تذكرة الشباب » در احوال خودش . و پس از مدت شصت و شش سال قمرى عمر در سنه هزار و دويست و هشتاد و نه وفات كرده .\r\n* ( كشته شدن سلطان مصطفى خان رابع عثمانى ) *\r\nشرح احوال او در ( ج 1 ص 14 سال 1193 شماره 6 ) نوشته شد .\r\n\r\n* ( 343 - تولد سيد مهدى 31 شاعر حلى ) *\r\nوى سيد ابو صالح 31 بن سيد داود 30 بن سيد سليمان 29 حسينى ( ره ) است .\r\nسيد سليمان 29 در ( ج 2 سال 1211 ص 404 ش 169 ) گذشت .\r\nفرزندش سيد داود 30 از اهل علم و ادب بوده و رساله‌اى در ترجمه پدر خود تأليف نموده ، و دو فرزند داشته : يكى سيد سليمان 31 كه در سال ( 1247 ) بيايد . و ديگر سيد مهدى 31 صاحب اين عنوان كه از شعرا و ادبا ، بلكه از علما و فقهاء عصر خود نيز بوده و او در اين سال در حله متولد شده و در « الذريعة 9 : 1133 ش 7306 » در سال 1222 نوشته .\r\nو به‌هرحال ، وى كتب چندى تأليف كرده ، از آن جمله كتاب « مختارات » از شعر شعراء عرب در دو جلد بزرگ ، مانند « حماسه ابو تمام » .\r\nو در چهارشنبه چهارم ماه محرم الحرام سنه هزار و دويست و هشتاد و هفت - مطابق 17 حمل ماه برجى - در حله وفات كرده و نعشش را بنجف بردند .\r\nو نواده‌اش سيد هادى بن سيد حمزه ابن صاحب عنوان است كه در « الذريعة » جلد و شماره مرقوم ذكر شده .\r\n\r\n","description":"","footnote":"","page_name":" 775 ","page_number":171},
  {"content":"\r\n\r\nسنه 1224 قمرى مطابق سنه 1187 شمسى\r\nغره محرم الحرام ( . . . ) دلو ماه برجى\r\nسنه 1188 شمسى\r\nسه‌شنبه چهارم صفر اول حمل ماه برجى\r\n\r\n* ( 344 - مرحوم ميرزا محمد على قاينى - ره ) *\r\nقاين شهرى است معروف در خراسان . و ميرزا محمد على فرزند سيد محمد اسماعيل ، و خود از علما و فلاسفه عصر خويش بوده .\r\nدر « مجله وحيد . سال 8 ش 2 ش مسلسل 86 » تولد او را در 15 ع 1 اين سال نوشته ، و در « المآثر و الآثار : 200 س 2 » عنوانى مخصوص براى ترجمه وى منعقد نموده . و در آن فرمايد :\r\nفيلسوفى معتبر و بالخصوص در هندسه و نجوم باستادى مسلم بود . از خط نستعليق او هر كلمه‌اى را به چندين سطر مىبايست ستودن . نسخه‌اى از « مثنوى رومى » مىگويند در سى سال نوشته و بمغفرت مآب حاج فرهاد ميرزا معتمد الدوله داده است . شطر اعظم از عمر آن حكيم مسلم در اصفهان و طهران مصروف افتاد ، انتهى .\r\n\r\n","description":"","footnote":"","page_name":" 776 ","page_number":172},
  {"content":"\r\n\r\nو از « گاهنامه سيد جلال الدّين . سال 1311 ص 188 » چنين برآيد كه وى تأليفاتى دارد : اول « حاشيه بر كتاب تنقيح المناظر » كمال الدّين فارسى در شرح كتاب « مناظر » ابن هيثم مصرى ، در مناظر و مرايا . دويم كتاب « شفق و فلق » ، انتهى .\r\nو او در نزد ملا على محمد اصفهانى ( متولد در سال 1215 ) درس خوانده ، و چندين نفر هم در نزد او درس خوانده‌اند :\r\nاول نواب سلطان اويس ميرزا معتمد الدوله ثانى فرزند مرحوم حاجى معتمد الدوله فرهاد ميرزاى قاجار ( متولد در 12 محرم سال 1254 متوفى در ع 2 سال 1311 در تهران ) .\r\nدويم سلطان عبد العلى ميرزا احتشام الدوله فرزند ديگر حاجى معتمد الدوله ( متولد در سال 1274 ) كه در عرفان ملقب بظهور على و در شعر تخلص عبدى مىنموده . وفاتش ماه رمضان 1321 .\r\nسيم ميرزا عبد اللّه بن محمد رياضى مازندرانى متوفى در شنبه 2 ع 2 سال 1311 .\r\nو او در اين سال در طهران وفات كرد و در مشهد امامزاده يحيى دفن شد ، چنان كه هم در « المآثر » فرموده .\r\n\r\n* ( 345 - تولد مرحوم مير محمد عباس 24 شوشترى - ره ) *\r\nوى فرزند مرحوم سيد على اكبر 23 بن سيد محمد جعفر 22 بن مير طالب 21 موسوى ( ره ) است . مير طالب 21 در اين جلد ( سال 1220 شماره 274 ص 680 ) گذشت .\r\nفرزندش سيد محمد جعفر 22 و نواده‌اش سيد على اكبر 23 هريك از سادات بزرگوار بوده‌اند .\r\nو مرحوم مير محمد عباس 24 صاحب عنوان ( ره ) از بزرگان شعرا و ادبا ، بلكه از معاريف علما و فقهاء هند بوده .\r\nوى در شب شنبه آخر ماه ربيع الاول اين سال ، مطابق ( . . . ) ثور ماه برجى در لكهنو هند متولد شده ، و پس از تحصيل در علم و عمل مقامى سامى بهم‌رسانيد به‌طورىكه به علامه مفتى معروف شده ، و ميرزا هادى عزيز كه در ( 1354 ) بيايد كتاب « تجليات » يا « تاريخ\r\n\r\n","description":"","footnote":"","page_name":" 777 ","page_number":173},
  {"content":"\r\n\r\nعباس » را به زبان اردو در احوال او تأليف نموده ، و خود او هم كتب مفيده بسيار در علوم عديده تأليف كرده ، از آن جمله :\r\nاول كتاب « اربعين » در چهل حديث به عربى . دويم كتابى ديگر در ترجمه آن بپارسى . سيم كتاب « روائح القرآن » در فضائل امناء رحمن ، در تفسير آيات نازله در شأن ائمه ( ع ) ، و غير اين‌ها .\r\nو پس از مدت هشتاد و دو سال و سه ماه قمرى و بيست و شش روز عمر ، در پنجشنبه بيست و پنجم ماه رجب الفرد سنه هزار و سيصد و شش - مطابق 8 حمل ماه برجى - وفات كرد ، و در لكهنو ، در حسينيه سيد دلدار على دفن شد ، و او را فرزندانى بوده :\r\nاول سيد محمد على 25 كه در ( 1298 ) بيايد . دويم سيد احمد على 25 كه در ( 1303 ) بيايد . سيم دخترى 25 كه زوجه شاگردش سيد اعجاز حسين امروهى بود . چهارم دخترى 25 كه مادر سيد محمد كاظم لكهنوى بوده ، و احوال اين دو نفر در ( 1340 ) بيايد .\r\n\r\n* ( 346 - تولد جهان ، شاعر قاجار ) *\r\nوى مرحوم جهان شاه ميرزا ، فرزند فتحعلى شاه است كه در ( 1250 ) بيايد .\r\nجهانشاه ميرزا در يك شنبه بيست و پنجم ماه رمضان المبارك اين سال - مطابق ( . . . ) عقرب ماه برجى - از مادر محمود ميرزا كه در ( ج 2 سال 1214 ش 197 ص 484 ) گذشت ؛ متولد شده ، و گاهى شعر مىگفته و تخلص جهان مىنموده ، و در هزار و دويست و پنجاه يك وفات كرده .\r\nو اين جهان قاجار پسر فتحعلى شاه و در « مجمع الفصحا » عنوان شده و نامش چنان‌كه گفتيم جهانشاه و مادرش همان مادر محمود ميرزا يعنى مريم خانم اسرائيلى بوده .\r\nو غير از جهان ديگر قاجار است كه او دختر فتحعلى شاه و نامش زبيده خانم و مادرش ماه‌آفرين خانم شيرازى و در « طرائق 3 : 145 » عنوان شده و آنجا شرحى درباره وى\r\n\r\n","description":"","footnote":"","page_name":" 778 ","page_number":174},
  {"content":"\r\n\r\nنوشته بخلاصه اينكه :\r\nدر « تاريخ عضدى » است كه زبيده عصر خويش است ، رستم خان قراگوزلو براى پسرش عليخان نصرة الملك آن مخدره را خواستگار شد ، با نهايت احترام عروسى نمود .\r\nبه زيارت حرمين شريفين مشرف شده ، بيست كرت بمشاهد متبركه عراق و ده نوبت به زيارت مشهد مقدس رضوى رفته . در سفرها اسباب تجمل ظاهرى را مايل نيست ولى بذل و بخشش باطنى كه احدى نداند و مخفى كه كسى نشناسد بسيار داشته و دارد . همه شاهزادگان او را بلقب فرشته مىخوانند . در تمام دخترهاى خاقان مغفور گويا از اين حاجيه شاهزاده كسى آسوده‌تر نباشد . سن ايشان اكنون كه سنه يك‌هزار و سيصد و چهار هجرى است قريب هشتاد سال مىباشد . از تمام بنين و بنات خاقان كه الآن درين نشئهء فانى هستند بزرگتر است . اشعار بسيار از مراثى و قصايد و غزليات در « ديوان » او ديده شده ، انتهى مختصرا .\r\nآنگاه ابياتى از او در « طرائق » آورده است ، از جمله :\r\n در ده به من اى ساقى زان مى دوسه پيمانه * كز سوز درون گويم شعرى دوسه مستانه\r\nخواهم كه در اين مستى خود نيز روم از ياد * غير از تو نماند كس نه خويش و نه بيگانه\r\nاز عشق رخ جانان گشته است جهان حيران * مستانه سخن گويد اين عاشق ديوانه \r\nو در « الذريعة 9 : 212 ش 1305 » نيز « ديوان جهان قاجار » مذكوره را عنوان نموده و گويد : اشعارى از او بنقل از ديوانش در « خيرات حسان » و « الكنى و الالقاب » ثبت شده ، و بنقل از اين دو كتاب در « ريحانة الادب » نيز آمده است .\r\n\r\n* ( 347 - شعرى ، شاعر اصفهانى ) *\r\nدر تفسير « منهج الصادقين » ( ج 9 در تفسير سوره 53 كه النجم باشد . آيه 50 ) شرحى دارد بمفاد اينكه شعرى ( بكسر شين ) نام دو ستاره است يكى كه روشن‌تر است شعراى يمانى و ديگر شعراى شامى كه نامش غميصا است ، انتهى .\r\nو شعرى در اينجا تخلص صاحب اين عنوان است كه وى ميرزا طاهر اصفهانى ملقب به\r\n\r\n","description":"","footnote":"","page_name":" 779 ","page_number":175},
  {"content":"\r\n\r\nديباچه‌نگار از نژاد شيخ زاهد گيلانى است كه در اين جلد ( سال 1222 ش 321 ص 750 ) گذشت .\r\nميرزا طاهر شاعرى ماهر و فاضلى در اقسام سخن قادر بوده ، و در 15 ذىالحجه اين سال - چنان كه در پاورقى مقدمه « ديوان سروش : 4 » نوشته - در اصفهان متولد شده و در « الذريعة 9 : 527 و 18 : 238 » از تذكره گنج شايگان خودش نقل فرموده است كه در اول بلوغ با برادرش شيخ صالح بطهران رفت و در مدرسه دارالشفا منزل نمودند ، تا آنكه برادرش در مدرسه دار الفنون ( كه تاريخ تأسيس آن 5 ع 1 - 1268 مىباشد ) به سمت معلمى برگزيده شد ، انتهى . و او كتابى بنام « گنج شايگان » به اشاره اعتضاد السلطنه بنام ميرزا آقا خان نورى صدر اعظم تأليف كرده كه در سه‌شنبه غره ذىالقعده 1273 جلد اول آن تمام شده ، و پس از مدت پنجاه و يك سال قمرى عمر ، در سنه هزار و دويست و هفتاد و پنج وفات نموده ، چنان كه در شماره 1 سال 2 « مجله يادگار : 59 » نوشته . و در « مجمع الفصحا » و « المآثر » در سنه 1270 نوشته كه آن با سال تأليف « گنج شايگان » كه نيز نقل از مجله شد منافات دارد .\r\n\r\n* ( 348 - تولد مرحوم حاج ميرزا ابو القاسم 31 زنجانى - ره ) *\r\nزنجان شهرى است در ايران كه بنا بر آنچه در « فرهنگ آبادىهاى ايران ، حرف زاى ص 237 س 2 » نوشته : به طول جغرافيائى 48 درجه و 29 دقيقه و عرض جغرافيائى 36 درجه و 40 دقيقه واقع شده .\r\nحاج ميرزا ابو القاسم ، مرحوم امين الدّين سيد محمد 31 بن ميرزا محمد كاظم 30 ابن امير محمد حسين 29 بن امير محسن 28 بن سليم 27 بن برهان الدّين 26 بن سيد شاهى 25 ابن حسن 24 بن عبد اللّه 23 بن على 22 بن سليمان 21 بن عبد الصمد 20 بن محمد 19 ابن داود 18 بن ابراهيم 17 بن على 16 بن ابراهيم 15 بن تاج الدّين 14 بن عز الدّين 13 ابن عبد الرحيم 12 بن قاسم 11 بن ابراهيم 10 بن حسين 9 است .\r\nحضرت حسين القطعى 9 در ( ج 1 سال 1193 ش 5 ) گذشت و سلسله اين نژاد\r\n\r\n","description":"","footnote":"","page_name":" 780 ","page_number":176},
  {"content":"\r\n\r\nبه‌طورىكه نوشته شد از حاجى ميرزا ابو القاسم صاحب عنوان تا سيد شاهى 25 در ( جزء 7 جلد 8 « اعيان الشيعة » ) نوشته ، و از او تا حسين القطعى 9 را ما به خط مرحوم ميرزا محمد على 32 بن ميرزا محمد باقر 31 زنجانى اصفهانى كه در ( 1303 ) بيايد ، ملاحظه نموديم كه آن را از خود تا حضرت امير ( ع ) در پشت نسخه‌اى خطى از « شرح لمعه » كه در بسيارى از مواضع آن خط جدش حاجى ميرزا على نقى 30 در حواشى آن مىباشد نوشته بود ، و آن را ما نزد جناب سيد شاهى 33 فرزند ميرزا محمد على 32 مرقوم در اصفهان زيارت نموديم و برخى اشكالات در آن وارد است .\r\nو نيز نسخه‌اى ديگر از جلد 2 « شرح لمعه » خطى وقفى در كتابخانه مدرسه صدر اصفهان به شماره 35 به نظر رسيد كه آن را امير سليم 27 مرقوم وقف نموده و چندين ورق از آخرش افتاده بوده و آن را حاج ميرزا علينقى مرقوم امر به نوشتن و جلد و شيرازه نموده و در پشت اول و آخر و حواشى آن خيلى چيزها به خط وى و ديگران نوشته بود . از جمله اينكه امير سليم مذكور كه آنجا وى را سيد محمد سليم زنجانى نوشته‌اند از علما و فقهاء مائه دوازدهم و شاگرد علامه مجلسى بوده و در ع 1 سنه 1131 هفتاد و پنج جلد كتاب وقف نموده كه اين « شرح لمعه » يكى از آنهاست و توليت آن را در علماء اولاد خود قرار داده به شرطى كه از زنجان بيرون نبرند .\r\nو در « مجله يادگار . سال 3 ش 8 ص 36 » وفات فرزندش سيد محسن 28 را در سنه 1148 نوشته ، و اينكه در ( ص 35 ) همين شماره سيد سليم را شاگرد و معاصر محقق كركى آورده غلط و شماره انساب دليل آن است . و همان‌كه حاجى ميرزا علينقى نوشته كه شاگرد علامه مجلسى بوده درست است .\r\nو به‌هرحال ، مرحوم حاج ميرزا ابو القاسم 31 صاحب عنوان از اعاظم و اعيان علماء زنجان بوده ، و شعر عربى و فارسى را نيكو مىسروده و در اين سال متولد شده ، چنان كه در جلد چهارم « الذريعة » است ، و در جزء مرقوم « اعيان » در اين سال و سال 1225 مرددا ذكر كرده .\r\nو به‌هرحال وى از زنجان باصفهان آمده و آنجا در نزد سيد رشتى حجة الاسلام و حاجى كرباسى درس خواند ، و در سنه 1253 بزنجان برگشت ، و در آنجا رياست مهم و نفوذ امر كاملى بهم‌رسانيد ، و در سنه 1266 كه فتنه بابيه در زنجان رو داد با آن گروه بمناقضه برخاست و قلما و عملا با آن طايفه منازعتى سخت نمود ، و چنان كه در « المآثر : 149 عمود 2 » نوشته زحماتى فوق‌العاده تحمل فرمود ، و در رد آن جماعت ؛ و همچنين در فقه و اصول و حديث و غيره\r\n\r\n","description":"","footnote":"","page_name":" 781 ","page_number":177},
  {"content":"\r\n\r\nكتب چندى تأليف كرده از آن جمله :\r\nاول كتاب « تخريب الباب » دويم كتاب « رد الباب » سيم كتاب « سد الباب » چهارم كتاب « قلع الباب » پنجم كتاب « قمع الباب » ششم كتاب « مقاليد الابواب » هفتم كتاب « نار اللّه الموقدة » در مصيبت به فارسى . هشتم كتاب « هداية المتقين » در عقايد اصوليه و فروعيه .\r\nنهم كتاب « حجة الابرار » در اثبات حرمت خمر در شرايع سابقه . دهم « رساله مفصلى در حبوه » .\r\nو آخر در اواسط روز دوشنبه سيم ماه جمادى الاولى سنه يك‌هزار و دويست و نود و دو - مطابق ( . . . ) جوزا ماه برجى - در زنجان وفات كرد ، و هم در بيرون آن شهر در بقعه‌ئى مخصوص معروف به بقعه ميرزا دفن شد .\r\nو تاريخ وفات وى بدين نحو در جلد چهارم « الذريعة » است ، ليكن در جلد مرقوم از « اعيان » ميان 1292 و 1293 مرددا ذكر كرده . و به‌هرحال وى پس از خود فرزندانى بجا نهاد :\r\nاول . حاجى ميرزا ابو المكارم 32 كه در ( 1255 ) بيايد . دويم حاجى ميرزا ابو طالب 32 كه در ( 1259 ) بيايد . سيم حاجى ميرزا ابو عبد اللّه 32 كه در 1262 بيايد .\r\n\r\n* ( 349 - تولد وفاى شاعر شيرازى ) *\r\nوى مرحوم ميرزا حسنعلى معروف به حاجى ميرزا بزرك فرزند مرحوم ميرزا سيد على نياز است كه در ( 1197 ش 31 ج 1 ص 57 ) گذشت . و خود شاعرى قادر و حكيمى فاضل و طبيبى حاذق بوده كه در اين سال متولد شده ، و « ديوانى » دارد و در اشعار وفا تخلص داشته ، و پس از مدت پنجاه و دو سال قمرى عمر در سنه هزار و دويست و هفتاد و شش در بمبئى وفات كرد ، و فرزندى از وى باز نماند .\r\nو ديگر ، وفا تخلص مرحوم علم الهدى محمد فرزند مرحوم ملا محسن فيض ( متوفى 1091 ) كاشانى است ، چنان كه در « نشريه دانشكده الهيات و معارف اسلامى مشهد . ش 2 مورخ بهار 1351 ص 135 » نوشته .\r\n\r\n","description":"","footnote":"","page_name":" 782 ","page_number":178},
  {"content":"\r\n\r\n\r\n* ( 350 - وفات دمباى خاورشناس اطريشى ) *\r\nدمباى فرانسوا از مستشرقين معروف است كه در سنه هزار و صد و شصت و نه مطابق ( 1134 - 1135 ) در وين متولد شده ، و كتب چندى تأليف كرده و از آن جمله كتابى در « تاريخ شريف‌هاى مكه » ، و پس از مدت پنجاه و پنج سال قمرى عمر در اين سال وفات كرد .\r\n\r\n* ( 351 - تولد طراز شاعر يزدى ) *\r\nوى ميرزا عبد الوهاب بن حاج عبد الكريم يزدى است كه حرفه خانوادگى آنها تجارت بوده . مرحوم طراز شاعرى گرانمايه و هنرورى پرمايه بوده ، و در خوشنويسى به چندين قلم سمت استادى داشته ، و حقا يكى از مفاخر ايران بشمار آيد .\r\nوى در اين سال متولد شده و در شاعرى طراز تخلص مىكرده ، و در زهد و تقوى و فضيلت و كمال و حسن و جمال معروف بوده و مدة العمر زن نخواسته ، و در علوم معموله عهد خودش خود را اعلم از كل مىدانسته ، و آثار بعضى مشاهير را كوچك مىشمرده ، و پس از مدت سى و هفت سال قمرى عمر در سنه يك‌هزار و دويست و شصت و يك وفات كرد .\r\nو يك برادر بنام ميرزا غلامرضاى نياز - كه ديباچه مفصلى در احوال برادر خود صاحب عنوان تأليف كرده - و دو خواهر از وى باز ماندند كه يكى از آنها فرزندى داشته كه او پدر عبد الصمد طراز است كه اين شرح حال از قلم او در « مجله ارمغان » درج شده ، و آن را از ديباچه نياز مزبور نقل كرده ، و اينك اين اشعار از او نوشته شد :\r\n نازم به عزتى كه جهان‌آفرين دهد * بخشنده‌اى كه هرچه دهد نازنين دهد\r\nعزت نه آن بود كه فرومايه آسمان * كس را باقتدار بنات و بنين دهد\r\nعزت نه آن بود كه سيه‌كاسه روزگار * كس را به امتداد شهور و سنين دهد \r\n\r\n","description":"","footnote":"","page_name":" 783 ","page_number":179},
  {"content":"\r\n\r\n عزت نه آن بود كه وزيرى بزرگوار * كس را باستعانت رأى رزين دهد\r\nعزت نه آن بود كه اميرى سپاه كش * كس را به يارى سلح آهنين دهد\r\nعزت نه آن بود كه مهين عالمى ز فضل * كس را بدرس مذهب و تعليم دين دهد\r\nعزت نه آن بود كه سخندانى از طمع * كس را بجلوه از سخنان متين دهد\r\nعزت نه آن بود كه ز پى باشدش زوال * چون عزتى كه واسطهء آن و اين دهد\r\nاين‌ها نه عزتى است كه از صاحبان ذوق * كس را تسلى دل اندوهگين دهد\r\nبنگر خداى را كه چو كسرا عزيز خواست * نقدش بگيرد و دوجهانش رهين دهد\r\nهم او دهد بخاك‌نشينى چو من طراز * طبعى چنان‌كه خجلت ماء معين دهد\r\nطبعى چنان‌كه گاه تجلى فروغ آن * پرتو ز خاك تيره بعرش برين دهد\r\nطبعى كه زاده است بسى دختران بكر * بىآنكه دختريش بشوئى عنين دهد\r\nطبعى كه چون صدف همه لؤلؤ كند پديد * آن‌سان كه آب مرسله حورعين دهد\r\nفخر ار كسى كند بچنين عزتى كند * عزت چو كردگار دهد اين‌چنين دهد \r\nآقاى آيتى ( آواره ) در كتاب « تاريخ يزد » چند اشتباه در ترجمه اين طراز صاحب عنوان نموده :\r\nاول اينكه وفات وى را در سنه 1221 نوشته در صورتى كه تولد او بنص شماره چهارم سال پانزدهم « مجله ارمغان ص 312 » در اين سال و وفاتش نيز به همان شماره در سنه 1261 بوده ، و از كلمات خود آيتى در همان ترجمه برمىآيد كه معاصر محمد شاه غازى قاجار است ، و ممكن است كه مقصود تولد او در 1221 بوده و كاتب اشتباه نوشته باشد . دوم اينكه گويد وى مديحه‌اى در نزد محمد شاه خواند كه يك شعر آن اين است :\r\n بروزگار جوانى كه در شمار سنين * مرا ز عمر گذشته است بيست يا كمتر \r\nدر صورتى كه چه تولد در 1224 و چه در 1221 باشد كمتر از بيست‌سالگى او با سلطنت محمد شاه نمىسازد ؛ الا اينكه در ايام پيش از سلطنت او اين مديحه را خوانده باشد .\r\nو بالاخره گويد : وى در سنى كمتر از سى وفات كرد . كه اين را هم بايد كمتر از چهل نوشته باشد .\r\n\r\n","description":"","footnote":"","page_name":" 784 ","page_number":180},
  {"content":"\r\n\r\n\r\n* ( 352 - تولد هشيار شاعر شيرازى ) *\r\nوى ميرزا على بن ميرزا حسن خان ناظر هزارجريبى است كه پدرش ناظر كارهاى حسينعلى ميرزاى فرمانفرما بوده ، و خود در اين سال متولد شده و كسب كمالات نموده تا در شعر گفتن مهارتى بهم‌رسانيد ، و در اوائل سامى و سپس هشيار را تخلص خود گردانيد ، و ازاين‌رو در « مجمع الفصحا » او را بعنوان سامى ترجمه كرده و فرمايد كه شنيده شد هشيار تخلص مىكند .\r\nو بالاخره وى پس از مدت شصت و پنج سال قمرى عمر در سنه 1289 وفات كرد ، و فرزندش حاجى ميرزا حسن خان در سنه 1295 ضابط ناحيه خشت فارس شده .\r\n\r\n* ( 353 - تولد مرحوم سيد على 32 آل بحر العلوم ) *\r\nوى فرزند مرحوم آقا سيد محمد رضا 31 بحر العلوم ( ره ) است كه در ( 1253 ) بيايد .\r\nمرحوم حاج سيد على ( رحمة اللّه عليه ) از اجله علما و عظماء فقهاء عصر خود بوده ، و در مسائل فقهيه تتبعى غريب و تبحرى عجيب و اطلاعى وافى و استحضارى كافى داشته . و او در اين سال در نجف متولد شده و در اصول نزد ملا مقصود على كاظمينى و در فقه نزد شيخ على بن شيخ جعفر و حاجى شيخ محمد حسن نجفى درس خوانده ، و كتب چندى تأليف كرده از آن جمله كتاب « البرهان القاطع » در شرح « نافع » در سه جلد .\r\nو پس از مدت هفتاد و چهار سال قمرى عمر ، در سنه هزار و دويست و نود و هشت در نجف بطاعون وفات كرد . و حسب الوصيه در حجرهء طرف راست آنكه از صحن مرتضوى بيرون آيد در اول دالانى كه از در طوسى بتوسط آن وارد صحن مىشوند دفن شد . و او را فرزندان چندى بوده :\r\n\r\n","description":"","footnote":"","page_name":" 785 ","page_number":181},
  {"content":"\r\n\r\nاول سيد هاشم 33 كه در ( 1255 ) بيايد . دويم سيد محمد باقر 33 كه در ( 1289 ) بيايد . سيم سيد حسين 33 كه در ايران بوده . چهارم دخترى 33 كه زوجه آقا سيد محسن 33 پسر عمش آقا سيد حسين 32 كه در ( 1318 ) بيايد بوده . پنجم دخترى 33 كه زن حاجى مير عبد الباقى شريف العلماء رشتى كه در ( 1327 ) بيايد بوده . ششم دخترى 33 كه زن پسر عمش آقا سيد محمد بن سيد محمد تقى كه در ( 1261 ) بيايد بوده .\r\n\r\n* ( 354 - وفات حسينى شاعر مشهدى ) *\r\nوى سيد فتحعلى خان بن عوضعلى خان بن مير عثمان خان رضوى نقوى است كه اصل آباء او از خراسان بوده‌اند ، و جدش مير عثمان خان از آنجا در زمان فرخ سير و محمد شاه بهند آمده ، و فرزندش عوضعلى خان حاكم لاهور شده ، و سيد فتحعلى خان خود در آنجا نشو و نما نموده ، و در عرفان در نزد صدر جهان شاگردى كرده ، و در اشعار تخلص حسينى مىنموده ، و « ديوانى » دارد در حدود چهارده پانزده‌هزار بيت . و آخر در نود و پنج‌سالگى در اين سال در شاه‌جهان‌آباد وفات كرد ، و هم در آنجا در نزد قبر پدر خود بجوار تركان شاه دفن شد ، چنان كه در « مطلع - الشمس 2 : 429 » و « الذريعة 9 ش 1536 » نوشته . و در « مطلع » اين شعر را از او آورده :\r\n اى حنائى پنجگان فرياد از دست شما * داد از دست شما بيداد از دست شما \r\nو فهرست شعرائى كه حسينى تخلص داشته‌اند در سال ( 1217 عنوان 247 ص 216 ) گذشت .\r\n\r\n* ( 355 - وفات مرحوم شيخ مبارك أحسائى - ره ) *\r\nوى فرزند على ، و خود به‌طورىكه در « فوائد الرضويه 2 : 371 » نوشته ، عالم فاضل محدث ورع بوده ، و شاگردش شيخ سليمان بن عبد الجبار بعضى از فتاواى او را مانند تحريم جمع بين شريفتين نقل نموده ، و او « رساله مختصرى در نماز » تأليف فرموده ؛ و در اين سال\r\n\r\n","description":"","footnote":"","page_name":" 786 ","page_number":182},
  {"content":"\r\n\r\nوفات كرد و در مادهء تاريخ وى گفته‌اند : « فى نعيم خلد اللّه مبارك » . و قبر وى اينك با دو پسرش در طرف شمال مقبرهء حباكه معروف است ، و چنين مىديده‌اند كه بر آن در هر شب جمعه و دوشنبه نورى مانند عمود از آسمان فرود مىآيد ، انتهى .\r\nو اين ماده مرقومه 1223 مىشود ، و ظاهرا بايد مباركا باشد كه مفعول خلد اللّه است . و آن وقت بايد مصراع اين‌طور باشد : « خلد اللّه مباركا فى نعيم » 1224 كه هم موزون مىشود و هم حسابش درست خواهد بود « 1 » .\r\n\r\n* ( 356 - تولد حاج آقا محمد ، منور عليشاه شيرازى ) *\r\nوى فرزند مرحوم حاجى محمد حسن قزوينى است كه در ( 1240 ) بيايد . و خود از علماء ظاهر و باطن و شريعت و طريقت هر دو بوده كه هم امامت جماعت و طى مرافعات و موعظه منبرى مىكرده و هم در طريقهء نعمت‌اللهيه ارشاد و دستگيرى مىنموده .\r\nو همانا او در اين سال متولد شده و پس از وفات برادرزاده‌اش مرحوم رحمتعلى شاه ( كه در 1208 شماره 131 گذشت ) داعيهء خلافت وى نمود و جمع كثيرى از مريدان وى به او گرويدند ، و جماعتى هم انكار نمودند ، تا در سنه 1294 بتهران رفت و آن وقت كه طاوس العرفاء ( يكى ديگر از مدعيان خلافت رحمتعلى شاه ) تازه وفات كرده بود اختلافى عظيم در ميان آن سلسله بهم رسيد و در اثر آن فىالجمله وهنى در اركان خلافت منور عليشاه حاصل گرديد ، و منور عليشاه بشيراز باز آمد ، تا آخر در شب شنبه دهم ماه شوال المكرم سنه هزار و سيصد و يك - مطابق ( . . . ) اسد ماه برجى - وفات كرد ، و جسدش را بعتبات حمل نمودند .\r\n\r\n\r\n","description":"","footnote":"\r\n( 1 ) در « فوائد الرضويه : 371 » تصريح كرده است كه : توفى سنة 1224 . و شرح حال صاحب عنوان و خاندان علمى او در كتاب « انوار البدرين : 313 - 316 » تأليف مرحوم شيخ على بحرانى ، بعنوان « الشيخ مبارك الجارودى » مفصلا مذكور است ، و ظاهرا مأخذ مرحوم محدث قمى صاحب فوائد الرضويه همين كتاب بوده . و در آنجا نيز تاريخ وفات را 1224 و ماده تاريخ را به همان صورت « فى نعيم خلد اللّه مبارك » نوشته است . م .\r\n","page_name":" 787 ","page_number":183},
  {"content":"\r\n\r\nو او را فرزندان چندى بوده : اول مرحوم وفا عليشاه كه در ( 1264 ) بيايد . دويم مرحوم حاج آقا عبد العلى كه در شب يك شنبه 22 ع 2 سنه 1273 متولد شده ، و پس از مدت چهل و چهار سال و نه ماه قمرى و 5 روز عمر ، در هنگام طلوع فجر روز يك شنبه 27 محرم سنه 1318 بعد از برگشتن از حج در جده وفات كرد و در قبرستان حواء دفن شد ، و از وى اولاد و اعقابى ذكورا و اناثا تاكنون باقى مانده .\r\nسيم دخترى كه زن حاجى ميرزا مهدى اردكانى كه در ( 1259 ) بيايد بوده ، وفاتش 5 شنبه 8 شوال سنه 1304 قبرش نزد پدرش .\r\n\r\n* ( 357 - تولد حجاب شاعر شيرازى ) *\r\nوى حاجى محمد مهدى بن آقا محمد تقى تاجر ابن حاجى صالح شيرازى ، و خود از شعراء آن شهر بوده كه در اين سال متولد شده و كسب فضائل نموده تا در علوم عربيت و منطق و حكمت و خط تعليق مهارتى پيدا كرد ، و در شعر حجاب تخلص نمود ، و پس از مدت هشتاد سال قمرى عمر در سنه هزار و سيصد و چهار وفات كرد ، و در قبرستان دارالسلام شيراز مدفون شد ، و فرزندش آقا محمد تقى سحاب تخلص نيز از شعرا بوده ، و مرحوم فرصت شيرازى ( قدس سره ) كه در ( 1271 ) بيايد لغت انگليسى را در نزد او خوانده ، و در « الذريعة 9 : 432 و 33 » چهار نفر شاعر سحاب تخلص ذكر كرده كه هيچ‌يك اين سحاب مذكور نيستند و او را ذكر نكرده ، كه بجمله پنج نفر شاعر سحاب تخلص بوده‌اند ، چنان كه ما همه را در اين جلد ( سال 1222 ش 324 ص 755 ) نوشتيم .\r\n\r\n* ( 358 - وفات محمد نبى خان سفير شيرازى ) *\r\nوى فرزند آقا كوچك تاجر شيرازى و خود از شعرا ، و چندى نيز سفير دولت ايران در\r\n\r\n","description":"","footnote":"","page_name":" 788 ","page_number":184},
  {"content":"\r\n\r\nهند بوده ، و به همين مناسبت تخلص اولى خود را كه فطرت بوده بسفير تبديل نموده ، و آخر در اين سال وفات كرده و در شيراز در آستانه مير سيد محمد ( عليه السلام ) دفن شده ، و فرزند او محمد نبى خان ثانى در بمبئى بوده .\r\nسنه 1225 قمرى مطابق سنه 1188 شمسى\r\nغره محرم الحرام ( . . . ) دلو ماه برجى\r\n\r\n* ( 359 - تولد حاج محمد كريم خان قاجار كرمانى ) *\r\nوى فرزند مرحوم ابراهيم خان ظهير الدوله است كه در ( 1240 ) بيايد . مرحوم حاج محمد كريم خان از اجلهء علماء شيخيه تبعهء شيخ احمد احسائى و حاجى سيد كاظم رشتى بوده ، و در ترويج طريقهء اين دو نفر سعى بليغ نموده به حدى كه خود او نيز مؤسس ركن رابع گشته ، و بعضى از شعب اين فرقه را بنام وى حاج كريم‌خانى مىگويند ، و شعر هم مىگفته .\r\nو همانا او در سه ساعت و چهل و پنج دقيقه گذشته از شب پنجشنبه هيجدهم ماه محرم الحرام اين سال ، چنان كه در « فهرست كتب شيخيه 1 : 72 » نوشته - مطابق ( . . . ) حوت ماه جربى - از بطن دختر ميرزا رحيم مستوفى تفليس در كرمان بطالع ميزان متولد شده ، و شرح احوالش در كتاب « تذكرة الاولياء » تأليف ميرزا نعمت اللّه صنيع الدوله رضوى ، و صورت مؤلفاتش مفصلا در « فهرست كتب شيخيه . ج 2 باب 3 ص 168 تا 305 » ذكر شده ، و از همهء آنها با ملاحظه بعضى از مواضع ديگر چنين برآيد كه :\r\nاو در نزد حاج سيد كاظم رشتى مذكور ( 1205 عنوان 110 ) درس خوانده و چندين كتاب\r\n\r\n","description":"","footnote":"","page_name":" 789 ","page_number":185},
  {"content":"\r\n\r\nو رسالهء كوچك و بزرگ تأليف كرده كه اعظم و أشهر آنها كتاب « ارشاد العوام » است كه در سال 1267 از تأليف آن فارغ شده ، و چنان‌كه در 1218 ( ص 221 ) نوشتيم ، بعد از حاجى سيد كاظم رشتى تبعهء وى و شيخ أحمد احسائى كه همه بشيخيه معروف بودند دو دسته شدند ، يكى شيخيهء كرمان كه تبعهء صاحب عنوان گرديدند ، و ديگر شيخيهء تبريز تبعهء ميرزا محمد جعفر تبريزى .\r\nو صاحب عنوان روايت مىكند از حاج سيد كاظم از شيخ احمد . و روايت مىكند از او شيخ على بن حسن بحرينى ، و از او حاج زين العابدين خان فرزند صاحب عنوان ، چنان كه در « فهرست كتب شيخيه 1 : 48 » نوشته .\r\nو بالاخره ، مرحوم حاج محمد كريم خان در نزديكى ظهر روز دوشنبه بيست و دويم ماه شعبان المعظم سنه هزار و دويست و هشتاد و هشت مطابق ( . . . ) عقرب ماه برجى در قريه ته رود سه منزلى شهر كرمان كه در حال مسافرت براى زيارت بكربلاى معلى بود وفات كرد ، و جسدش را برگردانده و در قريهء لنگر شش‌فرسنگى كرمان به امانت نهادند . و بعد از يك سال و نيم تقريبا نقل بكربلا نموده و آنجا در رواق پائين پا در حرم مطهر حضرت سيد الشهداء ( عليه السلام ) در پهلوى قبر حاج سيد كاظم دفن كردند . و چندين نفر فرزند ذكور و اناث از وى بازماند كه بعضى از آنها را ما در اين كتاب بشرح ذيل ذكر مىكنيم :\r\nاول حاج محمد رحيم خان كه در ( 1241 ) بيايد . دويم حاج محمد خان كه در ( 1263 ) بيايد . سيم محمد قاسم خان كه در عربيت و فقه و اصول بابهره بوده و امامت و وعظ هم مىنموده .\r\nچهارم حاجى زين العابدين خان كه در ( 1276 ) بيايد . پنجم محمد طاهر خان كه در « فهرست كتب مشايخ 2 : 4 » نوشته كه وى « رساله‌ئى در احوال شيخ احمد احسائى » تأليف كرده و مؤلف فهرست مذكور تعبير از او بمرحوم مبرور عم اكرم نموده .\r\n\r\n","description":"","footnote":"","page_name":" 790 ","page_number":186},
  {"content":"\r\n\r\nسنه 1189 شمسى\r\nچهار شنبه پانزدهم صفر اول حمل ماه برجى\r\n\r\n* ( 360 - تولد حاجى ميرزا محمد جعفر خان حقايق نگار شيرازى ) *\r\nدر اين عنوان بايد بگوئيم كه : فارس مملكتى است معروف در ايران مشتمل بر بلوكات عديده و نواحى كثيره ، و يكى از بلوكات آن بلوك دشتستان است كه بنا بر مرقومات « فارسنامهء ناصرى . گفتار 2 : 203 » ناحيهء وسيعى است از گرمسيرات اين مملكت واقع در ميانه جنوب و مغرب شيراز كه قصبه و حاكم‌نشين آن بندر بوشهر است در چهل و پنج‌فرسنگى شيراز ، و يكى از نواحى آن ناحيه خورموج است در ميانه جنوب و مشرق بوشهر كه آن را در ( ص 207 ) ذكر كرده ، و آنجا شرحى از احوال حاجى ميرزا محمد جعفر خان صاحب اين عنوان نوشته ، و نيز قبلا در ( ص 79 ) در ضمن ذكر أعيان محله سرباغ شيراز عنوانى براى او آورده و همچنين در « آثار عجم » و « ريحانة الادب » و « دانشمندان و سخن‌سرايان فارس » و « الذريعة ، ج 1 و 7 » أحوال او را تذكره نموده‌اند ، و آقاى حسين خديوجم در مقدمهء كتاب « حقايق الاخبار » وى همه اين‌ها را جمع كرده ، و از همه آنها چنين برآيد كه :\r\nوى فرزند ميرزا محمد خان بن ميرزا ابو الحسن خان بن ميرزا محمد بيك بن ميرزا على بيك بن حاجى ميرزا حسين بن حاجى ميرزا على بن حاجى ميرزا حسين ، حسينى خورموجى است ، و پدرانش همه متوطن قصبهء خورموج و بعضى بضابطى و كلانترى اين ناحيه برقرار بوده‌اند ، و حاجى ميرزا محمد جعفر خان خود از اهل علم و أدب ، و مطلع بر سير و تواريخ بوده ، و همانا در ماه ذىالقعده الحرام اين سال - چنان كه نص مقدمه ( ص سيزده )\r\n\r\n","description":"","footnote":"","page_name":" 791 ","page_number":187},
  {"content":"\r\n\r\nاست - مطابق عقرب ماه برجى تقريبى - در شيراز متولد شده ، و در زمان جوانى چندين سال بشغل آباء و أجدادى پرداخته و ضابط و كلانتر آن ناحيه بود ، تا اينكه در سنه 1258 حاجى خان حاكم دشتى ( كه در 1246 در ضمن فرزندش دشتى شاعر بيايد ) اين ناحيه را بقهر و غلبه تصرف نمود ، و حاجى ميرزا محمد جعفر خان فرار كرده مدتى در تنگستان ماند و ازآن‌پس بشيراز آمده و بامارت ديوان‌خانه‌ى عدليه منصوب شد .\r\nآنگاه در سنه 1276 بتهران رفت و از طرف ناصر الدّين شاه به نوشتن تاريخ سلطنت مأمور ، و سپس در سنه 1277 به حقايق نگار ملقب شد ، و او تاريخ مذكور را تأليف كرده و به حقايق الاخبار ناميد ، و گاهى هم آن را « حقايق التاريخ » مىگويند ، و در سنه 1284 از تأليف جلد اول آن فارغ شده و چون بر خلاف ساير مؤرخين دربارى ؛ حقايق أخبار را بر خلاف واقع ننوشته ، و نسبت به اميركبير سخنى درست گفته و دربارهء ميرزا آقا خان نورى آنچه مىدانسته آورده ؛ از همان زمان انتشار شهرتى كافى يافت ، أما پسند ارباب حكومت واقع نشد و بضبط نسخ آن دستور رفت ، و خود ناچار رخت بعراق عرب كشيد و تا آخر عمر در آن أراضى مقدسه بسر برد . و اينك اسماء كتبى كه تأليف كرده :\r\nاول : كتاب « آثار جعفرى » در تاريخ و جغرافياى ايالت فارس و شمه‌اى از ممالك ديگر كه نخست آن را مختصرا نوشته و سپس تفصيلى در آن داده چندان كه دو مجلد برآمد ، و جلد دويم آن را « نزهة الاخبار » كه مطابق سال تأليف ( 1297 ) مىشود ناميد و تقديم شاهزاده ظل السلطان مسعود ميرزا نمود ، و خود نوشته كه سال تأليفش مطابق ( ظل السلطان مسعود باد ) مىباشد ، انتهى . ليكن اين جمله 1298 مىشود ، و ممكن است كه آن سال انتهاء تأليف ، و تاريخ نخست ابتداء تأليف باشد .\r\nو به‌هرحال ، چنان كه در مقدمه ( صفحه چهارده ) فرموده ، اين كتاب علاوه بر جغرافياى فارس شامل شطرى از احوال علما و شعرا و وزرا و مشايخ و غيره مىباشد ، و جلد اولش را « آينهء مظفرى » ناميده كه آن هم ( 1296 ) مىشود .\r\nدويم : كتاب « حقايق الاخبار ناصرى » كه ذكر شد و در « الذريعة 7 : 28 و هم 32 ش 259 » فرمايد آن را « حقايق التاريخ ناصرى » نيز گويند .\r\nسيم : كتاب « حقايق المصيبه » در احوال حضرت سيد الشهداء ( ع ) و وقايع مصيبت كه در مقدمه ( ص سيزده ) فرمايد وى در آن كتاب متذكر بعضى از مطالب شده كه منافى مراتب آل اللّه است .\r\n\r\n","description":"","footnote":"","page_name":" 792 ","page_number":188},
  {"content":"\r\n\r\nو در مجلسى از آن مرتكب جسارتى انكار مانند ؛ به حضرت مسلم بن عقيل ( ع ) شده ، انتهى .\r\nو در « الذريعة ، جلد هفتم » كه محل ذكر اين كتاب است آن را ذكر نكرده .\r\nچهارم : كتاب « نزهة الاخبار » كه گفتيم آن مفصل « آثار جعفرى » است .\r\nو بالاخره وى پس از مدت هفتاد و شش سال قمرى عمر در سنه هزار و سيصد و يك در عراق عرب وفات كرد ، و فرزندانى بنامهاى ميرزا عليخان حقايق نگار و ميرزا ابو الحسن خان و ميرزا محمود خان و ميرزا محمد خان برجا نهاد كه همه بكمالات لايقه آراسته بوده‌اند ، و ميرزا عليخان در شعر تخلص حقايق مىنمايد و در علم تاريخ سرآمد أقران است ، و ميرزا ابو الحسن خان علاوه بر كمالات ايرانى زبان انگليسى را نيز آموخته و در « آثار عجم : 542 » دربارهء ميرزا عليخان فرمايد : در نگارش انشاء قادر است و در غزل‌سرائى ماهر و اين اشعار را از او آورده :\r\n جان و دل گفتند دلبر قيمت يك بوس كرد * هر دو را من دادمش ليكن مرا مأيوس كرد\r\nتا كند شاهين صفت مرغ دل ما را شكار * هر زمان در پيش چشمم جلوهء طاوس كرد\r\nدل مگر زنار گيسويش بدوش افتاده ديد * كز سر شب تا سحرگه ناله چون ناقوس كرد\r\nگفتمش ديوانه گشتم از غمت خنديد و گفت * چند وقتى بايد اى مجنون ترا محبوس كرد\r\nدرد عاشق را همى دادار مىسازد دوا * اين مداوا كى توان در نزد جالينوس كرد \r\nانتهى ، و در « الذريعة 9 ش 1556 » ديوانى بنام ميرزا عليخان نوشته .\r\n\r\n* ( 361 - وفات قاضى ثناء اللّه پانىپتى هندى ) *\r\nپانىپت شهرى است در هند كه در ( 1286 ) ذكرى از آن مىشود .\r\nو قاضى ثناء اللّه ( به‌طورىكه در « رساله احوال سيد عبد الحى » حسنى ( 1286 ) در صفحهء ه نوشته ) كتابى بنام « تفسير مظهرى » تأليف كرده و در اين سال وفات نموده .\r\n\r\n","description":"","footnote":"","page_name":" 793 ","page_number":189},
  {"content":"\r\n\r\n\r\n* ( 362 - وفات ميرزا سلطان حسن خان مرعشى شوشترى ) *\r\nميرزا سلطان حسن خان از سادات مرعشى و حاكم شوشتر بوده ، و در اين سال وفات كرده ، و يكى از أحفاد او ميرزا سيد محمود مشهور بمعلم ابن ميرزا سلطان على خان بن ميرزا عبد الوهاب بن ميرزا سلطان حسن خان مرقوم از معمرين علماء عصر است ، و كتابى دارد بنام « الحدائق البهيّة در شرح صمديه بهائيه » بپارسى ، چنان‌كه در « الذريعة 6 : 282 ش 1538 » فرموده .\r\n\r\n* ( 363 - وفات ميرزا حسنعلى طبيب شيرازى ) *\r\nوى فرزند حاجى آقاسى بيك افشار آذربايجانى است كه پدرش در اردوى نادر شاه سركردهء چندين سوار بوده و آنجا با سلطان عادل ارجمند كريم خان زند مصاحبت و مؤانست بهم رسانيد ، و چون كريم خان در شيراز بتخت سلطنت جلوس كرد وى را از آذربايجان بشيراز خواست ، و او از طريق شام به مكه معظمه و مدينه طيبه و عتبات عاليات رفته و از راه بصره بشيراز آمد و كريم خان در محله ميدان شاه خانه‌اى وسيع براى او ساخت و ما يحتاج زندگانى او را پرداخت . و او بأنواع كمالات آراسته بوده و خط نستعليق را خوش مىنوشته ، و خط سنگ قبر خواجه حافظ از او است . و هم او تكيه‌اى در محله ميدان شاه مذكور بنا كرده كه سال‌ها بنام وى بتكيهء حاجى آقاسى معروف بوده و سپس بنام تكيهء نواب هندى مشهور شد ، و او فرزندانى داشته :\r\nيكى آقا محمد رضا كه فرزندش آقا محمد صادق شعر مىگفته و اين بيت در « فارسنامه ، گفتار 2 : 117 » از او نوشته شده :\r\n\r\n","description":"","footnote":"","page_name":" 794 ","page_number":190},
  {"content":"\r\n\r\n جان برافشانم ترا چون از برابر بگذرى * رخ بپوشانى مرا چون از مقابل بگذرم \r\nو اولاد او در ذكر محله سردزك در ( ص 97 ) نوشته شده‌اند .\r\nو ديگر ميرزا حسنعلى صاحب اين عنوان كه در ( ص 117 مذكوره ) وى را بطبيب فقيه حكيم وصف كرده و سپس فرمايد : صيت فضائلش بأقصى بلاد رسيده و جماعتى از فضلا در حلقه درسش حاضر شده كسب مراتب علميه مىنمودند ، از آن جمله : حاجى اكبر نواب كه خود در « دلگشا » فرموده كه كتب حكماى مشاء را از خدمت او استفاده نمودم و « حاشيه بر شرح قرشى بر قانون » شيخ الرئيس و « حاشيه بر شرح علامه شيرازى بر قانون » مذكور تأليف كرده ، و آخر در اين سال وفات كرده .\r\nو فرزندش مير سيد على نياز در ( ج 1 سال 1197 ص 57 عنوان 31 ) گذشت .\r\n\r\n* ( 364 - وفات خوش‌دل شاعر هندى ) *\r\nوى راى امن سنگه فرزند جبون رام از طايفهء كاتيهه در بانگىپور ، و خود شاعرى مشهور بوده ، و بواسطه ابو منصور صفدر جنگ در نزد محمد شاه تقربى حاصل نموده ، و پس از آن انگليسيان او را در علىگره استخدام نمودند ، و او چندين كتاب تأليف كرده : اول كتاب « تاريخ فرمانروايان هنود » دويم كتاب « بهار دانش » بنظم . سيم « ديوان اشعار » پنج هزار بيت . و آخر در اين سال وفات نموده ، چنان كه در « الذريعة 9 : 308 ش 1837 » فرموده .\r\nو در شمارهء بعد از آن شاعرى ديگر هندى را نيز بعنوان خوش‌دل كه از اهل - شاه‌جهان‌آباد بوده ذكر نموده ، و وفاتش را در سنه 1166 نوشته .\r\n\r\n* ( 365 - وفات شيخ حميد نصار لملومى نجفى ) *\r\nشيخ حميد ( به صيغه تصغير ) چنان‌كه در « ديوان حاج هاشم كعبى 117 در پاورقى » نوشته از شعراى عرب در عصر خود بوده ، و قصيده‌ئى در مرثيه حضرت سيد الشهداء ( عليه السلام ) دارد\r\n\r\n","description":"","footnote":"","page_name":" 795 ","page_number":191},
  {"content":"\r\n\r\nكه سى بيت و مطلع آن اين است :\r\n ما انتظار الدمع أن لا يستهلا * أ و ما تنظر عاشوراء هلا \r\nو اين قصيده بغايت مشهور و خطبا آن را حفظ نموده و در مجالس مىخوانند . و بعضى آن را از حاج هاشم مذكور مىدانند ، و شيخ حميد در اين سال ( يا سال 1226 ) وفات كرده .\r\n\r\n* ( 366 - وفات شيخ على عوض حلى ) *\r\nشيخ على از شعراء شيعه در عراق عرب بوده و در اين سال وفات نموده ، چنان كه در « اعيان الشيعة 1 : 403 » فرموده .\r\n\r\n* ( 376 - تولد لوريه ، منجم فرانسوى ) *\r\nلوريه از معاريف منجمين و كاشفين در هيئت جديد است ، كه در اين سال متولد شده ، و بپاى مردى علم و عمل در شب سوم شوال سنه 1262 ستاره نپتون را كشف كرد و در اثر آن نام بزرگى از خود در علم رياضى برجا نهاد . و هم از مآثر وى جدولى است در تحويل سيارات كه در برخى از تقاويم تحويل آنها را خصوصا آفتاب به حمل را هرساله از آن استخراج مىكنند ، و او پس از مدت شصت و هشت سال قمرى عمر در سنه 1293 وفات كرد .\r\n\r\n* ( 368 - وفات مير محمد تقى ، اكبرآبادى هندى ) *\r\nوى به‌طورىكه در رساله « احوال سيد عبد الحى حسنى . ص ع » - كه در ( 1286 ) بيايد - نوشته از شعراء اردو زبان هند بوده و در اين سال وفات نموده .\r\n\r\n* ( 369 - وفات مجمر شاعر اردستانى ) *\r\nدر « مجمع الفصحا 2 : 464 » و « الذريعة 9 : 966 ش 6326 » كه ظاهرا بنقل از آن بوده\r\n\r\n","description":"","footnote":"","page_name":" 796 ","page_number":192},
  {"content":"\r\n\r\nوفات وى را در اين سال نوشته‌اند و در « مجموعة الادباء » در سنه 1226 نوشته ، و چون ما ترجيحى براى هيچ‌يك از اين دو قول بر ديگرى نداشتيم شرح احوال او را در آخر اين سال ( 1225 ) كه متصل بسال 1226 مىشود آورديم و چنين گوئيم كه :\r\nوى مرحوم آقا سيد حسين طباطبائى اردستانى از احفاد ميرزا رفيعاى نائينى ( مذكور در ج 1 ص 70 ) و خود از فحول شعراى اوايل دولت قاجاريه بوده كه در سنه هزار و صد و هشتاد مطابق ( 1146 - 1145 ) متولد شده كه قمرى آن در « تاريخ نائين 3 : 96 » نوشته ، و از مرقومات « الذريعة » ( محل مذكور ) سال 1190 برمىآيد و آنجا وى را اردكانى نوشته ، و شايد اردكان مصحف اردستان باشد .\r\nو به‌هرحال وى در اين سال بنص « مجمع الفصحا » وفات كرده ، انتهى . و وفات در تهران بوده و قبرش در قم است . مجمر در آغاز شباب بتهران رفته و بواسطهء ميرزا عبد الوهاب نشاط كه منشى - الممالك و مروج شعرا و اهل فضل و كمال بوده ؛ بدرگاه فتحعلى شاه بار يافت و آن پادشاه لقب مجتهد الشعراء را بوى عنايت و بدان بين الاقران و الاماثل سرافرازش نمود ، و ظاهرا آن بعد از وفات ميرزا سيد محمد سحاب بوده كه ما در ( ص 754 ) نوشتيم كه وى از طرف فتحعلى شاه اين لقب را داشته ، و او در مجالس شاهزادگان بمنادمت برقرار ، و خود ديوانى مختصر در اشعار دارد كه در آنها تخلص مجمر مىنموده . در « مقلاد الرشاد » فرمايد كه مجمر بر وزن منبر و هر دو بكسر ميم ، و فتح آنها از أغلاط است ، انتهى . و اينك اين اشعار از او در اينجا بنقل از مجمع نوشته مىشود :\r\n نه گرفتار بود هركه فغانى دارد * ناله مرغ گرفتار نشانى دارد\r\nدر عشق بتان چاره بجز مردن نيست * بىمهر بتان نيز نمىشايد زيست\r\nاى واى بر آن دل كه بر آن سوزى هست * اى خاك بر آن سر كه در آن شورى نيست\r\nمن يكى بحر گوهر افشانم * طيرگىبخش بحر عمانم\r\nمرغ ديدى كه نافه افشاند * من همان مرغ نافه افشانم\r\nمارم اما نه بر طبيعت مار * نوش ريزد ز نيش دندانم\r\nهم شكرريز و هم عبير افشان * لب دلدار و زلف جانانم\r\nهرچه در آستين گردون راز * همه سر بر زد از گريبانم\r\nدر درافشانى و گهرريزى * طبع دستور و دست سلطانم \r\n\r\n","description":"","footnote":"","page_name":" 797 ","page_number":193},
  {"content":"\r\n\r\nسنه 1226 قمرى مطابق سنه 1189 شمسى\r\nغره محرم الحرام ( . . . ) دلو ماه برجى\r\n\r\n* ( 370 - تولد مرحوم آقا ميرزا محمد باقر 33 چهارسوئى ) * * ( أعلى اللّه مقامه ) *\r\nهرچند كه ما در تراجم اين كتاب ( غير دوسه جا ) هماره راه اختصار و تلخيص را پيموده ، و از بسط و تفصيل در هر ترجمه‌ئى مجتنب و بر كنار بوده‌ايم ؛ ليكن در اين ترجمه ، نظر بحقوقى كه از صاحب آن بواسطهء مطالعهء كتاب عزيز « روضات الجنات » بر ذمت اين فقير ثابت است كه هرچه من دارم از اين كتاب مىباشد ، لذا قدرى مفصل نوشته و چنين گوئيم كه :\r\nچهارسو محله‌اى است معروف در اصفهان ، در بخش يك ، كه آن را چهارسوى شيرازيان ( يا چهارسو شيرازىها ) مىگويند ، و در بسيارى از مواضع براى امتياز تلفظ و كتابت آن با تلفظ و كتابت عاميانه ، آن را چهارسوق بزيادى قاف بعد از واو مىنويسند ، و در كتاب « زندگانى آية اللّه چهارسوقى » گاهى بقاف و گاهى بدون قاف نوشته ، ليكن در « مرآة البلدان 4 : 48 » آن را همان چهارسو بدون قاف نوشته و فرمايد : مخفف چهارسوق است ، و ما متابعت نموديم .\r\nو صاحب عنوان چون در آن محله سكونت داشته ( مانند اكثر اولاد و احفادش در اين زمان ) به اين كلمه مشهور شده ، و همانا وى فرزند مرحوم حاجى ميرزا زين العابدين 32 خوانسارى است كه در ( 1275 ) بيايد ، و خود از اجله و اعاظم و مشاهير و اعيان علماء اصفهان ، و بقول « تذكرة القبور » در احترام مقدم بر كل بوده ، انتهى .\r\nو در علوم فقه و اصول و ساير علوم شرعيه قدوهء همگنان و مسلم أماثل و أقران ، و در علوم ادبيه و سير و تواريخ و سخن‌سرائى مسجع و مقفى به هر دو زبان عربى و فارسى تسلطى تام\r\n\r\n","description":"","footnote":"","page_name":" 798 ","page_number":194},
  {"content":"\r\n\r\nو احاطت و خبرتى عظيم داشته ، و در شرح احوال رجال و علماء فريقين اطلاعاتى وافى و بصيرتى كافى بهم رسانيده ، و بااين‌همه شعر هم به عربى و فارسى مىگفته .\r\nو شرح احوالش را خود نخست در : 1 - « رساله‌ئى » كه در احوال آباء و اجداد و احوال خودش تأليف كرده نوشته ، و سپس در 2 - « روضات الجنات : 127 » با اندك تغييرى ذكر شده ، و بعد از آن در چندين كتاب ديگر تا آنجا كه اين فقير اطلاع دارم بتفصيل يا اختصار نوشته‌اند ، مانند : 3 - « المآثر و الآثار : 161 » و 4 - « تذكرة القبور : 63 » و 5 - « تاريخ اصفهان : 99 » و 6 - « أحسن الوديعه 1 : 126 » و 7 - « رجال اصفهان ( يا تذكرة القبور ، چاپ 2 ) : 96 » و 8 - « مصفى المقال : 89 » و 9 - كتاب « زندگانى آية اللّه چهارسوئى : 82 ببعد » و 10 - « ايضاح المكنون 1 : 856 در ذيل بر كشف الظنون » تأليف اسماعيل پاشا بغدادى و 11 - « الاعلام 6 : 273 » تأليف خير الدّين زركلى و 12 - . « هدية الاحباب . باب 3 : 173 » و 13 - « الكنى و الالقاب 2 : 98 » و 14 - « نقباء البشر 1 : 281 » و 15 - « المنجد فى الادب و العلوم » كه در آن مانند الاعلام و ايضاح ، اشتباهاتى در ترجمه او نموده‌اند ، و 16 - مقدمه چاپ سيم « روضات : 7 » كه اشتباه « المنجد » و دفع آن را كاملا بيان نموده .\r\nو اين مآخذ بعضى مفصل و بعضى مختصر است كه تقريبا دوسه سطر نوشته‌اند ، و غالبا بعضى منقول از بعضى ديگر است كه در قوت يك قول خواهد بود . ليكن ايراد نام همه در اينجا براى اين است كه اهميت مقام او معلوم شود و باز نموده آيد كه وى چطور مورد اعتناء مؤلفين شيعه و سنى قرار گرفته و غالبا احوال او را نوشته‌اند .\r\nو به‌هرحال ، از مطالعه اين كتب چنين برآيد كه وى پس از گذشتن يك ساعت و چهل دقيقه بعد از زوال روز دوشنبه بيست و دويم ماه صفر المظفر اين سال - چنان كه خود در رساله مذكوره ( ص 4 ) فرموده - مطابق 27 حوت ماه برجى ، در خوانسار متولد شده . و در « روضات » در چاشت روز مذكور گفته ، و به‌همين‌جهت تا سال‌ها حتى اواخر عمرش وى را بخوانسارى مذكور و مكتوب مىنمودند ؛ چنان كه در « الكنى و الالقاب » وى را بعنوان :\r\nالخوانسارى ترجمه كرده . و سپس بتدريج در ألسنه و عرف مردم اصفهان به چهارسوئى كه محل سكونت او در آن شهر بود معروف شد ، و در عناوين كتابتى كه بعضى مىخواهند با اصطلاحات عوامى و عمومى فرق داشته باشد چهارسوقى نوشتند و گفتند ، چنان كه از پيش بدان اشاره نموديم .\r\n\r\n","description":"","footnote":"","page_name":" 799 ","page_number":195},
  {"content":"\r\n\r\nو به‌هرحال وى چندى در همان خوانسار نزد جدش آقا سيد ابو القاسم درس خواند ، و پس از مدتى كه بعد از وفات وى بوده به‌طورىكه خود در روضات نوشته در خدمت پدر بزرگوار خود و اهل‌وعيال او باصفهان آمد و در محله مذكوره ساكن و بدان منسوب گرديد .\r\nو در اصفهان در نزد مرحوم شيخ محمد تقى ايوانكيى كه در سال ( 1248 ) بيايد و سيد حجة الاسلام رشتى و حاجى كرباسى و پدر خود و آقا مير سيد حسن مدرس ( ظاهرا ) و آقا مير سيد محمد شهشهانى درس خواند ، و بسيارى از اوقات در صحبت آقا سيد صدر الدّين عاملى بسر مىبرد و فوائد نادره كثيره در عربيت و رجال و سير و تاريخ و احوال علما از او دريافت ، و مخصوصا با مرحوم آقا سيد ابراهيم قزوينى صاحب « ضوابط » ( رحمه اللّه ) مرافقت و مؤانستى شايسته بهم رسانيد كه خود در « روضات » در ضمن ترجمه او در ( ص 13 ) نوشته كه وى بمراجعت من از اراضى عتبات مقدسه باصفهان خوشنود نبود و پس از مراجعت نيز همى ابواب مكاتبات و مراسلات در ميانهء ما مفتوح بود . آنگاه نامه‌ئى را كه سيد بزرگوار از كربلا بوى نوشته به عين عبارت نقل كرده .\r\nو خلاصه وى در اصفهان ساكن بود و روزگار عمرش از همسالان خود درگذشت ، و زياده مورد احترام همگان قرار گرفت ، چنان كه قول « تذكرة القبور » را درباره او شنيدى .\r\nو هم آنجا فرمايد : در أمرا نشاءات و خطب و نوشتجات مسجع و مقفى به حدى بود كه بناى قلم بر آن بود ، حتى جواب استفتاء و حكم كه مىنوشتند منشيانه بوده . تا اينكه فرمايد : فضل و تبحر و فقاهت و جلالت ايشان بذكر كتابهاى پرفائده كه تصنيف نموده‌اند اولى است .\r\nآنگاه كتب مؤلفه آن جناب را نوشته كه ما اينجا آنها را به ترتيب حروف اوائل أسماء آنها مرتب نموده و با برخى از تصرفات ذكر مىكنيم .\r\n\r\nتأليفات صاحب روضات الجنات :\r\nاول اجازات كثيره در روايات براى چندين نفر از علماء كه اسامى آنها عن‌قريب ذكر مىشود .\r\nدويم كتاب « احسن العطيه » در شرح كتاب « الفيه » شهيد اول در فقه نماز يوميه كه در غايت بحث و تحقيق و داراى بسيارى از مسائل اصولين و عربيت است ليكن تمام نشده .\r\n\r\n","description":"","footnote":"","page_name":" 800 ","page_number":196},
  {"content":"\r\n\r\nسيم كتاب « ادب اللسان » در آداب شرعيه و اخلاق مرضيه نبويه ( ص ) و آن كتاب مبسوطى است كه مقدارى از نسخه اصل و مقدارى به خط فرزندش آقا ميرزا مسيح در نزد نواده‌اش آقاى حاج سيد محمد على روضاتى موجود است .\r\nچهارم كتاب « اربعين » در چهل مجلس مصيبت اهل بيت ( ع ) .\r\nپنجم « ارجوزه‌ئى در اصول فقه » بسبك متأخرين با استدلال تا مبحث فعل و تأسى .\r\nششم « اشعار » بسيارى غير از ارجوزهء مذكوره چنان كه بدان اشاره نموديم به عربى و فارسى كه گاهى هم در « روضات » يكى دو فرد از آنها را آورده و تفصيلى از آن عن‌قريب نوشته مىشود .\r\nهفتم كتاب « تسلية الاحزان » در نزد فقد أحبه و اخوان ، كه در اجر و ثواب مصيبت و تسلى مصيبت‌زدگان است ، تأليف آن در حدود 1263 و نسخه اصل آن نزد نواده‌اش آقاى حاج سيد محمد على مذكور موجود است .\r\nهشتم « تعليقات » بسيار بر « قوانين » و « شرح لمعه » كه نزد نوادهء مذكور او موجود است .\r\nنهم كتاب « تلويح النوريات من الكلام » در تنقيح ضروريات اسلام كه در ضروريات دين و مذهب و تحقيق مفاد ضرورى در لغت و اصطلاح است كه نسخه‌اش نيز موجود است نزد آقاى مشاراليه .\r\nدهم « رساله‌ئى در اقسام اسباب بلاياى نازله بر سعداء و اشقياء » .\r\nيازدهم « رساله‌ئى در امر بمعروف و نهى از منكر » .\r\nدوازدهم كتاب « درر نظيم » كه آن رساله‌ئى است شامل خطبهء بىنقطه و ديباچهء بىالف ، و بعد از آن بيست قصيده بأوزان و قوافى مختلفه در مديح ائمه عليهم السلام و قصيده‌ئى ديگر در مدح و تحيه و دوتاى ديگر در لعن و تبرئه كه بجمله 23 قصيده بشود و در ظهر روز 2 شنبه 8 ع 2 سنه 1251 از آن فارغ شده ، و اين همان است كه در « روضات » در آخر تأليفات خود آن را ذكر كرده ، و مىتوان آن را « ديوان اشعار عربى » او گرفت ، و نسخه آن نزد آقاى معزى اليه موجود است . و آن جناب كليه اشعار عربى و فارسى اين جد بزرگوار را با اشعار ساير اجداد كبار در كتابى بنام « ديوان الاكابر » جمع فرموده ، و نواده ديگرش آقاى ميرزا احمد روضاتى كه در ( 1347 ) بيايد آنچه اشعار فارسى از او يافته جمع نموده ، و مىتوان آن را « ديوان اشعار فارسى » او گرفت و اينجا شماره سيزدهم از تأليفات او قرار داد .\r\nچهاردهم كتاب « روضات الجنات » در احوال علماء و سادات كه اشهر تأليفات آن جناب و بلكه خود بدان مشهور است چنان كه در كتاب « هدية الاحباب » وى را به صاحب روضات الجنات\r\n\r\n","description":"","footnote":"","page_name":" 801 ","page_number":197},
  {"content":"\r\n\r\nعنوان نموده ، و تفصيل آن عن‌قريب بيايد .\r\nپانزدهم « شرح حديث معروف حماد » در آداب نماز .\r\nشانزدهم « رساله‌ئى در دستورالعمل مكلفين » كه تمام نيست .\r\nهفدهم « شرح قواعد علامه » در فقه كه تمام نيست ، و در « احسن الوديعه » گويد كه آن 25 جزء است .\r\nهيجدهم كتاب « طرف الاخبار لتحفة الاخيار ( يا : لتحف الاخيار » ) كه در « الذريعة 15 :\r\n161 » فرموده كه گفته‌اند آن در دو جلد يا زيادتر است و جلدى از آن نزد آقا سيد احمد روضاتى موجود و بر آن حواشيى به خط مرحوم آقا ميرزا محمد هاشم برادر مؤلف مؤرخ بسال 1259 مىباشد كه مىرساند تأليف آن پيش از تاريخ مرقوم بوده ، و آن را در « روضات » ذكر نكرده ، چنان كه اين تفصيل را در « الذريعة 15 : 161 ش 1052 » فرموده ، و آنجا اشتباها تاريخ وفات مؤلف صاحب عنوان را در 1316 نوشته ، و در غلطنامهء آن ( در ص 396 ) كه جاى استدراك است استدراك نشده .\r\nنوزدهم كتاب « قرة العين » در اصول دين بنظم پارسى با اندكى استدلال بدين وزن مفاعيلن مفاعيلن مفاعيل كه در سنه 1277 منظوم نموده چنان كه اين بيت آخرش دلالت بر آن دارد :\r\n كه تاريخ فراغش را خرد گفت * چه درى كان لب الماس‌فر سفت \r\nليكن در نسخه‌اى چاپى كه از آن به نظر رسيد در زير مصراع ماده ؛ عدد 1276 نوشته و آن اشتباه است چنان كه جمع اعداد هر حرفى كه ما در زير آن نوشته و جمع نموديم دلالت بر آن مىنمايد .\r\nبيستم مكاتيب و أرقام بسيار كه بعلماء اعلام نوشته و خطب بليغهء فصيحه كه انشاء نموده و مراثى بسيارى كه براى اهل بيت عصمت ( سلام اللّه عليهم ) سروده كه در « تذكرة القبور 65 » فرمايد : بعضى نوحه‌هاى جانسوز از آنها معروف ما بين ذاكرين است ، انتهى .\r\n\r\nاساتيد و مشايخ صاحب روضات :\r\nاينك اسماء أساتيد درس و مشايخ اجازت روايت او با علامت س يا خ يا هر دو آنها\r\n\r\n","description":"","footnote":"","page_name":" 802 ","page_number":198},
  {"content":"\r\n\r\n( چنان كه در ديباچه كتاب اين اصطلاح را قرار داديم ) نوشته مىشود ، و اگرچه در بعضى از اين اجازات تصريح بروايت كردن ندارد ، ليكن چون در « الذريعة « آنها را جزو اجازات روايتى آورده ما هم متابعت نموديم :\r\nاول : آقا سيد ابراهيم صاحب « ضوابط » كه در ( جلد 2 سال 1214 ص 518 ش 201 ) گذشت س و خ ، و درس خواندن وى نزد وى مكشوف از اين است كه خود در ترجمه او نوشته : ( و كنت من المتطفلين على طلاب مجلس افضاله ) ، و روايتش از او به خط فرزندش آقا ميرزا مسيح در نزد نواده‌اش آقاى حاج سيد محمد على ديده شد .\r\nدويم : حاج سيد اسد اللّه بيدآبادى كه در ( 1227 ) بيايد ، خ و س ، و خود در اجازه ملا محمد حسين كرمانى او را از مشايخ خويش آورده ، و نيز اجازه‌اش براى او كه تصريح بروايت او از پدرش سيد حجة الاسلام داشت و مورخ بتاريخ 9 ربيع الاول سنه 1286 بود در « رياض الابرار » نوادهء مجاز آقاى حاج سيد محمد على مذكور ديده شد .\r\nسيم : جدش آقا سيد جعفر كه در ( 1240 ) بيايد . س ، و در « رساله » احوال آباء و اجداد خود او را از اساتيد خويش نوشته .\r\nچهارم : آقا مير سيد حسن مدرس ( اعلى اللّه مقامه ) خ ، كه در ( جلد دويم سال 1210 ص 376 شماره 154 ) گذشت ، چنان‌كه خود در روضات در ترجمه خويش نوشته كه از وى روايت مىكند . ليكن در « الذريعة » اجازهء او را باجتهاديه وصف كرده ، و در « رياض الابرار » نواده‌اش اصل آن اجازه ديده شد و تصريح بروايت دارد . و شايد دو اجازه از او داشته ، يكى در تصديق اجتهاد و ديگرى در روايت « 1 » .\r\nپنجم : پدرش حاجى ميرزا زين العابدين كه در مقدمه چاپ سيم روضات ( ص 10 ) وى را در جزو مجيزين او نوشته بدون تصريح باينكه اجازه او روايتى است يا غيره .\r\nششم : خ و ر ، مرحوم شيخ قاسم بن محمد نجفى كه در ( 1290 ) بيايد و خود در « روضات : 228 » در ترجمه خود فرمايد كه او اجازه به من داد و من اجازه به او دادم ، و وى\r\n\r\n\r\n","description":"","footnote":"\r\n( 1 ) صاحب روضات بيش از يك اجازه كه تاريخش غره - ج 1 - 1270 باشد از مرحوم مدرس نداشته‌اند ، و در همان اجازه اول تصريح باجتهاد مجاز به اين عبارت « فوجدته بالغا درجة الاجتهاد المطلق » نموده ، و سپس تصريح به اجازه روايت بدين نهج « و أجزته أن يروى عنى جميع ما صحت لى روايته » كرده است . م .\r\n","page_name":" 803 ","page_number":199},
  {"content":"\r\n\r\nهمى بشگفتى بود از علو اسناد ما از پدران خود هر پسرى از پدرش تا برسد بمحقق سبزوارى ، انتهى .\r\nهفتم : س ، آقا مير سيد محمد بن عبد الصمد شهشهانى كه در ( 1287 ) بيايد .\r\nهشتم : خ ، شيخ محمد بن شيخ على بن شيخ جعفر نجفى كه در ( 1288 ) بيايد .\r\nنهم : س ، حاجى محمد ابراهيم كرباسى كه در ( 1261 ) بيايد .\r\nدهم : حاج سيد محمد باقر حجة الاسلام كه در ( 1260 ) بيايد ، و خود در « روضات » در ترجمه خويش فرموده كه در نزد اين دو نفر درس خوانده و سپس در ترجمه سيد نوشته كه وى بلفظ مبارك خود اجازت روايت كتب اخبار متداوله را به من داد ، انتهى . و در اجازهء آقاى شريعت براى آقاى حاج ميرزا محمد رضا كرباسى روايت خود را از صاحب عنوان از سيد حجة الاسلام مذكور نوشته .\r\nيازدهم : شيخ محمد تقى ايوان‌كيفى كه در ( 1248 ) بيايد .\r\n\r\nشاگردان و مجازين از صاحب روضات :\r\nو هم جماعتى در نزد او درس خوانده يا اجازت ( روايتى يا غيره ) از او دارند بدين قرار :\r\nاول : ش و ر ، حاجى ميرزا بديع درب امامى ( كه در 1318 بيايد ) ، و از فرزندش حاجى ميرزا فتح اللّه ( كه در 1301 بيايد ) مسموع شد كه وى هم در نزد او درس خوانده و هم از او اجازت دارد .\r\nدويم : نواده‌اش آقا ميرزا جلال الدّين ( كه در 1283 بيايد ) ، و نواده مجاز مذكور آقاى حاج سيد محمد على روضاتى مىفرمود كه من دو اجازه از او براى وى ديدم كه مخصوصا تصريح بروايت كردن از او داشت .\r\nسيم : ميرزا عبد الرحيم كرباسى كه در ( 1254 ) بيايد و اجازه او در مجموعه‌اى خشتى خطى در كتابخانه فرزند مجاز حاجى ميرزا محمد رضا به نظر رسيد و به جهت طول مدت رؤيت ندانم روايتى بود يا غيره .\r\nچهارم : ش و ر ، سيد ابو تراب عبد العلى خوانسارى ( كه در 1271 بيايد ) ، و در « احسن الوديعه 2 : 15 » نوشته كه او هم در نزد وى درس خوانده و هم اجازت روايت داشته .\r\n\r\n","description":"","footnote":"","page_name":" 804 ","page_number":200},
  {"content":"\r\n\r\nپنجم : ر ، ميرزا عبد الغفار تويسركانى ( كه در 1319 بيايد ) ، و در « تذكرة القبور :\r\n28 » فرمايد كه از او اجازه داشته ، انتهى . و صورت آن اجازه كه نص در روايت دارد و مورخ بتاريخ 5 شنبه 4 ذىالقعده 1279 مىباشد در كتاب « رياض الابرار » تأليف نواده مجيز آقاى حاج سيد محمد على روضاتى به نظر رسيد .\r\nششم : ر ، ملا عبد الكريم اديب سودائى دستگردى ( كه در 1281 بيايد ) ، و آنجا مىنويسيم كه وى از او اجازت روايت داشته چنان كه آن اجازه و اجازه‌هائى كه براى ميرزا محمد حسن عراقى و ملا محمد حسين كرمانى ( كه عن‌قريب بيايد ) نوشته هر سه به خط فرزند مجيز ميرزا هدايت اللّه در نزد نواده مجيز آقاى ميرزا احمد كه در ( 1347 ) بيايد به نظر رسيد .\r\nهفتم . ش و ر فرزندش ميرزا عطاء اللّه كه در ( 1266 ) بيايد .\r\nهشتم : ر ، آقاى شريعت حاجى شيخ فتح اللّه نمازى شيرازى اصفهانى كه در ( 1266 ) بيايد ، چنان كه آنفا گذشت .\r\nنهم : ش و ر ، حاجى معتمد الدوله فرهاد ميرزا كه در ( 1233 ) بيايد ، و در « احسن الوديعه 1 : 537 » وى را در عداد شاگردان و روات او آورده .\r\nدهم : شيخ قاسم نجفى كه در ( 1290 ) بيايد و در شماره ششم مشايخ او گذشت كه هريك از آنها از ديگرى روايت كرده‌اند .\r\nيازدهم : ميرزا محمد همدانى كه در ( 1303 ) بيايد ، و در « احسن الوديعه 1 : 137 » او را در عداد شاگردان و روات وى آورده .\r\nدوازدهم : آقا سيد محمد باقر درچه‌اى كه در ( 1264 ) بيايد ، و هم در « احسن الوديعه .\r\nجلد و صفحه مذكوره » ذكر كرده .\r\nسيزدهم : ميرزا محمد حسن بن ملا محمد ابراهيم عراقى كه در ( 1324 ، بعنوان ميرزا حسن ميرزا ابراهيم ) بيايد .\r\nچهاردهم : ملا محمد حسن بن حاج ملا محمد باقر اردكانى كه صورت اجازه‌اش براى او در جزوه‌اى پشت كتاب « شرح سيد جزايرى بر عيون الاخبار صدوق » به نظر رسيد ، و اين نسخه شرح عيون نخست در جزو كتب مرحوم آقا ميرزا مجتبى فرزند صاحب عنوان بوده ، و اينك در كتابخانهء جناب آقاى حاج سيد محمد على روضاتى نواده صاحب عنوان موجود است ، و حاج ملا محمد باقر پدر اين مجاز ظاهرا همان است كه در ( 1301 ) بيايد .\r\n\r\n","description":"","footnote":"","page_name":" 805 ","page_number":201},
  {"content":"\r\n\r\nپانزدهم : ملا محمد حسين كرمانى كه در ( 1330 ) بيايد كه هم در نزد صاحب عنوان درس خوانده و هم اجازت روايت از او داشته ، بمأخذى كه آنفا گذشت .\r\nشانزدهم : آقا سيد محمد كاظم يزدى كه در ( 1247 ) بيايد و در احسن الوديعه ( ج 1 ص 136 ) ذكر شده .\r\nهفدهم : ميرزا محمد مهدى فرزند خود صاحب عنوان كه نيز در « احسن الوديعه » ذكر كرده .\r\nهيجدهم : حاجى آقا منير الدّين اصفهانى كه در ( 1269 ) بيايد ، و از خودش مسموع شد كه اجازه از وى دارد .\r\nنوزدهم : شيخ هادى طهرانى كه در ( 1321 ) بيايد ، و در « احسن الوديعه » فرمايد كه وى در نزد او درس خوانده .\r\nبيستم : ميرزا هدايت اللّه ، فرزند ديگر خود صاحب عنوان ، كه نيز در « احسن الوديعه » فرمايد كه نزد او درس خوانده « 1 » .\r\nبيست و يكم : آقا ميرزا مسيح فرزند ديگر خودش ، و صورت اجازهء او كه نص در روايت داشت و مورخ بتاريخ 18 شعبان 1308 بود در پشت نسخه‌اى از كتاب « حدائق المقربين » در كتابخانه نواده‌اش آقاى سيد محمد على ديده شد .\r\n\r\nمنظومات صاحب روضات :\r\nهمانا در ( ص 801 ) نوشتيم كه آن جناب شعر عربى و پارسى هم مىگفته و در شمارهء ( 12 و 13 ) تأليفات او تفصيلى از اشعار وى نوشتيم . اينك اين اشعار را از كتاب « قرة العين » منظوم او در توحيد اينجا مىنويسيم ، بنقل از نسخه‌اى از « قرة العين » مذكور به خط نواده‌اش مرحوم آقاى حاجى ميرزا سيد حسن كه آن را در حيات جد بزرگوار صاحب عنوان در ( 9 ع 1 - 1313 ) نوشته و در نزد نواده‌اش آقاى حاج سيد محمد على موجود است :\r\n\r\n« دليل مسئله توحيد و بىشريكى ذات پروردگار مجيد »\r\n و گر برهان توحيدش بخواهى * كه : واجب بىشريك است از چه راهى ؟\r\nبه غير از آنچه دانستى ، از آن است * كه : بىعلت يك اندر وسع كان است \r\n\r\n\r\n","description":"","footnote":"\r\n( 1 ) وى از صاحب عنوان اجازه روايت نيز داشته كه صورت آن و هم صورت اجازه چند نفر ديگر كه اينجا ذكر نشده‌اند در « رياض الابرار » موجود است . م .\r\n","page_name":" 806 ","page_number":202},
  {"content":"\r\n\r\n هم ار رب دگر مىبود ممكن * نگرديدندى از همديگر ايمن\r\nهم اندر كار ديگر نقص بىشك * نبودى از وجود غير منفك\r\nهم از تدبير ضد چون داشت امكان * كه تدبير دگر گردد پريشان\r\nپس اين بروجه اكمل وضع هر چيز * نبود و امن هريك از خطر نيز\r\nنه هم كس تاكنون ديده دو انباز * بملكى اين‌چنين باشند دمساز\r\nهم از عقل است پيدا كآنچه بر پا است * بهم وابسته وز يك كارفرما است\r\nوز اين نظمى كه در هر باره بينى * بوحدانيتش باشد يقينى\r\nخدا را ملك با كس مشترك نيست * همه حمال فرمانند ، شك نيست\r\nو گر گيرى يكى را زان دو غالب * مدامين پس خود است او ذات واجب\r\nهمه بااين‌كه دو يك بين دارد * سه ، دو ، تا ذات ديرين افتد از حد\r\nهم ار بودى يكى ديگر چرا پس * نياورد از رسل پيغام او كس ؟\r\nو يا خود صادق كامل مكرر * چرا منكر شدى از رب ديگر ؟\r\nو يا هر هوشمندى نيك آداب * كه نى ديوانه بودندى نه كذاب ،\r\nچرا با معجز و بىقصد دنيا * همه گشتندى از توحيد گويا ؟ \r\n\r\nروضات الجنات « 1 » :\r\nاينك بايد بگوئيم كه در ( ص 801 ش 14 ) يكى از تأليفات صاحب عنوان را كتاب « روضات الجنات » ذكر كرديم و وعده داديم كه تفصيلى دربارهء آن بنويسيم ، پس اكنون بعد از تبرك بذكر جزئى از آيه شريفهء 21 سوره مباركه الشورى :  وَ الَّذِينَ آمَنُوا وَ عَمِلُوا الصَّالِحاتِ فِي رَوْضاتِ الْجَنَّاتِ لَهُمْ ما يَشاؤُنَ عِنْدَ رَبِّهِمْ ذلِكَ هُوَ الْفَضْلُ الْكَبِيرُ ،  چنين گوئيم كه :\r\n« روضات الجنات » تا آنجا كه اين فقير اطلاع دارم نام چند كتاب ديگر غير از اين كتاب است : اول « روضات الجنات در اوصاف شهر هرات » تأليف معين الدّين محمد اسفزارى\r\n\r\n\r\n","description":"","footnote":"\r\n( 1 ) براى اطلاع بيشتر پيرامون كتاب « روضات الجنات » رجوع شود به مقدمه مبسوطهء طبع سوم آن و به كتاب « زندگانى آية اللّه چهارسوقى : 89 - 96 » . م .\r\n","page_name":" 807 ","page_number":203},
  {"content":"\r\n\r\nكه در سال 897 تأليف شده ، چنان كه در « كشف الظنون 1 : 581 » فرموده .\r\nدويم : « روضات الجنات در اصول اعتقادات » تأليف حسن كافى آق‌حصارى رومى كه در سنه 1025 وفات كرده و آن را در « ايضاح المكنون 1 : 584 » ذكر كرده ، و غير از آنها اينجانب ديگر مطلع نشده‌ام كه كتابى بدين نام تأليف شده باشد .\r\nو مؤلف بزرگوار اين كتاب كلمه‌ئى را كه در بسيارى از كتب در ديباچه بعد از ذكر نام كتاب مىآوردند ( و آن را مرادف مىگويند و غالبا مشعر بر موضوع آن كتاب مىباشد ) ؛ براى آن عبارت « فى أحوال العلماء و السادات » را در ديباچهء جلد چهارم اختيار و ذكر فرموده ، و چند سالى پس از طبع و انتشار آن - چنان كه در « تذكرة القبور : 64 » اشاره بدان نموده - معروف به « رجال آقا ميرزا محمد باقر » گرديده .\r\nپس از آن در اين صفحهء « تذكره » فرمايد :\r\nدر اين اوقات هر كتابى از علما چاپ خورده بيان حال مصنف آن از اين كتاب مبارك ثبت مىشود ، و أنيس خوبى است براى اهل علم و فوائد رجاليه هم بسيار دارد ؛ ولى عنوان رجالى كه از مقدمات فقه قرار داده‌اند نيست بلكه در احوال علما و فضلاء شيعه و سنى است و از بسيارى از علوم و فنون فوائدى ، انتهى .\r\nو مؤلف آن را در چهار جلد قرار داده و كسانى را كه مىخواسته احوالشان را ذكر كند به ترتيب حروف اوائل اسماء آنها از « أ ، ب ، ت ، ث ، الخ » مرتب نموده و از اين قرار آن را در چندين باب مقرر داشته و در هر بابى نخست اسماء فقهاء شيعه و سپس اسماء بسيارى از علماء شيعه يا اهل سنت را از هر صنفى كه بوده‌اند : فقيه ، حكيم ، عارف ، صوفى ، اديب و غيره را آورده بدين‌ترتيب :\r\nجلد اول : از حرف « الف » با « ب » ابراهيم تا آخر حرف « جيم » با « نون » جنيد ، شش باب ، انجام تأليف آن 25 محرم سنه 1271 ، و در مقدمهء چاپ سيم فرمايد : اين تاريخ را ناچار بايد تاريخ تجديد نظر در كتاب گرفت .\r\nجلد دويم : از حرف « حاء » مهمله با « سين » حسن تا « ظ » با « الف » ظالم ، دوازده باب ، انجام تأليف آن پسينك روز 4 شنبه 14 شعبان سنه 1263 .\r\nجلد سيم : از حرف عين مهمله با « ب » عبد الجليل ، تا « كاف » با « ميم » از قسم 3 كميل ، چهار باب . انجام تأليف آن پسينك روز يك شنبه 22 ج 1 سنه 1284 ، و در اين قسم\r\n\r\n","description":"","footnote":"","page_name":" 808 ","page_number":204},
  {"content":"\r\n\r\nچيزى را از حرف « لام » عنوان نكرده ، ليكن در قسم اول از حرف « لام » لطف اللّه را آورده كه ما آن را بمنزلهء يك باب محسوب مىداريم .\r\nجلد چهارم : از حرف « ميم » با « الف » ماجد ، تا « ى » با « واو » يوسف ، هشت باب ، انجام تأليف آن 2 ذىالحجه سنه 1286 . كه كلية سى و يك باب و مشتمل بر هفتصد و پنجاه و نه عنوان است ، ليكن در بسيارى از عناوين احوال يك يا چندين نفر ديگر غير از صاحب آن عنوان را ذكر كرده كه در « أبواب الروضات » تفصيل آن را نوشته .\r\nو پس از اينكه اين كتاب تأليف شد چندان چيزى نگذشت كه مورد نظر و مرجع ارباب بصيرت و بصر اهل علم و ادب قرار گرفت ، و پيش از آن كه چاپ شود محل نقل مؤلفين و مترجمين واقع شد .\r\nنخست : تا آنجا كه ما اطلاع داريم ، مرحوم حاجى ميرزا حسن فسائى در حدود 1294 تا سيصد ، در « فارسنامهء ناصرى ، گفتار 2 » در صفحات عديده 134 ، 135 ، 137 ، 196 تراجم چندين نفر را از آن نقل كرده ، گرچه وى در مقام نقل همه جا « روضات الجنان » گفته اما مسلما همين كتاب مىباشد ، زيراكه « روضات الجنان » تا آنجا كه ما اطلاع داريم نام دو كتاب است : يكى « روضات الجنان » در تفسير قرآن تأليف شريف بارزى حموى قاضى شرف الدّين ابو القاسم هبة اللّه بن عبد الرحيم بن ابراهيم بن هبة اللّه بن مسلم بن هبة اللّه بن حسان ابن محمد بن منصور بن احمد بن بارزى جهنى كه در ذىالقعده سنه 738 وفات كرده و در همين كتاب روضات مورد بحث ما در ترجمه عمر ابن الوردى نامش نوشته شده ، و در تاريخ ابو الفداء اين كتاب را در تفسير از او آورده . ديگر « روضات الجنان و جنات الجنان » تأليف ملا حسين قاضى قزوينى ( يا تبريزى بترديدى كه در « مستدرك الوسائل ج 3 » در احوال شيخ بهائى نوشته ) كه آن در مزارات تبريز و در سنه 975 تأليف شده . و آنچه در « فارسنامه » نقل مىكند عين عبارات اين « روضات » مورد بحث ما بدون كم و زياد است .\r\nدويم : در حدود سال 1296 كه مجلس تأليف « نامه دانشوران ناصرى » در طهران برقرار شد ، اعضاء محترم آن مجلس آن را مورد رجوع خود قرار دادند و بسيارى از آن نقل كرده‌اند .\r\nسيم : در سنه 1301 كه اعتماد السلطنه جلد اول « مطلع الشمس » را تأليف كرده در احوال شيخ طوسى از آن نقل نموده و تعريف بليغى از آن فرموده .\r\n\r\n","description":"","footnote":"","page_name":" 809 ","page_number":205},
  {"content":"\r\n\r\nچهارم : در سنه 1302 كه مرحوم حاجى نورى ( نور اللّه تعالى روحه الشريف ) كتاب « الفيض القدسى » را تأليف مىنموده چندى از آن نقل كرده ، اگرچه در يكى دو جاى آن هم « روضات الجنان » واقع شده ، ليكن آن اشتباه چاپى است نه تأليفى .\r\nو چون بدين نحو مورد توجه و مرجع نقل مؤلفين قرار گرفت ، اين وضع ايجاب مىكرد كه آن در معرض چاپ درآمده و نسخ كثيره از آن منتشر شود . لذا در سنه 1304 مرحوم ميرزا فتحعلى خان صاحب ديوان كه در آن اوقات حكومت اصفهان را داشته دستور داد تا آن را بچاپ برسانند ، و مرحوم حاجى ميرزا محمد كتابفروش خوانسارى همت نمود و هر چهار جلد را در يك مجلد ضخيم چاپ كردند كه جلد اول و دويم و چهارم آن به خط خيلى خوب مرحوم ملا محمد باقر اروجنى ( عليه‌الرحمه ) و جلد سيم به خط ديگرى و نسبة قدرى پست‌تر است ، و در سنه 1307 چاپ آن بدين‌طور تمام شد ، و شخصى اديب و فاضل شرحى مفصل و مفيد و فصيح و بليغ در تعريف و تفصيل آن نوشته كه پشت بعضى از نسخ چاپ اول تحرير يافته ، و ما اين شخص را نشناختيم كيست ، الا اينكه از همين شرحى كه اينجا نوشته مرتبه علم عربيت و فضل و كمال او هويدا مىباشد .\r\nو بالاخره ، چنان كه لازمهء تأليف و استنساخ اين‌گونه كتب بزرگ است كه خالى از اشتباهات نمىباشد و غير از پناه بردن بلطف خداى عاصم كسى از ارتكاب اين‌گونه امور محفوظ نمىماند ، در آن هم مطالبى بظهور پيوست كه اهل‌فن بدان متفطن شده و در كتب و كلمات خود متذكر و متعرض گرديدند .\r\nنخست : مرحوم حاجى نايب الصدر شيرازى كه در سال 1313 در تهران شروع بتأليف كتاب « طرائق الحقائق » نموده و هنوز اندكى از عمر مؤلف باقى بوده ، بعضى تنقيدات و اشتباهاتى از آن را ( بعنوان سيد معاصر در روضات ) ذكر كرده ، و در حاشيه صفحهء 106 جلد اول كه ذكرى از او در متن نموده ، فرموده كه : امروز كه چهاردهم جمادى الاولى سال هزار و سيصد و سيزده است ، خبر دادند در مسجد شاه فاتحه سيد را گرفته‌اند ، انتهى . و آن مطابق روز هفتهء او مىشده كه يا تا آن روز ( هرچند تلگراف هم آن ايام در اصفهان بطهران بوده ) خبر از اصفهان بطهران نرسيده بوده ، يا اينكه مخصوصا براى هفته مجلسى فراهم كرده بودند . و در هرجا تا آخر جلد سيم « طرائق » نام آن كتاب و مؤلفش را برده بنهايت ادب و احترام سخن رانده .\r\n\r\n","description":"","footnote":"","page_name":" 810 ","page_number":206},
  {"content":"\r\n\r\nدويم : مرحوم حاجى نورى ( نور اللّه تعالى روحه الشريف ) كه وى در حدود سال 1315 كه خاتمهء جلد سيم « مستدرك » را مىنوشته مكرر از آن نقل كرده و مطالبى را از آن توضيح و تصحيح نموده و در ضمن ذكر كتاب « فقه الرضا » و قدح و مدح بعضى از اشخاص و بخصوص در ترجمه قطب رازى بكلماتى سخن فرموده .\r\nسيم : مرحوم آقا شيخ محمد رضاء مسجد شاهى اصفهانى كه وى در حاشيهء نسخه چاپى خود گاهى اشارهء بمطلبى از آن نموده .\r\nچهارم : اين فقير محمد على معلم ، در كتاب « الكلمات العاليات » در حاشيه بر روضات الجنات چيزهائى نوشته‌ام « 1 » .\r\nاما بااين‌همه كه گفتيم روز به روز اهميت و شهرت اين كتاب زيادتر شده و مقام خود و مؤلفش در انظار و قلوب فضلاء أبرار بالاتر رفته ، و چندين نفر از بزرگان در مدح و توصيف آن كلماتى نوشته‌اند :\r\nاول شخص اديب و فاضلى كه نوشتيم در پشت صفحه اول چاپ اول شرحى در تعريف و توصيف و تفصيل و تبيين رجال وارده در آن نوشته .\r\nدويم مرحوم حاج سيد محمد حسن خوانسارى كه در ( 1337 ) بيايد ، شرحى در\r\n\r\n\r\n","description":"","footnote":"\r\n( 1 ) مخفى نماند كسانى كه پيرامون مطالب « روضات الجنات » قلمفرسائى و تحقيق كرده‌اند ، يا از آن كتاب بسيار نقل نموده و بمطالب آن استناد جسته‌اند و همچنين كسانى كه در مدح و تعريف آن سخن گفته‌اند بيش از اين‌هائى است كه در متن ذكر شده ، و مخصوصا نام بزرگانى چون سيد مشايخنا السيد محسن الامين مؤلف « اعيان الشيعة » و شيخنا العلّامة الشيخ آقا بزرگ الطهرانى در هر دو دوره كتابش « الذريعة » و « طبقات اعلام الشيعة » و مرحوم عالم جليل ميرزا محمد على مدرس در كتاب مبسوط « ريحانة الادب » و زركلى صاحب « الاعلام » و كحاله نگارنده « معجم المؤلفين » و سركيس نويسنده « معجم المطبوعات » و برو كلمن مؤلف « تاريخ ادب عربى » بشمار نيامده ، و بطور كلى عموم كسانى كه در شرق و غرب جهان در صدسال اخير پيرامون رجال اسلامى كتاب يا رساله يا مقاله‌ئى نوشته‌اند با اين كتاب جليل سروكارى داشته‌اند كه احصاء آنان از حوصله مقال خارج است ، و در كتاب « زندگانى آية اللّه چهار - سوقى » و جابه‌جايى طبع جديد روضات بالخصوص اشارهء به اين امور شده است . م .\r\n","page_name":" 811 ","page_number":207},
  {"content":"\r\n\r\nمدح و تمجيد از كتاب نوشته است كه در پشت صفحه اول چاپ دوم بطبع رسيد .\r\nسيم مرحوم آقاى گزى كه در ( 1339 ) بيايد ، و كلام او را سابقا از « تذكرة القبور » نقل كرديم .\r\nچهارم جناب آقا سيد محمد مهدى كاظمينى كه در ( 1319 ) بيايد ، در جزء اول « احسن الوديعه : 130 » در وصف آن مبالغه فرموده ، چنان كه پس از ذكر نام آن فرمايد :\r\nدر آن از تاريخ و فقه و لغت و تفسير و حديث و غير آنها از علوم بحث مىشود ، و سزاوار چنان است كه اين كتاب بنور بر خدود حور نوشته شود ؛ بلكه به طلا بر حدقه‌هاى چشم نه بمركب بر كاغذها ، و احدى از جامعين پيش از او چنين چيزى نساخته‌اند و پس از او نيز مصنفين مبرزين مانند آن را نياورده‌اند ، بلكه هركس بعد از او آمده در نقل به آن اعتماد كرده و خود را عيال آن گردانيده ، و همين بس كه معاصرين وى آن را قبول كرده‌اند ، و برخى از تحصيل‌نكرده‌ها از روى حسد و عناد و پيروى بعضى مشايخ و أسلاف خود در پاره‌ئى از كتابهايش بر آن عيب گرفته ، و اى كاش كه عبارت آن را مىفهميد و صفحه‌اى مانند آن مىآورد ، ذلك مبلغهم من العلم ان ربك هو أعلم به من ضل عن سبيله و هو أعلم به من اهتدى ، بلكه برخى از كسانى كه مىخواسته خود را از مؤلفين بشمارد هرچه اعتراض بر آن كرد شهرت و فخر آن زيادتر شد ، و بهر اندازه صفحات كتاب خود را در رد آن سياه كرد بر منزلت و اعتبار آن افزود ، تا آنجا كه در مشرق و مغرب پراكنده شد و اينك كتابخانه‌ئى در آنها نيست كه نسخه‌اى از آن را دارا نباشد ، و اين‌ها همه از جانب خدا است كه بر ضماير و نيات بندگانش آگاه است ، و او است كه عزيز مىكند هركه را مىخواهد و ذليل مىكند هركه را مىخواهد ، و در دست اوست نيكى و او بر هر چيزى توانا است ، و چون تو معرفت بر مطاوى آن پيدا كردى نگاه خود را در آن جولان بده و آنچه خواهى از آن بهره بردار ؛ از أخبار علماء امت و احاديث شريفه و آثار صالحهء لطيفه و عقايد دينيه و مباحث فقهيه و فتاواى شرعيه و قوانين اصوليه و كليات رجاليه و قواعد نحويه و قصايد شعريه و مقامات نثريه و مطارحات و مناظرات و فكاهات و حكايات و غير اين‌ها از علوم متفرقه ؛ زيراكه در آن است آنچه دل بخواهد و چشم لذت برد ، و زبانها در وصف آن كند است ، انتهى :\r\n« روضات الجنات » بعد از اينكه مطرح انظار فضلاء اقطار قرار گرفت ، چندين نفر كتبى مربوط بدان تأليف نمودند بدين‌ترتيب :\r\n\r\n","description":"","footnote":"","page_name":" 812 ","page_number":208},
  {"content":"\r\n . \r\n","description":"","footnote":"","page_name":" الف 812 ","page_number":209},
  {"content":"\r\n\r\n( ) رديف وسط از راست به چپ 4 نفر از فرزندان صاحب روضات : آقا مير محمد حسين ، آقا ميرزا مسيح ، آقا ميرزا مهدى ، آقا ميرزا هداية اللّه و نفر پنجم مرحوم حاج ميرزا محمد باقر بن عبد الغفار تويسركانى .\r\nرديف نشسته :\r\nاز راست به چپ آقاى حاج ميرزا سيد حسن و آقا ميرزا جلال الدّين « فرزندان آقا ميرزا مسيح » و آقا مير سيد على و آقا سيد علاء الدّين « فرزندان آقا ميرزا مهدى » و آقا سيد صدر الدّين بن آقا مير سيد على .\r\n\r\n","description":"","footnote":"","page_name":" ب 812 ","page_number":210},
  {"content":"\r\n\r\n( ) اجازه صاحب روضات الجنات بفرزندش آقا ميرزا مسيح « به خط مجيز » در ظهر نسخهء كتاب « حدائق المقربين » به خط مجاز . از كتب كتابخانه آقاى حاج سيد محمد على روضاتى\r\n\r\n","description":"","footnote":"","page_name":" ج 812 ","page_number":211},
  {"content":"\r\n . \r\n","description":"","footnote":"","page_name":" د 812 ","page_number":212},
  {"content":"\r\n\r\nاول مرحوم ميرزا عطاء اللّه فرزند آن مرحوم كه وى فهرستى بر آن نوشته ، چنان كه در « احسن الوديعه 1 : 137 » در ضمن شاگردان و روات آن جناب فرموده ، ليكن آن بعنوان فهرست نيست بلكه اختصارى از مطالب آن است در جداول عرضيهء معينه .\r\nدويم مرحوم آقاى الفت كه در ( 1301 ) بيايد ، و او كتابى بنام « أبواب الروضات » در فهرست آن نوشته بغايت جامع و مفيد كه آينهء سرتاپانماى روضات و همان‌طورى است كه از مثل مرحوم الفت انتظار آن مىرفته ، و آن مشتمل بر چندين باب و هر بابى مشتمل بر نوعى از معنونين در آن است ، انجام تاليف آن روز يك شنبه 23 ماه رمضان سنه 1323 . و هم وى حاشيه‌ئى بر آن نوشته چنان كه در « ابواب الروضات » مرقوم در حاشيهء ( ص 56 ) تصريح بدان نموده « 1 » .\r\nسيم اين فقير محمد على معلم حبيب‌آبادى كه كتابى تأليف نموده‌ام بنام « الكلمات الجامعات » در فهرست روضات الجنات ، و ترتيب آن بدين نحو است كه آنچه اسم در آن آمده رجالا و نساء اعم از اينكه در عنوانى مخصوص يا در ضمن عناوين ديگران باشد ، و آنچه هم در ضمن عناوين ديگران باشد اعم از اينكه شرح حالى براى صاحب آن اسم نوشته شده باشد يا فقط همان ذكرى از آن اسم شده باشد ، حتى اينكه اگر كسى به غير از اسم بتعبير ديگرى ذكر شده باشد ، همچون : بعض الفلان ، والد فلان ، ولد فلان ، بنت فلان ، اخت فلان ، و غيره همه نوشته شده ، و در صورت تكرار اسمى يا كنيه يا لقبى ؛ هر اسمى يك‌بار ذكر شده همه با تعيين صفحه ، اگر آن اسم عنوانى مخصوص دارد صفحه عنوان نوشته شده ، و اگر در ضمن ديگران است ، اگر يك‌بار آمده صفحهء همان يك‌بار و اگر مكرر شده هر صفحه‌ئى كه بيشتر ذكر آن اسم در آن شده يا بهتر صاحب آن شناخته مىشود ، چه اسم باشد ، يا كنيه ، يا لقب ؛ در آنجا نوشته شده ، همه به ترتيب حروف « ا . ب . ت . ث » با ملاحظه كلمهء بعد از اسم مربوط بدان ، از نام پدر و غيره برحسب ترتيب معهود معروف تا آخر هر اسمى و تعيين صفحه ، و با ملاحظه آنچه نوشته شد جمعا يازده هزار و سيصد و سى و هفت نام در آن تعيين شد ، بدين تفصيل :\r\n\r\n\r\n","description":"","footnote":"\r\n( 1 ) مرحوم حاج شيخ محمد باقر الفت « روضات » را در يك مجلد لطيف ، مختصر نيز نموده كه نسخه آن و نسخهء « مفتاح الروضات » آقا ميرزا عطاء اللّه مرقوم هر دو موجود است . م .\r\n","page_name":" 813 ","page_number":213},
  {"content":"\r\n\r\n( ) و هم اين فقير حاشيه‌ئى بر آن دارم بنام « الكلمات العاليات » در حاشيه بر روضات الجنات كه بسيارى از آن در نسخه‌اى بدين نام نوشته و در نزد خودم موجود است و بعضى هم در حاشيه نسخهء روضات چاپى متعلق بخودم ذكر شده ، و اين عده اسماء در تحت 759 عنوان در طى سى و يك باب درآمده است .\r\nچهارم جناب آقا سيد محمد مهدى كاظمينى كه در ( 1319 ) بيايد ، كتابى بنام « احسن الوديعه » در تتميم آن نوشته ، و هم او را حواشى غير مدونه‌اى بر آن است ، و تفصيل آن‌ها در احوال او نوشته خواهد شد .\r\nپنجم مرحوم آقاى حاج ميرزا محمد رضاى كرباسى ( رحمه اللّه ) كه وى در سنه 1337 بمعونت اين فقير شروع در تأليف كتابى در ترجمه و اختصار آن نمود بنام « منتخب العلماء » و دوسه جزوى معدود به خط اين فقير بحيز تحرير و تقرير درآمده و سپس متاركه شد ، و آن اجزاء اينك در نزد اينجانب و آخرين ترجمه آن ترجمهء عنوان بشر حافى است .\r\nششم جناب آقاى حاج سيد محمد على روضاتى ( سلمه اللّه ) نوادهء مرحوم مؤلف ، كه\r\n\r\n","description":"","footnote":"","page_name":" 814 ","page_number":214},
  {"content":"\r\n\r\nايشان در سنه 1367 كه مرحوم حاجى سيد سعيد نائينى آن را براى دفعه دويم چاپ مىكرد فهرستى بسيار مفصل و مبسوط با حواشى مفيده كثيره بر آن نوشت كه حاوى مطالب نادره نافعه مىباشد ، و سپس در سال 1380 كه بناى طبع آن بسبك جديد و چاپ حروفى بود ، باز جناب آقاى معزى اليه همت نموده و نسخه‌اى بقطع وزيرى و چاپ حروفى ترتيب دادند كه در مقدمهء آن شروحى وافى و كافى شامل بيان نسخ عديده كه از روضات به عمل آمده و گراورهاى يك صفحه از هريك از آنها به نحوى پسنديده نوشتند ، و از آغاز كتاب تا آخر حرف همزهء فقهاء شيعه يك مجلد با شروح و تحقيقات فراوان مطبوع و منتشر گرديد كه اميد از توفيق حضرت حقتعالى ( جل‌جلاله ) چنين است كه تا آخر كتاب بدين نحو صورت عمل به خود بگيرد .\r\n\r\nوفات صاحب روضات :\r\nمرحوم آقا ميرزا محمد باقر پس از گذرانيدن عمرى در علم و عمل و عبادت و شهرت و رياست ، در ساعت هفتم شب دوشنبه نهم ماه جمادى الاولى سنه هزار و سيصد و سيزده ، چنان كه در « الذريعة » نوشته ( مطابق . . . عقرب ماه برجى ) به مرض ذات الجنب يا ذات‌الريه ( بنا بر اختلاف تشخيص اطباء ) پس از چهار روز بيمارى ، در خانه مسكونى خود در اصفهان وفات كرد ، و در وقت طلوع فجر او را در همان خانه تغسيل و تكفين نموده ، و فرداى آن روز با تشييعى شايسته برداشته و بتخت پولاد حركت دادند ، و برادرش مرحوم آقا ميرزا محمد هاشم بر آن نماز خواند و برحسب وصيت خودش ( چنان كه « در تذكرة القبور » فرموده ) در بالاسر مسجد مصلى نزديك تكيهء آقا رضى در پيش روى قبر مرحوم آقا حسين جيلانى مشهور بلنبانى - كه از أقارب اعالى او ( يعنى دائى مرحوم آقا سيد جعفر كبير جد جدش ؛ چنان‌كه در روضات ( ص 197 ) فرموده ) بوده - دفن شد .\r\nو اينكه ما شب 2 شنبه را نهم جمادى الاولى نوشتيم برحسب تقويم آن سال است ، و گرنه بر روى قبر ؛ شب 8 جمادى الاولى نوشته . و اين اختلاف از حساب و رؤيت بهم رسيده كه در تقويم آن سال ( كه خلاصه‌اش در دست است ) ربيع الآخر را ناقص و غرهء جمادى الاولى را يك شنبه نوشته و بنابراين ؛ شب 2 شنبه‌شب نهم خواهد بود ، و بر روى قبر و مواضع ديگر كه شب 8 نوشته‌اند مبنى بر رؤيت است كه شب يك شنبه را سلخ ربيع الآخر گرفته و غرهء\r\n\r\n","description":"","footnote":"","page_name":" 815 ","page_number":215},
  {"content":"\r\n\r\nجمادى الاولى دوشنبه ، و شب 2 شنبه‌شب هشتم خواهد شد « 1 » ، و الا در شب دوشنبه بودن وفات اشتباه و اختلافى نيست .\r\nو به‌هرحال چندى بعد از دفن شدن وى در آن مكان ، مرحوم ركن الملك ( كه در 1255 بيايد ) تكيه‌اى در آن محل براى قبر او بنا نهاد كه اينك مشهور بتكيهء آقا ميرزا محمد باقر است ، و قبر مطهر در محلى مرتفع مسقف در ميان تكيه واقع شده و بر آن گنبدى است و مكرر فيض زيارت آن تربت پاك نصيب افتاده ، و هم مرحوم ركن الملك كه تخلص در شعر خلف داشته اشعارى در مرثيه و تاريخ وى گفته كه بر روى سنگ قبر نقر شده ، و آنها اين است :\r\n دريغ و حسرت و افغان كه باز ساقى چرخ * جهانيان را زهر فراق ريخت بجام\r\nيگانه عالمى از اين جهان فانى برد * كه شرع احمد از او داشت انتظام و قوام\r\nجهان نداشت چو او ياد در فنون علوم * زمان نديد چو او مرد در بيان و كلام\r\nستوده باقر علم محمدى كه چو او ( چنو . خ ) * بروزگار عقيم است مادر ايام\r\nنبيرهء نبى هاشمى رسول امم « 2 » * نتيجهء على مرتضى امام انام\r\nچو رخت بست از اين دار سوى خلد برين * بمسلمين همه ز اين غصه تلخ آمد كام\r\nخلف سرود بتاريخ فوتش اين مصراع : * مقام برد بفردوس حجة الاسلام \r\n1313\r\nو نيز در حاشيه چاپ 2 روضات ( ص 127 ) اين مصراع را از ركن الملك نقل كرده :\r\n ها ! رفته از جهان بجنان باقر علوم \r\n1313\r\n\r\n\r\n","description":"","footnote":"\r\n( 1 ) به‌همين‌جهت مرحومين آقا ميرزا مسيح و آقا ميرزا هداية اللّه فرزندان صاحب ترجمه در مواضعى كه تاريخ فوت را نوشته‌اند « شب دوشنبه هشتم شرعى » قيد كرده‌اند . م .\r\n( 2 ) در حاشيهء ص 127 طبع دوم « روضات » رسول امين است . م .\r\n","page_name":" 816 ","page_number":216},
  {"content":"\r\n\r\nو هم اين اشعار از سيد محمد بن محمد جواد موسوى « 1 » بر روى قبر نقر شده :\r\n قد طار من غرف الروضات طائرها * نحو الجنان و أبقى من مآثره\r\nيا قبره كيف احتملت ( استترت . خ ) محاسنه * أم كيف واريت شطرا من مفاخره\r\nقال المورخ فى تاريخ رحلته : * تعطل العلم من فقدان باقره \r\n1313\r\nو مرحوم حاجى ميرزا فتح اللّه ميرزا كوچك اين ابيات را در مرثيه او سروده ، چنان كه در « احسن الوديعه » فرموده ، و اشعار در آنجا درست چاپ نشده و ما صحيح آن را از آقاى سيد محمد على روضاتى گرفتيم ، بدين نهج :\r\n سلام اللّه ما مر الزمان * على من صار مدعوا فهاجر\r\nپيام ارجعى از حق چو بشنيد * اجابت كرد و ره پيمود از سر\r\nهمانا حجت اسلاميان بود * كه بود اسلام را مصداق مظهر\r\nجهان علم را تابنده خورشيد * سماء حلم را رخشنده اختر\r\nسمى باقر و فرزند موسى * معين مذهب و آيين جعفر\r\nسليمان بود در ملك فقاهت * ولى با زهد سلمان صدق بوذر\r\nاصول فقه و تفسير و رجالش * نموده پر جهان را جمله يكسر\r\nبسوى روضه رضوان خراميد * چو برخوردار شد از وصل داور\r\nز عالم صاحب روضات چون رفت * بتاريخش دعا گوئيم خوش‌تر :\r\nجزاه اللّه من روض الجنان * در اين مصرع بود مقصود مضمر \r\n1313\r\nو هم در مرثيه و تاريخ او گفته‌اند ( چنان كه در حاشيه ص 27 « روضات » چاپ 2 ) نوشته :\r\n\r\n\r\n","description":"","footnote":"\r\n( 1 ) نام سراينده اشعار در روى سنگ قبر نوشته نشده است و تنها بيت اول و آخر آنجا نقر شده ، و مأخذ كلام جناب معلم معلوم نشد ، لكن مرحوم آية اللّه آقاى حاج ميرزا سيد حسن چهارسوقى ( 1294 ) در حاشيهء نسخهء « احسن الوديعه 1 : 139 » و هم در ظهر نسخه‌اى خطى « از شرح اللمعة » به خط خود نوشته‌اند كه اين دو بيت عربى از مرحوم حاج ميرزا فتح اللّه ميرزا كوچك است . پس آنچه در كتاب « زندگانى آية اللّه چهارسوقى : 84 » نوشته شده كه قائل آن حاج ميرزا فتح اللّه افسر و در غلطنامه به جلالى تصحيح شده ، هر دو خطا است . م .\r\n","page_name":" 817 ","page_number":217},
  {"content":"\r\n\r\n نهنگ بحر دانش باقر علم * كه در ملك ورع شاهنشه آمد\r\nفقيهى كز فقيهان در ثنايش * دما دم بانگ أنت الافقه آمد\r\nلبش از كشف أسرار آگهى داد * دلش از سر عرفان آگه آمد\r\nدو صد كشى ز قانون رجالش * ز ادراك معانى ابله آمد\r\nببزم فضل چون در صدر بنشست * دو صد صدراش جابر درگه آمد\r\nچو فارغ گشت از روضات جنات * رياض جنتش جولانگه آمد\r\nلباس هستى اين دار فانى * چو از قد رسايش كوته آمد ؛\r\nنداى ارجعى را گفت لبيك * برغبت رو بجنت در ره آمد\r\nچو روحش طاير قدسى مكان بود * از آن عودش بشاخ سدره آمد\r\nچو عودش سوى رضوان گشت ، تاريخ * عليه عاد رضوان اللّه آمد \r\n1313\r\nو برخى ديگر مرثيهء فاخره‌ئى گفته كه مطلع آن اين است :\r\n أزلفت الجنة للباقر * مذ صدر الامر من الآمر \r\nتا اينكه در تاريخ گفته :\r\n فتم بالواحد تاريخه : * الخلف الصادق للباقر \r\n1330\r\nو اين ماده - چنان‌كه ملاحظه مىشود - 1330 و بعلاوه 1 ( كه در مصراع پيش اشاره به الحاق آن شده ) 1331 خواهد شد ( كه مرتبهء آحاد و عشرات آن اگر وارونه شود درست است ) ، و ما را در تصحيح آن چيزى به نظر نرسيده ؛ الا اينكه بگوئيم در بيت پيش از آن اشاره بكم كردن يا وجه ديگرى شده باشد « 1 » .\r\nو هم آنجا اين ابيات را از مرحوم حاج ميرزا فتح اللّه مرقوم آورده :\r\n\r\n\r\n","description":"","footnote":"\r\n( 1 ) دو بيت اول و آخر اين مرثيه كه ذكر شد و قائل آن معلوم نيست ، منقول از « احسن الوديعه 1 : 139 ط 1 » است ، و چون مادهء تاريخ 1331 و احتمال وجود تعميهء ديگر در بيت ما قبل آخر نيز - به علت استهجان دو تعميه در تاريخ - بعيد مىباشد ؛ لذا ممكن است اصلا اين مرثيه مربوط به صاحب روضات الجنات نباشد . م .\r\n","page_name":" 818 ","page_number":218},
  {"content":"\r\n\r\n سبحان من يميت و يفنى و انما * كل النفوس ذائقة هذه السموم\r\nدنيا سراى محنت و دار غم و بلاست * طوبى لمن تخلص من هذه الغموم\r\nهمچون خديو ملك سيادت كه همتش * زد پشت پا بنعمت اين كافر ظلوم\r\nقمقام دهر ، حجت اسلام ، حصن دين * مجموعهء فضائل ( عدالت ) و گنجينهء علوم\r\nاصل ورع ، صحيفه تقوى ، كمال زهد * فرع حيا ، نهال ادب ، معدن رسوم\r\nنوباوهء رسالت و فرزند بو تراب * در آسمان علم ( و ) امامت يكى نجوم\r\nباشدت نقاهت و با ضعف و با هرم ، * از غايت سعادت و از رفعت هموم ؛\r\nبودى صلات را ، هومن خير من يقيم * ماه صيام را ، هومن خير من يصوم\r\nقائم بدى بليل و تهجد ؛ چنان كه بود * اهل قيام را ، هومن خير من يقوم\r\nخيرات جاريات از او گشته منتشر * در عرصهء ممالك ايران و ملك روم\r\nروضات را نهاد و بجنات شد مقيم * نام نكو نهاد ، متى ذكرها يدوم\r\nدر برگرفت خاك چو آن جسم ( روح ) پاك را * از بوى آن تراب معطر شود ( بود ) شموم\r\nدر محفل كريم چو عز وفود يافت * كردند انجمن پى تاريخ آن ( او ) عموم\r\nآمد يكى برون و به گوش خرد سرود * قل : حبذا بو فدك يا باقر العلوم \r\n1313 - 1 - 1314\r\nو ديگرى « 1 » گفته :\r\n سمى حجت پنجم شد از سراى سپنج \r\nو اين 1314 مىشود كه شايد در مصراع جلو اشاره بكم كردن آن نموده باشد .\r\n\r\n\r\n","description":"","footnote":"\r\n( 1 ) اين مصراع نيز از مرحوم حاج ميرزا فتح اللّه مذكور است ، و حاج ميرزا فتح اللّه فرزند محمد كاظم شهير بميرزا كوچك ، مردى اديب و فاضل و متعين بوده ، و يگانه دختر مرحوم مير محمد داود ( متوفى 1342 ) فرزند مرحوم حاج مير سيد محمد برادر صاحب روضات را بزنى داشته و بلاعقب درگذشته است . وى پس از چهل‌سالگى طبع شعر يافته و اشعارى به عربى و فارسى در مدح و منقبت و مراثى خاندان رسالت عليهم السلام و نيز در رثاء و ماده تاريخ جماعتى از علما و هم در تاريخ بناى برخى از مساجد و معابد و غيرها سروده ، و اشعار خود را نيز جمع كرده و بر آن مقدمه‌ئى نگاشته كه نسخه آن موجود مىباشد ، و او بسال ( 1318 ) در اصفهان وفات يافته جنازه‌اش را بنجف اشرف حمل و در وادى السلام به خاك سپرده‌اند . م .\r\n","page_name":" 819 ","page_number":219},
  {"content":"\r\n\r\n\r\nبازماندگان صاحب روضات :\r\nآن جناب را پس از خود هفت تن پسر بجاى ماند كه در « احسن الوديعه » نوشته : پنج نفر آنها از اعيان علما و دو نفر آخر نيز از عظماء اصفهان بشمار آيند ، انتهى . و اسامى آنها بدين تفصيل است :\r\nاول : مرحوم ميرزا محمد مهدى 34 كه در ( 1251 ) بيايد . دويم : مرحوم علامه ميرزا مسيح 34 كه در ( 1255 ) بيايد . سيم : مرحوم ميرزا احمد 34 كه در ( 1263 ) بيايد . چهارم : مرحوم ميرزا عطاء اللّه 34 كه در ( 1266 ) بيايد . پنجم : مرحوم ميرزا هداية اللّه 34 كه در ( 1271 ) بيايد . ششم : مرحوم ميرزا محمد حسين 34 كه در ( 1275 ) بيايد ، و اين شش نفر از يك مادرند . هفتم : مرحوم آقا ميرزا مجتبى 34 ، كه از مادرى جدا و در ( 1302 ) بيايد .\r\nو هم بموجب مرقومات « نسبنامهء الفت » و ملحقات آن ( ص 159 نسخه اصل ) وى سه دختر داشته : اول مرحومه آغا بيگم زوجه مير محمد حسين بن مير محمد صادق بن حاج ميرزا زين العابدين ، كه پسر عمويش بوده .\r\nدويم مرحومه فاطمه بيگم ، زوجه حاج ميرزا سيد حسن بن سيد مهدى نحوى كه در ( 1263 ) بيايد .\r\nسيم مرحومه زهرا بيگم ، زوجه سيد جعفر بن حاج سيد محمد كليشادى واعظ .\r\nسنه 1190 شمسى\r\nجمعه 26 صفر المظفر اول حمل ماه برجى\r\n\r\n* ( 371 - وفات ميرزا مرتضى شيخ الاسلام اصفهانى ) *\r\nدر كتاب « الفوائد البهيّة : 241 - 242 » شرحى نوشته بخلاصهء اينكه شيخ الاسلام\r\n\r\n","description":"","footnote":"","page_name":" 820 ","page_number":220},
  {"content":"\r\n\r\nدر عرف و عادت به كسى اطلاق مىشود كه متصدى افتاء و قضاء و حل مشكلات بين مردم باشد ، و همانا پيشينيان آن را بر منبع كتاب و سنت با تبحر در علوم معقول و منقول اطلاق مىكرده‌اند ، انتهى .\r\nو نخستين كسى كه ما مطلع شده‌ايم كه در دوره اسلامى لقب او را شيخ الاسلام نوشته‌اند امام برهان الدّين ابو سعيد بن امام فخر الدّين كوفى است كه در « مطلع الشمس 3 : 138 » فرمايد او قاضى و شيخ الاسلام خراسان بوده و در سنه 582 بقتل رسيده ، انتهى « 1 » .\r\nو در « كتاب الاوائل » تأليف حاج آقا محمد مقدس اصفهانى ( ص 446 ) فرمايد : قرار دادن شيخ - الاسلام و قاضى و امام جمعه و قاضى عسكر ، مخصوص بسلاطين نسبت بعلماء اهل سنت بوده ، و اول كسى از سلاطين شيعه كه اين سه منصب را بعلماء شيعه داد شاه اسماعيل صفوى بود ، انتهى .\r\nو ظاهرا قانون آن چنان بوده كه پادشاه عصر يك نفر را بعنوان شيخ الاسلام معين و معنون مىنموده و او در پايتخت پادشاه بوده و پس از آن يا او يا پادشاه براى ساير شهرها و قصبات بزرگ شيخ الاسلام تعيين مىنمودند با همان حدود و اختيارات شيخ الاسلام پايتخت ، هرجا به نسبت خودش .\r\nو اينك ما از زمان شاه اسماعيل تا عقب‌تر اسماء شيخ‌الاسلام‌هاى اصفهان را مرتب نموده تا برسد به صاحب اين عنوان ، و چنين گوئيم كه :\r\nاول مير معز الدّين 26 بن شاه تقى الدّين محمد 25 بن قوام الدّين شرف حسين 24 ابن سيد قطب الدّين محمد 23 بن سيد محمد 22 بن سيد يحيى 21 بن سيد علاء الدّين محمد 20 بن سيد فخر الدّين محمد 19 بن سيد كمال الدّين حيدر 18 بن حسين 17 بن سيد محمد 16 بن سيد قوام الدّين شرف 15 بن ابو المحاسن هادى 14 بن ابو عبد اللّه اسماعيل 13 ابن ابو الحسين 12 بن ابو الحسين على الاحنف 11 بن ابو محمد الحسن 10 التقى المراقب باصفهان ابن ابو الحسن على - اكبر 9 بن ابو عبد اللّه امير حسين 8 القمى كه در ( ج 1 سال 1202 ص 129 ) گذشت . كه وى به‌طورىكه در « رجال حبيب السير » فرموده در زمان شاه اسماعيل ، شيخ الاسلام اصفهان و هم نقيب آن شهر بوده .\r\n\r\n\r\n","description":"","footnote":"\r\n( 1 ) نخستين كسى كه شيخ الاسلام ناميده شد ، پير هرات خواجه عبد اللّه انصارى ( متوفى بسال 481 ) است . رجوع شود به كتاب نفيس « الالقاب الاسلامية فى التاريخ و الوثائق و الآثار :\r\n366 ط مصر » ، و نيز بكتاب نفيس ديگر « سازمان ادارى حكومت صفوى : 72 ببعد » . م .\r\n","page_name":" 821 ","page_number":221},
  {"content":"\r\n\r\nدويم مرحوم شيخ زين الدّين على بن هلال كركى عاملى ، كه پدرش معروف بمنشار ، و ازاين‌جهت نام خود او را هم بدين كلمه اضافه نموده و او را شيخ على منشار نوشته‌اند ، و او در نيمهء دويم مائه دهم از طرف شاه‌تهماسب ؛ شيخ الاسلام اصفهان بوده ، چنان‌كه در « تاريخ عالم‌آرا : 114 » نوشته ، و در « رياض العلماء ، ج 3 » عنوانى براى او منعقد نموده و فرموده كه وى در سنه 969 « رساله‌ئى در مسائل فقهيهء عام البلوى » تأليف و در روز 2 شنبه 13 ع 1 سنه 984 در اصفهان وفات كرده ، انتهى . و او در مشهد مقدس در دارالسيادهء مباركه دفن است .\r\nسيم بعد از او دامادش ( شوهر دخترش ) مرحوم شيخ بهائى ؛ بهاء الدّين محمد بن عز الدّين حسين بن ضياء الدّين ابو تراب عبد الصمد بن شمس الدّين محمد بن زين الدّين ابو الفضائل على بن بدر الدّين حسن بن محمد بن صالح بن اسماعيل حارثى همدانى جباعى عاملى ؛ شيخ الاسلام شده . تولدش هنگام غروب آفتاب روز 4 شنبه 17 ذيحجه سنه 953 ، مدت عمرش 76 سال و 9 ماه و 25 روز ؛ وفاتش 3 شنبه 12 شوال سنه 1030 ، قبرش در مشهد مقدس در گوشهء مشرق و جنوب مقبرهء واقع در پهلوى گوشه جنوب و مغرب صحن جديد .\r\nچهارم مير غياث الدّين محمد ، كه در « ديوان على شاعر » كه اوراقش بىنظم و ترتيب است و نتوان عدد صفحه برايش تعيين كرد ؛ مادهء تاريخى براى شيخ الاسلامى او دارد كه سال آن 1035 مىشود ، و ليكن معلوم نكرده كه شيخ الاسلام اصفهان يا غيره است .\r\nپنجم ميرزا قاضى . و او ميرزا محمد مشهور بشاه قاضى ابن ( حكيم كاشف الدّين محمد اردكانى يزدى نزيل مشهد مقدس ) بوده كه خود و پدرش از علما و فضلا بوده‌اند و هريك چندين كتاب تأليف نموده‌اند ، و در « الذريعة 5 : 309 ش 1476 » نوشته كه او شيخ الاسلام اصفهان بوده ، و نيز در « رياض العلماء :\r\n549 نسخهء عكسى » وى را قاضى الدّين محمد شيخ الاسلام اصفهان نوشته .\r\nششم بعد از اينكه در روز شنبه 23 شعبان سنه 1055 مرحوم خليفه سلطان وزير شاه‌عباس ثانى شد ، ميرزا قاضى را عزل كرد ، و شيخ عز الدّين علينقى بن ابو العلاء محمد - هاشم طغائى كمره‌اى فراهانى را شيخ الاسلام نمود ، و او تا حين وفاتش كه در سنه 1060 در اصفهان واقع شده بدان برقرار بوده .\r\nهفتم ميرزا عليرضا بن ( ميرزا حبيب اللّه صدر كه در 1337 بيايد ) ، و در « أمل الامل :\r\n443 » شيخ الاسلامى او ذكر شده ، و او در مرض موت پدرش شيخ الاسلام شده و تا حدود سال 1074 بدان منصوب بوده ، و در سنه 1091 وفات نموده .\r\n\r\n","description":"","footnote":"","page_name":" 822 ","page_number":222},
  {"content":"\r\n\r\nهشتم ميرزا معصوم بن ميرزا محمد مهدى بن ميرزا عليرضا مذكور كه بعد از وفات عمش ميرزا عليرضا ( چنان‌كه در « رياض العلماء ، ج 3 نسخه عكسى ص 210 » نوشته ) شيخ - الاسلام شد و قبل از تصدى و تصرف در آن كار وفات كرد .\r\nنهم مرحوم سيد محمد بن عبد اللّه بن ابراهيم بن شبابه حسينى كه در « الذريعة 9 :\r\n696 ش 4844 » فرمايد : وى بعد از برگشتن از هند شيخ الاسلام اصفهان شد ، و در « سلافه » نامش ذكر شده ، انتهى .\r\nدهم مرحوم ملا محمد باقر بن محمد مؤمن محقق سبزوارى كه سرسلسلهء صاحب عنوان باشد ، و بعد از اين چند نفر به دو سه فاصله اين منصب در خانوادهء او تقريبا استقرار يافت .\r\nدر « أمل الامل : 506 » عنوانى دارد بنام محمد مؤمن بن شاه قاسم سبزوارى ، و در آن فرمايد كه : وى ساكن مشهد و از علما و معاصرين است و « تفسيرى بر قرآن » و « حواشى بر شرح لمعه » دارد ، انتهى . و در « فوائد الرضويه : 599 » اين عنوان را از « أمل » نقل كرده و بعد خود فرمايد :\r\nوى والد محقق سبزوارى است و من خط او را ديده‌ام ، انتهى . و اينكه فرموده وى پدر محقق سبزوارى است تاكنون من نديده‌ام كسى تصريح بدان نموده باشد ، البتّه فرمايش چنين بزرگوارى محتاج بديدن من و مانند من نيست و شايد مأخذ آن كلام « رياض العلماء » باشد كه عن‌قريب بيايد . و در « الذريعة » در ( ج 4 ) تفسير او را و در ( ج 6 ) حاشيهء شرح لمعه را ذكر كرده و چنين سخنى ندارد ، و مرحوم محقق مرقوم عالمى پرمايه و محققى بلندپايه بوده و شعر هم مىگفته و در « روضات الجنات : 117 » عنوانى مخصوص براى او منعقد نموده و شطرى از رساله‌ئى كه مرحوم شيخ على شهيدى دربارهء او نوشته و در قدح او بناحق اكثار نموده ذكر كرده ، و هم در « مستدرك 3 : 386 » احوال او را عنوان نموده ، و او را تأليفات چندى است از آن جمله : كتاب « كفاية الفقه » در فقه استدلالى ، و كتاب « جامع الزيارات العباسى » بنام شاه‌عباس ثانى . و از زمان او تاكنون أولاد و اعقاب وى همه بدين كلمه ( شيخ الاسلام ) منتسب و معروف‌اند .\r\nو او ( يعنى آخوند ملا محمد باقر سبزوارى ) در سنه 1017 متولد شده ، چنان‌كه در « تنقيح المقال 2 : 85 از قسمت 2 ش 10431 » فرموده ، و بنابراين در « روضات » كه در ( ص 118 ) تصريح فرموده كه وى شاگرد شيخ بهائى بوده و هم از او روايت نموده ؛ درست\r\n\r\n","description":"","footnote":"","page_name":" 823 ","page_number":223},
  {"content":"\r\n\r\nنمىآيد ، زيراكه وى در سال وفات شيخ در حدود ( 13 - 14 ) سالگى بوده « 1 » . و به‌هرحال ، در « تنقيح » فرمايد : اصطلاح ادباء علما بر اين جارى شده كه او را در اصول فاضل سبزوارى و در فقه فاضل خراسانى مىگويند ، انتهى . و در « رياض العلماء ، نسخهء عكسى ج 2 ص 224 » فرمايد : او در شوال سال 1062 در طائف بوده ، و در « مجموعهء ملا شمس الدّين حسين شيرازى » كه به خط خود چيزهائى در آن نوشته ، خود را فرزند محمد مؤمن شريف سبزوارى نوشته ، انتهى ما فى « الرياض » . و شايد مأخذ كلام « فوائد الرضويه » كه آنفا ذكر شد همين كلام خود او باشد ، و او در سنه 1090 وفات كرده ، و قبرش در مشهد مقدس در مدرسه ميرزا جعفر بسردابى كه از بيرون برابر مقبرهء شيخ حر عاملى ( ره ) مىشود معين و معلوم است . و دو پسر وى آقا محمد جعفر و ملا محمد هادى هر دو در رجب سنه 1122 كه شاه سلطان حسين رسما مدرسه چهارباغ را افتتاح مىكرد ؛ در جزو علماء حاضرين در آن بودند ، چنان كه در « مجلهء يادگار ، سال 3 شماره 3 : 57 » نوشته . و در « فهرست كتابخانه رضويه ( ع ) 5 : 454 و 5 ش 720 » كتابى در « شرح الفيه شهيد ( ره ) » ذكر كرده كه از نام و نشان مؤلف آن چنين گمان كرده كه آن تأليف اين آقا محمد جعفر باشد . و ظاهرا اين گمان درست باشد .\r\nيازدهم بعد از وفات او ظاهرا ميرزا محمد معصوم ( كه در سال 1337 بيايد ) شيخ - الاسلام شده كه در « أمل الامل : 455 » شيخ الاسلامى او را نوشته و در سنه 1095 وفات كرده .\r\nدوازدهم بعد از او شوهر خواهر محقق سبزوارى ، مرحوم آقا حسين بن جمال الدّين محمد بن حسين خوانسارى شيخ الاسلام شده . تولدش ذىالقعده سنه 1016 ، وفاتش غرهء رجب سنه 1098 ، چنان كه در « الكنى و الالقاب ، ج 3 » فرموده ، قبرش در تخت پولاد در تكيهء خوانسارىها در ايوان جلوى محوطهء زير گنبد .\r\nسيزدهم بعد از آن در أواخر حيات آقا حسين ، يعنى در روز شنبه 4 ج 1 سنه 1098 مرحوم علامه مجلسى كه در ( ج 2 سال 1214 عنوان 204 ص 530 ) گذشت ، و هم امام جمعهء وقت بود ، شيخ الاسلام شد .\r\nچهاردهم يك سال و نيم بعد از وفات وى بموجب مسطورات « مستدرك 3 : 385 »\r\n\r\n\r\n","description":"","footnote":"\r\n( 1 ) از اين نظر كه جناب معلم اشكال كرده‌اند هيچ مانعى ندارد و ممكن است كه محقق سبزوارى در همين 13 و 14 سالگى درك محضر شيخ بهائى را نموده و از او اجازه گرفته باشد . م .\r\n","page_name":" 824 ","page_number":224},
  {"content":"\r\n\r\nداماد آقا حسين خوانسارى ، مرحوم شيخ قوام الدّين جعفر قاضى ابن عبد اللّه بن ابراهيم حويزه‌اى كمره‌اى شيخ الاسلام شد . وفاتش سنه 1115 قبرش در نجف در حوالى قبر علامهء حلى ؛ چنان كه در « مستدرك 3 : 385 » نوشته ، و در « تاريخ حزين : 16 » در كربلا نوشته ، و ظاهرا در اين يك سال و نيم اصفهان شيخ الاسلام نداشته و در تعيين آن ميان علما و أعيان ملت و دولت اختلاف بوده و پادشاه وقت شاه سلطان حسين در اين مورد عزم و اراده‌اى از خود ابراز نمىكرده .\r\nپانزدهم بعد از او داماد علامهء مجلسى مرقوم ( شوهر دخترش ) مرحوم مير محمد صالح خاتون‌آبادى كه در ( ج 2 سال 1207 شمارهء 125 ص 315 ) گذشت ؛ شيخ الاسلام شد . در « مستدرك الوسائل 3 : 357 » شرحى نوشته بخلاصه و مفهوم اينكه : بعد از وفات شيخ جعفر قاضى ، شاه سلطان حسين در روز يك شنبه 9 ذىالقعده سنه 1115 مجلسى آراست و جماعتى از علما را براى تعيين شيخ الاسلام در آن جمع كرد ، و بعد از آنكه آقا جمال خوانسارى و مير محمد باقر خاتون‌آبادى آن را از خود رد كردند ، آقا جمال بشاه گفت اينجا جماعتى هستند كه تو خود آنها را مىشناسى و هيچ‌كدام نه مجتهد و نه شرعا قابل اعطاء اين منصب هستند ، پس هركدام كه أتقى و أرغب در تحصيل علوم باشند اختيار كن ! و بالاخره امر مردد ميان چهار نفر گرديد : شيخ على مدرس مدرسهء مريم بيگم ، و ميرزا عبد اللّه افندى ، و ميرزا عليخان ، و مير محمد صالح خاتون‌آبادى ، انتهى . و ما اين ميرزا عليخان و شيخ على را نشناختيم كيستند .\r\nشانزدهم بعد از وفات مير محمد صالح در حدود ( 1130 ) مرحوم شيخ عبد اللّه بن حاج صالح بن جمعة بن شعبان بن على بن احمد بن ناصر بن محمد بن عبد اللّه سماهيجى بحرينى كه در آن اوقات براى اصلاح كار خوارج ( كه در بحرين فتنه‌ها بر پا كرده بودند ) باصفهان آمده بود - چنان كه در « لؤلؤة البحرين » نوشته چندى شيخ الاسلام شد . وفاتش شب آدينه 9 ج 2 سنه 1135 در بهبهان .\r\nهفدهم بعد از آن در حدود 1142 - چنان كه در « تاريخ حزين : 89 » فرموده - مرحوم ملا محمد شفيع گيلانى چندى شيخ الاسلام اصفهان بوده و هم در آن شهر وفات نموده ، و او شوهر دختر امير ابو المعالى كبير بوده كه خواهر امير ابو المعالى صغير و عمه آقا سيد محمد - على پدر آقا سيد على كربلائى باشد .\r\n\r\n","description":"","footnote":"","page_name":" 825 ","page_number":225},
  {"content":"\r\n\r\nهيجدهم بعد از آن مرحوم آقا مير محمد حسين خاتون‌آبادى كه نيز ( در 1207 شماره 125 ص 315 ) گذشت ، و سال‌ها امام جمعه اصفهان بوده در أواخر عمر خود ، چنان كه در « الفيض القدسى : 31 سطر 7 » نوشته بتكلف شيخ الاسلام شد .\r\nنوزدهم بعد از او كه زمان سلطنت نادر شاه بود ، مرحوم ميرزا عبد الرحيم بن آقا محمد جعفر بن ملا محمد باقر محقق سبزوارى ( دهم ) در سنه 1154 نزد نادر شاه رفت و ادعا آورد كه شيخ الاسلامى اصفهان اصلا از خانوادهء ما است ، و خاتون‌آبادىها كه امام‌جمعه‌اند چرا بايد آن را داشته باشند ، و نادر گفت درست مىگويند و امام‌جمعگى و شيخ الاسلامى نبايد در يك كس و يك خانواده باشد و بفرمان او ميرزا عبد الرحيم مذكور شيخ الاسلام شد .\r\nو آقا محمد جعفر مذكور از قرارى كه در « تاريخ حزين : 89 » نوشته در زمان شيخ الاسلامى ملا محمد شفيع ( 17 ) هنوز زنده و در اصفهان منزوى و از أتقياء معارف و مرتاضان بوده ، و اينك قبر او را در شبستان مسجد حكيم نشان مىدهند ، و ميرزا عبد الرحيم مرقوم - چنان كه در « اجازه كبيرهء شوشتريه » نوشته - عالم و فقيه و در سنه 1148 در شوراى كبراى صحراى مغان حاضر و چندى هم قاضى اصفهان بوده ، و نام او را ميرزا محمد رحيم هم نوشته‌اند ، چنان كه در وثيقه‌نامه‌اى كه علماء فريقين در شوال سنه 1156 در نجف اشرف دائر باتحاد شيعه و سنى نوشته و مهر و امضا كرده‌اند و بخزانهء نادرى سپرده‌اند ؛ نام او بعنوان ( ميرزا محمد رحيم شيخ الاسلام اصفهان ) ذكر شده ، چنان كه در « مجله يادگار سال 4 شماره 6 : 54 » فرموده . و اين ميرزا محمد رحيم فرزندانى داشته . يكى ميرزا عبد المطلب كه در 3 شنبه 13 رجب سنه 1160 وفات كرده ، چنان كه بر سنگ روى قبرش كه در تخت پولاد در پشت محجر بقعهء تكيهء خوانسارى ها به طرف شمال غربى واقع شده نوشته ، و ديگرى ميرزا عبد اللّه كه در سلخ ذىالحجه سنه 1175 وفات كرده ، چنان كه بر روى قبرش كه در تكيهء خوانسارىها در توى بقعهء زير گنبد مىباشد نوشته ، و در « ملحقات تذكرة القبور : 219 » نوشته كه : مير عبد الغنى بن مير معصوم ابن امير عبد الحسين خاتون‌آبادى شيخ الاسلام اصفهان بوده و در روز دوشنبه غرهء ماه رمضان سنه 1161 وفات نموده و در نزديك قبر جدش دفن شده ، انتهى . و بنابراين وى بعد از ميرزا عبد المطلب و قبل از ميرزا عبد اللّه بوده و در شماره شيخ‌الاسلام‌ها بيست و يكم خواهد شد ، و ميرزا عبد اللّه بيست و دويم مىشود ؛ بفرضى كه همهء اين مذكورين شيخ الاسلام شده باشند .\r\nبيست و سيم حاج ميرزا مرتضى بن ميرزا عبد المطلب مرقوم كه صاحب اين عنوان\r\n\r\n","description":"","footnote":"","page_name":" 826 ","page_number":226},
  {"content":"\r\n\r\nو از معاريف علماء اصفهان و در ماه صفر المظفر اين سال در حوالى صبح ( چنان كه در پشت نسخه‌اى از جلد دويم « حيات القلوب » خطى كه در چند سال قبل از اين در كتابخانه آقاى حاج ميرزا محمد رضاء كرباسى بود به نظر رسيد ) مطابق ( حوت 1189 - حمل 1190 ) ماه برجى وفات كرد ، و وى دختر ميرزا عبد اللّه عمش را بزوجيت داشته و از وى ميرزا رحيم ثانى را بهم رسانده كه در ( 1249 ) با بقيه شيخ‌الاسلام‌ها بيايد ، و فرزند ديگر حاج ميرزا مرتضى دخترى بوده بنام حورىجهان بيگم المدعوه به بيگم جونى كه وى زنى خيره بوده و بعد از وفات او برحسب وصيتش وصى او در 5 شوال سنه 1248 نود جلد كتاب وقف بر أهل علم و طلاب نموده و در پشت هريك وقفيت آن و نيز در سه نسخه جدا وقفيت همه با صورت آن كتب نوشته شده كه يك نسخه نزد حاجى كرباسى و ديگرى نزد سيد حجة الاسلام و ديگرى نزد متولى آنها در هر زمانى بوده كه وى در آن زمان ميرزا علينقى ، اكبر فرزندان ذكور واقفه بوده و شرط كرده كه أخذ و اعطاء اين كتب بدون قبض و نوشته جهات نشود . و اين لفظ جهات همان است كه در اين ايام به صورت جات در جمع بعضى از كلمات فارسى درآمده و نوشته‌جات و شيرينىجات و غيره مىگويند ، و بايد براى تحقيق صحت و اصالت هريك از اين دو كلمه بكتب لغات فارسى مراجعه و تحقيق شود ، و يكى از اين كتب كتاب « منتقلة الطالبيه » بوده كه آن را ما ديديم و اين شرح را از پشت آن نقل كرديم از كتبى كه در كتابخانه آقاى حاج سيد محمد روضاتى مىباشد ، و فرزند ديگرى از حاج ميرزا مرتضى بنام محمد ابراهيم در سال ( 1318 ) بيايد .\r\n\r\n* ( 372 - تولد مرحوم حاج ملا على ، ميرزا خليلى - ره ) *\r\nوى فرزند مرحوم حاجى ميرزا خليل طبيب طهرانى است كه در ( 1280 ) بيايد ، و خود از أعاظم علما و فقها و مشاهير عباد و زهاد بوده ، و همانا در ساعت آخر روز پنجشنبه بيست و هشتم ماه جمادى الاولى اين سال - مطابق ( . . . ) جوزا ماه برجى - متولد شده ، و چنان كه در « معجم ادباء الاطباء 147 و 148 در پاورقى » فرموده در علم اصول نزد شريف العلماء و در فقه نزد صاحب « جواهر » و در حكمت الهى نزد ملا اسماعيل اوزركانى و ملا كريم كرمانى و ملا عبد العظيم تهرانى\r\n\r\n","description":"","footnote":"","page_name":" 827 ","page_number":227},
  {"content":"\r\n\r\nو در رياضيات نزد ملا اسماعيل بروجردى و سيد ابو تراب همدانى درس خواند تا خود فقيهى فاضل و حكيمى كامل و رياضىدانى بزرگوار گرديد ، و بتدريس و تأليف اشتغال ورزيد ، و شاگردانى همه از أجلاء از فيض مدرس مقدس او برآمدند ، و كتب چندى تأليف نموده از آن جمله : كتاب « خزائن الاحكام » در شرح كتاب « تلخيص المرام » در معرفت احكام تأليف مرحوم علامهء حلى ( ره ) .\r\nو پس از مدت هفتاد سال و هشت ماه قمرى و بيست و هفت روز عمر ، در بيست و پنجم ماه صفر الخير سنه هزار و دويست و نود و هفت - مطابق ( . . . ) دلو ماه برجى - در نجف وفات كرده ، و در وادى السلام در زير گنبدى بزرگ بجانب چپ آنكه از نجف بكوفه رود دفن شده ، و تاريخ وفات وى بروز و ماه و سال قمرى چنان كه نوشته شد در « مقباس الهدايه » نوشته ، و در « الذريعة 7 : ش 826 » در أواخر ع 2 سنه 1296 فرموده . و مرحوم آقا سيد حسن صدر در « اجازهء حاج ميرزا ابو الهدى كرباسى » بدون ماه و روز در سنه 1296 گفته ، و در « مستدرك ج 3 » در صفر سنه 1290 نوشته كه آن على التحقيق غلط است ، زيراكه مرحوم سيد صدر مرقوم در اجازه مرقومه فرموده كه اجازهء او براى من در مسجد سهله در سنه 1292 بوده .\r\nو به‌هرحال ، مرحوم حاج ملا على چندين نفر پسر برجا نهاد كه هيچ‌كدام - چنان كه در « مقباس الهدايه » دارد - بوظيفهء خود و قيام بعلم رفتار نكردند ، انتهى . و در « مقالات الحنفاء : 201 » اسماء ايشان را بدين نحو نوشته : 1 - شيخ محمود 2 - شيخ محمد 3 - شيخ اسماعيل 4 - شيخ اسد اللّه ، و اين أخير فرزندان چندى داشته : 1 - جعفر خليلى كه در بغداد جريده‌نگار بوده : 2 - عباس خليلى مدير « روزنامهء اقدام » در تهران . انتهى .\r\nو هم صاحب عنوان دختران چندى داشته : يكى زوجهء سيد محمد على شاه عبد العظيمى كه در ( 1258 ) بيايد ، و ديگر زوجهء مرحوم حاجى سيد اسد اللّه بيدآبادى كه مادر مرحوم حاجى سيد محمد باقر ثانى بوده ، و اين‌ها در ( 1227 ) و ( 1333 ) بيايند .\r\n\r\n* ( 373 - وفات نظير ، شاعر زنگنه‌اى ) *\r\nنظير نامش أمان اللّه بيك و شاگرد رفيق اصفهانى ( كه در سال 1212 ص 431 ش 180 گذشت ) بوده و در اين سال وفات نموده ، چنان كه در « مجمع الفصحا 2 : 525 » فرموده .\r\n\r\n","description":"","footnote":"","page_name":" 828 ","page_number":228},
  {"content":"\r\n\r\n\r\n* ( 374 - وفات رحيم عليخان ، ايمان شاعر هندى ) *\r\nمولوى رحيم على خان ، بموجب مرقومات « الذريعة 9 : 115 ش 707 » فرزند بهره‌مند خان بن پردل خان ، و خود چنان كه در « ريحانة الادب 2 : 129 » نوشته از علما و شعراء هند بوده و در شهر فرخ‌آباد سكونت داشته و أشعار بسيار گفته ، و كتابى بنام « منتخب اللطائف » در تذكره تأليف كرده ، و اين دو بيت از اوست :\r\n در دست زلف يار فتاده است كار ما * جز اضطراب نيست ديگر اختيار ما\r\nتأثير بخت تيره پس از مرگ هم نرفت * جز دود نيست شعلهء شمع مزار ما \r\nو او در اين سال وفات كرده .\r\n\r\n* ( 375 - وفات رهى ، شاعر اصفهانى ) *\r\nرهى نامش آقا محمد ابراهيم و با رفيق اصفهانى كه در سال ( 1212 ص 431 ش 180 ) گذشت معاشرت داشته و از او تخلص گرفته و درين سال وفات كرده ، چنان كه در « مجمع الفصحا 2 : 142 » نوشته .\r\nو او غير از رهى مشهدى است كه نامش شاه محمود و در قرن دهم بوده ، و در « مجمع الخواص » ذكر شده . و غير از رهى معيرى كه در سال ( 1388 ) بيايد .\r\n\r\n* ( 376 - وفات مرحوم آقا سيد محمد جواد 25 عاملى ، أعلى اللّه مقامه ) *\r\nوى فرزند سيد محمد 24 شقرائى است كه در ( 1194 ش 12 ص 27 ) نامش برده\r\n\r\n","description":"","footnote":"","page_name":" 829 ","page_number":229},
  {"content":"\r\n\r\nشد ، و آنجا نوشتيم كه سيد محمد برادر سيد ابو الحسن 24 عاملى بوده و بنابراين بايد نام پدرش سيد حيدر 23 باشد ، الا اينكه در « الذريعة ش 2366 » سيد محمد جواد صاحب عنوان را فرزند محمد بن محمد نوشته . و به‌هرحال ، مرحوم سيد محمد جواد از اجله علما و فقهاء شيعه و ساكن نجف اشرف بوده ، و در فقه مهارت و خبرتى غريب و بمواقع استدلالات آن احاطتى عجيب داشته ، و او در حدود سال هزار و صد و پنجاه و اندى متولد شده ، و كتابى بنام « مفتاح الكرامه » در شرح قواعد علامه ( يعنى كتاب « قواعد الاحكام » در معرفت حلال و حرام تأليف علامه حلى ) تأليف نموده ، و چنان كه در « فهرست كتب كتابخانه رضويه ( ع ) 5 : 618 » فرموده وى قسمتى از كتاب زكات و تمام خمس و صوم و حج و جهاد و امر بمعروف و نهى از منكر و سبق و رمايه و بعضى از كتاب جهاد را ننوشته ، و اينك تفصيل آنچه نوشته در چند جلد :\r\n1 - در طهارت ، انجام تأليف آن شب شنبه 22 ع 1 سنه 1201 . 2 - در نماز تا آخر تعقيبات 3 - از اول خلل تا آخر كتاب صلاة ، غير از نماز خوف ، و هم كتاب زكات . انجام تأليف آن أواخر ج 1 سنه 1205 . 4 - در تجارت و بيع . 5 - در دين و رهن و حجر و صلح و أشباه آنها ، انجام تأليف آن غرهء ع 1 سنه 1221 . 6 - را ندارد 7 - در احياء موات و اجاره و مزارعه و مساقات و شركت و قراض و وكالت . 8 - در ارث ، انجام تأليف آن شب 5 شنبه 18 محرم سنه 1199 . « 1 »\r\nو اين كتاب مراتب اطلاع مؤلف خود را در فقه و مواقع استدلال آن خوب تصديق مىنمايد .\r\nو او هم « رساله‌ئى در تجويد » تأليف كرده ، چنان كه در « أعيان الشيعة 1 : 223 » فرموده ، و شعر هم مىگفته ، و در اين سال در نجف وفات كرده و هم آنجا در صحن مطهر به طرف قبله در حجرهء ميان چاه و سقاخانه دفن شده . و فرزندش مرحوم سيد محمد 26 نيز از علما و مشايخ اجازه است ، و مرحوم حاج ملا على ميرزا خليلى ( كه در اين سال گذشت ) از او روايت نموده .\r\nو نوادهء اين سيد محمد ، مرحوم سيد عبد الحسين 29 بن سيد محمد 28 بن سيد حسن 27 ابن سيد محمد 26 مرقوم هم از علماء عصر است كه در « الذريعة 14 ش 2230 » نام او برده شده .\r\nو فرزند ديگر صاحب عنوان دخترى 26 است كه وى مادر شيخ رضا بن شيخ زين العابدين ( ره ) است كه در ( 1269 ) بيايد .\r\n\r\n\r\n","description":"","footnote":"\r\n( 1 ) نسخه كتاب قضا و كتاب ديات ( بدون تاريخ ) و كتاب قصاص كه تاريخ فراغت از آن بعد از نصف شب آخر ماه رمضان 1219 مباشيد در كتابخانه آقاى حاج سيد محمد على روضاتى موجود است .\r\n","page_name":" 830 ","page_number":230},
  {"content":"\r\n\r\n\r\n* ( 377 - وفات مرحوم شيخ محمد رضا نحوى - ره ) *\r\nخانوادهء نحوى جماعتى هستند از مردم نجف كه چندين نفر از رجال علم و ادب در مائه دوازدهم و سيزدهم از آنها بهم رسيده‌اند ، و همواره ما بين حله و نجف رفت و آمد مىكنند ، و ازاين‌رو آنها را نجفى و حلى هر دو مىخوانند ، چنان كه نيز به نحوى و شاعر معروف مىباشند .\r\nو شيخ محمد رضا فرزند شيخ ابو الرضا أحمد بن شيخ حسن خياط نحوى نجفى است .\r\nمرحوم شيخ احمد از اجله رجال علم و ادب و شعراء عراق عرب بوده ، و در سنه 1183 وفات كرده و در نجف دفن است ، و در « الكنى و الالقاب ، ج 1 » ضمن ابو الحسن در سنه 1173 گفته .\r\nفرزندش مرحوم شيخ محمد رضا صاحب عنوان ، هم از شعرا و ادباء آن سامان است ، و هماره با مرحوم سيد بحر العلوم معاشر و مصاحب بوده ، و منظومات چندى دارد ، از آن جمله :\r\nاول « تخميس قصيدهء بانت سعاد كعب بن زهير » در مدح حضرت رسول ( صلى اللّه عليه و آله ) . دويم « تخميس قصيدهء بردهء بو صيرى » نيز در مدح آن جناب ( ص ) . سيم « تخميس قصيدهء مقصورهء ابن دريد » كه آن را قلب بمدح سيد بحر العلوم نموده ، انجام آن 12 ع 1 سنه 1212 .\r\nو از جملهء اشعار او قصيده‌ئى است كه آن را با پدر خود شيخ أحمد در موقعى كه به زيارت سامره مىرفته‌اند در راه بنظم آورده‌اند ، كه مصارع اوائل آن را شيخ احمد و أواخر آن را شيخ محمد رضا سروده‌اند ، و اينك اين چند فرد از آن نوشته شد :\r\n 1 - أرحها فقد لاحت لديك المعاهد * و عما قليل للديار تشاهد\r\n2 - و تلك القباب الشامخات ترفعت * و لاحت على بعد لديك المشاهد\r\n3 - و قد لاحت الاعلام أعلام من لهم * حديث المعالى قد رواها مجاهد\r\n4 - حثثنا اليها العيس قد شفها النوى * و قد أخذت منها الثرى و الفدافد\r\n5 - مصاب المطايا عندنا فرحة اللقا * مصائب قوم عند قوم فوائد\r\n6 - تؤم ديارا يحسد المسك تربها * و تغبط حصباء بهن القلائد \r\n\r\n","description":"","footnote":"","page_name":" 831 ","page_number":231},
  {"content":"\r\n\r\n 7 - تؤم بها دار العلى سرمن‌رأى * ديار لآل اللّه فيها مراقد\r\n8 - ديار بها الهادى الى الرشد و ابنه * و نجل ابنه و الكل فى الفضل واحد\r\n9 - أقاموا عماد الدّين دين محمد ( ص ) * و شيدت بهم أعلامه و القواعد\r\n10 - فلولاهم ما قام للّه راكع * و لولاهم ما خر للّه ساجد\r\n11 - و رب غبى يجحد الشمس ضوءها * فتحسبه فى يقظة و هو راقد\r\n12 - تلوح له منهم عليهم دلائل * و تبدو له منهم عليهم شواهد\r\n13 - بدا منكر أمن غيه بعض فضلهم * و لا ينفع الانكار و اللّه شاهد\r\n14 - قصدت معاليهم ولى فى مديحهم * قصائد ما خابت لهن مقاصد\r\n15 - أؤمل للدارين منهم مساعدا * و ظنى كل لى يمين و ساعد\r\n16 - بنى الوحى حاشا أن يخيب الرجا بكم * و أن ينثنى فى خيبة القصد قاصد\r\n17 - صلونى و عود و ابا لجميل على الذى * له صلة منكم عليه و عائد\r\n18 - فان تسعدونى بالرضا فزت بالرضا * و الا فدلونى على من يساعد ! \r\nو اين اشعار نهايت قدرت اين پدر و پسر و بخصوص پسر را در سرودن اشعار به زبان عرب و احاطت بر علوم ادب كاملا مىرساند ، زيراكه علاوه بر بداهه‌سرائى و خلو آن از كلمات غريبه داراى جزالت و سلاست ألفاظ و جلالت و بكارت معانى لطيفه مىباشد ، و اينكه قدرت پسر را بيشتر نوشتيم از اين است كه پدر هر مضمونى مىخواسته اختيار مىكرده ، و پسر بايستى مضمونى اختيار كند كه مناسب با مضمون مختار پدر باشد ، و اينك ترجمهء اشعار :\r\n1 - بخوابان شتران را كه پيدا شد منازل معهود و به زودى آن خانه‌ها را خواهى ديد 2 - و اين گنبدهاى بلند بلندى يافته و نمايان شد بر دورى نزد تو مشهدها 3 - و نمايان شد نشانه‌هاى كسانى كه ايشان راست حديث بلندمرتبگى كه روايت كرده مجاهد 4 - رانديم بدانجاها شترانى را كه خسته كرده است آنها را راه دور و گرفته شده است از آنها خاك و زمينهاى سخت\r\n\r\n","description":"","footnote":"","page_name":" 832 ","page_number":232},
  {"content":"\r\n\r\n5 - مصيبت حيوانات سوارى نزد ما شادى ملاقاتست مصيبتهاى گروهى نزد گروهى فائده‌هاست 6 - شتران راهى ديارى هستند كه رشك مىبرد مشك بر خاك آنها و غبطه مىبرد گردن بندها بسنگ‌ريزه‌هاى آنها 7 - قصد مىكنيم خانه بلندمرتبه‌ئى را كه شهر سرمن‌رأى است ديارى كه آل اللّه را در آن مرقدهاست 8 - ديارى كه در آنست هادى به راه راست و پسرش و فرزند پسرش « 1 » و همه در فضيلت يكسانند 9 - به پا داشتند ستونهاى دين را كه دين محمد ( ص ) است و محكم شد به ايشان آثار آن دين و پايه‌هايش 10 - اگر نبودند ايشان نبود براى خدا ركوع‌كننده‌ئى و اگر نبودند ايشان نبود براى خدا سجده‌كننده‌ئى 11 - و چه بسا گمراهى كه انكار مىكند روشنائى آفتاب را كه تو گمان مىكنى او را در بيدارى در صورتى كه خوابست 12 - پيدا مىشود براى او از ايشان دليل‌ها و آشكار مىشود برايش از ايشان بر آنها گواهيهائى 13 - انكار كرد از گمراهى خودش فضيلتى از آنان را ولى سود ندارد انكار در حالى كه خدا گواهست 14 - من قصد كردم بلندمرتبگى ايشان را ، و مرا در مدح آنان قصيده‌هاست كه نوميد نشد ايشان را مقصدهائى 15 - آرزومندم براى دودنيا مساعدت ايشان را و گمان من ( درين خصوص ) همه برايم دست و بازوست 16 - اى فرزندان صاحب وحى ! نه چنينست كه نوميد شود اميدوار بشما و اينكه به پيچد در نااميدى قصد قصدكننده‌ئى\r\n\r\n\r\n","description":"","footnote":"\r\n( 1 ) يعنى حضرت امام على النقى و فرزندش امام حسن عسكرى و فرزندش حجة ابن الحسن ( صلوات اللّه عليهم ) .\r\n","page_name":" 833 ","page_number":233},
  {"content":"\r\n\r\n17 - پاداش دهيد مرا و بازگرديد به نيكوئى بر كسى كه مر او راست از شما بر او صله و عائد 18 - پس اگر كمك كنيد مرا بخشنودى خود رستگار مىشوم به آن خشنودى و گرنه ، پس مرا رهنمون شويد به كسى كه اهل مساعدت است ؟\r\nو بالاخره ، او در اين سال وفات كرده ، چنان كه در « الذريعة 4 : 8 ش 16 » فرموده .\r\nو در مجله مباركهء « المرشد » وفاتش را در سنه 1195 نوشته ، و آن غلط است ، زيراكه ديدى او از « تخميس قصيده مقصوره » ، در 12 ع 1 سنه 1212 فارغ شده ؛ چنان كه هم در « الذريعة » نوشته است .\r\n\r\n* ( 378 - تولد سيد مرتضى ، شاعر بينش مدراسى ) *\r\nسيد مرتضى از أحفاد شاه ابراهيم مصطفى حسينى خال سيد محمد گيسو دراز است كه پدران او از مشهد خراسان بدكن هند رفته‌اند ، و سيد مرتضى در اين سال در آنجا متولد شده ، و اشعار چندى گفته ، چنان‌كه در « الذريعة 9 : 155 ش 975 » فرموده ، و در جلو و عقب او چندين نفر ديگر شاعر بينش تخلص را ذكر نموده :\r\n1 - بينش آق‌اولى كه در ( 1303 ) بيايد . 2 - بينش شيرازى ملقب به حقجو كه از معاصرين است . 3 - بينش كشميرى كه نامش محمد جعفر بيك و در حدود سال 1100 وفات كرده . 4 - بينش مشهدى كه نامش مير بديع و در عهد شاه جهان ساكن هند شده .\r\n\r\n* ( 379 - وفات معين ، شاعر شاه‌جهان‌آبادى ) *\r\nوى به‌طورىكه در « الذريعة 9 : 1077 ش 6996 » فرموده ، نامش معين الدّين بن\r\n\r\n","description":"","footnote":"","page_name":" 834 ","page_number":234},
  {"content":"\r\n\r\nفريد الدّين خان بوده ، و « ديوانى » دارد در سه‌هزار بيت و در اين سال وفات نموده ، انتهى .\r\nسنه 1227 قمرى مطابق سنه 1190 شمسى\r\nغره محرم الحرام ( . . . ) جدى ماه برجى\r\nسنه 1191 شمسى\r\nشنبه هفتم ربيع المولود اول حمل ماه برجى\r\n\r\n* ( 380 - تولد منصف ، شاعر قاجار ) *\r\nوى محمد زمان خان بن فضلعلى بيك قاجار قوانلو ، و خود به‌طورىكه در « مجمع الفصحا 2 : 489 » و « طرائق الحقائق 3 : 149 » نوشته از شعراء زمان و عارفى گوشه‌نشين بوده ، و در اشعار منصف تخلص مىنموده ، و خط شكسته را خوب مىنوشته ، و همانا در چهار شنبه هيجدهم ماه ذى الحجة الحرام ( عيد غدير ) اين سال - مطابق 2 جدى ماه برجى - در شيراز متولد شده ، و هم آنجا نشو و نما نموده ، و بعد از آن در تجريش شميران تهران سكونت گزيده تا آخر در سنه هزار و دويست و شصت و چهار وفات كرده .\r\n\r\n","description":"","footnote":"","page_name":" 835 ","page_number":235},
  {"content":"\r\n\r\n\r\n* ( 381 - قتل صبور ، شاعر كاشانى ) *\r\nوى ميرزا احمد برادرزادهء مرحوم فتحعلى خان ملك‌الشعراء كاشانى ( ره ) است كه در سال ( 1239 ) بيايد ، ليكن ما ندانيم كه او فرزند همان محمد عليخان است كه در آنجا ذكر مىكنيم يا فرزند برادر ديگرى از وى ، و به‌هرحال مرحوم صبور از شعراء عصر خود بوده و در خوشنويسى و انشاء نظم و نثر مرتبه‌اى عالى داشته و در اشعار صبور تخلص مىنموده ، و در أواخر ماه ذى الحجة الحرام اين سال - مطابق ( . . . ) جدى ماه برجى - در قلعه اركوان نزديكى رود أرس از تيغ بىدريغ لشكر روس منحوس بقتل رسيد ، و فرزندى از او باز ماند بنام ميرزا محمد كه وى دبيرى نيكوكار بوده ، و نواده‌اش ميرزا زين العابدين خان مؤتمن الاطباء در سال ( 1326 ) بيايد .\r\n\r\n* ( 382 - تولد مرحوم حاجى سيد اسد اللّه 30 بيدآبادى ) * * ( اعلى اللّه مقامه ) *\r\nوى فرزند مرحوم سيد حجة الاسلام حاجى سيد محمد باقر 29 است كه در سال ( 1260 ) بيايد ، و خود از اجلهء علماء أعلام و اعزّهء فقهاء والامقام است كه در علم و عمل و زهد و تقوى و فطانت و كياست و شهرت و رياست بدرجهء اعلى رسيده چندان‌كه در بعضى مراتب و مقامات از پدر بزرگوار درگذشته ، و نظم شعر و حسن خط مزيد بر مزايا و معالى او گشته ، و شرح احوالش در « روضات الجنات : 127 » ضمن احوال پدر ستوده سيرش و « قصص العلماء : 98 » و « تاريخ اصفهان : 92 » و « تذكرة القبور : 99 » هم ضمن احوال پدرش و « الذريعة 16 : 75 ش 376 » و « الكرام البررة : 124 » و « تكملة الامل » و « المآثر و الآثار : 139 » و « اليتيمه » تأليف\r\n\r\n","description":"","footnote":"","page_name":" 836 ","page_number":236},
  {"content":"\r\n\r\nسيد محمد على صدر عاملى و « هدية الاحباب : 123 » نيز ضمن عنوان پدرش و بعضى از مواضع متفرقهء ديگر ، بتطويل و اختصار نوشته و از آنها همه چنين برآيد كه :\r\nوى در اين سال بنص « الكرام » در اصفهان متولد شده ، و در دامن تربيت پدر بزرگوار نشو و نما نموده و بعضى از مقدمات علوم را درس خوانده ، سپس پدرش براى وى مدرسينى چند اختيار فرموده ، و او پس از اتمام مقدمات لازمه بمجالس دروس پدر والاگهر و ساير علماء آن زمان اصفهان حاضر شده ، و بعد از چندى بنجف اشرف مهاجرت نمود و در خدمت صاحب « جواهر » و ديگران به تحصيل پرداخت تا در مكانت علمى و زهد و تقوى و صلاح مورد گواهى علماء آن سرزمين قرار گرفت .\r\nآنگاه در اوائل سال 1260 پدرش وى را باصفهان طلبيد و وى اطاعت نموده باصفهان آمد و اندكى بيش نگذشت كه پدرش وفات كرد ، و وى قبولى تام و اقبالى تمام از عموم طبقات يافت ، چندان كه در « تاريخ اصفهان » فرمايد : نماز جماعتش كمتر از پنج هزار نفر هيچ‌گاه شماره نشدى ، انتهى . و رياستى مهم و نفوذ كلمه‌ئى شايان بهم رسانيد و از جمع اموال و رياست باطله سخت اعراض كرد ، و همى بقضاء حوائج و خدمت دين مشغول بود ، و در سنه 1265 كه در اصفهان شورش بر پا شد - به شرحى كه در سال مذكور بيايد - وى بعزم عتبات از اصفهان حركت كرد ، و چون بگلپايگان رسيد ناصر الدّين شاه دستور داد كه باصفهان برگردد و هرچه درباره شفاعت اصفهانيان بفرمايد مجرى شود ، و در سنه 1266 براى آسايش مردمان و شفاعت نزد شاه روانه بطهران شد و چنان‌كه در « تاريخ اصفهان » نوشته ، كيكاوس ميرزا و مأمورين دولتى بتعاقب وى رفته و در مورچه‌خورت بىاحترامى بسيار به آن بزرگوار نمودند ، و برادرزاده‌اش فرزند مرحوم حاج ميرزا زين العابدين را صدمه كلى زدند ؛ كه در « تاريخ اصفهان » نوشته اين قضيه وقعهء كربلاى آن جناب بود ، آخر او را برگردانيدند و در أثر اين قضيه ناصر الدّين شاه بيش از پيش بوى ارادت بهم رسانيد .\r\nو او كتب چندى تأليف كرده : اول « رساله‌ئى در تجويد » . دويم « شرح زيارت عاشورا » .\r\nسيم « كتابى در رجال » . چهارم « كتابى در غيبت » . پنجم كتاب « مناسك الحج » به فارسى . ششم كتاب « مناقب الائمه ( ع ) » كه آن را « منتخب المناقب » نيز مىگويند زيراكه آن را از چندين كتاب انتخاب كرده . هفتم مؤلفى در « فقه استدلالى » . هشتم « رساله‌ئى در أحكام خمر و ساير مسكرات\r\n\r\n","description":"","footnote":"","page_name":" 837 ","page_number":237},
  {"content":"\r\n\r\nو عصير عنبى و زبيبى و تمرى » كه نسخه‌هاى اصل اين رساله و فقه استدلالى و مناسك حج هر سه در كتابخانه آقاى حاج سيد محمد على روضاتى موجود است .\r\nدر « الكرام » با ملاحظه بعضى از مواضع ديگر نوشته كه چون وى براى زيارت بعتبات عاليات رفت و كم‌آبى و سختى مردمان آن خصوصا فقراء را ملاحظه نمود در مقام آن برآمد كه آب نهر هندى را - كه در سنه 1208 يحيى خان آصف الدوله وزير محمد شاه هندى براى نجف آورده و بعدا آن نهر مطموس شده ، و سپس صاحب « جواهر » اقدام در آن كار نموده و بسبب وقوع وفاتش ناتمام مانده بود - بنجف جارى نمايد . چون باصفهان رسيد چندين نفر مهندس و كارگر با اموال كثيره - كه عمدهء آن از وجه مال الوصايه سردار محمد اسماعيل خان وكيل الملك نورى ، چنان كه در « المآثر : 84 » نوشته ، بود - بنجف فرستاد تا آن كار را انجام داده و آب را بدان مكان مقدس جارى فرمود . و ميرزا محمد همدانى تاريخ آن را چنين سروده :\r\n مذ أسد اللّه الهمام السرى * سليل ساقى الناس من كوثر\r\nأجرى الى الغرى ماء مرى * قد أرخوه : جاء ماء الغرى \r\n1288\r\nو وجه صعوبت اين كار اين است كه بايد آب را از كوفه كه زمينش پست‌تر از نجف است بدانجا كه زمينش سست است آورد ، و برعكس ؛ ساير مواضع هرچه به محل مقصود نزديك مىشود آب تا آن محل دور تر مىشود و همى خرابى در قنات بهم مىرسد .\r\nو بالاخره وى در سنه 1290 از اصفهان به زيارت عتبات عاليات حركت كرد ، و چون بقصبه كرند رسيد در شب يك شنبه سلخ ماه جمادى الآخرهء اين سال - مطابق ( . . . ) سنبله ماه برجى - وفات كرد ، و نعش او را از آنجا بر سر دست تا نجف برده ، و در دالان در قبله‌اى صحن مقدس به سمت راست آنكه وارد مىشود - برابر قبر شيخ انصارى - دفن كردند . و در سال ( 1304 ) چندين نفر از علماء كه در كرند وفات كرده‌اند ذكر مىشود . و زوجهء صاحب ترجمه يكى از دختران مرحوم حاج ملا على ميرزا خليلى بوده چنان كه در ( ص 828 ) گذشت ، و فرزندش از آن مخدره : مرحوم حاج سيد محمد باقر در ( 1333 ) بيايد .\r\nمرحوم حاج سيد اسد اللّه روايت مىكند از پدرش ، و از او حاج ميرزا حسين بن حاج ميرزا خليل ، چنان كه در « اجازهء آقا سيد حسن صدر براى حاجى ميرزا ابو الهدى » نوشته .\r\n\r\n","description":"","footnote":"","page_name":" 838 ","page_number":238},
  {"content":"\r\n\r\n\r\n* ( 383 - تولد مرحوم حاج شيخ جعفر شوشترى ، أعلى اللّه مقامه ) *\r\nشوشتر شهرى است در ناحيهء اهواز ( خوزستان ) كه بسيارى در عبارات عربى آن را تستر - بضم تاء اول و سكون سين مهمله و فتح تاء دويم مىنويسند .\r\nو حاج شيخ جعفر فرزند مرحوم حاج ملا حسين بن حاج ملا حسن بن حاج ملا على ابن على ( معروف بنجار ) ابن حسين شوشترى است .\r\nمرحوم على نجار شوشترى مردى از أهل شوشتر بوده و فرزندانى داشته :\r\nيكى ملا محمد كه عالمى محدث مفسر واعظ خطيب و شاگرد سيد نعمت اللّه جزائرى - كه در ( ج 1 سال 1193 عنوان 1 ص 2 ) گذشت - بوده ، و تفسير بزرگى بر قرآن مجيد دارد بنام « مجمع التفاسير » كه آن را « تفسير ابن النجار المتأخر » مىگويند ( در قبال « تفسير ابن النجار متقدم » كه از اصحاب و روات حضرت كاظم « ع » بوده ) ، و خود در سنه 1140 وفات كرده ؛ چنان كه در « الذريعة 4 : 249 ش 1197 » فرموده .\r\nو ديگر ملا مقصود على كه عالمى جليل بوده .\r\nو ديگر مرحوم حاج ملا على كه وى نيز از اهل علم و أدب در مائهء دوازدهم ، و اين هر دو نفر شاگردان مرحوم سيد نور الدّين شوشترى ( قدس اللّه تعالى سره السرى ) كه در ( ج 1 سال 1193 مذكور ص 2 ) گذشت ؛ بوده‌اند ، و حاج ملا على فرزندانى داشته : يكى ملا محمد ، و ديگر حاج ملا حسين كه هر دو عالم و فقيه و شاگردان مرحوم سيد محمد مجاهد بوده‌اند ، و مخصوصا حاج ملا حسين مشهور بواعظ بوده ، و كتابى در « مختصر اصلاح العمل » استاد مذكور خود به امر وى تأليف نموده .\r\nفرزندش مرحوم حاج شيخ جعفر « 1 » صاحب عنوان ( أعلى اللّه تعالى مقامه\r\n\r\n\r\n","description":"","footnote":"\r\n( 1 ) در « ديوان سيد موسى طالقانى : 355 » در پاورقى در جلو نام صاحب عنوان كلمهء ( جمال الدّين ) در پرانتز نهاده كه موهم آن است كه وى ملقب بدان بوده ، و احتمال دارد كه آن توصيفى براى او باشد ، و ازاين‌رو ما آن را اينجا در جلو نام او نياورديم . منه .\r\n","page_name":" 839 ","page_number":239},
  {"content":"\r\n\r\nالشريف فى الرضوان ) از أجله علما و فقهاء عصر خويش بوده ، و در زهد و تقوى و شهرت و رياست و مطبوعيت و متبوعيت بين الخواص و العوام مقامى سامى احراز نموده ، شرح احوالش در چندين كتاب نوشته شده كه اقدم از همه : 1 - كتاب « غنيمة السفر » تأليف شاگردش ميرزا محمد همدانى است كه آن را مخصوص احوال وى تأليف نموده . و ديگر 2 - « المآثر و الآثار : 138 ستون 2 » و 3 - « أحسن الوديعه 1 : 92 » و 4 - « تاريخ مدرسهء سپهسالار : 126 در پاورقى » و 5 - « تكملة الامل » و 6 - « تاريخ مشروطيت » يا « زندگانى من » تأليف عبد اللّه رازى و 7 - « نقباء البشر : 284 عنوان 600 » و 8 - « ماهنامه وحيد ، سال 1 ش 4 ص 62 » و 9 - « ديوان سيد موسى طالقانى : 355 » در پاورقى و 10 - « اعيان الشيعة 15 : 393 » و غيره ، و آنچه از همه آنها با ملاحظهء بعضى از مجلدات « الذريعة » برمىآيد آنكه :\r\nوى در اين سال - بنص ماهنامه - در شوشتر متولد شده ، و در پانزده‌سالگى براى تحصيل علوم بنجف اشرف رفت ، و آنجا چندى با شيخ محمد حسن آل يس مشتركا در نزد شيخ اسماعيل بن شيخ اسد اللّه كاظمينى در « شرح مختصر اصول عضدى » درس خواند ، آنگاه در سنه 1246 براى فرار از طاعون بشوشتر برگشت ، و بعد از چندى با پدر خود باز بعراق عرب آمده و در كربلا ساكن شد ، و مدتى بدرس شيخ محمد حسين صاحب « فصول » و غيره حاضر شده ، و سپس بنجف رفت و بمجالس دروس صاحب « جواهر » درآمد ، و باز در سنه 1255 بشوشتر برگشت ، و اين وقت آوازه شهرت و اهميت مجلس درس شيخ انصارى طنين‌انداز گرديد ، و صاحب عنوان بنجف باز آمد و سالها در مجلس درس آن جناب رفت و هم بمجالس دروس شيخ حسن بن شيخ جعفر و شيخ راضى راه يافت و باز بشوشتر برگشت ، و اين هنگام رئيسى مطاع و مرجع تقليد گرديد ، و كتاب « منهج الرشاد » را براى عمل مقلدين خود تأليف كرد ، و در آن شهر حسينيه‌ئى بنا كرد كه پناه‌گاه مردمان قرار گرفت ، تا اينكه شخصى مقصر حاكم وقت حشمة الدوله فرزند نايب‌السلطنه ( كه عم ناصر الدين شاه بود و در ج 1 سال 1203 ص 148 » گذشت ) گرديده ، و پناه بدانجا برد و حشمة الدوله فرمان داد تا بقهر وى را بيرون آوردند .\r\nپس مرحوم شيخ دستور داد تا درب آن حسينيه را بستند و خود با أهل و عيال حركت بنجف نمود و آنجا را وطن خود قرار داد و بامامت و تدريس و موعظه مشغول شد ، و آن چند كه\r\n\r\n","description":"","footnote":"","page_name":" 840 ","page_number":240},
  {"content":"\r\n\r\nناصر الدّين شاه و أعيان شوشتر وى را بمراجعت امر و دعوت نمودند نپذيرفت .\r\nدر « نقباء البشر » مذكور ( ص 285 ) فرمايد : در سال ورود وى بنجف پس از هجرت از شوشتر اختلاف است ، بدين‌طور كه ملا كريم شوشترى ( برادرزاده و داماد وفائى شاعر معروف ) به من گفت كه آن در سال 1287 بوده ، و در « غنيمة السفر » آن را در 1291 نوشته ، انتهى .\r\nو به‌هرحال وى در نجف از كبار مراجع و مشاهير علماء شيعه گرديد ، و در مواعظ و تأثير سخنان منبرى بمقامى عالى و درجه‌اى بلند ارتقاء يافت .\r\nمرحوم حاجى نورى ( نور اللّه تعالى روحه الشريف ) در « دارالسلام 2 : 310 » از خود او نقل كرده كه فرموده : من نخست كه بمنبر مىرفتم نمىتوانستم از عهدهء بيانات منبرى برآيم و فقط در منبر « تفسير صافى » را بر دست گرفته و در ايام ماه رمضان و جمعه‌ها از روى آن مىخواندم و در ايام عاشورا از روى « روضة الشهداء » كه در منبر بر دست مىگرفتم مىخواندم ، و نمىتوانستم آن طورى كه بايد از حفظ انذار و ابكاء نمايم ، تا اينكه سالى نزديكى محرم شد شبى با خود گفتم تا كى من از روى كتاب بخوانم و در أطراف آن همى فكر مىكردم تا بخواب رفتم و ديدم گويا روز عاشورا است و دستگاه حضرت سيد الشهداء ( عليه السلام ) ازيك‌طرف و لشكر مخالف نيز از طرف ديگر صف‌آرائى كرده و مهياى قتال هستند ، پس من بخيمهء حضرت سيد الشهداء ( عليه السلام ) رفتم و سلام كردم ، آن جناب مرا نزديك خود برد و بحبيب بن مظاهر فرمود : فلان كس ( و اشاره به من كرد ) مهمان ما است و ما آب نداريم ، ليكن آرد و روغن داريم از آن‌ها طعامى براى وى درست كن ! پس او طعامى ساخته و با قاشق نزد من نهاد ، و من چند لقمه‌ئى از آن خوردم و بيدار شدم ، پس در خاطر خود دقائق و اشارات و لطائف و نكاتى در مراتب مصيبت يافتم كه هيچ‌كس بدان راه نيافته بود ، و ماه مبارك رمضان رسيد و من در مراتب مواعظ و بيان مصائب رسيدم بدانچه رسيدم .\r\nآنگاه در « دارالسلام » فرموده كه همانا در پاى منبر او أعاظم علما در ماه رمضان و ايام عاشورا و جمعه‌ها و پنجشنبه‌ها آن قدر براى اقتباس از أنوار تحقيقاتش جمع مىشدند كه مورد غبطهء سكان ملأ أعلى گرديد ، انتهى .\r\nو بالاخره ، وى كتب مفيدهء چندى تأليف نموده :\r\n\r\n","description":"","footnote":"","page_name":" 841 ","page_number":241},
  {"content":"\r\n\r\nاول كتاب « خصايص الحسين و مزايا المظلوم » يا « الخصائص الحسينية » به عربى كه در مصيبت و مقتل ، و خصائص وجود مبارك حضرت سيد الشهداء ( عليه السلام ) را كه هيچ‌كس ديگر در آنها شركت ندارد ؛ بطورى عجيب و طرزى غريب در آن جمع كرده ، و تاكنون مرجع علما و أعيان و بزرگان أهل منبر است ، و به‌طورىكه در اولش نوشته بنا بر آنچه در « الذريعة 7 : 166 » فرموده آن را برسى عنوان قرار داده ، و فهرست آنها را تا عنوان يازدهم در جلد اول ذكر كرده و فرموده اين جلد را بدينجا ختم مىكنيم « 1 » ، و ما ندانيم كه نوزده عنوان ديگر كه بايد در جلد ديگر باشد بعضى از آنها يا همه‌اش از قلم او بيرون آمده يا نه ، انتهى .\r\nو جماعتى چندين كتاب در ترجمهء آن به فارسى يا مطالبى متعلق بدان نوشته‌اند بدين قرار : 1 - كتاب « دمع العين ، در ترجمهء خصايص الحسين ( ع ) » تأليف مرحوم حاج ميرزا محمد حسين شهرستانى ( رحمه اللّه ) كه در 1256 بيايد . 2 - كتاب « وسائل المحبين ( المخبتين ) » نيز در ترجمهء آن تأليف حاج ميرزا حسين تبريزى ، هر دو به فارسى 3 - كتاب « لوائح اللوحين در شرح خصائص الحسين » كه در « الذريعة 7 : 166 » فرموده ، و آن تأليف حاج سيد محمد باقر يزدى است كه در سال ( 1298 ) بيايد . 4 - « شرحى » كه بعضى از شاگردانش بعد از وفات وى بر آن نوشته . 5 - « شرح » ملا جعفر شرف الدّين 6 - « ترجمه خصائص الحسين » از محمد جواد بن محمد حسن كه در آخرش شروع در آن را 4 رجب و فراغ را عصر 1 شنبه 10 شعبان نوشته و سالش را ندارد . 7 - كتابى ديگر نيز در « شرح » آن .\r\nدويم كتاب « فوائد المشاهد و نتايج المقاصد » در بيانات منبرى او در أواخر مائهء سيزدهم كه در سه محل مبارك نجف و كربلا و كاظمين ( ع ) ذكر فرموده ، و آنها را شاگردش حاج ملا محمد طالقانى - كه در ( 1329 ) بيايد - جمع كرده ، و بمناسبت اينكه آنها فوائدى است كه وى در اين سه مشهد مطهر برده بدين نام ناميده .\r\nسيم كتاب « مجالس المواعظ » .\r\n\r\n\r\n","description":"","footnote":"\r\n( 1 ) مخفى نماند كه فهرست عناوين « خصائص الحسين » در آغاز آن اشتباه نوشته شده ، و مجلد اول مشتمل بر دوازده عنوان است و عنوان اخير در صفحه 233 ( ط طهران 1306 ) كه صفحه آخر كتابست موجود مىباشد . م .\r\n","page_name":" 842 ","page_number":242},
  {"content":"\r\n\r\nچهارم كتاب « منهج الرشاد » در اصول دين و مسائل عمليه طهارت و نماز براى مقلدين كه چندين نفر از علما بر آن حاشيه نوشته‌اند .\r\nمرحوم شيخ به‌طورىكه در « المآثر : 138 س 2 » فرموده ، نخستين كسى است كه در تهران در مسجد حاج ميرزا حسينخان سپهسالار ( كه موسوم بجامع سلطانى است ) به نماز جماعت ايستاد ، انتهى .\r\nو همانا ديدى كه اساتيد درس او شيخ اسماعيل كاظمينى و شيخ محمد حسين صاحب « فصول » و شيخ حسن بن شيخ جعفر نجفى و شيخ راضى نجفى و صاحب « جواهر » اند كه بجمله پنج نفر بشوند ، و اينك گوئيم كه نيز چند نفر از مجلس درس او برخاسته يا از وى روايت مىكنند :\r\nاول حاج ملا محمد طالقانى مذكور كه نوشتيم « فوائد المشاهد » را جمع كرده .\r\nدويم ميرزا محمد همدانى كه گفتيم كتاب « غنيمة السفر » را در شرح أحوال آن استاد راد تأليف نموده .\r\nو آن جناب در سنه 1302 از نجف اشرف به قصد سفر مشهد مقدس در حركت آمد ، و در ماه رمضان المبارك بشاه عبد العظيم رسيد . پس مرحوم حاج ملا على كنى ( ره ) وى را بتهران دعوت نمود و وى اجابت فرمود ، و يحيى خان معتمد الملك از او خواهش اقامت جماعت در مدرسه سپهسالار كرد ، و وى در دههء آخر آن ماه مبارك آنجا بامامت و موعظه پرداخت ، و در عيد فطر حركت بمشهد نمود ، و چهل روز در آن مكان مقدس اقامت فرمود ، و در عرض راه ذهابا و ايابا ، و هم در طول مدت اقامت در آن مكان شريف احتراماتى فوق‌العاده از استقبال و تشييع و اقبال به نماز جماعت و حضور در پاى منبر وى به عمل آمد ، و در طهران با ناصر الدّين شاه ملاقاتى محترمانه ( چنان كه در « المآثر » فرموده ) از ديدن و بازديد هر دو نمود ، و در برگشتن از طهران به طرف عتبات چون بقصبهء كرند كرمانشاه رسيد ، در روز يك شنبه بيست و هشتم ماه صفر المظفر سنه هزار و سيصد و سه - چنان‌كه در حاشيهء « هداية الانام : 44 » بدون تعيين روز هفته نوشته - يا در شب اربعين اين سال - چنان كه در « الذريعة » و « نقباء » فرموده - مطابق ( . . . ) قوس ماه برجى ، وفات كرد ، و نعش او را از آنجا به نجف برده و در مقبره‌ئى به طرف مغرب صحن مقدس در دالان پشت حرم مطهر متصل بحوض خانه‌اى كه به جهت تطهير مىروند دفن كردند و أشعار و مراثى و مواد تاريخى بسيارى به عربى و فارسى برايش گفتند ، و از آن جمله ( چنان كه\r\n\r\n","description":"","footnote":"","page_name":" 843 ","page_number":243},
  {"content":"\r\n\r\nدر « الذريعة » نوشته شاگردش مرحوم ميرزا محمد همدانى فرموده :\r\nكواكب قد نثرت\r\n1303\r\nو اين عبارت علاوه بر اعلام سال وفات ، براى اشعار بدين است كه در شب وفات وى ستاره‌ها از آسمان فروريختند كه جماعتى ملاحظه كردند ، چنان كه در سال 329 نيز چنين شده و آن را بموت علما تعبير كرده‌اند و شيخ كلينى و ابن بابويه در آن سال وفات كردند ، چنان كه در « أحسن الوديعه » و غيره نوشته . و ديگر تا اين سال ( چنان كه در « الذريعة 7 : 166 ش 888 » فرموده ) نظير آن رخ نداده . و هم در « الذريعة 19 : 353 » نوشته كه تناثر نجوم اين سال در شب بيستم صفر بوده .\r\nو از آن جناب به‌طورىكه آقاى سيد محمد على روضاتى در « شجره‌نامه » مختصرى در پشت كتاب « خصايص الحسين » وى نوشته‌اند ، سه نفر پسر و سه دختر بازماند ، و از پسران ، يكى مرحوم حاج شيخ محمد على است كه در سال ( 1322 ) بيايد ، و ليكن فرزند ديگرى از وى را كه در « معاريف » بعنوان ملا رضاء ذاكر ذكر كرده ( و گويد او شعر مىگفته و تخلص فياض مىنموده ) آنجا ندارد و هم در الذريعة 19 : 353 » نوشته كه تناثر نجوم اين سال در شب بيستم صفر بوده .\r\nو ديگر از أحفاد وى آقاى صدرى كيوان است كه در ماهنامهء مذكور در صدر عنوان ؛ احوال او را از وى نقل كرده ، و ما از آن اينجا آورديم .\r\n\r\n* ( 384 - تولد مرحوم حاجى شيخ زين العابدين مازندرانى ) * * ( عليه‌الرحمه ) *\r\nوى فرزند كربلائى مسلم ، از اهل شهر بارفروش مازندران است ( كه در اين اواخر در اثر تغيير اسماء بعضى از شهرها آن را بابل مىگويند ) .\r\nو خود از اجلهء علماء أزمان و فقهاء دوران بوده ، و در زمان خود در عراق عرب مرجعيتى تمام بهم رسانيده ، چنان كه آقاى فشاركى در اجازه‌اى كه براى اين فقير نوشته فرموده كه وى\r\n\r\n","description":"","footnote":"","page_name":" 844 ","page_number":244},
  {"content":"\r\n\r\nاز كثرت اهل تقليد ملقب به كعبه و قبله بود ، انتهى .\r\nو شرح احوالش در چندين كتاب نوشته ، همچون « قصص العلماء : 99 » و « المآثر و الآثار :\r\n150 س 2 » و « نقباء البشر : 805 ش 1311 » و « احسن الوديعه 1 : 117 » ، و از همه آنها چنين برآيد كه وى در اين سال متولد شده ، و چندى در بارفروش نزد سعيد العلماء مازندرانى ( ملا محمد سعيد متوفى در نزديكىهاى 1270 ) درس خوانده ، و در سنه 1250 بعتبات رفت ، و مدتى در كربلا نزد صاحب « ضوابط » به تحصيل فقه و اصول مشغول بوده ، و بعد از محاصرهء عتبات به چند ماه بنجف رفت و در نزد صاحب « جواهر » درس خواند ، و سپس در نجف بمحضر درس شيخ انصارى رفته ؛ تا در فقه و اصول تضلع و تبحرى تمام بهم رسانيد ، و بهدايت و ارشاد و تدريس و فتوى پرداخت ، و مورد تقليد بيشتر مردم هند قرار گرفت ، و شهرتى كامل پيدا كرد ، و از سه نفر اساتيد مذكور خود اجازت روايت حاصل نمود ، و چندين كتاب تأليف فرمود :\r\nاول كتاب « زينة العباد » . دويم كتاب « ذخيرة المعاد ، در تكاليف عباد » كه آن رساله‌ئى است براى عمل مقلدين بطور سؤال و جواب . سيم كتاب « مناسك الحج » ، و اين سه را در « ريحانة الادب 3 : 424 » ذكر كرده .\r\nو بالاخره ، وى در شنبه شانزدهم ماه ذى القعدة الحرام سنه هزار و سيصد و نه ، چنان كه در « نقباء » بدون تعيين روز هفته فرموده - مطابق 23 جوزا ماه برجى - وفات كرد ، و در كربلا در حجره طرف چپ آنكه از در قاضى الحاجات وارد صحن حسينى مىشود ؛ دفن شد ، و تمثال وى هم در آنجا موجود است . و تاريخ وفات وى بروز مذكور بدون تعيين هفته نيز نص « احسن الوديعه » و « الذريعة 1 : ش 1010 » مىباشد . و در حاشيهء منه « مخزن المعانى » در دوازدهم ماه مذكور فرموده .\r\nو او را پنج نفر پسر بوده : يكى شيخ حسن كه پيش از همه وفات كرده و چندان شهرتى نداشته . و چهار نفر ديگر : اول حاجى شيخ محمد حسين كه در ( 1273 ) بيايد . دويم حاجى شيخ على كه در ( 1276 ) بيايد . سيم حاجى شيخ محمد كه در ( 1281 ) بيايد . چهارم حاجى شيخ عبد اللّه كه در ( 1284 ) بيايد .\r\n\r\n","description":"","footnote":"","page_name":" 845 ","page_number":245},
  {"content":"\r\n\r\n\r\n* ( 385 - وفات شيخ عبد اللّه شرقاوى شافعى ) *\r\nوى فرزند حجازى بن ابراهيم و خود معروف بشرقاوى و از علما و عرفاء اهل سنت در مصر بوده ، و شرح احوالش در « ريحانة الادب » تأليف ميرزا محمد على مدرس تبريزى ( ج 2 ص 315 ) و « فهرست كتابخانه مباركهء رضويه 6 : 522 ، ما بين شماره‌هاى ( 521 و 522 ) نوشته ، و از آنها چنين برآيد كه :\r\nاو در سنه هزار و صد و پنجاه - مطابق ( 1115 - 1116 ) شمسى - در قريه طويله از مديريت شرقيهء مصر متولد شده ، و در حدود سن بلوغ « قرآن مجيد » را حفظ نموده ، و بجامع الازهر رفت ، و بعد از تحصيل علوم متداوله در طريقت صوفيه خلوتيه درآمده ، و در أولين مرحله اختلالى در حواسش بهم رسيد و چندى در بيمارستان ماند و پس از بهبودى بتدريس مشغول شد و بمقام شيخيت جامع الازهر نائل گرديد ، و كتب چندى برشتهء تأليف كشيد :\r\nاول كتاب « تحفة الناظرين » در ولاة مصر از فرمان‌گذاران و سلاطين . دويم « حاشيه بر كتاب الحكم العطائية » كه آن تأليف شيخ تاج الدّين احمد بن محمد معروف بابن شاذلى مالكى در أخلاق است ، و گاهى تعبير از آن حاشيه بشرح هم مىنمايند . سيم كتاب « ربيع الفؤاد » در ترتيب صلوات طريق و أوراد ، در تصوف . چهارم كتاب « فتح المبدى بشرح مختصر زبيدى »\r\nو اين شيخ عبد اللّه عمامه‌اش در بزرگى ضرب المثل بوده ، و در اين سال پس از مدت هفتاد و هفت سال عمر وفات نموده ، و بعضى در سال 1228 گفته‌اند .\r\n\r\n* ( 386 - تولد حاج ملا عبد اللّه فاضل قندهارى - ره ) *\r\nوى فرزند ملا نجم الدّين است كه از علماء كبار افغانستان بوده ، و خود هم از علما و فقها\r\n\r\n","description":"","footnote":"","page_name":" 846 ","page_number":246},
  {"content":"\r\n\r\nو عالم و عامل بسياست وقت و داراى شهامت قلب و شجاعت نفس و صاحب علوم معقول و مناظرات و تاريخ و أدبيات بوده ، و شعر را به عربى و فارسى نيكو مىسروده ، و در أوائل مهجور و سپس وصال تخلص داشته . و شرح احوالش در « مطلع الشمس 2 : 401 » و « المآثر : 177 » و « مجله ارمغان سال 25 شماره 7 ص 301 تا 4 » و بعضى از مجلدات عديده « الذريعة » و « نقباء البشر : 1218 ش 1747 » نوشته ، و از همه جامع‌تر مجله است كه از آن با ملاحظهء بعضى از مواضع مذكورهء ديگر چنين برآيد كه :\r\nوى در اين سال در قندهار متولد شده ( الا اينكه در « نقبا » تولدش را در سال 1204 گفته ) ، و هم ازاين‌رو بقندهارى شهرت گرفته ، و در نزد پدر خود و جمعى از علماء عامه درس خوانده ، و بنص مجله ( ص 302 ) در فقه و اصول و اخبار غير از پدر با هنر بدرس كسى رو نياورده ، لكن در « الذريعة 3 : 90 ش 283 » فرمايد : وى نزد سيد حجة الاسلام و شيخ انصارى نيز درس خوانده . و به‌هرحال وى از بعضى تعصبات مذهبى بر كنار بوده ، و از پدر خود باجازت سرافراز گرديد و بترويج فضائل و نشر دلائل اشتغال ورزيد ، و در نزد حكام افغانستان نهايت عزت بهم رسانيد ، و با قضات و علماء أهل سنت مجادلاتى نموده و بر همه فائق آمد ، و بدان سبب جمعى از مخالفين بطريقهء شيعهء اثنى عشرى گرويدند .\r\nتا زمانى كه عساكر انگليس مملكت افغانستان را بعد از مراجعت محمد شاه بقهر و غلبه بگرفتند ؛ امر بر آن جناب بغايت سخت آمد و سه سال بدين منوال تنگدل بود ، تا شبى يكى از صلحاى آن ديار در خواب ديد كه در مسجد قندهار بر منبر قرار دارد و ناگاه قاصدى از راه برسيد و توقيعى رفيع از حضرت امام رضا ( ع ) سلطان ارض طوس همراه داشت و پس از قرائت مضمونش اين بود كه آن جناب بايد كفار را از بلاد اسلام دور كند . چون صبح شد خواب را بدان جناب عرض كرد ، ناچار وى از قندهار بكابل پايتخت آن مملكت رفت و در مسجد جامع آن بلد بنصيحت و موعظت پرداخت ، و هنوز شش ماه نشده بود كه بحسن بيان و طلاقت لسان ميان شيعه و سنى آن مكان را التيام داد كه اختلافات مذهبى را كنار گذاشته و در سنه 1257 ( چنان كه در « منتظم ناصرى » نوشته ) بر ضد انگليس با يكديگر عهد بستند و سوگند خوردند ، و او در پيش و هر دو فرقه در عقب همت نموده بدفاع عالم اسلام قيام كردند و چهل فوج انگليسى را كه در آن بلد بود بجز سيصد نفر كه محبوس شدند بقيه را بالتمام\r\n\r\n","description":"","footnote":"","page_name":" 847 ","page_number":247},
  {"content":"\r\n\r\nبكشتند كه شرح آن را مفصلا صاحب « ناسخ التواريخ » در تاريخ قاجاريه در وقايع سال مذكور ( از ص 357 تا 366 ) بيان كرده .\r\nو اين مبارزات از ( ج 2 ) اين سال ( 1257 ) تا شوال ادامه داشت ، و ازاين‌رو مردم انگليس با شاه افغان صلح كردند و از شرايطى كه بستند اينكه آن جناب را با ساير سرداران اين فتنه از عاج نمايند يا به تختگاه انگلستان فرستند ، لاجرم براى وى توفيق جبرى و أسباب خيرى فراهم شده از راه كوهستان بمشهد مقدس گريزان شد ، و در ( ع 1 ) سنه 1271 بدان ارض اقدس نزول نمود ، و پس از ادراك فيض زيارت قدم بوادى سياحت نهاد و چند سالى در بلاد ايران و عربستان گشت ، آنگاه رجوع نموده و آنجا توطن نمود و هماره بانقطاع و انزوا بسر آورد ، و چندين كتاب تأليف كرد :\r\nاول « اشعار » متفرقه كه قدرى از آن را نقل مىكنيم .\r\nدويم كتاب « البرهان » در قطع شبه شيطان ، در كلام كه آن را « رسالهء برهانيه » هم گويند .\r\nسيم كتاب « تحرير الاصول » در اصول فقه .\r\nچهارم كتاب « تذكرة العلماء » در تراجم علما . و در « الذريعة 4 : 41 » بعد از ذكر اين كتاب ، دو كتاب ديگر به اين نام ذكر كرده .\r\nپنجم « ترجمهء تفسير حضرت عسكرى ( ع ) به فارسى » .\r\nششم كتاب « حل العقال » در خلق اعمال .\r\nهفتم « حواشى شرح طوالع » يعنى حاشيه بر كتاب « مطالع الأنظار » تأليف ابو الثناء شمس الدّين محمود اصفهانى در شرح كتاب « طوالع الانوار » قاضى بيضاوى در كلام .\r\nهشتم كتاب « خوان ألوان » در متفرقات مانند « كشكول » .\r\nنهم كتاب « دلالة السالكين » در قواعد عارفين .\r\nدهم كتاب « الفرائد البهية » در شرح كتاب « العقائد البهائية »\r\nيازدهم كتاب « كحل الطرف » در علم صرف .\r\nدوازدهم كتاب « كشف الغطا » از مسئله بداء .\r\nسيزدهم كتاب « مصارع الملحدين » در رد صوفيه و متفلسفين .\r\nچهاردهم كتاب « المقالات » در كلام .\r\nپانزدهم كتاب « الهداية در تفسير آيهء ولايت » . و اينك چند فرد شعر از او بتخلص مهجور :\r\n\r\n","description":"","footnote":"","page_name":" 848 ","page_number":248},
  {"content":"\r\n\r\n اذا ذكرت حبيبى و كنت فى خلواتى * جرت دموع عيونى به مثل ماء فرات\r\nجز از وصال تو هر مقصدى كه هست نخواهم * لأن قر بك و اللّه افضل الحسنات\r\nبشوق روى تو هر لحظه مىشوم مترنم * كه ، بلبل يتغنى اذا رأى الروضات\r\nخبر ز عشق ندارد دل فسردهء زاهد * فشأن مرتبة العشق شامخ الهضبات\r\nكسى كه كام‌روا گردد از لب شكرينت * ديگر نياورد أصلا بخاطر آب حياتى\r\nچه خوش‌نما بود ار پا نهى بمنظر چشمم * فان منزل أهل الكمال فى الغرفات\r\nعجب كه از تو برآيد مراد عاشق مهجور * و ان بكيت من الهجر وافى الغدرات \r\nو نيز بتخلص وصال :\r\n داديم ز دست دامن عقل * كرديم بباد خرمن عقل\r\nصد شور ز عشق در سر افتاد * گرديد خراب مسكن عقل\r\nتيرى زده است عشق بر جان * شد خيره دو چشم روشن عقل\r\nاز جذبهء او وصال سر ر - ا * بنمود برون ز روزن عقل \r\nو او در شب جمعه غره ماه جمادى الاخراى سنه هزار و سيصد و دوازده ، بنص « مجله :\r\n304 » بنقل از فرزندش حاج عماد - مطابق ( . . . ) قوس ماه برجى - در مشهد وفات كرده و در دارالضيافهء مباركه دفن شد . و نيز در « الذريعة 7 : 71 ش 374 » وفاتش را در اين سال بدون تعيين ماه و روز نوشته ، ليكن هم در « الذريعة 3 : 90 ش 283 و 37 ش 1376 و 4 : 90 ش 398 » در سنه 1311 به صد و هفت‌سالگى فرموده كه تولدش مطابق قول « نقبا » بشود . و در همين ( ج 4 : 41 ش 158 ) در حدود 1311 به صد و هفت‌سالگى گفته ، و آن اشتباه است ؛ نظر بسال تولدش كه بنص « مجله » در اين سال بوده ، و عجب اينكه در ( ج 10 ش 720 ) در سنه 1301 نوشته ، و آن از همه غلطتر است ، و در ( ج 17 : 285 ش 317 ) در سال 1317 نوشته !\r\nو نيز بايد متذكر بود كه اين كلمه وصال كه در اين عنوان ذكر شده و گفتيم كه صاحب عنوان بعد از ترك تخلص مهجور بدان متخلص بوده ؛ نيز تخلص عارف بزرگوار مرحوم وصال شيرازى ( ره ) است كه در ( ج 1 سال 1197 ص 61 ش 33 ) گذشت .\r\n\r\n","description":"","footnote":"","page_name":" 849 ","page_number":249},
  {"content":"\r\n\r\nسنه 1228 قمرى مطابق سنه 1191 شمسى\r\nسه‌شنبه غره محرم الحرام پانزدهم جدى ماه برجى\r\nسنه 1192 شمسى\r\nيك شنبه 17 ربيع المولود اول حمل ماه برجى\r\n\r\n* ( 387 - تولد مرحوم ميرزا محمد صادق 33 چهارسوئى - ره ) *\r\nوى فرزند مرحوم حاجى ميرزا زين العابدين 32 خوانسارى ( ره ) است كه در ( 1275 ) بيايد . و خود از علماء اصفهان بوده كه در يك شنبه بيست و ششم ماه صفر المظفر اين سال - مطابق دهم حوت ماه برجى - متولد شده ، و تحصيل علوم و آداب لازمه نموده تا از علماء اصفهان گرديد ، و « شرحى بر شرايع » تأليف نموده و در شب پنجشنبه بيستم ماه شعبان المعظم سنه هزار و دويست و هشتاد و نه ( چنان كه آقاى حاج سيد محمد على روضاتى ( 1348 ) مىفرمود ) مطابق يكم عقرب ماه برجى ، در اصفهان وفات كرده و در تخت پولاد در تكيهء شيخ محمد تقى در توى بقعه پائين پاى مادر شاهزاده دفن شده .\r\nو او فرزندان چندى داشته : يكى مرحوم ميرزا محمد ابراهيم 34 كه در ( 1269 ) بيايد . و ديگر حاجى ميرزا محمد 34 كه در ( 1272 ) بيايد . و بزرگ‌تر از همه مير محمد حسين 34 بوده كه در 3 شعبان 1264 متولد شده ، و در 1312 وفات كرده ، و در اصفهان\r\n\r\n","description":"","footnote":"","page_name":" 850 ","page_number":250},
  {"content":"\r\n\r\nمدفون و براى او در « شجره‌نامه چهارسوئىها » فرزندى به نظر نرسيد . و ديگر دخترى 34 كه زوجه برادرزاده‌اش آقا ميرزا مسيح 34 ( كه در 1255 بيايد ) بوده .\r\n\r\n* ( 388 - تولد سلطان شاعر قاجار ) *\r\nوى حاجى سيف الدوله سلطان محمد ميرزا فرزند فتحعلى شاه است كه در ( 1250 ) بيايد .\r\nمرحوم حاجى سيف الدوله از أهل علم و فضل بوده و شعر هم مىگفته و تخلص سلطان مىنموده .\r\nو او در روز پنجشنبه بيست و ششم ماه جمادى الاولى اين سال - مطابق ( . . . ) جوزا ماه برجى - در تهران از بطن تاج الدوله طاوس خانم اصفهانى متولد شده ؛ چنان‌كه در « تاريخ قاجاريه » تأليف صاحب « ناسخ التواريخ » و هم در « منتظم ناصرى 3 : 160 » در شمار فرزندان خاقان نوشته ، ليكن هم در « منتظم » در ضمن وقايع سنين و نيز در « مجمع الفصحا ، ج 1 از چاپ حروفى ص 59 » بدون تعيين ماه و روز ؛ در سال 1227 نوشته‌اند .\r\nو به‌هرحال ، دايهء او ( كه وى را شير مىداده ) زنى مريم نام بوده كه به مادر شاه‌زاده معروف شده و در سنه 1246 وفات كرده و وصى او مرحوم شيخ محمد تقى ايوان كيى وى را در تخت پولاد دفن كرده و از وجه مال‌الوصايه‌اش تكيه‌اى بر اطراف قبر او ساخته كه قبر او در بقعهء مرتفعى در ميان تكيه افتاده و پس از آن خود شيخ هم در آن تكيه دفن شده و ازاين‌رو آن را تكيهء مادر شاهزاده و نيز تكيهء شيخ محمد تقى مىگويند .\r\nو به‌هرحال ، مرحوم سيف الدوله در سنه 1288 متولى مشهد مقدس شده و تا سنه 1290 بدان برقرار بود ( چنان كه در سال 1220 ص 713 ش 291 ) در ضمن اسماء متوليان مشهد گذشت .\r\nو او تأليفاتى دارد ، از آن جمله : كتاب « ملوك الكلام » در علوم مختلفه بنظم و نثر و عربى و فارسى و غيره .\r\nو اين سيف الدوله كه نامش سلطان محمد ميرزا و مادرش تاج الدوله مىباشد ، غير از\r\n\r\n","description":"","footnote":"","page_name":" 851 ","page_number":251},
  {"content":"\r\n\r\nسيف اللّه ميرزا پسر ديگر فتحعلى شاه است كه مادرش خازن الدوله گلبدن خانم گرجى و تولدش در 3 شنبه 14 رجب سنه 1229 بوده ، و او را اشتباها در بعضى جاها سيف الدوله ميرزا نيز نوشته‌اند .\r\nو دختر اين حاجى سيف الدوله ميرزا صاحب عنوان ؛ تاج الدوله زن ناصر الدّين شاه ( 1247 ) بوده .\r\nو دختر سيف اللّه ميرزاى مذكور مهر ارفع شاعره است كه در ( 1323 ) بيايد .\r\nو نيز يكى از پسران اين سيف اللّه ميرزا - كه ما نامش را نمىدانيم - پدر سرتيپ محمد حسين ميرزاى جهانبانى ( سال 1315 ) است .\r\n\r\n* ( 389 - وفات مرحوم شيخ جعفر نجفى - اعلى اللّه مقامه ) *\r\nچون كه وى از نژاد جناب مالك اشتر نخعى ( رضى اللّه عنه ) است ، در اين عنوان قبلا بايد چند كلمه‌ئى درباره آن جناب اينجا بنويسيم ، پس چنين گوئيم كه : نخعى - بتحريك - نام طايفه‌ئى است از عرب ، و حضرت مالك اشتر جد صاحب اين عنوان فرزند حارث بن حميد بن يغوث بن سلمهء ربيعى از اجله و اعاظم تابعين و كبار ناصرين حضرت امير المؤمنين ( صلوات اللّه و سلامه عليه ) است ، و بس است در جلالت شأن آن جناب كه آن حضرت دربارهء وى فرموده است : او براى من مانند من بود براى حضرت رسول ( صلى اللّه عليه و آله ) ، و آخر هم در راه ولايت و اعانت بدان حضرت در سنه 38 بعسل مسموم وفات كرده و در مدينه دفن شده ، و پس از وفات او پسر هند جگرخواره معاويه ملعون بعنوان شماتت گفت : خدا را لشگرهائى است از عسل ! و اولاد و اعقاب او در بلاد عراق عرب و غيره متفرق گرديده‌اند ، چنان كه مرحوم ورام بن ابى فراس از معاريف علما در مائه ششم در حله از نسل آن جناب ، و نسب او تا ابراهيم بن مالك مرقوم معين و مضبوط است ، و مرحوم حاجى كرباسى از علماء معروف در مائه سابقه را كه در ( 1261 ) بيايد هم از اولاد او نوشته‌اند .\r\nو يك‌رشته از اين اعقاب مالك ( چنان كه در جلد سيم « مستدرك : 397 » نوشته ) معروف بموالك و مردمانى بيابان‌نشين بوده‌اند و هماره در كناره‌هاى فرات سكونت مىنموده‌اند ،\r\n\r\n","description":"","footnote":"","page_name":" 852 ","page_number":252},
  {"content":"\r\n\r\nو آنها بآل على نيز معروف و به چند شعبه منقسم شده‌اند ، بعضى در شام و نواحى آن ، و بعضى در نواحى حله بوده‌اند ، و يكى از اين شعبهء نواحى حله ، مرحوم شيخ خضر بن يحيى بن سيف الدّين ( چنان كه در « نقباء البشر : 1437 » نوشته ) بوده از اهل قريهء جناجيهء حله .\r\nدر « اعيان الشيعة » فرمايد : جناجيه ( كه آن را جناجيا نيز گويند ) بفتح جيم و نون و الف و كسر جيم ديگر و ياء مثناة تحتانى مفتوح و هاء ( يا الف ) ديهى است از أعمال حله كه اهل آن‌همه آل على مىباشند ، و أصل آن قناقيا بقاف است كه أعراب آن را بناء بقاعده ابدال قاف بجيم جناجيا مىگويند ، انتهى .\r\nو اين شيخ خضر از علما و زهاد عصر خود بوده . در « روضات : 53 » نوشته كه مرحوم سيد هاشم نجفى ( كه خود واحد و فريد دهر بوده ) فرموده : كسى كه مىخواهد به روئى از روهاى بهشت بنگرد به روى شيخ خضر نگاه كند ، و همانا نسبت ملاقات او با حضرت حجت ( عج ) يا خضر يا هر دو با هم بوى داده شده ، و باب حضرت سيد الشهداء و ساير ائمه ( ع ) بر او گشوده مىشده ، انتهى . و او در ماه رجب سنه 1180 تقريبى وفات كرده و در نجف در ايوان طلا نزد قبر علامهء حلى دفن شده ، و چهار فرزند داشته كه از براى هريك اعقابى كثيره بهم رسيده : اول شيخ حسين كه جد آل خضرى است . دويم شيخ محمد كه جد آل علوى است .\r\nسيم شيخ جعفر كه صاحب اين عنوان است . چهارم شيخ محسن كه جد آل شيخ راضى است و در سال ( 1290 ) ذكرى از او مىشود .\r\nاينك گوئيم مرحوم شيخ جعفر ( اعلى اللّه مقامه ) از مشاهير علماء عصر خود و فقيهى بغايت متتبع و متبحر و بزرگوارى در نهايت عظمت و جلالت و غايت فضيلت و نبالت بوده ، و شعر هم مىگفته ، و شرح احوالش در چندين كتاب به نظر رسيده يا مختصر عنوانى براى او منعقد نموده‌اند ، همچون « روضات الجنات : 152 » و « قصص العلماء : 145 » و « مستدرك الوسائل 3 : 397 » و : الكرام البررة : 248 » و « منتخب التواريخ ، باب سيم : 127 » و « هدية الاحباب : 178 » و « شمس التواريخ : 15 » و « لباب الالقاب : 22 » و آنچه از همهء آنها با ملاحظه بعضى از مواضع ديگر برمىآيد آنكه :\r\nاو در سنه هزار و صد و پنجاه و شش - مطابق ( سال 1121 - 1122 ) شمسى - در نجف متولد شده ، و در نزد آقا محمد باقر بهبهانى و پدر خود و شيخ محمد تقى دورقى و سيد صادق فحام\r\n\r\n","description":"","footnote":"","page_name":" 853 ","page_number":253},
  {"content":"\r\n\r\nو شيخ محمد مهدى فتونى و چند روزى قليل هم براى تبرك نزد سيد بحر العلوم درس خوانده ، و چندين كتاب تأليف كرده ، اشهر و اعظم همه كتاب « كشف الغطاء » از مبهمات شريعت غراء ، در فقه از عبادات تا جهاد ، وانگهى از وقف و توابعش زياده بر چهل هزار بيت ، و بمناسبت تأليف آن كتاب وى را كاشف الغطاء گويند . دويم ايضا كتاب « كشف الغطا » از معايب ميرزا محمد عدو العلماء ، در رد حاجى ميرزا محمد اخبارى كه در ( 1232 ) بيايد ؛ چنان كه در « روضات » است . و در « الكرم البررة » نام آن را « كاشف الغطا » نوشته . سيم كتاب « منهج الرشاد لمن أراد السداد » در رد وهابيه و آن نخستين كتابى است كه در رد آنان نوشته شده . چهارم كتاب « القواعد الجعفرية » در شرح مزجى بر كتاب بيع « قواعد » علامه كه آن را مقدمه كتاب « كشف الغطا » قرار داده ، و آن كتابى جليل و مشتمل بر اكثر قواعد فقهيه و نماينده تبحر مؤلف آن در فقه است . پنجم « مختصر كتاب كشف الغطاء » خود او كه ظاهرا كشف الغطاء فقهى او باشد .\r\nششم كتاب « مشكاة المصابيح » در شرح مصابيح كه ظاهرا مقصود « مصابيح » بحر العلوم باشد ، و در « الكرام » تعبير از آن به « منثور درة » نموده كه مقصود اين باشد كه آن نثر « درهء » بحر العلوم است » . هفتم كتاب « مناسك الحج » . هشتم كتاب « غاية المأمول » در علم اصول . نهم كتاب « بغية الطالب » . دهم كتاب « الحق المبين » در تصويب مجتهدين و تخطئه اخباريين . ديگر چند قاعده كه آن‌ها را نواده‌اش شيخ موسى بن شيخ محمد رضا بن شيخ موسى در أوان توقف در سامره در 6 ذىالقعده سنه 1305 جمع كرده و در سنه 1316 در آخر اين « حق المبين » بدان ملحق نموده و با هم چاپ كرده‌اند كه در « الذريعة 17 : 183 به شماره 969 » بعنوان « القواعد الستة عشر » آن را عنوان و ذكر نموده ، و شايد آن همان كتاب « القواعد الجعفرية » باشد كه آنفا ذكر شد .\r\nو آن جناب روايت مىكند از استادش ، آقا محمد باقر بهبهانى و از او دامادش شيخ محمد تقى ايوانكيفى ؛ چنان كه در آخر اجازه آقا سيد حسن صدر كه براى خواهرزاده‌اش آقا سيد صدر الدّين ابن حاجى سيد اسماعيل صدر و آقاى الفت مشتركا نوشته و نسخه‌اش نزد آقاى الفت موجود است ذكر شده .\r\nدر « قصص العلماء » بعضى از حكايات و مطالب مربوط بمرحوم شيخ دارد كه ما از آوردن آنها در اين كتاب خوددارى نموديم ، و همين اندازه گوئيم كه در « روضات » فرموده كه : وى\r\n\r\n","description":"","footnote":"","page_name":" 854 ","page_number":254},
  {"content":"\r\n\r\nمقدم در نزد خاص و عام ، و معظم در عيون اعاظم و حكام ، و در امر بمعروف و نهى از منكر غيور ، و در پيش‌آمدهاى روزگار صبور ، و در عرب و عجم مطاع و متبع بوده و چه خوب گفته خود در گذران زندگانى خويش كه فرموده : « من جعفر كوچكى بودم و پس جعفر شدم ، پس شيخ جعفر ، پس شيخ العراق ، پس شيخ مشايخ مسلمين على الاطلاق گرديدم » . تا اينكه فرمايد : وى شوقى كثير به انكحه و طعام داشته و حقوق الهيه را همى بقهر و غلبه گرفته و على الفور بمستحقين آن مىرسانيده ، انتهى .\r\nو او در چاشت روز چهارشنبه بيست و دويم ( يا بيست و هفتم ) ماه رجب الفرد اين سال ، چنان كه در جزء شانزدهم ( جلد هفدهم ) « اعيان الشيعة » فرموده - مطابق . . . ( سرطان - اسد ) ماه برجى - در نجف وفات كرده ، و در « مستدرك » و « لؤلؤ الصدف » و جزء اول از سال سيم « مجله المرشد » در ماه رجب اين سال بدون تعيين روز آن نوشته ، و در « روضات » در أواخر رجب سنه 1227 نوشته ، و مرحوم حاجى سيد محمد شفيع جاپلقى در « الروضة البهيّة » در يك سال ( يا چند ماهى زيادتر ) پيش از وفات ميرزاى قمى و آقا سيد على كربلائى گفته كه مستلزم 1230 مىشود . و در « تذكرة العلماء » در سال وفات آن دو كه 1231 باشد فرموده ، و اين‌ها همه اشتباه است .\r\nو به‌هرحال ، وى در يكى از حجرات مدرسه‌اى كه خودش در نجف بنا كرده و هم بنام او خوانده مىشود دفن شده كه هم‌اكنون آنجا در ميان مسجد و خانهء خودش مقبره‌ئى معروف مىباشد و قبه عاليه‌اى دارد .\r\nو او خواهر شيخ محمد ظويهرى را كه در ( 1240 ) بيايد بزوجيت داشته چنان كه در « الذريعة 3 : 46 ش 106 » فرموده ، و در مقدمهء « ديوان سيد موسى طالقانى : 37 » نوشته كه زوجهء او دختر سيد مهدى طالقانى بوده ، انتهى . و جمع اين هر دو قول هم ممكن است .\r\nو هم مرحوم شيخ پس از خود چندين پسر و دختر باز نهاده ، و از پسران : اول شيخ موسى كه در ( 1241 ) بيايد . دويم شيخ محمد كه در ( 1247 ) بيايد . و در « نسب‌نامه الفت » اين شيخ محمد را كوچكتر از همه نوشته و فرمايد : در بعضى جاها اسم او را شيخ عبد اللّه نوشته‌اند ، انتهى . سيم شيخ على كه در ( 1253 ) بيايد . چهارم شيخ حسن كه در ( جلد اول ، سال 1201 ص 121 شماره 68 ) گذشت .\r\n\r\n","description":"","footnote":"","page_name":" 855 ","page_number":255},
  {"content":"\r\n\r\nو هم وى را چهار دختر بوده كه بموجب « نسبنامهء » مذكور تفصيل و ترتيب آنها بدين نحو است : اول زوجه شيخ اسد اللّه كاظمينى كه در ( 1234 ) بيايد . دويم نسمه خاتون كه او را حبابه مىگفته‌اند و زنى با جلال و كمال و كفايت و زوجه شيخ محمد تقى ايوان‌كيفى كه در ( 1248 ) بيايد بوده و در حدود 1295 وفات نموده و در تخت پولاد جلو قبر شوهر مرقوم خود بموجب مرقومات « تذكرة القبور » دفن شده . سيم زوجهء آقا سيد صدر الدّين عاملى كه در ( جلد اول ، سال 1193 ص 7 شماره 5 ) گذشت . چهارم زوجه آقا محمد على نجفى كه در ( 1245 ) بيايد ، بنا بر آنچه در « قصص العلماء » در احوال شيخ جعفر و آقا محمد على هر دو ( در صفحه 154 و 107 ) نوشته ، و در « رساله‌ئى » كه ميرزا محمد حسين نجفى در احوال پدرش آقا محمد على نوشته چنين سخنى را ندارد و همان سه نفر اول را دامادهاى او نوشته ، و در « قصص العلماء » يك نفر از طلاب بدون اسم و رسم را نيز داماد او نوشته ، اگر چنين باشد دختران او پنج نفر بوده‌اند « 1 » .\r\n\r\n* ( 390 - تولد عباس پاشاى مصرى ) *\r\nوى فرزند طوسون پاشا است كه در ( 1265 ) بيايد .\r\nو خود از سلاطين مصر است كه در اين سال متولد شده ، و در سنه 1265 بعد از وفات عمش ابراهيم پاشا بخديوى مملكت مصر نائل گرديده و بواسطه قساوت قلبى كه داشت و همى\r\n\r\n\r\n","description":"","footnote":"\r\n( 1 ) مرحوم آية اللّه حاج شيخ آقا بزرگ طهرانى ( قدس اللّه سره ) نيز در « الكرام البررة :\r\n252 » ذيل احوال مرحوم كاشف الغطا دختر چهارم او را زوجه آقا محمد على هزارجريبى مذكور نوشته ، لكن خود ( در ص 189 ) در احوال مرحوم ميرزا محمد باقر نواب لاهيجى اصفهانى ( متوفى 1240 ) گويد كه آقا محمد على مذكور داماد اين ميرزا محمد باقر بوده است . و هم در « الكرام :\r\n252 » فرمايد كه دختر پنجم كاشف الغطا زوجهء مرحوم شيخ محمد پدر شيخ راضى از عموزاده‌هاى كاشف الغطا بوده است . م .\r\n","page_name":" 856 ","page_number":256},
  {"content":"\r\n\r\nميلى به خون‌ريزى مىنمود ؛ در ماه شوال المكرم سنه 1270 - مطابق سرطان ماه برجى - غلامانش او را خفه نموده و وفات كرد ، و در قاهره در مقبره خديويه دفن شد ، و پس از او عمش سعيد پاشا كه در ( 1237 ) بيايد خديو مصر شد .\r\n\r\n* ( 391 - تولد سيد محمد هادى 34 دلدارى هندى ) *\r\nوى فرزند مرحوم سيد مهدى 33 دلدارى است كه در سال ( 1208 شماره 139 ص 347 ) گذشت . و خود از علماى خانواده دلدارى در هند بوده كه در اين سال در لكهنو متولد شده ، چنان كه در « الذريعة 1 : 292 ش 1526 » فرموده ، و در جوانى وى پدرش وفات كرده و او در نزد دو نفر عم نامدار خود سيد محمد و سيد حسين درس خواند ، و كتابى بنام « أحكام الارض ، داراى نود درجه از عرض » تأليف كرد كه آن را تخفيفا « ارض تسعين » هم مىگويند ، و در آن كتاب أحكام شرعى فرضى ( يا واقعى ) مردم اين امكنه را كه در عرض 90 درجه و شبانه روزش يك سال است ، شش ماه شب و شش ماه روز ؛ از نماز و روزه و غيره بيان نموده .\r\nو او در حدود سال 1278 وفات كرده ، چنان كه در « الذريعة 5 : 185 ش 816 » فرموده .\r\nو فرزندش سيد مصطفى 35 در ( 1323 ) بيايد .\r\nسنه 1229 قمرى مطابق سنه 1192 شمسى\r\nغرهء محرم الحرام ( . . . ) جدى ماه برجى\r\n\r\n* ( 392 - وفات ژاك هنرى برناردين فرانسوى ) *\r\nژاك هنرى برناردين دوسن پير ، از اهل فضل و كمال مملكت فرانسه است كه در سال\r\n\r\n","description":"","footnote":"","page_name":" 857 ","page_number":257},
  {"content":"\r\n\r\n( 1139 يا 1149 ) در هاور متولد شده ، و كتابى بعنوان « داستانى كوچك فلسفى » در خرافات و معتقدات ملل و فرق تأليف كرده كه آن را سيد محمد على جمال‌زاده ( 1277 ) بنام « قهوه‌خانه سورات » به فارسى ترجمه نموده ، و در سلخ ماه محرم الحرام اين سال - مطابق ( . . . ) دلو ماه برجى - وفات كرده ؛ چنان‌كه در « فهرست كتابخانه مباركه رضويه 4 : 338 » بتاريخ ميلادى در 21 ژانويه نوشته ، و ما از روى « رساله تطبيقيه » مرحوم حاجى نجم الدوله تبديل بهجرى قمرى نموديم ، و احتمال فقط يكى دو روز پس‌وپيش در آن مىرود ؛ چنان كه در ترديد در سال تولد وى نيز به همان است كه در فهرست مذكور تولدش را در ( 19 ژانويه 1837 يا 1827 ) نوشته كه بنا بر اول 1149 و بنا بر دويم 1139 مىشود .\r\nسنه 1193 شمسى\r\n28 ربيع المولود اول حمل ماه برجى\r\n\r\n* ( 393 - وفات ثاقب ، شاعر هندى ) *\r\nوى محمد نجم الدّين خان بن محمد حميد الدّين بن ملا محمد غوث است ، كه پدرش حميد الدّين معلم سلطان اورنگ زيب ( پادشاه هند متوفى در سنه 1118 ) بوده ، چنان كه در « الذريعة 9 : ش 1156 » فرموده .\r\nو خود ثاقب ( چنان كه در « لغت‌نامه دهخدا : جلد حرف ث : 10 » نوشته ) از شعراى هندوستان بوده ، و در سيزدهم ماه ربيع الآخر اين سال در بنارس وفات كرده ، و اين دو بيت از او است :\r\n\r\n","description":"","footnote":"","page_name":" 858 ","page_number":258},
  {"content":"\r\n\r\n از پشت فلك برشده در زير زمين باش * با سير و تماشاى جهان خانه‌نشين باش\r\nبر مائدهء اهل دول دست مينداز * از مكسب خود قانع يك نان جوين باش \r\nو در « فهرست كتب خطى فارسى . بخش يكم . قسمت ستاره‌شناسى : 250 » نيز او را عنوان كرده و تأليفاتى از او آورده : اول كتاب « تاريخ سال شمارى هند » . دويم كتابى در « جبر و مقابله » .\r\n\r\n* ( 394 - تولد آقا شيخ احمد طسوجى - ره ) *\r\nوى فرزند آقا على اشرف بن احمد ، و خود عالمى فاضل و ممجد بوده ، و به‌طورىكه در « الكرام البررة : 97 ش 195 » فرموده ؛ در چهارم ماه رجب الفرد اين سال - كه مطابق ( . . . ) جوزا - سرطان ماه برجى بوده - در كربلا از بطن دختر مراد عليخان زند متولد شده ، و هم آنجا نشو و نما نموده ، و مقدمات علوم را از بعضى افاضل ياد گرفت ، و در سنه 1254 براى تحصيل باصفهان رفت ، و در سنه 1257 بعتبات برگشته و در نجف بمحضر شيخ انصارى تشرف يافت ، و نزديك بيك سال كه شد با سن جوانى بدرجه شيوخ رسيد ، و از وفور فضائل و كمالات مورد توجه آن علامه بزرگوار قرار گرفت ، ولى چيزى چندان نگذشت كه در فتنه كربلا در سنه هزار و دويست و پنجاه و هشت بدرجه شهادت فائز گرديد ، و بعضى از ادبا مرثيه‌اى براى وى سروده ، و ديگرى در تاريخ وفات وى فرموده : « شد شهيد اشقيا افسوس وى » ، كه اين مصراع 1258 خواهد بود .\r\nو اينجا كه مراد على خان زند نوشته مطابق « الكرام » است ، و شايد مقصود علىمراد خان زند باشد كه از أمراء و معاريف و اعيان سلسله سلاطين زنديه بوده ، و در غره ع 2 سنه 1199 در قريه مورچه‌خورت اصفهان - چنان كه در « فارسنامه » است - وفات نموده كه سى سال قبل از تولد آقا شيخ احمد باشد . و شايد غير از او باشد « 1 » .\r\n\r\n\r\n","description":"","footnote":"\r\n( 1 ) براى تكميل اين شرح رجوع شود به عنوان ( تولد آقا احمد طسوجى ) در سال سال 1232 . م .\r\n","page_name":" 859 ","page_number":259},
  {"content":"\r\n\r\n\r\n* ( 395 - تولد حكيم احسان على احسانى هندى ) *\r\nوى فرزند حكيم شير على و خود از اهل علم و فضل و طبيبى نام بردار بوده ، و در ماه شعبان المعظم اين سال ( چنان كه در « مؤلفين كتب چاپى : ستون 317 » فرموده ) مطابق ( اسد - سنبله ) ماه برجى در قصبهء سلون متولد شده ، و در احمدآباد نادره سكونت نموده ، و در مدة العمر وكالت دولت انگليس را در فتح‌پور و بانده به عهده داشته و كتابى بنام « نكات احسانى » در طب تأليف فرموده ، و پس از مدت شصت و پنج سال قمرى عمر ؛ در بانده وفات كرده ، انتهى .\r\n\r\n* ( 396 - تولد ميرزا ابو الحسن خان 57 صنيع الملك كاشانى ) *\r\nوى فرزند ميرزا محمد 56 بن ميرزا ابو الحسن 55 بن قاضى مطلب 54 بن قاضى بديع الزمان 53 بن قاضى جمال الدّين 52 بن قاضى احمد 51 بن قاضى نظام الدّين 50 بن قاضى جلال الدّين 49 بن قاضى رفيع الدّين 48 بن على 47 بن ضياء الدّين 46 بن يحيى 45 ابن فتح اللّه 44 بن يحيى 43 بن حسن 42 بن فخر الدّين 41 بن اميدوار 40 بن فضل اللّه 39 بن اسحاق 38 بن فضل اللّه 37 بن محمد 36 بن ابو المكارم 35 بن احمد 34 بن على 33 ابن ابى عالم 32 بن احمد 31 بن ابو الغنائم محمود 30 بن احمد 29 بن ابو الفضائل محمد 28 ابن احمد 27 بن افضل 26 بن هاشم 25 بن فاضل 24 بن يحيى 23 بن عقيل 22 بن يحيى 21 بن ذر 20 بن ابو ذر غفارى جندب 19 بن جناده 18 بن قيس 17 بن عمرو 16 بن صعير 15 بن حزام 14 بن غفار 13 بن مليل 12 بن ضمرة 11 بن بكر 10 بن عبد مناف 9 بن كنانة 8 غفارى است .\r\nحضرت كنانهء 8 نامش در مقدمهء فصل دويم گذشت ، و غفار بكسر غين و تخفيف فا - چنان كه در « قاموس » نوشته - پدر طايفهء بزرگى از أعراب است كه همه را به نسبت وى بنى غفار\r\n\r\n","description":"","footnote":"","page_name":" 860 ","page_number":260},
  {"content":"\r\n\r\n( يا غفارى ) مىگويند ، و حضرت ابو ذر كه نامش جندب 19 ( بكسر جيم و فتح دال و نيز بضم جيم و فتح و ضم دال - سه نوع - چنان كه در « تاج العروس » است ) بوده ؛ از أجله و أعيان صحابهء حضرت رسول ( ص ) و در نزد فريقين داراى مقامات عاليه و مراتب زاكيه است ، وفاتش سنه 31 قبرش در بيابان ربذه سه منزلى مدينه به طرف ينبوع ، و ما نمىدانيم چه وقت نسل او بايران آمده‌اند كه اينك سلسلهء بزرگى از آنها در كاشان معروف و همه را غفارى مىگويند ، و جماعتى از بزرگان دين و دنيا از آنها بهم رسيده‌اند .\r\nاز آن جمله اين ميرزا ابو الحسن خان صاحب عنوان كه شرح احوالش در « تاريخ جرائد و مجلات ايران 2 : 304 » نوشته ، و آنجا نسب او را تا قاضى مطلب 54 بيشتر ندارد ، و از وى تا حضرت ابو ذر ( ره ) به‌طورىكه نوشته شد ؛ در پشت نسخه‌اى مطبوع از « فيه ما فيه » مولوى به نظر رسيد ، و ديدى كه چندين نفر از متأخرين اين طايفه از رفيع الدّين 48 تا احمد 55 كه هشت نفر باشند بلقب قاضى ذكر شده‌اند ، و از اينجا معلوم مىشود كه اين‌ها در عصر خود پدر بر پدر هريك قاضى بوده‌اند .\r\nو به‌هرحال ، به‌طورىكه در تاريخ مرقوم در جلد و صفحهء مذكور با ملاحظه ( ج 3 ص 60 ) نوشته ، قاضى مطلب 54 كه او را عبد المطلب هم نوشته‌اند از أعيان زمان و در شوراى صحراى مغان هم حاضر بوده .\r\nو فرزندش ميرزا ابو الحسن 55 نقاشى زبردست بوده ، و در موقعى كه پدرش مىخواسته از كاشان بصحراى مغان برود ؛ صورت او را كه بر قاطرى سوار بوده با آب و رنگى تمام ترسيم نموده ، و در زمان نادر و كريم خان منصب استيفا داشته كه او را ميرزا ابو الحسن مستوفى مىگويند .\r\nو فرزند او ميرزا محمد 56 چند پسر داشته : يكى ميرزا بزرگ 57 كه در ( 1264 ) بيايد . و ديگر ميرزا عليرضا 57 كه هم نقاش و هم نويسنده بوده ، و دو تابلوى روغنى در تصوير نادر و كريم خان از او باقى است .\r\nو ديگر ميرزا ابو الحسن خان 57 صاحب اين عنوان ، كه از أعيان رجال دولت ناصر الدّين شاه و در نقاشى استادى بغايت زيرك و آگاه بوده ، و همانا او در اين سال متولد شده و پس از گذرانيدن زمان طفوليت و فراگرفتن فن نقاشى در ايران ؛ در حدود ( 1256 ) بتشويق\r\n\r\n","description":"","footnote":"","page_name":" 861 ","page_number":261},
  {"content":"\r\n\r\nحسينعلى خان نظام الدوله بايتاليا رفت و چندين سال در آنجا انواع نقاشى اروپائى را ياد گرفت و بايران برگشت ، و در سنه 1262 صورتى از حاجى ميرزا آقاسى ترسيم نمود كه نظيرى براى آن نتوان يافت ، و در دولت ناصر الدّين شاه بلقب نقاش‌باشى سرافراز شد ، و پس از آن اعتضاد السلطنه امور طبع و نشر « روزنامهء وقايع اتفاقيه » را بوى واگذاشت و او آن را به « روزنامهء دولت عليه ايران » ناميد و شمارهء اول اين را كه 472 آن مىشده در 5 صفر سنه 1277 منتشر نمود ، و تا چند سال به همين منوال آن را طبع و نشر مىكرد ، و در شوال سنه 1278 ملقب به صنيع الملك شده ، و مدرسه هنرهاى زيبا را در طهران مفتوح كرد .\r\nو بالاخره ، پس از مدت پنجاه و سه سال قمرى عمر در سنه هزار و دويست و هشتاد و دو به مرض سكته وفات نمود ، و سه پسر باقى نهاد كه كوچك‌تر آن‌ها يحيى خان و صورة شبيه به پدر بوده و هم نقاشى را از او ياد گرفت ، و ناصر الدّين شاه او را ابو الحسن ثالث ناميد .\r\n\r\n* ( 397 - وفات سيد احمد البستانى حنفى ) *\r\nوى فرزند احمد بن احمد بن ابراهيم الشهير بحياتى البستانى قاضى حنفى ، و خود از علماء أهل سنت بوده ، و كتابى بنام « اتحاف الجنة » تأليف نموده و سپس خود شرحى بر آن بنام « اسعاف المنة » نوشته چنان كه در « ايضاح المكنون 1 : 16 و 78 » فرموده .\r\n\r\n* ( 398 - وفات سيد احمد ، بربير ، بيروتى ) *\r\nوى فرزند سيد عبد اللطيف بن احمد حسينى و خود از أهل علم و أدب اهل سنت در مائه دوازدهم و سيزدهم بوده كه در سنه هزار و صد و شصت ، ( چنان كه در « معجم المطبوعات : 545 » فرموده - مطابق ( 1126 يا 1127 ) شمسى - در دمياط متولد شده ، و قرآن مجيد را حفظ كرده ، و چون به دوازده‌سالگى رسيد « الفيهء » ابن مالك را حفظ كرد ، و شرح آن را نزد شيخ\r\n\r\n","description":"","footnote":"","page_name":" 862 ","page_number":262},
  {"content":"\r\n\r\nفتح اللّه خواند ، و در سيزده‌سالگى شروع بشعر گفتن كرد و علوم منطق و فقه و لغت و فرائض را در نزد علماء زمان درس خواند و هماره بطلب علم مشغول بود تا در سنه 1183 ببيروت رفت و والى آن امير يوسف شهابى وى را مكرها بقضاوت آن وا داشت ، و پس از آن وى از آن امتناع نموده و جايى را براى تعليم اطفال باز كرد ، و در سنه 1195 بدمشق رفت و با خليل افندى مرادى مفتى آن ملاقات نمود و وى را بقصيده‌ئى مدح كرد و مرادى بسى او را ثناء گفته و اكرام فرمود . و او تأليفاتى دارد : اول كتاب « الشرح الجلى » بر دو بيت موصلى ، يعنى اين دو بيت عبد الرحمن بن ابراهيم موصلى صوفى از ادباء مائه سيزدهم :\r\n ان مر و المرآة يوما فى يدى * من خلفه ذو اللطف أسمى من سما\r\nدارت تماثيل الزجاج و لم تزل * تقنوه عفوا حيث سار و يمما \r\nو صاحب عنوان در اين شرح فنونى از آداب و فصولى از أقسام علوم عديده ذكر كرده .\r\nدويم « مقامه » ئى در مفاخره بين آب‌وهواى .\r\nو پس از مدت شصت و نه سال قمرى عمر در اين سال در دمشق وفات كرده ، و نواده‌اش شيخ محمد مصباح در ( 1261 ) بيايد .\r\n\r\n* ( 399 - تولد مرحوم آقا سيد اسماعيل 32 بهبهانى - ره ) *\r\nبهبهان در ( جلد اول ، صفحه 220 عنوان 111 ) گذشت .\r\nمرحوم آقا سيد اسماعيل فرزند مرحوم سيد نصر اللّه 31 بن سيد محمد شفيع 30 بن سيد يوسف 29 بن سيد حسين 28 بن سيد عبد اللّه 27 بن سيد علوى 26 عتيق الحسين بن سيد حسين 25 بن سيد حسن 24 بن احمد 23 بن عبد اللّه 22 بن عيسى 21 بن خميس 20 بن احمد 19 بن ناصر 18 بن كمال الدّين على 17 بن سليمان 16 بن جعفر 15 بن ابو العشائر موسى 14 بن ابو الحمراء محمد 13 بن على الطاهر 12 بن على الضخم 11 موسوى ( ره ) است .\r\nجناب سيد على الضخم 11 در سال 1216 ( عنوان 239 ص 599 ) نامش برده شد ، و سيد حسين 25 از جملهء علماء عصر خويش و معروف بعلامه بوده و كتابى بنام « الغنية » در مهمات\r\n\r\n","description":"","footnote":"","page_name":" 863 ","page_number":263},
  {"content":"\r\n\r\nدين تأليف نموده كه تمام نشده بلكه تا كتاب حج رسيده . وفاتش سنه 1001 چنان كه در « الذريعة 16 : 68 ش 338 » فرموده . فرزندش سيد علوى 26 از علما و اتقيا بوده . فرزندش سيد عبد اللّه 27 بلادى از علما و مشايخ اجازه بوده ، تولدش سنه 1065 مدت عمرش 100 سال ، وفاتش سنه 1165 قبرش در بهبهان معروف و زيارتگاه است ، و ما دو فرزند از او در اين كتاب مىنويسيم : يكى سيد محمد 28 در ( 1291 ) . و ديگر سيد حسين 28 كه در عمود اين نسب است ، و اين سيد حسين هم از أهل علم بوده ، تولدش سنه 1124 مدت عمرش 76 سال ، وفاتش سنه 1200 قبرش در نجف ، فرزندش سيد يوسف 29 تولدش سنه 1150 مدت عمرش 68 سال ، وفاتش سنه 1218 قبرش در نجف . فرزندش سيد محمد شفيع 30 تولدش سنه 1170 مدت عمرش 78 سال ، وفاتش سنه 1248 قبرش در نجف . فرزندش سيد نصر اللّه 31 تولدش سنه 1191 مدت عمرش 78 وفاتش سنه 1269 در نجف .\r\nفرزندش مرحوم آقا سيد اسماعيل 32 صاحب عنوان از بزرگان علماء اعيان ، و چنان كه در « المآثر و الآثار : 140 » فرموده ساكن طهران و از طراز اول فقها و أرباب حكم و فتوى معدود بوده ، و در معاشرت با مردم مشيى متوسط داشته و ازاين‌جهت احدى را بر وى طعن و دق نبود ، انتهى . و او در اين سال در بهبهان متولد شده چنان كه در « شهداء الفضيله : 371 » نوشته ، با تواريخ اجدادش در ( ص 369 ) ، و در « أعيان الشيعة » از « مجموعهء شبيبى » در سنه 1218 ، و از برخى مجاميع در 1220 نقل كرده .\r\nو به‌هرحال ، وى در بهبهان علوم مقدماتى را گرفت ، و بعد از آن بعتبات رفت ، و در نزد شيخ على و شيخ حسن فرزندان شيخ جعفر و صاحب « ضوابط » و صاحب « جواهر » و شيخ انصارى درس خواند ، آنگاه ببهبهان آمده و بعد از چندى باز بنجف رفت ، و آنجا بود تا در سنه 1287 كه ناصر الدّين شاه بنجف رفت ، و خواست يكى از علما را براى تعليم و ارشاد بتهران بياورد ، وى را به دو رهنمائى كردند ، پس همراه ناصر الدّين شاه بعزتى هرچه تمام‌تر بتهران آمد ، و بامامت و ارشاد مشغول شد و جمعى از او تقليد همىكردند ، و « رساله‌ئى عمليه » از او بچاپ رسيد ، و مرحوم حاجى ملا على كنى - كه در ( 1220 ش 284 ص 696 ) گذشت - در اول ورود وى بتهران ترويجى كامل از او نمود و بعد از چندى ميان آنها نقارى بهم رسيد و آقا سيد اسماعيل « رساله‌ئى در رد حاجى » نوشت . و بالاخره در شب شنبه ششم ماه صفر الخير سنه\r\n\r\n","description":"","footnote":"","page_name":" 864 ","page_number":264},
  {"content":"\r\n\r\nهزار و دويست و نود و پنج - مطابق 21 دلو ماه برجى - هم در تهران وفات كرد ، چنان كه در « المآثر » نوشته ، و در « شهداء الفضيله : 371 » و « مجموعه شبيبى » 1296 گفته‌اند ، و آن اشتباه است . و در تشييع جنازه‌اش از مسلمان و ذمى جمعيتى غريب شده و وى را در نجف دفن كردند ، و مرحوم كربلائى محمد صادق گلچين مرثيه‌اى براى وى گفته كه در آخر آن تاريخش را چنين آورده :\r\n از خرد تاريخ فوتش كرد چون گلچين سؤال * گفت يغفره 1295 بود با چشم گريان در جواب \r\nو دو فرزند از وى بنام مير عماد الدّين 33 و سيد ناصر الدّين 33 هر دو در بحبوحهء جوانى آن بنجف و اين بتهران وفات كردند . و فرزند ديگرش سيد كمال الدّين 33 چندى در طهران امام مدرسه سپهسالار بوده . و فرزند ديگرش مرحوم سيد عبد اللّه 33 در ( 1262 ) بيايد .\r\n\r\n* ( 400 - وفات جعفر قلى خان دنبلى آذربايجانى ) *\r\nدنبل بتقديم نون بر با ، و بر وزن قنفذ : نام قلعه‌يى است در آذربايجان ، و در « بستان السياحه ، گلشن 8 : 316 » فرمايد : دنبلى بضم دال ، طايفه‌ئى است از طوائف كرد ، اكنون از طايفه قزلباش محسوب مىشود ، همگى ترك زبان و شيعه اماميه‌اند ، مسكن ايشان ولايت خوى است . امراى ذىشأن از آن طايفه برخاسته و بعضى از ايشان شجاع و دلير و در امور ملكى بىنظيراند ، انتهى .\r\nو جعفر قلى خان صاحب عنوان ، فرزند احمد خان ( مذكور در همان موضع از بستان ) كه وى را شهيد نوشته‌اند است ، و او فرزند مرتضى قلى خان دويم ابن امير شهباز خان بن امير مرتضى قلى خان اول ابن عليخان الملقب بصفى قلى خان بن بهروز خان دويم سلمان خان بن ايوب خان بن كنعان خليفة بن الأمير بهروز اول سلمان خليفة بن الأمير رستم الملقب بشاه وردى بيك ابن الامير بهلول الملقب بحاجى بيك دويم ابن الامير قليج الملقب بحاجى بيك اول ابن شيخ احمد خان بن نظر عليخان بن سلطان عليخان بن امير حاجى خان بن امير ولى خان بن محمود خان بن امير شاه منصور خان بن امير بهلول بن امير جمشيد بن امير ابراهيم بن امير احمد\r\n\r\n","description":"","footnote":"","page_name":" 865 ","page_number":265},
  {"content":"\r\n\r\nابن امير بيك بن امير ابو المظفر جعفر شمس الملك بن امير صلاح الدّين كرد عيسى بن امير يحيى بن امير جعفر دويم بن امير سليمان بن امير شيخ احمد بك بن امير موسى ملك طاهر بن امير عيسى بن امير موسى بن ابو على يحيى بن خالد بن برمك جعفر بن برمك الاكبر بن گشتاسب بن جاماس بلخى است .\r\nبرمك بن برمك الاكبر كه در « منتخب التواريخ ، باب نهم » نامش را جعفر نوشته وزير سليمان بن عبد الملك خليفهء اموى بوده كه او را در سنه 99 از بلخ براى وزارت خود خواسته و شايد پس از ورود بشام و تسليم در اسلام نام خود را تغيير داده و جعفر نهاده ، و پدران او همه بمذهب بودا ، و از دانشمندان عصر خود و افتخار خدمتگزارى بتكدهء نوبهار را در بلخ داشته‌اند كه يكى از بتكده‌ها و معابد مهمه مردم ايران باستان بوده ، و در تواريخى كه براى دنابله نوشته‌اند بنا بنقل « أعيان الشيعة » و غيره از آنها ؛ نژاد ايشان را بنوشيروان پادشاه معروف رسانيده‌اند ، و چون آن به نظر ما درست نمىآمد از ذكر آن در اينجا خوددارى نموديم .\r\nفرزندش خالد وزير سفاح اولين خليفهء عباسى بوده ، وفاتش سنه 165 .\r\nفرزندش يحيى وزير هارون الرشيد و از معاريف سياسيون و أسخياء عالم محسوب و شهرت او و فرزندانش مستغنى از ذكر است . تولدش سنه 120 مدت عمرش 70 سال ، وفاتش سنه 190 در رقه ، و پس از نكبت برامكه هريك از فرزندان اربعهء او ( 1 - فضل متولد در سنه 147 عمرش 46 سال متوفى در سنه 193 2 - جعفر مقتول در أنبار در غره صفر سنه 187 كه جسدش در جسر بغداد آويزان و پس از دو سال در سنه 189 سوزانيدند 3 - محمد 4 - موسى ) به جائى افتادند . از آن جمله امير موسى كه در عمود اين نسب ذكر شده ، و در شجاعت و جلادت بىنظير بوده بولايت و فرمانفرمائى شامات رسيده ، و در حدود صد و پنجاه سال وى و اعقابش در آن حدود امارت و سلطنت مىكرده‌اند .\r\nو سپس عيسى بيك نامى از آنها كه ابو موسى ثانى لقب داشته بقلعهء دنبل و سگمان‌آباد آمده و شيوهء تفرد و تجرد و درويشى پيش گرفته ، و پس از زمانى اكراد دنبلى كه متجاوز از سى هزار خانوار بوده دست ارادت به دو داده و مدت‌ها نيز وى و اعقابش در آن سامان حاكم و فرمانروا شده و قطور و اواجق و نخجوان و شرور و غير آن در تصرف آنها بوده ، تا زمان خروج سلطان حيدر صفوى كه آن وقت خود در جزو امراء و لشگريان وى درآمده و با ساير طوائف ديگر همه بعنوان مريدى و مرشدى و مسئلهء تصوف و درويشى دور او را گرفته و سلطنت باعظمت صفويه را تشكيل دادند .\r\n\r\n","description":"","footnote":"","page_name":" 866 ","page_number":266},
  {"content":"\r\n\r\nو اين خانواده پس از ورود بدنبل و اختلاط با أكراد آن سرزمين به دنابله معروف و عدهء كثيرى از معاريف و أعيان و رجال بزرگ شيعه و سنى بلكه چندين نفر از رجال علم و عرفان و فضل و كمال و سخن و شعر از ايشان بهم رسيده كه در اين مختصر احوال برخى نوشته خواهد شد ، و يكى از مشاهير ايشان كه محمود خان نام داشته تاريخى تا سنه 1005 ، و ديگرى تاريخى علىحده تا سنه 1258 براى آنها نوشته‌اند ، و حاجى عبد الرزاق بيك مفتون كه در ( 1243 ) بيايد كتاب « رياض الجنه » را در تاريخ آنها تأليف كرده ، و غير از اين‌ها ؛ در كتب « جهان‌نما » و « شرف‌نامه » و « آثار الشيعة » و « أعيان الشيعة » از آنها نقل كرده و نوشته‌اند .\r\nو اجمالا اينكه يكى از مشاهير آنها پير موسى در سنه 360 وفات كرده ، و أمير شيخ احمد بك بن امير موسى مذكور در عمود اين نسب در سنه 387 وفات كرده و در قلعهء باى در خانقاه و مقبره‌ئى كه براى خود ساخته دفن شده . و نواده‌اش امير جعفر دويم پس از پدر در قلمرو او فرمان‌فرما شده ، و در زمان او در كوه سنجران نزديكى قلعهء دنبل معدن زرى پيدا شد و آن را نسبت به او داده و زر جعفرى گفتند ، چنان كه در « أعيان الشيعة » است . و در « انجمن‌آرا » گويد : زر جعفرى منسوب بجعفر برمكى است . كه ظاهر اطلاق آن جعفر اول باشد كه گفتيم در سنه 187 كشته شد ، و چون پيش از وى زر قلب سكه مىزدند و او زر خالص سكه زد بنام وى منسوب گرديد . و اين جعفر دويم در سنه 441 وفات كرده و در قلعهء باى نزد جدش امير موسى دفن شده و فرزندش امير يحيى ، و فرزند او أمير عيسى هزار و دويست تكيه و خانقاه در اطراف آذربايگان و شام بناء نهاده‌اند و سلسلهء بكتاشيه صوفيه را رونقى تمام داده‌اند .\r\nو جعفر بن عيسى مرقوم از طرف خليفهء عصر خود ملقب بشمس الملك و فرمانرواى كوهستان و ارمن و آذربايگان تا حدود شام و از معاريف رجال عصر بوده ، و خاقانى شاعر معروف قصيده‌ئى رائيه در مدح وى سروده ، و او روزى در شكارگاه چندين گاو وحشى صيد كرده و فرمود تا از أبدان آنها چهار منار در بيرون شهر خوى آذربايگان بفاصلهء دو هزار ذرع بنا نهادند و مقبره و خانقاهى هم آنجا ساخته و موقوفاتى براى آنها قرار داد ، و اعقاب او كه أجداد صاحب عنوان باشند از ساير دنابله ممتاز و جدا شده و آنها را طايفه شمس الملكى گويند .\r\nو او در سنه 555 وفات كرده - و برخى سنه 535 نوشته‌اند و آن ظاهرا غلط باشد - و در مقبرهء مرقومه دفن شده كه بعد از آن آنجا مقبرهء عمومى اين طايفه و زيارتگاه أهالى آن سامان گرديد .\r\n\r\n","description":"","footnote":"","page_name":" 867 ","page_number":267},
  {"content":"\r\n\r\nفرزندش امير بيك در سنه 560 وفات كرده و در قريهء سليمان سراى خوى در مقبره معروف بقراقيونلوند دفن شده .\r\nو أمير بهلول بن امير جمشيد در سنه 760 وفات كرده و در نزد جدش امير احمد در قلعهء باى دفن شد ، و امير بهلول حاجى بيك دويم مالك داغستان و غيره بوده و ارادت سلطان حيدر صفوى را اختيار كرده ، و در سنه 880 در ركاب وى كشته شده و در مقبرهء پدران خود دفن شد و بر قبر او گنبدى است ، و كوهى كه قبر او بر آن است مشهور بحاجى بيكلو مىباشد .\r\nفرزندش امير رستم نيز بهمراهى سلطان حيدر در سنه 893 در رودخانه مجاور مىدانى كه جنگ مىكردند غرق شده و جسدش را از آب درآورده و در قريهء نازك دفن كردند ؛ و تاكنون گنبد و بارگاه مزار او باقى است .\r\nفرزندش بهروز اول ملقب بسلمان خليفه و از امراء دربار شاه‌تهماسب بوده و وفاتش را در سنه 995 نوشته‌اند ( و خالى از اشكالى نيست ) ، و در نازك دفن شده .\r\nفرزندش كنعان خليفه در حيات پدر وفات كرده .\r\nفرزندش ايوب خان هم از امراء شاه‌تهماسب و در سنه 994 وفات كرده و در نازك نزد پدر و اجداد خود دفن شده . و او دو فرزند داشته : يكى بنده خان كه پس از پدر خود امارت يافته و دو فرزند داشته : يكى فتحعلى خان و ديگرى ايوب خان ، و فتحعلى خان پدر رحيم خان است كه سلسلهء بكزاديه رحيم‌خانيه بوى منسوب‌اند ، چنان كه طايفهء بكزاديه ايوب‌خانيه بأيوب خان بن كنعان خليفهء مرقوم منسوب‌اند .\r\nو ديگرى از فرزندان اين ايوب خان معهود ، بهروز خان دويم است كه از امراء شاه‌عباس بوده و در « عالم‌آرا » و غيره ذكر شده و در سنه 1014 وفات كرده و در قريهء بورس كه خود بنا نهاده دفن است . فرزندش صفى قلى خان از امراء شاه صفى بوده و نزد پدران خود دفن است .\r\nفرزندش مرتضى قلى خان در قم دفن است .\r\nفرزندش شهباز خان در سنه 1144 كشته شده ، و احمد خان بن مرتضى قلى خان دويم از رجال معروف زمان خود در دولتين ايران و عثمانى بوده و ابنيهء خيريه بسيارى در سامره و آذربايجان بنا نموده ، و در زمان كريمخان بدست برادر خود شهباز خان كشته شده و در سامره در پشت حرم مطهر دفن است ؛ چنان كه در « أعيان الشيعة » گفته ، و در « وشايح السراء »\r\n\r\n","description":"","footnote":"","page_name":" 868 ","page_number":268},
  {"content":"\r\n\r\nقتل او را در سنه 1200 نوشته .\r\nفرزندش جعفر قلى خان صاحب عنوان هم از أعيان عصر خويش بوده ، و پس از قتل پدر و اعمامش از ايران بروسيه رفت و آقا محمد خان قاجار او را بايران آورد و در سفر قراباغ سردار لشكر خود نمود ، و وى پس از قتل آقا محمد خان در اطراف كوهستان پنهان شد و دولت عثمانى و ايران هر دو از او در خوف بودند و او ده سال با هر دو دولت مقاومت كرد ، و در سنه 1216 كه فتحعلى شاه بجنگ روسيه رفت جعفر قلى خان وى را از نزديك بودن لشكر روسيه و اراده شبيخون زدن آنها بلشگر ايران آگاه كرد ، و دولت روس نظر بشجاعت وى نشان و هدايائى براى او فرستاده و حكومت شكى را بر سبيل وراثت بوى ارزانى داشت ، و او در تبريز ابنيهء فاخره از آن جمله مسجد صاحب الامر را بنا نمود ، و آخر در اين سال وفات كرده و در سامره دفن شده .\r\n\r\n* ( 401 - وفات زين العابدين ، عابد شاعر اصفهانى ) *\r\nدر « مجلهء يادگار ، سال 5 شماره ( 8 و 9 ) ص 143 » وفات زين العابدين عابد ، شاعر اصفهانى در حين تجارت در مشهد ؛ در اين سال ذكر شده و اين بيت را باحتمال قوى از او دانسته :\r\n مؤذن بيند ار آن قد و قامت * بقد قامت بماند تا قيامت \r\n\r\n* ( 402 - وفات شيخ سلام اللّه بن شيخ الاسلام هندى ) *\r\nوى از علماء سنى هند بوده ، و به‌طورىكه در رساله « أحوال سيد عبد الحى حسنى : ص ز » نوشته كتابى بنام « المحلى » در شرح « موطأ » امام مالك تأليف كرده ، و در اين سال وفات نموده .\r\n\r\n","description":"","footnote":"","page_name":" 869 ","page_number":269},
  {"content":"\r\n\r\n\r\n* ( 403 - قتل شيخ عبد العالى ، همايون شاعر فريدنى ) *\r\nفريدن ( چنان كه در « تاريخ اصفهان : 181 قسمت بالاى صفحه » نوشته ) ناحيه‌ئى است سرحدى از توابع اصفهان در طرف مغرب مايل بجنوب كه ابتداء آن تا شهر دوازده فرسنگ و انتهاء بيست و هشت فرسنگ است تقريبا ، و غله‌خيزى است عمده ، آبها فراوان و مراتع بىپايان و حاصل ديم و آبى ؛ توأم كه با امنيت چندين برابر مىشود ، و حدودش بخوانسار و بربرود و چهار محل و كرون است ، و مواشى بسيار داد ، و به چهار ناحيه ( چادگان ، تخماقلو ، ورزق ، گرجى ) منقسم مىشود ، انتهى .\r\nو همايون صاحب عنوان ( چنان كه در « مجمع الفصحا 2 : 571 » فرموده ) از اولاد و احفاد شيخ جليل القدر شيخ على عبد العال عرب معاصر صفويه بوده ، انتهى .\r\nو مقصود از شيخ مذكور ، مرحوم شيخ نور الدّين ابو الحسن على بن عز الدّين حسين بن زين الدّين على بن شمس الدّين ابو جعفر محمد بن تاج الدّين ابو محمد عبد العلى بن نجدهء عاملى ( أعلى اللّه مقامه العالى ) است .\r\nمحمد بن عبد العلى كه او را محمد بن نجده هم نوشته‌اند ، مشهور بابن عبد العالى كركى عاملى ( ره ) است و در شعبان سنه 808 وفات كرده ، و نواده‌اش مرحوم شيخ نور الدّين على بن حسين مشهور بمحقق كركى ، يا محقق ثانى ( در قبال محقق اول مرحوم شيخ جعفر حلى صاحب « شرايع » ) از بزرگان علما و فقها بوده ، و در أوائل دولت صفويه در ترويج مذهب شيعهء اماميه اثنىعشريه سعيى بليغ فرموده ، و كتب چندى در فقه و غيره تأليف نموده كه اشهر و اعظم همه كتاب « جامع المقاصد » در شرح « قواعد » علامه در شش جلد است كه تمام نشده بلكه تا مبحث بضع از كتاب نكاح بيشتر نرسيده ، انجام تأليف آن ( ج 1 ) سنه 935 . وفاتش روز شنبه 18 ذىالحجه ( عيد غدير مبارك ) سنه 940 در نجف . و وى را چهار دختر و نيز سه پسر بدين نامها بوده :\r\nاول مرحوم شيخ تاج الدّين ابو محمد عبد العالى كه از بزرگان علماء و صاحب تأليفاتى است ، از آن جمله كتاب « منهج السداد » در شرح « ارشاد علامه » تا كتاب حج . تولدش شب\r\n\r\n","description":"","footnote":"","page_name":" 870 ","page_number":270},
  {"content":"\r\n\r\nجمعه 19 ذىالقعده سنه 926 وفاتش سنه 993 قبرش در مشهد در دارالسيادهء مباركه .\r\nدويم مرحوم شيخ حسن كه هم از علما بوده و كتاب « عمدة المقال » در كفر أهل ضلال را در سنه 972 در مشهد در رد صوفيه أهل سنت تأليف نموده .\r\nسيم مرحوم شيخ عبد العلى كه در « فهرست كتابخانهء رضويه » گويد : وى نسخه‌اى از كتاب « جعفريه » پدر را در سنه 918 انتساخ نموده ، انتهى . و بنابراين وى بزرگتر از شيخ عبد العالى بوده .\r\nو به‌هرحال ما نفهميده‌ايم كه از كدام يك از اين پسران نسلى مانده ، و فقط همان در « مجمع الفصحا » و غيره ديده‌ايم كه اين همايون شاعر صاحب عنوان را از نژاد شيخ على عبد العال كركى صاحب « جامع المقاصد » نوشته‌اند .\r\nو اين همايون كه نامش ( چنان كه نوشتيم ) عبد العالى بوده ، چنان كه در « مجمع » دارد جز باسم با شيخ مذكور تناسبى پيدا نكرده و مردى ياوه‌گوى ساده‌جوى هزال بوده ، و با رهى شاعر اصفهانى كه در ( 1226 ) گذشت همواره يكديگر را هجومى نموده‌اند ، و آخر الامر كارش به جائى كشيد كه باغواء و اغراى اكابر عهد كه ايشان را اهاجى ركيكه قبيحه گفته بود شب او را در جامهء خواب كشتند . آنگاه بعضى از اشعار او را ؛ از آن جمله اين سه بيت را از او نقل كرده :\r\n ماه صيام است و گاه ترك مدام است * ترك مدام از براى ماه صيام است\r\nساقى دوران شكسته ساغر مينا * بر افق اينك نگون شكسته جام است\r\nپير مغان آنكه گفته باده حلال است * ميكده را در نبست و گفت حرام است \r\nتمام شد آنچه در « مجمع » است ، و اين فقير معلم مؤلف اين كتاب گويد ببينيد در « قرآن عظيم » كتاب آسمانى حق ( جل‌جلاله تعالى ) در وصف ماه مبارك رمضان چه فرموده ، سورهء بقره آيهء 181 :  شَهْرُ رَمَضانَ ، الَّذِي أُنْزِلَ فِيهِ الْقُرْآنُ ، هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ  و در ادعيه وارده از اهل بيت عصمت و طهارت ( صلوات اللّه عليهم ) در « زاد المعاد » و غيره چه كلماتى دربارهء اين ماه شريف وارد شده : هذا شهر الصيام ، و هذا شهر القيام ، و هذا شهر الانابة ، و هذا شهر التوبة و هذا شهر المغفرة و الرحمة ، و هذا شهر العتق من النار و الفوز بالجنة ،\r\n\r\n","description":"","footnote":"","page_name":" 871 ","page_number":271},
  {"content":"\r\n\r\nو هذا شهر فيه ليلة القدر التى هى خير من الف شهر ؛ كه بايد در اين ماه مبارك تلافى گناهان يازده ماه گذشتهء ديگر را نمود ، نه اينكه در خود آن گناهانى بر گناهان سابقه افزود . استغفر اللّه ربى و اتوب اليه . و در « تذكره شعراى خوانسار : 204 » عنوانى دارد بنام همايون شاعر ، و تقريبا مطالبى كه اينجا بنام اين همايون نوشته شد - غير از تاريخ قتل - بنام او آورده .\r\n\r\n* ( 404 - وفات ملا عبد الكريم اشراق قاينى ) *\r\nقاين به‌طورىكه در كتاب « بهارستان » در تاريخ رجال قاينات و قهستان ، تأليف حاج شيخ محمد حسين آيتى ( ص 13 ) نوشته ؛ شهر كوچكى است در ناحيه قهستان كه آن به‌طورىكه در ( ص 10 ) فرموده ولايتى است محدود بولايت هراز و سيستان و خراسان و بيابان لوط .\r\nو قاين در سابق دار الملك قهستان بوده و اينك داراى حدود هفت هزار جمعيت و محصول عمده‌اش زعفران ، و سورى محكم و مسجدى باشكوه دارد كه ايوانش بغايت رفيع و بنيانش بسى منيع است ، انتهى .\r\nو در ( ص 278 ) ملا عبد الكريم مذكور را ترجمه نموده و از آن چنين برآيد كه وى از علما و فقها بوده و ذوقى عارفانه و مشربى حكيمانه داشته و سالها در اصفهان در خدمت آقا محمد بيدآبادى درس خوانده و بعد از آن به وطن خود برگشته و سفرى بكابل و هندوستان تا نواحى كشمير نموده و در ايام اقامت كابل مورد توجه تيمور شاه شده و با جمعى از رجال علمى آنجا همچون : ميرزا هادى خان منشى الممالك متخلص بعشرت و ميرزا خليل خان متخلص بمفتون فرزند ميرزا عليرضا خان مستوفى الممالك و ميرزا أحمد خان وكيل ؛ مصاحبت و معاشرت و مشاعرت بهم‌رسانيد ، و چندى در طبس با ميرزا سيد محمد نامى معاشر و در استرآباد با مايل تخلصى رفاقت داشته .\r\nدر « بهارستان : 279 » فرمايد : از آثار وى دفترى است كه در نزد اين فقير است و قسمتى از مراسلات او كه با آقا محمد بيدآبادى و آخوند ملا حمزه و ميرزا جعفر اصفهانى متخلص بأسير و ملا اسماعيل متخلص بمنزوى و ديگر اشخاص داشته ، و بخشى از قصايد و غزليات و مثنويات و رباعيات او كه بعضى در مدح آقا محمد بيدآبادى است در آن درج شده ، و وى با ملا اسماعيل منزوى مرقوم و ملا على اشرف صبوحى از يك\r\n\r\n","description":"","footnote":"","page_name":" 872 ","page_number":272},
  {"content":"\r\n\r\nخاندان بلكه عموزاده يكديگراند .\r\nآنگاه وفات او را در اين سال و بعضى از اشعار او را آورده كه ما اين غزل را از آن اينجا مىآوريم :\r\n نقاب برفكن و شرمسار كن يارا * مه دوهفته و خورشيد عالم‌آرا را\r\nبدان لطافت و زيبائى رخت هرگز * نبسته خامهء تقدير نقش زيبا را\r\nچو يك نگار بود جلوه‌گر بدير و حرم * بحيرتم كه چه دعوى است شيخ و ترسا را\r\nنثار خاك درش جان كند اگر آرد * صبا بجانب مجنون پيام ليلى را\r\nخوشا بهمت اشراق زان كه مىبخشد * بيك نگاه رخ دوست دين و دنيا را ! \r\nدر « الذريعة 9 : 76 و 77 » سه نفر شاعر اشراق تخلص آورده ، و از اين اشراق صاحب عنوان ذكرى نفرموده ، و بناء براين چهار نفر در اشعار تخلص اشراق داشته‌اند .\r\n\r\n* ( 405 - وفات سيد عثمان ، سرورى شاعر اطنه‌ئى ) *\r\nوى از مشاهير شعر او مؤرخين عثمانى ، و در اصل ( چنان كه در « ريحانة الادب 2 : 188 » فرموده ) از أهالى اطنه بوده ، و نخست در آنجا تخلص حزنى مىنموده ، آنگاه پس از چندى باسلامبول رفت و بتصويب شيخ الاسلام توفيق افندى تخلص خود را سرورى نهاد ، و چندين كتاب تأليف كرد . اول كتاب « تاريخ منظوم » به ترتيب حروف ابجدى . دويم « ديوانى » مكمل در أشعار تركى . و آخر در اين سال وفات كرد ، انتهى .\r\n\r\n* ( 406 - وفات غلام محيى الدّين ، معجز شاعر مدراسى ) *\r\nوى بطور مفهوم از « الذريعة 9 : 1066 ش 6936 » با ملاحظه بعضى از مواضع\r\n\r\n","description":"","footnote":"","page_name":" 873 ","page_number":273},
  {"content":"\r\n\r\nديگر ، از شعراء عصر خود بوده كه در سنه هزار و صد و هفتاد و سه - مطابق سال ( 1138 - 1139 ) شمسى - در محمدپور متولد شده ، و در نزد باقر آگاه شاگردى كرده تا كارش بترقى رسيد ، و معلم فرزندان شهامت جنگ هندى در لغت فارسى گرديد . و آخر در اين سال وفات كرد ، انتهى .\r\n\r\n* ( 407 - وفات شيخ محمد جاد المولى شافعى ) *\r\nوى فرزند معدان حاجرى اسنوى و خود معروف به جاد المولى و از علما و خطباء جامع الأزهر در مصر بوده كه در نزد چندين نفر از أشياخ آن مسجد مقدس درس خوانده و اكثر آن در نزد شيخ عبد اللّه شرقاوى بوده كه آخر از نزد او بيرون آمده ، و در مجالس ذكر او هماره حاضر و از وى طريقهء صوفيهء خلوتيه را فراگرفته و تاج درويشى بر سر نهاده ، و بعد از آن بخطابت الأزهر پرداخت و در جمعات و اعياد آن امر را انجام مىداد . و چون در سنه 1217 محمد پاشا خسرو بمصر آمده و در جامع مرقوم نماز جمعه خواند بعد از نماز پوستينى از پوست سمور بعنوان خلعت بوى پوشانيد كه او هماره پس از آن در وقت خطبهء جمعه و اعياد آن را مىپوشيده . و هم در سنه 1223 كه زيادى رود نيل نقصان آورد و از وقت معهود گذشت وى در مصر قديم بجامع عمر نماز استسقا خواند ، و كتابى بنام « الكواكب الزهرية » تأليف كرد كه به « ديوان ( يا خطب ) جاد المولى » مشهور است . و آخر در اين سال با عمرى زياده بر چهل سال وفات كرد ؛ چنان كه در « معجم المطبوعات : 669 » نوشته .\r\n\r\n* ( 408 - وفات آقا محمد كاظم ، واله شاعر اصفهانى ) *\r\nآقا محمد كاظم از شعراء بزرگوار و حكماء نامدار اصفهان بوده ، و شرح احوالش در چند جا به نظر رسيده : اول « مجمع الفصحا 2 : 557 » . دويم « تذكرة القبور : 16 » تأليف\r\n\r\n","description":"","footnote":"","page_name":" 874 ","page_number":274},
  {"content":"\r\n\r\nمرحوم آقاى گزى ( ره ) . سيم « بدائع و نوادر » تأليف شيخ جابرى ( ص 12 س 1 ش 238 ) .\r\nچهارم « شمس التواريخ : 78 » . پنجم مقدمهء ديوان مطبوع وى ، تأليف آقاى همائى كه از همه بهتر و در حقيقت مغنى از تمام آنها است ، و ما مختصرى از آن مقدمه را با ملاحظهء مآخذ مذكوره در اينجا آورده و چنين گوئيم كه :\r\nوى از مشاهير شعرا و ادبا و خوش‌نويسان خط تعليق و رجال عالىمقام محترم اصفهان در نيمهء دويم قرن دوازدهم و نيمهء اول قرن سيزدهم هجرى بوده ، و از فنون عربى و أدبى مانند صرف و نحو و بديع و عروض و قافيه و همچنين از معارف الهيه و مسائل ذوقى حكمت و عرفان و تصوف بهره‌اى كافى داشت ، و در خوش‌سليقگى و ظرافت طبع و تجملات و تجود در لباس و وسائل زندگانى از نوادر روزگار خود بشمار مىرفت .\r\nدر ايام پيرى زمان سلطنت فتحعلى شاه را درك كرد ، و در نزد رجال آن دولت بمقام فضل و ادب شهرت و حرمت داشت ، و وضع تكيه و سنگ قبر كه خودش انتخاب كرده شاهد است بر آن ، و مخصوصا حاج محمد حسين خان صدر ( كه نخست حكومت اصفهان و كاشان را داشت و سپس مستوفى المالك شد ) به دو اظهار ارادت و خدمت مىكرد و پاس مقام ارادت و شيخوخيت و حرمت مراتب أدبى و عرفانى او را بسزا نگاه مىداشت .\r\nو در آن زمان كه پس از ترك طرز شعراى قديم طرز نابهنجار هندى در شعر فارسى راه يافته و مدتى شعرا بدان نهج سخن مىسرائيدند و پس از آن مير سيد على مشتاق بر ضد آن قيام كرده و دوباره طرز شعراى متقدمين را در شعر پارسى آورد ؛ هنوز آن طرز درست نيامده و طرز هندى هم نرفته بود كه جمعى از شعرا بر سر دوراهى قرار گرفته و بطرزى مخالف هر دو ، شعر مىگفتند كه از آن جمله اين واله صاحب عنوان بود ، و بنابراين نبايد چندان از اشعار وى انتظار همپايه بودن با اشعار شعراى بزرگ عصر قاجاريه را داشت .\r\nو به‌هرحال ، اين شاعر ماهر سخن‌سراى قادر و عارف كامل و سالك و اصل در اين سال وفات كرد ، و بر در دروازه تخت پولاد اصفهان در تكيه‌اى كه بنام وى بتكيه واله معروف است و نخست بنام باغ والهيه بوده دفن شد ، و آن تكيه از شهر كه به طرف تخت پولاد بروند به سمت راست واقع\r\n\r\n","description":"","footnote":"","page_name":" 875 ","page_number":275},
  {"content":"\r\n\r\nشده ، و در تصرف آقا محمد والهىزاده ابن غلامرضا ابن حسينعلى بن حاج يوسف بن واله مذكور است كه در همين تكيه ساكن ، و نسخهء اصلى « ديوان واله » هم در نزد او است كه به خط خود واله مىباشد ، و يكى از دوستداران ادب نسخه‌اى تازه از روى آن نويسانده و هر دو نسخه را بمدير كتابفروشى تأييد اصفهان بامانت داده تا در حروف چينى از نسخهء جديد و در غلطگيرى از نسخهء اصل استفاده كنند ، و بهمت و پايمردى آقاى ميرزا ابراهيم همائى برادر آقاى همائى مذكور در اول عنوان ؛ آن گرامى ديوان بطبع رسيد ، ليكن مرثيه‌اى كه وى براى وفات آقا محمد بيدآبادى سروده و سال آن 1197 مىشود اشتباه است ؛ چنان كه در جلد اول ( سال 1198 ص 69 ) با دليل و مأخذ اشاره بدان نموديم .\r\n\r\n* ( 409 - وفات شيخ محمد مفيد زاهد شيرازى - ره ) *\r\nوى فرزند مرحوم شيخ عبد النبى بن شيخ محمد مفيد بن شيخ حسين جزايرى است .\r\nجزاير چنان كه در « روضات الجنات » در احوال شيخ عبد النبى جزايرى ( ص 377 ) فرموده ؛ ناحيه‌ئى بزرگ و دهاتى پيوسته به يكديگر است بر كنار نهر شوشتر كه در ميانه شوشتر و بصره واقع شده .\r\nو شيخ حسين از علما بوده و نخستين كسى است از اين خانواده كه از جزاير بشيراز آمده و آنجا در محله سرباغ توطن نموده . در « فارسنامه ، گفتار 2 : 22 » شيراز را بيازده محله قسمت نموده كه پنج محلهء آن را ( 1 - اسحاق بيك 2 - بازار مرغ 3 - بالاكفت 4 - درب شاهزاده 5 - ميدان‌شاه ) حيدرى خانه گويند ، و پنج محله آن را ( 1 - درب مسجد 2 - سرباغ 3 - سردزك 4 - سنگ سياه 5 - لب آب ) نعمتى خانه گويند . و يازدهم محله يهودان است كه از اين هر دو قسمت خارج مىباشد ، و اين تقسيم بحيدرى و نعمتى مبنى بر دو فرقهء صوفيه است از مريدان شيخ حيدر تونى ( يا بقول ضعيف شيخ حيدر پدر شاه اسماعيل صفوى ) ، و مريدان شاه نعمت اللّه ولى كرمانى كه سلاطين صفوى بنا بر پلتيك سياسى ميان مردمان ايران اختلاف انداخته و بدين دو فرقه قسمت نموده كه هيچ‌وقت متفق نشده و بر ضد دولت قيام نمايند .\r\nو به‌هرحال ، شيخ محمد مشهور بشيخ مفيد فرزند شيخ حسين مذكور از علماء بزرگ بوده و تأليفاتى دارد ، از آن جمله : كتاب « دره نجفيه » در اثبات امامت خاصه ، و در شيراز\r\n\r\n","description":"","footnote":"","page_name":" 876 ","page_number":276},
  {"content":"\r\n\r\nوفات كرده .\r\nفرزندش شيخ عبد النبى هم از اجله علما ، و صاحب تأليفاتى است از آن جمله كتاب « تذكار المتعلمين » در شرح كتاب « تبصرة المتعلمين » تأليف مرحوم علامه حلى . و او اول كسى است از اين خانواده كه امام جمعه شيراز گرديد . وفاتش سنه 1191 قبرش در شيراز در قبرستان درب سلم كه آن را درب سلام هم مىگويند .\r\nدر كتاب « قاموس » فرمايد : باب سلم محله‌اى است باصفهان و بشيراز و چنين مىنمايد كه ابو خلف محمد بن عبد الملك سلمى طبرى مؤلف كتاب « كنايه » از يكى از آنها باشد ، انتهى . و در كتاب « يادداشتهاى قزوينى 3 : 84 » نوشته كه درب سلم منسوب است بأبو زكريا سلم بن عبد اللّه از قدماى شيراز و اينك آن را دروازه شاه داعى خوانند ، انتهى بتغيير يسير .\r\nو اين شيخ عبد النبى هفت نفر پسر داشته كه ما دو نفر از آنها را در اين كتاب مىآوريم :\r\nيكى ميرزا محمد كاظم در سال ( 1325 ) .\r\nو ديگر مرحوم شيخ محمد مشهور بشيخ مفيد صاحب اين عنوان كه وى عالمى بزرگوار و زاهدى نام بردار بوده ، و اشعار چندى سروده كه آنها را فرزندش حاج شيخ هاشم در كتابى جمع نموده و ديوانى از آن فراهم شده بنام « كعبة السالكين » ، چنان كه در « الذريعة 8 :\r\n248 ش 1148 » فرموده . و آخر به‌طورىكه در « فارسنامه ناصرى ، گفتار 2 : 61 » فرموده در اين سال در شيراز وفات نموده ، و چهار نفر پسر داشته : اول شيخ ابو تراب كه در ( 272 ) بيايد . دويم حاجى شيخ هاشم مذكور كه سه پسر داشته ، بنام : حاجى ميرزا داود ، و شيخ سليمان ، و شيخ محمد باقر كه اين آخرى در تحرير قبالجات شرعيه بىنظير بوده .\r\nسيم شيخ محمد حسين كه فرزندانش شيخ محمد حسن و شيخ ابو القاسم بوده‌اند . چهارم حاجى شيخ زين العابدين كه در سنه 1222 متولد شده و پس از هشتاد و دو سال عمر در سنه هزار و سيصد و چهار وفات كرده ، و پنج نفر پسر داشته بنام حاجى شيخ محمد على و شيخ ابو القاسم و شيخ عبد الرسول و شيخ عبد الرحمن و شيخ عبد العزيز ، و هريك از اين سه نفر فرزندان ديگر صاحب عنوان و اعقابشان از بزرگان بوده‌اند .\r\n\r\n","description":"","footnote":"","page_name":" 877 ","page_number":277},
  {"content":"\r\n\r\n\r\n* ( 410 - وفات قاضى نجم الدّين كاكوروى هندى ) *\r\nقاضى القضاة نجم الدّين كاكوروى ، به‌طورىكه در « رساله احوال سيد عبد الحى حسنى :\r\nص ى » نوشته ؛ از علماى رياضيين هند بوده ، و كتابى بنام « ستهء جبريه » تأليف كرده ، و در اين سال وفات نموده .\r\n\r\n* ( 411 - وفات شايق ، شاعر لرستانى ) *\r\nدر كتاب « بستان السياحه . گلشن 23 ، حرف لام : 552 » فرمايد :\r\nلرستان دو ملك است : يكى لرستان بزرگ و يكى لرستان كوچك ، و هر دو محتوى است بر بلاد چند و نواحى خاطرپسند و جبال سخت و جنگلهاى پردرخت و چشمهاى خوشگوار و هواى سازگار ، همگى از اقليم چهارم و قليلى از سيم . جماعت فيلى صد هزار خانوارند و ايشان تابع كردستانند . و از قديم حاكم آن ولايت را والى گفتندى و خاندان عظيم‌الشان بوده‌اند اكنون خرابند . و جماعت بختيارى قرب چهل هزار خانوارند كه تابع عراق عجمند و جماعت ممسنى قريب به دوازده هزار خانوارند ، ايشان مطيع حاكم فارسند و هر سه آن طايفه از طوايف كردند ، انتهى .\r\nو شايق صاحب عنوان نامش هادى بيك و از مردم ايل ساكى اين ولايت ، و يكى از شعراى عصر خويش بوده ، و چنان كه در « مجمع الفصحا 2 : 250 » فرموده ؛ در اين سال در اصفهان وفات نموده .\r\nو در اين صفحهء « مجمع » و صفحه بعد از آن چند نفر شاعر شايق تخلص غير از او را ذكر كرده : اول شايق آذربايگانى ، كه نامش حاجى ملا غفار ، و هم از شعراى اين مائه 13 بوده . دويم شايق اصفهانى ، آقا على اصغر . سيم شايق اصفهانى ديگر ، محمد على .\r\nچهارم شايق سنندجى ، ملا احمد . پنجم شايق نائينى ، شيخ محمد . ششم شايق هندى ،\r\n\r\n","description":"","footnote":"","page_name":" 878 ","page_number":278},
  {"content":"\r\n\r\nمير يوسف بيك . هفتم شايق يزدى كه پس از چندى تخلص خود را به مشتاق بدل نموده .\r\n\r\n* ( 412 - تولد ملا حسين بشرويه‌اى ) *\r\nبشرويه ، چنان كه در « روضات الجنات : 369 » نوشته : بضم باء موحده و شين معجمهء ساكنه وراء مهملهء مضمومه و واو و ياء مثناة تحتانيه و هاء در آخر ؛ قريه بزرگى است از أعمال شهر تون خراسان و در چهار فرسنگى آن به طرف طبس گيلكى افتاده ، انتهى .\r\nو اين سخن را از « رياض العلماء » نقل كرده ، ليكن در اين ازمنه بشرويه خود شهرى كوچك و ديهاتى تابع آن مىباشد ، از آن جمله قريهء زيرك كه بنا بر آنچه در « طرائق الحقائق 3 : 338 » نوشته ؛ در دو فرسنگى آن واقع ، و بكسر زاء هوز و سكون ياء و راء و كاف است و حركت در هيچ‌يك ظاهر نشود .\r\nو اين ملا حسين از اهل اين ديه بوده ، و همانا شرح احوال وى در چندين كتاب نوشته كه از آن جمله كتاب « فتنه باب » تأليف ميرزا حسين نوائى است ، كه در آن ( از ص 17 تا 26 ) شرحى مفصل در متن و پاورقى در احوال او نوشته ، و چنان كه در پاورقى ( ص 17 ) فرموده در اين سال متولد شده ، و در دهم ( يا نهم ) ماه ربيع المولود سنه هزار و دويست و شصت و پنج ، مطابق ( . . . ) دلو ماه برجى ؛ در قلعه شيخ طبرسى مازندران از جراحت گلوله‌اى كه به او رسيده درگذشته است .\r\n\r\n","description":"","footnote":"","page_name":" 879 ","page_number":279},
  {"content":"\r\n\r\nسنه 1230 قمرى مطابق سنه 1193 شمسى\r\nغره محرم الحرام ( . . . ) قوس ماه برجى\r\nسنه 1194 شمسى\r\n4 شنبه دهم ربيع الآخر اول حمل ماه برجى\r\n\r\n* ( 413 - تولد سيد موسى 35 شاعر طالقانى - ره ) *\r\nطالقان در ( 1214 ص 528 عنوان 203 ) گذشت .\r\nو سيد موسى 35 صاحب اين عنوان از علما و فقهاء زمان خويش بوده و شعر هم مىگفته ، و شرح احوالش در چند كتاب نوشته ، از آن جمله مقدمهء ديوان او است كه جامع همه و مغنى از آنها و بهتر از تمام است ، و آن را سيد محمد حسن آل طالقانى كه در ( 1350 ) بيايد در چندين صفحه بتفصيل نوشته و كتبى را كه احوال وى در آنها نوشته شده نام برده و از آن جمله همين « مكارم الآثار » ما را نوشته ، و اين مبنى بر آن است كه او در چندين سال قبل از تأليف آن مقدمه باصفهان آمد و آنجا در منزل آقاى حاج سيد محمد على روضاتى ( سلمه اللّه تعالى ) ملاقاتش دست داد و آنچه را كه ما از مواضع متفرقه « الذريعة » و ساير اطلاعات خارجى در احوال صاحب عنوان در مسودات پيش‌نويس « مكارم » يادداشت كرده بوديم ، و همچنين آنچه را كه در ( 1214 در عنوان 203 ) در أحوال سيد باقر طالقانى و عناوين ديگر نوشته‌ايم ديد و ما را جزو مترجمين آن خانواده بشمار آورده ، و ما اينك در أحوال هريك آنچه سابق نوشته‌ايم با مرقومات اين مقدمهء ديوان تلفيق نموده و اين تراجم را تكميل مىكنيم و چنين گوئيم كه :\r\n\r\n","description":"","footnote":"","page_name":" 880 ","page_number":280},
  {"content":"\r\n\r\nسيد موسى 35 صاحب عنوان ، به‌طورىكه در صفحات 26 مقدمه و ما قبل و ما بعد آن نوشته ؛ كنيه‌اش ابو ياسين 35 و فرزند سيد جعفر 34 بن سيد على 33 بن سيد حسين 32 بن سيد حسن 31 بن سيد عبد الحسين 30 بن قاضى جلال الدّين 29 بن قاضى شمس الدّين محمد 28 بن قاضى علاء الدّين على 27 بن شمس الدّين محمد بازباز 26 ( رحمه اللّه ) است .\r\nآنگاه نژاد سيد محمد بازباز 26 مذكور را طبق آنچه در سال ( 1207 ص 320 ش 126 ) نوشتيم به حضرت يحيى الحسينى 6 متصل كرده و دربارهء او گويد : در رباط بصره ضريحى مشهور دارد ، و چون بعضى توضيحات و اضافاتى دارد كه ما آنجا ننوشته‌ايم اينجا زنجيرهء آن را مكرر نموده و چنين گوئيم كه :\r\nوى فرزند شريف محمد 25 نقيب الكوفة ابن عبد العزيز 24 نقيب ارجان ابن الرئيس العلوى سيد على المصرى 23 ابن محمد الرئيس 22 ابن على 21 قتيل الاسماعيلية بمصر ابن السيد حسن 20 نقيب العراق ( يا نقيب الغربى ) ابن ابو الفتوح محمد 19 بن الحسن 18 بن عيسى الكريم 17 بن عز الدّين عمر 16 بن تاج الدّين ابو الغنائم محمد الفقيه 15 بن محمد 14 نقيب الأهواز ابن ابو على الحسن الفقيه 13 بن ابى الحسن محمد التقى السابسى 12 بن ابو محمد الحسن الفارس 11 ابن نقيب النقباء يحيى 10 بن الحسين النسابة 9 ابن الرشيد ابى الغنائم احمد 8 بن ابو على عمر امير الحاج 7 بن يحيى الحسينى 6 ( ره ) است .\r\nو همانا حضرت يحيى 6 مذكور كه او را يحيى المحدث نوشته‌اند در سنه 207 وفات كرده ، و ابو الغنائم احمد 8 نوادهء دخترى حضرت شاه عبد العظيم ( عليه التحية و التسليم ) بوده و در سنه 260 وفات كرده ، و محمد التقى السابسى 12 را آنجا ( يعنى مقدمه ديوان ) السباسى نوشته و گويد وى سيد رضى ( رضى اللّه عنه ) را از نقابت عزل كرده ، ليكن در « عمدة الطالب :\r\n272 » السابسى نوشته و وجه آن را هم ذكر كرده . و ابو على الحسن الفقيه 13 را نوشته كه خواهرزادهء سيد مرتضى بوده و در سنه 418 وفات نموده . و فرزندش محمد نقيب الاهواز 14 را نوشته كه در سنه 430 وفات كرده . و فرزندش تاج الدّين محمد 15 ابو الغنائم را نوشته كه در سنه 463 در أهواز وفات كرده . و عمر 16 را بعلامهء محدث زاهد وصف كرده ، و عيسى الكريم 17 را نوشته كه كريم قوم خود بوده . فرزندش الحسن 18 را بلقب شريف المله و مزيح العلة و نقيب بصره نوشته . فرزندش محمد 19 را نوشته كه نزيل مدينه بوده و از سطوت خود عباسيان را لجام كرده ، و سيد حسن 31 را نوشته كه مشهور بمير حكيم بوده ، انتهى .\r\n\r\n","description":"","footnote":"","page_name":" 881 ","page_number":281},
  {"content":"\r\n\r\nو اين خانوادهء آل مير حكيم كه حسينى و از أولاد حضرت زيد شهيد ( ع ) اند غير از خانوادهء مير حكيم ديگرى هستند كه نام جدشان سيد على و از سادات طباطبائى كه حسنى هستند مىباشند و در سال ( 1312 ) بيايند . و خلاصه ، در اين كتاب ما تاكنون در سه جا اشخاصى را از اين خانواده ذكر كرده‌ايم : يكى در سال ( 1207 ص 321 ) در ترجمهء مير سيد على كبير كربلائى . ديگر در سال ( 1211 ص 404 ) در ترجمهء سيد سليمان شاعر حلى .\r\nو سيم در اينجا .\r\nو به‌هرحال ، دربارهء اين سيد موسى گوئيم كه : در مقدمه ديوان ( ص 31 ) نوشته :\r\nقاضى جلال الدّين 29 در سنه 935 از قريهء آب‌ريزان طالقان ( كه آن را به زبان عوامى و دهاتى آن ناحيه اورازان « 1 » گويند ) هجرت و در نجف اشرف سكونت نموده و أولاد و احفادش در آنجا مانده و چندين نفر از أهل علم از آنها بهم رسيده‌اند كه در ( ص 32 ) نام كتبى را كه احوال آنها در آن كتب نوشته شده ذكر كرده .\r\nو بالجمله ، صاحب عنوان در بامداد جمعه بيست و دويم ماه صفر المظفر اين سال ، چنان كه در صفحه 37 مقدمه فرموده - مطابق ( . . . ) دلو ماه برجى - در نجف اشرف متولد شده ، و در نزد پدر خود در علوم ابتدائى درس خوانده ، و در همان أوان كودكى زبان بشعر گفتن گشود .\r\nسپس در علوم نهائيه هم در نزد پدر خود ، و دائى خويش سيد رضا ، و شيخ انصارى ، و حاج ملا على ميرزا خليلى درس خواند تا در آن شهر شريف مكانتى عالى و در نزد علما مقامى سامى بهم رسانيد ، و اينك اين أشعار از او اينجا نوشته مىشود :\r\n لست ممن يرجو النوال فيمسى * فى خضوع لسيد أو لعبد\r\nلا و جدى و والدى ! ما نظمت الش * شعر الا رجاء حب و ود\r\nقد أبى المجد أن أسام بضيم * و أبى حيدر و أحمد جدى\r\nقد ملأنا السماء و الارض فخرا * و ضربنا على السها بيت مجد\r\nلو أرادت شمس النهار سباقا * لسبقنا و قلت للشمس : ردى ! \r\n\r\n\r\n","description":"","footnote":"\r\n( 1 ) اورازان ، مصحف اوريزان است ، و در « فرهنگ آباديهاى ايران : 41 » اورازان را به شماره 23790 از دهات تهران با 36 درجه و 11 دقيقه عرض جغرافيائى و 50 درجه و 45 دقيقه طول جغرافيائى نوشته . منه .\r\n","page_name":" 882 ","page_number":282},
  {"content":"\r\n\r\nمرحوم سيد موسى در روز پنجشنبه بيست و سيم ماه شعبان المعظم سنه هزار و دويست و نود و هشت ، چنان كه در ( ص 71 ) مقدمه نوشته ، مطابق 30 سرطان ماه برجى ؛ در قريهء بدره بطاعون وفات كرد و جنازه‌اش را بنجف آورده و آنجا در وادى السلام در مقبرهء مخصوص خانوادگى طالقانىها دفن كردند ، و در تاريخ او گفته‌اند :\r\n قد فاز فيه و لم يخطأ مورخه * ثوى ابن جعفر موسى وادى الطور \r\n1305\r\nو اين مصراع 1305 مىشود و هفت عدد زيادتر از سال تاريخ است ، و در مقدمهء ديوان هم متوجه بدين زيادى شده و بدان تصريح و تنبيه نموده .\r\nو به‌هرحال ، سيد موسى پس از خود چهار پسر باز نهاد : اول سيد ياسين 36 كه وى در حدود 1308 به طرف ايران سفر كرده و منقطع الخبر شده ، و دو دختر از او باز مانده .\r\nدويم سيد محمد تقى 36 كه در ( 1287 ) بيايد . سيم سيد صادق 36 كه در سنه 1360 وفات كرده و در نجف دفن شده ، و فرزندش سيد محمد على 37 پيش از وى در سنه 1356 غريقا وفات كرده . چهارم سيد عبد الهادى 36 كه در ( 1297 ) بيايد .\r\n\r\n* ( 414 - تولد مرحوم آية اللّه ميرزاى شيرازى ) * * ( اعلى اللّه مقامه ) *\r\nمرحوم ميرزا ( عليه‌الرحمه ) از اعاظم علماء و اجله فقهاء شيعه در عصر خود بوده ، و شهرت و رياست و اهميت موقع و مقامى كه وى در زمان خود خصوصا از اول مائه چهاردهم تا آخر حياتش بهم رسانيد تاكنون براى هيچ‌يك از علما در جايى نديده و از كسى نشنيده‌ايم كه فراهم شده باشد . و شرح احوالش در چندين كتاب بزرگ و كوچك كه عده آنها از ده مىگذرد ؛ بتفصيل و اختصار ما بين چندين ورق تا چندين سطر به نظر رسيده ، و از همه بهتر و جامع‌تر كتاب شريف « هدية الرازى الى الامام المجدد الشيرازى » تأليف علامهء متتبع بزرگوار مرحوم\r\n\r\n","description":"","footnote":"","page_name":" 883 ","page_number":283},
  {"content":"\r\n\r\nحاج شيخ آقا بزرگ تهرانى ( رضوان اللّه عليه ) است كه آن را مخصوص احوال او تأليف كرده ، و بعد از آن كتاب « نقباء البشر » تأليف ديگر آن جناب است ( ص 436 شماره 865 ) . و ما اينك با مراجعه بدين دو كتاب شرحى مختصر از احوال او در اينجا مىنويسيم و گاهى اگر مراجعه بجاى ديگر نمائيم تصريح مىكنيم و چنين گوئيم كه :\r\nوى مرحوم ابو محمد حاج ميرزا محمد حسن بن ميرزا سيد محمود خوشنويس ابن ميرزا اسماعيل بن فتح اللّه بن سيد عابد لطف اللّه بن محمد مؤمن حسينى ، از اهل محله درب شاهزاده شيراز است كه بناء بمرقومات « فارس‌نامه ناصرى ، گفتار 2 : 22 » محله چهارم از پنج محله حيدرى - خانه شيراز باشد ، و در « هدية الرازى » نسب او را بدين‌طور نوشته ، يعنى فتح اللّه را فرزند سيد عابد لطف اللّه نوشته ؛ ليكن در « نقباء البشر » و ساير مآخذ وى را فرزند عابد بن لطف اللّه ذكر كرده‌اند .\r\nو به‌هرحال در « فارسنامه گفتار مذكور : 54 » درباره ميرزا سيد محمود پدر صاحب عنوان فرمايد : كه كسى بعد از مير عماد نسخ تعليق نويس اين خط را چون او ننوشت ، و شاهد بر اين خط سنگ مزار آقا هاشم ذهبى در صحن تكيه خواجه حافظ است ، انتهى .\r\nمرحوم ميرزاى صاحب عنوان ، تخمينا دو ساعت برآمده از طلوع آفتاب روز پانزدهم ماه جمادى الاولى اين سال - مطابق ( . . . ) ثور ماه برجى - از بطن مخدره خواهرزن حاجى ميرزا محمد باقر ملاباشى ( 1240 ) در شيراز متولد شد . چون در كوچكى وى پدرش وفات كرده ، لاجرم او در دامن تربيت دائى خود ميرزا حسين موسوى پرورش يافته ، و او بعضى از احوال اين خواهرزاده بزرگوار را در پشت بعضى از كتب نوشته كه از آنها چنين برآيد كه :\r\nآن جناب در غره ج 2 سنه 1234 كه سنش چهار سال و پانزده روز بوده در نزد معلم مخصوصى كه دائيش براى او به خانه آورده بود بتعلم فارسى پرداخته ، و در غرهء شوال سال 1236 بعلوم عربى مشغول شده ، كه معلوم مىشود در آن وقت از تعلم قرآن مجيد و خطوط و كتب فارسى فارغ شده بوده ، و چون به پانزده‌سالگى رسيد شروع بدرس خواندن در « شرح لمعه » نمود .\r\n( اينجا چون در « هديه : 15 » عبارت ( يدرس فى شرح اللمعة ) بدون تشكيل حركات دارد ، ما آن را به صيغه ثلاثى مجرد از باب نصر دانسته و برطبق آن به فارسى ترجمه نموديم ، ليكن محتمل است كه آن يدرس به صيغه باب تفعيل باشد و آن وقت معنى آن چنين مىشود كه او در\r\n\r\n","description":"","footnote":"","page_name":" 884 ","page_number":284},
  {"content":"\r\n\r\nپانزده‌سالگى در « شرح لمعه » درس مىگفته ) .\r\nو پس از آن براى تكميل دروس خود باصفهان حركت كرده و در هفدهم صفر سال 1248 بدان شهر رسيد و بدرس شيخ محمد تقى ايوان‌كيفى رفت و آن علامه معظم وى را بشركت مير محمد حسين امام جمعه - كه در ( 1298 ) بيايد - بدرسى مخصوص در مبحث وضع شركت داد ، ليكن چند ماهى بيشتر نگذشت كه وى دار فانى را در نيمه شوال وداع گفت ، چنان كه در احوال او بيايد . پس آن جناب بدرس علامه مؤسس مؤتمن مرحوم آقا مير سيد حسن مدرس ( اعلى اللّه مقامه ) رفت و قبل از بيست‌سالگى بدريافت اجازه نائل گرديد . و همچنين چندى بدرس حاجى كرباسى رفت ، و هم خود در آن شهر بتدريس پرداخت ، و جماعتى در آن شهر از مجلس درس او بيرون آمده‌اند .\r\nو در حدود 1259 بعتبات عاليات مشرف شد و آنجا خدمت شيخ حسن آل كاشف - الغطاء و همچنين درس صاحب « جواهر » را دريافت ، و آن جناب سفارش نامه‌ئى براى وى به حسين خان صاحب اختيار ، والى فارس نوشت ، و در آن تصريح باجتهاد وى نموده و از آن جمله نوشته بود كه خداى وى را براى علميت مردمان و امانت در شهرها و ترويج مذهب شيعه و كفالت اهل آن برگزيده . و همانا اين سخن كرامتى است از صاحب « جواهر » كه از مراتب و مقامات وى به چندين سال قبل خبر داده .\r\nو بعد از وفات صاحب « جواهر » بدرس شيخ الطايفه آية اللّه الملك البارى حضرت شيخ انصارى ( عليه‌الرحمه ) رفت كه عمده استفاده او از آن جناب بود و همى أبحاث او را از فقه و اصول ملازمت مىنمود و در ايام حيات او ما بين چندين صد نفر شاگردانش مشاراليه بوده و خود شيخ هم در محضر طلاب خويش مكرر اشاره باجتهاد وى فرموده ، بلكه مرارا مىفرموده كه من براى سه نفر مباحثه مىنمايم : ميرزا محمد حسن شيرازى ( كه آن جناب باشد ) و ميرزا حبيب اللّه رشتى و آقا حسن طهرانى . و بدين گواهى و مانند آن مرتبه وى بسى بالا رفته و آماده براى رياست و زعامت گرديد ، و پس از وفات شيخ همهء شاگردانش اجماع بر تقديم او براى رياست و زعامت نمودند ، الا اينكه گروهى از فضلاء آذربايجان بمرحوم حاجى سيد حسين ترك مراجعه كردند ، و چون در سنه 1299 او وفات كرد يكباره روى همگان بسوى آن جناب گرديد . و بس است در نفوذ حكم و قوت سطوت او قضيه دخانيه به شرحى كه در ( 1309 ) بيايد .\r\n\r\n","description":"","footnote":"","page_name":" 885 ","page_number":285},
  {"content":"\r\n\r\nو علاوه بر اين‌ها همه ، وى بزرگوارى بود حسن التدبير ثاقب الفكر راجح العقل واسع الصدر ، و در اعلاء كلمهء دين و تعظيم شعائر اللّه و امر بمعروف و نهى از منكر نهايت اهتمام بجاى مىآورد و در قيام بلوازم طلاب و بيچارگان همتى بسزا داشت ، و اعيان روزگار و تجار ذوى - الاعتبار همه در جنب بزرگى و بزرگوارى وى خاضع و خاشع بودند .\r\nدر سنه 1287 در عصر شريف عبد اللّه حسنى به مكه معظمه رفت و در خانه موسى بغدادى منزل كرد ، و صاحب‌خانه خبر بشريف مذكور داد كه وى در خانه او است و او بصاحب‌خانه گفت كه وى را نزد او ببرد و او آن را به آن جناب گفت ، وى فرمود : هرگاه ديديد كه علما بدرگاه ملوك‌اند بگوئيد بد علمائى و بد ملوكى هستند ! و هرگاه ديديد ملوك بدرگاه علما هستند بگوئيد خوب علمائى و خوب ملوكى هستند ! و بالاخره شريف از او ديدن نمود .\r\nو همانا او مىخواست در مدينه طيبه مجاورت نمايد و برايش فراهم نشد ، پس عزم مجاورت مشهد مقدس رضوى نمود ، و چون در سنه 1288 گرانى سخت معروف در ايران و عراق عرب و غيره روى داد وى همى تعهد ضعفا و فقرا و طلاب را مىنمود و همه مانند عيال او بودند .\r\nو در سنه 1291 ظاهرا بعنوان زيارت نيمه شعبان بكربلا رفت ليكن باطنا مقصودش گريختن از رياست و اجتماع مردمان و انزواء در گوشه‌ئى بود ، و پس از زيارت كاظمين در أواخر شعبان بسامره رفت و بنا نهاد كه در ماه مبارك رمضان در آنجا بماند براى اينكه حرم مطهر از زوار خالى نماند ، زيراكه شبها اگر كسى از بزرگان علما مانند او در آنجا نبودند درب آن را مىبستند و ساير زوار از آن محروم بودند . و بعد از ماه مبارك بعضى از خواص وى از نجف نامه‌ئى نوشته و سبب نيامدن او را پرسيد ، و اين هنگام قصد خود را كه مجاورت سامره باشد بدانها اظهار نمود . پس حاجى نورى و دامادش حاجى شيخ فضل اللّه شهيد و حاجى ملا فتحعلى سلطان‌آبادى و غيره بعنوان متابعت او بسامره رفتند ، و بعد از چند ماهى در اوائل سال 1292 شيخ جعفر نورى عيالات آنها را بسامره برد و خود نيز آنجا مجاور شد ، و پس از آن ساير اصحاب و طلاب نيز بدان شهر آمده و چيزى نگذشت كه سامره يكى از بلاد مهمه گرديد ، چنان كه مرحوم حاجى نجم الدوله كه هماره در تقاويم معموله خود وقت ظهر و اذان صبح تهران و بعضى از شهرهاى معظم ايران و غيره را مىنوشت در يكى از تقاويم معموله بعد از\r\n\r\n","description":"","footnote":"","page_name":" 886 ","page_number":286},
  {"content":"\r\n\r\n1300 قمرى نوشته كه چون سامره بسبب مجاورت آن جناب محل سكونت جماعت كثيره و از شهرهاى معظمه گرديده لذا وقت نصف النهار و اذان صبح آن را پس از اين مىنويسيم ، انتهى .\r\nو همين‌طور هم كرده كه تا چند سال قبل از اين آنها را مىنوشتند .\r\nدر « نقبا : 441 » فرمايد : از اتفاقات غريبه كه تاريخ مانند آن را از در هيچ زمانى حكايت نكرده اينكه در اواخر امر وى كه رؤساى دين و مراجع شيعه در همه شهرها وفات كردند براى مردمان مذهب اماميه سواى او رئيسى نماند ، چنان‌كه هم در آن فرقه رئيسى چون او در جلالت و نفوذ كلمه و انقياد براى او اتفاق نيفتاده ، انتهى .\r\nو ظاهرا مقصود از اواخر امر او دوازده سال اول مائه چهاردهم باشد ، و همانا قضيه تحريم دخانيات كه از او بدين چند كلمه : ( اليوم استعمال دخانيات بأى وجه كان در حكم محاربه با امام زمان است ) صادر شده از غرايب امور تاريخيه است كه علاوه بر اينكه هيچ‌كس آن را در مخفىترين محلى استعمال نكرد چندين بادگير طلا و نقره را صاحبانش شكستند ، چنان كه ناصر الدّين شاه روزى در حرم‌خانه خود ديد زنهايش بكنيزان خود امر كرده‌اند كه آنها را در هاون‌ها نهاده و بشكنند ! وى گفت شما را چه مىشود كه اين‌طور مىكنيد ؟ ! يكى از زنها گفت : آن كسى كه ما را به تو حلال كرده قليان را بما حرام كرده ! و آقاى تيمورى رساله‌ئى در تفصيل آن بعنوان « تحريم تنباكو » تأليف نموده .\r\nو همانا وى را مجدد دين در سر سال هزار و سيصد دانسته‌اند ، و عنوان مجددين در سر هريك از صدهاى تاريخ در جلد اول ( ص 222 ) گذشت .\r\nو آن جناب بسبب مرجعيت فوق‌العاده كه داشته فراغت تأليف كتب و رسائل علمى و غيره نداشته ، الا اينكه در « نقبا : 441 » چندين رساله از او ذكر كرده : اول « تلخيص افادات شيخ انصارى » اعلى اللّه مقامه . دويم « حاشيه بر رسائل عمليه » آن مرحوم ، و همچنين بر « نجاة العباد » و « نخبه حاجى كرباسى » و غيره . سيم « رساله در اجتماع امر و نهى » . چهارم « رساله در رضاع » . پنجم « كتاب طهارت تا وضوء » . ششم « كتاب فقه » از اول مكاسب تا آخر معاملات . هفتم چنان كه در « اعيان الشيعة 1 : 258 » فرموده : « رساله‌ئى در مشتق » .\r\nو از آنچه گذشت معلوم شد كه اساتيد درس وى چند نفر بوده‌اند بدين تفصيل به ترتيب تاريخ وفات : اول شيخ محمد تقى ايوان‌كيفى . دويم حاجى كرباسى . سيم شيخ حسن بن\r\n\r\n","description":"","footnote":"","page_name":" 887 ","page_number":287},
  {"content":"\r\n\r\nشيخ جعفر نجفى . چهارم شيخ محمد حسن صاحب « جواهر » . پنجم آقا مير سيد حسن مدرس .\r\nششم شيخ انصارى ، و شرح احوال آنها به ترتيب در سنوات ذيل گذشته يا بيايد : ( 1248 ) ( 1261 ) ( 1201 ) ( 1268 ) ( 1210 ) ( 1214 ) .\r\n\r\nو اما شاگردان آن جناب :\r\nدر « هدية الرازى » سيصد و شصت نفر از شاگردان وى را بنام و نشان و مختصر شرح حالى به ترتيب حروف اوائل اسماء آنها ذكر كرده ، و اين فقير نيز در كتاب « امالى » معدودى از آنها را آورده‌ام كه چند نفرشان « 1 » در هديه ذكر نشده‌اند ، و اينجا مجال نوشتن آنها نيست . ليكن در نقباء البشر ( در پاورقى ) فرمايد : من در هديه قريب پانصد نفر از شاگردان او را شماره نموده‌ام .\r\nاينك ما محض تيمن و تبرك اسامى دوازده نفر از بزرگان شاگردان صاحب ترجمه را در اينجا ذكر مىكنيم :\r\n1 - مرحوم آقا سيد محمد كاظم طباطبائى يزدى . 2 - مرحوم آخوند ملا محمد كاظم خراسانى . 3 - مرحوم حاج سيد اسد اللّه اصفهانى . 4 - مرحوم حاج سيد اسماعيل صدر .\r\n5 - مرحوم حاج ميرزا محمد تقى شيرازى . 6 - مرحوم حاج ميرزا حبيب اللّه رشتى .\r\n7 - مرحوم حاج ميرزا حسين نورى 8 - مرحوم آقا سيد حسن صدر . 9 - مرحوم ميرزا محمد حسين نائينى . 10 - مرحوم حاج آقا رضا همدانى . 11 - مرحوم ميرزا محمد حسن نجفى اصفهانى .\r\n12 - مرحوم حاج شيخ محمد حسين اصفهانى نجفى .\r\nو هم در « هديه : 252 » فرمايد : حكاياتى از اخلاق كريمهء آن بزرگوار نقل شده كه اگر جمع شود كتاب نافعى مىشود ، انتهى . و هم او توجهى بشعر و شعرا داشت و در اثر آن در ايام وى علوم ادبيه رواج گرفت و شعراء آفاق از عرب و عجم بدرگاه وى روى مىآوردند و مورد اكرام و اعزاز او قرار مىگرفتند و مدائح كثيره براى او مىگفتند و صله‌ها و هبات وافره از او مىيافتند .\r\n\r\n\r\n","description":"","footnote":"\r\n( 1 ) از آن جمله : حاجى شيخ الرئيس قاجار ابو الحسن ميرزا كه در ( 1264 ) بيايد ، و آقا سيد ابو القاسم دهكردى ( 1272 ) ، و آقا سيد محمد باقر درچه‌اى ( 1264 ) ، و حاج ملا حسن درى ( 1336 ) ، و آخوند ملا محمد حسين فشاركى ( 1266 ) كه هيچ‌يك از اين چند نفر در « هديه الرازى » اسم برده نشده‌اند . منه .\r\n","page_name":" 888 ","page_number":288},
  {"content":"\r\n\r\nمرحوم ميرزا در أواخر عمر خود مبتلا به مرض ريوى شده ، و در ساعت نخستين شب چهار شنبه بيست و چهارم ماه شعبان المعظم سنه هزار و سيصد و دوازده ، مطابق ( . . . ) دلو ماه برجى ، پس از مدت هشتاد و دو سال و سه ماه و نه روز عمر ؛ در سامره بدرجات جنات انتقال فرمود ، و جنازه او را بر سر دست بنجف اشرف حركت داده و در همه منازل و اماكن ما بين اين دو شهر جمعيت زيادى باستقبال آن آمده و همى در ربودن آن مزاحم يكديگر بوده‌اند تا بدان شهر مقدس رسيد ، و در شب آخر شعبان در مقبره‌ئى پهلوى باب طوسى دفن كردند و تاكنون آن مقبره شريفه در آن مكان مقدس معلوم و زيارتگاه خصوص و عموم است .\r\nو چنان كه در « هديه : 33 » نگاشته آن جناب دو زن داشته ؛ يكى دختر عمش ميرزا سيد رضى كه زنى بغايت باحيا و در كمال عقل و جلالت و معرفت ، و سبب مكنت آن جناب و سكونتش در سامره همانا آن مخدرهء معظمه بوده ، و خانواده علميه و طلاب را بسى رعايت مىنموده ، و در سنه 1303 در حيات آن جناب وفات كرده و از او براى آن جناب يك فرزند ذكور باقى ماند و دخترى كه همچون مادرش در كمال و معرفت بوده و بحباله نكاح پسر خاله خود ميرزا على محمد درآمده .\r\nو زوجه ديگر او مادر مرحوم حاج ميرزا محمد فرزند بزرگ آن بزرگوار بوده ، و وى را از اين دو زن فرزندانى بوده : يكى مرحوم حاج ميرزا محمد مذكور كه در شب 8 ذىالقعده سنه 1270 متولد شده و سيدى عابد و زاهد و از فضلاء محققين و شاگرد پدر بزرگوار خود بوده ، و در زمان حيات پدر در ( ع 2 سنه 1309 ) وفات كرده ، و در نجف در يكى از حجره‌هاى شرقى صحن مقدس دفن شده ، و چهار پسر بنامهاى : 1 - ميرزا جعفر ، و 2 - ميرزا هاشم ، و 3 - ميرزا تقى ، و 4 - ميرزا محمود باز نهاده كه غير از ميرزا تقى باقى ديگر همه صاحب اولاد و اعقاب مىباشند . و ديگر از پسران صاحب عنوان مرحوم حاجى ميرزا على آقا است كه در ( 1287 ) بيايد . و مرحوم ميرزا برادرى داشته بنام ميرزا احمد مستوفى كه در « دانشمندان و سخن‌سرايان فارس 1 : 112 » نامش برده شده .\r\nو تاريخ وفات صاحب عنوان بنحو مذكور هيچ قابل ترديد و شك نيست ، ليكن در « طرائق » در روز دوشنبه 8 شعبان اين سال ( 1312 ) نوشته و آن اشتباهى بين و آشكار است .\r\nو پس از وفات بهرجا از بلاد شيعه‌نشين خبر وفات او رسيد مجالس فاتحه و ترحيم و سوگوارى حتى در دهات برايش بر پا داشتند و تا قريب يك سال عزاى او دوام داشت .\r\n\r\n","description":"","footnote":"","page_name":" 889 ","page_number":289},
  {"content":"\r\n\r\nو مراثى و اشعار و تواريخ عديده برايش سرودند كه مرحوم ميرزا محمد على اردوبادى كه در ( 1312 ) بيايد - آنها را در كتابى بنام « سبك التبر فى ما قيل للامام الشيرازى من الشعر » جمع كرده ، و دو نفر از اهالى حبيب‌آباد نيز هريك چند فرد شعر با تاريخ در اين مورد سرودند كه هرچند خود و اشعارشان چندان مهم و معروف نبوده و نيست ، يكى ميرزا ابو الحسن حقايق كه در ( 1328 ) بيايد ، و ديگرى ملا عباس محزون كه در ( 1301 ) ضمن محزون شاعر اصفهانى بيايد ؛ ليكن براى اينكه نامى از آنها در اين عنوان آمده باشد نوشته شد .\r\nو هم مرحوم ميرزاى صاحب عنوان برادر ديگرى داشته بنام ميرزا اسد اللّه طبيب كه در « فارسنامه » بعد از ترجمه ميرزا ذكر شده و سالها در عتبات عاليات توقف داشته و مرجع و ملجأ عموم گرديد ، و در چهارشنبه چهارم ماه ربيع الآخر سنه 1310 وفات كرده و در سامره دفن شده .\r\n\r\n* ( 415 - وفات سيد ابراهيم 37 عطار ، شاعر كاظمينى ) *\r\nهرچند كه در جلد اول ( سال 1205 ش 105 ص 204 ) در ضمن ترجمهء سيد حيدر كاظمينى 38 شرحى از احوال پدرش سيد ابراهيم 37 عطار ( براى عدم توجه بتاريخ وفات وى و وجود اختلاف در آن ) نوشتيم ، ليكن مجددا اينجا عنوانى مستقل براى او منعقد نموده و گوئيم كه :\r\nوى فرزند سيد محمد 36 عطار است كه نسب او را تا حضرت حسن المثنى 3 ( عليه السلام ) آنجا تذكره نموديم ، و خود مردى اديب و شاعر بوده ، و در جلد اول ( ص 179 ) نوشتيم كه او مرثيه‌اى براى مرحوم سيد مرتضى بروجردى سروده ، و در ماه شعبان المعظم اين سال ؛ بنص مقدمهء كتاب « عمدة الزائر » فرزند مذكورش - مطابق ( سرطان - اسد ) ماه برجى - وفات نموده ، و در كتاب « مخطوطات مكتبة السيد محمد البغدادى : 40 » در ( 1240 ) فرموده . و معلوم شد كه فرزندش سيد حيدر 38 در جلد اول گذشته .\r\n\r\n","description":"","footnote":"","page_name":" 890 ","page_number":290},
  {"content":"\r\n\r\n\r\n* ( 416 - وفات حريف ، شاعر جندقى ) *\r\nجندق در ( 1276 ) بيايد ، و اينجا اجمالا گوئيم كه : در كتاب « فرهنگ آباديهاى ايران : 122 به شماره 663 » فرمايد : جندق ، به طول جغرافيائى 54 درجه و 26 دقيقه ، و عرض جغرافيائى 34 درجه و 1 دقيقه ، از توابع نائين است . و پس از آن بلافاصله ( به شماره 664 ) فرمايد : جندق بيابانك از بخشهاى شهرستان نائين است ، انتهى .\r\nو اين حريف از كدام يك از اين دو جا مىباشد بر ما معلوم نيست ، و ظاهرا آنها يكى باشد ، يعنى جندق مطلق همان جندق بيابانك باشد به شرحى كه در ( 1276 ) بيايد .\r\nو به‌هرحال ، حريف صاحب اين عنوان نامش سيد ابو الحسن و از شعراى دوران ، و در « شهنامه » خوانى در تهران معروف بوده . و در اين سال در تبريز وفات نموده ، چنان كه در « مجمع الفصحا 2 : 94 » فرموده ، و اين دو بيت را از او نقل كرده با بعضى از ابيات ديگر :\r\n حريف از دور گردى رام خود كردى نگاهش را * غزال وحشى من رام گردد از رميدنها\r\nمگر جز من گرفتارى ندارى * كه جز آزردنم كارى ندارى \r\n\r\n* ( 417 - وفات سيد اسماعيل ، خشاب حسينى ) *\r\nسيد اسماعيل ، كنيه‌اش ابو الحسن ، و از علماى شافعيه است ، و « ديوان » شعرى دارد ، و در اين سال وفات كرده ، چنان كه در كتاب « كنز العلوم و اللغة : 432 » نوشته .\r\n\r\n","description":"","footnote":"","page_name":" 891 ","page_number":291},
  {"content":"\r\n\r\n\r\n* ( 418 - وفات ملا اسماعيل عقدائى يزدى ) *\r\nقال فى « ق » : العقدا « د » قرب يزد ، انتهى . و در كتاب « فرهنگ آباديهاى ايران :\r\n313 ش 561 » نوشته : عقدا ، از دهستان‌هاى شهرستان يزد است ، انتهى . و اين دهستان عقدا ، بفتح عين و سكون قاف و دال و ألف مقصوره ؛ در ألسنه معموله تلفظ مىشود .\r\nو ملا اسماعيل ، فرزند حاجى عبد الملك ، و خود از فقها و فضلا بوده كه در سنه هزار و صد و هشتاد و هشت - مطابق ( 1153 - 1154 ) شمسى - متولد شده ، و چندى در خدمت سيد بحر العلوم درس خوانده ، و در سنه 1208 از عراق عرب بعزم زيارت مشهد حركت نمود ، و بعد از آن براى ديدن ارحام خود بيزد رفت و باصرار اهالى آن در آنجا اقامت گزيد . و او علاوه بر جنبهء فقاهت در علوم ادبيه و شعر گفتن هم استاد بوده ، و كتب چندى تأليف فرموده :\r\nاول « منظومه‌ئى در معانى و بيان » صد بيت ، كه آغاز آن در فصاحت و اين اشعار است :\r\n فصاحة المفرد فى سلامة * من نفرة فيه و فى غرابة\r\nو كونه مخالف القياس * ثم الفصيح من كلام الناس\r\nما كان من تنافر سليما * و لم يكن تأليفه سقيما\r\nو هو من التعقيد أيضا خالى * و أن يكن مطابقا للحال \r\nو در آخر آنكه در بديع است فرمايد :\r\n ضربان : لفظى كتجنيس ورد * أو قلب أو تشريع أو سجع ورد\r\nو معنوى فهو كالتسهيم * و الجمع و التفريق و التقسيم \r\nدويم « كتابى در آداب و سنن » . سيم « كتابى در فقه » شش جلد . چهارم « رسائل متفرقهء » ديگر . پنجم « كتابى در اصول فقه » كه چون عناوين آن « حقيقة ، حقيقة » مىباشد آن را « حقايق الاصول » گويند . ششم « كتابى در حسن و قبح » كه در « الذريعة 7 : 19 » آن را ذكر كرده .\r\nو بالاخره ، وى در اين سال در يزد وفات كرده و در جوار مسجدى كه بنام وى مسجد ملا اسماعيل معروف است دفن شده . و بنا بر تاريخ تولدش كه گذشت مدت عمرش چهل و دو\r\n\r\n","description":"","footnote":"","page_name":" 892 ","page_number":292},
  {"content":"\r\n\r\nسال بوده ، و در « الذريعة 2 : 303 » و « اعيان الشيعة » وفاتش را در حدود 1240 نوشته‌اند كه مىتوان بتكلف منطبق بر سال حقيقى وفات نمود .\r\nو در « تاريخ يزد : 391 » و « آينه دانشوران قم : 22 » نيز او را ترجمه نموده‌اند ، و آنچه از مطالعه آنها برمىآيد كه اينجا نياورده‌ايم آنكه يكى از شاگردان او ميرزا سليمان طباطبائى نائينى يزدى بوده كه در ( 1252 ) بيايد ، و ديگر اينكه صاحب عنوان همتى عالى و سليقه‌ئى نيكو داشته و ابنيهء خوش‌وضعى از خود بيادگار گذاشته از آن جمله مسجدى كه تاكنون در يزد بر جا ، و قبرش در بقعه‌ئى مخصوص نزديك آن واقع شده ، انتهى .\r\nو اين ملا اسماعيل عقدائى يزدى غير از ملا اسماعيل و احد العين اصفهانى است كه در ( 1277 ) بيايد ، و ظاهرا اين ملا اسماعيل صاحب عنوان همان باشد كه او را در « قصص العلماء » در ضمن ترجمهء شريف العلماء ( ص 93 ) ترجمه نموده بخلاصهء اينكه وى شاگرد شريف العلماء و بسى فقير بوده ، انتهى . ليكن اين استظهار با مسجد ساختن او در يزد و وفاتش در اين سال فىالجمله منافات دارد ؛ زيراكه شاگردان شريف العلماء همه لااقل بعد از 1260 و عقب‌تر وفات كرده‌اند ، اگرچه امكان عقلى و عادى دارد كه شاگردى ده‌پانزده سال پيش از استادش وفات كند ، وانگهى تولد او در 1188 با تلمذه‌اش نزد شريف العلماء بىمناسبت نيست ، و اجمالا وفاتش در اين سال خالى از شبهتى نباشد ؛ و ديدى كه در « أعيان الشيعة » و « الذريعة » در حدود 1240 نوشته‌اند ، و اين قول بقيد حدود اقرب به احتياط است .\r\nو ظاهرا وى همان باشد كه نيز در « روضات : 306 چاپ اول » در ضمن ترجمهء ميرزا سليمان يزدى ( 1252 ) ذكرى از او نموده ، و اينكه او و شيخ جعفر نجفى استادهاى ميرزا سليمان مذكور بوده‌اند ، انتهى . و شايد آنها دو نفر باشند ، به اين كه صاحب عنوان و آن كه در « روضات » است يكى باشند كه او شاگرد بحر العلوم و استاد ميرزا سليمان يزدى و هم طبقهء شيخ جعفر نجفى بوده و تولدش قبل از 1188 ؛ و آنكه در « قصص » است ديگرى و او شاگرد شريف العلماء بوده و در « تاريخ يزد » خلط شده باشد .\r\n\r\n","description":"","footnote":"","page_name":" 893 ","page_number":293},
  {"content":"\r\n\r\n\r\n* ( 419 - وفات سيد حسين 25 شقرائى عاملى حسينى ) *\r\nوى فرزند مرحوم سيد ابو الحسن 24 عاملى است كه در سال ( 1194 ) گذشت .\r\nمرحوم سيد حسين از عظماء علماء عصر خود بوده ، و همانا در نزد پدر خود درس خوانده و در علم اصول فقه تبحرى تمام بهم رسانيده بود ، به‌طورىكه وقتى ميرزاى قمى بعراق عرب آمده و در حجيت ظن مطلق با علماى نجف بمناظره برخاست ؛ علماى آنجا اين سيد حسين را براى جواب وى اختيار كردند ، و آنچه ميرزا در « قوانين » سؤال و جواب‌هائى بعنوان ( ان قلت ، قلت ) دارد مقصودش سيد حسين مرقوم است . و بالاخره وى در اين سال وفات نموده ، چنان كه اين همه را در « أعيان الشيعة 1 : 256 » فرموده .\r\n\r\n* ( 420 - تولد مرحوم حاجى ميرزا حسين خليلى تهرانى ، اعلى اللّه مقامه ) *\r\nوى فرزند مرحوم حاجى ميرزا خليل طبيب تهرانى است كه در ( 1280 ) بيايد . و خود از اكابر فقهاء عصر و اجلاء علماء آن بوده ، چنان كه در « نقباء البشر » وى را در اول عنوانش بدين مضمون وصف نموده ، و شرح احوالش در « نقبا : 573 ش 998 » بطور تفصيل ، و در « احسن الوديعه 1 : 195 » مختصرا با شمايلش به نظر رسيده ، و از آنها و بعضى از مواضع ديگر چنين برآيد كه :\r\nوى در اين سال بنص كتاب « ماضى النجف و حاضرها 1 : 92 در پاورقى » در نجف متولد شده ، و در دامن تربيت پدر باهنر خود و حاجى ملا على برادر بزرگوار خويش پرورش يافته ، و مقدمات علوم را در نزد بعضى از اساتيد بسر رسانيد ، و در سطوح خدمت چندين نفر از طلبهء علم درس خواند . آنگاه ببحث فقيه بزرگوار صاحب « جواهر » و پس از وفاتش ببحث محقق اعظم شيخ انصارى ( اعلى اللّه مقامهما ) حاضر شد ، و از المام تامى كه در فقه و احاطتى غريبه كه در\r\n\r\n","description":"","footnote":"","page_name":" 894 ","page_number":294},
  {"content":"\r\n\r\nفروع آن از عبادات و معاملات بهم‌رسانيده بود مكانتى عظيم در أوساط علميه پيدا كرد ، و در جامعهء نجف بتدريس فقه پرداخت و در آن علم شريف آراء عاليه و تنبيهات جليله ابراز داشت چندان كه در تدريس آن اختصاصى بهم رسانيد و خود را از تدريس اصول بر كنار كشانيد ، و در تقوى و ورع و كثرت نماز و عبادت و مكاره روزگار بسى وقور و صبور بوده ، و انسى كثير بمسجدين كوفه و سهله داشت ، و اكثر اوقات در آن دو مكان مقدس بعبادت و وظائف مقرره روز مىگذاشت ، حتى اينكه در ايام پيرى و ضعف قواى جسمانى از عبادت و اعتكاف در آنها خوددارى نمىنمود ، و پس از وفات ميرزاى شيرازى رياست تقليد بسيارى از بلاد شيعه بوى مرجوع شد .\r\nو چون آواز مشروطه‌خواهى در ايران بلند شد مردمان مشروطه‌خواه از نفوذ كلمه و رياست او استفاده نموده و وى و آخوند خراسانى را بميدان سياست كشانيده و آنها را بخصوص آخوند را در اين مقصد با خود همراه نمودند ، و آنها هم با تمام قوى حكم و فتوى بر لزوم آن در ايران صادر فرمودند چنان كه در جرائد و مجلات صادره در آن ايام فتاوى و احكام آنها بشرح نوشته شده .\r\nو در نجف آثار نافعه از او باز مانده ، مانند اينكه دو مدرسه در محله عماره بنا نهاد كه يكى بزرگ‌تر از ديگرى و هر دو بنام وى معروف است .\r\nو تأليفاتى نيز از او بازمانده : اول كتاب « ذريعة الوداد » در منتخب « نجاة العباد » . دويم « حواشى بر بعضى از رسائل عمليه » .\r\nو اساتيد درس يا مشايخ روايت او چند نفراند : اول : ( خ ) مرحوم حاجى سيد اسد اللّه بيدآبادى كه در ( 1227 ص 836 ) گذشت . دويم . ( خ ) ملا زين العابدين گلپايگانى كه در ( 1218 ص 643 ) گذشت . سيم : ( س و خ ) برادر بزرگش حاجى ملا على كه در ( 1226 ص 827 ) گذشت .\r\nچهارم : ( خ ) ملا محمد تقى گلپايگانى كه در ( 1292 ) بيايد . پنجم : ( س ) حاج شيخ محمد حسن نجفى كه در ( 1268 ) بيايد . ششم : ( س ) حاجى شيخ مرتضى انصارى كه در ( 1214 ، ش 200 ) گذشت .\r\nو همچنين چندين نفر در نزد او درس خوانده يا از او روايت مىكنند . در « نقبا :\r\n574 » فرمايد : معهد درس او از أبحاث معدوده‌اى بود كه جماعتى بسيار از خيار طلبه و افاضل علما در آن حاضر مىشدند ، چندان‌كه استقصاء آنها دشوار است .\r\n\r\n","description":"","footnote":"","page_name":" 895 ","page_number":295},
  {"content":"\r\n\r\nآنگاه چندين نفر آنها را ذكر كرده كه ما با بعضى ديگر كه آنجا نياورده اينك به ترتيب حروف اوائل أسماء آنها بدون ملاحظه نام پدران ( الا در دوسه نفر ) بلكه به همان الفاظى كه در آنجا نوشته يا بدان مشهوراند و بدون تعيين شاگرد يا راوى ( بر خلاف آنچه در ساير تراجم نوشته و مىنويسيم ) اينجا مىآوريم ، بدين قرار :\r\nاول مرحوم سيد ميرزا آقا دولت‌آبادى . دويم ميرزا آقا رضوى . سيم شيخ ابو القاسم قمى . چهارم شيخ احمد آل كاشف الغطا كه در ( 1344 ) بيايد . پنجم سيد احمد طالقانى .\r\nششم شيخ احمد بن ملا آقا حكمى قزوينى . هفتم شيخ جعفر شيرازى . هشتم ( ر ) ميرزا جعفر كربلائى كه در ( 1258 ) بيايد . نهم سيد حسن تهرانى . دهم ( ر ) آقا سيد حسن صدر كه در ( 1272 ) بيايد . يازدهم آقا حسين نجم‌آبادى . دوازدهم سيد حسين واعظى . سيزدهم سيد سلطان على خان شوشترى . چهاردهم شيخ شريف جواهرى . پانزدهم شيخ صادق جواهرى .\r\nشانزدهم شيخ صادق شيرازى . هفدهم سيد صادق طالقانى . هجدهم شيخ عبد الحسين جواهرى نوزدهم شيخ عبد الحسين عاملى . بيستم شيخ عبد الحسين كاظمينى . بيست و يكم ميرزا عبد الرحيم كرباسى كه در ( 1254 ) بيايد . بيست و دويم ميرزا عبد الرحيم گلى پرى كه در ( 1336 ) بيايد . بيست و سيم ملا عبد الكريم گزى . بيست و چهارم شيخ على دامغانى نزيل همدان .\r\nبيست و پنجم سيد على نخجوانى . بيست و ششم شيخ على بن فضل اللّه ، بيست و هفتم حاجى ملا على محمد نجفى . بيست و هشتم شيخ غلامحسين مرندى . بيست و نهم ميرزا فرج اللّه . سىام شيخ كاظم حكيم . سى و يكم شيخ كاظم دولت‌آبادى . سى و دويم آقا كاظم زنجانى . سى و سيم سيد مجيد طالقانى . سى و چهارم سيد محمد امام جمعه تهرانى . سى و پنجم سيد محمد تفرشى . سى و ششم سيد محمد لواسانى . سى و هفتم سيد محمد نورى . سى و هشتم شيخ محمد فرزند خودش . سى و نهم ميرزا محمد بن رجبعلى عسكرى . چهلم حاجى شيخ محمد باقر الفت ابن حاجى شيخ محمد تقى آقا نجفى اصفهانى . چهل و يكم حاجى شيخ محمد باقر بن محمد جعفر بهارى همدانى . چهل و دويم حاجى شيخ محمد باقر بن محمد حسن بيرجندى .\r\nچهل و سيم حاجى ميرزا محمد تقى شيرازى . چهل و چهارم سيد محمد تقى طالقانى . چهل و پنجم ميرزا محمد تقى گرگانى . چهل و ششم شيخ محمد تقى مقدس تهرانى . چهل و هفتم حاجى شيخ محمد حسن آل كبه . چهل و هشتم شيخ محمد حسين آل كاشف الغطا . چهل و نهم\r\n\r\n","description":"","footnote":"","page_name":" 896 ","page_number":296},
  {"content":"\r\n\r\nميرزا محمد حسين نائينى . پنجاهم ملا محمد صادق قمى . پنجاه و يكم ميرزا محمد محسن آقا بزرگ مؤلف « نقباء » . پنجاه و دويم حاجى آقا محمد مهدى كرمانشاهى . پنجاه و سيم شيخ مرتضى آشتيانى . پنجاه و چهارم سيد مشكور طالقانى . پنجاه و پنجم سيد مصطفى نخجوانى . پنجاه و ششم سيد ميرزاى افجه‌ئى . پنجاه و هفتم سيد يحيى لواسانى .\r\nمرحوم حاجى ميرزا حسين چنان كه اشاره بدان نموديم انسى سخت بمسجدين مقدس كوفه و سهله داشت . در « نقبا : 576 » فرمايد : وى معتاد به زيارت حضرت سيد الشهداء ( عليه السلام ) مخصوصا پياده در زيارات مخصوصه بود ، و هرگاه به مسجد كوفه مىرفت ديده نمىشد مگر در ركوع يا سجود چه پيش از فريضه چه بعدش تا بيرون بيايد و همى نماز قضا براى خود و پدر و مادرش بجا مىآورد ، و در هر روز بين الطلوعين مواظبت بر زيارت عاشورا و خواندن دعاى سيفى « مروى از حضرت أمير المؤمنين ع » داشت . و بالجمله ، هيچ‌كس در ورع و پرهيز - كارى و قدس و نسك او شكى ندارد ، تا اينكه شبى به عادت خود در مسجد سهله براى تهجد برخاست و در بام مقام مهدى ( ع ) براى تجديد وضو بپاى شد و از ضعف بينائى در پله‌ها افتاد و ران چپ او را آفتى رسيد كه تا هنگام وفاتش اثر آن باقى بود ، و چشمش در أواخر عمر طورى شد كه هيچ‌كس را نمىديد بلكه تمام قواى بدنى او از پيرى و طول عمر از كار افتاد .\r\nو با اين همه كه گذشت در جنب عبادت حضرت پروردگار ( جل‌جلاله تعالى ) سخت توانا بود ، و در عبادت و نماز و تلاوت ادعيه و قراءة قرآن چنان به كار بود كه بسيارى از جوانان قوى المزاج نمىتوانستند متحمل آن باشند .\r\nو بالاخره ، در موقعى كه در مسجد سهله بپناه مقامات مقدسه پيغمبران خدا بود ، در بين الطلوعين روز جمعه دهم ماه شوال المكرم سنه هزار و سيصد و بيست و شش - بنص « نقباء » - مطابق 14 عقرب ماه برجى ، وفات كرد ، پس وى را بشريعهء كوفه بردند و در نهر فرات غسل داده و بر سر دوش‌ها بنجف حركت دادند ، و جميع مردمان آن شهر باستقبال آن آمدند و روزى مشهود بود ، و فرزندش شيخ محمد بر آن نماز خوانده و در محله عماره در آخر بازار در طرف شرقى مسجد ميرزاى شيرازى ؛ پهلوى مسجد بزرگ خودش در مقبرهء مخصوصى كه خود آن را تهيه نموده بود دفن كردند و در بسيارى از شهرها مجالس تعزيهء او را به پا داشتند ، انتهى . بتغيير يسير .\r\n\r\n","description":"","footnote":"","page_name":" 897 ","page_number":297},
  {"content":"\r\n\r\nو در كتاب « ماضى النجف و حاضرها » نيز جمعه‌ئى را كه وى در آن وفات كرده دهم شوال نوشته ، و ليكن در « تقويم » آن سال باستخراج ميرزا محمود خان نجم الملك - كه حاضر و در نظر است - با تمام بودن ماه رمضان ، جمعه را يازدهم نوشته و در اين صورت نتوان وفات را در دهم گرفت .\r\nو او بواسطهء اقدامى كه در تأسيس و تحكيم بنيان مشروطهء ايران داشت مسموما وفات كرد ، و ازاين‌رو مردمان مشروطه‌خواه وى را شهيد اكبر و ذبح عظيم لقب دادند ؛ چنان كه از « ماضى النجف و حاضرها 1 : 77 » برمىآيد .\r\nدر « نقبا : 576 » نوشته كه شعرا براى وى مرثيه‌ها سروده‌اند و در اين أواخر نواده‌اش شيخ محمد خليلى دو فرد شعر براى وى گفته كه بر ديوار مقبره‌اش بر كاشى نوشته و آنها اين است :\r\n هذا حسين قد أقام الهدى * تقى و علما فهو مأجور\r\nقد أكمل التسعين لما مضى * و ذنبه أرخت : مغفور \r\n1326\r\nو عمر او را كه نوشته نود را تمام كرد تقريبى است ، و نظر بتاريخ تولد و وفاتش بدون تعيين ماه و روز نود و شش سال خواهد بود . و اين فقير محمد على معلم حبيب‌آبادى مرثيه‌اى فارسى براى او گفته‌ام كه در بياض اشعارى كه آنها را خود گفته‌ام و بنام « ديوان دويم » ناميده‌ام نوشته‌ام و فرد آخر آن اين است :\r\n عاشر شوال جمعه در ميان دو طلوع * افسر ارباب تحقيقات ايمان اوفتاد \r\n1326 - 1 - 1327\r\nو وى را فرزندان چندى ( به‌طورىكه در « مقالات الحنفاء » و غيره نوشته ) بوده . اول شيخ محمد تقى كه بموجب مفهومات « روزنامهء اطلاعات ، شمارهء 6801 ، صادره در سلخ محرم 1386 » در أواخر اين محرم در قم وفات كرده . دويم حاجى شيخ محمد كه در ( 1355 ) بيايد . سيم شيخ مهدى آيةاللّه‌زاده . چهارم شيخ محمود كه در « روزنامهء چهره‌نما ، سال 15 ش 54 ص 11 » ذكرى از او شده . پنجم شيخ محمد على ، مترجم « دائرةالمعارف اسلامى » ،\r\n\r\n","description":"","footnote":"","page_name":" 898 ","page_number":298},
  {"content":"\r\n\r\nو همانا مقصود از دائرةالمعارف در ( 1301 ) بيايد .\r\n\r\n* ( 421 - تولد شيخ محمد طاهر دزفولى - ره ) *\r\nوى فرزند شيخ محسن بن حاج اسماعيل بن ملا محسناى دزفولى است .\r\nملا محسنا در ( 1223 ص 771 ) گذشت ، و شيخ محسن عالمى فقيه بوده ، و فرزندان چندى داشته : يكى شيخ محمد جواد كه فرزندش شيخ محمد رضا شاگرد عمش صاحب عنوان و شوهر دختر وى بوده ، و سيد آقاى شوشترى از او اجازه داشته .\r\nو ديگر شيخ محمد طاهر صاحب اين عنوان كه از علما و اعيان قطر خوزستان بوده ، در « المآثر الآثار : 151 س 2 » وى را در عنوانى مخصوص ترجمه كرده ، و هم در « نقباء البشر :\r\n974 ش 1467 » براى او عنوانى آورده ، و از آنها و بعضى از مواضع ديگر چنين برآيد كه وى متفقهى بوده اصولى ، و در ايالت خوزستان رياستى عامه و شهرتى تامه داشته ، و همانا در اين سال - چنان‌كه در « نقبا : 976 » تصريح بدان كرده - از بطن سيده‌اى علويه از آل حكيم متولد شده ، و در نزد حاجى كرباسى و فرزندش آقا محمد مهدى و صاحب « جواهر » و مير سيد محمد شهشهانى درس خوانده ، و هم از 1 - حاجى كرباسى و 2 - سيد حجة الاسلام و 3 - آقا سيد صدر الدّين عاملى و 4 - سيد شهشهانى مذكور و 5 - شيخ على و 6 - شيخ حسن فرزندان شيخ جعفر نجفى و 7 - صاحب جواهر و 8 - شيخ انصارى ؛ روايت نموده ، تا چنان‌كه در « المآثر » فرموده صيت فقاهت و فضيلت و زهد و تقوى و ورع و قدس وى به همه جا رسيده و از ايران بساير بلاد اسلام كشيده .\r\nو خود مؤلف « المآثر » ( مقصود اعتماد السلطنه است ) فرمايد : مرا در أوانى كه از طرف پدر نايب الاياله عربستان بودم فيض زيارت اين عالم جليل بكرات نصيب افتاد ، انتهى .\r\nو اين بزرگوار مرجع تقليد اهالى عربستان و خوزستان بوده و مصنفاتى در فقه و اصول دارد ، از آن جمله :\r\nاول كتاب « ضياء العوالم » . دويم كتاب « المشارع » در شرح « شرايع » .\r\n\r\n","description":"","footnote":"","page_name":" 899 ","page_number":299},
  {"content":"\r\n\r\nو مرحوم حاج سيد عبد الصمد شوشترى كه در ( 1337 ) بيايد از وى روايت نموده ، و بالاخره پس از مدت هشتاد و پنج سال قمرى عمر ؛ در سال 1315 وفات كرد ، و پس از او برادرزاده‌اش شيخ محمد رضاء مذكور قائم مقام وى گرديد .\r\nو بدانكه در « الذريعة 15 : 125 ش 843 » كتابى بنام « ضياء العوالم » در اصول فقه عنوان كرده و فرمايد آن از بعضى از شاگردان صاحب عنوان و شيخ انصارى است و من جلد ادلهء سمعيهء آن را ديده‌ام ، انتهى ، و ظاهرا مقصود همين كتاب صاحب عنوان باشد كه در حين تأليف « الذريعة » مؤلف آن را نمىدانسته و پس از آن بر وى معلوم شده و در « نقبا » ذكر كرده .\r\n\r\n* ( 422 - وفات شيخ مصطفى صفوى مصرى ) *\r\nوى فرزند محمد بن يوسف بن عبد الرحمن قلعاوى ، و خود از علماى شافعيه است ، و بطورىكه در كتاب « ايضاح المكنون 1 : 21 » فرموده كتابى دارد بنام « اتحاف الناظرين » در مدايح سيد المرسلين ( صلى اللّه عليه و آله ) ، و در اين سال وفات نموده .\r\n\r\n","description":"","footnote":"","page_name":" 900 ","page_number":300},
  {"content":"\r\n\r\nسنه 1231 قمرى مطابق سنه 1194 شمسى\r\nغرهء محرم الحرام ( . . . ) قوس ماه برجى\r\n\r\n* ( 423 - وفات مرحوم آقا سيد على كربلائى ، أعلى اللّه مقامه ) *\r\nوى فرزند مرحوم سيد محمد على بن سيد أبو المعالى صغير ابن سيد ابو المعالى كبير طباطبائى ( ره ) است .\r\nمرحوم سيد ابو المعالى كبير از معاريف سادات اصفهان در عصر خويش بوده ، و دختر ملا محمد صالح مازندرانى را بزوجيت داشته ، و مادر آن دختر كه زن ملا محمد صالح باشد آمنه بيگم دختر ملا محمد تقى مجلسى بوده . و در « أعيان الشيعة 2 : 44 ش 9199 » نوشته كه وى برادر سيد عبد الكريم جد سيد بحر العلوم بوده ، انتهى . و چون سيد عبد الكريم ( طبق آنچه در ج 1 ص 178 ش 100 نوشتيم ) نسبت به حضرت أمير المؤمنين ( عليه السلام ) شماره 29 بوده ، پس سيد ابو المعالى نيز نسبت بدان جناب شماره 29 و نواده‌اش صاحب عنوان شماره 32 خواهد شد .\r\nو اين سيد ابو المعالى كبير فرزندانى داشته ، از آن جمله يكى - چنان كه در « تذكرة الأنساب : 106 تا 108 » نوشته - مير سيد على بن ميرزا أبو المعالى بوده كه دخترش زوجهء آقا محمد تقى بن ملا محمد قاسم بن ملا محمد على استرآبادى بوده ، و ديگرى سيد ابو طالب ، و ديگرى مير أبو المعالى صغير است كه در عمود اين نسب واقع و كوچك‌تر از آن دو و پدر سيد محمد على بوده ، و غير از او فرزندى براى او نمانده .\r\n\r\n","description":"","footnote":"","page_name":" 901 ","page_number":301},
  {"content":"\r\n\r\nو سيد محمد على مذكور معروف بآقا سيد بوده .\r\nو فرزندش مرحوم آقا سيد على صاحب عنوان ( اعلى اللّه مقامه ) از أجله و أعاظم علما و فقهاء بزرگوار و در اقسام علوم و فضائل عديده و خصوصا در اصول فقه - چنان كه در « قصص العلماء :\r\n139 » نوشته - زيادتر از فقه تبحر بهم رسانيده . شرح احوالش در « منتهى المقال : 224 » و « صحيفة الصفا » و « روضات الجنات : 414 » و قصص العلماء : 139 » نوشته ؛ و آنچه از همهء آنها با ملاحظه بعضى از مواضع ديگر برمىآيد اينكه :\r\nوى در دوازدهم ماه ربيع المولود ( كه بناء بروايت ثقةالاسلام كلينى در « كافى » روز تولد حضرت رسول صلى اللّه عليه و آله بوده ) سنه هزار و صد و شصت و يك - مطابق ( . . . ) حوت ماه برجى سال 1126 شمسى - در كاظمين از بطن مخدره جليله دختر ملا محمد اكمل اصفهانى ( ج 1 ص 221 ) متولد شده ، و به‌طورىكه در « قصص العلماء » نوشته در سن كهولت باصرار خال مفضال مذكور خود آقا محمد باقر به تحصيل علم اشتغال نمود و آن بعد از زمان ولادت آقا سيد محمد بوده ، انتهى . و در احوال آقا سيد محمد بيايد كه تولد او در حدود سال 1180 بوده ، و بنابراين وى بعد از بيست‌سالگى به تحصيل مشغول شده .\r\nو او نخست در نزد دائىزاده خود آقا محمد على شروع بدرس خواندن كرد ، و وى او را با كسانى كه از سال بيشتر و از زمان تحصيل بسيارى پيشتر بودند مقرون نمود و در ايام كمى از همه پيشتر افتاده و سپس ترقى نموده و در نزد دائى خود آقاى بهبهانى بدرس خواندن پرداخت تا خود از علماء اعلام گرديده ، و بتأليف و تدريس مشغول شد . در « روضات : 415 » نوشته كه وى از غايت اعتمادى كه بر فضيلت و منزلت صاحب « حدائق » ( شيخ يوسف بحرينى ) داشته و دائيش آقا محمد باقر تلامذهء خود را از معاشرت با اخباريين منع كرده بود ؛ شبها پنهانى بدرس آن عالم ربانى مىرفت و جميع مجلدات « حدائق » را به خط خود وانوشت ، و در موقعى كه والد ماجد ما بكربلا بود آنها را از صاحب عنوان استعاره نموده و تا موقعى كه از آن مشهد مقدس بيرون آمد همهء آنها در نزد او بود .\r\nو هم در آن صفحه نوشته كه وى در علم مناظره و جدل بغايت توانا بوده ، بر خلاف ميرزاى قمى ( رحمه اللّه ) كه وى در ميدان مناظره در أنظار مردم از وى عجز داشته ، انتهى . و در « قصص العلماء : 139 » نوشته كه اصول را بر فقه او زيادتى بود ، و فاضل قمى در فقه ماهرتر بود ليكن\r\n\r\n","description":"","footnote":"","page_name":" 902 ","page_number":302},
  {"content":"\r\n\r\nتأليف ايشان به عكس اشتهار يافته : كتاب فقه او « شرح كبير » و كتاب اصول ميرزا « قوانين » در اشتهار كالشمس فى رابعة النهار است . و در ( ص 140 ) نوشته كه : آن بزرگوار على سبيل الاستمرار در هر شب جمعه از اول شب تا صبح احياء و بعبادت حضرت آفريدگار اشتغال داشت ، انتهى .\r\nو اينك صورت تأليفات آن جناب كه بنا بمرقومات « قصص : 140 » اكثر آن رسائل است : اول أجزاء غير تامه در « شرح كتاب مبادى الوصول » بسوى علم اصول تأليف علامه حلى ( ره ) . دويم « حاشيه بر معالم الاصول » شيخ حسن شهيدى كه آن را در أوان كودكى كه مباحثه آن كتاب را مىنموده در اطراف آن نوشته و مدون نشده . سيم « حواشى متفرقه بر كتاب الحدائق الناضره » تأليف شيخ يوسف بحرينى . چهارم « حواشى متفرقه بر كتاب مدارك الاحكام » در شرح « شرايع الاسلام » كه « مدارك » تأليف سيد محمد عاملى است ، و همانا مدارك ( به‌طورىكه از « أقرب الموارد » برمىآيد ) جمع مدرك به صيغه اسم مفعول باب افعال است بمعنى مواضع طلب أحكام ، و صيغه مجرد از آن بدين معنى استعمال نشده . پنجم « رساله در اجماع و استصحاب » . ششم « رساله در اصالت برائت ذمهء زوج از مهر » و اينكه بر زوجه است كه اشتغال ذمت زوج را بدان ثابت كند . هفتم « رساله در اختصاص خطاب شفاهى بحاضر در مجلس خطاب » چنان كه در مذهب شيعه است . هشتم رساله مختصر نيكوئى در « اصول خمس » . نهم « رساله در تثليث تسبيحات اربع در دو ركعت آخر » و كيفيت ترتيب نمازهاى قضاء از ميت كه بعضى از اجلاء نجف اين دو مسئله را از آقاى بهبهانى سؤال كرده و وى اشاره بدان جناب در جواب فرموده . دهم « رساله در تحقيق حجيت مفهوم موافقت » . يازدهم « رساله در تحقيق اينكه منجزات مريض از ثلث حساب مىشود يا از اصل تركه » . دوازدهم « رساله در تحقيق حكم استظهار حائض » كه خونش از ده روز بگذرد . سيزدهم رساله در « ترجمه رسالهء اصول خمس فارسى » دائى و استادش آقاى بهبهانى به عربى . چهاردهم « رساله در جواز اكتفاء بيك ضربت درا ؟ ؟ ؟ تيمم مطلقا » . پانزدهم « رساله در حجيت شهرت » چنان كه مذهب شهيد ( ره ) است . شانزدهم « رساله در حليت نظر بأجنبى فىالجمله و اباحت شنيدن صداى او » بهمين‌طور . هفدهم « رساله در مكلف بودن كفار بفروع » در نزد شيعه بلكه غير ايشان نيز بجز أبو حنفيه .\r\nهيجدهم كتاب « رياض المسائل » در بيان احكام شرع بدلائل در دو جلد ، كه معروف\r\n\r\n","description":"","footnote":"","page_name":" 903 ","page_number":303},
  {"content":"\r\n\r\nبشرح كبير ، و خود شرحى است بر كتاب « النافع » در مختصر « شرايع » و أصل و مختصر هر دو تأليف محقق اول ( ره ) است ، و به‌طورىكه در آخر آن فرموده انجام تأليف آن نيمه‌شب آدينه 27 صفر سنه 1192 بوده . و در « صحيفة الصفا » فرمايد كه آن ملخص « المهذب البارع » و « شرح لمعه » و مختصر « حدائق » است ، انتهى . و همانا « المهذب البارع نيز در شرح « نافع » و تأليف ابن ، فهد و « شرح لمعه » و « حدائق » معروف است ، و كبارت آن در قبال شرحى ديگر از وى بر « نافع » و در « روضات : 415 » فرموده كه : گفته شده اينكه شرح كبير مأخوذ از دو كتاب اخير ( شرح لمعه و حدائق ) و « كشف اللثام » فاضل هندى و « شرح مفاتيح » دائيش آقاى بهبهانى است ، و مؤلف بزرگوار آن هميشه مىفرموده من در تأليف آن ارادهء نشر و تدوين نداشتم بلكه آن را براى مشق و تمرين نوشتم و خداوند آن را بلند كرده و بدين اندازه مشهور و مورد انتفاع جمهور گردانيد ، انتهى ما فى الروضات .\r\nو اين كلمات درباره آن كتاب جليل صادق و تاكنون آن مورد تدريس و تدرس علما و فقها واقع شده ، و هم در « روضات : 25 » فرموده كه وى نام اين كتاب را از كتاب « رياض الدلائل و حياض المسائل » شيخ احمد بن محمد خطى بحرينى اقتباس فرموده ، انتهى . و بر آن حواشى چندى نوشته‌اند ، از آن جمله ميرزا محمد تنكابنى كه وى ( چنان كه در « قصص : 72 » نوشته ) حواشيى بر آن دارد در چند جلد بدين تفصيل : كتاب اجاره يك جلد . كتاب صلح و هبات يك جلد . كتاب وصايا يك جلد . كتاب قضا يك جلد . كتاب نكاح دو جلد « 1 » .\r\nنوزدهم « شرح ديگرى بر مختصر » كه آن را از شرح مرقوم مختصر فرموده براى اينكه عامى و عالم و مبتدى و منتهى در حيات وى و بعد از وفاتش از آن فائده ببرند و تقريبا مانند « رساله عمليه » از او مىباشد و آن را در قبال رياض « شرح صغير » مىگويند ، و شيخ خلف كربلائى شاگرد وى كه در ( 1246 ) بيايد كتابى بنام « الخلاصة » در تلخيص فتاواى آن جناب در آن كتاب تأليف كرده « 2 » .\r\n\r\n\r\n","description":"","footnote":"\r\n( 1 ) از جمله كسانى كه بر رياض حاشيه نوشته‌اند مرحوم آقا سيد محمد شهشهانى اصفهانى ( متوفى 1287 ) است كه حاشيه مفصلى بر آن نگاشته است بنام « انوار الرياض » . م .\r\n( 2 ) براى اطلاع بيشتر از شرح صغير رجوع شود به « فهرست كتب خطى كتابخانه‌هاى اصفهان 1 : 273 » . م .\r\n","page_name":" 904 ","page_number":304},
  {"content":"\r\n\r\nبيستم « شرح مفاتيح » مرحوم ملا محسن فيض ( ره ) كه از آن جلدى بزرگ در نماز حاوى جميع اقوال بيرون آمده .\r\nدر « قصص : 140 » نوشته كه وى در علم هيئت چندان ربطى نداشت و چون در تأليف « رياض » بمبحث قبله رسيد كار بر او مشكل شد تا شبى بدرون حرم حضرت سيد الشهداء ( ع ) رفته و تا صبح بگريه و زارى بسر آورد و درخواست كشف قواعد آن علم را از حضرت پروردگار ( جل‌جلاله تعالى ) نمود و به اندازه ضرورت بر وى منكشف گرديد ، انتهى .\r\nو چون در آن زمان حاج ميرزا محمد أخبارى كه جامع علوم عقليه و نقليه و فنون غريبه بود و سخت با علماء اصول طرفيت مىنمود ، در عراق عرب ظاهر شده و هماره قدح در علم اصول و علماء اصوليين مىنمود آقا سيد على كسر سورت او را فرموده و چنان كه در « قصص : 140 » نوشته غير از آقا سيد على هيچ‌كس ديگرى بر وى غلبه نكرده ، انتهى .\r\nو سابقا شنيدى كه أساتيد درس وى صاحب « حدائق » و دائيش آقا محمد باقر و دائىزاده‌اش آقا محمد على بوده‌اند ، و در « روضات : 415 » فرمايد كه : من تاكنون نفهميده‌ام كه وى از غير دائى مذكورش روايت نموده باشد ، انتهى . و در « قصص : 57 » در ضمن اجازهء آقا سيد محمد باقر قزوينى براى مؤلف « قصص » نوشته كه وى از مير عبد الباقى اصفهانى روايت مىكند ، انتهى . و مير عبد الباقى مذكور در ( ج 2 ص 314 ش 125 ) گذشت . و از سه نفر ديگر صاحب « حدائق » در ( ج 2 سال 1216 ص 569 عنوان 229 ) ذكرى از او گذشت ، و روايت مىكند از ملا محمد رفيع گيلانى از علامه مجلسى . و در « روضات : 415 » دربارهء صاحب عنوان نوشته كه چندين نفر در نزد او درس خوانده يا از او روايت مىكنند ، انتهى .\r\nو ما اينك اسماء آنها را به ترتيب حروف أوائل آن مرتب نموده و اينجا مىنويسيم :\r\nاول آقا سيد ابراهيم قزوينى كه در جلد دويم ( سال 1214 ش 201 ص 518 ) گذشت .\r\nدويم مرحوم سيد ابو جعفر بن محمد حسين حسينى تنكابنى كه در « قصص العلماء : 60 » او را ذكر كرده ، و از آنجا و صفحهء ( 59 ) چنين برآيد كه وى از طبقه سادات امام جمعهء اصفهان و شاگرد صاحب عنوان و فرزندش آقا سيد محمد بوده ، و آقا سيد محمد وى را اجازه مىداده و امر بفقه نوشتن فرموده ، ليكن او از كثرت ورع و تقوى احتياط مىنموده و همان رشتهء تقليد را از دست نداده و ازآن‌پس در اصول و فقه تارك شد ، و در عربيت يد طولائى داشته و بر\r\n\r\n","description":"","footnote":"","page_name":" 905 ","page_number":305},
  {"content":"\r\n\r\nسيوطى « حواشى » بسيار كه مشتمل بر دقايق افكار است نوشته آنگاه كرامتى از وى نقل كرده و ما احوال و اتصال نسب طبقهء سادات امام جمعه اصفهان را در جلد دويم ( سال 1207 شماره 125 ص 314 ) نوشته‌ايم . و آقا سيد ابو جعفر مرقوم برادرى داشته بنام آقا سيد على كه وى از اساتيد معقول خواهرزاده‌اش ميرزا محمد تنكابنى مؤلف « قصص » و در علم حكمت در مملكت ايران اوحد اهل زمان و مدرس مدرسهء خان مروى در تهران بوده ، چنان كه در « قصص : 72 » نوشته و در سال 1302 نام آنها برده مىشود .\r\nسيم ميرزا احمد ترك كه در « قصص : 77 » وى را شاگرد او نوشته .\r\nچهارم شيخ احمد بن زين الدّين احسائى كه در ( 1241 ) بيايد .\r\nپنجم حاجى ملا احمد بن محمد مهدى نراقى كه در ( 1245 ) بيايد .\r\nششم آقا سيد جعفر ثانى خوانسارى كه جد مؤلف « روضات » است و در ( 1240 ) بيايد ، و مؤلف روضات در ترجمه خود ( ص 127 ) فرمايد : اجازهء آن جناب براى اين جد من اطول از اجازات ديگران براى او است كه همهء آنها بخطوط مباركهء ايشان در نزد من مىباشد و آن به خط شكستهء مجيز در پشت كتاب شرح صغير وى نوشته ، انتهى .\r\nهفتم شيخ خلف بن عسكر كربلائى كه در ( 1246 ) بيايد .\r\nهشتم حاجى ملا صادق رشتى كه در « قصص العلماء » در ضمن ترجمه سيد حجة الاسلام ( ص 116 ) او را ذكر كرده و شرحى نوشته بخلاصهء اينكه او مردى نطاق و فىالجمله جامعيت داشت و شاگرد آن جناب بود و صد و هيجده سال عمر كرده و حواس او برجا بود و من بوعظ او حاضر شده بودم ، عنوانى بلند مىنمود لكن در انجام آن عجز داشت ، و با دائى من آقا سيد على محبت در ميانشان بود .\r\nنهم آخوند ملا عبد الكريم ايروانى كه در « قصص : 77 » وى را در عنوانى مخصوص ترجمه كرده بخلاصهء اينكه وى شاگرد صاحب عنوان و در فضل و اشتهار فريد أمصار بود ، و « رساله‌ئى در اصل برائت » تأليف كرده كه آن تمام نشده ، و هر روز مقدار يك ساعت از روز برآمده تا دو ساعت به ظهر مانده بدون تكرار به زبان عربى در فقه يا اصول درس مىگفت كه اگر همه تحرير مىشد تقريبا به قدر هزار بيت بود و طلاب از تحرير آن عاجز مىشدند ، و هر روز براى يك مطلب جزئى استدلالات بسيار مىنمود و فردا آنها را رد مىكرد تا چند\r\n\r\n","description":"","footnote":"","page_name":" 906 ","page_number":306},
  {"content":"\r\n\r\nروز و خود مىفرمود اين نه از بابت جربزه است ، بلكه من در حكمى استقامت دارم و تكثير ايرادات و رد آن براى تشحيذ اذهان طلاب است . و وقتى سيد حجة الاسلام رشتى مرافعه‌اى عظيمه ما بين دو نفر از مردمان قزوين را ختم نموده و بيكى از آنها حكم داد و چون بقزوين آمدند آخوند بر خطاء آن واقف شده و نقض آن را نمود ليكن پيش‌رفت نداشت و علماء قزوين همه حمايت از سيد نمودند ازاين‌جهت در اشتهار آخوند منقصتى پديد آمد و الا بايد كه آخوند در اشتهار وحيد اعصار باشد . آنگاه صاحب قصص نوشته : بلى اشتهار در هر عصرى از اعصار مبتنى بر حكم و مصالح كامله است كه آن را جز خداى كسى نمىداند و بعضى را مىتوان بعقل ادراك نمود ، و نسبت ميان فهم و علم و اشتهار عموم من وجه است . و هم در « قصص : 77 » نوشته كه آخوند در قانون تدريس راجل بود و كسى در نزد او ترقى نكرده ، انتهى . ليكن در « تنقيح المقال 2 : 211 » فرموده كه : پس از اينكه آخوند از عتبات برگشته و در قزوين بتدريس پرداخت شاگردانى معروف بهم رسانيد كه بعدها بنجف رفتند ، از آن جمله فاضل ايروانى و ميرزاى رشتى ( أعلى اللّه مقامهما ) ، انتهى . و فاضل مذكور در ( 1306 ) و ميرزاى رشتى در ( 1312 ) بيايند . و هم در « قصص » گويد كه او نماز جماعت نمىكرد ، و نقض حكم سيد نه از هواى نفس بود بلكه يا اعتقاد باجتهاد سيد نداشت و در آن واقعه وى را علم بهم رسيده بود و برسيد شبهه شده بود و چون آن را به نظر وى رسانيدند گفت سابقا در اجتهاد سيد شك داشتم ، چون رساله او را ديدم بر شك من افزود ! سپس سخنى از اين قبيل از وى درباره صاحب « جواهر » و حاجى ملا محمد صالح برغانى و تعريفى درباره شهيد ثالث نقل كرده ، و هم حكايتى از اينكه وقتى در تهران با آقا مير سيد حسن مدرس و آقا محمد مهدى كرباسى ملاقات وردى بر يكى از تأليفات حاجى كرباسى نموده و آنها تصديق كرده‌اند ؛ نقل كرده . و هم نوشته كه وى مىگفته كه امروز من اعلم مىباشم و پس از من آخوند ملا على قرپوزآبادى و پس از وى حاجى ملا محمد تقى نيز جايز التقليد است ، از ايشان گذشته ساير علماء قزوين يا مشكوك‌الاجتهادند يا مبين العدم ، انتهى . و ملا على مذكور شاگرد آخوند مزبور و در جلد دويم ( در سال 1209 شماره 144 ص 355 ) گذشت و كلام مذكور از وى نقل شده . و هم در « قصص :\r\n80 » نوشته كه آخوند دست از امور علميه كشيد ، و همى در صنعت كيميا كار مىكرد و مىگفت آن را در كربلا درويشى به من آموخت . آنگاه حكايتى نوشته كه گفته من وقتى خدمت آقا سيد\r\n\r\n","description":"","footnote":"","page_name":" 907 ","page_number":307},
  {"content":"\r\n\r\nمحمد رسيدم و دو جزوه به من داد مشتمل بر اينكه مطلبى ميان سيد حجة الاسلام و حاجى ملا احمد نراقى مورد مشاجره شده و از آقا سيد محمد تصديق خواسته بودند و آخوند آن را ديده و كلمات حاجى ملا احمد بنظرش مرجح آمده و آقا سيد محمد نيز فرموده من همچنين فهميده‌ام ، و نيز خود آخوند فرموده كه زمانى دو دفعه مرحوم حاجى سيد تقى قزوينى عقدى كرده و من آن را ابطال كردم و ميان من و سيد نقارى بهم رسيد و هر دو دفعه در خواب ديدم كه مرا مورد عتاب قرار دادند و پس از ديدن آن خواب از وى عذر خواسته و او از من خوشنود شد . و در هر دو واقعه كيفيت خواب را به او گفتم ليكن او در دفعهء دويم خبر از كيفيت خواب‌ها به من داد .\r\nتمام شد آنچه در « قصص » نوشته . و چون تاريخ تولد يا وفات آخوند بر ما معلوم نبود أحوال او را در ضمن احوال استادش آقا سيد على نوشتيم و چنان كه ديدى وى را شاگرد نهم او قرار داديم .\r\nدهم مرحوم شيخ ابو على محمد بن اسماعيل رجالى كه در ( 1216 ) بيايد .\r\nيازدهم مرحوم آقا سيد محمد فرزند خود آن جناب .\r\nدوازدهم حاجى محمد ابراهيم كرباسى كه در ( 1261 ) بيايد .\r\nسيزدهم سيد حجة الاسلام حاج سيد محمد باقر كه در ( 1260 ) بيايد .\r\nچهاردهم ميرزا محمد تقى بن على محمد نورى كه در جلد اول ( سال 1201 ص 116 ش 65 ) گذشت .\r\nپانزدهم حاجى ملا محمد تقى شهيد ثالث كه در ( 1263 ) بيايد .\r\nشانزدهم حاجى ملا محمد جعفر استرآبادى كه در جلد اول ( سال 1198 ص 83 ش 44 ) گذشت .\r\nهفدهم ملا محمد شريف ، شريف العلماء كه در ( 1246 ) بيايد .\r\nهيجدهم حاجى ملا محمد صالح برغانى كه در ( 1283 ) بيايد .\r\nنوزدهم آقا سيد محمد مهدى فرزند ديگر خود او كه در ( 1259 ) بيايد .\r\nبيستم مرحوم سيد نصر اللّه بن حسن حسينى استرآبادى كه در « فهرست كتابخانه مدرسهء سپهسالار 1 : 462 » ذكر شده و هم در اين صفحهء فهرست نوشته كه در پشت نسخه‌اى از « شرح صغير نافع » نوشته كه : از مؤلف اين شرح روايت شده كه هركس براى كشف مهمى اين دو بيت\r\n\r\n","description":"","footnote":"","page_name":" 908 ","page_number":308},
  {"content":"\r\n\r\nرا بخواند حاجت او برآورده شود و آن اينست :\r\n زمانه بر سر جنگ است يا على مددى * كمك ز غير تو ننگ است يا على مددى\r\nگشود كار دوعالم بيك اشارهء تست * به كار ما چه درنگ است يا على مددى \r\nبيست و يكم از شاگردان ( يا روات ) صاحب عنوان : ملا محمد جعفر بن ملا على بن آقا حسين شاطر عقدائى يزدى كه قطعه‌ئى از شرح صغير صاحب عنوان و قسمت‌هائى از « مختصر نافع » را با هم نوشته و هر دو در يك جلد نزد آقاى سيد محمد على روضاتى موجود است ، و خود حاشيه‌هائى بر نسخه « شرح صغير » نوشته و تاريخ فراغت كتابت دويم چهارشنبه 9 ج 2 سنه 1230 مىباشد .\r\nبيست و دويم آقا محمد اسماعيل بهبهانى كه در ج 2 ( سال 1216 ص 567 ) گذشت .\r\nدر « روضات : 416 » نوشته كه چون در سنه 1216 فرقهء وهابيه در كربلاى معلا ريخته و آن قتل و غارت اندوهگين را در آن زمين برين به عمل آوردند ، و آن جناب فهميد كه آنها مىخواهند به خانه او بريزند و اموال او را غارت نموده و عيال و اولادش را بقتل برسانند ؛ أولاد و اموالش را آنچه ممكن بود در مواضع مأمونه مخفى نمود و خودش تنها با كودكى شيرخوار در آنجا ماند و با آن كودك در عمارت فوقانى خانه كه جاى هيزم بود بالا رفت تا وى را نبينند و نيابند ، و چون آنها آمدند و همى در حجرات خانه بگردش پرداختند و از هر سو فرياد مىكردند كه : مير على كجا است ؟ و بدان هيزم خانه رفتند ، آن جناب كودك را به سينه چسبانيد و به خدا توكل نمود و در زير سبدى بزرگ پنهان شد ، پس چون آنها بالا آمدند و غير از هيزم چيزى آنجا نيافتند هيزم‌ها را همه بر روى آن سبد نهاده كه وى را در زير آنها بيابند و چون چيزى نديدند نااميد بيرون شدند ، و جناب سيد شكركنان بيرون آمد و همى حيران بود كه چگونه وى را نيافتند ، و چگونه آن كودك از گريه ساكت بود و صدا بلند نمىنمود ، انتهى .\r\nو ما در جلد دويم اين كتاب ( سال 1216 عنوان 240 ص 608 ) شرح واقعهء فاجعهء وهابيهء ملعونه را در اين شهر مقدس در ضمن ساير وقايع ناگوار آن بازنموديم .\r\nو مرحوم آقا سيد على خود در ماه محرم الحرام اين سال - مطابق ( قوس - جدى ) ماه برجى - در كربلاى معلى وفات كرد و در رواق شرقى مطهر نزديك قبر دائى خود آقاى بهبهانى ( اعلى اللّه مقامه ) دفن شد ، و از وى فرزندانى بازماند ، يكى آقا سيد محمد كه در ( 1242 ) بيايد .\r\nو ديگر آقاى سيد محمد مهدى كه در ( 1260 ) بيايد . و ديگر دخترى كه زوجه سيد حسن\r\n\r\n","description":"","footnote":"","page_name":" 909 ","page_number":309},
  {"content":"\r\n\r\nفامورى بوده كه در ( 1303 ) بيايد . و دختر ديگرى كه زوجه شاگردش آقا محمد اسماعيل بن آقا محمد على بهبهانى بوده ؛ چنان كه در « الذريعة 2 : ش 782 » فرموده . و اينكه زوجهء او دختردائى و استادش آقا محمد باقر بوده نص چندين كتاب است ، از آن جمله « تذكرة الانساب : 104 » و « روضات : 414 » ، ليكن هم در تذكرهء مذكور ( ص 104 و 105 ) زوجهء ديگرى نيز برايش نوشته كه وى دختر ملا يعقوب نهاوندى و مادر او دختر ميرزا محمد تقى نجف‌آبادى و مادر او دختر ملا نور الدّين بن ملا محمد صالح مازندرانى و مادر او آمنه بيگم دختر ملا محمد تقى مجلسى بوده .\r\nو اين آقا سيد على صاحب عنوان بملاحظهء شرح كبير مذكور او بر « نافع » معروف به صاحب شرح كبير است .\r\nو دو نفر ديگر از أعيان علماء شيعه كه نيز نامشان سيد على بوده با وى اشتراك تقريبى در لقب و شهرت دارند كه آنها را سيد على كبير مىگويند و هر دو از سادات حسينى مىباشند .\r\nيكى مير سيد على كبير كربلائى كه در ( 1207 ) گذشت . و ديگرى مير سيد على مرعشى كه در ( 1209 ) گذشت .\r\nو اين مير سيد على صاحب عنوان ( چنان كه ديدى ) از سادات طباطبائى و حسنى مىباشد ، و تاريخ وفات وى به‌طورىكه نوشته شد به ماه و سال نص « نجوم السماء » تأليف ملا محمد على كشميرى است ، و بدون تعيين ماه بلكه فقط سال مذكور مرقوم در بسيارى از كتب ديگر است ، و در « روضات چاپ 1 : 415 » فى حدود احدى و مائتين بعد الالف نوشته ، و ما مىگوئيم كه اولا خود ظاهر است كه لفظ ثلاثين از اين عبارت افتاده زيراكه وى در سال 1216 در وقعهء وهابيه بنص « روضات » زنده و كرامتى در اختفاء وى از أنظار آنها آنجا از او نقل كرده و گذشت ، و در ترجمهء ميرزاى قمى ( ص 519 س 10 و 11 ) در ضمن اقوالى كه در وفات او آورده نوشته كه گفته‌اند : او در سنه احدى و ثلاثين و مائتين بعد الالف سال وفات صاحب « رياض » بعينها وفات نموده ، چنان كه نظير آن در وفات دو شاعر متخاصم در حياتشان فرزدق و جرير رخ داده ، بلكه نظير اين توافق در وفات دو نفر متباغض متخاصم بسيار واقع شده .\r\nو نظير اين سخن را در ترجمهء جرير ( ص 160 ) نوشته از اينكه : كم مىشود كه يكى از دو نفر ضد يا صديق بميرد الا اينكه ديگرى در پى او مىرود . و هم در ترجمهء فرزدق ( ص 522 ) نوشته كه چون فرزدق وفات كرد جرير گريه نمود پس به او گفتند كه بر موت مردى مىگريى\r\n\r\n","description":"","footnote":"","page_name":" 910 ","page_number":310},
  {"content":"\r\n\r\nكه مدت چهل سال ترا هجو مىكرد و تو هجوش مىنمودى ! پس گفت دور شويد از من ! پس سوگند به خدا كه دو نفر يكديگر را دشنام ندادند و دو چپش يكديگر را شاخ نزدند كه يكى از آنها بميرد الا اينكه ديگرى بكمى بعد از وى در پى او خواهد رفت ! پس چهل روز بعد از او وفات كرد ، انتهى .\r\nو ثانيا از ملاحظه بعضى از تراجم « روضات » معلوم مىشود كه وى از حدود عين سال معينى را مىخواسته .\r\nسنه 1195 شمسى\r\nپنجشنبه 21 ربيع الآخر اول حمل ماه برجى\r\n\r\n* ( 423 - تولد قدسى ، شاعر گنجه‌ئى ) *\r\nقدسى نامش شيخ ابراهيم و خود شاعرى معروف از اهل گنجه بوده كه در اين سال ( چنان كه در « الذريعة 9 : 879 ش 5839 » فرموده ) متولد شده ، و « ديوانى در اشعار » به زبان فارسى و تركى دارد ، و پس از مدت پنجاه و يك سال قمرى عمر در سنه هزار و دويست و هشتاد و دو وفات كرده ، و كسانى كه قدسى تخلص دارند در ( 1208 شماره 134 ) گذشت ، و بعضى هم در ( 1356 ) بيايند .\r\n\r\n* ( 424 - وفات مرحوم ميرزاى قمى ، أعلى اللّه مقامه ) *\r\nوى مرحوم حاجى ميرزا أبو القاسم بن ملا محمد حسن ( عليه‌الرحمه ) است ، كه پدرش\r\n\r\n","description":"","footnote":"","page_name":" 911 ","page_number":311},
  {"content":"\r\n\r\nبنا بمرقومات « قصص العلماء : 142 » مردى از اهل علم و اصلا از مردم شفت از محال رشت بوده و براى طلب علم باصفهان آمده و آنجا در نزد دو نفر عالم ميرزا حبيب اللّه و ميرزا هدايت اللّه درس خوانده و پس از زمانى آنها بأمر سلطان براى ترويج شرع و اجراى قضاء بين مسلمين از اصفهان بقريه جاپلق ( جاپلاق ) بروجرد آمده و در آنجا متوطن شدند ، ملا محمد حسن نيز با آنها بدان قريه آمد ، و دختر ميرزا هداية اللّه مذكور را ترويج و در قريه دره‌باغ جاپلق سكونت كرد . و اين ملا محمد حسن كتابى بنام « كأس السائلين » بر وزان كشكول شيخ بهائى تأليف كرده و مشهور بزهد و عبادت بوده .\r\nو مرحوم ميرزا در آنجا از دختر ميرزا هدايت اللّه مذكور متولد شد ، و تاريخ تولد وى را در « روضات : 519 » در سنه هزار و صد و پنجاه و دو نوشته ، و آن مطابق سال ( 1117 يا 1118 ) شمسى بوده ، و در « مرآة البلدان ، ج 4 » در سنه 1150 نوشته ، و بنا بمرقومات « قصص » نخست در نزد والد ماجدش بعلوم ادبيه اشتغال داشته ، ازآن‌پس بخوانسار رفته و در خدمت آقا سيد حسين خوانسارى ( كه در 1210 گذشت ) در اصول و فقه درس خواند و خواهر مجلله آن سيد معظم را ترويج نمود .\r\nآنگاه بعتبات عاليات رفت و چندى در نزد آقاى بهبهانى درس خواند تا از او مانند استادش آقا سيد حسين اجازه گرفته و به وطن خود برگشت .\r\nدر « قصص : 143 » نوشته كه وى در آن ايام به حال فقر و فاقه بود و آقا محمد باقر صلات نيابت بنفسه مىنمود و وجه آن را بميرزا مىداد كه صرف معاش خود نموده و بفراغت بال اشتغال به تحصيل نمايد . و معروف است كه وى هروقت بعد از وفات آقا بكربلا مىرفته نخست آستانه درب خانه آقا را مىبوسيد و سپس به زيارت حضرت سيد الشهداء ( عليه السلام ) مىرفت ، انتهى .\r\nدر « روضات : 518 » نوشته كه وى چنان همتى بلند در زمان تحصيل داشت كه هرگاه شبها در اوقات مطالعه خواب بر او غلبه مىكرد چراغ را در زير طاسى مىگذاشت و سر بر او مىنهاد باندازه‌اى كه طاس گرم شده و او از احساس حرارت آن بيدار مىشد ، انتهى .\r\nو باز در « قصص » نوشته كه : وى بعد از مراجعت از تحصيل به وطن پدرش كه دره‌باغ بود رفت و چون آن قريه كوچك و ابواب معاش بر وى تنگ بود بقريه قلعه بابو از قراى جاپلاق رفت و بانى حركتش بدان مكان حاجى محمد سلطان كه يكى از اعيان و أركان چاپلاق بود ،\r\n\r\n","description":"","footnote":"","page_name":" 912 ","page_number":312},
  {"content":"\r\n\r\nشد ، و او از اهل ثروت و غنا و نهايت متدين و معين ميرزا و محب او بود ، و در آنجا دو نفر از اهل علم بودند يكى ميرزا هدايت اللّه برادر حاجى محمد سلطان مذكور و ديگرى علىدوست خان ابن حاجى طاهر خان ، و اين دو نفر در نزد ميرزا به خواندن نحو و منطق مشغول شده و « شرح جامى » و « حاشيه ملا عبد اللّه » را نزد وى مىخواندند و اهل آن قريه قدر ميرزا را نمىدانستند و يك نفر ملاى دهاتى در آنجا در مقام استخفاف وى بود .\r\nآرى ! ماندن در ديهات همين خاصيت را دارد ، چنان كه گفته‌اند :\r\n مرغ دم سوى شهر و سر سوى ده * دم آن مرغ از سر آن به \r\nو مولوى رومى در « مثنوى » فرموده :\r\n ده مرو ده مرد را احمق كند * مرد را بىعقل و بىرونق كند \r\nو آخر آن جناب از جهالت مردم آن ديه دل‌تنگ شده و دست به آسمان برداشت كه خدايا بيش از اين ذلت مرا مخواه و از آن ديه بيرون شده و باصفهان رفت و در مدرسه كاسه‌گران منزل نمود ، در آنجا هم بعضى كه آثار رشد را در وى ديدند اهانتى به دو نموده و او بشيراز رفت ، و آن وقت زمان سلطنت كريم خان بود ، پس دوسه سال در آنجا ماند ، و او را شيخ عبد المحسن با پسرش شيخ مفيد اعانت نموده و وجهى بوى دادند .\r\n( اينجا صاحب قصص اشتباه نموده و بايد بجاى شيخ عبد المحسن شيخ عبد النبى بنويسد كه ما نام هر دو نفر پدر و پسر را در سال ( 1229 ) برديم ) .\r\nپس ميرزا آن تنخواه را گرفته و باصفهان برگشت و چون اسباب اجتهاد نداشت بعضى از كتب استدلاليه و كتب لغت و أحاديث را خريد . گويند كه در آن زمان كتب را به من مىفروختند ، و من به وزن شاه را كه معادل ده من تبريز بود بده تومان معامله مىنمودند ، و چون برحسب عادت بائع كفه ميزان مبيع را سنگين‌تر از سنگ وزن مىنمايد لهذا ميرزا كتاب « الروضة البهيّة » را كه شرح « لمعه دمشقيه » است بر بالاى كتب گذاشته كه كفه كتب سنگين‌تر شود ، و بالاخره باز ببابو برگشت و بعضى از طلاب در آنجا نزد وى بفقه و اصول مشغول شدند . و چون آنجا خالى از علما و فضلاء مشتغلين بود و مردمانش به جهت عدم ادراك و تميز ميان حسن و قبح اعتنائى بدان بزرگوار نداشتند ؛ آن جناب بسوى بلده طيبه قم انتقال فرمود ، و آنجا از بركت حضرت فاطمهء معصومه ( عليها السلام ) و نظر بمضمون  فَإِنَّ مَعَ الْعُسْرِ \r\n\r\n","description":"","footnote":"","page_name":" 913 ","page_number":313},
  {"content":"\r\n\r\n يُسْراً ، *  و فحواى خيرانتماى  وَ يَأْبَى اللَّهُ إِلَّا أَنْ يُتِمَّ نُورَهُ ،  و مضمون خير مشحون  إِنَّ اللَّهَ لا يُضِيعُ أَجْرَ الْمُحْسِنِينَ ؛ *  خلاق عالم او را وسعت در روزى و علم و اعتبار و مقبوليت در أنظار أبناء روزگار كرامت فرمود و در آنجا أوقات خود را منحصر در تأليف و تصنيف و مقابله و تدريس و اجوبهء استفتا و نماز جمعه و جماعت و ارشاد خلايق فرمود . و از جملهء فتاوى او حرمت كشمش مطبوخ است ، و جايز مىدانست كه مقلد برأى مجتهد خود طى مرافعه نمايد .\r\nآنگاه در « قصص » بعضى از اساتيد و تأليفات او را نام برده كه ما اينك آنها را با ملاحظه « روضات » و « الذريعة » به ترتيب حروف اينجا مىآوريم :\r\nاما تأليفات او : اول كتاب « اجوبة المسائل » يا « سؤال و جواب » در سه جلد كه بحرى مواج از لآلى آبدار در جواب سؤالاتى است كه از وى نموده‌اند و مملو است از تحقيقات لطيفه و مطالب شريفه و از آن جمله « رد صوفيه » و غيره ، و در « روضات » فرمايد هر جلدى از آن به ترتيب كتب فقه از طهارت تا ديات ، و انصاف اينكه آن از نيكوترين و نافع‌ترين كتبى است براى خواص و عوام ، و هركه خواهد حق معرفت بفقاهت وى و حسن سليقه و خلوص قصد آن جناب پيدا كند همانا بايد آن كتاب را مطالعه نمايد ، و چه خوب گفته است بعضى از اصحاب كه صاحب « قوانين » افضل از صاحب « رياض » در فقه بوده و كتابش در اصول مشهور شده ، و صاحب « رياض » افضل از او در اصول بوده و كتابش در فقه شهرت يافته ، انتهى .\r\nدويم تعليقه بر شرح استادش آقا سيد حسين خوانسارى بر عبارتى از « شرح لمعه » در نماز جنايز .\r\nسيم « ديوان اشعار » به فارسى و عربى قريب پنج هزار بيت\r\nچهارم « رساله مبسوطه در ابواب فرائض و مواريث » .\r\nپنجم « رساله در اصول خمسهء اعتقاديه » و عقايد حقه اسلاميه :\r\nششم « رساله در جواز قضا و تحليف مقلد برأى مجتهدش » كه اشاره بدان نموديم .\r\nهفتم « رساله در عموم حرمت ربا نسبت بساير عقود معاوضات » .\r\nهشتم « رساله در عموم لا ضرر » .\r\nنهم « رساله در قاعده تسامح در ادله سنن و مكروهات » .\r\nدهم « رساله ديگرى در قضا و شهادات » كه در « روضات » فرمايد : آنها هشت هزار بيت و هر دو را در ضمن أجوبة المسائل مذكور درج كرده ، انتهى .\r\n\r\n","description":"","footnote":"","page_name":" 914 ","page_number":314},
  {"content":"\r\n\r\nيازدهم « رساله در من أجج نارا فى ملكه » .\r\nدوازدهم « رساله در وقف » ، و بعضى از اين رسائل جزو « أجوبة المسائل » او مىباشد ، و شايد شرحى كه در « قصص » در ترجمه خودش ( ص 68 ) ذكر كرده كه وى بر حديث « سئل عليه السلام : هل رأيت رجلا ؟ قال نعم والى الآن أسأل عنه ، فقلت من انت » الخ ، نوشته ( و آخوند ملا على نورى بر آن حواشى نوشته و ايراداتى در آن بر ميرزا فرموده ، و صاحب « قصص » در شرح خودش بر شرح ميرزا آن ايرادات را رد نموده ) نيز جزو « اجوبة المسائل » باشد .\r\nسيزدهم « شرح كتاب تهذيب الوصول » بسوى علم اصول تأليف علامه كه آن را « تهذيب الاصول » يا تهذيب الوصول هم مىگويند ، و در « قصص » نوشته من آن را نديده‌ام ليكن شنيده‌ام كه بهتر از « قوانين » است ، انتهى .\r\nچهاردهم كتاب « غنايم الايام » كه كتاب استدلالى بزرگى است در ابواب عبادات با ذكر جميع اقوال و تحقيق حق و فروع ، و هرچند خود مؤلف تا ابواب عبادات بيشتر ننوشته ليكن با ضميمه كردن رسائل فقهى ديگر وى به آن گويا كتابى است جامع تمام ابواب فقه ، چنان كه در « الذريعة 16 : 63 ش 17 » فرموده .\r\nپانزدهم كتاب « القوانين المحكمه » در اصول فقه كه بغايت مشهور و در زمان خود او تا كنون مورد تدريس و تدرس علماء صدور و بزرگان دهور قرار گرفته ، انجام تأليف آن سلخ ( ع 2 ) سنه 1205 . در « كشف الظنون 2 : 1311 در پاورقى » فرمايد : قوانين در هر علمى گفتارهاى جامعى است منحصر در الفاظ كم و علوم بسيار ، انتهى . و در « روضات : 516 » فرموده :\r\nاين كتاب جميع كتب اصول را نسخ كرده بلكه ابواب و فصول پيشينيان ماهر را در مراتب معقول از بين برده . و همانا آن را در موقعى كه طلاب كتاب « اصول معالم » را در نزد او مىخواندند نوشته ، و سپس حواشى بسيارى از خود بتدريج بر آن اضافه نموده به اندازه خمس اصل كتاب ، و آنچه بر آن رد نوشتند شهرت و اعتبارش برافزون شد ؛ چنان كه مكرر بچاپ رسيده و همى طالبين آن زيادتر گرديده ، و اين‌ها نمىباشد مگر از جانب حضرت ايزد تعالى ( جل‌جلاله ) كه بنيات بندگانش خبير و بر هر كارى قدير است و عزيز مىكند هركه را خواهد ، انتهى .\r\nو در « قصص العلماء : 69 » شرحى از خود بر مبحث عدم صحت سلب از آن كتاب ذكر كرده و نوشته كه آن مشتمل بر حل مطالب آن و ايرادات بسيار و معنى دور و أقسام آن است .\r\n\r\n","description":"","footnote":"","page_name":" 915 ","page_number":315},
  {"content":"\r\n\r\nو هم در آن صفحه در ضمن تأليفات خود « تعليقه » ئى بر آن كتاب ذكر كرده و درباره آن نوشته كه مشتمل بر مجلدات متعدده است و در اصل برائت و استصحاب بتفصيل آن مباحث را بيان كرده‌ام و محاكمه كرده‌ام ميان فضلا كه رد بر ميرزا نموده‌اند .\r\nو در ( ص 144 ) تقريبا مطالب مرقومه را مكرر كرده بدين معنى كه آن كتاب را بعنوان « قوانين الاصول » ذكر كرده و نوشته كه آن در دو مجلد و تقريبا پنج هزار بيت است ، و اصول را پيش از او به آن دقت و متانت ننوشته‌اند ، و معروف است كه علما دوازده هزار غلط لفظى بر آن كتاب گرفته‌اند ! ليكن آن جناب در حين تأليف آن كتاب در درياى فكر غوطه‌ور بوده و در مقام تقرير و تحبير لفظ نبوده . و از مرحوم حاجى ملا محمد صالح برغانى شنيدم كه مىفرمود :\r\nميرزا در تأليف « قوانين » اين قدر فكر كرده بود كه ثقل سامعه بهم رسانيد ! انتهى .\r\nو در « روضات : 519 » نوشته كه چون وى « قوانين » را تأليف كرد نسخه‌اى از آن را در نجف خدمت سيد بحر العلوم بردند ، آن جناب پيش از آنكه بداند تأليف كيست فرمود : اين كتاب را من ديدم و ندانم از كيست ، الا اينكه صاحبش را آفتى در گوش يا چشم رسيده يا البتّه خواهد رسيد ! پس حاضرين گفتند آن تأليف ميرزا است و پس از فراغت بثقل سامعه مبتلا شده ، انتهى .\r\nو در « قصص : 144 » فرموده كه : چون حاجى ملا احمد نراقى نسبت بقوانين ردودى بر ميرزا نوشت ، لهذا ميرزا حواشى « منه » در يك مجلد بر آن نوشت و ردود مذكوره را مندفع ساخت . و علمائى كه بعد از ميرزا آمده‌اند ردود بسيار بر « قوانين » نوشته‌اند ، مانند :\r\n1 - شيخ محمد تقى در « حاشيه معالم » ، و 2 - برادرش شيخ محمد حسين در « فصول » ، و 3 - حاجى كلباسى در « اشارات » ، و 4 - استاد مؤلف در « ضوابط » ، و 5 - حاجى ملا احمد نراقى در « مناهج » ، و 6 - شيخ مرتضى در « رسائل » خود ؛ لهذا اين فقير مؤلف كتاب « تعليقه‌ئى بر كتاب قوانين » نوشته‌ام و آن را مسمى نمودم به « محاكمات بين الفضلاء السبعة » در چند مجلد و بسيارى از ايرادات اين فضلا را مرتكب شده‌ام با تحقيق حق ، انتهى .\r\nو مقصود از فضلاء سبعه ، خود ميرزا مؤلف كتاب و اين شش نفر كه ردود بر آن نوشته‌اند مىباشد .\r\nشانزدهم « كتابت » مفصله‌ئى از نجف باستادش آقا سيد حسين مذكور . و در « الذريعة\r\n\r\n","description":"","footnote":"","page_name":" 916 ","page_number":316},
  {"content":"\r\n\r\n17 : 203 » نوشته كه خود ميرزا « حواشى مدونه‌اى » بر آن دارد .\r\nهفدهم كتاب « مرشد العوام » كه رساله عمليه تقليدى است و آن را در سنه 1217 تأليف كرده . و حاجى سيد محمد شفيع جاپلقى كه در ( 1280 ) بيايد نيز رساله‌ئى بدين نام در نماز دارد .\r\nهيجدهم كتاب « معين الخواص » در عبادات بطور مختصر به عربى .\r\nنوزدهم كتاب « مناهج » در طهارت و صلات و بسيارى از ابواب معاملات .\r\nبيستم « منظومه‌ئى در علم معانى و بيان » .\r\nبيست و يكم رساله در « تعليقه بر رساله شهيد ثالث » در اين مسئله كه زيد ملكى را بعمرو انتقال داده و بكر ضامن درك آن شده ، آيا چنين ضمان صحيح است يا نه ؟ و شهيد اختيار عدم صحت آن را نموده ، و ميرزا در آن رساله استدلالات او را رد نموده ، و شهيد بر تعليقهء ميرزا رد نوشته . و در « قصص : 21 » نوشته هر سه رساله در نزد من است .\r\nبيست و دويم كتاب « عين العين » كه حاجى ميرزا محمد أخبارى كتابى بنام « انسان العين » در نقض آن نوشته .\r\nو از آنچه گذشت معلوم شد كه اساتيد درس ( يا مشايخ اجازهء روايت ) او چند نفرند كه اينك ما أسماء آنها را با بعضى ديگر كه اينجا ذكر نشده به ترتيب حروف مرتب نموده و مىنويسيم :\r\nاول مرحوم آقا سيد حسين خوانسارى كه در ( ج 2 سال 1210 ص 374 ) گذشت ، و روايت مىكند از ملا محمد صادق ابن فاضل سراب از دائيش محقق سبزوارى از شيخ بهائى .\r\nدويم آقا محمد باقر بن محمد اكمل بهبهانى كه در ( ج 1 سال 1205 ص 220 ) گذشت .\r\nسيم آقا محمد باقر بن محمد باقر هزارجريبى كه هم در ( جلد و سال مذكور ص 235 ) گذشت .\r\nچهارم پدرش ملا محمد حسن .\r\nپنجم مرحوم شيخ محمد مهدى فتونى كه هم در جلد دويم ( در احوال فاضل نراقى ) گذشت .\r\nو هم چند نفر در نزد او درس خوانده يا از وى روايت مىكنند :\r\nاول سيد عبد اللّه شبر كه در ( 1242 ) بيايد .\r\nدويم سيد على خوانسارى كه در ( 1238 ) بيايد .\r\n\r\n","description":"","footnote":"","page_name":" 917 ","page_number":317},
  {"content":"\r\n\r\nسيم علىدوست خان قلعه بابوى كه در اول عنوان ( در ص 913 ) ذكر شده .\r\nچهارم حاجى محمد ابراهيم كرباسى كه در ( 1261 ) بيايد .\r\nپنجم حاجى سيد محمد باقر حجة الاسلام كه در ( 1260 ) بيايد .\r\nششم ملا محمد شريف شريف العلماء كه در ( 1246 ) بيايد .\r\nهفتم سيد محمد مهدى خوانسارى كه هم در ( 1246 ) بيايد .\r\nهشتم حاجى ميرزا مسيح تهرانى كه در ( 1263 ) بيايد .\r\nنهم ميرزا هدايت اللّه قلعه بابوى كه در اول عنوان ( در ص 913 ) ذكر شد .\r\nو آن جناب در اين سال وفات كرده و بجنان جاويدان انتقال فرمود ، چنان كه اين مادهء تاريخ بر آن دلالت دارد :\r\n« ازين جهان بجنان صاحب قوانين رفت » 1231\r\nو اين ماده مبنى بر اين است كه كلمهء ( اين ) بدون ( ا ) نوشته شود و اگر الف آن نوشته شود 1232 خواهد شد .\r\nو ماده ديگر بتعميه براى آن گفته‌اند بدين نحو :\r\n« ربود نافهء مشگ ختن ز ناف غزال »\r\nكه مقصود از ناف كلمه غزال حرف ( ز ) باشد و نافه مشگ ختن نقطهء آن ، و چون ربوده شد غزال و 1231 خواهد شد .\r\nو در « روضات » در هامش ( س 10 صفحه 519 ) در 1233 نوشته و مصراع مذكور اول را بدون الف ( اين ) آورده و گويد وى در اوائل عشرهء مشئومه اوائل هفتاد بود ، و در ( س 11 ) تصريح به 1231 نموده و نوشته در عين سال وفات صاحب « رياض » بوده ، انتهى . چنان كه ما وفات صاحب « رياض » را كه مقصود آقا سيد على كربلائى باشد در ( ص 909 ) در اين سال ( 1231 ) نوشتيم ، و در « منتظم ناصرى » و « تاريخ اصفهان » وفات آن هر دو را در 1213 نوشته و ظاهرا تاريخ اصفهان نقل از منتظم كرده باشد ، و نشايد گفت مقصود آن دو كتاب نيز 1231 بوده و در تشكيل ارقام هندى عدد آحاد و عشرات جابجا شده ؛ زيراكه آنها وقايع را سال‌به‌سال نوشته‌اند ، و ممكن است كه مآخذى كه از آنها نقل كرده‌اند رقمهاى اين دومرتبه جابجا شده باشد .\r\n\r\n","description":"","footnote":"","page_name":" 918 ","page_number":318},
  {"content":"\r\n\r\nو مرحوم ميرزا پس از وفات در قبرستان بزرگ قم در طرف جنوب مقبرهء شيخان دفن شد و تاكنون آن قبر مطهر در بقعه‌ئى مخصوص در نزديكى صحن مطهر جديد معين و معلوم و محل زيارت و رفت و آمد خصوص و عموم است .\r\nو از او چند دختر باقى مانده چنان كه در « قصص : 44 » نوشته ، يكى زوجه حاجى ملا اسد اللّه بروجردى ( كه در 1270 بيايد ) . و ديگرى زوجه ملا على بروجردى ( كه در 1269 بيايد ) . و هم در آخر آن صفحه نوشته كه : يكى از دختران ميرزا را حاجى كلباسى براى پسرش آقا محمد مهدى خواستگارى كرده ، و چون ميرزا وفات يافت حاجى فسخ آن عزيمت نموده و دختر حجة الاسلام را براى آقا محمد مهدى خواستگارى كرده و در حبالهء نكاح او درآورده ، و اللّه يعلم كه مقصود حاجى چه بوده ، البتّه افعال مسلمين را بايد حمل به صحت نمود ، و لا سيما افعال رؤساى دين و بزرگان شريعت سيد المرسلين ، انتهى .\r\nو در « قصص العلماء » در ترجمهء صاحب ضوابط ( ص 12 ) نوشته كه فاضل قمى صاحب قوانين را پسرى بوده و مرحوم فتحعلى شاه خواهش نمود كه يكى از صباياى خود را بپسر مرحوم ميرزا داده باشد . بعد از انقضاء مجلس ميرزا از خداى تعالى خواست كه اگر بايد شاهزاده بمزاوجت پسر من درآيد پس پسر مرا مرگ بده ! پس از انجام دعاء پسر ميرزا در ميان حوض خانه غرق شد و وفات يافت ، تمام شد كلام قصص .\r\nو مرحوم حاجى آقا منير الدّين مىفرمود آن حوض مساوى زمين بوده و در اطرافش ديواره نبود ، و آن فرزند به قهقرا در خانه راه مىرفت و در حوض افتاد ، انتهى .\r\nو مرحوم ميرزا با مرحوم آخوند ملا على نورى ( كه در 1246 بيايد ) مربوط بوده و آشنائى داشته و يكى از اجوبهء كتاب « سؤال و جواب » او جواب مراسلهء مفصله‌ئى است كه آخوند مذكور بوى نوشته و در « قصص : 121 تا 132 » شطرى از آن را نقل كرده و تاريخ اجوبه ميرزا روز 1 شنبه 11 ج 2 سنه 1227 است .\r\nو هم در سالى ( چنان كه آنجا در ص 120 نوشته ) وى با ملا على مذكور هم‌كجاوه شده و بعتبات عاليات رفتند و در بين راه ميرزا از اشعار مولوى در « مثنوى » صفحه صفحه و ورق ورق از حفظ مىخواند و از آخوند سؤال مىكرد و آخوند خود را دزديده مىگفت : من در أشعار چندان سررشته ندارم و بقدرى كه شما اشعار ضبط داريد من ضبط ندارم ، انتهى .\r\n\r\n","description":"","footnote":"","page_name":" 919 ","page_number":319},
  {"content":"\r\n\r\n\r\n* ( 425 - تولد حاجى پرويز خان ، شاعر بابادى چهارمحلى بختيارى ) *\r\nوى از شعراء ناحيه چهارمحل اصفهان و معاريف رجال آن سامان بوده ، و شرح احوالش در كتاب « تاريخچهء دو قرن اخير شعرا و عرفاى چهارمحل و بختيارى » بدين عبارت نوشته ( در ص 88 ) :\r\nپرويز . اسمش نيز پرويز ، معروف بحاجى ميرزا پرويز خان ، از بزرگ‌زادگان و خوانين مهم طايفه بابادى بختيارى هفت لنگ بوده ، تولدش در سال 1231 هجرى قمرى در بختيارى و وفاتش در سال 1301 هجرى قمرى در سن هفتادسالگى در مكه معظمه اتفاق افتاده است . اين شخص علاوه بر طبع سرشار و احاطهء كامل بر علوم ادبى ، از كليه علوم متداولهء زمان مانند تاريخ و جغرافيا و ساير علوم عربيه از قبيل صرف و نحو و فقه و اصول و منطق و معانى و بيان ؛ اطلاعاتى كافى و معلوماتى وافى اندوخته بوده است . در نويسندگى نيز يد طولائى داشته و بكليه فنون نثرنويسى و منشآت زمان خويش آشنائى كامل پيدا نموده و متبحر بوده است ، به‌طورىكه يكى از علل مهمه ترقى و پيشرفت حسينقلى خان ايلخانى وجود او بوده ، و در تمام مراحل زندگى او را جزء ملا زمان و نديمان و حتى يكى از بزرگترين راهنمايان او بوده است . اشعارش بسيار ولى جز اين چند قطعه از او بدست نيامد ، از بديهه‌سرائى و حضور ذهن مشاراليه نيز داستانها بر سر زبانها است ، من‌جمله رباعى زير را معروف است در حضور حسينقلى خان ايلخانى در مورد مسافرتى كه بدون وى نموده بوده فىالبداهه سروده :\r\n هرگز سفرت چنين دلاويز نبود * و اسباب نشاط از همه چيز نبود\r\nنيكو سفرى بود ولى نقصى داشت * آن بود كه همراه تو پرويز نبود \r\nايضا مخمسى است معروف كه در مدح مولاى متقيان و امير مؤمنان اسد اللّه الغالب على بن ابى طالب سروده است ، بدين مطلع :\r\n گسترده بگلزار صبا ديبهء اطلس * وان ديبه اطلس همه از قاقم و املس\r\nهر لاله نوخاسته و هر گل نارس * آن شكل مربع شده و اين طرز مخمس\r\nو اين طرز مسبع شده و اين شكل مسدس \r\n« الخ »\r\n\r\n","description":"","footnote":"","page_name":" 920 ","page_number":320},
  {"content":"\r\n\r\n\r\n* ( 426 - تولد حاجى ميرزا على اصغر بروجردى - ره ) *\r\nوى فرزند مرحوم على اكبر ، و خود از علماء معروف عصر بوده كه در « المآثر : 217 س 1 » عنوانى دارد ، و هم شرح احوالش در « ريحانة الادب 1 : 156 » و « فهرست كتابخانه مباركه رضويه ( ع ) 5 : 342 » نوشته ، و از آنها چنين برآيد كه وى در اين سال بنص « ريحانه » در بروجرد متولد شده ، و هم در بروجرد و نجف فيض صحبت و تدريس جماعتى از علما و حكماء عصر را دريافته ؛ همچون حاجى ميرزا علينقى بروجردى و حاج ملا اسد اللّه بروجردى و شيخ محمد نجفى ( 1288 ) و صاحبان « جواهر » و « فصول » و « ضوابط » و « أسرار الفقاهه » ، و كتب چندى تأليف كرده ؛ ازاين‌قرار :\r\nاول كتاب « الافاضات الرضويه » در نشآت انسانيه از تولد تا حشر و نشر . دويم كتاب « البوارق اللامعة » در امامت . سيم « كتاب التيمم » به فارسى . چهارم كتاب « در مكنون » بنظم در اخلاق . پنجم كتاب « سيف الشيعة » در اثبات امامت ائمه ع . ششم كتاب « سيف المجاهدين » در جهاد و دفاع . هفتم كتاب « شرح منظومه در وصايا » . هشتم كتاب « صلاة الجمعة » . نهم كتاب « ضياء النور » كه منظومه‌ئى است مثنوى در اخلاق ، نظم آن سنه 1276 . دهم كتاب « ظلمة مظلمه » در رد بابيه .\r\nيازدهم كتاب « عقائد الشيعة » . تأليف آن سنه 1263 . دوازدهم كتاب « فارق الحق » در مسائل مختلفه بين شيعه و سنى . سيزدهم كتاب « فوائد الشيعة » . چهاردهم كتاب « فيض الرضا ( ع ) » در مرگ و عوالم بعد از آن . پانزدهم كتاب « كفر و ايمان » در علائم آن هر دو و علائم نفاق و موجبات فسق و ضروريات دين . شانزدهم كتاب « لآلى الكلام » در فروع و احكام . هفدهم كتاب « اللؤلؤ المنثور » در بعضى از خطب حضرت امير ( ع ) و برخى از منظومات مؤلف . هيجدهم كتاب « مخزن الاسرار » . نوزدهم كتاب « مشكاة الانوار » . بيستم كتاب « معدن الحكمه » . بيست و يكم كتاب « منهج الحق » . بيست و دويم كتاب « مهمات الاصول » . بيست و سيم كتاب « نور الانوار » در احوال حضرت حجت ( ع ) ، تأليف آن سنه 1270 ، و برخى از تأليفاتش در آخر آن ذكر شده .\r\n\r\n","description":"","footnote":"","page_name":" 921 ","page_number":321},
  {"content":"\r\n\r\nو از آنچه گذشت معلوم شد كه وى شعر هم مىگفته و همانا تخلص نير مىنموده ، و نير تخلص چند نفر ديگر از شعراء است بدين قرار : اول يك نفر كه در « مطلع الشمس 3 : 217 » ذكر شده و ماده تاريخى براى بناى بقعهء امامزاده يحيى مدفون در سبزوار گفته كه سال آن 1280 مىشود . دويم نير اصفهانى كه در ( 1308 ) بيايد .\r\n\r\n* ( 427 - وفات ميرزا محمد تقى 27 حكيم‌الممالكى ) *\r\nوى فرزند سيد محمد حسين 26 بن سيد ابراهيم 25 بن سيد اسماعيل 24 بن سيد درويش 23 بن سيد داود 22 بن سيد اسد اللّه 21 بن سيد جلال الدّين 20 بن سيد عباد 19 طباطبائى ( ره ) است .\r\nمرحوم سيد عباد 19 طباطبائى در 1204 ( ش 100 ) گذشت .\r\nنواده‌اش سيد اسد اللّه 21 از معاريف مائهء 11 و در دولت صفويه صدر و حكيم الممالك بوده ، و از زمان وى تاكنون أولاد و اعقابش را آل حكيم مىخوانند و آنها جماعتى بسيار و در نجف و أطراف شط فرات متفرق مىباشند ، و چنان كه در ( 1230 ) متذكر شديم اين خانوادهء آل حكيم كه سادات طباطبائى و حسنى هستند غير از خانوادهء آل مير حكيم‌اند كه آنها حسينى و از اولاد حضرت زيد شهيد ( ع ) اند .\r\nو ميرزا محمد تقى صاحب عنوان از اطبا و مهندسين عصر خود بوده ، و اول كس است از اين سلسله كه از ايران بعراق عرب هجرت و در نجف سكونت نموده و اولاد او خانوادهء آل حكيم را در آن شهر تشكيل داده‌اند ، و او « كتابى در طب » تأليف ، و در اين سال در نجف با عمرى طويل وفات كرده . و يكى از اعقاب او سيد محمد سعيد 32 بن سيد محسن 31 بن سيد ابو الباقر حسن 30 بن سيد حسين 29 بن سيد محمد 28 بن ميرزا محمد تقى مرقوم 27 از شعراى عصر و « از جوزه‌اى در سلسلهء نسب » خودشان گفته كه در « جزء 10 سال 3 مجله مباركهء المرشد ، در ص 415 » درج شده و مطلع آن اين است :\r\n قال محمد السعيد الحسنى * نجل المهذب لأبى المحسن \r\n\r\n","description":"","footnote":"","page_name":" 922 ","page_number":322},
  {"content":"\r\n\r\nتا اينكه فرمايد :\r\n و بعد انى ناظم آبائى * سلسلة فى العلم و الآباء \r\n\r\n* ( 428 - وفات حاج هاشم شاعر كعبى ) *\r\nكعب ، بطورىكه آقاى سيد محمد حسن طالقانى در مقدمهء « ديوان » صاحب همين عنوان ( چاپ 2 در نجف اشرف ) نوشته ، نام طايفه بزرگى است از أعراب كه بعضى از مردمان عامى آن را چعب بفتح جيم فارسى مىگويند ، و آنها در برخى از بلاد عراق عرب و غيره سكونت دارند ، و از آن جمله صاحب عنوان است كه وى فرزند حردان و از شعراى زمان بوده ، انتهى . و بقول نويسنده مقدمه مذكور ؛ شرح حالى از وى در دست نيست .\r\nو از جملهء اشعارش قصيده‌ئى است طولانى در واقعهء وهابيه و قتل و غارت كربلا ( كه در سال 1216 ش 11 ص 608 اشاره بدان نموديم ) گفته كه اين چند بيت از آن است :\r\n انت الملوم فمن يكون الألوما * فلك الظما هيهات معسول اللمى\r\nما طال ليلك بعد ليلى حسرة * الا و كنت بها كمثلى مغرما\r\nلك فى الظعائن سلوة لو أمهلوا * انى و قد ساق الركاب و هو ؟ ؟ ؟ ما\r\nانى و قد ساق الركاب و أعجل ال * حادى و أنجد بالفريق و اتهما\r\nأ فأنت طالب سلوة من بعد هم * و تكون أنت كما زعمت متيما\r\nيا سعد ! قف بى فى المنازل ساعة * نبكى فربة عبرة تسقى ( تشفى ) ظما\r\nنبكى نفوس تقى تراق على الظبى * ظلما ، و اجسادا تغسلها الدما\r\nنبكى لصرعى فى التراب تخالها * فى الليل من فوق البسيطة أنجما\r\nنبكى حرائر هتكت أستارها * بعد الحجاب فأصحبت مثل الاما\r\nنبكى على النفر الذين تتابعوا * نحو المنون معظما فمعظما\r\nنبكى البدور الكاشفات بنورها * ليل الضلال اذا ضلال ابهما\r\nنفست بهم ارض الطفوف فلم تزل * تجنى العظيم و تستفيد الاعظما \r\n\r\n","description":"","footnote":"","page_name":" 923 ","page_number":323},
  {"content":"\r\n\r\n ولعت بكسف النيرات فأكسبت * شرفا عليه الدهر تحسدها السما\r\nقد كنت أحسب أن غاية كربها * يوم قضى ( ابن محمد ) فيه ظما\r\nفاذا الرزايا لا تزال بربعها * فذا تطرق بالخطوب و توأما \r\nو حاج هاشم در اين سال وفات نموده چنان كه در « شهداء الفضيله : 288 » فرموده .\r\n\r\n* ( 429 - وفات طهطاوى سنى ) *\r\nوى از علماء أهل سنت و « حاشيه‌ئى » دارد بر كتاب « الدر المختار » در فقه ابو حنيفه ، و در اين سال وفات كرده ؛ چنان كه در « كنز العلوم : 668 » آورده .\r\n\r\n* ( 430 - تولد موسيو ريشارد فرنگى ) *\r\nموسيو ريشارد ، ظاهرا مردى فرنگى و بمذهب نصرانى بوده ، و بطورىكه در « الذريعة 18 : 205 » فرموده بعدا مسلمان و مسمى بميرزا رضا خان شده ، و از آنجا چنين برآيد كه وى در اين سال متولد شده و كتب چندى به فارسى تأليف كرده : اول كتاب « تاريخ نيكولا » . دويم « سياحتنامه » . سيم « صرف و نحو فرانسه » معروف بگرامر . و پس از مدت هفتاد و هفت سال عمر در سنه هزار و سيصد و هشت وفات كرده .\r\n\r\n* ( وفات مرحوم سيد مهدى دلدارى ، عليه‌الرحمه ) *\r\nآخر ذىالحجه . شرح احوال او در ج 2 ( سال 1208 ص 347 ش 139 ) گذشت .\r\n\r\n","description":"","footnote":"","page_name":" 924 ","page_number":324},
  {"content":"\r\n\r\nسنه 1232 قمرى مطابق سنه 1195 شمسى\r\nغره محرم الحرام ( . . . ) قوس ماه برجى\r\n\r\n* ( 432 - قتل حاجى ميرزا محمد 33 أخبارى نيشابورى ) *\r\nبطورىكه نواده‌اش ابراهيم بن ميرزا احمد - چنان كه تفصيل آن بيايد - نوشته :\r\nوى جمال الدّين ابو احمد 33 ابن السيد ميرزا عبد النبى 32 بن السيد ميرزا عبد الصانع 31 ابن السيد مير عبد النبى 30 بن السيد مير احمد 29 بن مير حسين 28 بن مير عبد اللّه 27 بن السيد مير حسين 26 بن السيد مير عز الدّين 25 بن السيد مير عبد اللّه 24 بن السيد مير علاء - الدّين 23 بن السيد مير احمد 22 بن السيد مير ناصر 21 بن السيد جمال الدّين 20 بن السيد حسين 19 بن السيد تاج الدّين 18 بن السيد سليمان 17 بن السيد غياث الدّين 16 بن السيد ابراهيم 15 بن السيد يونس 14 بن السيد حيدر 13 بن السيد اسماعيل 12 بن ابى اسماعيل السيد احمد 11 بن ابى القاسم السيد حسين 10 ابن ابى احمد موسى 9 المبرقع ابن الامام 8 محمد التقى الجواد ( عليه السلام ) .\r\nنسب حاجى ميرزا محمد را بدين نحو كه نوشته شد در آخر كتاب « ايقاظ النبيه » منسوب به خود وى ( كه در كتابخانه مباركه رضويه ( ع ) نسخه‌اش موجود است ، در ص 313 آنجا كه كتاب تمام شده ) نواده‌اش ابراهيم 39 بن ميرزا احمد 38 بن ميرزا محمد جواد 37 بن ميرزا عبد الرضا 36 بن ميرزا هادى 35 بن ميرزا سيد محمد 34 ابن حاجى ميرزا محمد 33 مذكور نوشته ، و در « روضات الجنات : 653 » بنقل از كتاب « صحيفة الصفاء » خود صاحب\r\n\r\n","description":"","footnote":"","page_name":" 925 ","page_number":325},
  {"content":"\r\n\r\nعنوان از وى تا عبد الصانع به همين نحو نوشته بدون الفاظ سيد و ميرزا ، و در « الذريعة 14 :\r\n221 ش 2285 » نيز تا عبد الصانع همچون « روضات » ؛ و ازآن‌پس وى را - بنقل از كتاب « ضياء المتقين » صاحب عنوان - فرزند محمد مؤمن بن على اكبر بن نور الدّين بن على بن محمد طاهر بن فضل على بن شمس الدّين محمد وزير جوينى نوشته ، انتهى .\r\nو ظاهرا چنين مىنمايد كه اين شمس الدّين وزير جوينى همان بزرگوار معروف به صاحب ديوان است كه از معاريف رجال مائهء هفتم هجرى بوده و در سنه 623 متولد شده ، و در روز 2 شنبه 4 شعبان سنه 683 بعز شهادت فائز گرديده ، و در كتب مربوطه نسب او را چنين نوشته‌اند كه او فرزند بهاء الدّين محمد ( متوفى سنه 651 در اصفهان ) ابن شمس الدّين محمد بن بهاء الدّين محمد بن على بن محمد بن محمد بن محمد بن محمد بن على بن محمد بن احمد بن اسحاق ابن ايوب بن فضل بن ربيع ( حاجب منصور و مهدى و هادى عباسيين ) ابن يونس بن محمد ابن عبد اللّه بن ابو فروة كيسان ، آزاد كردهء عثمان خليفه است ، اگرچه هم ما بين صاحب عنوان تا خواجه شمس الدّين ، و هم ما بين خواجه تا فضل بن ربيع قدرى افتاده دارد .\r\nو به‌هرحال ، ميرزا عبد الصانع مرقوم فرزندانى داشته : يكى عبد النبى پدر صاحب عنوان و ديگر محمد شفيع ، كه نواده او احمد بن زين العابدين بن محمد شفيع از اهل علم بوده و صاحب عنوان كتاب « ضياء المتقين » را بنام او تأليف نموده .\r\nپس بطورىكه مىبينى يك جا در « روضات » از يك كتاب تأليف خود او نسبش را تا دو نفر به نحوى آورده ، و يك جا در « الذريعة » بنقل از كتاب ديگر خود او همان نسب را به صاحب ديوان ( كه ما او را از اولاد فضل بن ربيع نوشتيم ) رسانيده ، و يك جا نواده‌اش او را از سادات رضوى و نسبش را به حضرت موسى المبرقع ( ع ) متصل كرده ، آنگاه چنان كه پس از اين مىنويسيم مرحوم شيخ جعفر نجفى او را از نسل و بقاياى بنى اميه دانسته !\r\n( حيرت اندر حيرت آيد زين قصص )\r\nو ما در سال ( 1218 ش 252 ص 641 ) نوشتيم كه از حضرت موسى المبرقع ( ع ) اولاد و أحفاد و ذرارى كثيره بهم رسيده و يكى از فرزندان او را بنام احمد در آنجا آورديم ، و گفتيم كه در « منتخب التواريخ » فرموده كه سادات رضوى منتهى مىشوند بجناب ابو على محمد الاعرج بن ابو المكارم احمد بن ابو جعفر موسى المبرقع ( ع ) ، و هم ذكر كرديم كه كنيهء\r\n\r\n","description":"","footnote":"","page_name":" 926 ","page_number":326},
  {"content":"\r\n\r\nحضرت موسى المبرقع را در « منتخب » ابو جعفر نوشته و مىبينى كه در نسب حاج ميرزا محمد آن را أبو احمد آورده .\r\nاينك گوئيم كه در « عمدة الطالب : 190 چاپ نجف در 1358 » فرمايد : حضرت موسى المبرقع ( ع ) فقط از فرزندش احمد عقب بازنهاد ، و بقولى ديگر فرزندى بنام محمد كه نيز اعقابى بازنهاده براى او ذكر كرده ، و از حسين كه سلسلهء اين نسب به دو منتهى مىشود اصلا اسمى نبرده ، و ليكن ما چنان‌كه گفتيم در آخر « ايقاظ النبيه » نسب او را بدين‌طور يافتيم و نقل كرديم .\r\nو آنجا در پاورقى نوشته كه اين نسب صريح را براى حاجى ميرزا محمد مرقوم ؛ مرحوم حاجى نورى ( ره ) در بعضى از كتب خود ذكر كرده ، و بعضى از معاصرين وى شهادت بدان داده‌اند ، همچون ميرزاى قمى و شيخ جعفر و شيخ أحمد أحسائى بمراسلاتى كه ميان او و ايشان واقع شده در ضمن بعضى از مسائل اختلافيه ؛ چنان كه يكى از شاگردان او كه خود را ملقب به جامع نموده در جزء دويم از « فوائد ذهبيه » نوشته . تمام شد آنچه در آن پاورقى گفته و مقصود از آن شاگرد ملا عبد الصاحب دوانى است كه ذكر مىشود .\r\nو ظاهر اينكه حاجى نورى ( نور اللّه روحه الشريف ) اين نسب را در كتاب « البدر المشعشع » در ذريت موسى المبرقع ( ع ) آورده باشد ، ليكن نسخه‌اى از آنكه در سنه 1308 در بمبئى چاپ شده و به نظر ما رسيد چنين چيزى در آن ديده نشد ، و از آن طرف پس از اين ذكر مىكنيم كه شيخ جعفر در مراسلاتى كه به صاحب عنوان نوشته او را از نسل بنى اميه ذكر كرده كه ما هم اشاره بدان نموديم . و آقا سيد على با او مجادله مىنموده و وى ميرزاى قمى و تبعهء او را بقاسمه گفته . و ممكن است كه اين علما اول چون سرعت ترقيات مراتب علميه او را مىديده‌اند و لباس سيادت هم دربرداشته « 1 » نسب او را تصديق نموده ، و بعد از آن بسبب ظهور أعمال منكره‌ئى كه از او به عمل آمده با او بنقاضت و طرفيت برخاستند و آنچه پس از اين دربارهء او مىنويسيم گفتند و نوشتند .\r\nو به‌هرحال شرح أحوال اين فاضل مفضال در چندين كتاب نوشته ، همچون « صحيفة الصفا » تأليف خود او - چنان كه در روضات از آن نقل كرده - و « بستان السياحه : 610 » از\r\n\r\n\r\n","description":"","footnote":"\r\n( 1 ) دليلى بر اينكه ميرزا محمد لباس سيادت مىپوشيده در دست نيست . م .\r\n","page_name":" 927 ","page_number":327},
  {"content":"\r\n\r\nنسخه گراورى چاپ اول ضمن نشابور ، و نيز روضات الجنات : 653 » و « مطلع الشمس 3 :\r\n166 » و « طرائق الحقائق 1 : 97 » و « لباب الالقاب : 87 » و « لؤلؤ الصدف : 128 » و « مصفى المقال : 428 » ؛ هريك در عناوين مخصوصه مستقله ، و در بعضى از كتب هم استطرادا احوال او را نوشته‌اند و وقايعى از او آورده ، مانند ميرزا محمد تقى سپهر در « تاريخ قاجاريه » ( در وقايع سال 1220 ) و « قصص العلماء : 140 » در أحوال آقا سيد على كربلائى و « فارسنامهء ناصرى » ( گفتار اول ، ايضا در وقايع 1220 ص 254 ) و غير اين‌ها .\r\nو از جمع ما بين همهء اين مآخذ مرقومه چنين برآيد كه عبد الصانع مرقوم جد وى استرآبادى و عبد النبى پدرش نيشابورى بوده ، و سپس از آنجا بهند رفته و بطورىكه در آخر « ايقاظ النبيه ؟ ؟ ؟ : 315 » فرموده در سنه 1200 در موقعى كه از اكبرآباد هند به حج رفته بود در راه حج وفات نموده ، انتهى . و از اينجا است كه صاحب عنوان را محدث نيشابورى نيز مىگويند .\r\nو همانا وى - چنان كه در « روضات » از « صحيفة الصفا » نقل كرده - در روز دوشنبه بيست و يكم ماه ذى القعدة الحرام سنه هزار و صد و هفتاد و هشت ، در اكبرآباد « 1 » - بنص « بستان : 611 » - از مادرى استرآبادى - بنص « الذريعة 14 : 221 » - متولد شده ، و اين روز ميلاد مطابق ( . . . ) حمل ماه برجى سنه شمسى بوده .\r\nو در سنه 1198 در زمان آقا محمد خان قاجار به قصد حج با أهل و عيال به مكه رفت و از آنجا بعتبات عاليات مشرف شد و چندى در نجف و سپس بكربلا توقف نموده ، و در آن دو مكان شريف درس خواند ، و آخر در كاظمين مجاورت گزيد ، و در اين أراضى مقدسه خدمت چندين نفر از علماء عظام رسيده و در نزد هريك شرط شاگردى بپاى برد و از فيض تدريس و روايات از آنان بهره‌مند گرديد تا خود بحرى مواج در علوم عقليه و نقليه شد ، و يگانه عصر و نابغه دهر خويش در بسيارى از فنون و فضائل بشمار آمد ، و چنان كه در « قصص العلماء » نوشته در مجادله سرآمد علماء عصر خود شد .\r\nدر « روضات الجنات » پس از افتتاح عنوان وى فرمايد : شبهه‌اى در غايت فضل و وفور علم و جامعيت او در فنون معقول و منقول و براعتش در فروع نه اصول و عماقت ذهن وقاد و وقادت فهم نقاد وى باعتراف هر ناقد استادى نيست ، انتهى .\r\n\r\n\r\n","description":"","footnote":"\r\n( 1 ) در مقدمه « مرآت آگاهى » گويد : ( مولد شريفش در فرخ‌آباد هند است ) . م .\r\n","page_name":" 928 ","page_number":328},
  {"content":"\r\n\r\nو در « لؤلؤ الصدف » فرمايد او يتيمهء روزگار بود ، در تمام فنون يد طولائى داشت و در هر علمى ماهر و از هر صنعتى او را بهره‌اى وافر بود و مصنفات او بسيار است ، و هركدام از مصنفاتش كه ملاحظه شود خيال مىشود كه تمام عمر را صرف در آن نموده و در غير اين علم ربطى نداشته ، انتهى .\r\nو هم او در علوم غريبه از جفر و اوفاق و أعداد و طلسمات و غيره - بنص « لؤلؤ الصدف » - وحيد أعصار و فريد أمصار بوده ، و چنان كه در « بستان : 611 » فرموده در اكثر علوم ظاهرى سيما در فن حديث از علماى روزگار گوى سبقت مىربود ، انتهى .\r\nو بالجمله ، سالهاى بسيار و قرون چندى مىشود كه چون فضلاى آن را در نظر آوريم چون او كمتر يابيم يا اصلا نيابيم كه به اين اندازه تعمق در معقول و منقول و تتبع در فقه و اصول و تبحر در معارف و الهيات و تطبيق ظواهر با وجدانيات داشته باشد ، و به عربى و فارسى شعر هم مىگفته ، و هماره بأخلاق فاضله و سجاياى سنيه قلوب عموم مردم را بجانب خود جذب مىنمود ، و چنان كه در « بستان » نوشته در سخاوت و سماحت يگانه زمان و زر و خاكستر در نظرش هم‌وزن و يكسان ، و بسى صبيح المنظر و نيكوسير و غيور و دلير و با همتى عالى بود و هيچ‌وقت به كسى تملق و خوش‌آمد نمىفرمود ، و بااين‌همه بعالم فقر آشنا و همواره با اهل عرفان و درويشان طريق الفت و صحبت مىپيمود ، و در شريعت درجه‌اى عالى داشت ، و در طريقت سلسلهء خود را بطريقه مهديه مىرسانيد ، انتهى مختصرا .\r\nو ما ندانستيم كه از جملهء سلاسل صوفيه سلسلهء مهديه كدام است ، چه در « منتهى المقال » و « بستان » و « طرائق » چنين فرقه و مذهب و سلسله‌ئى به نظر نرسيده ، الا اينكه در « بستان : 376 » در حرف صاد كه ذكر صوفى و سلاسل آن را نموده ، سلسله‌ئى را ذكر كرده بخلاصهء اينكه :\r\nسيد أجل عبد اللّه حسينى اخذ كرده از شيخ زين الدّين على خوافى و او از شيخ نور الدّين عبد اللّه القرشى و او از شيخ يوسف كورانى و او از چندين نفر كه يكى شيخ ابو طاهر المهدى بن ابى سعيد ابى الخير است از شيخ ابو نصر سراج از شيخ عبد اللّه نشابورى از شيخ محمد مرتعش از جنيد بغدادى ، انتهى .\r\nكه اين ابو طاهر المهدى نيز ظاهرا تصحيف ابو طاهر مهنه‌اى باشد ، چنان كه محمد مرتعش نيز بايد ابو محمد مرتعش باشد ، يا اينكه در « بستان » آنجا كه نوشته بطريقه مهديه\r\n\r\n","description":"","footnote":"","page_name":" 929 ","page_number":329},
  {"content":"\r\n\r\nمىرسانيد تصحيف ( مهنيه مىرسانيد ) باشد ، اگرچه هم در آن كتاب و « طرائق » سلسله‌ئى مخصوص و شعبه‌اى معين از سلاسل و شعب اين فرقه بعنوان مهنيه ( كه مقصود شيخ ابو سعيد ابو الخير مذكور باشد ) به نظر نرسيد .\r\nو به‌هرحال ، در « بستان » دربارهء او فرمايد كه : مولانا در ترويج طريقه اخباريين اهتمام تمام مىنمود ، و در رد و قدح مسلك اصوليين جدوجهد ما لا كلام مىفرمود و در ذم و جرح مجتهدين كتب و رسائل بسيار نوشته و بطريق شرح و بسط متوجه مذمت عاملين بذم گشته است ، انتهى .\r\nو از آنچه نوشتيم معلوم شد كه وى از ميان تمام فنون و علوم در مذهب أخباريين تعصبى سخت بهم رسانيده ، و با جدى هرچه تمام تربا فرقهء اصوليين بمناقضت و مبارزت برخاست ، و همى در كتب و كلمات خويش آن جماعت را بألفاظ شنيعه ياد مىكرد ، و مخصوصا با سه نفر از عظماء آن طايفه : ( ميرزاى قمى و آقا سيد على كربلائى و شيخ جعفر نجفى ) ضديتى تمام داشت ، و هماره به‌طورىكه در « روضات : 518 » فرموده ، ميرزا و تبعه‌اش را بقاسمه و آقا سيد على و تبعه او را ازارقه مىگفت و شيخ جعفر را - چنان كه هم در « روضات : 518 ش 16 » فرموده - از نسل بنى اميه مىدانست ، و تعبير از او به‌طورىكه هم در آن كتاب ( ص 675 ) نوشته بفقيه مروانيين مىنمود ! و شيخ جعفر هم كه صاحب كتاب « كشف الغطاء » از مبهمات شريعت غراء در فقه است كتابى ديگر تأليف كرده نيز بنام « كشف الغطاء » ( يا كاشف الغطاء ) از معايب ميرزا محمد عدو العلماء ، كه در احوال او ذكر كرديم و در آن كتاب سخت بوى تعقيب نموده و او را - بنقل « روضات : 753 » چنان‌كه در صدر عنوان نوشتيم - از نژاد بنى اميه دانست !\r\nو اين دانستن شيخ او را از نژاد بنى اميه ظاهرا چنين نبوده كه سيادت ظاهرى او را انكار كرده باشد ، بلكه مبنى بر اين بود كه چون بناء بمسطورات كتاب « وحيد بهبهانى : 252 » بنى اميه پس از ظهور بنى عباس در عراق عرب از ترس آن جماعت دو فرقه شدند : يك فرقه بساحل دريا كوچيدند ، و فرقهء ديگر بهند گريخته و خود را بنى هاشمى معرفى نمودند ، انتهى ؛ شيخ جعفر اصلا سيادت سادات هند را انكار كرده با تفصيلى كه در « روضات » در أحوال شيخ جعفر ( ص 153 ) از « كشف الغطاء » او كه در رد حاج ميرزا محمد نوشته نقل كرده ، و در « نقباء البشر 4 : 1582 ش 1998 » در عنوان سيد على بنى حمارى فرمايد كه وى سيادتى را كه نوادگان ميرزا محمد اخبارى براى جدشان ادعاء مىكردند بطور قطع و يقين نفى\r\n\r\n","description":"","footnote":"","page_name":" 930 ","page_number":330},
  {"content":"\r\n\r\nمىكرد ، انتهى .\r\nو از اينجا مىتوان استظهار كرد كه وى خود دعوى سيادت نداشته ، بلكه نوادگان او آن را برايش ادعاء مىكردند چنان كه در اوايل عنوان نوشتيم كه نواده‌اش سيد ابراهيم 39 اين نسب را براى او نوشته ، و بالاخره در اثر اين مناقشات حاجى ميرزا محمد - بنص « لؤلؤ الصدف : 121 » - بدستگاه چينى آن جماعت خانه‌نشين گرديد .\r\nو پس از آن - بنص « بستان » - علماء اصول دشمن جانش شدند و اذيت بسيارى بوى نمودند ، بمرتبه‌ئى كه در عتبات نتوانست بماند و اصلا از آن اراضى مقدسه طرح و تبعيد شده و ناچار به سمت ايران در حركت آمد و بهرچندى در شهرى از آن مملكت مانند رى و اصفهان و خراسان و گيلان و فارس و غيره بود ، و بيشتر كه مدت آن - بنص « بستان » و « قصص » - چهار سال مىبود در طهران سكونت داشت ، و باندازه‌اى در نصرت مذهب أخباريين و رد منكرين آنكه فرقه مجتهدين باشند تعقيب كرد كه موجب تفسيق بلكه تكفير او شده ، و آخر چنان كه ذكر مىكنيم جان و سر خود را روى اين كار گذاشت .\r\nو چون فتحعلى شاه پى بمراتب بزرگى و بزرگوارى وى برده بسى در تعظيم و احترامش كوشش مىكرد ، و او در اين ولايات نيز اعمال أعمال غريبه مىنموده . در « فارسنامه ، گفتار اول : 254 » فرمايد كه : من از جماعتى مردمان كهنهء سال‌خورده از أهالى فيروزآباد فارس شنيدم كه در حدود سال هزار و دويست و پانزده و شانزده جناب حاجى ميرزا محمد أخبارى نيشابورى در قصبهء فيروزآباد توقف داشت و باقامت نماز جمعه و جماعت روز مىگذاشت كه ملخ مصرى محصول بيشتر از بلوكات فارس را خورد و ببلوك فيروزآباد هجوم آورد و روزى گذشت و زيان بسيار رسانيد . أهل فيروزآباد از جناب ميرزا درخواست دعائى براى دفع و رفع ملخ نمودند . آن جناب كلمات چندى بر پارهء كاغذى بنگاشت و فرمود اين كاغذ را در ميان صحراى فيروزآباد بر چوب بلندى بسته بر تلى كه تمامت صحرا ديده شود نصب كنند و بآواز بلند بگويند :\r\nمحمد نيشابورى گفته است الآن برويد ! و چون چنين كردند تمامت ملخ‌ها دفعة برخاستند چنان كه مانند ابرى از آفتاب سايه انداختند و رفتند و ديگر نيامدند ، انتهى ، لمؤلفه :\r\n اين امور اندر بر اهل تميز * خود شگفتى نيست اى مرد عزيز\r\nمرد حق كو از هواى نفس رست * بهر هر كاريش باشد باز دست\r\nمر نخواندى در كتاب مثنوى * دفتر اول ز قول مولوى \r\n\r\n","description":"","footnote":"","page_name":" 931 ","page_number":331},
  {"content":"\r\n\r\n آن گروهى كه رهيدند از وجود * چرخ و مهر و ماهشان آرد سجود\r\nهركه مرد اندر تن او نفس گبر * مرو را فرمان برد خورشيد و ابر \r\nو نيز در أيامى كه در تهران بوده قضايائى از او نوشته‌اند . در « قصص العلماء : 141 » فرموده كه وقتى شيخ جعفر و حاجى ميرزا محمد با هم در تهران بودند و شبها بدعوت أعيان آن شهر در مجالس مهمانى با يكديگر شركت مىنمودند و هماره در آن مجالس بمباحثات و مجادلات مىپرداختند و البتّه نظر بجامعيت حاجى ميرزا محمد هميشه غلبه در انظار مردم با او بود ، تا آخر شيخ به او تغير كرده ، و فرمود : به اين كلمات واهيه امر را بر عوام مشتبه مىنمائى و سخنان فاسد خود را در ظاهر زينت مىدهى ، اگر ترا با من سخنى است فردا صبح در بيرون دروازه بمباهله مىرويم تا محق از مبطل متميز گردد ! پس صباح آن روز هر دو بيرون رفتند و ميرزا محمد پيشتر از شيخ حاضر شده و به نماز ايستاد و جمع كثيرى بوى اقتداء كردند ، و چون شيخ از عقب رسيد و نيز به نماز ايستاد جمعيت همه در عقب شيخ رفتند و به نماز او ايستادند ، پس ميرزا محمد بتعجيل نماز را تمام كرده و بلافاصله به شهر برگشت و بمباهله نايستاد ! انتهى .\r\nو از جمله قضاياى معروفهء او در طهران : آوردن سر ايشپخدر سردار دولت روسيه است .\r\nتبيين آنكه در آن أوقات هماره در ميان دولت ايران و روس جنگ و جدال بر پا بود و غالبا دولت ايران مغلوب و دولت روسيه غلبه داشت ، و سردار لشكر روسيه شخصى بود بنام سيسيانف كه مردم ايران او را ايشپخدر ( يا ايشپختر ) مىگفتند ، و از آن جمله در سنه 1220 اين سردار بزرگ با لشگرى بجنگ ايران آمد و بنص « قصص : 141 » چندين شهر از ايران مانند قبه و بادكوبه را گرفتند و مسلمانان بغايت از او اضطراب داشتند ، و به‌طورىكه در « بستان : 611 » و « تاريخ قاجاريه » و « فارسنامه ، گفتار اول : 254 » نوشته با ملاحظهء « قصص العلماء ، صفحه مذكوره » و « تاريخ اصفهان » بضم عبارات بعضى با بعضى ؛ هول و هربى عظيم در قلوب مردم پديدار شد و قشون فتحعلى شاه مكرر از او شكست خوردند ، و در آن ايام حاجى ميرزا محمد در طهران بود ، أمناء دولت چون او را از علوم غريبه با اطلاع مىدانستند روزى از زحمات آن جماعت در نزد او شكايت كردند ، و بكنايه از او خواهش نمودند كه اگر بتوانيد دفع شر او را از سر مسلمانان بفرمائيد كه بمنزلهء جهادى خواهد بود !\r\nآن جناب قبول كرد و فرمود من سر خود را در راه مسلمانان دادم و سر ايشپخدر را\r\n\r\n","description":"","footnote":"","page_name":" 932 ","page_number":332},
  {"content":"\r\n\r\nان‌شاءالله چهل روزه بحضور فتحعلى شاه رسانيدم ؛ به شرط اينكه وى مذهب مجتهدين را برانداخته و طريقهء اخباريين را در ايران رواج دهد !\r\nپس اين مطلب را به نظر فتحعلى شاه رسانيدند و او قبول كرد و جماعتى تاريخ اين ميعاد را برداشته ، و حاجى ميرزا محمد در صحن مقدس قصبهء طيبه و زاويهء مقدسهء حضرت شاه عبد العظيم ( عليه التحية و التسليم ) حجره‌اى اختيار كرد و در آنجا برياضت نشست و ترك حيوانى نموده و بختم آية الكرسى با مراعات ده وقف بشرايط مقرره مشغول شد ، و صورتى از موم به شكل ايشپخدر ساخته و در كنجى از آن حجره نصب كرد ، و همى چشمان خود را كه مانند دو كاسهء خون شده بود بر چشم آن دوخت و هيچ از آن منفك نمىشد ، و چنان در آن كار مستغرق بود كه اصلا از رفت و آمد كسى آگاهى نمىيافت ، و پس از چند روزى ناگهان كاردى بر سينهء آن صورت زد ، و فرمود اينك ايشپختر را كشتند ! پس مردمان همى روز برشمردند تا روز چهلم شد و منتظر بودند كه سر ايشپختر برسد و پادشاه بسلام عام نشست و براى او پيغام داده و مطالبهء وعده را نمود و همى پشت‌سر هم مأمور مىفرستاد و تا نماز پسين از سر ايشپختر خبرى نرسيد ، تا آخر او جواب داد كه اگر اسب آورندهء سر در راه لنگ شده باشد كه دير بطهران برسد بر من حرجى نخواهد بود ، و سپس همان روز كه چهلم وعده و ششم ذىالحجهء آن سال ( 1220 ) بود ؛ حيوانى خورده و از حجره بيرون آمد و با تأنى بنزد شاه روان شد ، به‌طورىكه با سر ايشپختر باهم يكدم بنزد شاه آمدند ، و معلوم شد كه در سه فرسنگى طهران اسب آنكه سر را مىآورده لنك شده و به اين جهت از وعده‌ئى كه بايد بطهران بيايد دير شده ، و كيفيت قتل ايشپختر را چنان بيان كردند كه حكمران لنكران وى را در گوشهء ميدان خواسته كه قرارى تنها با يكديگر در كار اصلاح بدهند ، و هريك از آنها با يك نفر ديگر با هم نشستند و آن حاكم فورا با طپانچه ايشپختر را بقتل رسانيد و سر او را جدا كرد ، و چون لشكر روسيه سردار خود را كشته ديدند فرار نمودند ! و بالاخره روز چهلم ميعاد سر او بطهران رسيد .\r\nدر « بستان » كيفيت قتل ايشپختر را چنين نوشته كه يكى از دلاوران بندر بادكوبه كه در محل جنگ بود بنام ابراهيم بيك ، بمضمون الحرب خدعة عمل نموده و در حين مكالمهء صلح و جنگ سپهدار را بقتل رسانيد و سر پرشورش را از قلعهء بدن جدا گردانيده و روز موعود بحضور شهريار رسانيد و همه اين كرامت را مشاهده كردند ، انتهى .\r\n\r\n","description":"","footnote":"","page_name":" 933 ","page_number":333},
  {"content":"\r\n\r\nدر « فارسنامه » فرمايد : از پس اين واقعه امناى دولت از او درخواست نمودند كه همين معامله را با پادشاه روس بكند ، در جواب گفت پادشاهان را بسهل و آسانى نمىتوان زيان رسانيد و مرا در كيفر ايشپخدر كه سردارى بزرگ بود و نفسى قوى داشت خواهند كشت ، انتهى « 1 » .\r\nو بالاخره ، چنان كه در « قصص : 132 » نوشته آن جناب به فتحعلى شاه فرمود كه ما بوعده وفا كرديم اينك تو نيز بوعده وفا كن ! فتحعلى شاه با امناء دولت در اين باب مشورت كرد ، ايشان گفتند كه مذهب مجتهدين از زمان ائمه ( عليهم السلام ) تاكنون بوده ، و مذهب اخباريين تازه پيدا شده و اينك كه آغاز دولت قاجاريه است نتوان مردم را از مذهب برگردانيد ، انتهى .\r\nبلكه در « لؤلؤ الصدف : 133 » فرمايد كه اولياء دولت كه اين قدرت را از او ديدند سخت بترسيدند و گفتند كسى كه چنين قدرتى دارد از هركه دلگير شود او را با ايشپخدر به يك‌پهلو بخواباند ! و لذا كمر عداوت او را بستند و شاه را ترسانيدند ، و گفتند اگر اين مرد در اين شهر بماند ، گذشته از اين ممكن است روزى با شما نقارى بهم رساند و همين معامله را به شخص پادشاه يا شاهزادگان بنمايد ، و بودن چنين كسى در پايتخت دولت صلاح نيست ، بايد وجهى به او داد و خواهشانه روانهء عتباتش نمود ، و بالاخره عذر او را خواستند و او روانه عراق عرب و بغداد گرديد انتهى . بتغيير يسير فى الاواخر .\r\nو همانا در موقعى كه شيخ جعفر نجفى وفات كرد وى در طهران بود و آنجا در شب وفات خبر از وفات او داد و عبارت زشتى كه معروف است - بنا بمسطورات « قصص » - بر زبان راند ، و بالاخره از طهران كه بعراق عرب رفت - چنان كه در « بستان » فرموده - چهار سال و كسرى در كاظمين ( ع ) بماند ، انتهى . و آنجا چنان كه در « لؤلؤ الصدف » دارد محراب و منبرى پيدا كرد ، و بمسطورات « قصص العلماء : 142 » چون بعتبات عاليات رسيد بناء مجادله با مرحوم آقا سيد على كربلائى نهاد ، و آقا سيد على با او شرط كرد كه حضورا با هم مباحثه كنند و پاى نوشتجات در ميان نيايد ، و حاجى ميرزا محمد قبول كرد و پس از مناظره - بقول صاحب « قصص » - مغلوب شد ، و پس از آن در كاظمين رساله‌ئى در مسئله متنازع فيها در رد سيد نوشت ، و چون آن را به نظر آقا سيد على رسانيدند قبول نكرد و فرمود قرار ميان من و او بمكالمه است نه مكاتبه .\r\n\r\n\r\n","description":"","footnote":"\r\n( 1 ) تحقيق داستان ايشپخدر در كتاب « تاريخ اجتماعى و سياسى ايران » تأليف مرحوم سعيد نفيسى و نيز « فهرست كتابخانه مركزى دانشگاه تهران 5 : 1680 » مذكور است . م .\r\n","page_name":" 934 ","page_number":334},
  {"content":"\r\n\r\nو در ( ص 140 ) نوشته كه غير از آقا سيد على كسى بر او غلبه پيدا نكرده ، آنگاه از آخوند ملا صفر على لاهيجانى نقل كرده كه علت غلبهء وى در مجادلات ازاين‌رو بود كه او جامعيت در علوم داشت ، و در مسأله‌اى كه صحبت مىداشته اگر مىديده كه عجز دارد خصم را از آن مسئله بتدابير و حيل بيرون مىبرده و در علم ديگر وارد مىشده ، و اگر در آن هم مآل كار را بر عجز مىديده باز بعلم ديگرى و مسئله ديگر منتقل مىشده ، و هكذا تا اينكه خصم را عاجز كند ، و در يك مسئله پادارى نداشت ! انتهى « 1 » .\r\nو اينك ذكر تأليفات كثيره عجيبه او أولى مىنمايد ، كه خود در « صحيفة الصفا » - بنقل « روضات » از آن - شماره آنها را تا هشتاد كتاب و رساله نوشته ، يعنى بعضى را كتاب فلان و بعضى را رساله فلان نام برده ، و ظاهرا چون كتب را اول و سپس رساله‌ها را نوشته كتاب آن است كه بزرگ و رساله آن است كه كوچك است ، و در « روضات » قريب پنجاه شماره از آنها را ذكر كرده ، و ما آنها را با ملاحظهء مجلدات مختلفه « الذريعة » مرتب به ترتيب حروف اوائل اسماء آنها با ملاحظهء حروف بعد از آنها تا آخر نموده و با بعضى اضافات اينجا مىنويسيم ، و نسخه بعضى از اين تأليفات در كتابخانه آقاى حاج سيد محمد على روضاتى موجود است :\r\nاول كتاب « آيينهء عباسى » در نمايش حق‌شناسى ، كه در « الذريعة 1 : 53 ش 268 » آن را ذكر كرده و فرمايد : آن بعنوان « امالى عباسى » نيز بيايد . سپس در ( ج 2 : 318 ) آن را بدون شماره بعنوان « أمالى عباسى » ذكر كرده ، و نوشته كه آن در رد يهود و نصارى و مجوس و اثبات نبوت خاصه و دفع شبهات 32 گانه بر آن است ، كه بأمر عباس ميرزا ابن فتحعلى شاه نوشته و در بامداد 3 شنبه 3 شعبان 1230 ، از آن فارغ شده .\r\nدويم رسالهء « الاعتذار » بتعبيرى كه در روضات از آن نموده .\r\nسيم كتاب « انساب العين » چنان كه در « روضات » دارد ، ليكن در « الذريعة 2 : 382 » بدون شماره فرموده آن تصحيف ، و درست آن انسان العين است چنان كه بيايد ، آنگاه در ( ص 389 ش 1553 ) درباره آن فرموده « انسان العين » الملقب بضياء الملوين براى تفرقه ميان زين و شين و نقض كتاب « عين العين » ميرزاى قمى در رد « قبسة العجول » صاحب عنوان است كه بيايد .\r\nانتهى ؛ چنان كه در احوال ميرزا ذكر كرديم و تاريخ تأليف آن را خود در ضمن دو بيت عربى\r\n\r\n\r\n","description":"","footnote":"\r\n( 1 ) از جمله كسانى كه بر صاحب ترجمه رد نوشته‌اند ملا على اكبر اجيه‌ئى است كه در ص 946 بيايد . م .\r\n","page_name":" 935 ","page_number":335},
  {"content":"\r\n\r\nعبارت ( قط ذو الفقار ) را آورده كه 1227 مىشود ، و در كاظمين تأليف كرده .\r\nچهارم كتاب « أنموذج المرتاضين » .\r\nپنجم كتاب « ايقاظ النبيه » كه در صدر عنوان گفتيم كه نواده‌اش سيد ابراهيم احوال او را در آخر آن نوشته .\r\nششم كتاب « البرهان » در تكليف و بيان كه آن را « البرهانية » نيز گويند ، انجام تأليفش آخر صفر سنه 1209 . و ميرزا على محمد باب حواشى بر آن نوشته و در آنها اعتراضاتى بر مؤلف آورده ، و شاگرد مؤلف ميرزا محمد باقر رشتى در شرحى كه بنام « الكلمات الحقانية » بر آن نوشته آنها را دفع كرده .\r\nهفتم كتاب « امكان حصول العلم من خبر الثقة العامى » كه در « الذريعة 15 : 104 » نوشته .\r\nهشتم كتاب « التحفة » در يك دورهء ابواب فقه تماما .\r\nنهم كتاب « تحفة الامين و الدر الثمين » در اجوبهء مسائل أمير محمد امين خان بن امير مصطفى خان همدانى در شبهات اعتقاديه ، چنان كه در « روضات » است ، و در « الذريعة 3 : 421 » و ( ج 8 :\r\n76 ) نوشته كه وى آن را « در ثمين » ناميده و لقبش را « تحفة الامين » ذكر كرده .\r\nدهم كتاب « تسلية القلوب الحزينة » كه بمنزله كشكول و سفينه و غيره و در متفرقات است چنان كه در « روضات » فرموده ، و در الذريعة 4 : 179 » نوشته كه آن ده جلد است در هشتصد هزار بيت ، و شاگردش ملا فتحعلى در « فوائد شيرازيه » فرموده كه آن دوازده جلد و در مطاوى آن ردودى بر مجتهدين دارد ، انتهى ما فى « الذريعة » .\r\nيازدهم كتاب « تقويم الرجال » .\r\nدوازدهم كتاب « الحجر الملقم » ( براء مهمله چنان كه در « روضات » است ) . و در « الذريعة 6 : 266 » الحجز - بزاى - ازآنجا نقل كرده ) و در غلطنامه آن را خطا دانسته و همان راء مهمله را درست گرفته .\r\nسيزدهم كتاب « حرز الحواس » از وسوسهء خناس كه در آخر آن فروق بين أخباريين و اصوليين را ذكر كرده و شمارهء آنها را بسى و نه رسانيده .\r\nچهاردهم كتاب « حسن الاتفاق » در تحقيق صداق .\r\nپانزدهم كتاب « حقيقة الاعيان » در معرفت انسان ، انجام تأليف آن سنه 1224 .\r\n\r\n","description":"","footnote":"","page_name":" 936 ","page_number":336},
  {"content":"\r\n\r\nشانزدهم كتاب « حقيقة الشهود » در معرفت معبود .\r\nهفدهم كتاب « الدر الفريد و معراج التوحيد » كه در « الذريعة 8 : 69 » گويد آن را نواده‌اش محمد تقى ذكر كرده .\r\nهيجدهم كتاب « الدمدمة الكبرى » در رد زنادقهء صغرى كه مقصودش اصوليين بوده .\r\nنوزدهم كتاب « دوائر العلوم وجد اول الرسوم » كه تمام علوم را بطور عجيبى كه مايهء حيرت است در آن جمع كرده و كتاب بزرگى شده . و در « الذريعة 8 : 267 » نوشته كه وجه تسميهء آن بدين نام اين است كه آن را بر دوائر وضع كرده و در نسخه‌اى از آن نامش را « تحفة الخاقان » نوشته .\r\nبيستم « ديوان شعر عربى » . بيست و يكم « ديوان شعر فارسى » .\r\nبيست و دويم كتاب « ذخيرة الالباب و بغية الاصحاب » كه بسوى هر علمى در آن بابى است .\r\nدر « الذريعة 10 : 14 ش 67 » فرمايد كه آن كتاب كلا 23 باب مىشود . باب اول در علم حروف و باب آخر در علم فقه است و چندين باب آن در علوم غريبه به طرز عجيبى است و تقريبا مانند كتاب نوزدهم « دوائر العلوم » است ، و تأليف يك نفر دو كتاب در يك موضوع يا يك كتاب را دو بار به ترتيبى كه ميان آنها عموم و خصوص من وجه باشد معمول و متداول است ، انتهى .\r\nبيست و سيم كتاب « الشعرة الناريه » در اجوبه مسائل لاريه ، چنان كه در « روضات » است ، و در « الذريعة 14 : 197 ش 2172 » نيز آن را به همين نحو نوشته ، سپس فرمايد : شايد آن همان « الشعلة الناريه » باشد كه نواده‌اش نقل كرده ، آنگاه در ( ص 199 ) آن را بدون شماره بعنوان « الشعلة الناريه » نوشته و فرمايد : نواده‌اش ميرزا محمد تقى آن را بعنوان شعره نوشته .\r\nبيست و چهارم كتاب « شمس الحقيقة » براى سالك حقيقت ، در معارف بر اصول اخباريه .\r\nانجام تأليف آن سنه 1224 ، چنان كه در « الذريعة 14 : 221 » دارد .\r\nبيست و پنجم كتاب « الشهاب الثاقب » كه در جلد دويم ( عنوان 147 ص 362 در ذكر كتاب 17 ش 4 ) گذشت .\r\nبيست و ششم كتاب « الصارم البتار ، لقط الفجار و قد الاشرار » ، سه جلد ؛ چنان كه در « روضات » است ، و در « الذريعة 15 : 3 » لقد الفجار و قسط الاشرار ؛ و در شش جلد نوشته كه ظاهرا از همان‌جا نقل كرده ، و در غلطنامه آن ( ص 393 ) آن را خطا ، و صواب آن را « الصارم البتار لقد الفجار و قط الاشرار و الكفار » نوشته ، انتهى . و آن درست است . قال فى « الاقرب » : بتر\r\n\r\n","description":"","footnote":"","page_name":" 937 ","page_number":337},
  {"content":"\r\n\r\n( من باب نصر ) قطعه على غير تمام ، و الابتر المقطوع الذنب ، و الباتر و البتار ( كسحاب و شداد ) :\r\nالسيف القاطع » انتهى . و فيه أيضا : قط الشىء ( من باب نصر ) قطا ، قطعه و قيل عرضا فى بريه ، و قيل هو قطع شىء صلب كالحقة ، انتهى . و قال ايضا : قد الشىء ( من باب نصر ) : قطعه مستأصلا ، انتهى . و هم در اين جلد پانزدهم ( ص 129 ) « السيف البتار لقطع و تين الفجار » نوشته .\r\nبيست و هفتم كتاب « صحيفة الصفا » در ذكر اهل اجتبا و اصطفا ، در رجال ، دو جلد كه در « روضات » در بسيارى از مواضع بعنوان « رجال ميرزا محمد أخبارى ، يا محدث اخبارى يا محدث نيشابورى » از آن نقل كرده از آن جمله احوال خود او را چنان كه گفتيم . جلد اول در مقدمات رجاليه از علوم حديث و درايت ، انجام تأليف آن سنه 1208 ، جلد دويم در شرح احوال رجال و علماء فريقين به ترتيب حروف ، انجام تأليف آن - بتعبيرى كه خود نموده - در زاويهء رى ( كه مقصود جوار مبارك حضرت شاه عبد العظيم عليه التحية و التسليم باشد ) شب 4 شنبه 20 رجب سنه 1225 ، و در « مطلع الشمس 3 : 167 » در وصف آن فرمايد : از ساير كتب علماء اين فن بجهات چند ممتاز است .\r\nبيست و هشتم كتاب « الصيحة بالحق على من ألحد و تزندق » در رد بر « الحق المبين » شيخ جعفر نجفى .\r\nبيست و نهم كتاب « ضياء المتقين » در رد اصوليين ، كه نيز در صدر عنوان نوشتيم كه آن را بنام نواده عمش احمد بن زين العابدين تأليف كرده ، و در سنه 1228 در كاظمين از تأليف آن فارغ شده ، و او را در آنجا از اولاد صاحب ديوان جوينى نوشته‌اند .\r\nسىام كتاب « الطهر الفاصل بين الحق و الباطل » . و بعنوان صحيح آن « المطمر » بيايد .\r\nسى و يكم « رساله‌ئى در رد آقا سيد على كربلائى كه در « قصص : 142 » نوشته .\r\nسى و دويم كتاب « غمزة البرهان » براى بيدارى و سنان ( يعنى خوابيده ) كه در « الذريعة 16 : 60 ش 297 » فرمايد آن در رد علماء اصول است .\r\nسى و سيم كتاب « فتح الباب » بسوى حق و صواب در رد قائلين بانسداد باب علم ، انجام تأليف آن در كربلاء روز شنبه اول محرم سنه 1210 ، و آن را براى شاگردش ملا عبد الحسين تأليف نموده ، و در پايان آن اجازه روايت اين كتاب و ساير تأليفات و مروياتش را به او داده ، و نسخه آن در كتابخانه جناب آقاى سيد محمد على روضاتى موجود است .\r\n\r\n","description":"","footnote":"","page_name":" 938 ","page_number":338},
  {"content":"\r\n\r\nسى و چهارم كتاب « فصل الخطاب » در نقض مقاله محمد بن عبد الوهاب مؤسس مذهب فرقه وهابيه كه در جلد دويم ( سال 1207 عنوان 128 ، ص 323 ) گذشت .\r\nسى و پنجم كتاب ( فلاح المؤمن و صلاح الامين ) در سند دعاء ( الحرز اليمانى ) معروف بدعاى سيفى ، چنان كه در « الذريعة 12 : 209 ش 1388 » فرموده ، و آنجا نوشته كه وى نخست آن را به « سلاح المؤمن و اصلاح المهيمن » ناميده و در عصر روز شنبه 20 ع 2 سنه 1227 در كاظمين از تأليف آن فارغ شده ، و بنام سيد محمد خان بن ميرزا معصوم خان طباطبائى تأليف كرده و سپس در آخر نسخه نام آن را « فلاح المؤمن و صلاح الامين » قرار داده .\r\nسى و ششم كتاب « قبسة العجول و منبهة الفحول » در اخبار و اصول كه در آن رد بر علم اصول نموده ، و در « الذريعة 17 : 35 ش 195 » فرموده كه وى چون در سنه 1211 بكربلا براى زيارت مشرف شد مرحوم سيد بحر العلوم ( اعلى اللّه مقامه ) در اخبار و اصول از او سؤال نموده و حاجى ميرزا محمد وى را بتأليفات مطوله خود همچون « البرهان » و « فتح الباب » « و مصادر الانوار » حواله نمود و سيد بزرگوار از مطالعه آنها عذر خواست و وى اين كتاب را تأليف كرد . پس معلوم مىشود كه همه اين‌ها در تشييد اخباريه و رد مجتهدين است » پس ميرزاى قمى كتابى بنام « عين العين » در رد آنچه گمان نموده است از معنيين ؛ در رد آن نوشت . پس ميرزا محمد كتاب « انسان العين » را در رد آن نوشت ، انتهى ما فى الذريعة .\r\nسى و هفتم كتاب « القسورة » در اعتراضات بر مجتهدين كه آن را براى ميرزاى قمى فرستاده و ميرزا كتابى در رد آن نوشته كه همهء مطالب آن را بعنوان قال مذكور و پس از آن پاسخ آنها را بعنوان جواب ذكر كرده .\r\nسى و هشتم كتاب « قلع الاساس » در نقض « اساس الاصول » سيد دلدار على هندى كه نام أصلى آن « معاول العقول » در قلع اساس الاصول است و براى تخفيف آن را « قلع الاساس » مىگويند ، و صاحب عنوان در اين كتاب سوء ادبى ببعضى از علما ( يعنى شيخ جعفر نجفى ) نموده ، و چندين نفر از شاگردان سيد كتابى بنام « مطارق الحق و اليقين » براى كسر معاول شياطين ؛ در رد آن نوشته‌اند ، و كتاب به هر دو نام در مواضع خود در « الذريعة » ذكر شده و تاريخ تأليف آن را نيمروز پنجشنبه نهم شوال 1227 نوشته .\r\nسى و نهم كتاب « الكتاب المبين » در اثبات امامت طاهرين ، بيست و هفت هزار بيت .\r\n\r\n","description":"","footnote":"","page_name":" 939 ","page_number":339},
  {"content":"\r\n\r\nچهلم كتاب « كشف القناع » از يك چشمى نگريستن اجماع .\r\nچهل و يكم كتاب « كليات الرجال » چنان كه در « الذريعة 18 : 129 ش 1044 » نوشته و فرمايد آن غير از « رجال » و غير از « تقويم الرجال » او است ، انتهى . و مقصود از رجال « صحيفة الصفا » است كه به شماره 27 گذشت و « تقويم الرجال » به شماره 11 گذشت .\r\nچهل و دويم كتاب « كوثر الاسرار » در شرح مشكلات أخبار .\r\nچهل و سيم كتاب « مجالى الانوار » در مبدا و معاد ، انجام تأليف آن سنه 1220 .\r\nچهل و چهارم كتاب « مجالى المجالى » در شرح آن بطور قال ، أقول ، و در آن رد بر ملا على نورى نوشته ، انجام تأليفش سنه 1221 « 1 » .\r\nچهل و پنجم كتاب « مصادر الانوار » در اجتهاد و اخبار ، كه نسخه آن در كتابخانه آقاى روضاتى است ، و در « الذريعة 21 : 96 » فرمايد كه آن با « البرهانية » بسال 1342 در نجف چاپ شده است .\r\nچهل و ششم كتاب « المطمر الفاصل بين الحق و الباطل » در معرفت فرقه ناجيه ، كه در « الذريعة 21 : 161 » ذكر شده .\r\nچهل و هفتم كتاب « منية المرتاد » در ذكر نفاة اجتهاد ، كه از اصحاب ائمه ( عليهم السلام ) تا زمان خود او هركه منكر اجتهاد بوده و رد بر آن نوشته در آن آورده و كتاب بزرگى شده .\r\nچهل و هشتم كتاب « موارد الرشاد » . چهل و نهم كتاب « ميزان التمييز » در علم عزيز .\r\nپنجاهم كتاب « النبأ العظيم » از آثار تكيهء خاقان در طهران كه وقف نموده بر دوستان صاحب الزمان ، يعنى تكيه‌اى كه فتحعلى شاه در تهران ساخته .\r\nپنجاه و يكم كتاب « نبراس العقول » . پنجاه و دويم كتاب « نجم الولايه » .\r\nپنجاه و سيم كتاب « نخبة الأوبة » در اصول دين كه در « الذريعة 18 : 182 س 4 » نوشته .\r\nپنجاه و چهارم كتاب « نشر الاخوان » در مسئله غليان كه ظاهرا در حرمت استعمال آن باشد .\r\nپنجاه و پنجم كتاب « نفثة الصدور » در رد صوفيه .\r\nپنجاه و ششم كتاب « النور المقذوف ، در قلب مشعوف .\r\nپنجاه و هفتم كتاب « و مضة النور » از شاهق طور .\r\nپنجاه و هشتم كتاب « الزلفى » در « أسماء الحسنى » كه در « الذريعة 12 : 46 » نوشته .\r\n\r\n\r\n","description":"","footnote":"\r\n( 1 ) اين كتاب عجيب را شاگردش محمد ابراهيم بن محمد على طبسى بنام « مرآت آگاهى - يا - آيينه شاهى » ترجمه نموده كه نسخه اصل آن در « كتابخانه روضاتى » موجود ، و يك مجموعه از رسائل صاحب عنوان نيز در « فهرست كتابخانه مركزى دانشگاه تهران 5 :\r\n1677 ببعد » با شرح حال دقيقى از وى مذكور مىباشد . م .\r\n","page_name":" 940 ","page_number":340},
  {"content":"\r\n\r\nدر « روضات الجنات : 657 » نوشته كه وى از چندين نفر روايت مىكند ، چنان كه خود در « صحيفة الصفا » ذكر كرده : اول آقا محمد على بهبهانى . دويم ميرزا محمد مهدى شهرستانى . سيم شيخ موسى بن على بحرينى ، هر سه نفر از شيخ يوسف بحرينى . و در ( ص 656 ) يك نفر ديگر از مشايخ او كه نامش نوشته نشده بقلم آمده و گويد شيخ او حاجى هادى همدانى الاصل نجفى المسكن بوده كه در مسجد حضرت رسول ( صلى اللّه عليه و آله ) خدمت حضرت حجت ( عجل اللّه تعالى فرجه ) رسيده ، انتهى . و ظاهرا مقصود از اين شيخ - وى نيز همين شيخ موسى باشد كه در ( ص 656 ) نوشته كه وى دو بار خدمت آن حضرت ( عليه السلام ) رسيده است . و نيز چندين نفر در نزد او درس خوانده‌اند كه اينك اسامى آنها بدون ترتيب معهود با ذكر مأخذ نوشته مىشود :\r\nاول ملا عبد الحسين ، كه وى كتاب « فتح الباب » را - چنان كه نوشتيم - براى او تأليف نموده ، و آنجا گذشت كه او مجاز از اين استاد راد هم بوده .\r\nدويم ملا فتحعلى خان شيرازى ، كه اجمالى از احوال او در « الذريعة 16 : 344 ش 1598 » نوشته ، بخلاصهء اينكه وى از أسباط كريمخان زند و نزيل شيراز بوده ، و كتابى بنام « الفوائد الشيرازية » تأليف نموده كه شروع در آن در سنه 1236 و انجامش در سنه 1241 بوده ، و در آن كتاب بيست و اندى نفر از كسانى را كه در رد اجتهاد تصنيفى دارند ذكر كرده كه آخر آنها استادش صاحب عنوان است ، و هم صد نفر از نفاة اجتهاد را ذكر كرده و هفده كتاب از تأليفات خود را در رد مجتهدين شمرده : و نوشته كه شيخ و استاد او شيخ حسين آل عصفور است ( كه ما احوال او را در ج 2 ص 569 ش 229 نوشتيم ) .\r\nسيم محمد ابراهيم بن محمد على طبسى كه در « الذريعة 14 : 221 » ذكر شده « 1 » .\r\nچهارم ملا محمد باقر بن محمد على لارى دشتى ، كه چنان كه نوشتيم كتابى بنام « الكلمات الحقانية » در شرح رساله « البرهانية » استاد خود - صاحب عنوان تأليف كرده ، و اعتراضاتى را كه علىمحمد باب در حواشى كتاب « البرهانية » مذكور بر صاحب ترجمه وارد نموده در آن دفع فرموده .\r\nپنجم صاحب كتاب « محمى الحديد » ، كه آن را در سنه 1242 تأليف نموده ، چنان كه در « الذريعة 9 : 60 ش 344 » فرموده .\r\n\r\n\r\n","description":"","footnote":"\r\n( 1 ) او مؤلف « قسطاس الغى و الرشاد » مذكور در « فهرست مركزى دانشگاه » و پاورقى ( ص 940 ) است . م .\r\n","page_name":" 941 ","page_number":341},
  {"content":"\r\n\r\nششم محمد رضا بن محمد جعفر دوانى ، چنان كه در « الذريعة 15 : 129 ش 866 » نوشته ، و در ( ج 14 ش 2285 ) بجاى دوانى دارابى نوشته و در هر دو جا فرموده كه وى در حق اين استاد خود غلو نموده ، و در موضع اول نسب او را از قول وى تا شمس الدّين وزير جوينى ( به‌طورىكه ما نوشتيم ) كه مثبت عدم سيادت است نقل كرده ، و سپس فرمايد :\r\nاگر وى از سادات بود هرآينه اين شاگرد او كه در حق وى غلو نموده و او را بگزاف ستوده تصريح بدان مىنمود و از سيادتش چشم نمىپوشيد ، و لااقل نسب او را از خط خودش مىنوشت ، و غايت افتخار وى را ببلوغ نسب وى بخواجه شمس الدّين صاحب ديوان مستند نمىكرد ، بلكه صاحب « روضات » نيز با اطرائى كه دربارهء او نموده وى را جز به شريف وصف نفرموده ، و شايد او از طرف بعضى از مادرانش منسوب بسادات باشد ، انتهى .\r\nهفتم صاحب كتاب « فوائد ذهبيه » كه در ( ص 927 ) ذكر شد . هشتم نواده‌اش ميرزا محمد تقى .\r\nنهم سيد محمد جواد سياه‌پوش كه در ( ج 10 ص 14 ) ذكر شده و در ( 1247 ) بيايد .\r\nدهم سيد مصطفى اسماعيل بن موسى صاحب « اللوامع المحمديه » مذكور در « الذريعة 18 : 370 » .\r\nيازدهم ملا عبد الصاحب بن محمد جعفر دوانى ، كه ظاهرا وى با آنكه به شماره 6 نوشتيم دو نفر باشند ، و او در سنه 1241 چندين رساله از تأليفات اين استاد خود صاحب عنوان را در مجموعه‌اى جمع كرده بنام « الفوائد الذهبية » كه بعضى از آنها چاپ هم شده ؛ چنان كه در « الذريعة 16 : 336 ش 1558 » فرموده .\r\nو مختصر ، حاجى ميرزا محمد ( چنان كه نوشتيم ) خاتمت كارش بدانجا كشيد كه در تربت مقدس كاظمين ( عليهما السلم ) مجاورت گزيد ، و در آن مكان أعلى بىپرده و پروا ، در مجالس و منابر على رءوس الأشهاد سبّ و شتم مجتهدين را بر زبان مىراند ، تا اينكه اتفاقا ( چنان كه در « لؤلؤ الصدف : 133 » فرموده ) در آن سنوات ميان دو نفر از اعيان دولت عثمانى ( بنام اسعد پاشا و داود پاشا ) بر سر حكومت بغداد نزاعى بهم رسيده بود ، و اسعد پاشا چون ورود حاجى ميرزا محمد را بدان زمين برين شنيد بناء رفت و آمد با او نهاد كه از وى بواسطهء علوم غريبه كمكى در مدافعهء داود پاشا بهم رساند ، و داود پاشا چون واقعهء ايشپختر را ديده بود سخت بترسيد و همى در مقام چاره‌جوئى بود و از پى بهانه مىگشت كه اذيتى بدان جناب نمايد . تا آقا سيد محمد كربلائى ( به‌طورىكه در « لؤلؤ الصدف : 134 » نوشته )\r\n\r\n","description":"","footnote":"","page_name":" 942 ","page_number":342},
  {"content":"\r\n\r\nبكاظمين آمد و حاجى ميرزا محمد را از اين گفتارهاى زشت منع نمود و او قبول نكرده و بعلاوه در مقام آزار سيد نيز برآمد .\r\nپس آقا سيد محمد بكربلا رفت و شيخ موسى فرزند شيخ جعفر نجفى را از اين قضيه آگهى داد ، و شيخ موسى بىدرنگ جماعتى از مردم نجف را برداشته و با كمال أبهت و جلال بكاظمين آمد و در آنجا مجلسى مركب از چندين نفر از علما همچون مرحوم آقا سيد محمد كربلائى و سيد عبد اللّه شبر و شيخ اسد اللّه كاظمينى و غيره تشكيل دادند و سؤالى بعنوان شيخ موسى نوشتند كه : چه مىفرماييد دربارهء حاجى ميرزا محمد أخبارى كه همواره علما را سب مىنمايد . ؟ و او در جواب نوشت كه : قتل او واجب است ، و هركه شريك خون او شود من ضامنم برايش بهشت را . و اين حكم را علماء ديگر امضاء نموده و بدست يكى از گماشتگان سيد شبر دادند كه بر مردم بخواند .\r\nو چون داود پاشا كه پى بهانه مىگشت اين سخن را شنيد عوام را شورانيد و مردمى كه از نجف و بغداد آمده بودند با عوام و أشرار كاظمين همدست شده و اجتماعى غريب بر پاى شد و مردم همى غوغا برداشتند و هم‌آواز گفتند كه حاجى ميرزا محمد نيشابورى كافرى است عنود و ملحدى مردود ، و چنان كه در « تاريخ قاجاريه ، قسمت اول : 83 » فرموده در شب آن روز آن جناب خبر از قتل خود داد و در خانه نشسته از اين واقعه برحسب ظاهر بىخبر بود و همىفرمود تا كشتن من ساعتى بيش نمانده است ! چنان كه مدتهاى چندى پيش از آن نيز تاريخ وفات خود را در يكى از رسائل خويش ضبط كرده بود .\r\nو بالاخره ، ناگهان مردم غوغائى در خانهء او ريختند و وى را پاره‌پاره نموده و - بنص « بستان » - با يك پسر و يك نفر از شاگردانش بقتل رسانيدند و آنچه اثاثيه و اسباب در آنجا بود بغارت بردند و ريسمانى بر پاى معرفت پيمايش بسته و همى در كوچه و بازار كشيدند و نزديك غروب در بيرون دروازه كاظمين قريب به قهوه‌خانه دفن كردند ، انتهى .\r\n دشمن طاوس آمد پر او * اى بسا شه را بكشته فر او \r\nو اين واقعهء هايله در عصر روز يك شنبه بيست و هشتم ماه ربيع المولود اين سال ( چنان كه در « ايقاظ النبيه : 322 » نوشته و مطابق ( . . . ) دلو ماه برجى بوده واقع شده .\r\nدر « بستان : 610 » فرمايد : وى چند سال پيش از شهادت خود رساله‌ئى نوشته و در\r\n\r\n","description":"","footnote":"","page_name":" 943 ","page_number":343},
  {"content":"\r\n\r\nآن قتل خود را اعلام و تاريخ آن را چنين فرموده : ( صدوق غلب ) صار تاريخنا . انتهى .\r\nو صورت حساب اين ماده چنين است :\r\nص د و ق غ ل ب\r\n90 4 6 100 1000 30 2 جمع - 1232\r\nدر « الذريعة 8 : 273 ش 1157 » ارتحال او را بقتل و در يك شنبه از سال 1233 نوشته و در ( ج 10 ص 14 ) بوفات و نيز در 1233 نوشته ، و در ( ج 15 ش 1295 ) بوفات و در سال 1230 نوشته .\r\nحاجى ميرزا محمد فرزندان چندى داشته : يكى ميرزا سيد محمد 34 كه در أوائل عنوان نوشتيم كه سيد ابراهيم 39 نوادهء اين ميرزا سيد محمد ، أحوال جد خود صاحب عنوان را در آخر « ايقاظ النبيه » منسوب بوى نوشته .\r\nو ديگر احمد 34 كه در « الذريعة 16 : 344 ش 1598 » نام آن پسرى از وى را كه نوشتيم او را با خودش كشتند احمد ذكر كرده ، انتهى . و كنيت او را كه در صدر عنوان نوشتيم أبو احمد بوده البتّه بملاحظه اين پسر بوده .\r\nو ديگر ميرزا على كه وى از همه كوچكتر و در ( 1273 ) بيايد .\r\nو ديگر دخترى كه زوجهء مرحوم حاج ملا هادى سبزوارى ( قدس سره العزيز ) بوده ( كه در ج 2 سال 1212 عنوان 191 ص 467 گذشت ) ؛ كه بجمله چهار نفر ( سه پسر و يك دختر ) بشوند ، و در « المآثر : 164 » در عنوان ميرزا محمد رضا همدانى ( كه در 1261 بيايد ) نوشته كه وى از طرفى با ميرزا محمد اخبارى مىپيوندد ، و در « قصص العلماء : 140 » نوشته كه وى از أهل بحرين و اولاد صلبى او نيز در اين ازمنه در بحرين بوده‌اند ، انتهى .\r\nو ديدى كه در آن مآخذ معتبره كه ما از آنها نقل كرديم جد و مادرش را استرآبادى و پدرش را نيشابورى و تولدش را در هند نوشته بودند ، و أولاد او در بحرين بودن نيز شايد از همين قبيل اشتباهات باشد ، و در ضمن تأليفات او در ذكر « الدر الفريد » نام نواده‌اش محمد تقى برده شد . و او فرزند ميرزا حسين بوده .\r\n\r\n","description":"","footnote":"","page_name":" 944 ","page_number":344},
  {"content":"\r\n\r\nسنه 1196 شمسى\r\nآدينه دويم جمادى الاولى اول حمل ماه برجى\r\n\r\n* ( 433 - وفات مرحوم ملا على اكبر اجيه‌ئى ، اعلى اللّه مقامه ) *\r\nاجيه بكسر همزه و جيم و ياء مثناة تحتانى و هاء مختفيه : معرب اژيه بهمزه و ژاى پارسى به همين تشكيل ، و نام قريه‌اى است در ناحيه رويدشت اصفهان .\r\nو مرحوم ملا على اكبر ( عليه‌الرحمه ) منسوب بدان قريه ، و فرزند محمد باقر ، و خود از علماء بزرگوار و حكماء نام‌بردار ، و اهل فكر و ذكر و رياضت و تهجد و عبادت و منبر و موعظه بوده ، چندان كه كمتر نظيرى براى وى توان يافت .\r\nو شرح احوالش در « روضات الجنات : 416 » و « تذكرة القبور : 34 » و « تاريخ اصفهان :\r\n112 قسمت بالاى صفحه » نوشته ، و از آنها چنين برآيد كه وى در نزد آقا محمد بيدآبادى و ميرزا ابو القاسم مدرس و بعضى ديگر از علما و حكماء آن عصر در معقول و منقول درس خوانده ، و در اصفهان در مسجد معروف به مسجد على اقامت جماعت مىفرموده ، و كتب و رسائل چندى تأليف نموده ؛ بدين قرار :\r\nاول « رساله در احكام مواريث » كه نسخه آن در كتابخانه آقاى حاج سيد محمد على روضاتى موجود است ، و آن رساله مبسوطى است مشتمل بر خاتمه‌ئى در مبحث امر فدك .\r\nدويم رساله‌ئى بنام « ترجمة الصلاة و أسرار الصلاة » چنان كه خود در آخر رسالهء نماز شب فرموده .\r\n\r\n","description":"","footnote":"","page_name":" 945 ","page_number":345},
  {"content":"\r\n\r\nسيم « رساله در اينكه تسليم در نماز نافله يكى است » و آن هم متعين در سلام آخر است و غير از آن نبايد گفته شود ، نظر بدينكه در نصوص طائفه وارد شده كه هر دو ركعتى از آن بيك سلام است ، و در « روضات » فرمايد وى در اين رساله مخالفت با اجماع ظاهر قوم نموده كه تعدد تسليم را در مطلق نماز گفته‌اند كه شامل فريضه و نافله همه مىشود ، و سيد حجة الاسلام « رساله‌ئى مبسوطه در رد آن نوشته كه در نيمهء ساعت 9 شب 25 محرم سنه 1225 از آن فارغ شده و چون آن رد به صاحب عنوان رسيد رسالهء ديگرى در اين موضوع تأليف كرد ، سپس سيد رساله ديگرى در رد آن نوشت و بدان اين اختلاف بر طرف شد . در « روضات » پس از ذكر اين موضوع فرمايد كه ظاهر است كه در اين مسئله حق با كدام يك از اين دو جناب است ، انتهى . پس تا اينجا چهار تأليف از صاحب ترجمه آورديم .\r\nپنجم « رساله در خصوص أحكام حدود شرعيه » .\r\nششم « رساله در رد پادرى نصرانى » كه شبهاتى بر دين اسلام وارد آورده .\r\nهفتم « رساله در رد بعضى از رسائل شيخ احمد احسائى » .\r\nهشتم « رساله در رد حاجى ميرزا محمد اخبارى » زياده بر ده هزار بيت كه داراى بسيارى از تحقيقات منيفه است .\r\nنهم « رساله در تفاصيل وقايع معراج » انجام تأليف آن ( چنان كه در آخرش نوشته ) وقت زوال روز 2 شنبه 27 ج 1 سنه 1227 .\r\nدهم « رساله در رئوس مسائل عبادات » .\r\nيازدهم « رساله در مسائل زكوات و اخماس » .\r\nدوازدهم « رساله در مسائل قضاء و شهادات » .\r\nسيزدهم كتاب « زبدة المعارف » در اصول دين و غيره كه أجل تأليفات وى بلكه از جياد تصانيف بشمار آيد ، انجام تأليف آن ( چنان كه در نسخه‌اى از آنكه در 1367 چاپ شده نوشته ) شب 28 شعبان سنه 1224 « 1 » .\r\nچهاردهم « رساله در تفصيل خلقت و اعضاء طبيعى انسان و اخلاق حسنه و رذيله » كه\r\n\r\n\r\n","description":"","footnote":"\r\n( 1 ) نسخه اصل « زبدة المعارف » به خط مؤلف در كتابخانه مركزى دانشگاه طهران موجود است ، م .\r\n","page_name":" 946 ","page_number":346},
  {"content":"\r\n\r\nمتفرع بر خلقت طبيعى است .\r\nپانزدهم غير آنها از تعليقات لطيفه و تحقيقات منفيه و اجوبهء مسائل فقهيه و نوادر افادات بهيه .\r\nو يكى از شاگردان يا روات از آن جناب مرحوم حاج ميرزا زين العابدين خوانسارى است كه در ( 1275 ) بيايد ، چنان كه فرزند وى مرحوم آقا ميرزا محمد باقر در رساله‌ئى كه در أحوال آباء و أجداد خود تأليف نموده ( در ص 13 ) فرموده .\r\nو او در يازدهم ماه شوال المكرم اين سال مطابق ( . . . ) أسد ماه برجى وفات كرده ، و در تخت پولاد دفن شد ، و اينك قبرش آنجا در برابر درب تكيهء آقا ميرزا أبو المعالى بفاصلهء تا اندازه‌اى زيادى در حوالى قبر فاضل هندى و آخوند خاجوئى معروف است ، و قبر او را با سنگ بسته و صورت بزرگى بر آن برآورده و سنگى راست بالاى سر آن نصب كرده‌اند .\r\nو فرزندش مرحوم ملا عبد اللّه هم از علما و امام جماعت بوده ، و در بامداد روز 3 شنبه 4 ع 1 سنه 1265 وفات كرده و در طرف بالاسر پدر بقدرى فاصله مدفون ، و سنگى كوتاه در بناى آجرى كوچك بر قبر او نصب است .\r\nو فرزندش ميرزا محمد على بجوانى وفات كرده .\r\nو فرزندش ميرزا على محمد در ( 1266 ) بيايد .\r\n\r\n* ( 434 - تولد سيد احمد زينى دحلان شافعى مكى ) *\r\nوى فرزند زينى بن احمد دحلان ، و خود از معاريف علماء أهل سنت بوده كه در اين سال ( چنان كه در « فهرست كتابخانهء مباركهء رضويه ( ع ) 5 : 226 » نوشته ) متولد شده ، و هم از آن و « الذريعة 2 : 511 » و « ريحانة الأدب 2 : 146 » چنين برآيد كه او معروف بزينى دحلان و در مكهء معظمه شيخ الاسلام و مفتى فرقهء شافعيه بوده ، و چندين كتاب تأليف نموده :\r\nاول كتاب « الازهار الزينية » در شرح متن الفيه . دويم كتاب « أسنى المطالب » در نجات ابى طالب ( ع ) كه آن مختصرى است از خاتمهء كتاب سيد محمد بن رسول برزنجى كردى كه در سنه 1103 وفات كرده و آن را در « نجات ابوين حضرت رسول صلى اللّه عليه و آله » تأليف نموده\r\n\r\n","description":"","footnote":"","page_name":" 947 ","page_number":347},
  {"content":"\r\n\r\nو خاتمه‌اش در « نجات ابو طالب ( ع ) » است . سيم كتاب « تاريخ الدول الإسلاميّة » بجداول مرضيه .\r\nچهارم كتاب « تقريب الاصول » براى تسهيل بمعرفت رب و رسول ( ص ) در تصوف . پنجم كتاب « تنبيه الغافلين » در مختصر « منهاج العابدين » در مواعظ . ششم كتاب « خلاصة الكلام » در امراء بلد الحرام . هفتم كتاب « الدرر السنيه » در « رد وهابيه » . هشتم كتاب « السيرة النبوية و الآثار المحمديه » .\r\nنهم « شرح كتاب آجروميه » در نحو . دهم كتاب « الفتح المبين » در فضائل خلفاء راشدين و اهل بيت طاهرين ( ع ) . يازدهم كتاب « الفتوحات الإسلاميّة بعد الفتوحات النبويه » . دوازدهم كتاب « منهل العطشان » در تجويد قرآن .\r\nو بالاخره او در سنه 1304 در مكهء معظمه وفات كرده ، و مدت عمرش هفتاد و دو سال بود .\r\n\r\n* ( تولد آقا احمد طسوجى ) *\r\nوى فرزند آقا على اشرف بن آقا احمد بن ملا عبد النبى طسوجى است .\r\nملا عبد النبى در سال ( 1203 شمارهء 85 ) گذشت . نواده‌اش آقا على اشرف از اهل علم و فضل بوده و شعر هم مىگفته و « ديوانى در اشعار » دارد كه آن را در سنه 1240 براى فرزندش آقا احمد صاحب اين عنوان تدوين نموده ، چنان كه در « الذريعة 9 : 447 » فرموده و آن شامل قصايد و مدايح و مراثى و غزل و رباعيات مىباشد .\r\nفرزندش آقا احمد صاحب عنوان از علما و شعرا بوده ، و همانا كه در اين سال متولد شده و در نزد شيخ انصارى درس خوانده و تأليفاتى دارد : اول « كتابى به طرز كشكول » . دويم « حواشى بر رياض » . سيم غير اين‌ها .\r\nو او پس از وفات استادش شيخ انصارى قصيده‌ئى در مرثيهء وى سروده كه نزد اولادش موجود است ، و خود در وقعه نجيب پاشا كه در سال 1258 در كربلا رخ داده بعز شهادت فائز گرديد ، چنان كه اين همه مستفاد از ص 143 جزء 9 جلد 10 « اعيان الشيعة » است ، ليكن تاريخ شهادت او بدين‌طور منافى است با شاگردى او نزد شيخ انصارى و خصوصا مرثيه گفتن\r\n\r\n","description":"","footnote":"","page_name":" 948 ","page_number":348},
  {"content":"\r\n\r\nاو براى آن جناب كه كاشف از بقاء او بعد از وفات شيخ است كه در ( 1281 ) بوده « 1 » .\r\n\r\n* ( 435 - تولد مرحوم وقار ، شاعر شيرازى ) *\r\nوى مرحوم ميرزا احمد ، نخستين فرزند درياى فضل و كمال مرحوم وصال شيرازى ( قدس اللّه تعالى روحهما الشريف ) است كه در ( ج 1 ص 61 ش 33 ) گذشت .\r\nو خود از اجلهء فضلا و رجال بزرگ عصر خويش بوده كه در شعر و عرفان و حكمت و تاريخ و ادبيات و اخلاق فاضله و كمالات خانوادهء وصالى از خط خوب و غيره نظيرى بندرت برايش پيدا مىشود .\r\nو همانا وى در اين سال ( چنان كه در « فارسنامه ناصرى ، گفتار 2 در محله سرباغ : 66 » و « گلشن وصال : 127 » فرموده‌اند ) از بطن مخدره مجلله بنام سكينه متولد شده ، و پدرش بتصويب پير بزرگوار سكوت نام او را احمد نهاد ، و از آغاز كودكى در حجر تربيت پدر دانشور نشو و نما يافته ، و چون در صرف و نحو و علوم ادبيه كامل گشت بفقه و اصول و حكمت الهى پرداخت ، و علاوه بر تصنيفات و تأليفات متعدده كه در هر علمى نگاشته است ؛ چهل هزار بيت اشعار از مثنويات و قصايد و غزليات و مراثى و كتب ديگر تأليف كرده ، از آن جمله :\r\nاول : اشعار بسيار ، كه از آن جمله « ديوان » لطيفى است بنام « بهرام و بهروز » ، و ديگر « منظومه‌ئى » بر وزن « مثنوى » مولوى در « احوال مولوى » مذكور ، كه بضميمه مثنوى بچاپ رسيده .\r\nدويم : كتاب « عبرت‌افزا » در احوال آقا خان محلاتى ( 1219 ) .\r\n\r\n\r\n","description":"","footnote":"\r\n( 1 ) مخفى نماند كه جناب معلم اين شخص را سهوا در دو موضع عنوان كرده‌اند ، يك‌بار در سال 1229 ( عنوان 394 ص 859 همين جلد ) بنقل از « الكرام البررة » كه تولد او را در چهارم ماه رجب سال مذكور نوشته ؛ و يك‌بار در اين موضع بنقل از « اعيان الشيعة » كه ولادتش را در اين سال 1232 قيد كرده است . م .\r\n","page_name":" 949 ","page_number":349},
  {"content":"\r\n\r\nسيم : كتاب « تاريخ چهارده معصوم ، عليهم السلام » كه مانند كتب تقويم شامل جداول طوليه و عرضيه است ، و متن آن تاريخ مذكور ، و در جداول طوليهء آنكه هفت است چندين علم ديگر بعنوان توشيح نوشته شده همچون : 1 - حساب 2 - حكمت 3 - معانى و بيان و بديع 4 - عروض و قافيه 5 - نحو و صرف و اشتقاق 6 - هيئت و نجوم 7 - منطق ، و اين كتاب بسى خبرت و تبحر او را در آن علوم مىرساند .\r\nچهارم : كتاب « مجالس السنة و محافل الازمنة » بروش « كشكول شيخ بهائى » ، كه براى هرروزى از سال مطلبى ذكر كرده .\r\nو گذشته از آنها كتابهاى ديگرى نيز آغاز نموده كه ناتمام مانده ، و چون به چهل‌سالگى رسيد دختر حسين على خان نواب هندى را تزويج نمود ، و بعد از وفات برادر خود حكيم بتهران رفت ، و بعد از وفات برادر ديگر داورى سفرى بعتبات نمود و آنجا مرحوم ميرزاى شيرازى ( اعلى اللّه مقامه ) احترامى تمام براى او به عمل آورد .\r\nو بالاخره ، هماره در شيراز بنشر فضائل مىپرداخت ، تا آخر در ماه شوال المكرم سنه هزار و دويست و نود و هشت - مطابق ( سنبله - ميزان ) ماه برجى - ببيمارى استسقاء وفات كرده ، و در نزد پدر بزرگوارش دفن شد .\r\nو دو پسر و دو دختر از او بازماندند ، پسران : ميرزا علاء الدّين حسين همت و ميرزا محمد شفيع عشرت كه در ( 1276 و 1292 ) بيايند . و از دختران يكى زوجهء پسر عمش ميرزا عبد اللّه رحمت بوده كه در ( 1272 ) بيايد « 1 » .\r\n\r\n* ( 436 - وفات احمد بيك ، اختر گرجى اصفهانى ) *\r\nوى فرزند فرامرز بيك است كه اسلافش - چنان كه در « مجمع الفصحا 2 : 71 » فرموده - از غلامان صفويه و از گرجيان آن سلسله بوده‌اند ، و پدرش ( چنان كه در « آينه دانشوران :\r\n\r\n\r\n","description":"","footnote":"\r\n( 1 ) شرح حال مرحوم وقار بتفصيل در كتاب « خاندان وصال شيرازى : 51 - 119 » مذكور است . م .\r\n","page_name":" 950 ","page_number":350},
  {"content":"\r\n\r\n105 » فرموده ) از چاكران دولت زنديه بوده .\r\nو احمد بيك خود از شعرا و أهل علم و ادب بوده ، و تخلص در اشعار اختر مىنموده ، و خطى در شكسته خوش و انشائى دلكش داشت ، و همانا در اصفهان نشو و نما كرده و در عهد لطف‌على خان بمناصب ارجمندى سربلند و در دولت قاجاريه بواسطهء اتهام بجنايتى هراسان و چندى در خراسان متوارى بود تا در زمان فتحعلى شاه قصيده‌ئى در مدح او گفته و خود را ظاهر ساخت و نزد شاه آمد و مورد عفو واقع شده ، و پس از چندى بواسطه زبان‌درازيى كه در كلمات خود داشته سليمان قاجار ( 1220 ص 231 ) زبان وى را بريده ، و او مدتى بسياحت گذرانده و عراق و خراسان را ديده ، و دو سفر هم بيزد رفت و شعراى آن ولا ، مانند فضائى و جلالى رسوم شاعرى از او آموختند .\r\nو او اندكى بآداب ظاهرى شريعت لاابالى بوده ، و « تذكره‌اى » در احوال شعراى عصر خود نوشته كه تمام نشده ، و پس از فوتش برادرش محمد باقر بيك آن را تمام و بنام خود نموده چنان كه در « آينه دانشوران » فرموده ، و ليكن او هم باندك مدتى بعد از برادر فوت شده و فاضل خان كروسى ( 1198 ش 36 ) هر دو را در « انجمن خاقان » جمع نموده ، و در « مجمع الفصحا ، ج 1 در مقدمه » هريك از اين سه تذكره را برأسه نام برده و از مدارك آن كتاب قرار داده .\r\nو احمد بيك در اين سال در اصفهان وفات كرده ، و برادرش محمد باقر بيك مذكور هم از شعراى زمان بوده و تخلص نشاطى مىنموده ، و پس از فوت وى چنان كه شنيدى تذكره را برداشته بتهران برد و بواسطهء آن نزد اكابر و اعيان اعتبارى بهم رسانيد و با فاضل خان مرقوم معاشرت پيدا كرده اما طولى نكشيد كه او هم وفات نمود ، و در « مجمع الفصحا 2 :\r\n501 » « ديوانى » قريب دو هزار بيت از او ذكر كرده .\r\n\r\n* ( 437 - تولد سيد عبد الحميد آلوسى بغدادى ) *\r\nوى فرزند حاجى سيد عبد اللّه آلوسى است كه در ( 1248 ) بيايد . و خود - به‌طورىكه\r\n\r\n","description":"","footnote":"","page_name":" 951 ","page_number":351},
  {"content":"\r\n\r\nدر « المسك الاذفر » و « ريحانة الادب 1 : 27 » نوشته - از علما و عرفاء اهل سنت است كه او را ابن الآلوسى نيز گفته‌اند . و همانا در اين سال در بغداد متولد شده و پس از سالى چشمانش از آبله نابينا گرديد ، ولى در عوض خداى تعالى هوشى سرشار و قوت حافظه‌ئى بسيار بوى عطا فرمود ، چندان‌كه در شش‌سالگى « قرآن عظيم » را حفظ كرد ، و هنوز مو بر صورتش رسته نشده بود كه در نزد پدرش به تحصيل پرداخت ، و پس از وفات وى نزد برادر بزرگ خود سيد محمود و ديگران از علما درس خواند ، و بعد از چندى مدرس مدرسه نجيبيه بغداد شد .\r\nآنگاه به سير و سلوك پرداخت ، و در طريق رفاعيه و قادريه و نقشبنديه قدم زد ، و به سيد عبد الغفور بغدادى و شيخ عبد القادر كردى - كه هر دو از خلفاى شيخ خالد نقشبندى بودند - ارادت ورزيد ، و از وى شيخ كاكه احمد برزنجى در طريقه قادريه و نقشبنديه مجاز گرديد ، و سپس خود بهدايت و ارشاد مشغول شد ، و خلفا و مريدان چندى بهم رسانيد ، و كتابى بنام « نثر اللآلى » بر نظم أمالى در شرح كتاب « امالى » در عقايد تأليف كرده ، چنان‌كه هم او شعر مىگفته .\r\nو آخر در بامداد روز دوشنبه دويم ماه جمادى الاولى سنه هزار و سيصد و بيست و چهار - مطابق 4 سرطان ماه برجى - در بغداد وفات كرد ، و در محلهء كرخ در مقبره جنيد ، برابر درى كه از حصار صحن مرقد او بيرون مىروند دفن شد « 1 » .\r\n\r\n\r\n","description":"","footnote":"\r\n( 1 ) تاريخ وفات سيد عبد الحميد به همين نحو در كتاب « ذكرى ابى الثناء الآلوسى :\r\n94 » نيز ذكر شده و آنجا گويد : از فرزندانش : شمس الدّين ، پدر سيد فائق ، پدر سيد حامد است .\r\n« ذكرى ابى الثناء » كتابى است تأليف مورخ شهير محامى عباس عزاوى از متعصبين اهل سنت بغداد كه بمناسبت صدمين سال درگذشت شهاب الدّين محمود آلوسى برادر صاحب عنوان ، تأليف و بسال 1377 در 116 صفحه در بغداد بطبع رسيده ، و بهنگام چاپ شرح حال وى در اين كتاب ( ش 243 ص 623 همين جلد ) از استفاده از آن غفلت نموديم . م .\r\n","page_name":" 952 ","page_number":352},
  {"content":"\r\n\r\n\r\n* ( 438 - وفات ملا محمد اسماعيل ازغدى خراسانى ) *\r\nوى ( چنان كه در « تاريخ علماء خراسان : 59 » فرموده ) فرزند ملا حسن ، و خود از عرفا و مرشدين سلسله صوفيه ذهبيه بوده ، و رساله‌هائى در طريقت و توحيد تأليف كرده ، و شعر هم مىگفته و تخلص وجدى ( يا كامل ) مىنموده ، و در اين سال وفات كرده ( چنان كه در قصيده « قلندرنامه » و كتاب « مجمع الفصحا 2 : 557 » نوشته ) . و در « مطلع الشمس 2 : 416 » در سنه 1231 گفته ، و در قبرستان قتلگاه مشهد دفن شده .\r\n\r\n* ( 439 - وفات ميرزا محمد حسن ، قتيل هندى ) *\r\nوى از شعراى هندوستان است كه در دهلى نشو و نما نموده و نخست مذهب برهمنى داشته و سپس مسلمان شده و بلكهنو هجرت كرده ، و چندين كتاب تأليف فرموده : اول كتاب « چهار شربت » كه منظومه است . دويم « ديوانى » مرتب در أشعار . سيم كتاب « شجرة الأمالى » كه نيز بنظم است . چهارم كتاب « نهر الفصاحة » در قواعد فارسى . و او در اين سال ( چنان كه در « ريحانة الادب 3 : 280 » نوشته ) وفات كرده .\r\n\r\n* ( 440 - وفات امير كبير سيناوى مالكى ) *\r\nامير كبير نامش محمد بن محمد بن احمد بن عبد القاهر بن عبد العزيز بن محمد ازهرى ، و ملقب و مشهور بأمير كبير بوده و از علماى مالكيه بشمار مىرفته . شرح احوالش\r\n\r\n","description":"","footnote":"","page_name":" 953 ","page_number":353},
  {"content":"\r\n\r\nدر « معجم المطبوعات : 473 » و « ريحانة الادب 1 : 109 » نوشته ، و از آنها با ملاحظهء بعضى از مواضع ديگر چنين برآيد كه وى در سنه هزار و صد و پنجاه و چهار - مطابق ( 1120 - 1119 ) شمسى - در شهر سنيو از قسمت منفلوط ناحيهء اسيوط مصر متولد شده ، و در نه‌سالگى با پدر و مادر خود بقاهره رفته و آنجا در تحصيل كوششى تمام نمود ، چنان كه تجويد قرآن مجيد را بر طريقهء شاطبيه و « دره » را در نزد شيخ منير خوانده و ختم كرد و بمحاضر دروس اكابر اساتيد حضور بهم رسانيد ، و از شيخ ملوى شافعى بدريافت اجازت نائل گرديد ، و در حيات مشايخ خود بتدريس پرداخت و شهرتى شايسته پيدا كرد و مورد نظر سلاطين عصر قرار گرفت و چندين كتاب تأليف كرد :\r\nاول كتاب « اتحاف الانس » در علميت و اسم جنس در نحو . دويم « حاشيه بر مغنى » ابن هشام .\r\nسيم كتاب « بهجة الانس و الايتناس » در شرح عبارت زارنى المحبوب فى رياض الآس . چهارم « حاشيه بر شرح شيخ خالد ازهرى » بر كتاب « المقدمة الازهرية » در علم عربيه كه آن هم تأليف خود خالد مذكور است . پنجم « حاشيه بر شرح ابن هشام » بر كتاب « شذور الذهب » در معرفت كلام عرب در نحو كه آن هم تأليف خود ابن هشام مذكور است . ششم « حاشيه بر كتاب اتحاف المريد » در شرح « جوهرة التوحيد » كه آن تأليف شيخ ابراهيم لقانى و شرحش از فرزندش شيخ عبد السلام لقانى است . هفتم « حاشيه بر كتاب الجواهر الزكية » در شرح « مقدمهء عشماويه » در فقه مالك كه مقدمه مذكوره تأليف شيخ مالك عشماوى و شرح مذكور آن از شيخ ابن تركى منشيليلى است . هشتم « حاشيه بر شرح ملوى » مذكور بر « الرسالة السمرقنديه » تأليف شيخ ابو القاسم سمرقندى در استعارات از علم بلاغت . نهم كتاب « ضوء الشموع » بر « شرح رسالة المجموع » كه المجموع مذكور و شرح آن هم از خود او است . دهم كتاب « المجموع » مذكور و شرح آن .\r\nيازدهم كتاب « الكوكب المنير » در فقه مالك . دوازدهم كتاب « مطلع النيرين » در آنچه متعلق است بقدرتين . سيزدهم « مناسك الامير » در أعمال حج . چهاردهم كتاب « الوظيفة الشاذلية » در أوراد طريقهء صوفيه شاذليه .\r\nو وى در اين سال بهفتاد و هشت‌سالگى در قاهره وفات كرده ، و نزديك عمارت قايتباى دفن شد ، و مردم بسى بر فوت او تأسف خوردند ، و در « ايضاح المكنون 1 : 105 » وفاتش را در سال 1223 نوشته ، و آن اشتباه است .\r\n\r\n","description":"","footnote":"","page_name":" 954 ","page_number":354},
  {"content":"\r\n\r\n\r\n* ( 441 - تولد ملا محمد على سهيلى اصفهانى ) *\r\nوى از شعراى اصفهان است كه در اين سال متولد شده و زبان بشعر گفتن گشوده ، و پس از مدت نود سال عمر در سنه هزار و سيصد و بيست و دو وفات كرده ، چنان كه در « نامه دانشمندان » است ، و در « الذريعة 9 : ش 2713 تا 2716 » چهار نفر شاعر تخلص سهيلى ذكر كرده و از وى آنجا نامى به نظر نرسيد . و فرزندش ميرزا عباس فايض در ( 1308 ) بيايد .\r\n\r\n* ( 442 - وفات تمناى شاعر هندى ) *\r\nوى محمد على بن خواجه عبد اللّه تأييد از شعراى شهر عظيم‌آباد هند است كه در نزد پدر خود درس خوانده و صاحب طلاقت لسان و فصاحت بيان گرديده و « ديوانى » در اشعار دارد ، و اين بيت از اوست :\r\n دمى كه گشت تمنا بلند شمشيرش * ز خاك تا سر افلاك الأمان برخاست \r\nو او در اين سال وفات كرده ، چنان كه در « ريحانة الادب 1 : 223 » نوشته ، و يك نفر تمناى ديگر هندى در ( 1290 ) بيايد . و در « الذريعة 9 : 177 » چندين نفر شاعر بتخلص تمنا ذكر كرده .\r\n\r\n* ( 443 - وفات شيخ اسماعيل خماطى صنعانى ) *\r\nوى فرزند صالح و خود از ادبا و اطباء عصر بوده و شعر هم مىگفته ، و به‌طورىكه در كتاب « معجم ادباء الاطباء 1 : 76 » نوشته در سنه هزار و صد و هفتاد و دو - مطابق ( 1137 يا 1138 )\r\n\r\n","description":"","footnote":"","page_name":" 955 ","page_number":355},
  {"content":"\r\n\r\nشمسى - در انس متولد شده ، و در سنه 1220 از آنجا به شهر ذمار و پس از آن بصنعاء رفت و آنجا توطن نمود ، و هماره بامور علمى اشتغال داشت ، و در طب و شعر و آداب ؛ آثار نيكو از خود باقى گذاشت ، و از آن جمله اين چند شعر از او در مذمت ذمار كه پس از مهاجرت از آنجا گفته اينجا نوشته شد :\r\n اذا سقت السحاب الجون أرضا * على ظمأ فلا سقيت ذمار\r\nو لا برحت يعاهد ها عهاد * جهام « 1 » صوبها ضر و نار\r\nو تضحى و اخضرار العيش فيها * لفرط الخوف و الوجل اصفرار\r\nبلاد لا يعز بها نزيل * له أهل بساحتها و دار\r\nو دار اهلها ناس صغار * و ان كانت لهم جثث كبار\r\nرعاع طوع ذى نهى و أمر * شعار هم المذلة و الصغار\r\nو ان نزل الجليل القدر فيهم * فغايته اهتضام و احتقار\r\nمودتهم له تزداد نقصا * كضوء البدر يدركه السرار\r\nو لو ؟ ؟ ؟ صيغ الوفاء بها سوارا * على عضد لبانيه السوار\r\nفدع ( لا يخضعون ) فذاك زور * اذا صح انتقاد و اختبار \r\nو جماعتى از اهل ذمار از اين اشعار جواب داده‌اند كه بهترين آنها جواب سيد محمد ابن على بن احمد بن اسماعيل بن على بن عبد اللّه بن الامام قاسم است در ضمن اشعارى كه مطلع آن‌ها اين است :\r\n نظام يسحر الالباب وافى * كزهر الروض باكره « 2 » انهمار \r\nو يكى از شاگردان صاحب عنوان شبجى صاحب تقصاد است .\r\nو بالاخره ، شيخ اسماعيل پس از مدت شصت سال قمرى عمر ، در اين سال در صنعاء وفات كرد .\r\n\r\n\r\n","description":"","footnote":"\r\n( 1 ) العهاد : جمع عهد و هو المطر يكون بعد المطر . جهام : مظلم متراكم\r\n( 2 ) اى نزل عليه بكرة .\r\n","page_name":" 956 ","page_number":356},
  {"content":"\r\n\r\n\r\n* ( 444 - تولد شيخ محمد على محلاتى ) *\r\nوى فرزند آقا زين العابدين بن موسى رضا ، و خود - به‌طورىكه در « مستدرك الوسائل 3 : 877 » فرموده - از علماء بزرگوار و در فقاهت و زهد و تقوى و اعراض از دنيا و دورى از مردمان و لذات اين عاريت سرا ، مقامى بسزا و مكانتى تمام داشته .\r\nو همانا در اين سال - چنان كه در « نقباء البشر 4 : 1443 ش 1953 » نوشته - در محلات متولد شده ، و هم در آنجا علوم اوليه و مقدمات را درس خوانده ، آنگاه مهاجرت ببروجرد نمود و علم اصول را در نزد حاج ملا اسد اللّه بروجردى و حاج سيد محمد شفيع بروجردى خوانده ، و اكثر مسائل اصوليه را در قرب صد هزار بيت برشته تحرير كشيد ، و ظاهرا اين كتاب همان است كه در « فهرست كتابخانه مباركه رضويه 2 : فصل 5 : 178 ش 165 كتب چاپى » آن را بنام « مفتاح السعاده » ذكر كرده .\r\nسپس بتهران رفت و چندى در نزد حاج شيخ عبد الرحيم بروجردى در فقه درس خواند ، و اكثر ابواب فقه را بر طريقه وى كه مأخوذ از آل كاشف الغطا بود در كتابى بزرگ زياده بر صد هزار بيت تحرير فرمود ، و شيخ عبد الرحيم بر پشت آن اجازه و تقريظى به خط خود بر آن نوشت و در آن باجتهاد وى تصريح كرد . و در آن شهر بتدريس پرداخت كه در « مستدرك » فرمايد : وى در تدريس « روضه » و « رياض » اعلم كسانى بود كه من خدمتشان را را درك كردم ، انتهى .\r\nو مرحوم سيد اسد اللّه عطار تهرانى - نياى مادرى شيخ آقا بزرگ طهرانى - بوى ارادت و اعتقاد شديدى بهم‌رسانيد ، چندان‌كه بعد از آن هروقت بتهران مىرفت او را با خانواده در خانه خود فرود مىآورد .\r\nو بالاخره ، در سنه 1273 با مرحوم حاجى نورى هجرت بعتبات نمود و سالها در آنجا مانده و هيچ‌گاه داخل حكومت و فتوى و أخذ حقوق نشد ، و همواره باصلاح نفس خود مىپرداخت .\r\nو در سنه 1305 از آنجا بمشهد مقدس خراسان رفت ، و همى در آن در مقام شريف\r\n\r\n","description":"","footnote":"","page_name":" 957 ","page_number":357},
  {"content":"\r\n\r\nبعبادت و ذكر دوام و مراقبت تمام و انقطاع از أنام بسر برد ، تا در ماه شعبان المعظم سنه هزار و سيصد و شش - مطابق ( حمل - ثور ) ماه برجى - در مشهد وفات كرد ، و فرزندانى چند از او باز ماند :\r\nاول شيخ اسماعيل كه در ( 1269 ) بيايد .\r\nدويم ميرزا زين العابدين كه خطاطى مشهور بوده ، و نسخه‌اى از « شرح دعاء صباح » در سنه 1305 به خط او بچاپ رسيده .\r\nسيم حاج شيخ على ، كه در بمبئى بسيارى از كتب را تصحيح و چاپ نموده ، چنان كه در « الذريعة 8 : 191 » فرموده .\r\nسنه 1233 قمرى مطابق سنه 1196 شمسى\r\nدوشنبه غرهء محرم الحرام ( . . . ) عقرب ماه برجى\r\n\r\n","description":"","footnote":"","page_name":" 958 ","page_number":358},
  {"content":"\r\n\r\n\r\n* ( 445 - وفات مرحوم حاجى مير محمد حسين 30 امام جمعهء اصفهانى ) *\r\nوى فرزند مرحوم آقا مير عبد الباقى 29 امام جمعه اصفهانى است كه در جلد دويم ( ص 314 ش 125 ) گذشت . و خود از علماء بزرگوار و فقهاء نام‌بردار عصر خويش و ملقب به سلطان العلماء بوده ، و چندين كتاب و رساله تأليف نموده :\r\nاول « رساله‌ئى در توحيد » دويم . « كتابى در قضا و قدر » انجام تأليف آن پنجشنبه 2 صفر سنه 1188 . سيم « رساله‌ئى در منجزات مريض » كه در آن رد بر برخى از معاصرين خود نموده . چهارم « رساله‌ئى در نقل نعش » كه نسخه آن به خط آقا مير محمد اسماعيل واعظ ( 1210 ) در نزد آقاى روضاتى موجود است و انجام كتابت آن 3 ع 2 سنه 1225 بوده .\r\nو مرحوم حاجى ميرزا زين العابدين خوانسارى ( كه در 1275 بيايد ) در نزد او درس خوانده ، چنان كه در رساله‌ئى كه مرحوم آقا ميرزا محمد باقر چهارسوئى در أحوال آباء و اجداد خويش نوشته ( در ص 10 ) فرموده « 1 » .\r\nو او پس از مدت هفتاد و پنج سال تقريبى عمر ، تخمينا دو ساعت پيش از طلوع صبح شب دوشنبه ششم ماه صفر المظفر اين سال ( چنان كه در پشت نسخه‌اى از جلد اول « حياة القلوب » خطى كه تاريخ كتابت آن سنه 1122 و در كتابخانه آقاى كرباسى بود به نظر رسيد ) - مطابق ( . . . ) قوس ماه برجى - وفات كرده ، و در « رساله » مرقومه آقا ميرزا محمد باقر در 1232 گفته كه ظاهرا اشتباه باشد .\r\nو اين حاجى مير محمد حسين - چنان كه در « تذكرة الانساب : 99 » فرموده - دو پسر و دو دختر داشته ، و پسران يكى ميرزا محمد على 31 كه زوجه‌اش دختر 30 ميرزا محمد -\r\n\r\n\r\n","description":"","footnote":"\r\n( 1 ) مرحوم آقاى حاجى ميرزا زين العابدين از اين استاد خود اجازه روايت مفصلى نيز داشته كه آن را مجيز طى چندين صفحه به خط خود در آغاز مجموعه‌اى به خط مجاز نگاشته ، و تاريخ اجازه : دههء آخر محرم 1222 مىباشد ، و نسخه در « كتابخانه روضاتى » است . م .\r\n","page_name":" 959 ","page_number":359},
  {"content":"\r\n\r\nرضاء آقاسى 29 بن مير عبد الواسع 28 مذكور در ( 1314 در نسب امام جمعه ) بوده .\r\nو ديگر مرحوم حاجى ميرزا حسن 31 كه در ( 1248 ) بيايد . و يكى از دو دختر 31 ( چنان كه در ص 102 نوشته ) زوجه مير محمد تقى 30 بن مير محمد هادى 29 بن ميرزا زين العابدين 28 بن مير محمد صالح 27 خاتون‌آبادى بوده .\r\n\r\n* ( 446 - تولد صدر العلماء اردبيلى - ره ) *\r\nوى ميرزا محمد اسحاق بن ميرزا كاظم بن رجبعلى ، و خود عالمى با فضل جلى و عارفى بزرگوار بوده ، كه در غرهء ماه ربيع المولود اين سال ( چنان كه در « الذريعة 18 : 218 ش 93 » فرموده ) - مطابق ( . . . ) جدى ماه برجى - متولد شده ، و بموجب مأخذ مذكور و بعضى ديگر از جلدهاى آن كتاب ؛ در سنه 1282 ملقب به صدر العلماء شده ، و در همين سال ناصر الدين شاه دويست تومان نقد و صد خروار جنس برايش مقرر نمود و وى را بتأليف كتاب « رياض ناصرى » امر كرد و او آن را در شصت روز تأليف فرمود . و بالاخره وى تأليفاتى دارد :\r\nاول كتاب « حدائق ناصرى » در اخلاق ، انجام تأليف آن سنه 1295 . دويم « شرح ديوان مجنون عامرى » كه آن را پيش از سال 1269 تأليف كرده . سيم كتاب « گل و ريحان » در كيفيت سلوك بعض اهل عرفان از شيعه و اصحاب ايقان ، كه آن را در سنه 1262 بواسطهء حاج ميرزا آقاسى به نظر محمد شاه رسانيده و او فرمان صد تومان نقد و پنجاه خروار جنس برايش صادر كرد ، چنان كه در « الذريعة » مذكور ( ص 232 ش 158 ) فرموده . چهارم كتاب « گلزار يوسفى » كه در سنه 1282 شروع در تأليفش نموده و مشتمل بر مقدمه و 14 سير و خاتمه ، و در هفت جلد است ، و مقدمه‌اش مجلدى بزرگ بنام « بستان العارفين » است ، و در 4 شنبه 3 محرم سنه 1297 از آن فارغ شده ، و بقيه مجلداتش : « رياض الناصرى » در تاريخ ، و « حدائق ناصرى » كه گذشت و هر دوى آنها را بأمر ناصر الدين شاه تأليف كرده . و از اينكه در اين دو موضع از « الذريعة » دو قلم مقررى از محمد شاه و ناصر الدين شاه برايش نوشته ظاهرا هر دو با هم نبوده ، بلكه اول مقررى محمد شاه وضع شده و بعد از آنكه امير كبير وظائف را قطع كرد ثانيا ناصر الدين شاه آن را برايش برقرار داشت .\r\n\r\n","description":"","footnote":"","page_name":" 960 ","page_number":360},
  {"content":"\r\n\r\nو بالاخره صدر العلماء در دوشنبه سيم ماه محرم الحرام سنه هزار و سيصد و شش - مطابق 19 سنبله ماه برجى - پس از مدت هفتاد و دو سال و ده ماه قمرى و سه روز عمر وفات كرد .\r\nو فرزندش شيخ يوسف صدر العلماء در ( 1372 ) بيايد .\r\n\r\n* ( 447 - تولد حاجى حسام السلطنه قاجار ) *\r\nوى سلطان مراد ميرزا فرزند نايب‌السلطنه عباس ميرزا است كه در 1203 ( ص 146 ش 82 ) گذشت ، و خود از شاهزادگان بزرگوار و كافى و كاردان خانوادهء قاجاريه بوده ، و همانا در ماه ربيع الآخر اين سال - چنان كه در « منتظم ناصرى ، ج 3 در وقايع آن سال » نوشته - مطابق ( دلو - حوت ) ماه برجى ؛ متولد شده ، و سال‌ها در شهرها و ولايات و ايالات مهمه ايران حكومت و فرمانفرمائى نموده ، چنان كه در شعبان سنه 1275 فرمانفرمائى مملكت فارس را يافته . و در اوايل ( ع 1 ) سنه 1277 از آنجا احضار بتهران شده و مأمور ايالت خراسان گرديد كه در ( 12 ج 1 ) از شيراز حركت بتهران نمود . و اين شاهزاده همواره با اهل علم و عرفان آميزش داشته و آنها از او قدردانى كرده‌اند ، چنان كه حكيم بزرگوار مرحوم حاجى ملا هادى سبزوارى ( قدس سره ) كتاب « شرح مثنوى » را بنام او تأليف نموده .\r\nو بالاخره در روز دوشنبه دويم ماه جمادى الاولى سنه هزار و سيصد - مطابق 22 حوت ماه برجى - وفات كرده ، و در مشهد بدار الحفاظ مبارك در ايوان راهرو تحويل خانه دفن شد .\r\nو فرزندان چندى از او بازماند ، از آن جمله : يكى شاهزاده مؤيد الدوله ابو الفتح ميرزا است كه از جمله عرفا و مريد مرحوم صفىعلى شاه ( ره ) بوده ، و افسر السلطنه دختر ناصر الدّين شاه را بزوجيت داشته ؛ چنان كه در « روزنامهء يوميه ايران ، شماره 6798 ص 5 » نوشته ، و در « طرائق 3 : 207 » فرمايد : اين شعر موجز و مفيد كه سجع مهر اوست جامع مطالب مذكوره است :\r\n مؤيد الدوله ابو الفتح راد * صهر شه و گوهر سلطان مراد \r\nانتهى . و در كتاب « تاريخ رجال ايران در سه قرن اخير 1 : 53 » وفاتش را در سنه 1330\r\n\r\n","description":"","footnote":"","page_name":" 961 ","page_number":361},
  {"content":"\r\n\r\nو قبرش را در قم در مقبرهء محمد شاه نوشته .\r\nو ديگر شاهزاده سرور الدوله كه در ( 1326 ) بيايد .\r\nسنه 1197 شمسى\r\nيكشنبه 13 جمادى الاولى اول حمل ماه برجى\r\n\r\n* ( 448 - تولد مرحوم حاجى معتمد الدوله قاجار - ره ) *\r\nوى شاهزاده فرهاد ميرزا ( و نيز ) فرزند مرحوم نايب‌السلطنه عباس ميرزا است كه در 1203 ( شماره 82 ) گذشت . و خود از اجلهء فضلا و رجال علمى خانوادهء قاجاريه بوده ، كه در علوم رياضيه و ادبيه و تاريخ و غيره ماهر و مسلط بوده ، و همانا در ماه جمادى الاولى اين سال ( چنان كه در « منتظم ناصرى » فرموده - مطابق ( حوت 1196 - يا حمل 1197 ) برجى - متولد شده ، و علاوه بر بزرگوارى خانوادگى تحصيل علوم عديده نموده تا از بزرگان أهل علم و فضل گرديد ، و كتب چندى برشته تأليف كشيد ، و سالها در ايالات و ولايات عديده حكومت و فرمانروائى نموده ، و در « المآثر و الآثار : 195 ستون 1 » عنوانى براى او قرار داده ، و در « فارسنامه ناصرى ، گفتار 1 : 336 » شرحى در احوال او نوشته ، و از آنها همه چنين برآيد كه :\r\nاو در سنه 1292 در سلخ رجب از تهران حركت به سفر حج نموده و در ( 2 ع 2 ) سنه 1293 كه از آن برگشته بود بتهران وارد شده ، و پس از چند روزى بايالت مملكت فارس بر قرار گرديد ، و در ماه رجب بدان عنوان بشيراز وارد شد ، و مدت پنج سال در كمال ابهت\r\n\r\n","description":"","footnote":"","page_name":" 962 ","page_number":362},
  {"content":"\r\n\r\nو جلال بدين سمت در آن ولايت برقرار بوده ، و در آن مدت رسوم حسنه برقرار ، و ياغيان و طاغيان آن ولايت را كه موجب زحمت دولت و رعيت بودند دفع و رفع فرمود ، و در ( 20 ع 2 ) سنه 1298 از آن معزول و بتهران احضار شد .\r\nلذا در 4 شنبه ( 5 ج 2 ) از شيراز حركت بتهران نمود و در 1 شنبه 14 رجب بتهران رسيد . و او را بموجب « ص 344 فارسنامه » تأليفات چندى است :\r\nاول كتاب « جام جم » در جغرافيا ، آغاز تأليف آن سنه 1270 مطابق ( تاريخ جهان ) ، انجام آن سنه 1272 مطابق ( أحوال كره ارض ) .\r\nدويم كتاب « قمقام زخار و صمصام بتار » در مصيبت و وقايع كربلا ، كه تاكنون مانندش به نظر نرسيده و نهايت دقت در تصحيح اخبار و تشريح امكنه و منازل اياب و ذهاب اهل بيت و اسماء شهدا ( ع ) و مخالفين در آن به عمل آمده ، آغاز تأليف آن سنه 1303 ، انجام 25 ذىالحجه سنه 1304 ، و قمقام بمعنى امر بزرگ و دريا ، و در اينجا معنى دويم مراد ، و زخار بمعنى جوشان است .\r\nسيم كتاب « كنز الحساب » در شرح « خلاصة الحساب » شيخ بهائى به فارسى ، انجام تأليف آن رجب سنه 1256 .\r\nچهارم كتاب « هداية السبيل » در سفرنامه مكه معظمه كه از تهران به راه رشت و تفليس و اسلامبول تا مدينه طيبه و مكه معظمه و جده و بيروت و اسلامبول و رشت و تهران ؛ واردات هر روز و هر شب را بقلم آورده .\r\nپنجم كتاب « فرهنگ جغرافيائى ايران » .\r\nششم كتاب « نصاب انگليسى » .\r\nو هم او را طبع شعر بوده و اشعار نغزى در مطالب متفرقه فرموده ، از آن جمله اين ابيات را از قصيده‌ئى كه در مدح برادر پدرى خود محمد شاه گفته اينجا آورديم :\r\n بنشين و بنشان نگار چين را * بستان آن آب آتشين را\r\nآشفتهء روى چون بهشتم * بگذار حديث حور عين را\r\nبر لاله گرفته نافهء مشك * در سبزه نهفته ياسمين را \r\n\r\n","description":"","footnote":"","page_name":" 963 ","page_number":363},
  {"content":"\r\n\r\n بنشين و بزن نواى بربط * برخيز و بيار ساتكين را\r\nمى در كش و نغمه‌ها برانگيز * مدحت خوان شاه راستين را\r\nتا نحل براند از دم و دم * نوشينه مهر و زهر كين را\r\nدر كام عدوى ريمنش باد * خاصيت زهر انگبين را \r\nو از مآثر حسنه او تذهيب منارات و بناى صحن مبارك كاظمين ( ع ) است كه آن را در سنه 1301 انجام داده ، و شيخ محمد صادق اعسم در تاريخ آن كار ، آن دو بزرگوار مدفون در آن مقام مقدس را طرف خطاب قرار داده عرض مىكند :\r\n خذا بيدى فرهاد فى يوم حشره * فقد تم من سر بتاريخه ( خذا ) \r\n1301\r\nو بالاخره ، وى در ماه ذى القعدة الحرام سنه هزار و سيصد و پنج - مطابق ( سرطان - اسد ) ماه برجى - وفات نموده ، و در همان صحن مبارك مذكور ، در حجره طرف راست آنكه وارد صحن مىشود ، پهلوى درى كه بنام وى معروف است دفن شده . و فرزندان چندى داشته كه پس از پدرشان و هريك پس از ديگرى لقب معتمد الدوله يافته‌اند :\r\nاول سلطان اويس ميرزا كه در سنه ( 1254 ) بيايد . دويم عبد العلى ميرزا احتشام - الدوله كه در ( 1274 ) بيايد .\r\nو در اين اواخر ، اسماعيل ميرزا فرزند ظل السلطان معروف بمعتمد الدوله بود كه ندانم به جهت انتسابى به اين خانواده بوده يا جهت ديگرى داشته .\r\n\r\n* ( 449 - تولد دكتر كرنيلوس فانديك هولاندى ) *\r\nدكتر كرنيلوس فانديك از افاضل رياضيين اروپا است كه در بيست و چهارم ماه شوال المكرم اين سال - مطابق ( . . . ) سنبله ماه برجى - در قريهء كندرهوك از توابع نيويورك امريكا متولد شده ، و كسب علوم و فضائل نموده ، و زبان عربى را هم خوانده بلكه در آن تخصص و تتبعى\r\n\r\n","description":"","footnote":"","page_name":" 964 ","page_number":364},
  {"content":"\r\n\r\nتمام بهم رسانيد ، و كتب چندى بدان لغت تأليف نموده از آن جمله « رساله‌ئى در جبر و مقابله » .\r\n\r\n* ( 450 - تولد ابراهيم بيك مرزوق سنى مصرى ) *\r\nوى از مشاهير ادباء مصر است كه در اين سال - چنان كه در « معجم المطبوعات : 19 » نوشته - متولد شده و بسودان رحلت كرده ، و آنجا بكمك فرماندار آن مظهر پاشا قيام نموده ، و درباره اسماعيل پاشا خديو مصر و پدران وى مدائح سنيه گفته ، و چندين كتاب تأليف نموده ، : اول اشعار بسيارى كه آنها را محمد بيك سعيد بن جعفر مظهر پاشا در ديوانى جمع نموده بنام « الدر البهى المنسوق بديوان الاديب ابراهيم بيك مرزوق » ، و در سنه 1287 جمع‌آورى آن را تمام كرده ، و عبارت ( الدر البهى المنسوق بديوان ابراهيم بيك مرزوق ) ماده تاريخ آن شده . دويم كتاب « رحلة السلامة و نحلة الكرامة » در وصف مملكت سودان . و او پس از پنجاه سال قمرى عمر در سنه هزار و دويست و هشتاد و سه ؛ در خرطوم وفات كرده .\r\n\r\n* ( 451 - وفات سيد ان‌شاءالله دهلوى هندى ) *\r\nوى فرزند سيد ماشاءالله جعفرى نجفى ، و خود از رجال فاضل است و كتابى بنام « درياى لطافت » تأليف كرده كه مكرر در هند بچاپ رسيده ، و در اين سال وفات نموده ، چنان‌كه در « فهرست كتابهاى چاپى فارسى 2 : 2187 » فرموده . و در « الذريعة 8 : 148 » كه جاى ذكر اين كتاب است آن را ذكر نكرده ، شايد بدين جهت بوده كه مؤلف آن را از فرقه شيعه ندانسته . و در « رساله احوال سيد عبد الحى حسنى : ص ع » وى را بعنوان سيد ان‌شاءالله مرشدآبادى دهلوى ترجمه نموده و فرمايد كه از شعراى اردو زبان مملكت هند بوده . و وفاتش را نيز در همين سال نوشته « 1 » .\r\n\r\n\r\n","description":"","footnote":"\r\n( 1 ) از اينكه صاحب ترجمه را بعنوان جعفرى نجفى وصف كرده‌اند شايد استنباط -\r\n","page_name":" 965 ","page_number":365},
  {"content":"\r\n\r\n\r\n* ( 452 - وفات جواد ، شاعر چهار محلى ) *\r\nچهار محل ناحيه‌ئى است از توابع اصفهان كه در « تاريخ اصفهان جناب : 141 » شرحى درباره آن نوشته ، و هم در « تاريخ اصفهان انصارى : 183 قسمت بالاى صفحه » آن را عنوان نموده ، و آقاى نيكزاد امير حسينى كتابى مخصوص بنام « تاريخ و جغرافياى چهار محل و بختيارى » درباره آن تأليف كرده .\r\nو ميرزا جواد كه تخلص بنام خود ( جواد ) مىنموده از شعراى اين محل بوده و « ديوانى » دارد ، و در اين سال در كرمان وفات كرده ، چنان كه در « طرائق 3 : 112 » نوشته ، و در « مجمع الفصحا 2 : 92 » در سنه 1223 آورده كه ظاهرا اشتباه باشد .\r\n\r\n\r\n","description":"","footnote":"\r\n- شود كه وى شيعه بوده ، و علت عدم ذكر كتابش در « الذريعة » عدم اطلاع مؤلف از آن بوده .\r\nو شرح حال وى در كتاب « نزهة الخواطر 7 : 86 » نيز آمده ، جز اينكه وفاتش را بسال 1225 ضبط نموده ، و در آنجاست كه وى : شيخ فاضل ان‌شاءالله بن ماشاءالله حسينى نجفى مرشدآبادى لكهنوى است ، از شعراى زبردست ، و تولدش در مرشدآباد بوده ، و با پدرش بروزگار شاه عالم وارد دهلى شد و نزد شاه مذكور تقرب يافت ، سپس بلكهنو رفت و نزد سليمان - شكوه فرزند همين شاه عالم تقرب يافت و از نديمان او گرديد و تا سال 1225 در مصاحبت او بسر برد ، و سپس نزد نواب سعادت على خان لكهنوى امير اوده تقرب يافت و مدتى بمصاحبت او گذرانيد ، تا اينكه امير مذكور بر او سخط فرموده و از حضور خود اخراجش نمود ، پس او از مردم دورى گزيد و بعارضه جنون مبتلا گرديد . وى شاعرى زبردست بود و تيزهوش و خوش‌قريحه و سبك‌بال و خوش‌روى و خندان و اهل مزاح بود ، و بزبانهاى تركى و عربى و فارسى و هندى و افغانى و پنجابى و غيرها آشنائى داشت ، و بهمهء اين لغات اشعار خوبى سروده .\r\nسپس دو بيت عربى از او نقل كرده و گويد : وى بسال 1225 در شهر لكهنو وفات يافت و همان‌جا به خاك سپرده شد ، انتهى . و تاريخ وفات وى كه در « مؤلفين كتب چاپى 1 : 699 » بسال 1232 آمده اشتباه چاپى است . م .\r\n","page_name":" 966 ","page_number":366},
  {"content":"\r\n\r\nدر « الذريعة 9 : 207 و 208 » چندين نفر شاعر كه نام يا تخلصشان ( يا هر دو ) مانند صاحب عنوان جواد بوده آورده ، ليكن از اين جواد چيزى به نظر نرسيد .\r\n\r\n* ( 453 - وفات شيخ رفيع الدّين لكهنوى هندى ) *\r\nوى فرزند شيخ ولى اللّه و خود از علماء هند بوده و كتابى بنام « ابطال براهين الحكمه » و نيز رسائلى در منطق و حكمت تأليف نموده ، و در اين سال - چنان كه در « رساله احوال سيد عبد الحى حسنى هندى ص ى » نوشته - وفات كرده .\r\n\r\n* ( 454 - تولد مرحوم حاجى ميرزا لطف اللّه زنجانى - ره ) *\r\nوى فرزند مرحوم ميرزا نصر اللّه بن ميرزا محمد زنجانى ( ره ) است .\r\nميرزا محمد در ( سال 1210 شمارهء 157 ) گذشت . و فرزندش ميرزا نصر اللّه از رجال اين خانواده بوده و فرزندانى داشته : يكى حاج ميرزا عبد الرحيم كه در ( 1302 ) بيايد .\r\nو ديگر مرحوم حاجى ميرزا لطف اللّه صاحب اين عنوان كه از علماء عصر خود بوده ، و به‌طورىكه از « شهداء الفضيلة : 259 » و « الذريعة 3 : ش 1522 » و « علماء معاصرين : 224 » و « فهرست علماء زنجان : 85 » برمىآيد ؛ در اين سال متولد شده ، و در زنجان علوم مقدماتى را فراگرفت ، و در أواخر زمان صاحب « ضوابط » بكربلا رفت و پس از چندى از آنجا باز آمد و در حدود سه سال در قزوين نزد علماء آن تحصيل كرد . پس بنجف مهاجرت نمود و آنجا در خدمت صاحب « جواهر » و شيخ محمد و حاجى شيخ مهدى فرزندان شيخ على بن شيخ جعفر كاشف الغطا و غير آنها مدتى درس خوانده و به مكه رفت ، و بعد از وفات صاحب « جواهر » بزنجان بازگشت ،\r\n\r\n","description":"","footnote":"","page_name":" 967 ","page_number":367},
  {"content":"\r\n\r\nو در سنه 1297 سفرى ديگر به مكه رفت و پس از آن بزنجان آمد ، و او از مشايخ خود اجازاتى اجتهادى داشته ، و كتبى تأليف كرده كه از مسوده بيرون نيامده ، و آخر در ماه رجب هزار و سيصد و هفت - مطابق ( حوت 1268 - حمل 1269 ) ماه برجى - وفات كرد ، و دو فرزند بعد از خود باز نهاد :\r\nيكى حاج ميرزا فضل اللّه كه در ( 1302 ) بيايد ، و ديگر حاج ميرزا ابو عبد اللّه كه در ( 1309 ) بيايد .\r\n\r\n* ( 455 - وفات شيخ محمد شنوانى ) *\r\nوى از علماء اهل سنت و حاشيه‌ئى دارد بر برخى از احاديث « جامع صحيح » امام بخارى ، و در اين سال وفات كرده ، چنان كه در « كنز العلوم : 611 » فرموده .\r\n\r\n* ( 456 - وفات مرحوم شيخ محمد على ، اعسم زبيدى ) *\r\nاعسم به عين و سين مهملتين ، أفعل وصفى است بمعنى كسى كه بند دستش خشكيده باشد ، قال فى « اقرب الموارد » : عسم القدم و الكف ، كعلم عسما : يبس مفصل الرسغ حتى تعوج الكف و القدم و الرجل ؛ فهو اعسم و المرأة عسماء . يقال : فى يده او قد مه عسم ( بالتحريك ) .\r\nو فيه ايضا : الرسغ بالضم و بضمتين : الموضع المستدق بين الحافر و موصل الوظيف من اليد و الرجل . و فيه : الوظيف مستدق الذراع و الساق من الخيل و الابل و غيرها ، انتهى . و ظاهرا وظيف همان است كه در فارسى مچ مىگويند چه از پا و چه از دست .\r\n\r\n","description":"","footnote":"","page_name":" 968 ","page_number":368},
  {"content":"\r\n\r\nو در « شهداء الفضيله » فرموده : اعسم تلميح بعسمان ، و آن لقب يكى از اجداد اين خانواده است كه فخذى بوده از حرب ، و حرب يكى از قبائل حجاز است . در « فوائد الرضوية 2 :\r\n373 » فرمايد كه عضد الدولهء ديلمى اين طايفه را بنجف آورده و در آنجا سكنى داد . و در « نقباء البشر 3 : 1003 » فرمايد كه اين خانواده اعسم را عسمان مىگويند و نسبت آنها بجدشان زبيد است ، و چندين نفر از فقها و شعرا از آنها بهم رسيده‌اند . انتهى .\r\nو به‌هرحال ، شيخ محمد على - چنان كه در كتاب « الكنى و القاب 2 : 36 » نوشته - فرزند مرحوم شيخ حسين بن شيخ محمد نجفى است ، و خود از اعيان علما و بزرگان شعرا و شاگرد جمعى از علما ، از آن جمله مرحوم سيد بحر العلوم و بعد از او شيخ جعفر نجفى و بلكه از ندما و جلساء جناب بحر العلوم بوده ، و منظومات و أراجيز چندى داشته :\r\nاول « ارجوزه‌ئى در ارث » . دويم « ارجوزه‌ئى در أطعمه و اشربه » . سيم « ارجوزه‌ئى در رضاع » . چهارم « مراثى » بسيارى براى حضرت سيد الشهداء ( عليه السلام ) . پنجم « ديوانى » در اشعار .\r\nو فرزندش مرحوم شيخ عبد الحسين كه در ( 1247 ) بيايد بسيارى از منظومات او را شرح كرده ، و مرحوم سيد كلب باقر جايسى « ارجوزهء اطعمه و اشربه » را تخميس نموده .\r\nشيخ محمد على در اين سال وفات كرده ، چنان كه در « الذريعة : ج 1 در ضمن ارجوزه اطعمه و اشربه و ارجوزه ارث و رضاع » نوشته ، و هم در « شهداء الفضيلة : 328 » همين‌طور است ، ليكن در « مجلهء مباركهء المرشد » در سنه 1215 نوشته كه ظاهرا غلط باشد . و او در صحن نجف در مقبرهء خانوادهء اعسم دفن شد ، و اينك اين چند شعر از او از ارجوزهء ارث نوشته مىشود :\r\n نحمدك اللهم يا من شرعا * دينا به النبى طه صدعا\r\nو من أبان حكم الانسان * حيا و ميتا احسن البيان \r\nتا اينكه فرمايد :\r\n و بعد لما أن وقفت فى الاثر * على حديث جاء من خير البشر\r\nتعلموا علم المواريث و قد * سماه نصف العلم فى ما قد ورد \r\nو گفتيم كه فرزندش شيخ عبد الحسين در ( 1247 ) بيايد ، و وى را فرزند ديگرى بوده\r\n\r\n","description":"","footnote":"","page_name":" 969 ","page_number":369},
  {"content":"\r\n\r\nنامش شيخ حسين كه هم از علما بوده و كتابى دارد بنام « ايضاح الكلام در شرح « شرايع الاسلام » كه جلد اول آن در طهارت و جلد دويم در نماز است .\r\nو اين اعسم چنان كه نوشتيم به عين و سين مهملتين است ، بر خلاف اعثم كوفى كه آن لقب على پدر ابو محمد احمد مورخ معروف مؤلف تاريخ « فتوح » و بثاء مثلثه و نيز أفعل وصفى مىباشد بمعنى كسى كه بند دستش نزديك بشكستن باشد ولى نشكسته باشد ، و در اين كلمه نوع مردم و بسيارى از اهل علم اشتباها يا تخفيفا تاريخ فتوح را نسبت به اعثم مىدهند ، در صورتى كه بايد آن را « تاريخ ابن اعثم » گفت ؛ چنان‌كه در « الذريعة ، ج 3 » فرموده .\r\nو از جمله اشعار شيخ محمد على صاحب عنوان تخميس قصيدهء شيخ حسين نجف - كه در ( 1251 ) بيايد - مىباشد كه نخست سه مصراع از خود و سپس بيتى از آن آورده و بجمله پنج فرد مىشود . و اينك اينجا محض تبرك و تشفع بممدوح بزرگوار آن ( عليه السلام ) اصل و تخميس را نگارش مىدهيم :\r\n يا من العقل حار فيه و تاها * * حار فى وصف من به اللّه باها *\r\nان يلمنى العذول فيك سفاها * لم ألم فيك من دعاك الها\r\nو دعا الناس للغلو اشتباها * صاغ اهل الكمال من و آصفيه *\r\nمدحا ما لهم بها من شبيه * * و بها بعد ذا قصور بديهى\r\nحير الواصفين ما أنت فيه * من علافيه ذو البصيرة تاها\r\nضل أهل الحجى و أبدوا بيانا * * أنك اللّه ربهم عز شأنا *\r\nربما يعذر المغالون أنا * شاهدوا قدرة الإله عيانا\r\nفيك فاستأسر الغلو حجاها * ما دعا مدع اليك دنوا *\r\nفى فخار سما و زاد سموا * * و ان ازداد فى الشقاق عتوا\r\nقد تعاليت فى الفخار علوا * خرق الحجب كلها و علاها\r\nنلت ما الانبياء قبلك نالت * * من معال بك اعتلت فاستطالت *\r\nقلت و العارفون قبلى قالت * رتب الانبياء مهما تعالت\r\nفالثريا علاك و هى ثراها * و لكم مشكل حللت مرارا *\r\nجاعلا ليله لديهم نهارا * * مخبرا بالذى يصير و صارا\r\nقد تجلت لك الغيوب جهارا * دونها فى الظهور شمس ضحيها\r\nفى رقاب العباد حبك دين * * يطلب الكل فيه زين و شين *\r\nخبر صادق و ما فيه مين * أنت للّه فى العوالم عين\r\nو يدعم كل شىء نداها \r\n\r\n","description":"","footnote":"","page_name":" 970 ","page_number":370},
  {"content":"\r\n\r\n يا ابن عم النبى فيك صفات * * خرقت عادة الورى معجزات *\r\nلخصوص النبى فيك سمات * لم تشاركك فى صفاتك ذات\r\nغير من كنت نفسها و أخاها * أيها الحاكم الذى قد أقيما *\r\nحكما فى خصامها و خصيما * * و هدى للعباد كى يستقيما\r\nانت عين الإله تنظر فيما * يعمل العاملون فى دنياها\r\nكنت للناس خير مولى يفيهم * * حقهم شاهدا على مجرميهم *\r\nو لمن قد أطاع من محسنيهم * كى تكون الرقيب ما دمت فيهم\r\nو تكون الحسيب يوم جزاها * نزلت فيك سورة العاديات *\r\nو ثنا ؟ ؟ ؟ هل أتى بمدحك آت * * للندى فيك من جميل الصفات\r\nو لكم فى الكتاب من بينات * أفصحت من علاك قدرا و جاها\r\nقد أتى فى الكتاب ذكر جميل * * ما عليه لذى الجلال سبيل *\r\nو ثناء عليك فيه طويل * و الذى جاء فى الكتاب قليل\r\nبجميع الصفات لا تتناهى * من يصفه يحر على كل حال *\r\nان يف حقه يقولوا مغال * * أو يقصر به يقع فى ضلال\r\nما عسى أن يقال فى ذى معال * حار فى كنه ذاته ثقلاها\r\nرب مدح رآه أى نبيل * * قاصرا عنك يا عديم مثيل *\r\nذب عن نقصه بعذر جميل * يقصر المدح عن صفات جليل\r\nأوج عرش الجليل أدنى مداها * هذه النيرات منه استمدت *\r\nنورها فانبرت لما قد أعدت * * و لشكر نعماه حيث استعدت\r\nأمر الشمس أن ترد فردت * ليؤدى الصلاة وقت أداها\r\nردها مرتين لو شاء عشرا * * لم تخالف له اذا شاء أمرا *\r\nو لنالت به لدى اللّه قدرا * مرة بالعراق ردت و أخرى\r\nمثلها فى الحجاز فى عصر طه * لم شمل الهدى و كان شتاتا *\r\nو به المسلمون زادوا ثباتا * * حاصل الأمر أن كساهم حياتا\r\nملة الحق قبل كانت مواتا * و على بسيفه أحياها\r\nكم محا ملة رأى الكفر فيها * * فانمحت لا ترى سوى و اصفيها *\r\nقتل الشرك قتلة مشركيها * و أباد الأوثان مع عابديها\r\nو أتى رسم دارها فمحاها * كم كفى المسلمين خطبا ملما *\r\nو جلا عنهم الدجى المدلهما * * قد جلاه بنوره فاستتما\r\nو استغاثت به الشريعة مما * حل فيها من الأذى فحماها \r\n\r\n","description":"","footnote":"","page_name":" 971 ","page_number":371},
  {"content":"\r\n\r\nسنه 1234 قمرى مطابق سنه 1197 شمسى\r\nيك شنبه غره محرم الحرام ( . . . ) عقرب ماه برجى\r\n\r\n* ( 457 - وفات حسينعلى شاه عارف اصفهانى ) *\r\nدر جلد اول سال 1202 ( ص 128 ش 74 ) نوشتيم كه وى از رشته دخترى اولاد مرحوم شيخ زين الدّين بن عينعلى خوانسارى است و احوالش را حواله بدين سال نموديم .\r\nاينك گوئيم كه او مرحوم حاجى محمد حسين ، خواهرزادهء شيخ زين الدّين مذكور بوده كه نامش را بنام نامى اين دائى بزرگوار اضافه نموده و - بقانون اضافه در عبارات فارسى - او را حاجى محمد حسين شيخ زين الدّين بكسر نون حسين - مىگفته‌اند ، و خود جامع علوم شرعى و عرفانى و شاگرد دائى مذكور خود بوده ، كه هم موعظه و امامت جماعت مىكرده و در مدارس بدرس و بحث اشتغال داشته ، و هم خدمت نور عليشاه و بعضى ديگر از صوفيه آن عصر سر سپرده ، و نور عليشاه در سنه 1212 وى را در قصبه زهاب در محضر مريدان خود خليفة الخلفا نمود ، و او بدان عنوان سالكين آن طريقه را ارشاد و دستگيرى مىفرموده ، و تأليفاتى هم دارد از آن جمله :\r\n« رساله‌ئى در رد پادرى نصرانى » كه وى نامش هنرى مارتين و لقبش پادرى بوده ، و شبهاتى در دين اسلام وارد آورده و كتابى در آن باب بنام ، « ميزان الحق » تأليف كرده ، و چندين نفر از بزرگان ردودى بر او نوشته‌اند كه در « الذريعة 10 : 214 و 15 » ذكر شده ، و در احوال بعضى از آنها اشاره بدان شده و مىشود .\r\n\r\n","description":"","footnote":"","page_name":" 972 ","page_number":372},
  {"content":"\r\n\r\nو بالاخره ، حسينعلى شاه در شب چهار شنبه يازدهم ماه محرم الحرام اين سال - مطابق ( . . . ) عقرب ماه برجى - در كربلا در موقعى كه به نماز مغرب مشغول بود به فجائه وفات نمود ، و در بيرون دروازهء به سمت نجف بمسافت دويست و هفتاد و چهار گام مدفون شد ، و بعد از آن مسجدى بنام حاجى سيد كاظم رشتى در آن محل ساخته شده كه اينك قبر وى در يكى از زواياى آن مسجد افتاده .\r\nو اعقاب وى تاكنون در اصفهان موجوداند ، و يكى از آنها جناب شيخ محمد حسن معروف به سه‌چهارى است ( كه مقصود دوازده امامى از حاصل ضرب سه در چهار باشد ) ، و وى از طلاب اصفهان و مجاز از جناب آقا نجفى مرعشى است ، و كتابى بنام « پرسش يك طبيعى و پاسخ آن » در رد طبيعيين تأليف كرده كه در « الذريعة » نام آن برده نشده ، زيراكه در حين تأليف الذريعة ( ج 3 ) هنوز آن كتاب تأليف يا منتشر نشده بوده . و نسب خود را بدين‌ترتيب شفاها براى اين فقير تقرير نمود ، كه وى فرزند ميرزا هاشم بن محمد ابراهيم بن آقا محمد حسن بن آقا محمد ابراهيم بن حسينعلى شاه مرقوم است ، و پس از دوسه سال بار ديگر اظهار داشت كه آقا محمد ابراهيم اول پسر حسينعلى شاه نيست ، بلكه پسر حاجى محمد صادق بن آقا محمد بيدآبادى است ، انتهى . و ما نتوانيم اظهار نظرى در اين مورد بنمائيم .\r\n\r\n* ( 458 - وفات حاجى محمد حسين خان قاجار ) * * ( فخر الدوله مروزى ) *\r\nحاجى محمد حسين خان ، فرزند بيرامعلى خان عزالدين‌لو ، و از اعيان امراى دولت قاجاريه ، و اهل خير و صلاح بوده ؛ چنان كه مدرسه‌اى در طهران ساخته كه تاكنون بعنوان مدرسه خان مروى يا فخريه در آن شهر معروف است ، و مرحوم ملا على اكبر بن محمد كتابى بعنوان « تجويد القرآن » بنام وى تأليف نموده . و در پنجشنبه بيست و يكم ماه جمادى الاولى اين سال - مطابق ( . . . ) حوت ماه برجى - وفات كرده ، چنان كه در « الذريعة 3 : 371 ش 1350 » قمرى آن را فرموده ، و تطبيق با شمسى آن از اين است كه در « تاريخ قاجاريه : 184 » نوشته\r\n\r\n","description":"","footnote":"","page_name":" 973 ","page_number":373},
  {"content":"\r\n\r\nكه وى سه روز قبل از نوروز وفات كرد ، انتهى . و چون نوروز - چنان كه اينك مىنويسيم - در 24 ج 1 بوده ، وفات او در 21 خواهد بود .\r\nسنه 1198 شمسى\r\nدوشنبه 24 جمادى الاولى اول حمل ماه برجى\r\n\r\n* ( 459 - تولد مرحوم سيد محمد تقى 34 دلدارى - ره ) *\r\nوى فرزند مرحوم سيد حسين دلدارى است كه در ( 1211 ) شمارهء ( 159 ) گذشت .\r\nمرحوم سيد محمد تقى از جملهء علماى ديار هند بوده و ممتاز العلماء لقب داشته ، و همانا در شنبه شانزدهم ماه جمادى الآخرهء اين سال ، چنان كه در « احسن الوديعه 1 : 67 » بدون تعيين روز هفته فرموده - مطابق ( . . . ) حمل ماه برجى - متولد شده ، و پس از تحصيل ؛ در علوم شرعيه و ادبيه و حكمت و تفسير بصيرتى تمام بهم رسانيد ، و كتب بسيارى تأليف كرد ، از آن جمله :\r\nاول كتاب « السؤال و الجواب » . دويم كتاب « ينابيع الانوار » در تفسير كه تا سوره آل - عمران دو جلد بزرگ شده ، و فرزندش مرحوم حاجى سيد محمد ابراهيم دو جلد ديگر در تكملهء آن نوشته . و پس از مدت پنجاه و پنج سال و سه ماه قمرى و هشت روز عمر ، در سه‌شنبه بيست و چهارم ماه رمضان المبارك سنه هزار و دويست و هشتاد و نه - چنان كه در « مجله المرشد » نوشته - مطابق ( . . . ) قوس ماه برجى ؛ وفات كرد . و در « أحسن الوديعه 1 : 69 » در چهاردهم ماه رمضان مرقوم گفته ، و در « الذريعة 12 : 244 شماره 1598 » در سنه 1285 فرموده كه ظاهرا\r\n\r\n","description":"","footnote":"","page_name":" 974 ","page_number":374},
  {"content":"\r\n\r\nاشتباه باشد ، و فرزندش مرحوم حاجى سيد محمد ابراهيم مذكور در ( 1259 ) بيايد .\r\n\r\n* ( 460 - تولد ويكتوريا ، ملكهء انگليس ) *\r\nويكتوريا ، نامش الكساندرين ، و خود دختر دوق دى كنت ، و از معاريف پادشاهان بريتانيا است كه در سلخ ماه رجب الفرد اين سال - مطابق ( . . . ) جوزا ماه برجى - متولد شده ، و بعد از عم خود ژرژ 4 ابن ژرژ سيم ( كه در 1236 بيايد ) پادشاه انگلستان شد ، و پس از مدت هشتاد و چهار سال و دو ماه قمرى و سه روز عمر و چندين سال سلطنت ؛ در چهار شنبه دويم ماه شوال المكرم سنه هزار و سيصد و هيجده - مطابق ( . . . ) دلو ماه برجى - وفات كرد .\r\nو پس از وى فرزندش ادوارد هفتم كه در ( 1257 ) بيايد پادشاه انگلستان گرديد .\r\n\r\n* ( 461 - وفات ميرزا شفيع مازندرانى ، صدر اعظم ) *\r\nدر مواضع متفرقهء « فارسنامهء ناصرى ، گفتار أول » با ملاحظه بعضى از مواضع ديگر چنين نوشته كه وى در سنه 1221 وزير اول دولت فتحعلى شاه گرديد ، و در سنه 1224 لقب صدارت عظمى يافته و او را صدر اعظم گفتند ، و در نوزدهم ماه رمضان المبارك اين سال - مطابق ( . . . ) اسد ماه برجى - در قزوين وفات كرد ، و جنازهء او را بسلطانيه آورده و پس از آن روانه عتبات عاليات داشته ، و به‌طورىكه در « تاريخ قاجاريه : 185 » فرموده در كربلا دفن كردند .\r\n\r\n* ( 462 - تولد احمد ميرزا ، عضد الدوله قاجار ) *\r\nوى فرزند فتحعلى شاه است كه در ( 1250 ) بيايد . و خود از جمله شاهزادگان قاجاريه\r\n\r\n","description":"","footnote":"","page_name":" 975 ","page_number":375},
  {"content":"\r\n\r\nو مردى بافضل و معروف به موچولى ميرزا بوده ، و همانا در روز آدينه نوزدهم ماه ذى القعدة الحرام اين سال - مطابق ( . . . ) سنبله ماه برجى - متولد شده ، چنان كه در « تاريخ قاجاريه » با ماه و روز ، و نيز در « منتظم ناصرى » در ضمن وقايع سنوات بدون تعيين ماه و روز نوشته ، ليكن هم در « منتظم » در ضمن ذكر أولاد فتحعلى شاه در ماه و روز مرقوم ، و سال آن را 1239 نوشته كه ظاهرا آنجا سال را اشتباه كرده باشد ، اما چيزى كه مؤيد سال 1239 مىشود اينكه خود عضد الدوله در ديباچهء « تاريخ عضدى » نوشته كه من در هنگام وفات پدر ده‌ساله بودم ، و مادر او تاج الدوله بوده كه هم او مادر محمد ميرزا سيف الدوله حاكم اصفهان و فرخ سير ميرزا نير الدوله حاكم همدان بوده ؛ چنان كه در « الذريعة 3 : 265 در پاورقى » فرموده .\r\nو به‌هرحال ، وى در سنه 1244 ملقب به عضد الدوله گرديد ، و در همان زمان پدر حكومت كاشان با پيشكارى علىمحمد خان نظام الدوله بوى مفوض شد ، و در سنه 1300 متولىباشى آستان قدس گرديد ؛ چنان‌كه در ضمن متولىباشيان مشهد بشرح نوشتيم .\r\nو وى كتابى دارد بعنوان « تاريخ عضدى » در احوال پدر خود و أزواج و أولاد و أحفاد او ، تأليف آن سنه 1304 . و به‌طورىكه در « مؤلفين كتب چاپى » نوشته وى در سنه 1319 وفات كرده ، و در « مشكاة الادب » ، كتاب احوال حضرت كاظم ( ع ) 2 : 167 » نوشته كه وى دوسه سال قبل از 1331 وفات نموده .\r\nو به‌هرحال ، چنان كه گفتيم نام صاحب عنوان احمد ميرزا ، و غير از احمد علىميرزا فرزند ديگر فتحعلى شاه است كه در ( 1218 ) گذشت . و تخلصش در شعر احمد بوده ، و يكى از فرزندان اين احمد ميرزا عضد الدوله صاحب عنوان ؛ عبد المجيد ميرزا عين الدوله است كه در ( 1262 ) بيايد .\r\n\r\n* ( 463 - تولد مرحوم آقا على مدرس ، اعلى اللّه مقامه ) *\r\nوى فرزند مرحوم ملا عبد اللّه زنوزى ( ره ) است كه در ( 1257 ) بيايد .\r\nمرحوم آقا على از اجله و اعاظم حكماء متالهين و بزرگان اهل تحقيق و يقين بوده ،\r\n\r\n","description":"","footnote":"","page_name":" 976 ","page_number":376},
  {"content":"\r\n\r\nو در تهران با ابهت و عظمتى شايان در علوم حكمت الهى تدريس مىفرموده ، و حكمت اشراق را در آن شهر از وى رواجى كامل حاصل شده . و هم در عرفان و تصوف وارد بلكه ارشاد و دستگيرى هم مىنموده ، و در فقه و اصول مجتهدى زبردست بوده .\r\nشرح احوالش در « المآثر و الآثار : 157 » و « جريده اختر ، شماره صادره در 9 صفر 1308 » و « طرائق الحقائق 3 : 235 » و « شمس التواريخ : 32 » و « نقباء البشر 4 : 1473 ش 1990 » به نظر رسيده ؛ و از آنها با ملاحظه بعضى از مواضع ديگر چنين برآيد كه وى در ماه ذى القعدة الحرام اين سال - مطابق ( اسد - سنبله ) ماه برجى - متولد شده ، و چندين كتاب تأليف نموده ، از آن جمله : كتاب « بدائع الحكم » تخمينا شش هزار بيت ، در جواب هفت مسئله مشكله از علم معقول كه آنها را بديع الملك ميرزاى عماد الدوله ثانى ابن ( عماد الدوله امام قلى ميرزاى 1292 ) از وى سؤال كرده . و او شعر هم مىگفته . و در شب شنبه هفدهم ماه ذى القعدة الحرام سنه هزار و سيصد و هفت ؛ چنان كه در « طرائق » دارد - مطابق 14 سرطان ماه برجى - وفات كرده ، و در « الذريعة » در حدود 1310 فرموده كه البتّه صدق بر 1307 مىكند . و به‌هرحال وى در جوار شاه عبد العظيم ( ع ) دفن شد .\r\nو فرزندش ميرزا حسن شرف الملك از أعضاد دولت و موظفين كبار بوده ، و در « ماهنامه وحيد ، سال 5 شماره 2 : 115 » صاحب ترجمه را بعنوان « آقا على مدرس ، جد مادرى استاد نصر اللّه فلسفى » وصف نموده .\r\nو برادر صاحب عنوان : مرحوم ملا حسين ( ره ) در علم نجوم فريد عصر خود بوده ، چنان كه در « المآثر : 222 س 1 » در عنوانى مخصوص فرموده .\r\n\r\n* ( 464 - وفات خوش‌دل شاعر كوپاموى ) *\r\nوى به‌طورىكه در « الذريعة 9 : 1054 ش 6854 » فرموده ، نامش احمد مجتبى و متخلص به خوش‌دل و ملقب بمصطفى عليخان و از صوفيه در هند بوده ، كه در سنه 1173\r\n\r\n","description":"","footnote":"","page_name":" 977 ","page_number":377},
  {"content":"\r\n\r\nمطابق ( 1138 يا 1139 ) شمسى - متولد شده ، و در نسب خود را از نژاد خليفهء ثانى عمر بن الخطاب مىدانسته ، و پس از مدت شصت و يك سال عمر در اين سال وفات كرده .\r\n\r\n* ( 465 - وفات مرحوم شيخ اسد اللّه كاظمينى ، اعلى اللّه مقامه ) *\r\nوى فرزند مرحوم حاجى اسماعيل بن ملا محسناى دزفولى ( ره ) است .\r\nملا محسنا در ( 1223 ص 116 ) گذشت . فرزندش حاجى اسماعيل از اهل علم و صلاح بوده ، چنان كه در « الكرام البررة 1 : 134 ش 266 » عنوانى مخصوص براى او منعقد نموده ، و از اجازاتى كه چند نفر از علما براى فرزندش صاحب عنوان نوشته‌اند جلالت و بزرگوارى وى را استنباط فرموده ، و فرزندانى داشته : يكى شيخ محسن كه در ( 1274 ) ذكرى از او مىشود .\r\nو ديگر مرحوم شيخ اسد اللّه صاحب اين عنوان كه از عظماء علماء محققين و مشاهير فقها و اصوليين بوده ، و شعر هم مىگفته ، و شرح احوالش در « روضات الجنات : 29 طبع اول » و « الكرام البررة 1 : 122 » ؛ هريك در عنوانى مخصوص ، و « قصص العلماء » در ترجمه شيخ جعفر نجفى ( ص 155 ) و « نجوم السماء » و « تكملة الأمل » و « اليتيمه » تأليف نواده‌اش سيد محمد على بن ابو الحسن ، در فصلى مخصوص ؛ و هم در بعضى از مجلدات « الذريعة » ( نزد ذكر تأليفاتش ) نوشته ، و از آنها همه چنين برآيد كه :\r\nوى در حدود سال 1186 متولد شده و در دامن تربيت پدر بزرگوار خويش نشو و نما نموده ، و در كودكى مقدمات علوم را فراگرفت ، و سپس در خدمت آقاى بهبهانى و سيد بحر - العلوم و شيخ جعفر نجفى و آقا سيد على كربلائى و ميرزا مهدى شهرستانى و غير آنها درس خواند تا بهرى تمام در علوم بهم رسانيد ، و نامش در أطراف مشهور گرديد ، و از همه اساتيد خود باجازات عاليه نائل شد ، و پس از وفات شيخ جعفر بتدريس و تأليف پرداخت ، و چندين رساله و كتاب تأليف كرد :\r\nاول كتاب « تحفة الراغب » در ترجمه « بغية الطالب » به فارسى كه آن رساله عمليه و تأليف شيخ جعفر نجفى ؛ به عربى است .\r\n\r\n","description":"","footnote":"","page_name":" 978 ","page_number":378},
  {"content":"\r\n\r\nدويم « رساله‌ئى در احراز و ادعيه و عوذ » .\r\nسيم « رساله‌ئى در شرح كلمهء معروفه من ملك شيئا ملك الاقرار به ، و ميرزاى قمى حاشيه‌ئى بر اين رساله نوشته .\r\nچهارم كتاب « كشف القناع عن وجوه حجية الاجماع » كه در آن حجيت اجماع منقول از خبر واحد را كه سالها معمول به فقها و اصوليين بود رد كرده . در « الكرام » فرمايد : وى نخستين كسى است كه در اين مبحث مناقشه نموده و اين رساله را در آن باب تأليف فرموده .\r\nپنجم كتاب « اللؤلؤ المسجور » در معنى لفظ طهور ، چنان كه در « الذريعة 18 : 384 ش 555 » فرموده ، و آنجا نوشته كه آن رساله نيكوئى است كه در 24 ذىالقعده 1216 از آن فارغ شده ، و عمده نظر وى در آن رد بر حنفيه است كه آنها بقول ابو حنفيه مىگويند مراد از طهور كه در آيهء شريفهء سوره فرقان و غيره واقع شده فقط مبالغه است و دلالت بر مطهريت نمىكند ، و در ( ج 3 ص 46 ) آن را بعنوان « البحر المسجور فى لفظ الطهور » ذكر كرده ، و بعد از آن فرمايد كه گاهى آن را « لامعة السطور » مىگويند ، و صحيح « اللؤلؤ المسطور » است .\r\nششم و هفتم دو « رساله در تكليف كفار بفروع » .\r\nهشتم « تعليقه بر الروضة البهيّة » ( يعنى شرح لمعه ) .\r\nنهم « حاشيه بر بغية الطالب » مذكور كه گفتيم آن را ترجمه هم نموده .\r\nدهم « جوابات » مسائلى كه از وى سؤال شده .\r\nيازدهم « رساله‌ئى در تراجم جمعى از مشاهير علما » ، و ظاهرا آن غير از تراجمى است كه در اول « مقابس » نوشته .\r\nدوازدهم « رساله‌ئى در دفع اعتراض بر عمل بأخبار مأثورهء مخالف كتاب و سنت » ، چه آن مستلزم يكى از باطلين است : يا نسخ بعد از نبى ( ص ) يا تخصص بعد از حضور وقت عمل .\r\nسيزدهم « رساله‌ئى در ظن طريقى » مصدر بپنج مقدمه .\r\nچهاردهم « رساله‌ئى در تحقيق أحكام ظاهريه و واقعيه » .\r\nپانزدهم كتاب « مقابس الانوار ؛ و نفائس الاسرار » در أحكام نبى مختار و عترت اطهار ، كه از مصادر معول عليها در اين فن است ، و در اول آن ترجمه چندين نفر از مشاهير علما را از زمان كلينى تا زمان خود آورده ، و آن را « مقابيس » هم مىگويند . مقابس جمع مقبس\r\n\r\n","description":"","footnote":"","page_name":" 979 ","page_number":379},
  {"content":"\r\n\r\nو مقابيس جمع مقباس است كه هر دو بمعنى چراغ مىباشد . در « روضات » فرمايد : از اين كتاب سعهء اطلاعات و وفور اسباب كار و كتب او معلوم مىشود ؛ چنان كه در جايى از آن بمناسبت نوشته كه قطعه‌ئى از « رساله على بن بابويه » در نزد او بوده ، انتهى .\r\nشانزدهم كتاب « مناهج الاعمال » در اصول .\r\nهفدهم كتاب « منهج التحقيق » در توسعه و تضييق .\r\nهيجدهم « نظم زبدة الاصول » شيخ بهائى .\r\nنوزدهم كتاب « وسائل » در فقه . و بعضى از تأليفات او در واقعه طاعون عراق در زيرزمين تلف شده و از بين رفت .\r\nو او اجازهء روايت از آقاى بهبهانى و سيد بحر العلوم و ميرزا محمد مهدى شهرستانى و آقا سيد على كربلائى و شيخ احمد أحسائى داشته . و چندين نفر از مجلس درس او برخاسته‌اند ، همچون سيد عبد اللّه شبر و شيخ موسى و شيخ على فرزندان كاشف الغطاء و غير آنها .\r\nو او بنص « روضات » مستطرفاتى از كلام در « رد آقاى بهبهانى » نوشته و در آن تشنيعاتى بر آن بزرگوار آورده چندان كه آقا سيد على عدالت وى را انكار ، و بدين جهت او از كربلا بيرون آمده و در كاظمين توطن نموده ، پس از آن متنبه خطاء خود در آن باره گرديده و بكربلا برگشت و آقا سيد على از وى ديدن نمود .\r\nو بالاخره ، وى در اين سال - بنص « اعيان الشيعة : جزء 11 - جلد 12 » - وفات كرد ، و هم در بعضى مجلدات « الذريعة » نزد ذكر تأليفاتش در اين سال نوشته و ماده تاريخ ذيل نيز دلالت بر آن دارد ، و در « روضات : 29 » و بپيروى آن ( ظاهرا ) نيز در « فهرست كتابخانه مباركهء رضويه ( ع ) » در سنه 1220 ، و در جلد اول « الذريعة : ش 662 و جلد 6 ش 479 » در 1237 ، و در « نجوم السماء » در حدود 1260 گفته‌اند ؛ و همه اشتباه است « 1 » . و مرحوم سيد باقر\r\n\r\n\r\n","description":"","footnote":"\r\n( 1 ) براى اطلاع بيشتر از شرح حال صاحب عنوان رجوع شود به حواشى و تعليقات طبع سوم « روضات الجنات 1 : 242 - 247 » . و درباره سال درگذشت آن مرحوم اضافه مىكنيم كه مؤلف « الذريعة » در خاتمه جلد ششم ( ص 405 آن كتاب ) تاريخ صحيح فوت را ( 1237 ) دانسته‌اند كه مستند آن بر ما معلوم نيست ، لكن همان مؤلف در « مصفى المقال :\r\n76 » سال ( 1234 ) را منقول از يكى از نوادگان صاحب عنوان فرموده . م .\r\n","page_name":" 980 ","page_number":380},
  {"content":"\r\n\r\nكاظمينى ( كه در 1235 بيايد ) مرثيه‌اى براى او سروده كه اين ابيات از آن جمله است :\r\n قضى العالم القدسى و العلم الذى * اليه المزايا تنتهى و المحامد\r\nقضى نور مشكاة العلوم فضعضعت * لذلك أركان الهدى و القواعد\r\nامام له فى العالمين مناقب * تقضى عليها الدهر و هى خوالد\r\nلنا سلوة عنه بموسى بن جعفر * فتى العلم من تلقى اليه المقالد\r\nو لو أن صرف الدهر يقنعه الفداء * فداه من الدنيا مسود و سائد\r\nو مذ حل ؟ ؟ ؟ أقصى السوء قلت مورخا * بكت اسد اللّه التقى المساجد \r\n1234 - 1 + 1233\r\nو مراد از اقصاى سوء آخر آن است كه همزه و عدد آن يكى است و بايد بر مصراع آخر زياد شود . و موسى بن جعفر مرقوم ، مرحوم شيخ موسى بن شيخ جعفر نجفى است كه برادرزن شيخ اسد اللّه بوده ، چه شيخ اسد اللّه دختر شيخ جعفر را بزوجيت داشته ؛ چنان كه در احوال شيخ بزرگوار نگاشته گرديد .\r\nو وى را شش نفر فرزند ذكور بدين تفصيل بوده : شيخ مهدى ، شيخ اسماعيل ، شيخ باقر ، شيخ تقى ، شيخ محمد حسن ( كه در 1298 بيايد ) ، شيخ كاظم . و خانواده آل اسد اللّه در كاظمين و نجف از اعقاب آنها مىباشند .\r\nو خواهر اين بزرگواران كه دختر صاحب عنوان باشد زوجهء سيد ابو الحسن شرف الدّين عاملى است كه در ( 1275 ) بيايد .\r\n\r\n* ( 466 - تولد شيخ عبد السلام شواف بغدادى ) *\r\nوى از علما و فقهاء اهل سنت است كه در اين سال - چنان كه در كتاب « اشهر مشاهير عراق » نوشته - متولد شده ، و در « المسك الاذفر » در سنه 1236 گفته .\r\n\r\n","description":"","footnote":"","page_name":" 981 ","page_number":381},
  {"content":"\r\n\r\nو به‌هرحال ، او در نزد سيد محمود آلوسى و شيخ عيسى بندنيجى - كه در ( 1217 ) و ( 1283 ) گذشته و بيايد - درس خوانده ، و در سنه 1292 به مكه رفت ، و در فقه شافعى و حنفى اطلاعى تمام و مرجعيتى شايسته بهم رسانيد ، و كتب چندى تأليف كرد :\r\nاول كتاب « استظهار » در شرح « اظهار » . دويم « حاشيه بر شرح استعارهء » عبد الملك بن عصام . سيم « شرح كتاب وقاية الرواية » در مسائل هدايه ، تأليف برهان الشريعة ابن صدر الشريعهء بخارائى ، كه تا عبادات بيشتر نرسيده . چهارم « كتابى در مواعظ » .\r\nو آخر در سنه هزار و سيصد و هيجده وفات كرد . و برادرش عبد الفتاح در ( 1263 ) بيايد .\r\n\r\n* ( 467 - تولد فكولت فرانسه‌ئى ) *\r\nفكولت از حكماء طبيعيين بزرگ و مخترع پاندول است كه بوسيلهء آن حركت زمين را اثبات نموده ، و بعد از آن انحراف آن را در استواء ، صفر ؛ و در قطب ، سيصد و شصت درجه يافتند .\r\nو همانا او در اين سال متولد شده ، و پس از مدت پنجاه سال عمر ؛ در سنه 1284 وفات كرد .\r\n\r\n* ( 468 - وفات ملا لطف‌على خاكى ، شاعر خراسانى ) *\r\nملا لطف‌على شاعرى عارف و در اصل بروجردى بوده ، و به‌طورىكه در « رياض العارفين :\r\n445 » و « مجمع الفصحا 2 : 109 » نوشته ؛ در مشهد متولد شده و تحصيل علوم نموده تا براعتى بهم رسانيد سپس به مسافرت پرداخته و به خدمت مشايخ رسيد ، و « مثنوى » مختصرى در وصيت بفرزندش ملا محمد هاشم بنظم آورد . و آخر در شيراز نازل و هم آنجا در اين سال وفات كرد و در حافظيه دفن شده . و در « الذريعة 9 : 381 » چندين نفر شاعر بتخلص خاكى غير از اين خاكى صاحب ترجمه ذكر كرده كه بعضى هم خراسانى بوده‌اند .\r\n\r\n","description":"","footnote":"","page_name":" 982 ","page_number":382},
  {"content":"\r\n\r\n\r\n* ( 469 - تولد سيد محمد 19 مطاعى ( يمانى ) يمنى ) *\r\nيمن مملكتى است معروف ، و منسوب بدان را يمانى ( بألف زايده ميانه ميم و نون و تخفيف ياء نسبت در آخر آن بحذف يكى از دو ياء عوض الف زايده ) مىگويند . و ذكر سادات بنى المطاع در ( 1223 ) گذشت .\r\nو سيد محمد فرزند سيد احمد 18 بن على 17 بن الحسين 16 بن محمد 15 بن المطاع 14 بن زيد 13 عباسى است . المطاع 14 بن زيد در ( 1223 ش 332 ص 764 ) گذشت ، و آنجا بازنموديم كه ظاهرا از سلسله نژاد اين خانواده چيزى افتاده باشد ، و اين استظهار در صاحب اين عنوان نيز جارى بلكه اغتشاش وى بيشتر مىباشد .\r\nو به‌هرحال ، سيد محمد صاحب عنوان از علماء مبرزين عصر خود بوده كه در اين سال متولد شده ، و از چندين نفر روايت نموده : اول الناصر لدين اللّه عبد اللّه بن الحسن يمنى . دويم القاضى احمد بن عبد الرحمن المجاهد . سيم القاضى حسين بن عبد الرحمن الاكوع .\r\nو هم چند تن در نزد او درس خوانده يا از او روايت مىكنند ، از آن جمله : سيد جمال الدّين احمد كوكبانى يمانى هندى كه استاد آقاى آقا نجفى مرعشى بوده ، و در كاظمين ( ع ) وفات نموده .\r\nو چون دولت عثمانى با امام محسن امير يمن محاربه نمود جماعتى از علماء صنعا را اسير كرده و بحديده فرستاده محبوس نمودند ، و در سنه 1296 بأمر مصطفى عاصم پاشا اين بزرگوار را در محبس - پس از مدت شصت و دو سال قمرى عمر - از راه عدوان بقتل رسانيدند .\r\n\r\n* ( 470 - تولد سيد محمد باقر 34 دلدارى ) *\r\nوى فرزند سيد محمد 33 دلدارى است كه در جلد اول ( سال 1199 ص 92 ش 45 )\r\n\r\n","description":"","footnote":"","page_name":" 983 ","page_number":383},
  {"content":"\r\n\r\nگذشت و خود از علماء خانواده دلدارى و بزرگوارى دانا و دارى بوده ، و همانا در اين سال ( چنان كه در « الذريعة 4 : 192 ش 957 » فرموده ) متولد شده ، و كتابى بنام « تشييد مبانى الايمان » تأليف كرده ؛ در رد مولوى حيدر على فيض‌آبادى عامى كه وى كتابى بنام « بصارة العين » در رد سيد محمد پدر صاحب عنوان نوشته در اينكه شهادت حسين ( عليه السلام ) باصول اهل سنت ثابت نمىشود ، و سيد محمد باقر در اين كتاب قول پدر خود را تثبيت و قول مؤلف « بصاره » را رد كرده ، و همانا سيد محمد مذكور در كتاب « طعن الرماح » وجه عدم ثبوت شهادت آن بزرگوار را بقواعد اصول عامه بيان فرموده . و فرزند او سيد محمد جعفر 35 اميد در ( 1293 ) بيايد .\r\n\r\n* ( 471 - وفات نياز ، شاعر شيرازى ) *\r\nوى آقا محمد رضا ، فرزند آقا محمد هاشم ذهبى است كه در ( 1199 ش 51 ) گذشت .\r\nنياز ، مردى با كمال و شاعر بوده ، و در اين سال وفات كرده ؛ چنان‌كه در « طرائق الحقائق » نوشته ، و در « مجمع الفصحا » در 1224 گفته كه ظاهرا غلط باشد « 1 » .\r\n\r\n* ( 472 - وفات صفائى ، شاعر يزدى ) *\r\nصفائى نامش ميرزا محمد على ، و « ديوانى در اشعار » دارد ، و در اين سال وفات نموده ؛ چنان كه در « الذريعة 9 : 613 ش 4374 » فرموده .\r\n\r\n* ( 473 - تولد مرحوم حكيم ، شاعر شيرازى ) *\r\nوى ميرزا محمود ، دومين فرزند وصال شاعر شيرازى است كه در 1197 ( ش 33 ) گذشت .\r\n\r\n\r\n","description":"","footnote":"\r\n( 1 ) شرح حال مختصرى از نياز و چند شعرى از او در كتاب « دانشمندان و سخن‌سرايان فارس 4 : 751 - 2 » مذكور است ، و آنجا نيز تاريخ وفاتش را در همين سال 1234 ضبط نموده .\r\nو نياز شاعر شيرازى ديگرى كه نامش سيد على است در سال 1197 ( ج 1 ش 31 ص 57 ) گذشت . م .\r\n","page_name":" 984 ","page_number":384},
  {"content":"\r\n\r\nمرحوم حكيم ( قدس اللّه تعالى سره العزيز ) از اجله شعرا و اطبا و اهل علم و ادب بوده ، و از كمالات خانواده جليله وصاليه بهره‌اى تمام داشته ، و همانا در اين سال ( چنان كه در « فارسنامه ناصرى ، گفتار 2 : 69 » فرموده ) متولد شده ، و از نخست طوبى تخلص مىنموده ، و سپس بواسطهء دريافت حكمت الهى و طب حكيم تخلص فرموده ، و در خط نستعليق بقلم ريزه مهارتى كامل بهم رسانيده ، و « ديوانى در اشعار » دارد ؛ چنان كه در « الذريعة 9 ش 1582 » نوشته .\r\nو بعد از وفات پدر بزرگوار با برادر بزرگ خود وقار بسياحت هندوستان رفته و سالى در بمباى اقامت فرمود و چنان كه وقار در آنجا كتاب « مثنوى مولوى معنوى » را به خط نسخ بمركب چاپ نوشته و چندصد نسخه از آن در ممالك عديده انتشار يافت ؛ وى نيز همت بچاپ « ديوان حافظ » به خط نستعليق فرموده و نسخ صحيحه نفيسه از آن در معرض انتشار قرار داد .\r\nو چندين نفر ديگر كه در شعر تخلص حكيم مىنموده‌اند در « الذريعة » و غيره نوشته .\r\nو بالاخره ، اين حكيم صاحب عنوان در ماه محرم الحرام سنه هزار و دويست و هفتاد و چهار مطابق - ( اسد - سنبله ) ماه برجى - در شيراز به مرض و با وفات كرده و در پهلوى پدر بزرگوار دفن شد ، و برادر بزرگوارش مرحوم وقار در تاريخ وفات وى فرموده :\r\nعاقبت محمود شد كار حكيم - 1274\r\nمرحوم حكيم دختر مرحوم رحمتعلى شاه را بزوجيت داشته ، و فرزند وى از آن مخدره دخترى بنام كوكب و مرحوم ميرزا عبد اللّه رحمت است كه در ( 1272 ) بيايد ، و تاريخ وفاتش در اين سال و ماه نص « فارسنامه » و « طرائق الحقائق 3 : 170 » و « گلشن وصال : 278 » است و شبهه‌اى در آن راه نيابد ، ليكن در « مجمع الفصحا 2 : 102 » و « المآثر : 205 » ( ظاهرا بتبعيت از آن ) در سنه 1268 بدون تعيين ماه نوشته‌اند كه به نظر اشتباه مىنمايد . چنان كه هم در « مجمع » مدت عمر او را سى و نه سال نوشته و آن مبنى بر تقريب و تخمين است . و پس از وى زوجه مذكوره‌اش بحباله نكاح برادرش ميرزا ابو القاسم فرهنگ درآمد .\r\n\r\n","description":"","footnote":"","page_name":" 985 ","page_number":385},
  {"content":"\r\n\r\n\r\n* ( 474 - وفات نجفعلى خان سرشار آذربايجانى ) *\r\nوى به‌طورىكه در « دانشمندان آذربايجان » نوشته از امراء آذربايجان و اصلش از قره‌داغ - بوده و چون از حليهء بصر عارى و در گوشه‌ئى انزواء داشته ؛ مرحوم عباس ميرزا نايب‌السلطنه چند قريه براى مدد معاش او برقرار كرده تا در اين سال وفات نموده ، و اين دو بيت از او نوشته شد :\r\n معلم شيوهء جور و جفا را * دهى تعليم چند آن بىوفا را\r\nاگر مىديد اسكندر لبش را * نمىكرد آرزو آب بقا را \r\nسنه 1235 قمرى مطابق سنه 1198 شمسى\r\nغره محرم الحرام ( . . . ) ميزان ماه برجى\r\n* ( تذكر ) *\r\nچون كه در جلد اول ( سال 1205 ص 318 ) در ضمن شاگردان حاج سيد كاظم رشتى نوشتيم كه ميرزا على محمد باب در ( 1235 ) بيايد ، لذا اينك كه بدين سال رسيده‌ايم - براى اينكه ناظرين منتظر احوال او نباشند - گوئيم كه وى ( چنان كه در كتب مربوطه نوشته ) در غره محرم اين سال متولد شده ، و پدرش ميرزا رضاى بزاز شيرازى نام داشت ، و بعدا در اثر بروز بعضى از اعمال\r\n\r\n","description":"","footnote":"","page_name":" 986 ","page_number":386},
  {"content":"\r\n\r\nو اقوال از وى ، در روز 2 شنبه 27 شعبان 1266 به فتواى علماء اعيان و حكم امير كبير ميرزا تقى خان ؛ در ميدان تبريز مصلوب و تيرباران گرديد .\r\nسنه 1199 شمسى\r\nسه‌شنبه پنجم جمادى الآخرة اول حمل ماه برجى\r\n\r\n* ( 475 - وفات سيد دلدار على 32 نقوى هندى ) *\r\nوى فرزند مرحوم سيد محمد أمين 31 بن عبد الهادى 30 بن ابراهيم 29 بن طالب 28 بن مصطفى 27 بن محمود 26 بن ابراهيم 25 بن جلال الدّين 24 بن زكريا 23 بن جعفر 22 بن تاج الدّين 21 بن نصير الدّين 20 بن عليم الدّين 19 بن علم الدّين 18 بن شرف الدّين 17 بن نجم الدّين 16 بن على 15 بن ابو يعلى محمد الدلال 14 بن ابو طالب حمزه 13 بن محمد 12 بن طاهر 11 بن ابو عبد اللّه جعفر 10 ابن الامام على النقى 9 ( عليه السلام ) است .\r\nحضرت امام على النقى 9 ( عليه السلام ) در فصل دويم مقدمه گذشت .\r\nفرزندش جعفر 10 از معاريف امام‌زادگان و مشاهير و اعيان رجال زمان خود بوده ، و چون در برابر برادرزاده خود حضرت امام زمان حجة ابن حسن عسكرى ( عليهما السلام ) كه امام به حق و صدق بود دعواى امامت بكذب نمود نزد شيعه اماميه آن زمان معروف بكذاب گرديد ، ولى پس از آن كارش بحسن خاتمت گرائيد ، چنان كه در « منتخب التواريخ » است .\r\nو چون صد و بيست نفر فرزند پسر و دختر داشته وى را ابو كرين خوانده‌اند كه هر شصت را يك كر گرفته‌اند ، چنان كه در « مجدى » است وفاتش سنه 271 ، قبرش در خانه پدرش بسامره .\r\nنواده‌اش نصير الدّين 20 نخستين كسى است از أعقاب او كه مهاجرت بهند نموده و آنجا\r\n\r\n","description":"","footnote":"","page_name":" 987 ","page_number":387},
  {"content":"\r\n\r\nدر ناحيهء صوبه‌ادد - بر وزن مدد - قريه‌اى بنام نصيرآباد بنا فرموده كه از توابع شهر لكهنو بشمار ، و پس از آن مركز و مسكن اولاد و اعقاب او گرديد .\r\nو سيد دلدار على 32 صاحب عنوان از اجله علما و بزرگان فقهاى شيعه اثنىعشريه در أقطار هنديه بوده ، و همانا در سنه هزار و صد و شصت و شش - مطابق ( 1131 - 1132 ) شمسى - در نصيرآباد مذكور متولد شده ، و كتب چندى تأليف نموده ، از آن جمله كتاب « اساس الاصول » در اصول فقه و رد ملا محمد امين أخبارى استرآبادى .\r\nو در شب نوزدهم ماه رجب المرجب اين سال - مطابق ( . . . ) ثور ماه برجى - در لكهنو وفات كرد ، و هم آنجا در تكيهء حسينيه‌ئى كه خود بنا كرده بود دفن شد ، و او را پنج تن پسر بود بنام سيد محمد 33 و سيد على 33 و سيد حسن 33 سيد مهدى 33 و سيد حسين 33 كه در سالهاى ( 1199 ) و ( 1200 ) و ( 1205 ) و ( 1208 ) و ( 1211 ) كه سنوات مواليد ايشان باشد گذشتند . و هم او را دخترى بوده كه وى زوجه مولوى عبد القادر خان جايسى و مادر خادم حسين ( 1275 ) مىباشد .\r\n\r\n* ( 476 - تولد ميرزا عبد الواسع زنجانى ) *\r\nچنان كه در « فهرست مشاهير علماء زنجان : 121 » فرموده با ملاحظه بعضى از مواضع ديگر ، وى فرزند سيد محمد حسينى است كه در ( 1269 ) بيايد . و خود از علما و فقها بوده ، كه در ماه شعبان المعظم اين سال - مطابق ( ثور - جوزا ) ماه برجى - متولد شده ، و اين بيت تاريخ تولد او گرديده :\r\n سال ولادت چو خواست خاضع مسكين ز عقل * گفت بتاريخ : باد مثل پدر مجتهد \r\n1235\r\nو او پس از وفات پدر امام جمعهء زنجان گرديد ، و كتب چندى برشته تأليف كشيد :\r\nاول كتاب « الاجتهاد و التقليد » . دويم « حاشيه بر رياض المسائل » آقا سيد على كربلائى و نسخه اين دو كتاب با سيم كه بيايد در نزد نواده‌اش ميرزا محمود بن ابو الفضائل ابن صاحب\r\n\r\n","description":"","footnote":"","page_name":" 988 ","page_number":388},
  {"content":"\r\n\r\nعنوان - كه در ( 1309 ) بيايد - موجود مىباشد . سيم « حاشيه بر قوانين » .\r\nو آخر در روز جمعه يازدهم ماه جمادى الاولى سنه 1291 - مطابق ( . . . ) سرطان ماه برجى - در زنجان وفات كرد .\r\n\r\n* ( 477 - تولد مرحوم آقا ميرزا محمد هاشم 33 چهارسوئى ) * * ( اعلى اللّه مقامه ) *\r\nوى فرزند مرحوم حاجى ميرزا زين العابدين 32 خوانسارى ( عليه‌الرحمه ) است كه در ( 1275 ) بيايد . و خود از اجلهء علماى محققين و افاضل فقها و اصوليين بوده ، و در عربيت و ادبيت و نظم شعر به عربى و فارسى قدرتى وافر داشته . و شرح احوالش را خود در آخر « مبانى الاصول » نوشته ، و از آن با ملاحظه بعضى از مواضع ديگر چنين برآيد كه :\r\nوى در دويم ماه ذى القعدة الحرام اين سال - چنان كه در « شجره‌نامه چهارسوئىها » فرموده - مطابق ( . . . ) اسد ماه برجى - در خوانسار متولد شده ، و منافاتى ندارد با آنچه خود در « مبانى » در آخر اين سال فرموده كه اين آخر ، تقريبى و نسبى است .\r\nو به‌هرحال ، وى در نزد چندين نفر از علما درس خوانده و در اصفهان در فقه و اصول تدريس مىنموده . و چندين كتاب تأليف فرموده ، از آن جمله :\r\nاول « اصول آل الرسول ( ص ) » كه آن را « اصل الاصول » هم مىگويند ، و در آن احاديث اهل بيت ( ع ) را در قواعد فقه و أحكام به ترتيب مباحث اصول فقه جمع كرده .\r\nدويم رسائل چندى در فقه و اصول .\r\nسيم كتاب « مبانى الاصول » در اصول فقه ، شش هزار بيت كه در خطبهء آن نام چهل كتاب از كتب اصوليه ، و در ديباچه نام هشتاد مبحث از مباحث آن را بطور براعت استهلال ذكر كرده .\r\nچهارم كتابى در « احوال دو نفر معمر مغربى و معمر مشرقى » كه در « فهرست كتب خطى كتابخانه عمومى اصفهان 1 : 12 » ذكر شده ، و ما اين كتاب را نديده‌ايم ليكن اينجا دربارهء اين مطلب چنين گوئيم كه دو نفر از قدما عمرى طويل ( كه زياده بر أعمار متداوله دوره اسلاميه\r\n\r\n","description":"","footnote":"","page_name":" 989 ","page_number":389},
  {"content":"\r\n\r\n( ) تصوير مرحوم حجة الاسلام آقا ميرزا محمد هاشم چهارسوئى و دو فرزندش\r\n\r\n","description":"","footnote":"","page_name":" 990 ","page_number":390},
  {"content":"\r\n\r\nمىباشد ) نموده و ملقب بمعمر شده‌اند ، يكى معمر مشرقى كه در « روضات الجنات : 580 » فرمايد وى بصحبت حضرت امير المؤمنين ( عليه السلام ) رسيده ، و ابو العباس احمد بن نوح ابن محمد حنبلى شافعى وى را دريافته ، و براى شيخ ابو الفتح محمد بن على كراچكى از اعاظم علماء شيعه كه در قرن پنجم بوده نقل نموده . ديگر معمر مغربى كه هم در « روضات : 641 » نوشته كه وى ملقب بابن أبى الدنيا و نامش على بن عثمان بن الخطاب بن مرة بن مؤيد همدانى يمانى بوده و مشهور اينكه او آب حيات نوشيده و بصحبت حضرت امير المؤمنين ( عليه السلام ) رسيده و با او بصفين بوده و سپس با حضرت امام حسن در ساباط مداين و با حضرت سيد الشهداء در كربلا بوده و از آن دو بزرگوار و ساير ائمه معصومين ( صلوات اللّه عليهم اجمعين ) روايت نموده ، و شيخ محمد بن على حرفوشى - كه در سنه 1059 وفات كرده - او را دريافته و از وى اجازت روايت اصول حديث و عربيت و كتب اربعه را گرفته ، و سيد نعمت اللّه جزائرى در « الانوار النعمانيه » بواسطه حرفوشى از او روايت حديث نموده ، و آقا محمد على بهبهانى در « مقامع » نوشته كه وى بپنج واسطه از حرفوشى روايت كرده و راست مىآيد كه بهفت واسطه از حضرت امير المؤمنين ( عليه السلام ) روايت نموده باشد ، و اين از غريب أسناد است كه در علو سند چيزى بدان نخواهد رسيد سواى حديث قاضى الجن .\r\nآنگاه در « روضات » در اين موضع آن حديث را نقل كرده ، و هم در ( ص 761 ) در ترجمه سيد نعمت اللّه ، معمر مغربى را بعنوان معمر بن ابى الدنيا نام برده ، و در « تاريخ ابو الفداء » وفات عثمان مذكور پدر معمر مغربى را در سنه 327 نوشته و اگر چنين باشد كه او در سنه 327 وفات كرده باشد و پسرش على بصحبت حضرت امير المؤمنين ( عليه السلام ) رسيده باشد ؛ بايد او را هم از معمرين گرفت ، يعنى او و پسرش هر دو را معمر مغربى دانست . و در اين مورد در كتب تواريخى كه به نظر ما رسيده اغتشاشات و اختلاطاتى فراهم گرديده .\r\nو به‌هرحال ، كلام در ترجمه سيد والامقام مرحوم حجة الاسلام آقا ميرزا محمد هاشم ( اعلى اللّه مقامه ) بود كه بايد بگوئيم وى در اواخر عمر خود از اصفهان بعنوان حج بيت اللّه الحرام از راه عراق عرب حركت كرد ، و چون بنجف اشرف رسيد آنجا در ساعت چهارم روز چهار شنبه هفدهم ماه رمضان المبارك سنه هزار و سيصد و هيجده - مطابق ( . . . ) جدى ماه برجى - وفات كرد ، و در وادى السلام دفن شد و بر قبر او قبه‌اى ساختند .\r\n\r\n","description":"","footnote":"","page_name":" 991 ","page_number":391},
  {"content":"\r\n\r\nو از يگانه زوجه خود مخدره حبيبه بيگم 36 دختر سيم مرحوم آقا سيد صدر الدّين عاملى ( 1193 ) كه آن مرحومه در سنه 1309 در كربلا وفات كرده و در يكى از حجرات طرف پائين پا از صحن عباسى دفن شده ؛ دو پسر و شش دختر بازنهاد بدين شرح :\r\nاز پسران اول : آقا ميرزا جمال الدّين 34 كه در ( 1339 ) بيايد . دويم آقا ضياء الدّين 34 كه در سنه 1289 ( چنان كه در شجره‌نامه چهارسوئىها است ) متولد شده ، و عالمى وارسته بوده ، و در 5 شنبه 22 شعبان سنه 1348 وفات نموده و آنجا فرزندى برايش ننوشته .\r\nو از دختران : اول سيده نازنين بيگم 34 كه بزرگ‌تر از همه اولاد آن جناب و زوجهء پسر عمش آقا مير سيد على 34 ابن حاجى ميرزا محمد 33 كه در ( 1275 ) ببايد بوده .\r\nدويم مخدره مريم بيگم 34 زوجه مرحوم آقا نجفى ( 1262 ) . سيم سيده بيگم صاحب 34 كه نيز زوجه پسر عم خود آقا سيد احمد 34 ابن آقا ميرزا محمد باقر 33 - كه در ( 1263 ) ببايد - بوده . چهارم سيده مجللهء ديگرى كه زوجه ميرزا محمد مهدى بن ملا محمد باقر فشاركى ( كه در 1314 ضمن ترجمه پدرش ببايد ) بوده . پنجم سيده فاطمه بيگم 34 كه زوجهء ميرزا اسد اللّه بن ميرزا نصير ملاباشى بوده كه در 1287 ( در ضمن جدش ميرزا محمد - على صدر الاسلام ) بيايد . ششم سيده آمنه بيگم 34 كه نيز زوجهء پسر عمش ميرزا محمد ابراهيم 34 كه در ( 1269 ) بيايد بوده .\r\nمرحوم آقا ميرزا محمد هاشم صاحب عنوان ( چنان كه در « مستدرك الوسائل 3 : 402 » فرموده ) روايت مىكند از پدرش مرحوم حاجى ميرزا زين العابدين ( عليه‌الرحمه ) ، و روايت مىكند از او مؤلف « مستدرك » مرحوم حاجى نورى ( نور اللّه تعالى روحه الشريف ) كه در ( 1254 ) بيايد « 1 » .\r\n\r\n\r\n","description":"","footnote":"\r\n( 1 ) مخفى نماند كه جناب مؤلف شرح حال مرحوم صاحب عنوان را سابقا در اصل كتاب بنحو مبسوط و مفصل نگاشته كه قسمت عمده آن بضميمه مطالب ديگر در كتاب « زندگانى آية اللّه چهارسوقى : 112 - 122 » بطبع رسيده است ، و آن هم وافى به مقصود در شرح حال آن عالم بزرگ نيست . و در اينجا باختصار تمام برگزار شده است ، و بسيارى از آثار تأليفى و اجازات و جواب استفتاءات و نسخ ديگر به خط آن مرجع عاليقدر در كتابخانه روضاتى موجود است . م .\r\n","page_name":" 992 ","page_number":392},
  {"content":"\r\n\r\n\r\n* ( 478 - وفات عاصم افندى عينتابى ) *\r\nعينتاب در « روضات الجنات » در ترجمه فاضل عينى كه صاحب « شرح شواهد » و نامش محمود بوده ، ذكر شده . و صاحب اين عنوان هم منسوب بدان مكان و نامش ابو الكمال احمد و معروف بعاصم افندى و از مشاهير علما و مؤلفين عصر خود بوده كه نخست در بلده خود عينتاب تحصيل نموده ، و سپس براى تكميل آن باسلامبول رفت تا در فنون حكمت و علوم عاليه عصر و زبان عربى و فارسى و تركى تبحرى تمام بهم رسانيد ، و در سنه 1211 بتدريس مشغول شد و چندين كتاب تأليف كرد :\r\nاول كتاب « الاقيانوس البسيط » در ترجمه كتاب « القاموس المحيط » بتركى . دويم « ترجمه كتاب برهان قاطع » در لغت فارسى تأليف ميرزا محمد حسين بن خلف تبريزى بتركى .\r\nسيم كتاب « سرح المعالى » در شرح « الامالى » . چهارم كتاب « وقايع سليميه » .\r\nو او در اين سال - چنان كه در « ريحانة الادب 3 : 48 » فرموده - در اسكدار ( يا اسلامبول ) وفات نموده ، و در قبرستان نوح قيوسى دفن شده .\r\n\r\n* ( 479 - وفات سيد احمد مرعشى خراسانى ) *\r\nوى مرحوم سيد ابو الفضل بن محمد بن على موسوى و عالمى متكلم و حكيم و مفسر و محدث بوده ، و در نزد آقا محمد باقر بهبهانى درس خوانده ، و هم از او و شيخ يوسف بحرينى روايت نموده ، و هماره با فتحعلى شاه قاجار محشور و معاشر و در سفر و حضر نديم او بوده ، و كتب چندى تأليف فرموده :\r\nاول كتاب « اغاثة اللهفان » از ورطه‌هاى نيران ، در مواعظ . دويم كتاب « تهذيب » در اخلاق . سيم « شرح فوائد جديدهء » استادش آقاى بهبهانى . چهارم « شرح كفايهء » سبزوارى .\r\n\r\n","description":"","footnote":"","page_name":" 993 ","page_number":393},
  {"content":"\r\n\r\nپنجم كتاب « غنية المصلى » در تعقيبات نمازهاى شبانروزى . ششم كتاب « منهج السداد » در شرح « ارشاد » ؛ و هيچ‌كدام از اين كتب در بيست جلد « الذريعة » كه تاكنون مطبوع و منتشر شده در مواضع خود ذكر نشده و فقط در ( ج 1 ) كتابى بنام « اغاثة اللهفان » در ادعيه و احراز عنوان فرموده و طورى سخن رانده كه مؤلف آن را نشناخته .\r\nو او در اين سال مسموما وفات كرده ، چنان كه در « اعيان الشيعة ، جزو 14 مجلد 15 » نوشته .\r\nو نواده‌اش سيد محمد متولىباشى مشهد مقدس بوده ، و نام او نيز در اسماء متوليان آن ازمنه كه ما در سال ( 1220 ش 291 ) نوشتيم برده نشده ، و فقط اينجا از قول خود نام او را باستناد همين « اعيان » برده‌ايم .\r\n\r\n* ( 480 - وفات مرحوم آقا احمد بهبهانى ، اعلى اللّه مقامه ) *\r\nوى فرزند مرحوم آقا محمد على بهبهانى ( عليه‌الرحمه ) است كه در ج 2 ( سال 1216 ص 561 عنوان 226 ) گذشت . و خود از اجله علما و فقها و فضلاء بزرگوار بوده ، و علاوه بر علوم شرعيه در رياضيات و فلسفه و علوم غريبه و شعر و انشاء و تاريخ و تراجم رجال فريقين هم تتبع و تبحرى تمام داشته . شرح احوالش در چندين كتاب همچون « مرآة الأحوال » تأليف خودش و ديگر « الفيض القدسى : 26 » و « صحيفة الصفا » و « اعيان الشيعة ، جزء 13 جلد 14 » و « الكرام البررة 1 : 100 » كه بهتر از همه و جامع آنها است نوشته ، و مخصوصا در « اعيان » جلد مذكور نسب او را تا شيخ مفيد - به‌طورىكه در جلد اول در احوال جدش آقا محمد باقر نوشتيم - آورده .\r\nو از همه اين‌ها چنين برآيد كه او در نوزدهم ماه محرم الحرام سنه هزار و صد و نود و يك - مطابق ( . . . ) حوت ماه برجى سال 1155 شمسى - در كرمانشاه متولد شده و ازاين‌رو بكرمانشاهى معروف و در بسيارى از مواضع بدان معنون و مذكور است . و مادر او خواهرزن حاج محمد رحيم بيك استاجلو ، و خود خاله‌زادهء شيخ محمد تقى ايوانكيفى و شيخ محمد - حسين صاحب « فصول » بوده ، و در شش‌سالگى به خواندن قرآن مجيد و كتب فارسى پرداخت ،\r\n\r\n","description":"","footnote":"","page_name":" 994 ","page_number":394},
  {"content":"\r\n\r\nو در ده‌سالگى كتب نحو و منطق و بيان و كلام را خواند ، و در پانزده‌سالگى بتأليف مشغول شد ، و در كرمانشاه بدرس پدر بزرگوار حضور يافت ، و در سنه 1210 بنجف اشرف رفت و آنجا كتاب « معالم » را نزد ملا اسماعيل عقدائى يزدى ( 1230 ) و « زبدة الاصول » را نزد سيد بحر العلوم خواند ، و در حدود 1213 ببحث شيخ جعفر نجفى حاضر شد ، و كتاب « استبصار » و « شرح قواعد » او را در نزد وى خواند ، و پس از چندى بقم رفت و درك حضور ميرزاى قمى را نمود و از وى اجازه گرفت .\r\nآنگاه بكرمانشاه برگشت و بتأليف پرداخت ، و در سنه 1219 بهند رفت و آنجا بامير عبد اللطيف خان شوشترى ملاقات نمود ، و خان مذكور به خواهش وى كتاب « ذيل التحفة » را تأليف كرد . و در سنه 1223 بار ديگر مسافرت بهند نمود و در آن سفر در اكثر شهرهاى آن سياحت كرد و صنوفى از رجال علم را ملاقات فرمود ، و در سنه 1224 در عظيم‌آباد براى نخستين بار بر طريقه اماميه نماز جمعه بپاى داشت و سپس بايران برگشت و در سنه 1233 بعتبات عاليات مشرف گرديده و برگشت و در كرمانشاه سكونت اختيار كرد .\r\nو اينك صورت تأليفات شريفهء او :\r\nاول كتاب « تاريخ الائمه » كه آن مختصرى است به فارسى در ولادات و وفيات آن بزرگواران و آن را « تواريخ المعصومين » نيز مىگويند ؛ چنان كه در « الذريعة 3 : 213 ش 790 » فرموده و در « الكرام » آن را « تاريخ ولادات الائمه » نوشته و « تاريخ چهارده معصوم » نيز مىگويند ، تأليف آن سنه 1223 .\r\nدويم كتاب « تاريخ نيك و بد أيام » كه آن هم فارسى مختصرى است در سيصد بيت ، و در فيض‌آباد هند به خواهش بهو بيگم مادر آصف الدوله تأليف كرده .\r\nسيم « كتاب تحفة الاخوان » در تواريخ مشاهير انبيا و خلفا و ائمه اطهار ( عليهم السلام ) سه‌هزار بيت ، كه آن را نيز مختصرا در حدود سال 1223 در دكن تأليف كرده ، و براى اختصارش آن را « تاريخ بغلى » گويند .\r\nچهارم كتاب « تحفة المحبين » در امامت ائمه طاهرين ( عليهم السلام ) نزديك بسه‌هزار بيت كه آن را نيز در فيض‌آباد تأليف كرده .\r\nپنجم كتاب « تفسير القرآن » .\r\n\r\n","description":"","footnote":"","page_name":" 995 ","page_number":395},
  {"content":"\r\n\r\nششم كتاب « تنبيه الغافلين » در احوال بعضى از أخباريين و تنزيه بعضى از علماء متهم بتصوف همچون شيخ بهائى و غيره ؛ هزار بيت ، انجام تأليف آن در لكهنو ، ماه رمضان سنه 1222 .\r\nهفتم كتاب « الجدول » در شكوك نماز و احكام آن ، و چنان كه خود نوشته وى نخستين كسى است كه براى اقسام و احكام شكوك ؛ ابتكار جدول نمود .\r\nهشتم كتاب « جوابات المسائل الفيض‌آبادية » از بلاد هند ، قريب هزار و سيصد بيت .\r\nنهم « جوابات مسائل مرشدآباد » از بلاد هند ، پانصد بيت .\r\nدهم « حاشيه بر كتاب انوار التنزيل » كه تفسير قاضى بيضاوى باشد ، چنان كه در « مرآة الاحوال » آن را بعنوان « تعليقه » ذكر كرده ، و در « الذريعة 4 : 223 » فرمايد ما چندان فرقى بين تعليقه و حاشيه نيافتيم ، چه هريك از آنها شرح و بيان بعضى مواضع از كتاب است كه غالبا در هامش آن موضع نوشته مىشود ، پس درست است كه آن را تعليقه يا تحشيه بر آن موضع بگوئيم . بلى تعليقه غالبا اطلاق بر كتب معقول مىشود ، و شايد به‌همين‌جهت در بعضى جاها كه بجاى حواشى تعليقه نوشته‌اند نظر بدقت مطالب و تحقيقات عقليه آن بوده ، و اين اندازه فرق مقتضى اين نيست كه ما آنها را در دو عنوان بياوريم ، بلكه همه را در حرف حاء بعنوان حاشيه يا حواشى ذكر مىكنيم ، انتهى .\r\nو شايد در « الكرام » كه يكى از تأليفات او را « تفسير القرآن » نوشته مقصود همين حاشيه باشد .\r\nيازدهم كتاب « الدرة الغروية » در اصول فقه كه آن را در نجف تأليف كرده ، چنان كه در « مرآة الاحوال » است ، و در « الذريعة 8 : 127 » و « الكرام 1 : 101 » آن را « الدرر الغروية » در احكام الهيه در چهار جلد و تأليفش را در حدود 1212 نوشته .\r\nدوازدهم كتاب « ربيع الازهار » در بعضى از مباحث متفرقه اصول فقه .\r\nسيزدهم « رساله در آداب نماز و روزه » بپارسى .\r\nچهاردهم رساله « سؤال و جواب » كه آن را در مرشدآباد بنگاله تأليف كرده .\r\nپانزدهم « شرح خلاصة الحساب » شيخ بهائى .\r\nشانزدهم « شرح كتاب نافع » محقق اول كه آن را « مختصر نافع » هم مىگويند ، تا مبحث أغسال ، و در قم تأليف كرده .\r\n\r\n","description":"","footnote":"","page_name":" 996 ","page_number":396},
  {"content":"\r\n\r\nهفدهم كتاب « عقد الجواهر الحسان » در فقه ، در جواب مسائلى كه از حيدرآباد دكن خواسته‌اند ، هزار و ششصد بيت ، تأليف آن سنه 1220 در حيدرآباد .\r\nهيجدهم كتاب « غزوات امير المؤمنين عليه السلام » .\r\nنوزدهم كتاب « فيضيه » در تاريخ و منشأ برخى از آثار جوى ، تأليف آن در فيض‌آباد هند ، سنه 1222 .\r\nبيستم كتاب « قوت لا يموت » در واجبات نماز و روزه ، نزديك به دو هزار و پانصد بيت كه آن را در لكهنو تمام كرده و هم خود شرحى بر آن نوشته كه اينك بيايد .\r\nبيست و يكم كتاب « كشف الريب و المين » از حكم نماز جمعه و عيدين ، كه آن را به خواهش امير الدوله عباسقلى خان بهادر نصرت جنك در سنه 1224 در عظيم‌آباد تأليف كرده .\r\nبيست و دويم كتاب « كشف الشبهة » از حكم متعه ، كه به خواهش سيد كاظم خان بن فخر الدوله سيد نقى خان ظفر جنگ تأليف كرده ، قريب هزار بيت .\r\nبيست و سيم كتاب « محموديه » در تعليقه بر كتاب « الفوائد الصمدية » در علم عربيه تأليف شيخ بهائى در نحو ، كه دو هزار و هفتصد بيت و بنام برادر خود آقا محمود تأليف كرده .\r\nبيست و چهارم كتاب « مخزن القوت » در شرح « قوت لا يموت » كه نوشتيم تأليف خود او است .\r\nبيست و پنجم كتاب « مرآة الأحوال جهان‌نما » دو جلد ، در تراجم برخى از رجال كه آنها را در سفر هند در 1223 ديده ، و در واقع « سفرنامه » آن مسافرت از خروج از كرمانشاه تا برگشتن بدان است ، و از كتب ممتعه بسيار مفيد و مشتمل بر شرح احوال جماعتى از علما از سلسله مجلسى و بهبهانى و غيره مىباشد « 1 » .\r\nبيست و ششم كتاب « مناهج الفقه » در قضاء و شهادات ، كه آن را در سنه 1233 در سامره در موقعى كه شروع ببناء سور آن نموده‌اند تأليف كرده .\r\nبيست و هفتم كتاب « نور الانوار » در شرح بسمله .\r\nو اساتيد دروس و مشايخ اجازه او چند نفرند :\r\nاول ميرزا ابو القاسم قمى . دويم شيخ جعفر نجفى . سيم ملا حمزة بن سلطان محمد\r\n\r\n\r\n","description":"","footnote":"\r\n( 1 ) نسخه‌هائى از اين كتاب بسيار نفيس در كتابخانه مجلس و برخى ديگر از كتابخانه‌هاى طهران موجود ، و طبع و نشر آن در كمال لزوم است . م .\r\n","page_name":" 997 ","page_number":397},
  {"content":"\r\n\r\nقاينى . چهارم آقا سيد على كربلائى . پنجم آقا سيد محسن كاظمينى . ششم ملا محمد اسماعيل عقدائى . هفتم پدرش آقا محمد على . هشتم ميرزا محمد مهدى بن ابو القاسم شهرستانى .\r\nنهم آقا سيد محمد مهدى بن مرتضى بحر العلوم ( ره ) .\r\nمرحوم آقا احمد در اين سال در كرمانشاه وفات نموده ، و در نزد پدر خود دفن شد ، و در ماده تاريخ او گفته‌اند :\r\nو افاك يا احمد رضوانها 1235\r\nو او دختر خاله خود را ( كه خواهر شيخ محمد تقى ايوانكيفى و شيخ محمد حسين صاحب « فصول » باشد ) بزوجيت داشته ، و از او پسرى بنام آقا محمد ابراهيم و دخترى بنام فاطمه برگذار نموده كه او مادر مرحوم حاجى ميرزا محمد حسين شهرستانى است كه در ( 1256 ) بيايد . و آقا محمد ابراهيم در ( 1324 ) در احوال وحيدى كرمانشاهى ذكرى از او مىشود .\r\nآنچه در ترجمه آقا احمد اينجا آورديم چنان كه در صدر ترجمه اشاره بدان شد مأخوذ از « الكرام البررة 1 : 100 » با ملاحظه برخى از مواضع ديگرى است كه آنجا يادآور شديم و خصوصا اينكه او فرزند بلاواسطه آقا محمد على است و در آن هيچ جاى شك و ترديدى نمىباشد ليكن در « اعيان الشيعة » نخست در ( جزء 9 جلد 10 ) ترجمه خيلى مختصرى براى او آورده كه فقط همان « مرآة الاحوال » را از تأليفات او ذكر كرده و وى را فرزند آقا محمد جعفر بن آقا محمد على نوشته ، و بعد از آن در جزء 13 ( جلد 14 ) باز بعنوان استدراك از نامه‌ئى كه آقاى آقا نجفى مرعشى بوى نوشته ترجمه او را مفصلا ذكر كرده كه ما هم بعضى مرقومات اينجا را از آن گرفتيم ، و نيز او را فرزند آقا محمد جعفر ، و آقا محمد ابراهيم و آقا محمود عارف و آقا محمد و غيره را از اولاد او دانسته . و آن اشتباه است ، چه آقا محمد جعفر مذكور - چنان كه در ( 1254 ) بيايد - فرزندى بنام آقا احمد نداشته ، و آقا محمود نيز فرزند بلاواسطهء آقا محمد على و برادر اعيانى آقا احمد است كه هر دو از يك مادراند ، و آقا محمد نيز پسر آقا محمود معهود بوده ، و ما ندانيم اشتباه از نامه آقاى نجفى يا از خود مؤلف « اعيان » شده .\r\nو به‌هرحال ، آنچه ما نوشتيم هيچ قابل شك و ترديدى ( چنان كه ديدى ) نمىباشد ، و در « اعيان » اشتباهى فاحش رخ داده ، چنان كه وفات او را هم آنجا در سنه 1243 آورده و اگر\r\n\r\n","description":"","footnote":"","page_name":" 998 ","page_number":398},
  {"content":"\r\n\r\nبگوئيم رقم عدد آحاد و عشرات در آن جابجا شده باز 1234 مىشود نه 1235 ، و ظاهرا در « ريحانة الادب » نيز نظرش بدان بوده كه در ( ج 2 ص 446 ) همان 1243 نوشته .\r\nدر كتاب « نزهة الخواطر و بهجة المسامع و النواظر » تأليف سيد عبد الحى حسنى در تراجم علماء هند ( در جزء 7 : 32 و 33 ) وى را بعنوان احمد بن محمد بن باقر شيعى بهبهانى اصفهانى ترجمه كرده ، و در آخر آن مأخذ خود را « نجوم السماء » نوشته است .\r\n\r\n* ( 481 - وفات سيد باقر 38 شاعر كاظمينى ) *\r\nوى فرزند سيد ابراهيم 37 عطار است كه در ج 1 ( سال 1205 شماره 105 ) گذشت .\r\nمرحوم سيد باقر از ادبا و فضلاء امجاد ، و در نظم و نثر هر دو استاد بوده و در نجف تحصيل نموده ، و اين اشعار را دربارهء حسينيه‌ئى سروده :\r\n الى اللّه أشكو دفع دهياء معضل * يشب لظى نيرانها بالضمائر\r\nيعز على الاسلام أن حماته * تئن لهم حزنا قلوب المنابر\r\nيعز على الدّين الحنيفى أن غدت * معارفه مطموسة بالمناكر\r\nيعز على الأشراف أن عميدها * يغيب به عين اللّه عن كل ناظر\r\nيعز على المختار أن أمية * رمت ولده ظلما بأدهى الفواقر\r\nيعز على الكرار أن رجاله * أبيدوا بأطراف القنا و البواتر\r\nعجبت لشمس كورت من بروجها * و بدر علا قد غاب بين الحفائر\r\nعجبت لذى الأفلاك لم لا تعطلت * و غيب من آفاقها كل زاهر\r\nو من عجب أن يمنع السبط ورده * و فيض يديه كالبحور الزواخر \r\nو او در اين سال وفات نمود و در كاظمين ( ع ) دفن شده .\r\n\r\n","description":"","footnote":"","page_name":" 999 ","page_number":399},
  {"content":"\r\n\r\n\r\n* ( 482 - تولد سيد عباس طالقانى نجفى ) *\r\nطالقان نام ناحيه‌ئى است در قزوين كه در ( 1214 ) گذشت .\r\nو سيد عباس فرزند سيد حسين بن سيد على بن سيد حسين بن سيد حسن مشهور بمير حكيم طالقانى است .\r\nآل سيد حسن مير حكيم خانواده‌ئى معروف هستند در نجف .\r\nو سيد حسن سرسلسلهء آنها فرزندانى داشته ، يكى سيد على كه نسخه‌اى از « وافيهء » ملا عبد اللّه تونى را به خط خود نوشته و در سنه 1150 وفات كرده ، چنان كه در « الكواكب المنتشره » فرموده ، و ديگر سيد حسين كه در عمود اين نسب افتاده ، و فرزند او سيد على بوده كه همنام جدش مىشده .\r\nو نواده اين سيد على دويم ، مرحوم عالم جليل و فاضل فقيه سيد عباس صاحب اين عنوان است كه از علما و فقهاء بزرگوار عصر خويش بوده ، و شرح احوالش در كتاب « نقباء البشر 3 : 996 عنوان 1497 » نوشته ، و از آن با ملاحظهء بعضى از مواضع ديگر چنين برآيد كه :\r\nوى در اين سال در نجف متولد شده ، و در خانواده علم و رياست پرورش يافته ، چنان كه مقدمات را نزد بعضى از اهل علم و فضل خواند ، سپس براى علوم خارج در خدمت شيخ انصارى و شيخ راضى نجفى و شيخ محمد حسين كاظمينى و سيد جعفر طالقانى و حاج ملا على ميرزا خليلى زانو زده ، و از مجامع دروس هريك از آنها بهره‌مند شد ، و بخصوص اختصاصى تمام بمرحوم حاج ملا على بهم رسانيد و ملازمت او را بر هر چيزى برگزيد تا آن استاد راد شهادت باجتهاد وى داد و بسى بر وى احترام مىنهاد ، و از فيض صحبت او مانند همو در زهد و تقوى بمقامى سامى ترقى كرد ، و كتب چندى برشتهء تأليف درآورد :\r\nاول « مجموعه‌اى در ادعيه و زيارات » . دويم كتاب « الهدية السنيه » در « شرح اللمعة الدمشقية » كه جلد اول آن را در 9 رجب سنه 1289 بپايان آورده و آن نسخه‌اى بزرگ و در نزد نواده‌اش\r\n\r\n","description":"","footnote":"","page_name":" 1000 ","page_number":400},
  {"content":"\r\n\r\nسيد عبد الكريم مىباشد . مانند اينكه هم به خط خود كتاب « اصول كافى » را نوشته و در « ع 1 سنه 1295 » از آن فارغ شده و آن هم نزد سيد عبد الكريم مذكور مىباشد .\r\nو بالاخره ، وى در شب جمعه شانزدهم ماه رمضان المبارك سنه هزار و سيصد و هشت - مطابق ( . . . ) ثور ماه برجى - وفات كرده ، و در صحن مقدس علوى در مقبرهء خانوادگى خود دفن شد ؛ چنان كه در « نقباء » مذكور ( ص 997 ) فرموده .\r\nو اين مستلزم آن است كه غره ماه مبارك رمضان پنجشنبه باشد ، ليكن طبق تقويم آن سال كه خلاصه‌اش در دست است ؛ غره شعبان آن سال پنجشنبه بوده ، و نتواند كه هم غره ماه رمضان پنجشنبه باشد . و بنابراين تعيين شب وفات او به‌طورىكه از هفته و ماه ذكر شد درست نيايد و يكى از آنها اشتباه است .\r\nو به‌هرحال ، بعضى از شعراى عصر وى در فوت او مرثيه‌اى گفته ، و سيد محمود طالقانى در تاريخ وفات او چنين سروده :\r\n للّه خطب عم أهل النهى * و راع اهل العقد و الحل\r\nفقد قضى الحبر التقى الذى * قد قرن الأقوال بالفعل\r\nو من سما الاقوام فى علمه * و زهده و المجد و البذل\r\nمضى الى مولاه فاستوحشت * له نوادى العلم و العدل\r\nصرح الهدى اندك فأرخ ( له * بفقد عباس أبى الفضل ) \r\n1308\r\nمرحوم سيد عباس سه نفر فرزند پسر بر جاى نهاد : اول سيد مصطفى . دويم سيد عيسى كه هر دو از اهل علم و فضل بوده و در جوانى بلا عقب وفات كرده‌اند . سيم سيد مير ، كه از اهل تقوى و صلاح و در نزد مردمان با وجاهت و مكانتى شايان بوده ، و در ماه صفر سنه 1336 وفات نموده ، و دو فرزند بنام سيد عبد الكريم ( كه ذكر شد ) و سيد حميد از او بازماند .\r\nو سيد عبد الكريم از اخص اصدقاء شيخ حسن خاقانى بوده و در شب 4 شنبه 14 شوال سنه 1378 در حدود 85 سالگى وفات نموده و سيد حسين حمامى بر او نماز گذارده و در صحن شريف نزديك پدر خود دفن شد ، و فرزندى بنام سيد عبد الرزاق از او بازماند .\r\n\r\n","description":"","footnote":"","page_name":" 1001 ","page_number":401},
  {"content":"\r\n\r\nو سيد حميد از صلحاء بوده و پس از بيمارى طويلى در روز 4 شنبه هشتم ماه رمضان المبارك سنه 1381 وفات نموده و شيخ عبد الرسول جواهرى بر وى نماز گذارده و نزديك برادر خود دفن شد ؛ چنان كه اين همه را در « نقباء » مذكور نوشته .\r\n\r\n* ( 483 - تولد شيخ عبد الحسين طريحى ، ره ) *\r\nوى فرزند شيخ نعمت طريحى است كه در 1207 ( شماره 130 ) گذشت ، و خود از جمله علما و فقها بوده ، و در رياضيات و ادبيات هم شركت مىنموده و شعر نيز مىگفته ، و همانا در اين سال در نجف متولد شده ، و كتب چندى تأليف كرده ، از آن جمله : اول « حواشى بر كتاب السرائر الحاوى لتحرير الفتاوى » تأليف ابن ادريس حلى ( ره ) . دويم كتاب « متقن المقال در احوال حديث و رجال » كه تلخيص « جامع المقال » جدش شيخ فخر الدّين است ، و در ماه صفر سنه 1262 از آن فارغ شده ؛ چنان كه در « الذريعة 19 : 68 ش 372 » نوشته .\r\nو او در شب 2 شنبه ماه شوال المكرم سنه هزار و دويست و نود و دو در نجف وفات كرده ، و در مقبرهء خانوادگى خودشان در نجف دفن شده ؛ چنان كه در « احسن الوديعه 2 : 67 » فرموده ، و آن مطابق ( عقرب - قوس ) ماه برجى بوده ؛ لكن در همان موضع از « أحسن » ماده تاريخى براى او مىآورد كه 1302 مىشود ، و در « الذريعة 1 : 293 ش 1530 » فرمايد كه وى اندكى بعد از پدر خود در سنه 1295 وفات كرده ، و هم در ( ج 7 ش 512 ) در 1295 نوشته .\r\n\r\n* ( 484 - وفات شيخ عبد العلى سنى هندى ) *\r\nوى فرزند نظام الدّين و خود از علما و مدرسين هند بوده ، و چندين كتاب تأليف نموده :\r\n\r\n","description":"","footnote":"","page_name":" 1002 ","page_number":402},
  {"content":"\r\n\r\nاول « شرح كتاب سلم العلوم » قاضى محب الدّين . دويم « شرح صحيح مسلم » . و در اين سال وفات كرده ، چنان كه در « رسالهء احوال سيد عبد الحى حسنى ، ص ك » فرموده .\r\n\r\n* ( 485 - قتل عوام شاعر كردستانى ) *\r\nوى ميرزا عبد اللّه فرزند ميرزا احمد سنندجى است كه شرح احوالش در « مجمع الفصحا 2 : 350 » و « مجله ارمغان ، سال 25 ش 8 ص 349 » و « الذريعة 9 : 775 ش 5231 » نوشته ، و از آنها چنين برآيد كه پدرش ميرزا احمد وزير شهر سنندج كردستان ، و خود نيز روزگارى در زمان ايالت امير أمان اللّه خان ( 1241 ) وزير آن سامان بوده ، و در علوم ادبيه و نظم شعر سمت استادى ، و در سياست وقت و كاردانى كفايتى تمام ، و در تيراندازى و دلاورى بصيرتى تام داشته ، و در فصاحت منطق و صباحت منظر يوسف ثانى بوده . و بملاحظه درايت و لياقتى كه داشته فتحعلى شاه وى را بسفارت بدربار پادشاه روس فرستاد ، و او از حسن كفايت و ابراز سخاوت نسبت برجال آن دولت محسود اقران و محبوب اعيان آن مملكت گرديد ، و به خواهش فتحعلى شاه بايران مراجعت كرد و هماره بعزت و احترام مىزيست ؛ تا در اين سال در رزمى كه در كردستان روى داد ، دادمردى داده و مبارزها از اسب به زمين افكند ، و آخر خود نيز از توسن حيات پياده شده هدف تيرى قرار گرفت و بقتل رسيد .\r\nو تاريخ قتل وى در اين سال نص صريح « مجمع » و « مجله » هر دو است ، و ميرزا فتح اللّه خرم سنندجى ( 1239 ) در تاريخ اين واقعه فرموده :\r\n پى تاريخ سال پرملال رحلتش خرم * بگفتا جاودان جنت ز عبد اللّه ثانى باد \r\n1235\r\nو اين ماده همان 1235 مىشود ، ليكن عجب اينكه در مجله در پاورقى نوشته كه اين تاريخ از اين كلمات درست نمىآيد ، و همانا اين كلمات 1244 خواهد شد ، انتهى . و آنجا لفظ اللّه را ( إله ) بيك لام نوشته در صورتى كه بيك لام 1205 مىشود نه 1244 ، و صحيح همان است كه اللّه به دو لام نوشته شود تا 1235 درآيد . و به‌هرحال در مجله اين اشعار را از او آورده :\r\n\r\n","description":"","footnote":"","page_name":" 1003 ","page_number":403},
  {"content":"\r\n\r\n قد مكش اى سرو رعنا در كنار جويبار * قامت دلجوى اين سرو روانم آرزو است\r\nبر دل صدپاره هردم زخمها بر روى هم * از خدنگ ناز آن ابرو كمانم آرزو است\r\nمستى رواج يافت بدهر آن‌چنان‌كه شد * صوفى بكنج صومعه بىاختيار مست\r\nنازم بكشورى كه مدام از شراب عشق * مفتى قرابه‌كش بود و شهريار مست\r\nدر پاى شمع و سرو و گل اندر چمن نگر * پروانه مست و فاخته مست و هزار مست \r\n\r\n* ( 486 - تولد شيخ على سبيتى عاملى ) *\r\nوى فرزند محمد بن احمد بن ابراهيم بن على بن يوسف كفراوى ، و خود از جمله علما بوده ، و شرح احوالش در مجلدات عديده « الذريعة » از آن جمله جلد چهاردهم ( ص 14 ش 1537 ) نوشته ، و از آنها همه چنين برآيد كه او در اين سال متولد شده و در ج 3 ( ص 90 ش 284 ) در 1236 نوشته .\r\nو به‌هرحال ، پس از تحصيل علوم از بزرگان اهل فضل و كمال گرديده ، و كتب چندى برشته تأليف كشيد : اول كتاب « البرهان ، در رد ابو حيان » در امامت ، و مقصود از او همانا ابو حيان توحيدى است كه وى على بن محمد شيرازى از رجال مائه چهارم است كه « رساله‌ئى در امامت » دارد ، و شيخ على اين كتاب را در رد آن نوشته ، ( نه ابو حيان نحوى كه وى محمد بن يوسف جيانى از رجال مائه هفتم است ) . انجام تأليف آن اول مغرب شب 14 شعبان سنه 1273 .\r\nدويم كتاب « تاريخ حوادث جبل عامل » و عائلات مشهورهء آن از سال 1284 تا 1256 كه ابراهيم پاشا فرزند محمد على پاشا را از بلاد شام بيرون نموده‌اند . سيم كتاب « تاريخ علماء جبل عامل » . چهارم « شرح قصيدهء فرزدق » در مدح حضرت امام زين العابدين ( عليه السلام )\r\nو او در سه‌شنبه اول ماه رجب الفرد سنه هزار و سيصد و سه - مطابق 16 حمل ماه برجى - در قريهء كفره از ديهات بشارهء جبل عامل وفات كرده .\r\nو فرزندش شيخ جواد هم از علما بوده و « شرحى بر دره بحر العلوم » تأليف نموده ،\r\n\r\n","description":"","footnote":"","page_name":" 1004 ","page_number":404},
  {"content":"\r\n\r\nچنان كه در « الذريعة 8 : 110 و 13 : 236 » فرموده . و فرزند او كه نواده صاحب عنوان باشد شيخ موسى هم از رجال علمى عصر است .\r\n\r\n* ( 487 - وفات ميرزا محمد ، كامل تخلص كشميرى - ره ) *\r\nميرزا محمد فرزند عنايت احمد خان دهلوى ، و خود ( چنان كه از « شهداء الفضيله :\r\n318 » برمىآيد ) از علما و متكلمين مذهب اماميه و طبيبى كامل بوده ، و در مناظره و جدل تسلطى تمام داشته . و مرحوم سيد اعجاز حسين ( كه در 1240 بيايد ) رساله‌ئى مخصوص در احوال او نگاشته ، و همانا وى در طب نزد حكيم شريف خان ، و در علوم شرعيه در خدمت سيد رحم على هندى مؤلف كتاب « بدر الدجى » در شرح حديث ستفترق أمتى ، و شاه عبد العزيز دهلوى ( 1239 ) ، درس خوانده و كتب چندى تأليف كرده ، از آن جمله :\r\nاول كتاب « ايضاح المقال » در توجيه اقوال . دويم رساله در علم صرف . سيم « منتخب كتاب فيض القدير » مناوى در شرح « جامع صغير » سيوطى . چهارم كتاب « نزهة الاثنىعشريه » ، نه جلد در رد كتاب « تحفة الاثنىعشريهء » استادش شاه عبد العزيز مذكور .\r\nدر « احسن الوديعه 1 : 12 » گويد : در اوقاتى كه شاه عبد العزيز كتاب « التحفة » را تأليف مىكرد ميرزا محمد در نزد او درس مىخواند و مذهب خود را از وى پنهان مىداشت ، و هر جزوى كه از « التحفة » تأليف مىشد وى آن را گرفته و هم وامىنوشت و هم رد بر او مىنگاشت تا تأليف اصل كتاب و رد آن در يك‌وقت انجام گرفت ، انتهى .\r\nو بالاخره وى ( چنان كه از شاگردش ميرزا مير عليخان شاه‌جهان‌آبادى نقل شده ) بزهر يكى از خويشان متعصب پادشاه در اين سال وفات كرده ، و در تاريخ او گفته‌اند :\r\nدر شيونش بگريه بگو وا محمدا\r\n1235\r\n\r\n","description":"","footnote":"","page_name":" 1005 ","page_number":405},
  {"content":"\r\n\r\n\r\n* ( 488 - تولد ميرزا محمد باقر 31 زنجانى اصفهانى ) *\r\nوى فرزند حاج ميرزا علينقى 30 ( 1258 ) و خود از علما و فقهاى اصفهان بوده ، و شرح احوالش در « تاريخ اصفهان : 99 بالاى صفحه » و « نقباء البشر 1 : 217 » نوشته ، و از آنها با بعضى از مسموعات چنين برآيد كه :\r\nوى در اين سال - بنص نقباء ( بنقل از خط پدرش ) - متولد شده ، و پس از پدر در اصفهان در مسجد خياطهاى واقع در بازار در نزديكىهاى ميدان كهنه بامامت پرداخت ، و هم در آنجا تدريس و ترويج مىنمود چندان‌كه از افاضل مدرسين فقه و اصول بشمار آمد ، و بنص « تاريخ اصفهان » بعلم فقه و أخبار و تقوى و قناعت مشهور بود ، انتهى .\r\nتا آخر در سنه هزار و سيصد و سه ، پس از مدت شصت و هشت سال عمر ؛ در نجف اشرف وفات كرد و در وادى السلام دفن شد .\r\nو فرزندش حاجى ميرزا ابو القاسم 32 در ( 1336 ) بيايد .\r\nو از قرارى كه آقاى مهدوى ( 1334 ) مىفرمود ، صاحب عنوان « رساله‌ئى در توسعه و تضييق وقت نماز قضا » و « رساله‌ئى در مصرف سهم امام در ايام غيبت » تأليف كرده ، و از چندين نفر از علما اجازت روايت داشت : اول حاج ملا محمد جعفرآباده‌ئى ، دويم مرحوم شيخ انصارى ، سيم حاجى شيخ مهدى نجفى آل كاشف الغطاء ( 1289 ) ، چهارم صاحب « جواهر » ، پنجم حاج سيد اسد اللّه بيدآبادى ؛ كه مىفرمود من اين پنج اجازه را در نزد نواده‌اش حاجى آقا محمد 33 ابن حاجى ميرزا ابو القاسم 32 ديدم ، انتهى « 1 » .\r\nو او در سنه هزار و سيصد و سه وفات كرده ، چنان كه در « تاريخ اصفهان » است ، و در نجف در وادى السلام دفن شده ، چنان كه در « نقباء » فرموده ، و فرزندان چندى داشته : يكى حاجى ميرزا ابو القاسم مذكور ، و ديگر ميرزا محمد على 32 كه هم از علماء اصفهان محسوب بوده .\r\n\r\n\r\n","description":"","footnote":"\r\n( 1 ) كليه رسائل و اجازات و آثار قلمى صاحب ترجمه اينك در « كتابخانه روضاتى » موجود است . م .\r\n","page_name":" 1006 ","page_number":406},
  {"content":"\r\n\r\nو در ( 1224 ) نوشتيم كه نسب اين خانواده را تا به امام ( ع ) ما از روى خط اين ميرزا محمد على نقل كرده‌ايم .\r\n\r\n* ( 489 - تولد مرحوم حاج شيخ محمد باقر نجفى اصفهانى ) * * ( اعلى اللّه مقامه ) *\r\nوى فرزند مرحوم شيخ محمد تقى ايوانكيى ( 1248 ) و خود از اجله علماى محققين و افاضل فقها و اصوليين عصر خود بود ، و شرح احوالش در چند جا بتفصيل يا اجمال به نظر رسيده ؛ همچون « روضات الجنات » در ترجمه پدرش ، و نيز در خطبه و ديباچه جزو چهارم كه فرمايد : بعضى از اسمياء ما از وارثين عظماء امجاد مكرر ما را بر تتميم آن تأكيد نمود .\r\nانتهى . و ديگر « تذكرة القبور : 47 » و « نسب‌نامه الفت » و « تاريخ اصفهان : 98 قسمت فوقانى » و « رجال اصفهان : 73 » و « نقباء البشر 1 : 198 عنوان 439 » و « شهداء الفضيلة : 350 در پاورقى » و « الذريعة 18 : 287 ش 137 » ، و از همهء آنها با ملاحظه بعضى از مواضع ديگر چنان برآيد كه :\r\nوى - بنص « تاريخ اصفهان » - در اين سال متولد شده از بطن مخدره نسمه خاتون دختر شيخ جعفر ، و هنوز بسن بلوغ نرسيده پدر بزرگوارش وفات كرده ، پس مادر مكرمه‌اش كه خود عالمه و عاقله‌اى جليل القدر بود بتربيت وى همت گماشت ، و او چندى در اصفهان نزد علماى آن زمان در آن مكان درس خواند ، و هم آنجا زمزم خانم دختر دويم آقا سيد صدر الدّين عاملى را كه دختر خاله‌اش بود تزويج نمود ، و سپس بعتبات عاليات رفت و آنجا در نزد دائى خود شيخ حسن بن شيخ جعفر و صاحب « جواهر » و شيخ انصارى به تحصيل مشغول شد ، و از هر سه اجازت روايت درست كرد ؛ چنان كه روايت از اولين را فرزندش حاجى شيخ محمد على در اجازه سيد فانى ( 1281 ) نوشته ، و از شيخ را كه در سفر مكه با هم بوده‌اند نوشته‌اند در آن سفر اجازت روايت و افتاء بهم رسانيده و از فيض صحبت وى بهره‌مند شده .\r\nو بعد از آن در اصفهان سكونت و در مسجد شاه بامامت و تدريس پرداخت ، و رياستى شايسته\r\n\r\n","description":"","footnote":"","page_name":" 1007 ","page_number":407},
  {"content":"\r\n\r\n( ) تصوير مرحوم آقاى حاج شيخ محمد باقر نجفى اصفهانى\r\n\r\n","description":"","footnote":"","page_name":" 1008 ","page_number":408},
  {"content":"\r\n\r\nو تمولى كامل حاصل كرد ، و در شدائد و أهوال پشت و پناه مردم آن سامان بود .\r\nو رسائل محققانه در فقه و اصول تأليف كرده : اول « رساله در حجيت ظن طريقى » كه با « هداية المسترشدين » پدرش چاپ شده . دويم كتاب « لب الاصول » . سيم « رساله در استصحاب » چهارم كتاب « لب الفقه » كه بعضى هم ناتمام است ، و رساله استصحاب كتاب مستقلى در اين موضوع است ، و برخى از رسائل و نوشتجات و كتب كتابخانه‌اش اينك در كتابخانه نواده دخترى او آقاى حاج سيد محمد على روضاتى موجود است .\r\nو چندين نفر از فيض تدريس يا اجازت روايت از او بهره‌مند گرديده‌اند : اول سيد ابو القاسم دهكردى كه در ( 1272 ) بيايد . دويم حاجى سيد اسماعيل صدر كه در ( 1258 ) بيايد . سيم حاجى ميرزا بديع درب امامى كه در ( 1318 ) بيايد . چهارم سيد ابو تراب ( عبد العلى ) خوانسارى كه در ( 1271 ) بيايد . پنجم سيد على بن ابو القاسم بختيارى كه در ( 1312 ) بيايد . ششم سيد على بن حاجى ميرزا محمد رضاء يزدى كه در ( 1330 ) بيايد .\r\nهفتم شيخ محمد باقر اصطهباناتى كه در ( 1326 ) بيايد . هشتم فرزندش حاج شيخ محمد تقى آقا نجفى كه در ( 1262 ) بيايد . نهم حاج ميرزا محمد حسين نائينى كه در ( 1277 ) بيايد .\r\nدهم فرزند ديگرش حاج شيخ محمد على ثقةالاسلام كه در ( 1271 ) بيايد . يازدهم آقا سيد محمد كاظم يزدى كه در ( 1247 ) بيايد . دوازدهم حاجى آقا منير الدّين كه در ( 1269 ) بيايد .\r\nمرحوم شيخ در أواخر عمر خود از اصفهان بعراق عرب رفت ، و پس از ورود بدان اراضى مقدسه و درك فيض زيارت اعتاب عاليه ائمه أنام ( عليهم الصلاة و السلام ) در شب پنجشنبه پنجم ماه صفر الخير سنه هزار و سيصد و يك - مطابق 14 قوس ماه برجى - در نجف اشرف وفات كرد . و هم آنجا در نزد جدش شيخ جعفر دفن شد .\r\nو وى غير از زمزم خانم دختر آقا سيد صدر الدّين ( كه در سفر مكه وفات كرده ) دو زن ديگر هم اختيار كرده بود : يكى سيده فاطمه مشهوره بخانم نجفى كه از سادات اخوى تهران و دختر خاله عروس خودش زن حاجى شيخ محمد على بوده و در سنه 1269 متولد شده و زنى با احترام و تقوى بوده و پس از وفات شيخ به ازدواج ظل السلطان درآمده و از او پسرى بنام فيروز ميرزا آورده كه اعقابش هنوز در اصفهان موجوداند و در ع 2 سنه 1352 وفات كرده ، و در تخت پولاد در تكيه معروف بنام پدر شوهرش شيخ محمد تقى در پهلوى قبر مرحوم حاج ميرزا زين العابدين خوانسارى دفن شده . و ديگرى\r\n\r\n","description":"","footnote":"","page_name":" 1009 ","page_number":409},
  {"content":"\r\n\r\nگوهر خانم منقطعه كه دختر يكى از كسبه بوده ، و پس از وفات شيخ با جمالى زيبا و خواستگارهاى فراوان شوهر نكرده و نشست تا در حدود سال 1316 رخت از دنيا بربست .\r\nو وى از اين سه زن شش پسر و سه دختر بشرح ذيل بهم رسانيد .\r\nاول مرحوم آقا نجفى كه در ( 1262 ) بيايد .\r\nدويم حاجى شيخ محمد حسين كه در ( 1266 ) بيايد .\r\nسيم حاجى شيخ محمد على كه در ( 1271 ) بيايد .\r\nچهارم حاجى آقا نور اللّه كه در ( 1346 ) بيايد .\r\nو اين چهار پسر با دو دختر ( كه يكى فاطمه خانم زن حاجى ميرزا محمد رحيم شيخ الاسلام كه اكبر اولاد آن فقيه قمقام بوده و در حدود سال 1255 متولد شده و در 7 ذىالحجه 1332 در كربلا وفات نموده و در جوار حضرت عباس ( عليه السلام ) دفن شده ، و اولادش از حاجى ميرزا محمد رحيم در ( 1249 ) بيايد . و ديگرى بيگم صاحب زن حاجى ميرزا محمد مهدى جويباره‌اى و متوفى در حدود سال 1337 و مدفون در مشهد بوده ) و بجمله شش نفر بشوند ؛ از زمزم خانم دختر آقا سيد صدر الدّين بوده‌اند\r\nپنجم حاجى شيخ جمال الدّين كه در ( 1284 ) بيايد ، و او با يك دختر بنام حاجيه بيگم كه زوجه ميرزا جمال الدّين چهارسوئى ( 1339 ) بوده از خانم نجفى مىباشند .\r\nششم حاج شيخ اسماعيل كه در ( 1288 ) بيايد از گوهر خانم منقطعه .\r\nو حاجيه بيگم زن ميرزا جمال الدّين در شب 3 شنبه 18 شعبان سنه 1379 وفات كرده و روز 18 نعش او را با تشييعى شايسته برداشته و در تخت پولاد در جوار مادرش دفن كردند .\r\n\r\n* ( 490 - تولد آقا ميرزا محمد حسن نجفى اصفهانى ، اعلى اللّه مقامه ) *\r\nوى فرزند آقا محمد على نجفى است كه در ( 1245 ) بيايد ، و خود از اعيان علماء اصفهان و معاريف فقهاء آن سامان بوده .\r\n\r\n","description":"","footnote":"","page_name":" 1010 ","page_number":410},
  {"content":"\r\n\r\nشرح احوالش در « تذكرة القبور : 32 » و « تاريخ اصفهان : 105 قسمت بالاى كتاب » و « رجال اصفهان : 41 » نوشته ، و از آنها همه چنين برآيد كه : وى در اين سال در اصفهان متولد شده چنان كه در « تاريخ اصفهان » فرموده ، ليكن برادر بزرگ‌تر او مرحوم ميرزا محمد - حسين در رساله‌ئى كه در احوال پدرش نوشته خود را در حين وفات وى ( كه در 1245 بوده ) در حدود نه سال يا ده‌سالگى نوشته كه مستلزم اين است كه او در اين سال يا سال بعد متولد شده باشد ، و در اين صورت تولد ميرزا محمد حسن بايد بعد از او باشد ( و اين هر دو از يك مادر بوده‌اند و او دختر ميرزا محمد باقر نواب لاهيجانى بوده ) .\r\nو به‌هرحال مرحوم ميرزا محمد حسن كتب چندى تأليف كرده ، از آن جمله « رساله‌ئى در طهارت » كه تمام مباحث آن را ندارد ولى آنچه را دارد در غايت بسط و تفصيل است ، و او از شاگردان صاحب « ضوابط » و صاحب « جواهر » و شيخ انصارى بوده ، و در اصفهان در مسجد ذو الفقار واقع در بازار نزديكى خانه خود امامت داشته . تا در روز پنجشنبه يازدهم ماه ربيع الاول سنه هزار و سيصد و هفده - مطابق ( . . . ) سرطان ماه برجى - هم در آنجا وفات كرده ، و در تخت پولاد در زمين لسان الارض در نزديكى اطاقى كه گويند قبر شعياء پيغمبر در آنجا است دفن كردند ؛ چنان كه در « تذكرة القبور » است ، ليكن بعد از تأليف تذكره وى را از آنجا بيرون آورده و بنجف بردند و آنجا دفن كردند .\r\nو پس از وى به چند سال فرزندش حاجى ميرزا محمد على وفات كرد و او از علماء رسمى اصفهان بود ، و چهار نفر زن برگذار نمود كه يكى از آنها را مرحوم آقاى گزى تزويج فرمود . و هم او را فرزندان چندى بود از آن جمله يكى ميرزا محمد تقى كه از اهل علم و فضل است و با اين فقير سمت آشنائى دارد « 1 » ، و ديگرى آقا محمد غروى كه مادرش دختر ملا محمد باقر فشاركى ( 1314 ) و مادر آن مجلله زهراء بيگم 34 دختر حاجى ميرزا سيد محمد 33 چهارسوئى است كه در ( 1275 ) بيايد .\r\n\r\n\r\n","description":"","footnote":"\r\n( 1 ) آقاى محمد تقى غروى - برحسب اظهار برادرش آقاى محمد غروى در حين طبع اين صفحات - در شب 4 شنبه 8 ذىالقعده 1382 مطابق 14 فروردين 1342 وفات يافته و در تكيه گلزار تخت پولاد اصفهان دفن شده است . م .\r\n","page_name":" 1011 ","page_number":411},
  {"content":"\r\n\r\n( ) تصوير مرحوم آقا ميرزا محمد حسن نجفى اصفهانى\r\n\r\n","description":"","footnote":"","page_name":" 1012 ","page_number":412},
  {"content":"\r\n\r\n\r\n* ( 491 - وفات ميرزا محمد صادق ، ناطق شاعر اصفهانى ) *\r\nميرزا محمد صادق اصلا از اتراك و از طرف مادر اهل مدينه طيبه و از شعراء اصفهان بوده و در جستن مادهء تاريخ و آوردن آن در اشعار و كلماتى مناسب ؛ قدرتى غريب داشته و كتابى در اين فن تأليف فرموده ، و در اين سال وفات نموده ؛ چنان كه در « مجمع الفصحا 2 : 224 » نوشته ، و آنجا فرمايد كه او قصيده‌ئى در اتمام ايوان حضرت معصومه ( عليها السلام ) بقم گفته كه شصت و دو بيت يعنى يك‌صد و بيست و چهار مصراع است ، و هر مصراعى ماده تاريخ بناء است كه 1218 باشد چنان كه ( شصت و دو بيت ) و ( يك‌صد و بيست و چهار مصراع ) نيز هريك 1218 مىشود ! انتهى .\r\nو او هماره در دستگاه محمد على ميرزاى دولتشاه بوده ، و در سال 1228 مقدمه‌ئى بر ديوان او نوشته و شايد كتابى را كه در « مجمع » در مادهء تاريخ نسبت بوى داده همان باشد كه ما آن را نزد مرحوم نير ( نور اللّه روحه ) ديديم بدين شرح :\r\nدر عصر روز يك شنبه غرهء رجب سنه 1370 در منزل مرحوم ميرزا حبيب اللّه نير ( 1308 ) كتابى خطى از مرحوم ناطق به نظر رسيد كه از عدد يك تا 1683 به ترتيب براى هر عددى چندين ماده تاريخ يافته و نوشته بود ؛ از الفاظ بسيطه يا مركبه ، فارسى يا عربى و آيات قرآنى و امثله يا عباراتى كه در ألسنه اهل علم و غيره مشهور و متداول و كثير الاستعمال است و بعضى از الفاظى كه معروف نبودند در حاشيه معنايش را نوشته بود و در ديباچه نوشته بود كه كسى سبقت در اين موضوع بر من نگرفته ، الا ( ابن عبد الكريم لطف اللّه كاشانى ) كه بعضى از اين اعداد را يافته و من آنچه را او يافته در اينجا آورده‌ام ، انتهى .\r\nو ما اين لطف اللّه را نشناختيم ، و فرموده كه براى آسانى كار ماده تاريخ‌جويان مدت پنج سال در اين كار فكر كردم . و نام آن را « بحر ألفاظ » كه 1222 و مطابق سال شروع است نهاده ، و سال ختم را ( نسخة العجائب 1227 ) نوشته و عدد « 1 » را « أ » و چند لفظ ديگر ، و 1683 را ( تمت الكتاب به حكم قادر وهاب ) و بعضى از الفاظ ديگر نوشته بود ، و براى بعضى از سنوات\r\n\r\n","description":"","footnote":"","page_name":" 1013 ","page_number":413},
  {"content":"\r\n\r\n1216 تا 1230 و غيره وقايع و قصايد و أشعار زيادى كه هر مصراعى ماده بشود علاوه بر الفاظ نثرى ذكر كرده بود كه از آن جمله 1216 را ( مرثيه و ماده وفات آقا محمد على بهبهانى ) قرار داده بود ، و هزار و دويست و هيجده را قصيدهء معروفه خود را در مدح حضرت معصومه ( عليها السلام ) ذكر كرده بود ، و بعضى را مدح فتحعلى شاه كه كتاب بنام او تأليف شده .\r\nو اين نسخه نام كاتب و تاريخ كتابت نداشت و فقط در پشت اولش تملك كسى كه مهرش محمد مهدى بود بىتاريخ نوشته ، و در پشت آخرش تملك محمد حسن كلهر كرمانشاهى در دو جا بسالهاى 1255 و 1256 نوشته بود ، و آقاى نير مىفرمود اين را از كسى يزدى بعاريت گرفته‌ام و دو نسخهء ديگر هم سراغ دارم يكى بمراتب پست‌تر از اين نزد حاجى شيخ احمد بيان و ديگرى بهتر نزد كسى - كه نامش را نبرد - و آنچه خواسته‌ام آنها را بستانم نداده‌اند ، انتهى .\r\nو در « الذريعة 9 : 1158 ش 7473 » عنوانى براى اين ناطق قرار داده كه بسيارى از آنچه ما اينجا آورديم از آن گرفتيم ليكن آنجا « بحر الفاظ » را اشتباها « بحر الالفاظ » نوشته و فرموده آن را در جداولى آورده . و در ( ج 3 : 30 ) كه جاى ذكر آن است نامش به نظر نرسيد .\r\nو عبارات 1216 و 1218 هم هرگاه به تمام حروف نوشته شود 1216 و 1218 نخواهد شد ، و همچنين مرثيه و ماده وفات آقا محمد على بهبهانى 1216 نمىشود . و در ( ج 12 : 136 ) دو كتاب بنام « سبيكة العسجد » در تاريخ بأبجد بشماره‌هاى 931 و 932 ذكر كرده كه اول تأليف سيد محمد رضاء هندى ( 1290 ) ، و دويم تأليف ميرزا على أخبارى ( 1273 ) است .\r\nو در « الذريعة ، ج 9 موضع مذكور » سيزده نفر شاعر ديگر بتخلص ناطق آورده كه بجمله با اين ناطق صاحب عنوان چهارده نفر بشوند و يكى از آن سيزده نفر هم اصفهانى بوده .\r\n\r\n* ( 492 - وفات فرخى ، شاعر بروجنى ) *\r\nبروجن بضم باء و راء و واو ساكنه و كسر جيم و تشديد نون ، قريهء بزرگى است در ناحيهء چهار محال ( يا چهار محل ) اصفهان .\r\nو فرخى از اهل اين قريه و نامش ملا محمد على و خود از شعراء بزرگ بوده كه در سنه\r\n\r\n","description":"","footnote":"","page_name":" 1014 ","page_number":414},
  {"content":"\r\n\r\nهزار و صد و شصت و پنج مطابق ( 1130 - 1129 ) شمسى متولد شده ، و كتابى بنام « هنرنامه صدرى » بنام حاجى محمد حسين خان صدر اعظم بنظم آورده . و پس از مدت هفتاد سال عمر در اين سال وفات كرده . و در « الذريعة 9 : 819 » چندين نفر از شعرا بتخلص فرخى را ذكر كرده ، ليكن ذكرى از اين فرخى صاحب عنوان آنجا به نظر نرسيد .\r\n\r\n* ( 493 - وفات ميرزا محمد كاظم شرفاى اصفهانى ) *\r\nدر مائه 11 هجرى و ما بعدها در آخر لقب يا نام بعضى اشخاص ألفى ( كه در اقسام ألفات فارسى براى تعظيم و احترام استعمال مىشده ) درمىآورده‌اند ، مانند ملا صدرا شيرازى و ميرزا رفيعا نائينى در مائه 11 ، و ملا رفيعا گيلانى در مائه 12 و هكذا . و از آن جمله همين شرفاى اصفهانى است كه او فرزند مرحوم ميرزا نصير الدّين محمد بن ميرزا عبد اللّه حسينى اصفهانى است . ميرزا عبد اللّه مردى طبيب بوده .\r\nفرزندش ميرزا نصير الدّين از اعاظم حكما و اطبا و أهل شعر و عرفان بوده ، و كتب چندى نظما و نثرا تأليف نموده ، از آن جمله كتاب « مرآة الحقيقة » در حكمت الهى به عربى و غيره ، وفاتش سنه 1191 در شيراز قبرش در نجف .\r\nفرزندش ميرزا محمد كاظم صاحب عنوان از اعيان زمان خود بوده و شعر هم مىگفته ، و چنان كه در كتاب « دانشمندان و سخن‌سرايان فارس 1 : 485 » گفته وى مردى مستوفى بوده و در شعر تخلص شرف مىنموده كه بدين كلمه شرفا معنون و معروف است . و او در اصفهان متولد شده ، و در اين سال در حيدرآباد دكن وفات كرده ، و در باغ معروف چندولال دفن شده .\r\nو فرزندش ميرزا جعفر بهجت در ( 1221 ) گذشت .\r\n\r\n* ( 494 - تولد سيد محمد هادى 36 عاملى كاظمينى ) *\r\nوى سيد ابو الحسن 36 فرزند سيد محمد على 35 عاملى است كه در ( 1237 ) بيايد .\r\n\r\n","description":"","footnote":"","page_name":" 1015 ","page_number":415},
  {"content":"\r\n\r\nو خود از علماى عصر بوده كه در اين سال در نجف متولد شده و چون دوساله بوده كه پدرش وفات كرده او در دامن تربيت عمش آقا سيد صدر الدّين پرورش يافته ، و پس از وفات وى در كاظمين مجاور و آنجا بتأليف و ترويج مشغول شد ، و از جمله تأليفات وى « رساله‌ئى در اصول دين » است كه آن را از حفظ بر شاگردش سيد حسين هندى امامى ( كه در سال 1334 بيايد ) املاء نموده و سيد حسين آن را به خط خوش خويش نوشته .\r\nو بالاخره ، پس از مدت هشتاد و يك سال عمر ، در سنه هزار و سيصد و شانزده - چنان كه در « الذريعة 2 : 196 » فرموده - وفات كرده ، و در صحن مطهر كاظمين در بقعه‌ئى مخصوص دفن شد .\r\nو او خواهر شيخ جابر كاظمينى را كه در ( 1222 ) گذشت بزوجيت داشته ، و هم چندين نفر فرزند داشته : يكى مرحوم آقا سيد حسن 37 صدر ( اعلى اللّه مقامه ) كه در ( 1272 ) بيايد . و ديگر دخترى 37 كه زوجه پسر عمش حاجى سيد اسماعيل صدر ( كه در 1258 بيايد ) بوده .\r\nو ديگر سيد محمد حسين 37 كه فرزند او سيد محمد صادق 38 از اهل علم و ادب عصر حاضر و چنان كه در « الذريعة 7 ش 613 » فرموده در حدود ( 1320 ) متولد شده و رئيس تمييز شرعى در بغداد مىباشد و چندين كتاب تأليف كرده : اول كتاب « حياة امير المؤمنين » . دويم كتاب « الشيعة » كه آن را سيد محسن نواب لكهنوى بلغت اردو ترجمه نموده .\r\nو ديگر دخترى 37 كه وى زوجه سيد يوسف عاملى و مادر سيد عبد الحسين شرف الدّين است كه در ( 1290 ) بيايد .\r\n\r\n* ( 495 - وفات ميرزا معصوم 38 محيط شاعر فراهانى ) *\r\nوى فرزند ميرزا عيسى 37 قائم مقام است كه در ( 1237 ) بيايد . و خود از فضلا و ادباى بزرگ بوده كه شعر هم مىگفته و تخلص محيط مىنموده و در اين سال بجوانى وفات كرده ، و فرزندانى داشته : يكى ميرزا محمد صادق 39 پروانه قائم مقامى كه در ( 1289 ) بيايد .\r\nديگر دخترى 39 كه زوجه پسر برادرش ميرزا حسن 39 ( كه در 1237 ) ضمن پدرش بيايد بوده . و در « الذريعة 9 : 1015 » چندين نفر شاعر محيط تخلص ذكر شده‌اند .\r\n\r\n","description":"","footnote":"","page_name":" 1016 ","page_number":416},
  {"content":"\r\n\r\n\r\n* ( 496 - وفات عشرت ، شاعر فراهانى ) *\r\nدر جلد دويم ( سال 1210 ص 390 ) فهرست چندين نفر از شعرا كه تخلص عشرت مىنموده‌اند ذكر شد ، و آنجا بازنموديم كه يكى از آنها عشرت فراهانى است كه در ( 1235 ) بيايد .\r\nاينك اينجا گوئيم كه : وى ميرزا مهدى ملك‌الكتاب حسينى از بنى اعمام مرحوم قائم مقام و خود از نوادر و نوابغ ايام بوده . در « الذريعة ( ج 9 : 721 » وى را ترجمه كرده و فرمايد وى شاعر خطاط بوده كه در بروجرد نشو و نما نموده و در دستگاه فتحعلى شاه وارد شده و لقب ملك‌الكتاب يافته ، و گفته‌اند كه او در هفت ساعت هزار بيت كتابت مىنموده ، و در 1260 وفات كرده ؛ چنان كه دكتر بيانى در كتاب « خطوط خوش » بنقل از سپهر كاشانى و همچنين در « انجمن 4 » و « مجمع الفصحا 2 : 345 » نوشته‌اند ، انتهى ما فى « الذريعة » .\r\nو چندين نفر شاعر عشرت تخلص غير از آنها كه در ( 1210 ) نوشته‌ايم نيز بوده‌اند . و چون وفات صاحب عنوان را در 1260 نيز نوشته‌اند ما در آن سال نيز عنوانى براى او مىآوريم .\r\n\r\n* ( 497 - وفات شيخ هادى ، شاعر نحوى ) *\r\nوى فرزند شيخ احمد نحوى است كه در ( 1226 ) گذشت . و خود از شعرا بوده ، و در اين سال وفات نموده ؛ چنان كه در « أعيان الشيعة 1 : 404 » فرموده .\r\n\r\n","description":"","footnote":"","page_name":" 1017 ","page_number":417},
  {"content":"\r\n\r\nسنه 1236 قمرى مطابق سنه 1199 شمسى\r\nغره محرم الحرام ( . . . ) ميزان ماه برجى\r\n\r\n* ( 498 - تولد مرحوم حاج ميرزا ابو القاسم كلانترى ، ره ) *\r\nوى فرزند مرحوم حاج محمد على بن حاج هادى نورى مازندرانى ، و خود از اعاظم علما و افاضل فقها در طهران ، و چون خواهرزادهء محمود خان كلانتر بوده بوى منسوب و بدين كلمه معروف شده ، چنان كه در « الكرام البررة » است . محمود خان كلانتر در سال مجاعهء ( 1288 - 1287 ) بجرم وقوع قحطى و گرانى طهران بأمر ناصر الدين شاه بدار زده شده .\r\nو حاج ميرزا ابو القاسم صاحب عنوان ، در « نامه دانشوران 1 : 472 » و « الكرام البررة 1 : 58 » بتفصيل ترجمه شده ، و هم در « المآثر و الآثار : 160 س 2 » در عنوانى مخصوص ذكر شده ، و از آنها با ملاحظه بعضى از مواضع « الذريعة » و غيره چنين برآيد كه :\r\nجدش حاج هادى از تجار اخيار بوده و از نور بتهران با اهل‌وعيال مهاجرت و آنجا سكونت نموده ، و پدرش از تجار خيرخواه بوده . و وى خود در سيم ماه ربيع الآخر اين سال مطابق ( . . . ) جدى ماه برجى ؛ در تهران متولد شده ، و در كودكى بذكائى مفرط ممتاز و در اثر آن علوم مقدماتى را تحصيل نموده ، و سپس با عم خود باصفهان رفت و چند سال آنجا در مقدمات علوم درس خواند ، پس بتهران برگشته و چندى ماند ، آنگاه براى تكميل دروس عاليه بعراق عرب رفت و به علت اختلال امور معاش خود بتهران برگشت ، و اين وقت علوم ادبيه را نيك فراگرفته بود ، پس در مدرسه مروى ساكن ، و در خدمت ملا عبد اللّه زنوزى به تحصيل\r\n\r\n","description":"","footnote":"","page_name":" 1018 ","page_number":418},
  {"content":"\r\n\r\nعلوم معقول مشغول ؛ و در نزد شيخ جعفر بن محمد كرمانشاهى بدروس فقه و اصول پرداخت ، و در سنه 1266 « تقريرات » او را تحرير نمود .\r\nپس بعتبات رفت و چندى در كربلا نزد آقا سيد ابراهيم قزوينى صاحب « ضوابط » درس خواند ، تا در كربلا فتنه و قتل و غارت رخ داد و وى ناچار بفرار گرديد ، پس باصفهان رفت و پس از آرامش فتنهء عراق بنجف رفت و در نزد شيخ انصارى به تحصيل پرداخت ، و همى شهرت و نبوغش در تزايد بود تا يكى از اركان آن حوزه مقدسه گرديد ، و تقريرات دروس او را تحرير و تنظيم فرمود و از آنها كتابى بنام « مطارح الأنظار » بوجود آورد ، و هم چندين رساله در فقه و اصول تأليف كرد ، از آن جمله « رساله‌ئى در صحيح و أعم » .\r\nو در سنه 1277 در تهران ساكن و آنجا بتدريس و قضا و افتاء مشغول شد و از عظماء علماء آن بشمار آمد ، و همى در مدرسه مروى بتدريس پرداخت ، و چندين نفر از علما از برآمدگان مدرس شريف او مىباشند ، از آن جمله : سيد حسين بن صدر الحفاظ قمى ، و فرزندش حاج ميرزا ابو الفضل كه در ( 1273 ) بيايد .\r\nو بالاخره ، وى پس از مدت پنجاه و شش سال قمرى عمر ، در همان روز تولد خود يعنى سيم ماه ربيع الآخر سنه هزار و دويست و نود و دو - مطابق ( . . . ) ثور ماه برجى - وفات كرد ، و در قصبه طيبه و زاويه مقدسه حضرت شاه عبد العظيم ( عليه التحية و التسليم ) در پشت بقعه امامزاده حمزه ( ع ) در مقبره شيخ ابو الفتوح رازى دفن شد . و كوچك‌ترين فرزندانش مرحوم حاج ميرزا ابو الفضل مذكور مرثيه‌اى بغايت نيكو و جانسوز برايش سروده « 1 » .\r\n\r\n\r\n","description":"","footnote":"\r\n( 1 ) اين رثاء در « ديوان الحاج ميرزا ابى الفضل الطهرانى : 146 ببعد ط طهران .\r\n1370 » چاپ شده و مطلعش اينست :\r\n الدهر دار ليس فيه قرار * و الموت خصم ليس منه فرار \r\nو نيز فرزند مذكور را كتابى است در احوال صاحب ترجمه بنام « صدح الحمامة » ، و براى مزيد اطلاع از احوال اين دودمان علمى رجوع شود به مقدمه مبسوطه همان ديوان . م .\r\n","page_name":" 1019 ","page_number":419},
  {"content":"\r\n\r\nسنه 1200 شمسى\r\nهيجدهم جمادى الآخرة اول حمل ماه برجى\r\n\r\n* ( 499 - وفات صفى القدر ، صوفى نقش‌بندى ) *\r\nوى صفى الدّين بن عزيز القدر بن محمد عيسى بن سيف الدّين بن شيخ محمد معصوم بن شيخ احمد فاروقى است .\r\nشيخ احمد از عرفاء و صوفيه و معروف بمجدد الف ثانى است .\r\nو شيخ صفى الدّين صاحب عنوان هم از اهل عرفان از سلسلهء نقشبنديه بوده ، و در روز پنجشنبه بيست و پنجم ماه شعبان المعظم اين سال - مطابق ( . . . ) جوزا ماه برجى - در لكهنو هند وفات نموده و همان‌جا دفن شده ، و فرزندش خواجه ابو سعيد هم از عرفا بوده و شعر نيز مىگفته .\r\n\r\n* ( 500 - تولد حاج ملا على عليارى تبريزى ، ره ) *\r\nوى فرزند عبد اللّه بن محمد بن محمد بن جعفر بن محب اللّه بن محمد جعفر تبريزى ، و خود از بزرگان علما و فقها بوده كه در روز پنجشنبه پنجم ماه رمضان المبارك اين سال ، چنان كه در « علماء معاصرين : 96 » نوشته - مطابق ( . . . ) جوزا ماه برجى - در قريه سر درود دو فرسنگى تبريز متولد شده ، و كتب چندى تأليف نموده :\r\n\r\n","description":"","footnote":"","page_name":" 1020 ","page_number":420},
  {"content":"\r\n\r\nاول كتاب « ايضاح الغوامض » در تقسيم فرائض در ارث كه بسيار مفصل و داراى فروض كثيره در فرائض است ، انجام تأليف آن سنه 1318 . دويم كتاب « بهجة الآمال » در شرح « زبدة المقال » و « منتهى الآمال » خودش كه اينك ذكر مىشود ، در پنج جلد ، سه جلد در شرح زبده و دو جلد در شرح منتهى ، انجام تأليف آن سنه 1318 ، و فرزندش ميرزا محمد حسن اين پنج جلد را در يك جلد مختصر كرده بنام « مختصر المقال » كه مانند فهرست مىباشد . سيم كتاب « دلائل الاحكام » در شرح « شرايع الاسلام » پنج جلد ، و در « الذريعة 8 : 239 و ما بعدها » چندين كتاب بدين نام ذكر كرده . چهارم « شرح قصيدهء تائيهء دعبل خزاعى » . پنجم كتاب « منتهى الآمال » در تتميم « نخبة المقال » آقا سيد حسين بروجردى كه در ( 1238 ) بيايد . و آن را در اين شرح « زبدة المقال » بجاى « نخبة المقال » نوشته .\r\nو او روايت مىكند از چند نفر : اول حاجى سيد حسين ترك كه در ( 1299 ) بيايد .\r\nدويم شيخ راضى نجفى كه در ( 1290 ) بيايد . سيم فاضل شربيانى كه در ( 1245 ) بيايد .\r\nچهارم ميرزاى شيرازى كه در ( 1230 ) گذشت . پنجم حاج شيخ مهدى بن شيخ على بن شيخ جعفر نجفى كه در ( 1289 ) بيايد .\r\nو بالاخره ، او در پنجشنبه چهارم ماه رجب الفرد سنه هزار و سيصد و بيست و هفت ، چنان كه در مجلدات عديده « الذريعة » است - مطابق 31 سرطان ماه برجى - در تبريز وفات كرده ، و آقاى آقا نجفى مرعشى در « حاشيه هداية الانام » حاج شيخ عباس قمى ( ص 77 ) در روز مرقوم از سنه 1321 گفته ، و در « دانشمندان آذربايجان » در سنه 1320 نوشته ، و شنيدى كه وى فرزندى بنام ميرزا محمد حسن داشته ، و او در ( 1266 ) بيايد .\r\n\r\n* ( 501 - وفات ام هانى ، شاعرهء يزدى ) *\r\nوى دختر حاجى عبد الرحيم خان بن خان بزرگ محمد تقى خان بن ميرزا محمد باقر يزدى است ، كه جدش محمد تقى خان خواهرزاده عنايت سلطان بافقى يزدى بوده . در « تاريخ يزد : 254 » شرحى نوشته بخلاصهء اينكه عنايت سلطان مردى بوده از بزرگان يزد ، و چون چند سال در قصبهء بافق يزد اقامت داشته ببافقى مشهور شده و بيشتر آباء و اجدادش در دورهء\r\n\r\n","description":"","footnote":"","page_name":" 1021 ","page_number":421},
  {"content":"\r\n\r\nصفويه مصدر خدمات مهمه بوده‌اند و جلادت‌هاى آنها در آن اعصار در كتاب « جامع مفيدى » و غيره بشرح رقم شده ، و خود در دربار شاه سلطان حسين تقربى بسزا داشت ، و شخصى شجاع و دلاور و كاردان و هنرمند بود ، چنان كه در جلد اول ( سال 1204 ص 162 ) نوشتيم كه در وقعهء افغان شاه‌تهماسب ثانى خواهر و دختران خود را بهمراهى او بيزد فرستاد ، و علاوه بر آن در سرودن اشعار طبعى سرشار داشت و « كتابى در غزوه بدر » بنظم مثنوى دارد كه اين فرد از آن است :\r\n ز شمشير كج كار دين است راست * نى نيزه دين مبين را عصا است \r\nو در سنه 1131 كه فرقهء افغان راه بايران پيدا كردند تا حدود ده سال ( بموجب مرقومات ( ص 255 تا 259 ) آن كتاب ، جنگ‌هاى عديده در حدود يزد و كرمان با آن مردمان نموده و هماره شر آنها را از سر اهالى آن سامان دفع و رفع مىكرده و مردم را آسوده مىفرمود ، تا آخر اشرف افغان لشكر بيزد كشيده و او را در آن شهر محصور كرد و پس از هفت ماه محاصره امانش داده باصفهانش آورد و آنجا نقض عهد كرده ، و بموجب ( ص 260 ) در سنه 1142 خود و بستگان و خانواده‌اش را يكسر بقتل آورد سواى دو نفر خواهرزادگانش كه بزرگتر بنام محمد مؤمن خان و كوچكتر محمد تقى خان بودند ، و مادرشان فاطمه بيگم خواهر عنايت سلطان بود و اين دو برادر منسوب بمؤمن حسين ( كه از شعراء معروف يزد در مائه دهم و شاگرد ملا ميرزا جان باغنوى بوده و در « آتشكده ، در شراره چهار از اخگر 1 » عنوانى دارد ) بودند ؛ و در اين قضيه جان بدر برده و هريك پس از آن بمقاماتى از اهميت و شهرت نائل گرديدند ؛ چنان كه محمد مؤمن خان در زمان نادر شاه چندى حاكم كرمان بود و با نهايت عدالت با مردم رفتار مىنمود . و محمد تقى خان معروف بخان بزرگ و در كثرت أولاد و أموال و عدت و عدت و كاردانى و كفايت بمقامى سامى رسيده و از أعاظم و مشاهير رجال يزد گرديد ، و بنا بر آنچه در ( ص 258 ) نوشته وى در سنه 1129 در بافق متولد شده و بعد از نجات از اسارت اصفهان بيزد آمد و آنجا به تحصيل علم و ادب مشغول شد ، و در سنه 1161 بر علم خان كه حاكم يزد و مردى سفيه بود خروج نموده و او را از يزد بيرون كرد و خود از طرف شاهرخ ميرزاى نادرى بحكومت آن شهر منصوب شد و تا سال اول سلطنت فتحعلى شاه بدان برقرار بود ، و در اين مدت كه زياده بر پنجاه سال مىشد هركس پادشاه وقت بود وى از طرف او حكومت داشت و بكفايت و كاردانى خود سلطان را ؛ و باجراء مراسم عدالت مردم را از خود راضى نگاه مىداشت ، و در\r\n\r\n","description":"","footnote":"","page_name":" 1022 ","page_number":422},
  {"content":"\r\n\r\nاحداث قنوات و تأسيس صدقات جاريه همتى بسزا مىنمود و چند كس با او بمنازعه برخاسته و همه مغلوب مىشدند ، تا آخر در 6 شوال سنه 1213 چنان كه در ( ص 370 ) فرموده وفات كرد ، و 24 نفر پسر و چندين دختر برجا نهاد كه از آن جمله حاجى عبد الرحيم خان بود ، و او فرزند دويم خان بزرگ و مانند پدر از معاريف رجال يزد بود ، و علاوه بر بزرگى خانوادگى چون دختر ويس خان زند از طايفه كريم خان را بزوجيت داشت به‌همين‌جهت نيز اعتبار و اهميتى پيدا كرد ، و چنان كه در « تاريخ يزد : 377 » نوشته بعد از وفات برادر بزرگ خود حاج علينقى خان ( كه در سنه 1219 واقع شده ) حاكم يزد گرديد ، و بعد از چندى معزول شد و سالها در تهران توقيف بود و آخر مرخص شده و بيزد آمد و بعد از چندى در آنجا در سنه 1237 وفات كرد ؛ چنان كه در ( ص 378 ) نوشته .\r\nو دختر او ام هانى صاحب اين عنوان است كه وى از شعراء يزد بوده و در « تاريخ يزد : 275 » او را عنوان نموده و دربارهء وى نوشته كه : زنى فاضله و كامله و طبعش بسخنان بكر حامله بوده ، و سالها بدون شوهر بسر برد و آخر به سيدى محترم شوهر كرد و بدون فرزند رو بسراى آخرت آورده . آنگاه اين اشعار را از او نقل كرده :\r\n در بوستان چو چشم تو آغاز ناز كرد * سوسن زبان طعن بنرگس دراز كرد \r\nو هم از او است :\r\n خال بكنج لب يكى ، طره مشك‌فام دو * واى به حال مرغ دل ، دانه يكى و دام دو\r\nمحتسب است و شيخ و من ، صحبت عشق در ميان * از چه كنم مجابشان ، پخته يكى و خام دو \r\nتا كه فرموده :\r\n هركه بگويد اين غزل بخشمش از صطبل خان * توسن خوش‌خرام يك ، استر خوش‌لگام دو\r\nكان كرام جواد خان ، كز دل و از كفش برد * مايهء جود هر زمان ، بحر يكى غمام دو \r\nپس نوشته كه گويند در حال نزعش كنيزى انگشترئى قيمتى را از دستش بيرون مىكرده ، وى چشم گشود و اين بيت را خواند يا سرود :\r\n كم‌فرصت‌اند مردم دنيا به هوش باش * پر مىكنند بسمل در خون طپيده را ! \r\n\r\n","description":"","footnote":"","page_name":" 1023 ","page_number":423},
  {"content":"\r\n\r\n\r\n* ( 502 - تولد حسنعلى خان گروسى امير نظام ) *\r\nوى فرزند محمد صادق خان بن حاج نجفقلى خان بن محمد امين خان بن حسينعلى خان ابن لطف‌على خان بن محب‌على خان بن علىمحمد خان است .\r\nدر « تاريخ نائين 4 : 182 » شرحى نوشته كه با ملاحظهء بعضى از مواضع ديگر بخلاصه اين مىشود كه علىمحمد خان مرقوم در سنه 980 در 23 سالگى در ميانه بحضور شاه‌طهماسب رسيده و در ركاب آن شاهنشاه عادل و مرشد كامل ارادت بهم رسانيده و در عداد قزلباش درآمد و فرزندش محب‌على خان از خدمهء مقرب شاه‌عباس كبير و سركردهء ايل كبودوند و حاكم كروس بود . و فرزندش لطف‌على خان در عهد شاه سليمان صفوى حاكم قم بوده . و فرزندش حسينعلى خان ايشيك آقاسى نادر شاه بوده . و فرزندش محمد امين خان در زمان كريم خان حاكم كرمان بوده . و فرزندش حاج نجفقلى خان در زمان فتحعلى شاه حاكم اردبيل و بيگلربيكى تبريز بوده ، و در سنه 1224 در ايام محاربه روس و ايران از سردارهاى قشون نايب‌السلطنه بوده ، و دو پسر داشته : يكى حاج ميرزا محمد عليخان كه در ( 1314 ) بيايد ، و ديگر محمد صادق خان پدر صاحب عنوان ، و او حاكم ولايت كروس كه وطن اصلى ايشان است بوده .\r\nو صاحب عنوان در اين سال در قصبهء بيجار كه دارالحكومهء كروس است متولد شده ، و شرح احوالش در « المآثر و الآثار : 188 » و « مجله يادگار ، سال 3 ش 76 » نوشته ، و از آنها چنين برآيد كه :\r\nوى در هفت‌سالگى بلوازم درس و تحصيل پرداخته و در علوم عربيت و ادبيت و بعضى از علوم و فنون ديگر مهارتى بهم رسانيده تا از رجال بزرگ دولت ناصر الدين شاه گرديد و در تتبع در اشعار عرب و عجم و ضبط تواريخ و حسن خط و صنعت انشاء بمقامى عالى رسيد ، و در سنه 1253 از تحصيل دست كشيده و سرهنگ فوج گروس شد و بهمراهى محمد شاه بهرات رفت ، و در حدود 1300 بپاداش خدمت در دفع فتنه شيخ عبيد اللّه كرد بعد از فوت علاء الدوله لقب امير نظام يافت و چيزى نشد كه در حدود همين 1300 در موقعى كه حكومت كرمان را داشته\r\n\r\n","description":"","footnote":"","page_name":" 1024 ","page_number":424},
  {"content":"\r\n\r\nوفات كرد ، و در جوار حضرت شاه نعمت اللّه دفن شد . و فهرست كسانى كه لقب امير نظام داشته‌اند در ( 1265 ) بيايد .\r\n\r\n* ( 503 - وفات سيد حسين 30 طبيب حلى ، ره ) *\r\nوى فرزند سيد سليمان 29 حلى است كه در جلد 2 ( سال 1211 عنوان 169 ) گذشت .\r\nو خود از اهل طب و حكمت و نجوم و شعر و ادب بوده ، و در نزد حكام حله و ولات بغداد مطاع و متبع و لقب حكيم داشته ، و اين چند بيت از او در مرثيه شيخ جعفر نجفى ( كه در 1228 ص 852 ش 389 گذشت ) اينجا ثبت افتاد ، از قصيده‌ئى كه اكثر معانى آن را از قصيدهء سيد رضى در مرثيه صاحب بن عباد گرفته :\r\n أ يدري الدهر أى علا أزالا * و أى دعام دين قد أمالا\r\nو هل ترقى الخطوب الى الثريا * و قد بعدت عن الأيدى منالا\r\nفقدنا جعفرا و العلم حتى * كأن العلم كان له خيالا\r\nلقد ذهب الذى كانت لديه * جميع الناس عاكفة عيالا \r\nو هم او در مراسله‌اى بشيخ موسى بن جعفر نجفى نوشته :\r\n بدر تم أم المحيا الطليق * و قوام أم غصن بان و ريق\r\nو جمان منضد و مصفى * شهد بان أم ذاك ثغر و ريق\r\nعين ريم أم سهم رام و ؟ ؟ ؟ قوس * أم حجاج و وجنة و شقيق\r\nو نسيم سرى عليلا فأبرى * علة الصب أم كلام رقيق\r\nلا تسل بعد ما جرى عن فؤادى * فهو خلف الضعن المسوق مشوق\r\nو عجيب بقاء انسان عينى * و هو فى لجة الدموع غريق \r\nتا آخر چند فرد ديگر . و هم او در مرثيه پدر خود گفته :\r\n كم أحبس الزفرات بين ضلوعى * فتنم بالسر المصون دموعى\r\nو ؟ ؟ ؟ الى م يعذلنى الخلى من الجوى * و السم حشو حشاشة الملسوع \r\n\r\n","description":"","footnote":"","page_name":" 1025 ","page_number":425},
  {"content":"\r\n\r\n يا للرجال لحادث ألقيت من * بعد الا باء له زمام مطيع\r\nطورا على أصلى يميل و تارة * يرمى بأنواع الذبول فروعى\r\nأغمدت عن حرب الزمان صوارمى * منذ انثنيت بساعد مقطوع\r\nأحبتى أفلاذ قلبى ، أسرتى * أعيان أفراد الكرام جموعى\r\nهيوا لنصرى فالزمان بفقدكم * أغرى الخطوب بقلبى المفجوع\r\nبخل الزمان بكم على و صدنى * بخطوبه حتى عن التوديع \r\nتا آخر مرثيه . و او در اين سال - چنان كه در « معجم ادباء الاطباء 1 : 128 » نوشته - وفات كرد ، و چندين نفر از شعرا براى او مرثيه گفتند ، از آن جمله شيخ صالح تميمى قصيده‌ئى گفته كه اين چند فرد از آن است :\r\n آه على المجد بل آه على أملى * لقد ترحل عنه خير مرتحل\r\nأ ما رأيت الورى فى يومه ذهلت * كأن كل البرايا من بنى ذهل\r\nمدت اليه على غيظ و عن حنق * يد الردى يا رماه اللّه بالشلل\r\nتسطو بلامة « 1 » حرب لا فلول لها * على الجبان كما تسطو على البطل\r\nنعى سرى سراة لو رعاه فتى * يوم الكريهة لم يمش « 2 » على مهل\r\nاذا تأملت او عاينت طلعته * علمت أن جميع الناس فى رجل \r\nتا آخر مرثيه .\r\n\r\n* ( 504 - وفات ژرژ 3 ، شاه انگليس ) *\r\nژرژ 3 پادشاه انگليس ، چنان كه در « منتظم ناصرى » نوشته ، و هم در « كتاب آگهى شهان\r\n\r\n\r\n","description":"","footnote":"\r\n( 1 ) اللأمة هى الدرع ، كما فى « الصحاح » ، و لا توصف الدرع بالفلول . و الفلول للسيف خاصة . فعليه يمكن أن يكون الاصل فى البيت : يسطو بآلة حرب لا فلول لها . منه .\r\n( 2 ) كذا . و لعل الاصل : لا يمشى . منه .\r\n","page_name":" 1026 ","page_number":426},
  {"content":"\r\n\r\nاز كار جهان 4 : 49 » ذكر شده ؛ در اين سال وفات كرده . و وى دو نفر فرزند داشته : يكى دوق دى كنت ، و ديگر ژرژ 4 كه هر دو در ( 1234 ) گذشتند .\r\n\r\n* ( 505 - تولد شيخ عبد الهادى ابيارى شافعى ) *\r\nوى شيخ ابو يوسف نجا فرزند رضوان نجاء شافعى ازهرى مصرى و خود از معاريف و اعاظم علماء اهل سنت است كه در علوم عربى و ادبى مهارتى تمام داشته ، و شرح احوالش در كتاب « كنز العلوم و اللغة : 19 » و « معجم المطبوعات : 358 » و « ريحانة الادب 1 : 35 » نوشته ، و از آنها همه چنين برآيد كه :\r\nاو در اين سال در شهر ابيار از أعمال مصر غربى متولد شده ، و در نزد پدر خود مبادى علوم را درس خوانده ، آنگاه بجامع الأزهر رفت و در نزد شيخ ابراهيم بيجورى شافعى و شيخ محمد دمنهورى و غير آنها درس خواند ، تا خود فاضلى بزرگوار گرديد و شهرتى تمام بهم رسانيد ، پس اسماعيل پاشا وى را براى تعليم فرزندان خود برگزيد ، و او با تحمل اين عمل بتدريس در جامع الازهر نيز اشتغال ورزيد ، و چندين نفر از مشاهير از آن جمله شيخ حسن طويل از مجلس درس او برخاستند .\r\nو چون توفيق پاشا فرزند اسماعيل پاشا كه شاگرد او بود بخديوى مصر برقرار شد وى را بامامت ألمعيه و افتاء آن منصوب كرد و او تا آخر عمر بدان باقى بود .\r\nو وى چندين كتاب تأليف كرده : اول كتاب « باب الفتوح » در معرفت احوال روح و تصوف و توحيد . دويم كتاب « بحر العيون » . سيم كتاب « ترويح النفوس » بر حواشى « قاموس » .\r\nچهارم كتاب « حسن البيان » در نظم مشترك القرآن . پنجم كتاب « الدورق » در لغات أضداد .\r\nششم رسائل مدونه كه با اكابر علما و شعرا ردوبدل نموده . هفتم كتاب « زكات الصيام » بارشاد عوام در فقه شافعى . هشتم كتاب « سعود المطالع » براى سعود مطالع ، در شرح لغزى بنام اسماعيل پاشا ، حاوى اصطلاحات علوم عديده بطرزى غريب . نهم كتاب « صحيح المعانى » در شرح « منظومه بليانى » . دهم كتاب « طرفة الربيع » در نظم انواع بديع . يازدهم كتاب « العرائس\r\n\r\n","description":"","footnote":"","page_name":" 1027 ","page_number":427},
  {"content":"\r\n\r\nالواضحة الغرر » در شرح منظومهء بدريهء « جالية الكدر » تأليف سيد جعفر ابن البرزنجى . دوازدهم كتاب « الفواكه الجنية ( يا الجنويه ) » در ملتقطات نحويه . سيزدهم كتاب « القصر المبنى » بر حواشى « مغنى » كه حاشيهء اوست بر حاشيه امير كبير ( 1232 ص 953 ) بر مغنى ابن هشام ، و تا اول باب دويم در تفسير جمله در دو جزو چاپ شده . چهاردهم كتاب « الكلام على الصوفية من سعود المطالع » در تصوف . پانزدهم كتاب « الكواكب الدرية » در نظم ضوابط علميه در نحو . و آيتى يزدى نيز كتابى بدين نام دارد در تاريخ باب و بابيه . شانزدهم كتابى در لغز شامل سى علم .\r\nهفدهم كتاب « المواكب العلمية » در توضيح « الكواكب الدرية » مذكور خودش . هيجدهم كتاب « النجم الثاقب » در محاكمهء بين برجيس و جوائب ، يعنى كتاب « جوائب » احمد فارس شدياق و صاحب برجيس باريس در بعضى از مسائل لغويه . نوزدهم كتاب « نفحة الاكمام » در مثلثات كلام ، يعنى كلماتى كه بسه حركت خوانده مىشود . بيستم كتاب « نيل الامانى » در توضيح « مقدمهء قسطلانى » ، يعنى شيخ شهاب الدّين ابو العباس احمد مصرى ، در مصطلح حديث .\r\nبيست و يكم كتاب « الوسائل الأدبية » در رسائل أحدبيه ، كه در آن مراسلات خود را با شيخ ابراهيم أحدب ( 1242 ) جمع كرده .\r\nو دو نفر استاد او بيجورى در 1198 ( ش 37 ) گذشت ، و دمنهورى در ( 1288 ) بيايد .\r\nو دو نفر شاگردش توفيق پاشا در ( 1310 ) و شيخ حسن در ( 1317 ) بيايند .\r\nو بالاخره او خود در سنه هزار و سيصد و پنج ، پس از مدت شصت و نه سال قمرى عمر وفات كرد .\r\n\r\n* ( 506 - وفات شيخ علاء الدّين طريحى نجفى ) *\r\nوى فرزند شيخ امين الدّين بن شيخ محيى الدّين بن شيخ صفى الدّين بن شيخ فخر الدّين ابن شيخ محمد على بن شيخ احمد بن شيخ على بن شيخ احمد بن شيخ طريح بن خفاجى بن حميمه بن خميس بن جمعة بن سليمان بن داود بن جابر بن يعقوب اسدى است ، چنان كه از خود او تا شيخ فخر الدّين بدين نحو در « مجله مباركهء المرشد » است ، و در « احسن الوديعه 2 : 60 » وى را فرزند شيخ محيى الدّين بن شيخ امين الدّين بن شيخ ضياء الدّين بن شيخ صفى الدّين ( الى الآخر ،\r\n\r\n","description":"","footnote":"","page_name":" 1028 ","page_number":428},
  {"content":"\r\n\r\nتا يعقوب مذكور ) نوشته ، و در « الذريعة 1 : 169 » وى را فرزند شيخ امين الدّين بن شيخ محيى الدّين بن شيخ محمود بن احمد بن محمد بن طريح نوشته .\r\nو به‌هرحال ، يعقوب اسدى از رجال مائه ششم هجرى و از اعقاب پسرى جناب حبيب بن مظاهر شهيد در كربلا ( عليه السلام ) است كه در ( 1316 ) بيايد . و اين يعقوب در عهد دولت ملوك مزيديه از فرات أوسط بنجف آمده و در نزديكى كوه نور كه به طرف جنوب صحن مطهر است در محله براق منزل و زمينى در آنجا تخطيط كرده كه تاكنون اولاد و اعقاب وى در آن ساكن ، و آنها طايفه‌ئى بزرگ مىباشند ، و جماعتى از علما و ادبا و رجال فاضل از آنها بهم رسيده‌اند ، و در مائه هفتم و هشتم افتخار خدمت حرم مطهر مرتضوى ( عليه السلام ) را داشته‌اند . و از ايشان يكى شيخ طريح مرقوم است كه وى ظاهرا در مائه نهم و دهم بوده ، و اعقابى فراوان از او پيدا شده و سلسلهء بزرگى در رماحيه تشكيل داده‌اند كه همه را بنام وى رماحى نجفى مىخوانند .\r\nو يكى از معاريف آنها مرحوم شيخ فخر الدّين ( ره ) است كه در عمود اين نژاد واقع و از أجله و أعيان علما و فقها بوده و كتابهائى تأليف نموده ، از آن جمله كتاب « مجمع البحرين و مطلع النيرين » در لغات غريبه قرآن و حديث ، انجام تأليف آن روز 3 شنبه 6 رجب سنه 1079 ، و او در سنه 1085 در رماحيه وفات كرده و در محلى كه آن ايام بيرون نجف و اينك در اندرون آن شهر اشرف در محله براق مىباشد دفن شده و معروف است .\r\nو فرزندش شيخ صفى الدّين هم از علما بوده و كتابى بنام « الرياض الزهرية » در شرح « الفخريهء » پدرش كه در فقه است تأليف كرده .\r\nو شيخ علاء الدّين صاحب عنوان از ادبا و شعرا بوده ، و همانا در سنه هزار و صد و شصت و پنج ، چنان كه در « أحسن الوديعه 2 : 61 » فرموده - مطابق سال ( 1131 - 1130 ) شمسى - متولد شده ، و كتابى بنام « حياة الارواح » بسوى راه حق و صلاح ، ( چنان كه در « الذريعة 7 :\r\n116 » فرموده ) تأليف كرده كه در 6 ذىالقعده 1235 از تأليف آن فارغ شده ، و پس از مدت هفتاد و يك سال عمر در اين سال وفات كرده ، و در محله براق در مقبره خانوادگى خودشان دفن شده ، و دو نفر پسر برجا نهاد : يكى شيخ نعمت كه در سال 1207 ( ش 130 ) گذشت .\r\nو ديگرى شيخ طعمه كه در جوانى پيش از آنكه متأهل شود وفات كرد .\r\n\r\n","description":"","footnote":"","page_name":" 1029 ","page_number":429},
  {"content":"\r\n\r\n\r\n* ( 507 - تولد حاجى ميرزا محسن 34 قاضى تبريزى ) *\r\nوى فرزند حاجى ميرزا عبد الجبار 33 است كه در سال ( 1241 ) بيايد . و خود از علما و فقها و اهل عبادت و زهد و تقوى بوده ، و به‌طورىكه در كتاب « علماء معاصرين : 29 » تأليف حاج ملا على خيابانى ( ره ) نوشته در اين سال متولد شده ، و در تهران و ساير مراكز علمى تحصيل نموده ، و با مرحوم حاج ملا هادى سبزوارى ارتباطى كامل بهم رسانيد ، و در تبريز بتهجد و عبادت و صيام يوم و قيام ليل معروف گرديد و همواره با حسن خلق و بشاشتى تمام در خانه‌اش بر صادر و وارد باز ، و در اين شيوه ممتاز بود ، و حمامى در حوالى مقبرهء جدش حاجى ميرزا مهدى بنا كرد كه در تبريز بحمام قاضى شهرت گرفته ، انتهى .\r\nو در « الذريعة 8 : 299 » نوشته كه وى بعد از پدر كتابخانه قاضى را در تبريز تصرف نمود و بر آن كتابهائى افزود و بعد از او بين ورثه‌اش متفرق گرديد ، انتهى .\r\nو بالاخره وى در روز يك شنبه دويم ماه جمادى الآخرهء سنه هزار و سيصد و شش - مطابق 15 دلو ماه برجى - وفات كرده ، و در مقبره جدش دفن شد . و تعيين روز هفتهء وفات و تطبيق آن با ماه شمسى مأخوذ از تقويم آن سال است ، و الا در كتاب مذكور روز وفات او را سه‌شنبه دويم ماه مذكور نوشته ، و او را طبق مرقومات « شجره‌نامهء سادات وهابىها : 25 » فرزندانى بوده از آن جمله : يكى مرحوم ميرزا محمد على 35 قاضى كه طبق « شجره‌نامه : 47 » در سنه 1061 متولد شده و متشخص و معنون‌ترين ساير فرزندان پدر و جانشين او بوده ، و پس از مدت 51 سال عمر در سنه 1312 وفات كرده ، و جنازه‌اش بنجف اشرف نقل و آنجا دفن شده .\r\nو در « الذريعة 8 : 299 » فرمايد وى بسيارى از كتب كتابخانه قاضى را كه در دست پدرش بود و پس از او متفرق گرديده جمع‌آورى نموده ، انتهى . و او فرزندانى داشته : يكى كه بزرگتر بوده ميرزا محمد باقر آقا 36 كه در ( 1288 ) بيايد . و ديگر ميرزا كاظم آقا 36 كه در ( 1299 ) بيايد .\r\nو ديگر حاج ميرزا اسد اللّه آقا 36 قاضى كه در « شجره‌نامه : 48 » فرمايد وى شخصى متشخص و محترم و بزرگوار و صاحب رأى و دورانديش و طرف مشورت أهالى در مهمات بوده ، و در علوم\r\n\r\n","description":"","footnote":"","page_name":" 1030 ","page_number":430},
  {"content":"\r\n\r\nغريبه بخصوص أعداد و اوفاق و تكسيرات مهارت داشته ، و همانا آنها را از مرحوم حاج مهدى درويش ياد گرفته ، و از رياضات و تصفيه قلب خالى نبوده ، و در سنه 1286 متولد شده و در سنه 1348 وفات كرده و در نجف دفن است ، و مادر او و حاج ميرزا محمد باقر آقا دختر شيخ آقا ( 1294 ) بوده ، انتهى . و بنابراين مدت عمر حاج ميرزا اسد اللّه 62 سال خواهد بود .\r\n\r\n* ( 508 - تولد حاجى آقا محمد نجم‌آبادى تهرانى ) *\r\nوى فرزند ملا ابراهيم بن استاد باقر آهنگر نجم‌آبادى است ، كه پدرش ملا ابراهيم در اصفهان و تهران تحصيل نموده و آخر در تهران ساكن شده و در سنه 1240 در چهل و پنج‌سالگى وفات كرده و در نجف دفن شد ، و دو پسر برگذار نمود : كوچك‌تر مرحوم آقا حسن كه در ( 1238 ) بيايد ، و بزرگ‌تر مرحوم حاجى آقا محمد صاحب اين عنوان ، و او از بزرگان علما بوده ، و همانا در اين سال متولد شده ، و در نزد صاحب « جواهر » و شيخ انصارى درس خوانده و در تهران در كمال عدالت قضاوت مىنموده ، و احدى او را مورد قدح قرار نداده . و پس از مدت شصت و هفت سال قمرى عمر در سنه هزار و سيصد و سه - چنان كه از جناب آقا مرتضى فرزندش شنيده شد - وفات كرد ، و در وادى السلام دفن شد ؛ ليكن ماده اين تاريخ دلالت بر هزار و سيصد و دو دارد :\r\n عازم فردوس محمد چو گشت * رضوان كرديش ندا كى لبيب\r\nرو سوى ره آر و بتاريخ گوى * نصر من اللّه و فتح قريب \r\n1302\r\nو فرزندش آقا مرتضى از علماء عصر در تهران است ، و فرزند ديگرش آقا حسين در ( 1272 ) بيايد .\r\n\r\n","description":"","footnote":"","page_name":" 1031 ","page_number":431},
  {"content":"\r\n\r\n\r\n* ( 509 - وفات سيد محمد امين افندى بغدادى ) *\r\nوى فرزند سيد محمد صالح افندى ، و خود مشهور بمدرس ، و از أعاظم علماء اهل سنت است كه در سنه هزار و صد و هفتاد و چهار - مطابق ( 1140 - 1139 ) شمسى - متولد شده ، و پس از تحصيل علوم كتب چندى تأليف كرده : اول « شرح الفيهء » سيوطى در نحو و صرف . دويم « شرح شواهد » شرح ابن هشام بر « قطر الندا » ى خودش . سيم كتاب « نخبه » در حل مشكلات « صحيح بخارى » . و پس از مدت شصت و دو سال قمرى عمر در اين سال وفات كرد ، و در قبرستان دروازه ازج كه معروف بمقبرهء جيلى مىباشد در بغداد دفن شد . و فرزندش سيد محمد سعيد در ( 1273 ) بيايد « 1 » .\r\n\r\n* ( 510 - تولد ملا محمد تقى كاشانى تهرانى ) *\r\nوى فرزند حاج محمد حسين ، و خود از معاريف علماء زمان و ساكن تهران بوده ، و شرح احوالش در « المآثر و الآثار : 170 س 1 » و « نقباء البشر 1 : 253 » و برخى از مجلدات « الذريعة » - در نزد ذكر تأليفاتش - به نظر رسيده ، و آنچه از همه آنها برآيد آنكه :\r\nاو در اين سال متولد شده ، و در نزد چندين نفر درس خوانده ، از آن جمله صاحب « جواهر » ( عليه‌الرحمه ) ، و فقيهى ساده و بىآلايش بوده ، و در لغت عبرى و سريانى هم ربط داشته ، و چندين كتاب تأليف نموده :\r\nاول كتاب « ارشاد المؤمنين » در احكام اسراف .\r\nدويم كتاب « ايضاح المشتبهات » در توضيح و تفسير كلمات مشكله قرآن مجيد .\r\n\r\n\r\n","description":"","footnote":"\r\n( 1 ) مأخذ شرح حال صاحب عنوان كتاب « المسك الاذفر : 95 » است كه زركلى در كتاب « الاعلام 6 : 267 » نيز از آنجا نقل كرده . م .\r\n","page_name":" 1032 ","page_number":432},
  {"content":"\r\n\r\nسيم كتاب « بحر الفوائد » در انواع دانستنيهاى سودمند ، هفت جلد .\r\nچهارم كتاب « توضيح الآيات » در پاسخ سؤال از بعضى از آيه‌ها . از آن جمله « تفسير آيه  رَبُّ الْمَشْرِقَيْنِ وَ رَبُّ الْمَغْرِبَيْنِ » . \r\nپنجم كتاب « توضيح المسائل » در أحكام اهل كتاب و كفار .\r\nششم كتاب « جامع الاصول » در اصول فقه كه ناتمام است .\r\nهفتم كتاب « جامع المواعظ » در چند جلد .\r\nهشتم رساله « شق‌القمر » .\r\nنهم كتاب « سفينة النجاة » در فقه ، چهار جلد .\r\nدهم كتاب « سؤال و جواب » كه بزرگ است ، يعنى چهل هزار بيت .\r\nيازدهم كتاب « عين الاصول » در مختصر « هداية الشيعهء » خودش كه اكنون بيايد .\r\nدوازدهم كتاب « معين العوام » در ترجمه « سفينة النجاة » خودش كه ذكر شد .\r\nسيزدهم كتاب « نجم الهدايه » .\r\nچهاردهم كتاب « وسيلة النجاة » .\r\nپانزدهم كتاب « هداية الشيعة » .\r\nشانزدهم كتاب « هداية الطالبين » ، انجام تأليف آن 3 ذىالقعده سنه 1285 .\r\nهفدهم كتاب « هداية المسترشدين » در رد نصارى ، تأليف آن 24 محرم سنه 1303 .\r\nمرحوم ملا محمد تقى - چنان كه نوشتيم - ساكن تهران و خانه‌اش در جوار خانه حاج ملا على كنى بوده ، و در اواخر فصل خصومات و قضاء مرافعات بوى رجوع مىشده و او بأسرع وقت آنها را مىگذرانيده . تا آخر پس از مدت هشتاد و پنج سال عمر ، در سنه هزار و سيصد و بيست و يك وفات كرده ، و از زوجه‌اش دختر حاج ملا محمد جعفر استرآبادى ( كه در 1198 گذشت ) سه فرزند بنام شيخ محمد صادق ( كه عالمى فقيه بوده ) و شيخ محمد رضا و شيخ محمد على داشته . و عمش ملا محمد حسن هم از علماء عصر خود بوده .\r\nو تاريخ تولد و وفات وى بنحو مذكور در « نقباء » نوشته ، و در « الذريعة 12 ش 1599 » در حدود 1316 نوشته ، و هرچند مؤلف « الذريعة » و « نقباء » يك نفر است ؛ ليكن ظاهرا در حين تأليف « الذريعة » آن را تحقيقا نمىدانسته و بعد از آن در حين تأليف « نقباء » بر آن مطلع\r\n\r\n","description":"","footnote":"","page_name":" 1033 ","page_number":433},
  {"content":"\r\n\r\nشده . و در « فهرست رضويه » عمرش را زياده بر صد و بيست سال و وفاتش را هم در ( 1321 ) نوشته .\r\nو شيخ محمد رضا كتابى بنام « التحفة الرضويه » در زيارت حضرت امام رضا ( ع ) تأليف كرده ، و در حدود 1336 وفات نموده ؛ چنان كه در « الذريعة : 3 » فرموده .\r\n\r\n* ( 511 - وفات سيد محمد تقى موسوى اصفهانى ) *\r\nوى فرزند سيد محمد سعيد بن سيد محمد صادق بن سيد ابو القاسم بن سيد محمد باقر اصفهانى ، و خود - به‌طورىكه نواده‌اش سيد مصلح الدّين ( 1334 ) شفاها مىفرمود - اصلا از خانواده‌ئى از سادات موسوى يزد بوده ، و در مائه يازدهم يكى از آنها باصفهان آمده و دختر ملا محمد صالح مازندرانى ( داماد مجلسى اول ) را تزويج كرده و در اصفهان سكونت نموده ، و اعقاب او طايفه‌ئى هستند كه غالبا در محلهء بيدآباد و چهارسوى عليقلى آقا سكونت دارند .\r\nو سيد محمد تقى از علماء معقول و منقول بوده ، و شعر هم مىگفته و اين چند فرد را فرزندش سيد محمد حسن به خط خود بوى نسبت داده :\r\n زارت بلا موعد فى غيهب الغسق * كأنها الكوكب الدرى فى الافق\r\nفقلت اهلا بك يا خير زائرة * أما خشيت من الحراس فى الطرق\r\nفأنشأت بلسان الحال قائلة * من يركب البحر لا يخشى من الغرق\r\nو قلت لما رأت عينى محاسنها * سبحان من خلق الانسان من علق\r\nأعيذها من عيون الناس كلهم * بقل أعوذ برب الناس و الفلق \r\nو او در اين سال وفات كرده ، و در تخت پولاد در پشت تكيهء خاتون‌آباديها برابر غسالخانه دفن شده ، و اينك آنجا قبرش بر سكوى بزرگى واقع و آنجا مقبره عمومى اين خانواده شده .\r\nو فرزندش سيد محمد حسن در ( 1263 ) بيايد .\r\n\r\n","description":"","footnote":"","page_name":" 1034 ","page_number":434},
  {"content":"\r\n . \r\n","description":"","footnote":"","page_name":" 1035 ","page_number":435},
  {"content":"\r\n . \r\n\r\n","description":"","footnote":"","page_name":" 1036 ","page_number":436}
  ]