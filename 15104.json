[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nآية الله العظمى مكارم شيرازى\r\nشأن نزول آيات قرآن\r\nبرگرفته از تفسير نمونه\r\nتدوين : محمد جعفر امامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفهرستنويسى پيش از انتشار : توسط مدرسة الامام على بن ابى طالب عليه السلام\r\nامامى ، محمدجعفر ، 1322 -\r\nشأن نزول آيات قرآن / تهيه وتنظيم محمد جعفر امامى ؛ با مقدمهء مكارم شيرازى . - قم : مدرسة الامام علي بن ابى طالب عليه السلام ، 1385 .\r\n528 ص .\r\nISBN : 964 - 533 - 026 - 2\r\nكتابنامه به صورت زيرنويس .\r\n1 . قرآن - - شأن نزول - الف - مكارم شيرازى ، ناصر ، 1305 - مقدمه نويس . ب . مدرسة الامام علي بن ابي طالب عليه السلام . ج . عنوان\r\n2 ش 8 الف / 2 / 70 bp\r\n152 / 297\r\nشأن نزول آيات قرآن\r\nبرگرفته از تفسير نمونه\r\nتهيه وتنظيم : محمد جعفر امامى\r\nتيراژ : 3000 نسخه\r\nنوبت چاپ : اول\r\nصفحه و قطع : 526 صفحه / وزيرى\r\nتاريخ انتشار : 1385\r\nچاپخانه : سليمانزاده\r\nناشر : مدرسة الامام على بن ابى طالب ( ع )\r\nشابك : 2 - 026 - 533 - 964\r\nقم - ابتداى خيابان شهدا - كوى آمار ( 22 ) - پلاك 15\r\nتلفكس : 7732478\r\nwww . amiramomeninpub . com\r\nقيمت : 3500 تومان\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nمقدّمهء حضرت آية اللّه العظمى مكارم شيرازى ( مدّ ظلّه العالى )\r\nمىدانيم قرآن مجيد به صورت تدريجى در 23 سال به مناسبت‌هاى مختلف نازل شده است كه مفسران آنها را « شأن‌نزول » مىنامند .\r\nبه دست آوردن اين مناسبت‌ها تأثير مهمى در فهم معانى و محتواى اين آيات و رفع هر گونه ابهام دارد ، حتى در بعضى از موارد اگر شأن‌نزول‌ها از ما گرفته شود اجمال و ابهام بر معنى آيه حاكم مىگردد .\r\nبه همين دليل از قديم الايام علماى تفسير تلاش فراوان در به دست آوردن اين شأن‌نزول‌ها كرده‌اند و آنها را در كتب تفسير و گاه در كتاب مستقل جمع‌آورى نموده‌اند .\r\nافسوس كه علماى اسلام در قرن اوّل ظهور اين آئين كه اين شأن‌نزول‌ها روشن بود تلاش كافى براى حفظ و نقل آن نكردند و مقدارى از آنها از دسترس ما خارج شده است .\r\nولى آنچه امروز در اختيار ماست باز مقدار قابل ملاحظه و پرارزشى است كه بايد آنها را در تفسير آيات قرآن مغتنم شمرد .\r\nما در « تفسير نمونه » تا آنجا كه ميسّر بود به نقل اين شأن‌نزول‌ها و استفاده از آنها در تفسير آيات كوشيده‌ايم ، بديهى است گردآورى همهء آنها و چينش آن در كنار هم به علماى تفسير بينش بيشتر و به توده‌هاى مردم آگاهى خوبى براى بررسى و فهم آيات قرآن خواهد داد .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاكنون خوشوقتيم كه فاضل ارجمند و دانشمند گرامى و پرتلاش جناب حجةالاسلام و المسلمين آقاى امامى ( دامت تأئيداته ) دامن همّت به كمر زده و اين شأن‌نزول‌ها را با سليقهء خاص و به صورت جالبى گردآورى و تبيين كرده و در دسترس عموم قرار داده است .\r\nخداوند اين خدمت ارزشمند قرآنى را از ايشان بپذيرد و توفيق بهره‌گيرى از آن را به همگان عنايت كند .\r\nقم - حوزهء علميه\r\nناصر مكارم شيرازى\r\nآبان ماه 1385\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nپيشگفتار\r\nكتابى كه در اختيار جنابعالى است ، شأن‌نزول آياتى است كه در « تفسير نمونه » آمده و با محتواى آيات مربوطه سازگار است .\r\nجمعى از كسانى كه اين تفسير را مطالعه كرده ، درخواست داشته‌اند كه اين شأن‌نزول‌ها جدا گردآورى و چاپ گردد . پيشنهاد اين كار مورد موافقت استاد عاليقدر حضرت آية اللّه العظمى مكارم شيرازى ( مدّ ظلّه العالى ) قرار گرفت و فرمودند : اين كار انجام شود .\r\nپس از انجام كارهاى مقدماتى آن به خدمت ايشان ارائه گرديد و مورد لطف واقع شد .\r\nكتاب در چهارده فصل تنظيم شده است :\r\nفصل اوّل شأن‌نزول آيات سورهء بقره .\r\nفصل دوم شأن‌نزول آيات سورهء آل عمران .\r\nفصل سوم شأن‌نزول آيات سورهء نساء .\r\nفصل چهارم شأن‌نزول آيات سورهء مائده .\r\nفصل پنجم شأن‌نزول آيات سوره‌هاى انعام ، اعراف و انفال .\r\nفصل ششم شأن‌نزول آيات سورهء توبه .\r\nفصل هفتم شأن‌نزول آيات سوره‌هاى يونس ، هود ، رعد ، نحل ، اسراء و كهف .\r\nفصل هشتم شأن‌نزول آيات سوره‌هاى مريم ، طه ، حجّ و نور .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nفصل نهم شأن‌نزول آيات سوره‌هاى فرقان ، قصص ، عنكبوت ، روم ، لقمان و احزاب .\r\nفصل دهم شأن‌نزول آيات سوره‌هاى فاطر ، يس ، ص ، زمر ، شورى ، زخرف ، جاثيه ، احقاف و فتح .\r\nفصل يازدهم شأن‌نزول آيات سوره‌هاى حجرات ، طور ، نجم ، حديد و مجادله .\r\nفصل دوازدهم شأن‌نزول آيات سوره‌هاى حشر ، ممتحنه ، صفّ ، جمعه ، منافقون ، تغابن ، تحريم ، حاقّه و معارج .\r\nفصل سيزدهم شأن‌نزول آيات سوره‌هاى جنّ ، مدّثر ، انسان ، عبس ، مطفّفين ، فجر و ليل .\r\nفصل چهاردهم شأن‌نزول آيات سوره‌هاى ضحى ، علق ، قدر ، عاديات ، تكاثر ، همزه ، فيل ، ماعون ، كوثر ، كافرون ، مَسَد ، اخلاص و فلق .\r\nبراى آن كه فائدهء آن بيشتر گردد ، نخست آيه و ترجمهء آن ، پس از آن شأن‌نزول آمده و سعى شده مدارك لازم در پاورقى ذكر شود تا نفع آن بيشتر شود .\r\nاميد است براى تمام خوانندگان مفيد واقع گردد .\r\nوالسلام عليكم و رحمة اللّه و بركاته\r\nمحمّد جعفر امامى\r\n10 / 8 / 1385\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nفصل اوّل : شأن نزول آيات قرآن\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n( 26 ) إِنَّ اللَّهَ لايَسْتَحْيي أَنْ يَضْرِبَ مَثَلًا ما بَعُوضَةً فَما فَوْقَها فَأَمَّا الَّذينَ آمَنُوا فَيَعْلَمُونَ أَنَّهُ الْحَقُّ مِنْ رَبِّهِمْ وَ أَمَّا الَّذينَ كَفَرُوا فَيَقُولُونَ ما ذا أَرادَ اللَّهُ بِهذا مَثَلًا يُضِلُّ بِهِ كَثيراً وَ يَهْدي بِهِ كَثيراً وَ ما يُضِلُّ بِهِ إِلَّا الْفاسِقينَ\r\nخداوند از اين كه به ( موجودات ظاهراً كوچكى مانند ) پشه ، و حتى كمتر از آن ، مثال بزند شرم نمىكند . ( در اين ميان ) آنها كه ايمان آورده‌اند ، مىدانند كه آن ، حقيقتى است از طرف پروردگارشان ؛ و اما آنها كه راه كفر را پيموده‌اند ، ( اين موضوع را بهانه كرده ) مىگويند :\r\n« منظور خداوند از اين مَثَل چه بوده است ؟ ! » ( آرى ، ) خدا جمع زيادى را با آن گمراه ، و گروه بسيارى را هدايت مىكند ؛ ولى تنها فاسقان را با آن گمراه مىسازد !\r\nشأن نزول :\r\n\r\nاين چگونه وحى آسمانى است ، كه مثل به عنكبوت و مگس مىزند ؟\r\nجمعى از مفسران از « ابن عباس » در شأن نزول آيهء فوق چنين نقل كرده‌اند :\r\nهنگامى كه خداوند در آيات گذشته پيرامون منافقين ، دو مثال بيان كرد ( مَثَلُهُمْ كَمَثَلِ الَّذِي اسْتَوْقَدَ نارا . . . - و - أَوْ كَصَيِّبٍ مِنَ السَّماءِ ) منافقين گفتند : خداوند برتر و بالاتر از اين است كه چنين مثال‌هائى بزند ، و از اين راه در وحى بودن قرآن اظهار ترديد كردند ، در اين موقع آيهء فوق نازل شد و به آنها پاسخ گفت . « 1 »\r\nبعضى ديگر گفته‌اند : هنگامى كه در آيات قرآن ، مثل‌هائى به « ذباب » ( مگس ) و « عنكبوت » زده مىشد ، جمعى از مشركان اين موضوع را بهانه قرار داده ، زبان به انتقاد گشودند و مسخره كردند كه اين چگونه وحى آسمانى است كه سخن از « عنكبوت » و « مگس » مىگويد ؟ آيهء فوق نازل شد و با تعبيراتى زنده به آنها جواب داد . « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « جوامع الجامع » ، ج 1 ، ص 87 ، ذيل آيه ؛ « درّ المنثور » ، ج 1 ، ص 41 .\r\n( 2 ) « بحار الانوار » ، ج 9 ، ص 177 ، ح 5 ، و ج 24 ، ص 388 ، ح 112 ؛ « تفسير امام عسكرى » ، ص 205 .\r\n","page_name":" 25 ","page_number":25},
  {"content":"\r\n\r\n( 41 ) وَ آمِنُوا بِما أَنْزَلْتُ مُصَدِّقاً لِما مَعَكُمْ وَ لاتَكُونُوا أَوَّلَ كافِرٍ بِهِ وَ لاتَشْتَرُوا بِآياتي ثَمَناً قَليلًا وَ إِيَّايَ فَاتَّقُونِ\r\nو به آنچه نازل كرده‌ام ايمان بياوريد ؛ كه نشانه‌هاى آن ، با آنچه در كتاب‌هاى شماست ، مطابقت دارد ؛ و نخستين كافر به آن نباشيد ! و آيات مرا ( به خاطر درآمد مختصرى ) ، به بهاى ناچيزى نفروشيد ! و تنها از من بترسيد ( نه از مردم ) !\r\nشأن نزول :\r\n\r\nتحريف تورات به خاطر يك مهمانى\r\nبعضى از مفسران بزرگ ، از امام باقر عليه السلام در شأن نزول اين آيه چنين نقل كرده‌اند :\r\n« براى حُيّى بن اخطب ، و كعب بن اشرف ، و جمعى ديگر از يهود ، هر سال مجلس ميهمانى ( پر زرق و برقى ) از طرف يهوديان ترتيب داده مىشد ، آنها حتى راضى نبودند اين منفعت كوچك به خاطر قيام پيامبر اسلام صلى الله عليه و آله از ميان برود ، به اين دليل ( و دلائل ديگر ) آيات تورات را كه در زمينهء اوصاف پيامبر صلى الله عليه و آله بود تحريف كردند ، اين همان « ثمن قليل » و بهاى كم است كه قرآن در اين آيه به آن اشاره مىكند » . « 1 »\r\n* * * ( 76 ) وَ إِذا لَقُوا الَّذينَ آمَنُوا قالُوا آمَنَّا وَ إِذا خَلا بَعْضُهُمْ إِلى بَعْضٍ قالُوا أَتُحَدِّثُونَهُمْ بِما فَتَحَ اللَّهُ عَلَيْكُمْ لِيُحَاجُّوكُمْ بِهِ عِنْدَ رَبِّكُمْ أَ فَلا تَعْقِلُونَ ( 77 ) أَ وَ لا يَعْلَمُونَ أَنَّ اللَّهَ يَعْلَمُ ما يُسِرُّونَ وَ ما يُعْلِنُونَ\r\nو هنگامى كه مؤمنان را ملاقات كنند ، مىگويند : « ايمان آورده‌ايم . » ولى هنگامى كه با يكديگر خلوت مىكنند ، ( بعضى به بعضى ديگر اعتراض كرده ، ) مىگويند : « چرا مطالبى را كه خداوند براى شما بيان كرد ، به مسلمانان بازگو مىكنيد تا ( روز رستاخيز ) در پيشگاه خدا ، بر ضد شما به آن استدلال كنند ؟ ! آيا نمىفهميد » ؟ !\r\nآيا اينها نمىدانند خداوند آنچه را پنهان مىدارند يا آشكار مىكنند مىداند ؟ !\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 9 ، ص 64 ؛ « نور الثقلين » ، ج 1 ، ص 73 ، ح 164 .\r\n","page_name":" 26 ","page_number":26},
  {"content":"\r\n\r\nشأن نزول :\r\n\r\nصفات محمّد صلى الله عليه و آله را بازگو نكنيد\r\nبعضى از مفسران در شأن نزول اين دو آيه از امام باقر عليه السلام چنين نقل كرده‌اند :\r\n« گروهى از يهود كه دشمنى با حق نداشتند هنگامى كه مسلمانان را ملاقات مىكردند از آنچه در تورات پيرامون صفات پيامبر اسلام صلى الله عليه و آله آمده بود به آنها خبر مىدادند ، بزرگان يهود از اين امر آگاه شدند ، آنها را از اين كار نهى كرده ، گفتند : شما صفات محمّد صلى الله عليه و آله را كه در تورات آمده براى آنها بازگو نكنيد تا در پيشگاه خدا دليلى بر ضد شما نداشته باشند ، آيات فوق نازل شد و به آنها پاسخ گفت » . « 1 »\r\n* * *\r\n( ( 78 ) ) وَ مِنْهُمْ أُمِّيُّونَ لايَعْلَمُونَ الْكِتابَ إِلَّا أَمانِيَّ وَ إِنْ هُمْ إِلَّا يَظُنُّونَ ( ( 79 ) ) فَوَيْلٌ لِلَّذينَ يَكْتُبُونَ الْكِتابَ بِأَيْديهِمْ ثُمَّ يَقُولُونَ هذا مِنْ عِنْدِ اللَّهِ لِيَشْتَرُوا بِهِ ثَمَناً قَليلًا فَوَيْلٌ لَهُمْ مِمَّا كَتَبَتْ أَيْديهِمْ وَ وَيْلٌ لَهُمْ مِمَّا يَكْسِبُونَ\r\nو پاره‌اى از آنان عوامانى هستند كه كتاب خدا را جز يك مشت خيالات و آرزوها نمىدانند ؛ و تنها به پندارهايشان دل بسته‌اند .\r\nپس واى بر آنها كه نوشته‌اى با دست خود مىنويسند ، سپس مىگويند : « اين ، از طرف خداست » . تا آن را به بهاى كمى بفروشند . پس واى بر آنها از آنچه با دست خود نوشتند ؛ و واى بر آنان از آنچه از اين راه به دست مىآورند !\r\nشأن نزول :\r\n\r\nكتمان بشارت‌هاى تورات به ظهور پيامبر صلى الله عليه و آله\r\nجمعى از دانشمندان يهود ، اوصافى را كه براى پيامبر اسلام صلى الله عليه و آله در « تورات » آمده بود تغيير دادند و اين تغيير به خاطر حفظ موقعيت خود و منافعى بود كه همه سال از ناحيهء عوام به آنها مىرسيد .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 9 ، ص 65 و 180 ، ح 7 .\r\n","page_name":" 27 ","page_number":27},
  {"content":"\r\n\r\nهنگامى كه پيامبر اسلام صلى الله عليه و آله مبعوث شد ، و اوصاف او را با آنچه در « تورات » آمده بود مطابق ديدند ، ترسيدند در صورت روشن شدن اين واقعيت منافع آنها در خطر قرار گيرد ، لذا به جاى اوصاف واقعى مذكور در تورات ، صفاتى بر ضد آن نوشتند .\r\nعوام يهود كه تا آن زمان كم و بيش صفات واقعى او را شنيده بودند ، از علماى خود مىپرسيدند : « آيا اين همان پيامبر موعود نيست كه بشارت ظهور او را مىداديد » ؟\r\nآنها آيات تحريف شدهء « تورات » را بر آنها مىخواندند تا به اين وسيله قانع شوند . « 1 »\r\n* * *\r\n( ( 89 ) ) وَ لَمَّا جاءَهُمْ كِتابٌ مِنْ عِنْدِ اللَّهِ مُصَدِّقٌ لِما مَعَهُمْ وَ كانُوا مِنْ قَبْل‌ُيَسْتَفْتِحُونَ عَلَى الَّذينَ كَفَرُوا فَلَمَّا جاءَهُمْ ما عَرَفُوا كَفَرُوا بِهِ فَلَعْنَةُ اللَّه‌ِعَلَى الْكافِرينَ . ( ( 90 ) ) بِئْسَمَا اشْتَرَوْا بِهِ أَنْفُسَهُمْ أَنْ يَكْفُرُوا بِما أَنْزَلَ اللَّهُ بَغْياً أَنْ يُنَزِّلَ اللَّهُ مِنْ فَضْلِهِ عَلى مَنْ يَشاءُ مِنْ عِبادِهِ فَبائُوا بِغَضَبٍ عَلى غَضَبٍ وَ لِلْكافِرينَ عَذابٌ مُهينٌ .\r\nو هنگامى كه از طرف خداوند ، كتابى براى آنها آمد كه موافق نشانه‌هائى بود كه با خود داشتند ، و پيش از اين ، به خود نويد پيروزى بر كافران مىدادند با اين همه ، هنگامى كه اين ( كتاب ، و پيامبرى ) را كه ( از قبل ) شناخته بودند نزد آنها آمد ، به او كافر شدند ؛ لعنت خدا بر كافران باد .\r\nولى آنها در مقابل بهاى بدى ، خود را فروختند ؛ كه به ناروا ، به آياتى كه خدا فرستاده بود ، كافر شدند . و معترض بودند ، چرا خداوند به فضل خويش ، بر هر كس از بندگانش\r\n\r\n\r\n","description":"","footnote":"\r\n( 1 ) اين شأن نزول را به طور اجمال در « مجمع البيان » ، ذيل آيهء مورد بحث ، و به طور تفصيل در آيات مناسب ديگر آمده است ؛ « بحار الانوار » ، ج 2 ، ص 86 ، ح 12 .\r\n","page_name":" 28 ","page_number":28},
  {"content":"\r\n\r\nبخواهد ، آيات خود را نازل مىكند ؟ ! از اين رو به خشمى بعد از خشمى ( از سوىخدا ) گرفتار شدند . و براى كافران مجازاتى خواركننده است .\r\nشأن نزول :\r\n\r\nيهود قبل از بعثت پيامبر صلى الله عليه و آله و بعد از بعثت !\r\nاز امام صادق عليه السلام در ذيل اين آيات چنين نقل شده : « يهود در كتاب‌هاى خويش ديده بودند هجرتگاه پيامبر اسلام صلى الله عليه و آله بين كوه « عير » و كوه « احد » ( دو كوه در دو طرف « مدينه » ) خواهد بود ، يهود از سرزمين خويش بيرون آمدند و در جستجوى سرزمين مهاجرت رسول اكرم صلى الله عليه و آله پرداختند ، در اين ميان به كوهى به نام « حداد » رسيدند .\r\nگفتند : « حداد » همان « احد » است در همانجا متفرق شدند و هر گروهى در جايى مسكن گزيدند .\r\nبعضى در سرزمين « تيما » .\r\nو بعضى ديگر در « فدك » و عده‌اى در « خيبر » .\r\nآنان كه در « تيما » بودند ميل ديدار برادران خويش را نمودند ، در اين اثنا عربى عبور مىكرد ، مركبى را از او كرايه كردند ، وى گفت : من شما را از ميان كوه « عير » و « احد » خواهم برد ، به او گفتند : هنگامى كه بين اين دو كوه رسيدى ما را آگاه نما .\r\nمرد عرب هنگامى كه به سرزمين « مدينه » رسيد اعلام كرد : « اينجا همان سرزمين است كه بين دو كوه « عير » و « احد » قرار گرفته است . سپس اشاره كرده گفت : اين عير است و آن هم احد .\r\nيهود از مركب پياده شدند و گفتند : ما به مقصود رسيديم ديگر احتياج به مركب تو نيست ، و هر جا مىخواهى برو .\r\nنامه‌اى به برادران خويش نوشتند كه ما آن سرزمين را يافتيم ، شما هم به سوى ما كوچ كنيد .\r\nآنها در پاسخ نوشتند ما در اينجا مسكن گزيده‌ايم ، خانه و اموالى تهيه كرده‌ايم و\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاز آن سرزمين فاصله‌اى نداريم ، هنگامى كه پيامبر موعود به آنجا مهاجرت نمود به سرعت به سوى شما خواهيم آمد !\r\nآنها در سرزمين « مدينه » ماندند و اموال فراوانى كسب نمودند اين خبر به سلطانى به نام « تُبَّع » رسيد ، با آنها جنگيد ، يهود در قلعه‌هاى خويش متحصن شدند ، وى آنها را محاصره كرد ، سپس به آنها امان داد ، آنها به نزد سلطان آمدند « تُبَّع » گفت :\r\nمن اين سرزمين را پسنديده‌ام و در اين سرزمين خواهم ماند ، در پاسخ وى گفتند :\r\nاين چنين نخواهد شد ؛ زيرا اين سرزمين هجرتگاه پيامبرى است كه جز او كسى نمىتواند به عنوان رياست در اين سرزمين بماند .\r\nتُبَّع گفت : بنابراين من از خاندان خويش كسانى را در اينجا قرار خواهم داد تا آن زمانى كه پيامبر موعود بيايد وى را يارى نمايند ، لذا او دو قبيلهء معروف « اوس » و « خزرج » را در آن مكان ساكن نمود .\r\nاين دو قبيله هنگامى كه جمعيت فراوانى پيدا كردند به اموال يهود تجاوز مىنمودند ، يهوديان به آنها مىگفتند : هنگامى كه محمّد صلى الله عليه و آله مبعوث گردد شما را از سرزمين ما بيرون خواهد كرد !\r\nهنگامى كه محمّد صلى الله عليه و آله مبعوث شد ، اوس و خزرج كه به نام انصار معروف شدند به او ايمان آوردند و يهود وى را انكار نمودند اين است معنى آيهء « وَ كانُوا مِنْ قَبْلُ يَسْتَفْتِحُونَ عَلَى الَّذينَ كَفَرُوا » . « 1 »\r\nآرى ، همان جمعيتى كه با عشق‌وعلاقه مخصوص براى ايمان به رسول خدا صلى الله عليه و آله آمده بودند و در برابر اوس و خزرج افتخارشان اين بود كه پيامبرى مبعوث خواهد شد و آنها ياران خاص وى خواهند بود ، بر اثر تعصب ، لجاج و دنياپرستى در صف دشمنان او قرار گرفتند در حالى كه دور افتادگان گرد او را گرفته و به يارانش پيوستند .\r\n* * *\r\n\r\n\r\n","description":"","footnote":"\r\n( 1 ) « كافى » ، ج 8 ، ص 308 و 309 ، ح 481 ؛ « بحار الانوار » ، ج 15 ، ص 225 و 226 ، ح 49 ؛ « مجمع البيان » ، ذيل آيهء مورد بحث .\r\n","page_name":" 30 ","page_number":30},
  {"content":"\r\n\r\n( 97 ) قُلْ مَنْ كانَ عَدُوّاً لِجِبْريلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ مُصَدِّقاً لِما بَيْنَ يَدَيْهِ وَ هُدىً وَ بُشْرى لِلْمُؤْمِنينَ ( ( 98 ) ) مَنْ كانَ عَدُوّاً لِلَّهِ وَ مَلائِكَتِهِ وَ رُسُلِهِ وَ جِبْريلَ وَ ميكالَ فَإِنَّ اللَّهَ عَدُوٌّلِلْكافِرينَ\r\nآنها مىگويند : « ما با جبرئيل دشمن هستيم » ! بگو : « كسى كه دشمن جبرئيل باشد ( در حقيقت دشمن خداست ؛ چرا كه ) او به فرمان خدا ، قرآن را بر قلب تو نازل كرده است ؛ در حالى كه كتب آسمانى پيشين را تصديق مىكند ؛ و هدايت و بشارت است براى مؤمنان » .\r\nكسى كه دشمن خدا و فرشتگان و رسولان او و جبرئيل و ميكائيل باشد ( كافر است ؛ و ) خداوند دشمن كافران است .\r\nشأن نزول :\r\n\r\nميكائيل آرى ، جبرئيل خير\r\nهنگامى كه پيامبر صلى الله عليه و آله به « مدينه » آمد روزى « ابن صوريا » ( يكى از علماى يهود ) با جمعى از يهود « فدك » نزد آن حضرت آمدند ، سؤالات گوناگونى كردند ، و نشانه‌هائى را كه گواه نبوت و رسالت او بود ، جستجو نمودند ، از جمله گفتند : اى محمّد خواب تو چگونه است ؟\r\nزيرا به ما اطلاعاتى دربارهء خواب پيامبر موعود داده شده است .\r\nفرمود :\r\nتَنامُ عَيْناى وَ قَلْبِى يَقْظان ! :\r\n« چشم من به خواب مىرود اما قلبم بيدار است » .\r\nگفتند : راست گفتى اى محمّد ! و پس از سؤالات متعدد ديگر ، « ابن صوريا » گفت :\r\nيك سؤال باقى مانده كه اگر آن را صحيح جواب دهى به تو ايمان مىآوريم و از تو پيروى خواهيم كرد ، نام آن فرشته‌اى كه بر تو نازل مىشود چيست ؟\r\nفرمود : جبرئيل است .\r\n« ابن صوريا » گفت : او دشمن ما است ، دستورهاى مشكل درباره جهاد و جنگ مىآورد ، اما « ميكائيل » هميشه دستورهاى ساده و راحت آورده ، اگر فرشتهء وحى تو « ميكائيل » بود به تو ايمان مىآورديم ! « 1 »\r\n\r\n\r\n","description":"","footnote":"\r\n( 1 ) « طبرسى » در « مجمع البيان » اين حديث را از « ابن عباس » نقل كرده و در كتب ديگر مانند : « تفسير كبير » ، « الميزان » ، « المنار » و غير آن نيز ( با تفاوت‌هائى ) آمده است ؛ « بحار الانوار » ، ج 9 ، ص 66 و 283 ، با اندكى تفاوت ؛ « تفسير امام حسن عسكرى عليه السلام » ، ص 406 و 453 .\r\n","page_name":" 31 ","page_number":31},
  {"content":"\r\n\r\n( 99 ) وَ لَقَدْ أَنْزَلْنا إِلَيْكَ آياتٍ بَيِّناتٍ وَ ما يَكْفُرُ بِها إِلَّا الْفاسِقُونَ\r\nما نشانه‌هاى روشنى براى تو فرستاديم ؛ و جز فاسقان كسى به آنها كفر نمىورزد .\r\nشأن نزول :\r\n\r\nلجاجت و عناد\r\nدر مورد اين آيه ، شأن نزولى از « ابن عباس » نقل شده است و آن اين كه : « ابن صوريا » دانشمند يهودى از روى لجاج و عناد به پيامبر اسلام صلى الله عليه و آله گفت : تو چيزى كه براى ما مفهوم باشد نياورده‌اى ! و خداوند نشانهء روشنى بر تو نازل نكرده تا ما از تو تبعيت كنيم ، آيهء فوق نازل شد و به او صريحاً پاسخ گفت . « 1 »\r\n* * *\r\n( ( 104 ) ) يا أَيُّهَا الَّذينَ آمَنُوا لاتَقُولُوا راعِنا وَ قُولُوا انْظُرْنا وَ اسْمَعُوا وَ لِلْكافِرينَ عَذابٌ أَليمٌ\r\nاى افراد با ايمان ! ( هنگامى كه از پيغمبر تقاضاى مهلت براى درك آيات قرآن مىكنيد ) نگوئيد : « راعنا » ؛ بلكه بگوئيد : « انظرنا » . ( زيرا كلمهء اوّل ، هم به معنى « ما را مهلت بده ! » ، وهم به معنى « ما را تحميق كن ! » مىباشد ؛ ) و بشنويد ! و براى كافران عذاب دردناكى است .\r\nشأن نزول :\r\n\r\nسوء استفاده از كلمات و هشدار\r\nابن عباس ، مفسر معروف نقل مىكند : مسلمانان صدر اسلام هنگامى كه پيامبر صلى الله عليه و آله مشغول سخن گفتن بود و بيان آيات و احكام الهى مىكرد ، گاهى از او مىخواستند كمى با تأنّى سخن بگويد تا بتوانند مطالب را خوب درك كنند ، و سؤالات و خواسته‌هاى خود را نيز مطرح نمايند ، براى اين درخواست جملهء\r\n\r\n\r\n","description":"","footnote":"\r\n( 1 ) « مجمع البيان » و « قرطبى » ، ذيل آيهء مورد بحث ؛ « جامع البيان » ، ج 1 ، ص 619 ، ذيل آيهء مورد بحث .\r\n","page_name":" 32 ","page_number":32},
  {"content":"\r\n\r\n« راعنا » كه از مادهء « الرعى » به معنى مهلت دادن است ، به كار مىبردند .\r\nولى يهود همين كلمهء « راعنا » را از مادهء « الرُّعونة » كه به معنى كودنى و حماقت است استعمال مىكردند ( در صورت اوّل مفهومش اين است « به ما مهلت بده » ولى در صورت دوم اين است : « ما را تحميق كن » ! )\r\nيعنى براى يهود دستاويزى پيدا شده بود كه با استفاده از همان جمله‌اى كه مسلمانان مىگفتند ، پيامبر يا مسلمانان را استهزاء كنند .\r\nآيهء فوق نازل شد و براى جلوگيرى از اين سوء استفاده ، به مؤمنان دستور داد به جاى جملهء « راعنا » ، جملهء « انظرنا » را به كار برند كه همان مفهوم را مىرساند ، و دستاويزى براى دشمن لجوج نيست . « 1 »\r\nبعضى ديگر از مفسران گفته‌اند : جملهء « راعنا » در لغت يهود يك نوع دشنام بود و مفهومش اين بود « بشنو كه هرگز نشنوى » اين جمله را تكرار مىكردند و مىخنديدند ! « 2 »\r\nبعضى از مفسران نيز نقل كرده‌اند : يهود به جاى « راعنا » ، « راعينا » مىگفتند كه معنيش « چوپان ما » است ، و پيامبر اسلام صلى الله عليه و آله را مخاطب قرار مىدادند و از اين راه استهزاء مىكردند . « 3 »\r\nاين شأن نزول‌ها با هم تضادى ندارد و ممكن است همه صحيح باشد .\r\n* * *\r\n\r\n\r\n","description":"","footnote":"\r\n( 1 ) « تفسير قرطبى » و « تفسير المنار » و « تفسير كبير فخر رازى » و « تفسير ابوالفتوح رازى » ، و « مجمع البيان » ذيل آيهء مورد بحث ؛ « بحار الانوار » ، ج 9 ، ص 66 ، 67 و 332 ، ح 18 ؛ « تفسير امام حسن عسكرى عليه السلام » ، ص 477 ، 478 و 479 .\r\n( 2 ) « تفسير قرطبى » و « المنار » و « تفسير كبير فخر رازى » و « تفسير ابوالفتوح رازى » ، و « مجمع البيان » ذيل آيهء مورد بحث ؛ « بحار الانوار » ، ج 9 ، ص 66 ، 67 و 332 ، ح 18 ؛ « تفسير امام حسن عسكرى عليه السلام » ، ص 477 ، 478 و 479 .\r\n( 3 ) « تفسير قرطبى » و « المنار » و « تفسير كبير فخر رازى » و « تفسير ابوالفتوح رازى » ، و « مجمع البيان » ذيل آيهء مورد بحث ؛ « بحار الانوار » ، ج 9 ، ص 66 ، 67 و 332 ، ح 18 ؛ « تفسير امام حسن عسكرى عليه السلام » ، ص 477 ، 478 و 479 .\r\n","page_name":" 33 ","page_number":33},
  {"content":"\r\n\r\n( 108 ) أَمْ تُريدُونَ أَنْ تَسْئَلُوا رَسُولَكُمْ كَما سُئِلَ مُوسى مِنْ قَبْلُ وَ مَنْ يَتَبَدَّلِ الْكُفْرَ بِالْإيمانِ فَقَدْ ضَلَّ سَواءَ السَّبيلِ\r\nآيا مىخواهيد از پيامبر خود ، همان تقاضا ( ى نامعقولى ) را بكنيد كه پيش از اين ، از موسى كردند ؟ ! ( و با اين بهانه‌جوئىها ، از ايمان آوردن سر باز زدند . ) كسى كه كفر را به جاى ايمان بپذيرد ، از راه مستقيم ( عقل و فطرت ) گمراه شده است .\r\nشأن نزول :\r\n\r\nپرسش و درخواست‌هاى غيرمنطقى\r\nدر كتب تفسير ، شأن نزول‌هائى براى اين آيه ذكر كرده‌اند كه از نظر نتيجه تقريباً همه يكسانند :\r\nنخست اين كه از « ابن عباس » نقل شده : « وهب بن زيد » و « رافع بن حرمله » نزد رسول خدا صلى الله عليه و آله آمده گفتند : از سوى خدا نامه‌اى به عنوان ما بياور تا آن را قرائت كنيم ، سپس ايمان بياوريم ! و يا نهرهائى براى ما جارى فرما تا از تو پيروى كنيم ! « 1 »\r\nبعضى ديگر گفته‌اند : گروهى از عرب از پيامبر اسلام صلى الله عليه و آله همان تقاضائى را كردند كه يهود از موسى عليه السلام داشتند ، گفتند : خدا را آشكارا به ما نشان ده تا با چشم خود ببينيم و ايمان بياوريم ! « 2 »\r\nبعضى ديگر نوشته‌اند : آنها از پيامبر صلى الله عليه و آله تقاضا كردند براى آنان بتى از درخت مخصوص « ذات انواط » قرار دهد تا آن را پرستش كنند ، همان گونه كه جاهلان بنى اسرائيل به موسى عليه السلام گفتند : اجْعَلْ لَنا إِلهاً كَما لَهُمْ آلِهَةٌ : « براى ما بتى قرار ده همان گونه كه بت‌پرستان دارند » ! « 3 » - « 4 »\r\nآيهء فوق نازل شد و به آنها پاسخ گفت .\r\n\r\n\r\n","description":"","footnote":"\r\n( 1 ) « بحار الانوار » ، ج 9 ، ص 67 ؛ « مجمع البيان » ، ذيل آيهء مورد بحث .\r\n( 2 ) همان مدرك .\r\n( 3 ) اعراف ، آيهء 138 .\r\n( 4 ) « بحار الانوار » ، ج 9 ، ص 67 ؛ « مجمع البيان » ، ذيل آيهء مورد بحث .\r\n","page_name":" 34 ","page_number":34},
  {"content":"\r\n\r\n( 113 ) وَ قالَتِ الْيَهُودُ لَيْسَتِ النَّصارى عَلى شَيْءٍ وَ قالَتِ النَّصارى لَيْسَتِ الْيَهُودُ عَلى شَيْءٍ وَ هُمْ يَتْلُونَ الْكِتابَ كَذلِكَ قالَ الَّذينَ لايَعْلَمُونَ مِثْلَ قَوْلِهِمْ فَاللَّهُ يَحْكُمُ بَيْنَهُمْ يَوْمَ الْقِيامَةِ فيما كانُوا فيهِ يَخْتَلِفُونَ\r\nيهوديان گفتند : « مسيحيان هيچ موقعيتى ( نزد خدا ) ندارند » ، و مسيحيان نيز گفتند :\r\n« يهوديان هيچ موقعيتى ندارند ( و بر باطلند ) » ؛ در حالى كه هر دو دسته ، كتاب آسمانى را مىخوانند ( و بايد از اين گونه تعصب‌ها بر كنار باشند ) . افراد نادان ( ديگر ، همچون مشركان ) نيز ، سخنى همانند سخن آنها داشتند ! خداوند ، روز قيامت ، دربارهء آنچه در آن اختلاف داشتند ، داورى مىكند .\r\nشأن نزول :\r\n\r\nكشمكش يهود و نصارى\r\nجمعى از مفسران از « ابن عباس » چنين نقل كرده‌اند : هنگامى كه گروهى از مسيحيان « نجران » خدمت رسول خدا صلى الله عليه و آله آمدند ، عده‌اى از علماى يهود نيز در آنجا حضور يافتند ، بين آنها و مسيحيان در محضر پيامبر صلى الله عليه و آله نزاع و مشاجره در گرفت ، « رافع بن حرمله » يكى از يهوديان ، رو به جمعيت مسيحيان كرده گفت : آئين شما پايه و اساسى ندارد و نبوت عيسى عليه السلام و كتاب او انجيل را انكار كرد .\r\nمردى از مسيحيان نجران نيز عين اين جمله را در پاسخ آن يهودى تكرار نموده گفت : آئين يهود پايه و اساسى ندارد ، در اين هنگام آيهء فوق نازل شد و هر دو دسته را به خاطر گفتار نادرستشان ملامت نمود . « 1 »\r\n* * *\r\n( ( 114 ) ) وَ مَنْ أَظْلَمُ مِمَّنْ مَنَعَ مَساجِدَ اللَّهِ أَنْ يُذْكَرَ فيهَا اسْمُهُ وَ سَعى في خَرابِها أُولئِكَ ما كانَ لَهُمْ أَنْ يَدْخُلُوها إِلَّا خائِفينَ لَهُمْ فِي الدُّنْيا خِزْيٌ وَ لَهُمْ\r\n\r\n\r\n","description":"","footnote":"\r\n( 1 ) « تفسير مجمع البيان » و « تفسير قرطبى » و « تفسير المنار » ، ذيل آيهء فوق ؛ « بحار الانوار » ، ج 9 ، ص 67 . حديثى ديگر نيز به همين مضمون در « بحار الانوار » و « تفسير امام حسن عسكرى عليه السلام » آمده است ( « بحارالانوار » ، ج 9 ، ص 184 ؛ « تفسير امام حسن عسكرى عليه السلام » ، ص 544 ، ح 325 ) .\r\n","page_name":" 35 ","page_number":35},
  {"content":"\r\n\r\nفِيالْآخِرَةِ عَذابٌ عَظيمٌ\r\nكيست ستمكارتر از آن كس كه از بردن نام خدا در مساجد او جلوگيرى كرد و سعى در ويرانى آنها نمود ؟ ! شايسته نيست آنان ، جز با ترس و وحشت ، وارد اين كانون‌هاى عبادت شوند . بهرهء آنها در دنيا ( فقط ) رسوائى است و در آخرت ، عذاب عظيم ( الهى ) !\r\nشأن نزول :\r\n\r\nجلوگيرى از بهره‌ورى از معابد الهى\r\nدر كتاب « اسباب النزول » از « ابن عباس » چنين آمده كه اين آيه در مورد « فطلوس » رومى و ياران مسيحى او نازل شده است ، آنها با بنى اسرائيل جنگيدند ، « تورات » را آتش زدند و فرزندان آنها را به اسارت گرفتند ، بيت المقدس را ويران ساختند و مردارها در آن ريختند .\r\nمرحوم « طبرسى » در « مجمع البيان » از « ابن عباس » نقل مىكند كه اين كوشش در تخريب و نابودى بيت المقدس همچنان ادامه داشت تا زمانى كه به دست مسلمانان ، فتح شد . « 1 »\r\nدر روايتى از امام صادق عليه السلام نيز مىخوانيم : اين آيه در مورد « قريش » نازل گرديد ، درآن هنگام كه از ورود پيامبراكرم صلى الله عليه و آله به شهر « مكّه ومسجدالحرام » جلوگيرىكردند . « 2 »\r\nبعضى شأن نزول سومى نيز براى آيه گفته‌اند و آن اين كه : منظور مكان‌هايى است كه مسلمانان در « مكّه » براى نماز داشتند و مشركان پس از هجرت پيامبر صلى الله عليه و آله آنها را ويران كردند . « 3 »\r\nهيچ مانعى ندارد كه نزول آيه ناظر به تمام اين حوادث بوده باشد ، بنابراين هر يك از شأن نزول‌هاى فوق يكى از ابعاد مسأله را منعكس مىكند .\r\n* * *\r\n\r\n\r\n","description":"","footnote":"\r\n( 1 ) « بحار الانوار » ، ج 20 ، ص 319 ؛ « مجمع البيان » ، ذيل آيهء مورد بحث ( با اندكى تفاوت ) .\r\n( 2 ) « بحار الانوار » ، ج 20 ، ص 319 ، و ج 80 ، ص 340 ؛ « تفسير على بن ابراهيم قمى » ، ج 1 ، ص 58 ؛ « مجمع البيان » ، ذيل آيهء مورد بحث .\r\n( 3 ) « بحار الانوار » ، ج 35 ، ص 297 ، و ج 80 ، ص 340 ؛ « تفسير امام حسن عسكرى عليه السلام » ، ص 560 .\r\n","page_name":" 36 ","page_number":36},
  {"content":"\r\n\r\n( 115 ) وَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ إِنَّ اللَّهَ واسِعٌ عَليمٌ\r\nاز آن خداست ! مشرق و مغرب ، و به هر سو رو كنيد ، خدا آنجاست ! خداوند بىنياز و داناست !\r\nشأن نزول :\r\n\r\nبه هر سو رو كنى خدا مىبينى\r\nدر شأن نزول اين آيه روايات مختلفى نقل شده است :\r\n« ابن عباس » مىگويد : اين آيه مربوط به تغيير قبله است ، هنگامى كه قبلهء مسلمانان از « بيت المقدس » به « كعبه » تغيير يافت ، يهود در مقام انكار بر آمدند و به مسلمانان ايراد كردند كه مگر مىشود قبله را تغيير داد ؟ « 1 »\r\nآيه نازل شد و به آنها پاسخ داد كه شرق و غرب جهان از آن خدا است .\r\nدر روايت ديگرى مىخوانيم : اين آيه در مورد نماز مستحبى نازل شده است كه هر گاه انسان سوار بر مركب باشد به هر سو كه برود ( هر چند پشت به قبله باشد ) مىتواند نماز مستحبى بخواند . « 2 »\r\nبعضى ديگر از « جابر » نقل كرده‌اند پيامبر صلى الله عليه و آله گروهى از مسلمانان را به يكى از ميدان‌هاى جنگ فرستاد ، شب هنگام كه تاريكى همه جا را فرا گرفت نتوانستند قبله را بشناسند و هر گروهى به سوئى نماز خواندند ، هنگام طلوع آفتاب ديدند همگى به غير جانب قبله نماز گزارده‌اند ، از پيامبر صلى الله عليه و آله سؤال كردند ، آيهء فوق نازل شد و به آنها اعلام كرد نمازهايشان در چنين حالتى صحيح بوده « 3 » ( البته اين حكم شرايطى دارد كه در كتب فقهى آمده است ) .\r\n\r\n\r\n","description":"","footnote":"\r\n( 1 ) « مستدرك » ، ج 3 ، ص 175 ، ح 3297 - 9 ؛ « مجمع البيان » ، ذيل آيهء مورد بحث ؛ « بحار الانوار » ، ج 4 ، ص 105 و 106 ؛ « تفسير امام حسن عسكرى عليه السلام » ، ص 492 ، ح 312 .\r\n( 2 ) « وسائل الشيعه » ، ج 4 ، ص 332 و 333 ؛ « تفسير عياشى » ، ج 1 ، ص 56 ، ح 80 ؛ « بحار الانوار » ، ج 81 ، ص 70 ؛ « مجمع البيان » ، ذيل آيهء مورد بحث .\r\n( 3 ) « بحار الانوار » ، ج 81 ، ص 31 ؛ « مجمع البيان » ، ذيل آيهء مورد بحث .\r\n","page_name":" 37 ","page_number":37},
  {"content":"\r\n\r\nهيچ مانعى ندارد كه همهء شأن نزول‌هاى فوق براى آيه ثابت باشد ، و آيه ، هم ناظر به مسألهء تغيير قبله باشد ، هم خواندن نماز نافله بر مركب ، و هم نماز واجب به هنگام نشناختن قبله .\r\nاز اين گذشته اصولًا هيچ آيه‌اى اختصاص به شأن نزول خود ندارد ، و مفهوم آن بايد به صورت يك حكم كلّى در نظر گرفته شود و اى بسا از آن احكام گوناگونى استفاده شود .\r\n* * *\r\n( ( 120 ) ) وَ لَنْ تَرْضى عَنْكَ الْيَهُودُ وَ لَا النَّصارى حَتَّى تَتَّبِعَ مِلَّتَهُمْ قُلْ إِنَّ هُدَى اللَّهِ هُوَ الْهُدى وَ لَئِنِ اتَّبَعْتَ أَهْواءَهُمْ بَعْدَ الَّذي جاءَكَ مِنَ الْعِلْمِ ما لَكَ مِنَ اللَّهِ مِنْ وَلِيٍّ وَ لا نَصيرٍ ( ( 121 ) ) الَّذينَ آتَيْناهُمُ الْكِتابَ يَتْلُونَهُ حَقَّ تِلاوَتِهِ أُولئِكَ يُؤْمِنُونَ بِهِ وَ مَنْ يَكْفُرْ بِهِ فَأُولئِكَ هُمُ الْخاسِرُونَ\r\nهرگز يهود و نصارى از تو راضى نخواهند شد ، تا ( تسليم خواسته‌هاى آنها شوى ، و ) از آئين ( تحريف يافتهء ) آنان ، پيروى كنى . بگو : « هدايت ، تنها هدايت الهى است » ! و اگر ازهوى و هوس‌هاى آنان پيروى كنى ، بعد از آن كه آگاه شده‌اى ، هيچ سرپرست و ياورى از سوى خدا براى تو نخواهد بود .\r\nكسانى كه كتاب آسمانى به آنها داده‌ايم ( يهود و نصارى ) آن را چنان كه شايسته است مىخوانند ؛ آنها به پيامبر اسلام ايمان مىآورند ؛ و كسانى كه به او كافر شوند ، زيانكارند .\r\nشأن نزول :\r\n\r\nملّت‌هاى لجوج\r\nدر شأن نزول آيهء اوّل از « ابن عباس » چنين نقل شده : يهود « مدينه » و نصاراى « نجران » انتظار داشتند : پيامبر اسلام صلى الله عليه و آله همواره در قبله با آنها موافقت كند ، هنگامى\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nكه خداوند قبلهء مسلمانان را از « بيت المقدس » به سوى « كعبه » گردانيد آنها از پيامبر صلى الله عليه و آله مأيوس شدند ( و شايد در اين ميان بعضى از طوائف مسلمانان ايراد مىكردند كه نبايد كارى كرد كه باعث رنجش يهود و نصارى گردد ) . « 1 »\r\nآيهء فوق نازل شد و به پيامبر صلى الله عليه و آله اعلام كرد اين گروه از يهود و نصارى نه با هماهنگى در قبله و نه با چيز ديگر از تو راضى نخواهند شد ، جز اين كه آئين آنها را دربست بپذيرى .\r\nبعضى ديگر نقل كرده‌اند : پيامبر صلى الله عليه و آله اصرار فراوان داشت اين دو گروه را راضى كند ، شايد اسلام را پذيرا گردند ، آيهء فوق نازل شد و به پيامبر صلى الله عليه و آله اعلام كرد اين فكر را از سر به در كن ؛ چرا كه آنها به هيچ قيمت راضى نخواهند شد جز به پيروى از آئين آنها . « 2 »\r\nدر شأن نزول آيهء دوم نيز روايات گوناگونى است : بعضى از مفسران معتقدند : اين آيه دربارهء افرادى نازل شد كه با « جعفر بن ابيطالب » از « حبشه » آمدند و از كسانى بودند كه در آنجا به او پيوستند ، آنها چهل نفر بودند ، سى و دو نفر اهل « حبشه » ، و هشت نفر از راهبان شام كه « بَحيرا » راهب معروف نيز جزء آنان بود . « 3 »\r\nبعضى ديگر معتقدند : آيه دربارهء افرادى از يهود همانند « عبداللّه بن سلام » و « سعيد بن عمرو » و « تمام بن يهودا » و امثال آنها نازل شده كه اسلام را پذيرفتند و به راستى مؤمن شدند . « 4 »\r\n* * *\r\n( ( 133 ) ) أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ إِذْ قالَ لِبَنيهِ ما تَعْبُدُونَ مِنْ بَعْدي قالُوا نَعْبُدُ إِلهَكَ وَ إِلهَ آبائِكَ إِبْراهيمَ وَ إِسْماعيلَ وَ إِسْحاقَ إِلهاً واحِداً\r\n\r\n\r\n","description":"","footnote":"\r\n( 1 ) « درّ المنثور » ، ذيل آيهء مورد بحث ؛ « فتح القدير » ، ج 1 ، ص 136 ؛ « تفسير روض الجنان » و « روح الجنان » « تفسير ابوالفتوح رازى » ، ذيل آيهء مورد بحث .\r\n( 2 ) « مجمع البيان » ، ذيل آيهء مورد بحث ؛ « تفسير تبيان » ، ج 1 ، ص 439 .\r\n( 3 ) « تفسير ابوالفتوح رازى » و « مجمع البيان » ، ذيل آيهء مورد بحث ؛ « بحارالانوار » ، ج 22 ، ص 46 ، 47 و 56 .\r\n( 4 ) « تفسير ابوالفتوح رازى » و « مجمع البيان » ، ذيل آيهء مورد بحث ؛ « بحارالانوار » ، ج 22 ، ص 46 ، 47 و 56 .\r\n","page_name":" 39 ","page_number":39},
  {"content":"\r\n\r\nوَنَحْنُ لَهُ مُسْلِمُونَ\r\nآيا هنگامى كه مرگ يعقوب فرا رسيد ، شما حاضر بوديد ؟ ! در آن هنگام كه به فرزندان خود گفت : « پس از من ، چه چيز را مىپرستيد » ؟ گفتند : « خداى تو ، و خداى پدرانت ، ابراهيم و اسماعيل و اسحاق ، خداوند يكتا را ، و ما در برابر او تسليم هستيم » .\r\nشأن نزول :\r\n\r\nتوصيهء يعقوب به فرزندان\r\nاعتقاد جمعى از يهود اين بود كه « يعقوب » به هنگام مرگ ، فرزندان خويش را به دينى كه هم اكنون يهود به آن معتقدند ( با تمام تحريفاتش ) توصيه كرد ، خداوند در ردّ اعتقاد آنان اين آيه را نازل فرمود . « 1 »\r\n* * *\r\n( ( 135 ) ) وَ قالُوا كُونُوا هُوداً أَوْ نَصارى تَهْتَدُوا قُلْ بَلْ مِلَّةَ إِبْراهيمَ حَنيفاً وَ ما كانَ مِنَ الْمُشْرِكينَ ( ( 136 ) ) قُولُوا آمَنَّا بِاللَّهِ وَ ما أُنْزِلَ إِلَيْنا وَ ما أُنْزِلَ إِلى إِبْراهيمَ وَ إِسْماعيلَ وَ إِسْحاقَ وَ يَعْقُوبَ وَ الأَسْباطِ وَ ما أُوتِىَ مُوسى وَ عيسى وَ ما أُوتِيَ النَّبِيُّونَ مِنْ رَبِّهِمْ لانُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ ( ( 137 ) ) فَإِنْ آمَنُوا بِمِثْلِ ما آمَنْتُمْ بِهِ فَقَدِ اهْتَدَوْا وَ إِنْ تَوَلَّوْا فَإِنَّما هُمْ في شِقاقٍ فَسَيَكْفيكَهُمُ اللَّهُ وَ هُوَ السَّميعُ الْعَليمُ\r\nگفتند : « يهودى يا مسيحى شويد ، تا هدايت يابيد » ! بگو : « ( اين آئين‌هاى تحريف شده ، نمىتواند موجب هدايت گردد ، ) بلكه از آئين خالص ابراهيم پيروى كنيد ؛ و او هرگز از مشركان نبود » !\r\nبگوئيد : « ما به خدا ايمان آورده‌ايم ؛ و به آنچه بر ما نازل شده ؛ و آنچه بر ابراهيم و اسماعيل و اسحاق و يعقوب و پيامبران از فرزندان او نازل گرديد ، ( و همچنين ) آنچه به\r\n\r\n\r\n","description":"","footnote":"\r\n( 1 ) « تفسير ابو الفتوح رازى » ، ذيل آيهء مورد بحث ؛ « مجمع البيان » ، ذيل آيهء مورد بحث ؛ « تفسير صافى » .\r\n","page_name":" 40 ","page_number":40},
  {"content":"\r\n\r\nموسى و عيسى و پيامبران ( ديگر ) از طرف پروردگارشان داده شده است ، و در ميان هيچ يك از آنها جدائى قائل نمىشويم ، و در برابر فرمان خدا تسليم هستيم » .\r\nاگر آنها نيز به مانند آنچه شما ايمان آورده‌ايد ايمان بياورند ، هدايت يافته‌اند ؛ و اگر سرپيچى كنند ، از حق جدا شده‌اند و خداوند ، شرّ آنها را از تو دفع مىكند ؛ و او شنونده و داناست .\r\nشأن نزول :\r\n\r\nنه يهود و نه نصارى ، آئين ابراهيم\r\nدر شأن نزول اين آيات از « ابن عباس » چنين نقل شده : چند نفر از علماى يهود و مسيحيان « نجران » با مسلمانان بحث و گفتگو داشتند : هر يك از اين دو گروه خود را اولى و سزاوارتر به آئين حق مىدانست و ديگرى را نفى مىكرد ، يهوديان مىگفتند :\r\nموسى پيامبر ما از همهء پيامبران برتر است و كتاب ما « تورات » بهترين كتاب‌ها است .\r\nعين همين ادعا را مسيحيان داشتند كه مسيح بهترين راهنما و « انجيل » برترين كتب آسمانى است ، و هر يك از پيروان اين دو مذهب مسلمانان را به مذهب خويش دعوت مىكردند ، آيات فوق نازل شد و به آنها پاسخ گفت . « 1 »\r\n* * *\r\n( ( 154 ) ) وَ لاتَقُولُوا لِمَنْ يُقْتَلُ في سَبيلِ اللَّهِ أَمْواتٌ بَلْ أَحْياءٌ وَ لكِنْ لاتَشْعُرُونَ\r\nو به آنها كه در راه خدا كشته مىشوند ، مرده مگوئيد ! بلكه آنان زنده‌اند ، ولى شمانمىفهميد !\r\nشأن نزول :\r\n\r\nشهيدان زنده‌اند\r\nبعضى از مفسران از « ابن عباس » در شأن نزول اين آيه چنين نقل كرده‌اند كه : اين آيه دربارهء كشته‌شدگانِ ميدانِ جنگِ « بدر » نازل گرديد ، آنها چهارده تن بودند ، شش\r\n\r\n\r\n","description":"","footnote":"\r\n( 1 ) « بحار الانوار » ، ج 9 ، ص 68 ؛ « مجمع البيان » ، ذيل آيهء مورد بحث .\r\n","page_name":" 41 ","page_number":41},
  {"content":"\r\n\r\nنفر از مهاجران ، و هشت نفر از انصار ، بعد از پايان جنگ عده‌اى تعبير مىكردند :\r\nفلان كس مرد ، آيهء فوق نازل شد و با صراحت آنها را از اطلاق كلمهء « ميّت » بر شهيدان نهى كرد . « 1 »\r\n* * *\r\n( ( 158 ) ) إِنَّ الصَّفا وَ الْمَرْوَةَ مِنْ شَعائِرِ اللَّهِ فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما وَ مَنْ تَطَوَّعَ خَيْراً فَإِنَّ اللَّهَ شاكِرٌ عَليمٌ\r\n« صفا » و « مروه » از شعائر ( و نشانه‌هاى ) خداست ! بنابراين ، كسانى كه حج خانهء خدا و يا عمره انجام مىدهند ، مانعى نيست كه بر آن دو طواف كنند ؛ و كسى كه فرمان خدا را در انجام كارهاى نيك اطاعت كنند ، خداوند ( در برابر عمل او ) شكرگزار ، و ( از افعال وى ) آگاه است .\r\nشأن نزول :\r\n\r\nصفا و مروه از شعائر الهى\r\nپيش از ظهور اسلام ، و همچنين مقارن آن ، مشركان و بت‌پرستان براى انجام مناسك حج به « مكّه » مىآمدند ، و مراسم حج را كه اصل آن از ابراهيم عليه السلام بود ولى با مقدار زيادى از خرافات و شرك آميخته بودند ، انجام مىدادند كه از جمله وقوف به عرفات ، قربانى ، طواف ، سعى صفا و مروه بود ، البته اين اعمال با وضع خاصى صورت مىگرفت .\r\nاسلام با اصلاح و تصفيه‌اى كه در اين برنامه به عمل آورد ، اصل اين عبادت بزرگ و مراسم صحيح و خالص از شرك آن را امضاء نمود ، و بر روى خرافات خط بطلان كشيد .\r\nاز جمله اعمال و مناسكى كه انجام مىشد ، « سعى » يعنى حركت ميان دو كوه\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير رازى » ، ج 4 ، ص 125 ، ذيل آيهء مورد بحث ؛ « تفسير آلوسى » ، ج 2 ، ص 19 ، ذيل آيهء مورد بحث .\r\n","page_name":" 42 ","page_number":42},
  {"content":"\r\n\r\nمعروف « صفا » و « مروه » بود .\r\nدر بسيارى از روايات ، كه از طرق شيعه و اهل تسنن آمده ، چنين بازگو شده است كه : در عصر جاهليت ، مشركان در بالاى كوه « صفا » بتى نصب كرده بودند به نام « اساف » و بر كوه « مروه » بت ديگرى به نام « نائله » ، به هنگام سعى از اين دو كوه بالا مىرفتند و آن دو بت را به عنوان تبرك با دست خود مسح مىكردند . « 1 »\r\nمسلمانان به خاطر اين موضوع از سعى ميان صفا و مروه كراهت داشتند و فكر مىكردند در اين شرائط سعى صفا و مروه كار صحيحى نيست .\r\nآيهء فوق نازل شد و به آنها اعلام داشت « صفا » و « مروه » از شعائر خداوند است اگر مردم نادان آنها را آلوده كرده‌اند دليل بر اين نيست كه مسلمانان فريضهء سعى را ترك كنند .\r\nضمناً در اين كه آيهء شريفه در چه موقع نازل شد ، گفتگو است ، طبق پاره‌اى از روايات ، به هنگام « عمرة القضا » ( سال هفتم هجرى ) بوده است و يكى از شرائط پيامبر صلى الله عليه و آله با مشركان در اين سفر اين بود كه آن دو بت را از صفا و مروه بردارند ، آنها نيز به اين شرط عمل كردند ولى بعد آنها را به جاى خود باز گرداندند ! همين عمل ، سبب شد كه بعضى از مسلمانان از سعى صفا و مروه خوددارى كنند كه آيهء شريفه آنها را نهى كرد . « 2 »\r\nو بعضى احتمال داده‌اند : آيه ، در « حجة الوداع » ( آخرين حج پيامبر در سال دهم هجرى ) نازل شده است ، اگر اين احتمال را قبول كنيم مسلماً در آن زمان نه تنها در صفا و مروه بتى وجود نداشت ، بلكه در محيط « مكّه » نيز از بت اثرى نبود ، بنابراين بايد قبول كنيم اين ناراحتى مسلمانان از سعى ميان صفا و مروه به خاطر همان سابقهء تاريخى و وضع گذشته آنها بوده كه بت « اساف » و « نائله » بر آنها قرار داشت .\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « جوامع الجامع » ، ج 1 ، ص 168 .\r\n( 2 ) « كافى » ، ج 4 ، ص 435 ، ح 8 ؛ « وسائل الشيعه » ، ج 13 ، ص 468 ؛ « بحار الانوار » ، ج 96 ، ص 235 و 237 .\r\n","page_name":" 43 ","page_number":43},
  {"content":"\r\n\r\n( 159 ) إِنَّ الَّذينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى مِنْ بَعْدِ ما بَيَّنَّاهُ لِلنَّاسِ فِي الْكِتابِ أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ\r\nكسانى كه دلائل روشن ، و وسيلهء هدايتى را كه نازل كرده‌ايم ، بعد از آن كه در كتاب براى مردم بيان نموديم ، كتمان كنند ، خدا آنها را لعنت مىكند ؛ و همهء لعن‌كنندگان نيز ، آنها را لعن مىكنند .\r\nشأن نزول :\r\n\r\nكيفر كتمان‌كنندگان\r\n« جلال الدين سيوطى » در « اسباب النزول » از « ابن عباس » چنين نقل مىكند :\r\nچند نفر از مسلمانان همچون « معاذ بن جبل » ، « سعد بن معاذ » و « خارجة بن زيد » سؤالاتى از دانشمندان يهود پيرامون مطالبى از « تورات » ( كه ارتباط با ظهور پيامبر صلى الله عليه و آله داشت ) كردند ، آنها واقع مطلب را كتمان ، و از توضيح خوددارى كردند ، آيهء فوق دربارهء آنها نازل شد ، ( و مسئوليت كتمان حق را به آنها گوشزد كرد ) . « 1 »\r\n* * *\r\n( ( 168 ) ) يا أَيُّهَا النَّاسُ كُلُوا مِمَّا فِي الْأَرْضِ حَلالًا طَيِّباً وَ لاتَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبينٌ ( ( 169 ) ) إِنَّما يَأْمُرُكُمْ بِالسُّوءِ وَ الْفَحْشاءِ وَ أَنْ تَقُولُوا عَلَى اللَّهِ ما لا تَعْلَمُونَ\r\nاى مردم ! از آنچه در زمين است ، حلال و پاكيزه بخوريد ! و از گام‌هاى شيطان ، پيروى نكنيد ؛ چه اين كه او ، دشمن آشكار شماست !\r\nاو شما را فقط به بدىها و كار زشت فرمان مىدهد ؛ ( و نيز دستور مىدهد ) آنچه را كه نمىدانيد ، به خدا نسبت دهيد .\r\n\r\n\r\n","description":"","footnote":"\r\n( 1 ) « لباب النقول فى اسباب النزول » ، ص 22 ؛ « جامع البيان » ( تفسير طبرى ) ، ج 2 ، ص 32 ، ذيل آيهء مورد بحث ؛ « تفسير شوكانى » ( فتح القدير ) ، ج 1 ، ص 162 ؛ « درّ المنثور » ، ج 1 ، ص 381 ، ذيل آيهء مورد بحث ؛ « تفسير آلوسى » ، ج 2 ، ص 26 ، ذيل آيه .\r\n","page_name":" 44 ","page_number":44},
  {"content":"\r\n\r\nشأن نزول :\r\n\r\nاستفاده از نعمت‌هاى خدا در زمين\r\nاز « ابن عباس » نقل شده بعضى از طوائف عرب ، همانند « ثقيف » ، « خزاعه » و غير آنها قسمتى از انواع زراعت و حيوانات را بدون دليل بر خود حرام كرده بودند ( حتى تحريم آن را به خدا نسبت مىدادند ) آيات فوق نازل شد و آنها را از اين عمل ناروا باز داشت . « 1 »\r\n* * *\r\n( ( 174 ) ) إِنَّ الَّذينَ يَكْتُمُونَ ما أَنْزَلَ اللَّهُ مِنَ الْكِتابِ وَ يَشْتَرُونَ بِهِ ثَمَناً قَليلًا أُولئِكَ ما يَأْكُلُونَ في بُطُونِهِمْ إِلَّا النَّارَ وَ لايُكَلِّمُهُمُ اللَّهُ يَوْمَ الْقِيامَةِ وَ لا يُزَكِّيهِمْ وَلَهُمْ عَذابٌ أَليمٌ ( ( 175 ) ) أُولئِكَ الَّذينَ اشْتَرَوُا الضَّلالَةَ بِالْهُدى وَ الْعَذابَ بِالْمَغْفِرَةِ فَما أَصْبَرَهُمْ عَلَى النَّارِ ( ( 176 ) ) ذلِكَ بِأَنَّ اللَّهَ نَزَّلَ الْكِتابَ بِالْحَقِّ وَ إِنَّ الَّذينَ اخْتَلَفُوا فِي الْكِتابِ لَفيشِقاقٍ بَعيدٍ\r\nكسانى كه كتمان مىكنند آنچه را خدا از كتاب نازل كرده ، و آن را به بهاى كمى مىفروشند ، آنها جز آتش چيزى نمىخورند ؛ ( و هدايا و اموالى كه از اين رهگذر به دست مىآورند ، در حقيقت آتش سوزانى است . ) و خداوند ، روز قيامت ، با آنها سخن نمىگويد ؛ و آنان را پاكيزه نمىكند ؛ و براى آنها عذاب دردناكى است .\r\nاينان ، همان‌هائى هستند كه گمراهى را با هدايت ، و عذاب را با آمرزش ، مبادله كرده‌اند ؛ راستى چقدر در برابر عذاب خداوند ، شكيبا هستند ؟ !\r\nاينها ، به خاطر آن است كه خداوند ، كتاب ( آسمانى ) را به حق ، ( و توأم با دلائل روشن ، ) نازل كرده ؛ و آنها كه در آن اختلاف مىكنند ، ( و با كتمان و تحريف ، اختلاف به وجود آورند ، ) در شكاف عميقى قرار دارند .\r\n\r\n\r\n","description":"","footnote":"\r\n( 1 ) « بحار الانوار » ، ج 62 ، ص 97 ؛ « تفسير قرطبى » ، ج 2 ، ص 207 ، ذيل آيهء مورد بحث ؛ « مجمع البيان » ، ذيل آيهء مورد بحث ؛ « بحر المحيط » ، ج 2 ، ص 97 ، ذيل آيهء مورد بحث .\r\n","page_name":" 45 ","page_number":45},
  {"content":"\r\n\r\nشأن نزول :\r\n\r\nكتمان آيات الهى\r\nبه اتفاق همهء مفسران ، آيات فوق در مورد اهل كتاب نازل شده است ، و به گفتهء بسيارى مخصوصاً به علماى يهود نظر دارد كه پيش از ظهور پيامبر اسلام صلى الله عليه و آله صفات و نشانه‌هاى او را مطابق آنچه در كتب خود يافته بودند براى مردم بازگو مىكردند ، ولى پس از ظهور پيامبر صلى الله عليه و آله و مشاهدهء گرايش مردم به او ترسيدند كه اگر همان روش سابق را ادامه دهند منافع آنها به خاطر بيفتد و هدايا و مهمانىهائى كه براى آنها ترتيب مىدادند از دست برود ! لذا اوصاف پيامبر صلى الله عليه و آله را كه در « تورات » نازل شده بود كتمان كردند ، آيات فوق نازل شد و سخت آنها را نكوهش كرد . « 1 »\r\n* * *\r\n( ( 177 ) ) لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ وَ الْمَلائِكَةِ وَ الْكِتابِ وَ النَّبِيِّينَ وَ آتَى الْمالَ عَلى حُبِّهِ ذَوِي الْقُرْبى وَ الْيَتامى وَ الْمَساكينَ وَ ابْنَ السَّبيلِ وَ السَّائِلينَ وَ فِيالرِّقابِ وَ أَقامَ الصَّلاةَ وَ آتَى الزَّكاةَ وَ الْمُوفُونَ بِعَهْدِهِمْ إِذا عاهَدُوا وَالصَّابِرينَ فِي الْبَأْساءِ وَ الضَّرَّاءِ وَ حينَ الْبَأْسِ أُولئِكَ الَّذينَ صَدَقُوا وَأُولئِكَ هُمُ الْمُتَّقُونَ\r\nنيكى ، اين نيست كه ( به هنگام نماز ، ) روى خود را به سوى مشرق و ( يا ) مغرب كنيد ؛ ( و تمام گفتگوى شما ، دربارهء قبله و تغيير آن باشد ؛ ) بلكه نيكى ( و نيكوكار ) كسى است كه‌به خدا و روز رستاخيز و فرشتگان و كتاب ( آسمانى ) و پيامبران ، ايمان آورده ؛ و مال ( خود ) را ، با همهء علاقه‌اى كه به آن دارد ، به خويشاوندان و يتيمان و مسكينان وواماندگان در راه و سائلان و بردگان ، انفاق مىكند ؛ نماز را بر پا مىدارد و زكات را مىپردازد ؛ و ( همچنين ) كسانى كه به عهد خود - به هنگامى كه عهد بستند - وفا مىكنند ؛ و در برابر\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير قرطبى » ، ج 2 ، ص 234 ، ذيل آيهء مورد بحث ؛ « تفسير ابن كثير » ، ج 1 ، ص 352 ، ذيل آيهء مورد بحث ، و تفاسير ديگر ، ذيل آيهء مورد بحث .\r\n","page_name":" 46 ","page_number":46},
  {"content":"\r\n\r\nمحروميت‌ها و بيمارىها و در ميدان جنگ ، استقامت به خرج مىدهند ؛ اينهاكسانى هستند كه راست مىگويند ؛ ( و گفتارشان با اعتقادشان هماهنگ است ؛ ) و اينها هستند پرهيزگاران !\r\nشأن نزول :\r\n\r\nمعيار ارزش انسان‌ها\r\nچون تغيير قبله سر و صداى زيادى در ميان مردم به خصوص يهود و نصارى به راه انداخت ، يهود كه بزرگ‌ترين سند افتخار خود ( پيروى مسلمين از قبلهء آنان ) را از دست داده بودند ، زبان به اعتراض گشودند ، كه قرآن در آيهء 142 با جملهء ( سَيَقُولُ السُّفَهاءُ ) به آن اشاره كرده است ، آيهء فوق نازل گرديد و تأئيد كرد كه اين همه گفتگو در مسألهء قبله صحيح نيست بلكه مهم‌تر از قبله مسائل ديگرى است كه معيار ارزش انسان‌هاست و بايد به آنها توجه شود و آن مسائل را در اين آيه شرح داده است . « 1 »\r\n* * *\r\n( ( 178 ) ) يا أَيُّهَا الَّذينَ آمَنُوا كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَ الْعَبْدُ بِالْعَبْدِ وَ الأُنْثى بِالأُنْثى فَمَنْ عُفِيَ لَهُ مِنْ أَخيهِ شَيْءٌ فَاتِّباعٌ بِالْمَعْرُوفِ وَأَداءٌ إِلَيْهِ بِإِحْسانٍ ذلِكَ تَخْفيفٌ مِنْ رَبِّكُمْ وَ رَحْمَةٌ فَمَنِ اعْتَدى بَعْدَ ذلِكَ فَلَهُ عَذابٌ أَليمٌ ( ( 179 ) ) وَ لَكُمْ فِي الْقِصاصِ حَياةٌ يا أُولِي الأَلْبابِ لَعَلَّكُمْ تَتَّقُونَ\r\nاى افرادى كه ايمان آورده‌ايد ! حكم قصاص در مورد كشتگان ، بر شما نوشته شده است :\r\nآزاد در برابر آزاد ، و برده در برابر برده ، و زن در برابر زن . پس اگر كسى از سوى برادر ( دينى ) خود ، چيزى به او بخشيده شود ، بايد از راه پسنديده پيروى كند ؛ و قاتل نيز ، به نيكى ديه را ( به ولىّ مقتول ) بپردازد ؛ اين ، تخفيف و رحمتى است از ناحيهء پروردگارشما !\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير ابن كثير » ، ج 1 ، ص 352 ، ذيل آيهء مورد بحث ؛ « تفسير رازى » ، ج 5 ، ص 211 ، ذيل آيهء مورد بحث و تفاسير ديگر .\r\n","page_name":" 47 ","page_number":47},
  {"content":"\r\n\r\nو كسى كه بعد از آن ، تجاوز كند ، عذاب دردناكى خواهد داشت .\r\nو براى شما در قصاص ، حيات و زندگى است ، اى صاحبان خرد ! شايد شما تقوا پيشه كنيد .\r\nشأن نزول :\r\n\r\nقصاص ، زندگى است\r\nعادت عرب جاهلى بر اين بود كه : اگر كسى از قبيله آنها كشته مىشد ، تصميم مىگرفتند تا آنجا كه قدرت دارند از قبيلهء قاتل بكشند ، و اين فكر تا آنجا پيش رفته بود كه حاضر بودند به خاطر كشته شدن يك فرد ، تمام طائفهء قاتل را نابود كنند ، آيهء فوق نازل شد ، و حكم عادلانهء قصاص را بيان كرد . « 1 »\r\nاين حكم اسلامى ، در واقع حد وسطى بود ميان دو حكم مختلف كه در آن زمان وجود داشت .\r\nبعضى قصاص را لازم مىدانستند و چيزى جز آن را مجاز نمىشمردند .\r\nو بعضى تنها ديه را لازم مىشمردند ، اسلام قصاص را در صورت عدم رضايت اولياى مقتول ، و ديه را به هنگام رضايت طرفين قرار داد .\r\n* * *\r\n( ( 186 ) ) وَ إِذا سَأَلَكَ عِبادي عَنِّي فَإِنِّي قَريبٌ أُجيبُ دَعْوَةَ الدَّاعِ إِذا دَعانِ فَلْيَسْتَجيبُوا لي وَ لْيُؤْمِنُوا بي لَعَلَّهُمْ يَرْشُدُونَ\r\nو هنگامى كه بندگان من ، از تو دربارهء من سؤال كنند ، ( بگو : ) من نزديكم ! دعاى دعاكننده را ، به هنگامى كه مرا مىخواند ، پاسخ مىگويم ! پس بايد دعوت مرا بپذيرند ، و به من ايمان بياورند ، تا راه يابند ( و به مقصد برسند ) !\r\n\r\n\r\n","description":"","footnote":"\r\n( 1 ) مضمون اجمالى اين شأن نزول در مدارك ذيل آمده است : « تفسير قرطبى » ، ذيل آيهء مورد بحث ؛ « تفسير ابن كثير » ، ج 1 ، ص 357 ، ذيل آيهء مورد بحث ؛ « درّ المنثور » ، ذيل آيهء مورد بحث .\r\n","page_name":" 48 ","page_number":48},
  {"content":"\r\n\r\nشأن نزول :\r\n\r\nبگو خدا به همه نزديك است\r\nكسى از پيامبر پرسيد : آيا خداى ما نزديك است تا آهسته با او مناجات كنيم ؟ يا دور است تا با صداى بلند او را بخوانيم ؟ آيهء فوق نازل شد ( و به آنها پاسخ داد كه خدا به بندگانش نزديك است ) . « 1 »\r\n* * *\r\n( ( 187 ) ) أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ هُنَّ لِباسٌ لَكُمْ وَ أَنْتُمْ لِباسٌ لَهُنَّ عَلِمَ اللَّهُ أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ وَ عَفا عَنْكُمْ فَالْآنَ بَاشِرُوهُنَّ وَ ابْتَغُوا ما كَتَبَ اللَّهُ لَكُمْ وَ كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ ثُمَّ أَتِمُّوا الصِّيامَ إِلَى اللَّيْلِ وَلاتُبَاشِرُوهُنَّ وَ أَنْتُمْ عاكِفُونَ فِي الْمَساجِدِ تِلْكَ حُدُودُ اللَّهِ فَلا تَقْرَبُوها كَذلِكَ يُبَيِّنُ اللَّهُ آياتِهِ لِلنَّاسِ لَعَلَّهُمْ يَتَّقُونَ\r\nآميزش جنسى با همسرانتان ، در شب روزهائى كه روزه مىگيريد ، حلال است . آنها لباس شما هستند ، و شما لباس آنها ؛ ( هر دو زينت هم و سبب حفظ يكديگريد ) .\r\nخداوندمىدانست كه شما به خود خيانت مىكرديد ؛ ( و اين كار ممنوع را انجام مىداديد ؛ ) پس توبهء شما را پذيرفت و شما را بخشيد . اكنون با آنها آميزش كنيد ، و آنچه را خدا براىشما مقرر داشته ، طلب نمائيد ! و بخوريد و بياشاميد ، تا رشتهء سپيد صبح ، از رشتهء سياه ( شب ) براى شما آشكار گردد ! سپس روزه را تا شب ، تكميل كنيد ! و در حالى كه در مساجد به اعتكاف پرداخته‌ايد ، با زنان آميزش نكنيد ! اين ، مرزهاى الهى است ؛ پس به آن نزديك نشويد ! خداوند ، اين چنين آيات خود را براى مردم ، روشن مىسازد ، باشد كه پرهيزگار گردند !\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « عوالى اللآلى » ، ج 2 ، ص 82 ؛ « بحار الانوار » ، ج 87 ، ص 53 ؛ « تفسير آلوسى » و ديگر تفاسير ، ذيل آيهء مورد بحث .\r\n","page_name":" 49 ","page_number":49},
  {"content":"\r\n\r\nشأن نزول :\r\n\r\nروزه تا شب\r\nاز روايات اسلامى چنين استفاده مىشود كه در آغاز نزول حكم روزه ، مسلمانان تنها حق داشتند قبل از خواب شبانه ، غذا بخورند ، چنانچه كسى در شب به خواب مىرفت سپس بيدار مىشد ، خوردن و آشاميدن بر او حرام بود .\r\nو نيز در آن زمان آميزش با همسران در روز و شب ماه رمضان مطلقاً تحريم شده بود .\r\nيكى از ياران پيامبر صلى الله عليه و آله به نام « مطعم بن جبير » كه مرد ضعيفى بود با اين حال روزه مىداشت ، هنگام افطار وارد خانه شد ، همسرش رفت براى افطار او غذا حاضر كند به خاطر خستگى خواب او را ربود ، وقتى بيدار شد گفت : من ديگر حق افطار ندارم ، با همان حال شب را خوابيد و صبح در حالى كه روزه‌دار بود براى حفر « خندق » ( در آستانهء جنگ احزاب ) در اطراف « مدينه » ، حاضر شد ، در اثناء تلاش و كوشش به واسطهء ضعف و گرسنگى مفرط بىهوش شد ، پيامبر بالاى سرش آمد و از مشاهدهء حال او متأثر گشت .\r\nو نيز جمعى از جوانان مسلمان كه قدرت كنترل خويشتن را نداشتند شب‌هاى ماه رمضان با همسران خود آميزش مىنمودند .\r\nدر اين هنگام آيه نازل شد و به مسلمانان اجازه داد در تمام طول شب مىتوانند غذا بخورند و با همسران خود آميزش جنسى داشته باشند . « 1 »\r\n* * *\r\n\r\n\r\n","description":"","footnote":"\r\n( 1 ) « وسائل الشيعه » ، ج 10 ، ص 114 ، ح 12993 ؛ « بحار الانوار » ، ج 90 ، ص 10 ، و ج 93 ، ص 271 - در روايات زيادى به جاى « مطعم بن جبير » ، « خوّات بن جبير انصارى » ، برادر « عبداللّه بن جبير » آمده است ( « كافى » ، ج 4 ، ص 98 ، ح 4 ؛ « وسائل الشيعه » ، ج 10 ، ص 112 ، ح 12990 ؛ « بحار الانوار » ، ج 20 ، ص 241 و 267 ، و ج 93 ، ص 269 ، 270 ، 286 و . . . ) ؛ « مجمع البيان » ، ذيل آيهء مورد بحث .\r\n","page_name":" 50 ","page_number":50},
  {"content":"\r\n\r\n( 189 ) يَسْئَلُونَكَ عَنِ الأَهِلَّةِ قُلْ هِيَ مَواقيتُ لِلنَّاسِ وَ الْحَجِّ وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها وَ لكِنَّ الْبِرَّ مَنِ اتَّقى وَ أْتُوا الْبُيُوتَ مِنْ أَبْوابِها وَ اتَّقُوا اللَّهَ لَعَلَّكُمْ تُفْلِحُونَ\r\nدربارهء « هلال‌هاى ماه » از تو سؤال مىكنند ؛ بگو : « آنها ، بيان اوقات ( و تقويم طبيعى ) براى ( نظام زندگى ) مردم و ( تعيين وقت ) حج است » ، و كار نيك ، آن نيست كه از پشت‌خانه‌ها وارد شويد ( آن چنان كه در جاهليت ، به هنگام حج مرسوم بود ) ؛ بلكه نيكى اين است كه پرهيزگار باشيد و از در خانه‌ها وارد شويد و تقوا پيشه كنيد ، تا رستگار گرديد !\r\nشأن نزول :\r\n\r\nهلال ماه چه فايده‌اى دارد ؟\r\nدر حديثى مىخوانيم : « مُعاذُ بن جَبَل » ، خدمت پيغمبر اكرم صلى الله عليه و آله رسيده ، گفت :\r\nبسيار از ما سؤال مىكنند : اين هلال ماه چيست ؟ و چه فايده دارد ؟ ( چرا ماه تدريجاً به صورت بدر كامل در مىآيد و باز به حالت اوّل بر مىگردد ) ؟\r\nخداوند آيهء فوق را نازل فرمود و به آنان پاسخ گفت . « 1 »\r\nدر روايت ديگرى آمده است : جمعى از يهود از رسول خدا صلى الله عليه و آله پرسيدند : هلال ماه براى چيست ؟ و چه فايده دارد ؟ آيهء فوق نازل شد « 2 » و فوايد مادى و معنوى آن را در نظام زندگى انسان‌ها بيان كرد .\r\n* * *\r\n( ( 190 ) ) وَ قاتِلُوا في سَبيلِ اللَّهِ الَّذينَ يُقاتِلُونَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدينَ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 55 ، ص 118 ؛ « بحر المحيط » ، ج 2 ، ص 229 ، ذيل آيهء مورد بحث ؛ « تفسير رازى » ، ج 5 ، ص 280 ، ذيل آيهء مورد بحث ؛ « تفسير آلوسى » ، ج 2 ، ص 71 ، ذيل آيهء مورد بحث .\r\n( 2 ) « مجمع البيان » ، ذيل آيهء مورد بحث ؛ « تفسير قرطبى » ، ج 2 ، ص 341 ، ذيل آيهء مورد بحث ؛ « تفسير رازى » ، ج 5 ، ص 280 ، ذيل آيهء مورد بحث ؛ « تفسير آلوسى » ، ج 2 ، ص 71 ، ذيل آيهء مورد بحث .\r\n","page_name":" 51 ","page_number":51},
  {"content":"\r\n\r\n( 191 ) وَ اقْتُلُوهُمْ حَيْثُ ثَقِفْتُمُوهُمْ وَ أَخْرِجُوهُمْ مِنْ حَيْثُ أَخْرَجُوكُمْ وَ الْفِتْنَةُ أَشَدُّ مِنَ الْقَتْلِ وَ لا تُقاتِلُوهُمْ عِنْدَ الْمَسْجِدِ الْحَرامِ حَتَّى يُقاتِلُوكُمْ فيهِ فَإِن‌ْقاتَلُوكُمْ فَاقْتُلُوهُمْ كَذلِكَ جَزاءُ الْكافِرينَ\r\nو در راه خدا ، با كسانى كه با شما مىجنگند ، نبرد كنيد ! و از حدّ تجاوز نكنيد ، كه خدا تعدّىكنندگان را دوست نمىدارد !\r\nو آنها ( بت‌پرستانى كه از هيچ گونه جنايتى ابا ندارند ) را هر كجا يافتيد ، به قتل‌برسانيد ! و از آنجا كه شما را بيرون ساختند آنها را بيرون كنيد ! و فتنه از كشتار هم بدتر است ! و با آنها ، در نزد مسجد الحرام جنگ نكنيد ! مگر اين كه در آن جا با شمابجنگند . پس اگر ( در آن جا ) با شما پيكار كردند ، آنها را به قتل برسانيد ! چنين است جزاى كافران !\r\nشأن نزول :\r\n\r\nجنگِ مجاز و ممنوع\r\nبعضى از مفسران ، دو شأن نزول براى نخستين آيه از اين آيات نقل كرده‌اند .\r\nنخست اين كه : اين آيه ، اولين آيه‌اى بود كه دربارهء جنگ با دشمنان اسلام نازل شد ، و پس از نزول اين آيه ، پيغمبر اكرم صلى الله عليه و آله با آنها كه از در پيكار در آمدند ، پيكار كرد و نسبت به آنان كه پيكار نداشتند ، خوددارى مىكرد ، و اين ادامه داشت تا دستور :\r\nأُقْتُلُوا الْمُشْرِكِيْنَ\r\nكه اجازهء پيكار با همهء مشركان را مىداد ، نازل گشت . « 1 »\r\nدوم شأن نزولى است به نقل از « ابن‌عباس » كه اين آيه ، در مورد صلح حديبيه نازل گرديد ، و جريان چنين است : رسول خدا صلى الله عليه و آله با 1400 نفر از ياران خود ، آمادهء عمره شدند ، چون به سرزمين حديبيه ( محلى است در نزديكى مكّه ) رسيدند ، مشركان از ورود آنها به « مكّه » و انجام مناسك عمره ، ممانعت كردند ، وپس‌ازگفتگوى زياد با پيامبر صلى الله عليه و آله مصالحه كردند ، كه سال بعد براى انجام عمره به « مكّه » بيايند و آنان « مكّه » را سه روز براى او و مسلمانان خالى نمايند تا طواف خانهء خدا كنند .\r\n\r\n\r\n","description":"","footnote":"\r\n( 1 ) « تفسير كبير فخر رازى » ، ج 5 ، ص 127 ؛ « بحار الانوار » ، ج 20 ، ص 320 ؛ « مجمع البيان » ، ذيل آيهء مورد بحث ؛ « تفسير ابن كثير » ، ج 1 ، ص 386 ، ذيل آيهء مورد بحث .\r\n","page_name":" 52 ","page_number":52},
  {"content":"\r\n\r\nسال بعد هنگامى كه آمادهء رفتن به « مكّه » شدند ، از اين خائف بودند كه مشركان به وعدهء خود وفا نكنند ، و مانع شوند ، و جنگى به وقوع بپيوندد ، و در صورت وقوع حادثه يا جنگ ، پيامبر از مقاتله در ماه حرام ناراحت بود ، كه آيهء فوق در اين مورد نازل شد ، و دستور داد : اگر دشمن نبرد را شروع كند شما هم در برابر او به مبارزه برخيزيد . « 1 »\r\nبه نظر مىرسد شأن نزول اوّل ، مناسب آيهء اوّل ، و شأن نزول دوم مناسب آيات بعد است ، ولى به هر حال مفهوم آيات دلالت دارد كه همه با هم ، يا با فاصلهء كمى نازل شده .\r\n* * *\r\n( ( 200 ) ) فَإِذا قَضَيْتُمْ مَناسِكَكُمْ فَاذْكُرُوا اللَّهَ كَذِكْرِكُمْ آباءَكُمْ أَوْ أَشَدَّ ذِكْراً فَمِنَ النَّاسِ مَنْ يَقُولُ رَبَّنا آتِنا فِي الدُّنْيا وَ ما لَهُ فِى الْآخِرَةِ مِنْ خَلاقٍ\r\nو هنگامى كه مناسك ( حج ) خود را انجام داديد ، خدا را ياد كنيد ، همانند يادآورى از پدرانتان ( آن گونه كه رسم آن زمان بود ) بلكه از آن هم بيشتر ! ( در اين مراسم ، مردم دو گروه‌اند : ) بعضى از مردم مىگويند : « خداوندا ! به ما در دنيا ، ( نيكى ) عطا كن » ! ولى درآخرت ، بهره‌اى ندارند .\r\nشأن نزول :\r\n\r\nياد خدا به جاى تفاخر بر گذشته\r\nدر حديثى از امام باقر عليه السلام مىخوانيم : در ايّام جاهليّت هنگامى كه از مراسم حج فارغ مىشدند ، در آنجا اجتماع مىكردند و افتخارات ( موهومى را براى ) نياكان خود را بر مىشمردند ، و از ايّام گذشتهء آنها و جود و بخشش فراوانشان ياد مىكردند .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث . در تفاسير ديگر نيز اشاراتى به اين شأن نزول‌ها ديده مىشود ( « بحار الانوار » ، ج 20 ، ص 319 ؛ « تفسير قرطبى » ، ج 2 ، ص 347 ، ذيل آيهء مورد بحث ؛ « تفسير رازى » ، ج 5 ، ص 287 ، ذيل آيهء مورد بحث ) .\r\n","page_name":" 53 ","page_number":53},
  {"content":"\r\n\r\nآيات فوق نازل شد ، و به آنها دستور داد : به جاى اين كار ( نادرست ) ذكر خدا گويند و از نعمت‌هاى بى دريغ خداوند و مواهب او ياد كنند ، و با همان شور و سوز مخصوصى كه در افتخار و مباهات به پدران خود در جاهليت داشتند ، نعم الهى را ياد كنند بلكه بيشتر و برتر . « 1 »\r\nهمين معنى يا شبيه آن را ساير مفسران از « ابن‌عباس » يا غير او نقل كرده‌اند كه اهل جاهليت بعد از حج ، مجالسى تشكيل مىدادند براى تفاخر به پدران و شرح امتيازات آنها ، و يا در بازارهايى همچون بازار عُكّاظ ، ذِى المَجاز و مَجَنَّه كه تنها جاى داد و ستد نبود ، بلكه مركز ذكر افتخارات ( موهوم ) نياكان بود جمع مىشدند و به اين كار مىپرداختند . « 2 »\r\n* * *\r\n( ( 204 ) ) وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما في قَلْبِهِ وَ هُوَ أَلَدُّ الْخِصامِ ( ( 205 ) ) وَ إِذا تَوَلَّى سَعى فِى الْأَرْضِ لِيُفْسِدَ فيها وَ يُهْلِكَ الْحَرْثَ وَ النَّسْلَ وَ اللَّهُ لا يُحِبُّ الْفَسادَ ( ( 206 ) ) وَ إِذا قيلَ لَهُ اتَّقِ اللَّهَ أَخَذَتْهُ الْعِزَّةُ بِالْإِثْمِ فَحَسْبُهُ جَهَنَّمُ وَ لَبِئْسَ الْمِهادُ\r\nو از مردم ، كسانى هستند كه گفتار آنان ، در زندگى دنيا مايهء اعجاب تو مىشود ؛ ( در ظاهر ، اظهار محبت شديد مىكنند ) و خدا را بر آنچه در دل دارند گواه مىگيرند . ( اين در حالى است كه ) آنان ، سرسخت‌ترين دشمنانند .\r\n\r\n\r\n","description":"","footnote":"\r\n( 1 ) « مجمع البيان » ، ج 1 ، ص 297 ، ذيل آيهء مورد بحث ؛ « مستدرك الوسائل » ، ج 5 ، ص 284 ، ح 5864 ، با اندكى تفاوت ؛ « بحار الانوار » ، ج 90 ، ص 159 ، ح 35 ، با اندكى تفاوت ؛ « تفسير عياشى » ، ج 1 ، ص 98 ، احاديث 270 و 273 ، با تفاوت .\r\nاين معنى در احاديثى از امام صادق عليه السلام نيز رسيده است ( « كافى » ، ج 4 ، ص 516 ، ح 3 ؛ « وسائل الشيعه » ، ج 7 ، ص 459 ، ح 9854 ، و ج 14 ، ص 272 ، ح 19173 ؛ « بحار الانوار » ، ج 96 ، ص 311 ، ح 32 ، و ص 313 ، ح 47 ) .\r\n( 2 ) « روح المعانى » ، ج 2 ، ص 89 و « قرطبى » ، ج 2 ، ص 803 و « تفسير كبير » ، ج 5 ، ص 183 و « فى ظلال القرآن » ، ج 1 ، ص 289 و « برهان » ، ج 1 ، ص 203 .\r\n","page_name":" 54 ","page_number":54},
  {"content":"\r\n\r\n( نشانهء آن ، اين است كه ) هنگامى كه روى بر مىگردانند ( و از نزد تو خارج مىشوند ) ، در راه فساد در زمين ، كوشش مىكنند ، و زراعت‌ها و چهارپايان را نابود مىسازند ؛ ( با اين كه مىدانند ) خدا فساد را دوست نمىدارد .\r\nو هنگامى كه به آنها گفته شود : « از خدا بترسيد » ! لجاجت و تعصب ، آنها را به گناه مىكشاند . آتش دوزخ براى آنان كافى است ؛ و چه بد جايگاهى است !\r\nشأن نزول :\r\n\r\nانسان‌هاى دو چهره را بشناسيد\r\nبراى اين آيات ، دو شأن نزول ذكر شده است :\r\n1 - اين آيات دربارهء « اخنس بن شريق » نازل شده كه مردى زيبا و خوش‌زبان بود و تظاهر به دوستى پيامبر صلى الله عليه و آله مىكرد ، خود را مسلمان جلوه مىداد ، و سوگند مىخورد آن حضرت را دوست مىدارد و به خدا ايمان آورده ، پيامبر صلى الله عليه و آله هم كه مأمور به ظاهر بود با او گرم مىگرفت و او را مورد محبت قرار مىداد ، ولى او در باطن مرد منافقى بود ، در يك ماجرا زراعت بعضى مسلمانان را آتش زد و چهارپايان آنان را كشت ( و به اين ترتيب پرده از روى كار او برداشته شد ) در اينجا آيات فوق نازل شد . « 1 »\r\n2 - بعضى ديگر از « ابن‌عباس » ، نقل كرده‌اند : آيات مزبور در يكى از جنگ‌هاى اسلامى ( سَرِيَّه رَجيع ) نازل شده كه طى آن جمعى از مبلغان اسلام كه از طرف پيامبر صلى الله عليه و آله براى تبليغ قبايل اطراف « مدينه » اعزام شده بودند ، طبق يك توطئهء ناجوانمردانه شهيد شدند . « 2 »\r\nولى شأن نزول اوّل ، با مضمون آيات ، تناسب بيشترى دارد ، و در هر حال درسى كه از اين آيات فرا گرفته مىشود ، عمومى ، همگانى و براى هميشه است .\r\n\r\n\r\n","description":"","footnote":"\r\n( 1 ) تفاسير « ابوالفتوح رازى » ، « طبرى » ، « ابن كثير » ، « شوكانى » ، « بحر المحيط » و بسيارى از تفاسير ديگر ، ذيل آيهء مورد بحث ؛ « بحار الانوار » ، ج 22 ، ص 16 .\r\n( 2 ) « تفسير ابوالفتوح رازى » ، ج 2 ، ص 140 ، ذيل آيهء مورد بحث ؛ « بحر المحيط » ، ذيل آيات مورد بحث ( اين شأن نزول را كمتر نقل كرده‌اند ) .\r\n","page_name":" 55 ","page_number":55},
  {"content":"\r\n\r\n( 207 ) وَ مِنَ النَّاسِ مَنْ يَشْرِى نَفْسَهُ ابْتِغاءَ مَرْضاتِ اللَّهِ وَ اللَّهُ رَئُوفٌ بِالْعِبادِ\r\nبعضى از مردم ( با ايمان و فداكار ، همچون على عليه السلام در « ليلة المبيت » به هنگام خفتن در جايگاه پيغمبر صلى الله عليه و آله ) ، جان خود را به خاطر خشنودى خدا مىفروشند ، و خداوند نسبت‌به بندگان مهربان است .\r\nشأن نزول :\r\n\r\nماجراى ليلة المبيت\r\nمفسر معروف اهل تسنن « ثعلبى » مىگويد : هنگامى كه پيغمبر اسلام صلى الله عليه و آله تصميم گرفت به « مدينه » مهاجرت كند ، براى اداى دين‌هاى خود و تحويل دادن امانت‌هائى كه نزد او بود على عليه السلام را به جاى خويش قرار داد و شب هنگام كه مىخواست به سوى غار « ثَور » برود و مشركان ، اطراف خانهء او را براى حمله به او ، محاصره كرده بودند ، دستور داد على عليه السلام در بستر او بخوابد و پارچهء سبز رنگى ( بُرْد حَضْرَمى ) كه مخصوص خود پيغمبر بود روى خود بكشد ، در اين هنگام خداوند به « جبرئيل » و « ميكائيل » وحى فرستاد :\r\nمن بين شما برادرى ايجاد كردم و عمر يكى از شما را طولانىتر قرار دادم كدام يك از شما حاضر است ايثار به نفس كند و زندگى ديگرى را بر خود مقدم دارد ؟\r\nهيچ كدام حاضر نشدند .\r\nبه آنها وحى شد ، اكنون على عليه السلام در بستر پيغمبر خوابيده و آماده شده جان خويش را فداى او سازد ، به زمين برويد و حافظ و نگهبان او باشيد .\r\nهنگامى كه جبرئيل بالاى سر و ميكائيل پايين پاى على عليه السلام نشسته بودند ، جبرئيل مىگفت : « بَه ، بَه ، آفرين بر تو اى على ! خداوند به واسطهء تو بر فرشتگان مباهات مىكند » .\r\nدر اين هنگام آيهء فوق نازل گرديد « 1 » و به همين دليل آن شب تاريخى\r\n\r\n\r\n","description":"","footnote":"\r\n( 1 ) « بحار الانوار » ، ج 19 ، ص 38 ، 39 ، 64 و 86 ، و ج 36 ، ص 40 و 43 .\r\n","page_name":" 56 ","page_number":56},
  {"content":"\r\n\r\n« ليلة المبيت » ناميده شده است .\r\n« ابن‌عباس » مىگويد : اين آيه هنگامى كه پيغمبر از مشركان كناره گرفته بود و به سوى غار مىرفت دربارهء على عليه السلام كه در بستر پيغمبر خوابيده بود نازل شد . « 1 »\r\n« ابو جعفر اسكافى » مىگويد : جريان خوابيدن على عليه السلام در بستر پيغمبر صلى الله عليه و آله به تواتر ثابت شده و غير از كسانى كه مسلمان نيستند و افراد سبك مغز آن را انكار نمىكنند . « 2 » - « 3 »\r\n* * *\r\n( ( 212 ) ) زُيِّنَ لِلَّذينَ كَفَرُوا الْحَياةُ الدُّنْيا وَ يَسْخَرُونَ مِنَ الَّذينَ آمَنُوا وَ الَّذينَ اتَّقَوْا فَوْقَهُمْ يَوْمَ الْقِيامَةِ وَ اللَّهُ يَرْزُقُ مَنْ يَشاءُ بِغَيْرِ حِسابٍ\r\nزندگى دنيا براى كافران زينت داده شده است ؛ از اين رو افراد با ايمان را ( كه گاهى دستشان تهى است ) ، مسخره مىكنند ؛ در حالى كه پرهيزكاران در قيامت بالاتر از آنان هستند ؛ ( چرا كه ارزش‌هاى حقيقى در آن جا آشكار مىگردد ، ) و خداوند ، هر كس را بخواهد بدون حساب روزى مىدهد .\r\nشأن نزول :\r\n\r\nاستهزاء نسبت به مؤمنان !\r\n« ابن‌عباس » مفسر معروف مىگويد : اين آيه دربارهء اقليت اشرافى و رؤساى\r\n\r\n\r\n","description":"","footnote":"\r\n( 1 ) « بحار الانوار » ، ج 19 ، ص 56 ، ح 16 ، و ج 36 ، ص 41 ، ح 3 ، و ص 42 ، ح 5 .\r\n( 2 ) همانطور كه « ابن ابى الحديد » در « شرح نهج البلاغه » ، ج 13 ، ص 261 و 262 ذكر كرده است ؛ « الغدير » ، ج 2 ، ص 47 .\r\n( 3 ) ج دوم « الغدير » ص 48 به بعد مىنويسد : « غزالى » در كتاب « احياء العلوم » ، ج 3 ، ص 238 و « گنجى » در كتاب « كفاية الطالب » ، ص 114 و « صفورى » در « نزهة المجالس » ، ج 2 ، ص 209 و « ابن صباغ مالكى » در كتاب « الفصول المهمة » ، ص 33 ، « سبط ابن جوزى حنفى » در « تذكرة الخواص » ، ص 21 ، « شبلنجى » در « نور الابصار » ، ص 86 و « احمد » در « مسند » ، ج 1 ، ص 348 و « تاريخ طبرى » ، ج 2 ، ص 99 تا 101 ، و « ابن سعد » در كتاب « الطبقات » ، ج 1 ، ص 212 ، و « ابن هشام » در « سيرة » ، ج 2 ، ص 291 و « حلبى » در « سيره » خود و « تاريخ يعقوبى » ، ج 2 ، ص 29 جريان « ليلة المبيت » را نقل كرده‌اند .\r\n","page_name":" 57 ","page_number":57},
  {"content":"\r\n\r\nقريش نازل شد ، كه زندگى بسيار مرفه‌اى داشتند ، و جمعى از مؤمنان ثابت قدمِ آغاز اسلام ، همچون عمار ، بلال و . . . را كه از نظر زندگى مادى فقير و تهيدست بودند به باد استهزاء و مسخره مىگرفتند ، مىگفتند : اگر پيامبر صلى الله عليه و آله شخصيتى داشت و از طرف خدا بود ، اشراف و بزرگان از او پيروى مىكردند ، آيهء فوق نازل شد و به سخنان بى اساس آنها پاسخ داد . « 1 »\r\n* * *\r\n( ( 214 ) ) أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَأْتِكُمْ مَثَلُ الَّذينَ خَلَوْا مِنْ قَبْلِكُمْ مَسَّتْهُمُ الْبَأْساءُ وَ الضَّرَّاءُ وَ زُلْزِلُوا حَتَّى يَقُولَ الرَّسُولُ وَ الَّذينَ آمَنُوا مَعَهُ مَتى نَصْرُ اللَّهِ أَلا إِنَّ نَصْرَ اللَّهِ قَريبٌ\r\nآيا گمان كرديد داخل بهشت مىشويد ، بى آن كه حوادثى همچون حوادث گذشتگان به شما برسد ؟ ! همانان كه گرفتارىها و ناراحتىها به آنها رسيد ، و آن چنان ناراحت شدند كه پيامبر و افرادى كه با او ايمان آورده بودند گفتند : « پس يارى خدا كى خواهد آمد » ؟ ! ( به آنها گفته شد : ) آگاه باشيد ، يارى خدا نزديك است !\r\nشأن نزول :\r\n\r\nبهشت را به بها مىدهند\r\nبعضى از مفسران گفته‌اند : هنگامى كه در جنگ احزاب ترس و خوف شديد بر مسلمانان غالب شد و در محاصره قرار گرفتند ، اين آيه نازل شد و آنان را به صبر و استقامت دعوت نمود و وعدهء يارى و نصرت به آنها داد . « 2 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « جامع البيان » ابن جرير طبرى ، ج 2 ، ص 454 ، ذيل آيهء مورد بحث ؛ « تفسير آلوسى » ، ج 2 ، ص 100 ، ذيل آيهء مورد بحث .\r\n( 2 ) « مجمع البيان » ، ذيل آيهء مورد بحث ؛ « بحار الانوار » ، ج 20 ، ص 188 ؛ « تفسير قرطبى » ، ج 3 ، ص 33 ، ذيل آيهء مورد بحث ؛ « بحر المحيط » ، ج 2 ، ص 360 ، ذيل آيهء مورد بحث ؛ « تفسير رازى » ، ج 6 ، ص 377 ، ذيل آيهء مورد بحث و ديگر تفاسير .\r\n","page_name":" 58 ","page_number":58},
  {"content":"\r\n\r\nو نيز گفته شده : هنگامى كه مسلمانان در جنگ احُد شكست خوردند « عبداللَّه بن ابىّ » به آنها گفت : تا كى خود را به كشتن مىدهيد ، اگر محمّد پيغمبر بود خداوند ياران او را گرفتار اسارت و قتل نمىكرد ، در اين موقع آيهء فوق نازل شد . « 1 »\r\n* * *\r\n( ( 215 ) ) يَسْئَلُونَكَ ما ذا يُنْفِقُونَ قُلْ ما أَنْفَقْتُمْ مِنْ خَيْرٍ فَلِلْوالِدَيْنِ وَ الْأَقْرَبينَ وَ الْيَتامى وَ الْمَساكينِ وَ ابْنِ السَّبيلِ وَ ما تَفْعَلُوا مِنْ خَيْرٍ فَإِنَّ اللَّهَ بِهِ عَليمٌ\r\nاز تو سؤال مىكنند چه چيز انفاق كنند ؟ بگو : « هر خير و نيكى ( و سرمايهء سودمندمادّى و معنوى ) كه انفاق مىكنيد ، بايد براى پدر و مادر و نزديكان و يتيمان و مستمندان و درماندگان در راه باشد » . و هر كار خيرى كه انجام دهيد ، خداوند از آن آگاه است . ( لازم نيست تظاهر كنيد ، او مىداند ) .\r\nشأن نزول :\r\n\r\nانفاق به خويشاوندان\r\n« عَمرو بن جَمُوح » پير مردى بزرگ و ثروتمند بود ، به پيامبر عرض كرد : از چه چيز صدقه بدهم و به چه كسانى ؟\r\nآيهء فوق نازل شد و به او پاسخ گفت . « 2 »\r\n* * *\r\n( ( 217 ) ) يَسْئَلُونَكَ عَنِ الشَّهْرِ الْحَرامِ قِتالٍ فيهِ قُلْ قِتالٌ فيهِ كَبيرٌ وَ صَدٌّ عَنْ سَبيلِ اللَّهِ وَ كُفْرٌ بِهِ وَ الْمَسْجِدِ الْحَرامِ وَ إِخْراجُ أَهْلِهِ مِنْهُ أَكْبَرُ عِنْدَ اللَّهِ وَ الْفِتْنَةُ أَكْبَرُ مِنَ الْقَتْلِ وَ لا يَزالُونَ يُقاتِلُونَكُمْ حَتَّى يَرُدُّوكُمْ عَنْ دينِكُمْ إِنِ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 20 ، ص 188 ؛ « تفسير قرطبى » ، ج 3 ، ص 33 ، ذيل آيهء مورد بحث ؛ « بحر المحيط » ، ج 2 ، ص 360 ، ذيل آيهء مورد بحث ؛ « تفسير رازى » ، ج 6 ، ص 377 ، ذيل آيهء مورد بحث و ديگر تفاسير .\r\n( 2 ) « مجمع البيان » ، ذيل آيهء مورد بحث ؛ « روح المعانى » ، ج 2 ، ص 91 و « تفسير كبير » ، ج 6 ، ص 23 ( ص 381 ) ؛ « فقه القرآن » قطب راوندى ، ج 1 ، ص 240 و ديگر تفاسير .\r\n","page_name":" 59 ","page_number":59},
  {"content":"\r\n\r\nاسْتَطاعُوا وَ مَنْ يَرْتَدِدْ مِنْكُمْ عَنْ دينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ أَصْحابُ النَّارِ هُمْ فيها خالِدُونَ ( ( 218 ) ) إِنَّ الَّذينَ آمَنُوا وَ الَّذينَ هاجَرُوا وَ جاهَدُوا في سَبيلِ اللَّهِ أُولئِكَ يَرْجُونَ رَحْمَتَ اللَّهِ وَ اللَّهُ غَفُورٌ رَحيمٌ\r\nاز تو ، دربارهء جنگ كردن در ماه حرام ، سؤال مىكنند ، بگو : « جنگ در آن ، ( گناهى ) بزرگ است ؛ ولى جلوگيرى از راه خدا ( و گرايش مردم به آئين حق ) و كفر ورزيدن نسبت به او و هتك احترام مسجد الحرام ، و اخراج ساكنان آن ، نزد خداوند مهم‌تر از آن است ؛ و ايجاد فتنه ، ( و محيط نامساعد ، كه مردم را به كفر ، تشويق و از ايمان باز مىدارد ) حتى از قتل بالاتر است . و مشركان ، پيوسته با شما مىجنگند ، تا اگر بتوانند شما را از آيينتان برگردانند ؛ ولى كسى كه از آيينش برگردد ، و در حال كفر بميرد ، تمام اعمال نيك ( گذشتهء ) او ، در دنيا و آخرت ، بر باد مىرود ؛ و آنان اهل دوزخند ؛ و هميشه در آن خواهند بود .\r\nكسانى كه ايمان آورده و كسانى كه هجرت كرده و در راه خدا جهاد نموده‌اند ، آنها اميد به رحمت پروردگار دارند و خداوند آمرزنده و مهربان است .\r\nشأن نزول :\r\n\r\nنبرد در ماه‌هاى حرام\r\nگفته‌اند : اين آيه در مورد « سَرِيّهء عبداللَّه بن جحش » نازل شده است . « 1 »\r\nجريان چنين بود : پيش از جنگ « بدر » پيامبر اسلام صلى الله عليه و آله « عبداللَّه بن جحش » را طلبيد ، نامه‌اى به او داد و هشت نفر از مهاجرين را همراه وى نمود ، به او فرمان داد :\r\n\r\n\r\n","description":"","footnote":"\r\n( 1 ) « سَرِيّه » به آن دسته از جنگ‌هاى اسلامى گفته مىشود كه پيامبر در آن شركت نداشت .\r\nبعضى گفته‌اند : « سَرِيّه » عبارت است از گروهى از لشكر كه از 5 تا 300 نفر تشكيل شده باشد .\r\nبايد توجه داشت : « سَرِيّه » از « سرى » گرفته شده است كه به معنى چيز نفيس و گران‌بهاست و چون لشكريانى كه چنين مأموريت‌هائى را پيدا مىكنند ، از نخبه‌ها هستند ، به اين نام ناميده شده‌اند .\r\n« مطرزى » مىگويد : « سَرَيّه » از « سرى » كه به معنى حركت در شب است ، گرفته شده به خاطر اين كه آنها غالباً مخفيانه حركت مىكنند .\r\n« ابن حجر » در كتاب « ملتقطات » خود همين مطلب را پذيرفته مىگويد : « سَرِيّه » گروهى از لشكرند كه شبانه حركت مىكنند .\r\n","page_name":" 60 ","page_number":60},
  {"content":"\r\n\r\nپس از آن كه دو روز راه پيمود ، نامه را بگشايد ، و طبق آن عمل كند ، او پس از دو روز طى طريق ، نامه را گشود و چنين يافت :\r\n« پس از آن كه نامه را باز كردى تا « نخله » ( زمينى كه بين « مكّه » و « طايف » است ) پيش برو ، و در آنجا وضع قريش را زير نظر بگير و جريان را به ما گزارش بده » .\r\n« عبداللَّه » جريان را براى همراهانش نقل نمود و اضافه كرد : پيامبر مرا از مجبور ساختن شما در اين راه ، منع كرده است ، بنابراين ، هر كس آمادهء شهادت است با من بيايد ، و ديگران باز گردند ، همه با او حركت كردند ، هنگامى كه به « نخله » رسيدند به قافله‌اى از قريش برخورد كردند كه « عمرو بن حضرمى » در آن بود ، چون روز آخر ماه رجب ( يكى از ماه‌هاى حرام ) بود در مورد حمله به آنها به مشورت پرداختند .\r\nبعضى گفتند : اگر امروز هم از آنها دست برداريم وارد محيط حرم خواهند شد و ديگر نمىتوان متعرض آنها شد ، سرانجام شجاعانه به آنها حمله كردند « عمرو بن حضرمى » را كشتند و قافله را با دو نفر نزد پيامبر صلى الله عليه و آله آوردند ، پيغمبر به آنان فرمود :\r\nمن به شما دستور نداده بودم كه در ماه‌هاى حرام نبرد كنيد ، و دخالتى در غنائم و اسيران نكرد ، مجاهدان ناراحت شدند و مسلمانان به سرزنش آنها پرداختند ، مشركان نيز زبان به طعن گشودند كه محمّد صلى الله عليه و آله جنگ و خون‌ريزى و اسارت در ماه‌هاى حرام را ، حلال شمرده در اين هنگام آيهء اوّل نازل شد .\r\nپس از آن كه اين آيه نازل شد « عبداللَّه بن جحش » و همراهانش اظهار كردند در اين راه براى درك ثواب جهاد كوشش كرده‌اند و از پيامبر پرسيدند : آيا اجر مجاهدان را دارند يا نه ؟ آيهء دوم ( انَّ الَّذِينَ آمَنُوا وَ الَّذِينَ هاجَرُوا . . . ) نازل گرديد . « 1 »\r\n* * *\r\n\r\n\r\n","description":"","footnote":"\r\n( 1 ) « بحار الانوار » ، ج 19 ، ص 188 ، 189 و 190 ؛ « اعلام الورى » ، ص 73 و 74 ؛ « تفسير ابن كثير » ، ج 1 ، ص 428 ، ذيل آيهء مورد بحث ؛ « سنن كبراى بيهقى » ، ج 13 ، ص 316 ، ح 18362 .\r\n","page_name":" 61 ","page_number":61},
  {"content":"\r\n\r\n( 219 ) يَسْئَلُونَكَ عَنِ الْخَمْرِ وَ الْمَيْسِرِ قُلْ فيهِما إِثْمٌ كَبيرٌ وَ مَنافِعُ لِلنَّاسِ وَ إِثْمُهُما أَكْبَرُ مِنْ نَفْعِهِما وَ يَسْئَلُونَكَ ماذا يُنْفِقُونَ قُلِ الْعَفْوَ كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ ( ( 220 ) ) فِي الدُّنْيا وَ الْآخِرَةِ وَ يَسْئَلُونَكَ عَنِ الْيَتامى قُلْ إِصْلاحٌ لَهُمْ خَيْرٌ وَ إِنْ تُخالِطُوهُمْ فَإِخْوانُكُمْ وَ اللَّهُ يَعْلَمُ الْمُفْسِدَ مِنَ الْمُصْلِحِ وَ لَوْ شاءَ اللَّهُ لَأَعْنَتَكُمْ إِنَّ اللَّهَ عَزيزٌ حَكيمٌ\r\nدربارهء شراب و قمار از تو سؤال مىكنند ، بگو : « در آنها گناه و زيان بزرگى است ؛ و منافعى ( از نظر مادى ) براى مردم در بر دارد ؛ ( ولى ) گناه آنها از نفعشان بيشتر است » . و از تو مىپرسند : چه چيز انفاق كنند ؟ بگو : « از مازاد نيازمندى خود » . اين چنين خداوندآيات را براى شما روشن مىسازد ؛ شايد انديشه كنيد !\r\n( تا انديشه كنيد ) دربارهء دنيا و آخرت ! و از تو دربارهء يتيمان سؤال مىكنند ، بگو : « اصلاح كار آنان بهتر است . و اگر زندگى خود را با زندگى آنان بياميزيد ، ( مانعى ندارد ؛ ) آنها برادر ( دينى ) شما هستند » . ( و همچون يك برادر با آنها رفتار كنيد ! ) خداوند ، مفسدان را از مصلحان ، باز مىشناسد . و اگر خدا بخواهد ، شما را به زحمت مىاندازد ؛ زيرا اوتوانا و حكيم است .\r\nشأن نزول :\r\n\r\nپرسش دربارهء شراب و قمار و ايتام !\r\nدربارهء شأن نزول آيهء اوّل ، گفته‌اند : گروهى از ياران پيامبر صلى الله عليه و آله خدمتش آمده ، عرض كردند : حكم شراب و قمار كه عقل را زائل و مال را تباه مىكند ، بيان فرما !\r\nآيهء نخست نازل شد و به آنها پاسخ داد . « 1 »\r\nو در شأن نزول آيهء دوم ، در « تفسير قمى » از امام صادق عليه السلام و در « مجمع البيان » از « ابن‌عباس » چنين نقل شده است :\r\n\r\n\r\n","description":"","footnote":"\r\n( 1 ) « مستدرك الوسائل » ، ج 17 ، ص 83 ، ح 20813 - 3 ؛ « مجمع البيان » ، ذيل آيهء مورد بحث ؛ « زبدة البيان » محقق اردبيلى ، ص 629 ؛ « اسباب نزول الآيات » واحدى نيشابورى ، ص 44 ؛ تفاسير « بحر المحيط » ، « رازى » ، « آلوسى » و . . .\r\n","page_name":" 62 ","page_number":62},
  {"content":"\r\n\r\nهنگامى كه آيهء : وَ لاتَقْرَبُوا مالَ الْيَتيمِ إِلَّا بِالَّتي هِيَ أَحْسَن : « و به مال يتيم جز به بهترين طريق نزديك نشويد » . « 1 »\r\nو آيهء : إِنَّ الَّذينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ في بُطُونِهِمْ ناراً وَ سَيَصْلَوْنَ سَعيراً : « كسانى كه اموال يتيمان را از روى ظلم و ستم مىخورند ، تنها آتش مىخورند و به زودى به آتش سوزانى مىسوزند » « 2 » نازل شد ، كه در آن از نزديك شدن به اموال و دارايى يتيمان مگر در صورتى كه براى آنان نفعى داشته باشد ، و نيز از خوردن اموال آنان نهى شد ، مردمى كه يتيمى در خانه داشتند ، از كفالت وى فاصله گرفتند و او را به حال خود گذاشتند ، و حتى گروهى آنان را از خانه خود بيرون كردند ، و آنها كه بيرون نكردند ، در خانه براى آنان وضعى به وجود آورده بودند ، كه كمتر از بيرون كردن نبود ؛ زيرا غذاى او را كه از مال خودش تهيه مىشد ، با غذاى خود مخلوط نمىكردند ، و حتى جداگانه براى آنان غذا مىپختند و پس از آن كه آن يتيم در گوشه‌اى از اطاق ، غذاى مخصوص خويش را مىخورد ، زيادى آن را اگر اضافه مىآمد ، براى او ذخيره مىكردند تا دفعهء بعد بخورد ، و اگر فاسد مىشد به دور مىريختند .\r\nهمهء اين كارها براى آن بود كه گرفتار مسئوليت خوردن مال يتيم نشده باشند ، اين عمل هم براى سرپرستان و هم براى يتيمان ، مشكلات فراوانى به بار مىآورد ، به دنبال اين جريان آنها خدمت پيامبر رسيده و از اين طرز عمل سؤال كردند ، در پاسخ آنها اين آيه نازل شد . « 3 »\r\n* * *\r\n( ( 221 ) ) وَ لا تَنْكِحُوا الْمُشْرِكاتِ حَتَّى يُؤْمِنَّ وَ لَأَمَةٌ مُؤْمِنَةٌ خَيْرٌ مِنْ مُشْرِكَةٍ وَ لَوْ أَعْجَبَتْكُمْ وَ لا تُنْكِحُوا الْمُشْرِكينَ حَتَّى يُؤْمِنُوا وَ لَعَبْدٌ مُؤْمِنٌ خَيْرٌ مِنْ\r\n\r\n\r\n","description":"","footnote":"\r\n( 1 ) اسراء ، آيهء 34 .\r\n( 2 ) نساء ، آيهء 10 .\r\n( 3 ) « مجمع البيان » ، ذيل آيهء مورد بحث ؛ « تفسير طبرى » ، ج 2 ، ص 208 ، ذيل آيهء مورد بحث .\r\n","page_name":" 63 ","page_number":63},
  {"content":"\r\n\r\nمُشْرِكٍ وَ لَوْ أَعْجَبَكُمْ أُولئِكَ يَدْعُونَ إِلَى النَّارِ وَ اللَّهُ يَدْعُوا إِلَى الْجَنَّةِ وَالْمَغْفِرَةِ بِإِذْنِهِ وَ يُبَيِّنُ آياتِهِ لِلنَّاسِ لَعَلَّهُمْ يَتَذَكَّرُونَ\r\nو با زنان مشرك و بت‌پرست ، تا ايمان نياورده‌اند ، ازدواج نكنيد ! ( اگر چه جز به ازدواج با كنيزان ، دسترسى نداشته باشيد ؛ زيرا ) كنيز با ايمان ، از زن آزاد بت‌پرست ، بهتر است ؛ هر چند ( زيبايى ، يا ثروت ، يا موقعيت او ) شما را به شگفتى آورد . و زنان خود را به ازدواج مردان بت‌پرست ، تا ايمان نياورده‌اند ، در نياوريد ! يك غلام با ايمان ، از يك مرد آزاد بت‌پرست ، بهتر است ؛ هر چند ( مال و موقعيت و زيبايى او ، ) شما را به شگفتى آورد . آنها دعوت به سوى آتش مىكنند ؛ و خدا دعوت به بهشت و آمرزش به فرمان خود مىنمايد ، و آيات خويش را براى مردم روشن مىسازد ؛ شايد متذكر شوند !\r\nشأن نزول :\r\n\r\nزنان مشرك ، شايستهء همسرى نيستند\r\nشخصى به نام « مرثد » كه مرد شجاعى بود از طرف پيغمبر اكرم صلى الله عليه و آله مأمور شد كه از « مدينه » به « مكّه » برود و جمعى از مسلمانان را كه آنجا بودند با خود بياورد ، وى به قصد انجام فرمان رسول خدا صلى الله عليه و آله وارد « مكّه » شد ، در آنجا با زن زيبائى به نام « عناق » كه در زمان جاهليت او را مىشناخت برخورد نمود ، آن زن او را مانند گذشته به گناه دعوت كرد ، اما « مرثد » كه مسلمان شده بود تسليم خواستهء او نشد ، آن زن تقاضاى ازدواج نمود « مرثد » گفت : اين امر موكول به اجازهء پيامبر صلى الله عليه و آله است ، او پس از انجام مأموريت خود به « مدينه » بازگشت و جريان را به اطلاع پيغمبر صلى الله عليه و آله رساند اين آيه نازل شد و بيان داشت زنان مشرك و بت‌پرست ، شايستهء همسرى و ازدواج با مردان مسلمان نيستند . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير قرطبى » ، ج 3 ، ص 67 ، ذيل آيهء مورد بحث ؛ « درّ المنثور » ، ج 1 ، ص 256 .\r\nاين نكته نيز قابل ذكر است كه اين شأن نزول در مورد آيهء 3 سورهء « نور » نيز وارد شده است « تفسير قرطبى » ، ج 12 ، ص 168 ؛ « درّ المنثور » ، ج 5 ، ص 20 ) .\r\n","page_name":" 64 ","page_number":64},
  {"content":"\r\n\r\n( 222 ) وَ يَسْئَلُونَكَ عَنِ الْمَحيضِ قُلْ هُوَ أَذىً فَاعْتَزِلُوا النِّساءَ فِي الْمَحيضِ وَ لاتَقْرَبُوهُنَّ حَتَّى يَطْهُرْنَ فَإِذا تَطَهَّرْنَ فَأْتُوهُنَّ مِنْ حَيْثُ أَمَرَكُمُ اللَّهُ إِنَّ اللَّه‌َيُحِبُّ التَّوَّابينَ وَ يُحِبُّ الْمُتَطَهِّرينَ ( ( 223 ) ) نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ وَ قَدِّمُوا لِأَنْفُسِكُمْ وَ اتَّقُوا اللَّهَ وَ اعْلَمُوا أَنَّكُمْ مُلاقُوهُ وَ بَشِّرِ الْمُؤْمِنينَ\r\nو از تو ، دربارهء حيض سؤال مىكنند ، بگو : چيز زيانبار و آلوده‌اى است ؛ از اين رو در حالت قاعدگى ، از زنان كناره‌گيرى كنيد ! و با آنها نزديكى ننماييد ، تا پاك شوند . وهنگامى كه پاك شدند ! از طريقى كه خدا به شما فرمان داده ، با آنها آميزش كنيد ! خداوند ، توبه كنندگان را دوست دارد ، و پاكان را ( نيز ) دوست دارد .\r\nزنان شما ، محل بذرافشانى شما هستند ، پس هر زمان كه بخواهيد ، مىتوانيد با آنها آميزش كنيد . و ( سعى نمائيد با پرورش فرزندان صالح ) اثر نيكى براى خود ، از پيش بفرستيد ! و از ( مخالفت فرمان ) خدا بپرهيزيد و بدانيد او را ملاقات خواهيد كرد و به مؤمنان ، بشارت ده !\r\nشأن نزول :\r\n\r\nحكم آميزش در ايام عادت\r\nزنان در هر ماه ، به مدت حداقل سه روز ، و حداكثر ده روز ، قاعده مىشوند و آن عبارت از خونى است كه با اوصاف خاصى كه در كتب فقه آمده از رحم آنها خارج مىگردد ، زن را در چنين حال « حائض » و آن خون را خون « حيض » مىگويند : آئين كنونى يهود و نصارا احكام ضد يكديگر در مورد آميزش مردان با چنين زنانى دارند كه براى هر كس حالت استفهام ايجاد مىنمايد .\r\nجمعى از يهود مىگويند : معاشرت مردان با اين گونه زنان مطلقاً حرام است هر چند به صورت غذا خوردن سر يك سفره و يا زندگى در يك اطاق باشد ، مثلًا مىگويند : جايى كه زن حائض بنشيند مرد نبايد بنشيند ، اگر نشست بايد لباس خود را بشويد و الَّا نجس است ، و نيز اگر در رختخواب او بخوابد لباس و بدن را بايد\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nشستشو دهد .\r\nبه طور خلاصه زن را در اين مدت ، يك موجود ناپاك و لازم الاجتناب مىدانند .\r\nدر مقابل اين گروه ، نصارا هستند كه مىگويند : هيچ گونه فرقى ميان حالت حيض زنان و غير حيض نيست ، همه‌گونه معاشرت حتى آميزش جنسى ، باآنان‌بىمانع‌است !\r\nمشركان عرب به خصوص آنها كه در « مدينه » زندگى مىكردند ، كم و بيش به خلق و خوى يهود ، انس گرفته بودند و با زنان حائض مانند يهود رفتار مىكردند و در زمان عادت ماهيانه از آنها جدا مىشدند ، همين اختلاف در آئين و افراط و تفريطهاى غير قابل گذشت ، سبب شد كه بعضى از مسلمانان از پيغمبر اكرم صلى الله عليه و آله در اين باره سؤال كنند ، در پاسخ آنان اين آيه نازل شد . « 1 »\r\n* * *\r\n( ( 224 ) ) وَ لاتَجْعَلُوا اللَّهَ عُرْضَةً لِأَيْمانِكُمْ أَنْ تَبَرُّوا وَ تَتَّقُوا وَ تُصْلِحُوا بَيْنَ النَّاسِ وَ اللَّهُ سَميعٌ عَليمٌ ( ( 225 ) ) لايُؤاخِذُكُمُ اللَّهُ بِاللَّغْوِ في أَيْمانِكُمْ وَ لكِنْ يُؤاخِذُكُمْ بِما كَسَبَتْ قُلُوبُكُمْ وَ اللَّهُ غَفُورٌ حَليمٌ\r\nخدا را در معرض سوگندهاى خود قرار ندهيد ! و براى اين كه نيكى كنيد ، و تقوا پيشه سازيد ، و در ميان مردم اصلاح كنيد ( سوگند ياد ننماييد ) ! و خداوند شنوا و داناست .\r\nخداوند شما را به خاطر سوگندهايى كه بدون توجه ياد مىكنيد ، مؤاخذه نخواهد كرد ، اما به آنچه دل‌هاى شما ( به اختيار ) كسب كرده ، مؤاخذه مىكند . و خداوند ، آمرزنده وبردبار است .\r\nشأن نزول :\r\n\r\nسوگندهاى درست و نادرست\r\nميان داماد و دخترِ يكى از ياران پيامبر صلى الله عليه و آله به نام « عبداللَّه بن رواحه » اختلافى\r\n\r\n\r\n","description":"","footnote":"\r\n( 1 ) « فقه القرآن » قطب راوندى ، ج 1 ، ص 51 ؛ « تفسير ابن كثير » ، ج 1 ، ص 438 ، ذيل آيهء مورد بحث ؛ « تفسير آلوسى » ، ج 2 ، ص 120 ، ذيل آيهء مورد بحث ؛ « سنن بيهقى » ، ج 2 ، ص 12 ، ح 1531 .\r\n","page_name":" 66 ","page_number":66},
  {"content":"\r\n\r\nروى داد ، او سوگند ياد كرد كه براى اصلاح كار آنها هيچ گونه دخالتى نكند و در اين راه گامى بر ندارد . آيهء فوق نازل شد ، و اين گونه سوگندها را ممنوع و بىاساس قلمداد كرد . « 1 »\r\n* * *\r\n( ( 229 ) ) الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْريحٌ بِإِحْسانٍ وَ لا يَحِلُّ لَكُمْ أَنْ تَأْخُذُوا مِمَّا آتَيْتُمُوهُنَّ شَيْئاً إِلَّا أَنْ يَخافا أَلَّا يُقيما حُدُودَ اللَّهِ فَإِنْ خِفْتُمْ أَلَّايُقيما حُدُودَ اللَّهِ فَلا جُناحَ عَلَيْهِما فيمَا افْتَدَتْ بِهِ تِلْكَ حُدُودُ اللَّهِ فَلاتَعْتَدُوها وَ مَنْ يَتَعَدَّ حُدُودَ اللَّهِ فَأُولئِكَ هُمُ الظَّالِمُونَ\r\nطلاق ، ( طلاقى كه رجوع و بازگشت دارد ، ) دو مرتبه است ؛ ( و در هر مرتبه ، ) بايد به طور شايسته همسر خود را نگاهدارى كند ( و آشتى نمايد ) ، يا با نيكى او را رها سازد . و براى شما حلال نيست كه چيزى از آنچه به آنها داده‌ايد ، پس بگيريد ؛ مگر اين كه دو همسر ، بترسند كه حدود الهى را بر پا ندارند . اگر بترسيد كه حدود الهى را رعايت نكنند ، مانعى براى آنها نيست كه زن ، فديه و عوضى بپردازد ( و طلاق بگيرد ) . اينها حدود و مرزهاى الهى است ؛ از آن ، تجاوز نكنيد ! و هر كس از آن تجاوز كند ، ستمگر است .\r\nشأن نزول :\r\n\r\nطلاق ، سه بار بيش نيست\r\nزنى خدمت يكى از همسران پيامبر صلى الله عليه و آله رسيد و از شوهرش شكايت كرد كه او پيوسته وى را طلاق مىدهد و سپس رجوع مىكند تا به اين وسيله به زيان و ضرر افتد - و در جاهليت چنين بود كه مرد حق داشت همسرش را هزار بار طلاق بدهد و رجوع كند و حدّى براى آن نبود - هنگامى كه اين شكايت به محضر پيغمبر اكرم صلى الله عليه و آله رسيد آيهء فوق نازل گشت و حدّ طلاق را سه بار قرار داد . « 2 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « قرطبى » ، ج 3 ، ص 97 ، ذيل آيهء مورد بحث .\r\n( 2 ) « مجمع البيان » ، ذيل آيهء مورد بحث - ( اين شأن نزول در « تفسير كبير » ، « قرطبى » و « روح المعانى » نيز ، ذيل آيهء مورد بحث آمده است ) .\r\n","page_name":" 67 ","page_number":67},
  {"content":"\r\n\r\n( 230 ) فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ فَإِنْ طَلَّقَها فَلا جُناحَ عَلَيْهِما أَنْ يَتَراجَعا إِنْ ظَنَّا أَنْ يُقيما حُدُودَ اللَّهِ وَ تِلْكَ حُدُودُ اللَّهِ يُبَيِّنُها لِقَوْمٍ يَعْلَمُونَ\r\nاگر ( بعد از دو طلاق و رجوع ، بار ديگر ) او را طلاق داد ، از آن به بعد ، زن بر او حلال نخواهد بود ؛ مگر اين كه همسر ديگرى انتخاب كند اگر ( همسر دوم ) او را طلاق داد ، گناهى ندارد كه بازگشت كنند ؛ در صورتى كه اميد داشته باشند كه حدود الهى را محترم مىشمرند . اينها حدود الهى است كه ( خدا ) آن را براى گروهى كه آگاهند ، بيان مىنمايد .\r\nشأن نزول :\r\n\r\nحكم ازدواج با همسر اوّل پس از سه طلاق\r\nدر حديثى آمده است : زنى خدمت پيامبر اكرم صلى الله عليه و آله رسيده ، عرض كرد : من همسر پسر عمويم « رفاعه » بودم ، او سه بار مرا طلاق داد ، پس از او با مردى به نام « عبدالرحمن بن زبير » ازدواج كردم ، اتفاقاً او هم مرا طلاق داد ، بى آن كه در اين مدت آميزش جنسى بين من و او انجام گيرد ، آيا مىتوانم به شوهر اوّلم بازگردم ؟\r\nحضرت فرمود : نه ، تنها در صورتى مىتوانى كه با همسر دوم آميزش جنسى كرده باشى ، در اين هنگام آيهء فوق نازل شد . « 1 »\r\n* * *\r\n( ( 232 ) ) وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ أَنْ يَنْكِحْنَ أَزْواجَهُنَّ إِذا تَراضَوْا بَيْنَهُمْ بِالْمَعْرُوفِ ذلِكَ يُوعَظُ بِهِ مَنْ كانَ مِنْكُمْ يُؤْمِنُ بِاللَّهِ وَالْيَوْمِ الْآخِرِ ذلِكُمْ أَزْكى لَكُمْ وَ أَطْهَرُ وَ اللَّهُ يَعْلَمُ وَ أَنْتُمْ لاتَعْلَمُونَ\r\nو هنگامى كه زنان را طلاق داديد و عدّهء خود را به پايان رسانيدند ، مانع آنها نشويد كه با همسران ( سابق ) خويش ، ازدواج كنند ! اگر در ميان آنان ، به طرز پسنديده‌اى تراضى\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ( با تلخيص ) - اين شأن نزول در « تفسير روح المعانى » ، « قرطبى » و « مراغى » نيز آمده است .\r\n","page_name":" 68 ","page_number":68},
  {"content":"\r\n\r\nبرقرار گردد . اين دستورى است كه تنها افرادى از شما ، كه ايمان به خدا و روز قيامت دارند ، از آن ، پند مىگيرند اين ( دستور ) ، براى رشد ( خانواده‌هاى ) شما مؤثرتر ، و براى شستن آلودگىها مفيدتر است ؛ و خدا مىداند و شما نمىدانيد .\r\nشأن نزول :\r\n\r\nاز ازدواج ممانعت نكنيد\r\nيكى از ياران پيامبر صلى الله عليه و آله به نام « مَعْقِل بن يسار » خواهرى به نام « جَملاء » داشت كه از همسرش « عاصم بن عُدَىّ » طلاق گرفته بود ، بعد از پايان عدّه ، مايل بود بار ديگر به عقد همسرش درآيد ، ولى برادرش از اين كار مانع شد ، آيهء فوق نازل شد و او را از مخالفت با چنين ازدواجى نهى كرد .\r\nو نيز گفته‌اند : آيه هنگامى نازل شد كه « جابر بن عبداللَّه » با ازدواج مجدد دختر عمويش با شوهر سابق خويش ، مخالفت مىورزيد . « 1 »\r\n* * * شايد در جاهليت چنين حقى به غالب بستگان نزديك مىدادند كه در امر ازدواج زنان و دختران خويشاوند دخالت كنند .\r\nشك نيست كه برادر و پسر عمو از نظر فقه شيعه ، هيچ گونه ولايتى بر خواهر و دختر عموى خود ندارند و آيهء فوق مىخواهد اين گونه دخالت‌هاى غير مجاز را نفى كند ، بلكه چنان كه در تفسير آمده از آيهء فوق ، حكم وسيع‌ترى حتى دربارهء اولياء استفاده مىشود كه حتى پدر و جدّ - چه رسد به بستگان ديگر و يا بيگانگان - حق ندارند با چنين ازدواج‌هائى مخالفت كنند .\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث - بسيارى از مفسران ديگر مانند : « قرطبى » ، « تفسير كبير » ، « تفسير روح المعانى » و « فى ظلال القرآن » ، هر دو شأن نزول يا يكى از آن دو را ذيل آيهء مورد بحث نقل كرده‌اند ؛ « فقه القرآن » قطب راوندى ، ج 2 ، ص 181 .\r\n","page_name":" 69 ","page_number":69},
  {"content":"\r\n\r\n( 238 ) حافِظُوا عَلَى الصَّلَواتِ وَ الصَّلاةِ الْوُسْطى وَ قُومُوا لِلَّهِ قانِتينَ ( 239 ) فَإِنْ خِفْتُمْ فَرِجالًا أَوْ رُكْباناً فَإِذا أَمِنْتُمْ فَاذْكُرُوا اللَّهَ كَما عَلَّمَكُمْ ما لَمْ تَكُونُوا تَعْلَمُونَ\r\nدر انجام همهء نمازها و ( به خصوص ) نماز وسطى ( نماز ظهر ) كوشا باشيد ! و از روى خضوع و اطاعت ، براى خدا به پاخيزيد !\r\nو اگر ( به خاطر جنگ ، يا خطر ديگرى ) بترسيد ، ( نماز را ) در حال پياده يا سواره انجام دهيد ! اما هنگامى كه امنيت خود را باز يافتيد ، خدا را ياد كنيد ! ( نماز را به صورت معمولى بخوانيد ! ) همان گونه كه خداوند ، چيزهايى را كه نمىدانستيد ، به شما تعليم داد .\r\nشأن نزول :\r\n\r\nشركت در نماز جماعت\r\nجمعى از منافقان ، گرمى هوا را بهانه براى ايجاد تفرقه در صفوف مسلمين قرار داده بودند و در نماز جماعت شركت نمىكردند و به دنبال آنها بعضى از مؤمنين نيز از شركت در جماعت خوددارى كرده بودند ، و جماعت مسلمين كاهش يافت ، پيغمبر اكرم صلى الله عليه و آله از اين جهت ناراحت بود ، حتى آنها را تهديد به مجازات شديد كرد .\r\nلذا در حديثى از « زيد بن ثابت » نقل شده : پيامبر صلى الله عليه و آله در گرماى فوق العادهء نيمروز تابستان نماز ( ظهر ) را با جماعت مىگزارد و اين نماز براى اصحاب و ياران سخت‌ترين نماز بود ، به طورى كه گاه پشت سر پيامبر صلى الله عليه و آله يك صف يا دو صف بيشتر نبود ، در اينجا فرمود : من تصميم گرفته‌ام خانهء كسانى را كه در نماز ما شركت نمىكنند بسوزانم ، آيهء فوق نازل شد و اهميت نماز ظهر را ( با جماعت ) تأكيد كرد . « 1 »\r\n* * *\r\n( ( ين تشديد ) ) نشان مىدهد : مسألهء عدم شركت ، تنها به خاطر گرمى هوا نبود ، بلكه\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير درّ المنثور » ، ج 1 ، ص 301 ، ذيل آيهء مورد بحث ؛ « بحار الانوار » ، ج 79 ، ص 279 ؛ « تفسير قرطبى » ، ج 3 ، ص 208 ، ذيل آيهء مورد بحث ؛ « بحر المحيط » ، ج 2 ، ص 512 ، ذيل آيهء مورد بحث .\r\n","page_name":" 70 ","page_number":70},
  {"content":"\r\n\r\nگروهى مىخواستند با اين بهانه به تضعيف اسلام و پيامبر صلى الله عليه و آله و ايجاد شكاف در صفوف مسلمين بپردازند كه پيامبر صلى الله عليه و آله با اين لحن شديد در مقابل آنها موضع گيرى فرمود .\r\n* * *\r\n( ( 243 ) ) أَ لَمْ تَرَ إِلَى الَّذينَ خَرَجُوا مِنْ دِيارِهِمْ وَ هُمْ أُلُوفٌ حَذَرَ الْمَوْتِ فَقالَ لَهُمُ اللَّهُ مُوتُوا ثُمَّ أَحْياهُمْ إِنَّ اللَّهَ لَذُو فَضْلٍ عَلَى النَّاسِ وَ لكِنَّ أَكْثَرَ النَّاسِ لايَشْكُرُونَ\r\nآيا نديدى جمعيتى را كه از ترس مرگ ، از خانه‌هاى خود فرار كردند ؟ و آنان هزارها نفر بودند ( كه به بهانهء بيمارى طاعون ، از شركت در ميدان جهاد خوددارى نمودند ) . خداوند به آنها گفت : بميريد ! سپس خدا آنها را زنده كرد ؛ خداوند نسبت به بندگان خود احسان مىكند ؛ ولى بيشتر مردم ، شكر ( او را ) به جا نمىآورند .\r\nشأن نزول :\r\n\r\nاحياى مردگان\r\nدر يكى از شهرهاى « شام » بيمارى طاعون راه يافت و با سرعتى عجيب و سرسام‌آور ، مردم يكى پس از ديگرى از دنيا مىرفتند در اين ميان عدهء بسيارى به اين اميد كه شايد از چنگال مرگ رهائى يابند آن محيط و ديار را ترك گفتند .\r\nاز آنجا كه آنها پس از فرار از محيط خود و رهائى از مرگ در خود احساس قدرت و استقلالى نموده و با ناديده گرفتن ارادهء الهى و چشم دوختن به عوامل طبيعى دچار غرور شدند . پروردگار ، آنها را نيز در همان بيابان با همان بيمارى نابود ساخت .\r\nاز بعضى روايات استفاده مىشود : اصل آمدن بيمارى مزبور در اين سرزمين به عنوان مجازات بود ؛ زيرا پيشوا و رهبر آنان از آنان خواست كه خود را براى مبارزه آماده كنند و از شهر خارج گردند آنها به بهانهء اين كه در محيط جنگ مرض طاعون است از رفتن به ميدان جنگ خوددارى كردند ، پروردگار آنها را به همان چيزى كه از\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nآن هراس داشتند و بهانهء فرار قرار داده بودند مبتلا ساخت و بيمارى طاعون در آنها شايع شد ، آنها خانه‌هاى خود را ترك كرده و براى نجات از طاعون فرار كردند ، اما در بيابان همگى از بين رفتند ، مدت‌ها از اين جريان گذشت و « حِزقِيل » « 1 » يكى از پيامبران بنىاسرائيل ، از آنجا عبور نمود و از خدا خواست آنها را زنده كند ، خداوند دعاى او را اجابت نمود و آنها به زندگى بازگشتند . « 2 »\r\n* * *\r\n( ( 245 ) ) مَنْ ذَا الَّذي يُقْرِضُ اللَّهَ قَرْضاً حَسَناً فَيُضاعِفَهُ لَهُ أَضْعافاً كَثيرَةً وَ اللَّهُ يَقْبِضُ وَ يَبْصُطُ وَ إِلَيْهِ تُرْجَعُونَ\r\nكيست كه به خدا « قرض الحسنه‌اى » دهد ، ( و از اموالى كه خدا به او بخشيده ، انفاق كند ، ) تا آن را براى او ، چندين برابر كند ؟ و خداوند است كه ( روزى بندگان را ) محدود ياگسترده مىسازد ؛ ( و انفاق ، هرگز باعث كمبود روزى آنها نمىشود ) . و به سوى او باز مىگرديد .\r\nشأن نزول :\r\n\r\nمعاملهء پر سود\r\nدر شأن نزول اين آيه ، چنين نقل كرده‌اند : روزى پيامبر اكرم صلى الله عليه و آله فرمود : هر كس صدقه‌اى بدهد دو برابر آن در بهشت خواهد داشت ، « ابو الدّحداح انصارى » عرض كرد : اى رسول خدا ! من دو باغ دارم اگر يكى از آنها را به عنوان صدقه بدهم دو برابر آن را در بهشت خواهم داشت ؟ فرمود : آرى .\r\nعرض كرد : أُمُّ الدّحداح نيز با من خواهد بود ؟\r\nفرمود : آرى .\r\nعرض كرد : فرزندان نيز با من هستند ؟\r\n\r\n\r\n","description":"","footnote":"\r\n( 1 ) « حِزْقيل » طبق بعضى از روايات ، سومين پيشواى بنىاسرائيل بعد از موسى عليه السلام بود ( « مجمع البيان » ، ذيل آيهء مورد بحث ؛ « بحار الانوار » ، ج 13 ، ص 383 ) .\r\n( 2 ) « كافى » ، ج 8 ، ص 198 و 199 ؛ « بحار الانوار » ، ج 6 ، ص 120 و 123 ، و ج 13 ، ص 381 و 382 و 385 ؛ « مجمع البيان » ، ذيل آيهء مورد بحث .\r\n","page_name":" 72 ","page_number":72},
  {"content":"\r\n\r\nفرمود : آرى .\r\nسپس او باغى را كه بهتر بود ، به عنوان صدقه به پيامبر صلى الله عليه و آله داد ، آيهء فوق نازل شد ، و صدقهء او را دو هزار هزار برابر براى او كرد و اين است معنى : « اضْعافاً كَثِيرَةً » .\r\n« ابو الدّحداح » بازگشت و همسرش « أمُّ الدّحداح » و فرزندان را در آن باغى ديد كه صدقه قرار داده بود ، به در باغ ايستاد و نخواست وارد آن شود ، همسرش را صدا زده ، گفت :\r\nمن اين باغ را صدقه قرار داده‌ام و دو برابرش را در بهشت خريدارى كرده‌ام و تو و فرزندان نيز با من خواهيد بود .\r\nهمسرش گفت : مبارك است آنچه را فروخته و آنچه را خريده‌اى !\r\nپس از آن همگى از باغ خارج شدند و آن را به پيامبر صلى الله عليه و آله تسليم كرد ، پيامبر صلى الله عليه و آله فرمود : « چه بسيار نخله‌هائى در بهشت كه شاخه‌هايش براى ابو الدّحداح آويزان شده است » . « 1 »\r\n* * *\r\n( ( 256 ) ) لا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فقد استَمْسَكَ بِالْعُرْوَةِ الْوُثْقى لَا انْفِصامَ لَها وَ اللَّهُ سَميعٌ عَليمٌ\r\nدر قبول دين ، اكراهى نيست . ( زيرا ) راه درست از راه انحرافى ، روشن شده است . بنابراين ، كسى كه به طاغوت ( بت و شيطان ، و هر موجود طغيانگر ) كافر شود و به خدا ايمان آورد ، به دستگيرهء محكمى چنگ زده است ، كه گسستن براى آن نيست . و خداوند ، شنوا و داناست .\r\nشأن نزول :\r\n\r\nاجبار در دين ممنوع است\r\nمفسر معروف اسلامى « طبرسى » در « مجمع البيان » در شأن نزول آيه نقل مىكند :\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « مستدرك الوسائل » ، ج 7 ، ص 262 ، 264 و 265 ؛ « تفسير ابن‌كثير » ، ذيل آيهء مورد بحث ؛ « تفسير كبير فخر رازى » ، ذيل آيهء مورد بحث .\r\n","page_name":" 73 ","page_number":73},
  {"content":"\r\n\r\nمردى از اهل « مدينه » به نام « ابو حصين » دو پسر داشت ، برخى از بازرگانانى كه به « مدينه » كالا وارد مىكردند ، هنگام برخورد با اين دو پسر آنان را به عقيده و آئين مسيح دعوت كردند ، آن دو هم سخت تحت تأثير قرار گرفته ، به اين كيش وارد شدند و هنگام مراجعت نيز به اتفاق بازرگانان به « شام » رهسپار گرديدند .\r\n« ابو حصين » از اين جريان سخت ناراحت شد ، به پيامبر صلى الله عليه و آله اطلاع داد و از حضرت خواست آنان را به مذهب خود برگرداند و سؤال كرد :\r\nآيا مىتواند آنان را با اجبار به مذهب خويش باز گرداند ؟\r\nآيهء فوق ، نازل گرديد و اين حقيقت را بيان داشت كه : « در گرايش به مذهب اجبار و اكراهى نيست » . « 1 »\r\nدر « تفسير المنار » نقل شده : « ابو حصين » خواست دو فرزند خود را با اجبار به اسلام باز گرداند ، آنان به عنوان شكايت نزد پيغمبر آمدند .\r\n« ابو حصين » به پيامبر عرض كرد : من چگونه به خود اجازه دهم فرزندانم وارد آتش گردند و من ناظر آن باشم ، آيهء مورد بحث به همين منظور نازل شد . « 2 »\r\n* * * ( 267 ) يا أَيُّهَا الَّذينَ آمَنُوا أَنْفِقُوا مِنْ طَيِّباتِ ما كَسَبْتُمْ وَ مِمَّا أَخْرَجْنا لَكُمْ مِنَ الْأَرْضِ وَ لا تَيَمَّمُوا الْخَبيثَ مِنْهُ تُنْفِقُونَ وَ لَسْتُمْ بِآخِذيهِ إِلَّا أَنْ تُغْمِضُوافيهِ وَ اعْلَمُوا أَنَّ اللَّهَ غَنِيٌّ حَميدٌ\r\nاى كسانى كه ايمان آورده‌ايد ! از قسمت‌هاى پاكيزه اموالى كه به دست آورده‌ايد ، و از آنچه از زمين براى شما خارج ساخته‌ايم ( از منابع و معادن و درختان و گياهان ) ، انفاق كنيد ! و براى انفاق ، به سراغ قسمت‌هاى ناپاك نرويد در حالى كه خود شما ، ( به هنگام پذيرش اموال ، ) حاضر نيستيد آنها را بپذيريد ؛ مگر از روى اغماض و كراهت ! و بدانيد خداوند ، بىنياز و شايستهء ستايش است .\r\n\r\n\r\n","description":"","footnote":"\r\n( 1 ) « بحار الانوار » ، ج 22 ، ص 16 ؛ « مجمع البيان » ، ذيل آيهء مورد بحث ؛ « اسباب نزول الآيات » واحدى نيشابورى ، ص 52 .\r\n( 2 ) « تفسير المنار » ، ذيل آيهء مورد بحث .\r\n","page_name":" 74 ","page_number":74},
  {"content":"\r\n\r\nشأن نزول :\r\n\r\nانفاق از اموال پاك ، آرى\r\nاز امام صادق عليه السلام نقل شده اين آيه دربارهء جمعى نازل شد كه ثروت‌هائى از طريق رباخوارى در زمان جاهليت جمع‌آورى كرده بودند و از آن در راه خدا انفاق مىكردند ، خداوند آنها را از اين كار نهى كرد . و دستور داد از اموال پاك و حلال ، در راه خدا انفاق كنند . « 1 »\r\nدر « تفسير مجمع البيان » پس از نقل اين حديث ، از على عليه السلام نقل مىكند كه فرمود : اين آيه دربارهء كسانى نازل گرديد كه به هنگام انفاق خرماهاى خشك ، كم گوشت و نامرغوب را با خرماى خوب مخلوط مىكردند و بعد انفاق مىنمودند به آنها دستور داده شد از اين كار بپرهيزند . « 2 »\r\n* * *\r\n( ( ين دو ) ) شأن نزول هيچ گونه منافاتى با هم ندارند و ممكن است آيه در مورد هر دو دسته نازل شده باشد ، كه يكى ناظر به پاكى معنوى و ديگرى ناظر به مرغوبيت مادى و ظاهرى است .\r\nولى بايد توجه داشت : طبق آيهء 275 سورهء « بقره » كسانى كه در زمان جاهليت اموالى از طريق رباخوارى جمع‌آورى كرده بودند و پس از نزول آيه از ادامهء رباخوارى خوددارى نمودند ، اموال گذشته بر آنها حرام نبوده است يعنى اين قانون شامل گذشته نمىشود ، ولى مسلّم است اين مال در عين حلال بودن با اموال ديگر فرق داشت و در حقيقت ، شبيه اموالى بود كه از طرق مكروه به دست بيايد !\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « كافى » ، ج 4 ، ص 48 ؛ « وسائل الشيعه » ، ج 9 ، ص 465 ، 466 و 468 ، و ج 17 ، ص 212 ؛ « بحار الانوار » ، ج 93 ، ص 27 ، 167 و 168 ، با اندكى تفاوت .\r\n( 2 ) « مجمع البيان » ، ذيل آيهء مورد بحث ؛ « كافى » ، ج 4 ، ص 48 ، با اندكى تفاوت ؛ « وسائل الشيعه » ، ج 9 ، ص 205 ، 206 و 207 ؛ « بحار الانوار » ، ج 93 ، ص 46 ، 47 ، 143 و 145 ، همه با تفاوت ؛ « تفسير عياشى » ، ج 1 ، ص 148 ( با اندكى تفاوت ) .\r\n","page_name":" 75 ","page_number":75},
  {"content":"\r\n\r\n( 272 ) لَيْسَ عَلَيْكَ هُداهُمْ وَ لكِنَّ اللَّهَ يَهْدي مَنْ يَشاءُ وَ ما تُنْفِقُوا مِنْ خَيْرٍ فَلِأَنْفُسِكُمْ وَ ما تُنْفِقُونَ إِلَّا ابْتِغاءَ وَجْهِ اللَّهِ وَ ما تُنْفِقُوا مِنْ خَيْرٍ يُوَفَّ إِلَيْكُمْ وَ أَنْتُمْ لا تُظْلَمُونَ\r\nهدايت آنها بر تو نيست ؛ ( بنابراين ، ترك انفاق به غير مسلمانان ، براى اجبار به اسلام ، صحيح نيست ) ولى خداوند ، هر كه را بخواهد ( و شايسته بداند ) ، هدايت مىكند . و آنچه را از خوبىها و اموال انفاق مىكنيد ، براى خودتان است ؛ ( ولى ) جز براى رضاى خدا ، انفاق نكنيد ! و آنچه از خوبىها انفاق مىكنيد ، ( پاداش آن ) به طور كامل به شما داده مىشود ؛ و به شما ستم نخواهد شد .\r\nشأن نزول :\r\n\r\nانفاق در راه خير\r\nدر « تفسير مجمع البيان » از « ابن‌عباس » نقل شده : مسلمانان حاضر نبودند به غير مسلمين انفاق كنند ، آيهء فوق نازل شد و به آنها اجازه داد كه در مواقع لزوم اين كار را انجام دهند . « 1 »\r\nشأن نزول ديگرى براى آيهء فوق نقل شده كه بى شباهت به شأن نزول اوّل نيست و آن اين كه : زن مسلمانى به نام « اسماء » در سفر « عمرة القضاء » در خدمت پيغمبر اكرم صلى الله عليه و آله بود ، مادر و جدهء آن زن ، به سراغ او آمدند و از او كمكى خواستند ، و از آنجا كه آن دو نفر مشرك و بت‌پرست بودند « اسماء » از كمك به آنها امتناع ورزيد ، گفت :\r\nبايد از پيامبر صلى الله عليه و آله اجازه بگيرم ؛ زيرا شما پيرو آئين من نيستيد ، سپس نزد پيامبر صلى الله عليه و آله آمد اجازه خواست ، آيهء مورد بحث نازل گرديد . « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير قرطبى » ، ذيل آيهء مورد بحث ، و ديگر تفاسير .\r\n( 2 ) « مجمع البيان » ، ذيل آيهء مورد بحث ؛ « تفسير قرطبى » ، ذيل آيهء مورد بحث ( با تفاوت ) ؛ « تفسير كبير فخر رازى » ، ذيل آيهء مورد بحث .\r\n","page_name":" 76 ","page_number":76},
  {"content":"\r\n\r\n( 273 ) لِلْفُقَراءِ الَّذينَ أُحْصِرُوا في سَبيلِ اللَّهِ لا يَسْتَطيعُونَ ضَرْباً فِى الْأَرْضِ يَحْسَبُهُمُ الْجاهِلُ أَغْنِياءَ مِنَ التَّعَفُّفِ تَعْرِفُهُمْ بِسيماهُمْ لا يَسْئَلُونَ النَّاس‌َإِلْحافاً وَ ما تُنْفِقُوا مِنْ خَيْرٍ فَإِنَّ اللَّهَ بِهِ عَليمٌ\r\n( انفاق شما ، بايد ) براى نيازمندانى باشد كه در راه خدا ، در تنگنا قرار گرفته‌اند ؛ ( ونمىتوانند براى تأمين هزينهء زندگى ، دست به كسب و تجارتى بزنند ؛ ) نمىتوانند مسافرتى كنند ( و سرمايه‌اى به دست آورند ؛ ) و از شدت خويشتن‌دارى ، افراد ناآگاه آنها را بىنياز مىپندارند ؛ اما آنها را از چهره‌هايشان مىشناسى ؛ و هرگز با اصرار چيزى از مردم نمىخواهند . ( اين است مشخصات آنها ! ) و هر چيز خوبى در راه خدا انفاق كنيد ، خداوند از آن آگاه است .\r\nشأن نزول :\r\n\r\nانفاق به فقراى آبرومند\r\nاز امام باقر عليه السلام چنين نقل شده است : اين آيه دربارهء اصحاب « صُفَّه » نازل شده ( اصحاب صُفَّه حدود چهارصد نفر از مسلمانان « مكّه » و اطراف « مدينه » بودند كه نه خانه‌اى در « مدينه » داشتند و نه خويشاوندانى كه به منزل آنها بروند ، از اين جهت در مسجد پيامبر مسكن گزيده بودند و آمادگى خود را براى شركت در ميدان‌هاى جهاد اعلام داشته بودند ) .\r\nولى چون اقامت آنها در مسجد با شئون مسجد سازگار نبود ، دستور داده شد به صُفَّه ( سكوى بزرگ و وسيع ) كه در بيرون مسجد قرار داشت منتقل شوند ، آيهء فوق نازل شد ، و به مردم دستور داد به اين دسته از برادران خود از كمك‌هاى ممكن مضايقه نكنند ، آنها همچنين كردند . « 1 »\r\nبعضىازمفسران تصريح كرده‌اند : آنهاپاسداران پيامبر صلى الله عليه و آله و محافظان او بوده‌اند . « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، « ابوالفتوح رازى » ، « البحر المحيط » ، « قرطبى » ، « روح المعانى » و تفسيرهاى ديگر ، ذيل آيهء مورد بحث ( با تفاوت‌هائى در عبارت ) .\r\n( 2 ) « تفسير فى ظلال القرآن » ، ج 1 ، ص 462 ، ذيل آيهء مورد بحث .\r\n","page_name":" 77 ","page_number":77},
  {"content":"\r\n\r\n( 274 ) الَّذينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرّاً وَ عَلانِيَةً فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ\r\nآنها كه اموال خود را ، شب و روز ، پنهان و آشكار ، انفاق مىكنند ، مزدشان نزدپروردگارشان است ؛ نه ترسى بر آنهاست ، و نه غمگين مىشوند .\r\nشأن نزول :\r\n\r\nانفاق در هر زمان به جا است\r\nدر احاديث بسيارى آمده است كه : اين آيه دربارهء على عليه السلام نازل شده است ؛ زيرا آن حضرت چهار درهم داشت ، درهمى را در شب ، درهمى را در روز ، درهمى را آشكارا و درهمى را در نهان انفاق كرد و اين آيه نازل شد . « 1 »\r\nولى مىدانيم نزول آيه در يك مورد خاص ، مفهوم آن را محدود نمىكند ، و شمول حكم نسبت به ديگران را ، نفى نمىنمايد .\r\n* * *\r\n( ( 278 ) ) يا أَيُّهَا الَّذينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنينَ ( ( 279 ) ) فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ وَ إِنْ تُبْتُمْ فَلَكُمْ رُؤُسُ أَمْوالِكُمْ لا تَظْلِمُونَ وَ لاتُظْلَمُونَ ( ( 280 ) ) وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ وَ أَنْ تَصَدَّقُوا خَيْرٌ لَكُمْ إِنْ كُنْتُمْ\r\n\r\n\r\n","description":"","footnote":"\r\n( 1 ) « نور الثقلين » ، ج 1 ، ص 290 و 291 ؛ نويسندهء « درّ المنثور » آن را از « ابن عساكر » ، « طبرانى » ، « ابو حاتم » ، « ابن جرير » و جمعى ديگر نقل كرده است ( « درّ المنثور » ، ج 1 ، ص 363 ) .\r\nو به گفتهء بعضى ، اين آيه به اتفاق علماى شيعه و اكثر علماى اهل سنت در شأن على بن ابيطالب عليه السلام نازل شده است . . .\r\nاز علماى اهل سنت : « واحدى » ، « ثعلبى » ، « خوارزمى » ، « سدّى » ، « كلبى » ، « زمخشرى » ، « طافى » ، « قشيرى » ، « ماوردى » ، « ابن مغازلى » ، « ابن ابى الحديد » و غير آنها نيز اين حديث نقل شده است - به « تفسير برهان » و « تفسير اثنى عشرى » ، ذيل آيهء مورد بحث مراجعه شود .\r\n« وسائل الشيعه » ، ج 9 ، ص 394 و 403 ؛ « بحار الانوار » ، ج 36 ، ص 61 ، ج 40 ، ص 105 ، ج 41 ، ص 33 ، 34 ، 35 .\r\n","page_name":" 78 ","page_number":78},
  {"content":"\r\n\r\nتَعْلَمُونَ ( 281 ) وَ اتَّقُوا يَوْماً تُرْجَعُونَ فيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ\r\nاى كسانى كه ايمان آورده‌ايد ! از ( مخالفت فرمان ) خدا بپرهيزيد ، و آنچه از ( مطالبات ) ربا باقى مانده ، رها كنيد ؛ اگر ايمان داريد !\r\nاگر ( چنين ) نمىكنيد ، بدانيد خدا و رسولش ، با شما پيكار خواهند كرد ! و اگر توبه كنيد ، سرمايه‌هاى شما ، از آن شماست ( اصل سرمايه ، بدون سود ) نه ستم مىكنيد ، و نه برشما ستم وارد مىشود .\r\nو اگر ( بدهكار ، ) قدرت پرداخت نداشته باشد ، او را تا هنگام توانايى ، مهلت دهيد ! و ( در صورتى كه به راستى قدرت پرداخت را ندارد ، ) براى خدا به او ببخشيد بهتر است ؛ اگربدانيد !\r\nو از روزى بپرهيزيد كه در آن روز ، شما را به سوى خدا باز مىگردانند ؛ سپس به هر كس ( پاداش ) آنچه را انجام داده ، بازپس داده مىشود ؛ و به آنها ستم نخواهد شد .\r\nشأن نزول :\r\n\r\nربا ممنوع !\r\nدر « تفسير على بن ابراهيم » آمده است : پس از نزول آيات ربا ، شخصى به نام « خالد بن وليد » خدمت پيامبر اكرم صلى الله عليه و آله حاضر شده عرضه داشت : پدرم چون با « طائفهء ثقيف » معاملات ربوى داشت و مطالباتش را وصول نكرده بود وصيت كرده است مبلغى از سودهاى اموال او كه هنوز پرداخت نشده است ، تحويل بگيرم آيا اين عمل براى من جايز است ؟\r\nآيات فوق نازل شد و مردم را به شدت از اين كار نهى كرد . « 1 »\r\nدر روايت ديگرى آمده است كه پيامبر صلى الله عليه و آله بعد از نزول اين آيه فرمود : أَلا انَّ كُلَّ رِباً مِن رِبَا الْجاهِلِيَّةِ مَوْضُوعٌ وَ أَوَّلُ رِباً أَضَعُهُ رِبَا الْعَبَّاسِ بْنِ عَبْدُالْمُطُّلِبِ : « آگاه\r\n\r\n\r\n","description":"","footnote":"\r\n( 1 ) « تفسير على بن ابراهيم » ، ج 1 ، ص 93 ؛ « مستدرك » ، ج 13 ، ص 334 ؛ « وسائل الشيعه » ، ج 18 ، ص 131 ؛ « بحار الانوار » ، ج 100 ، ص 118 .\r\n","page_name":" 79 ","page_number":79},
  {"content":"\r\n\r\nباشيد ! تمام مطالبات ربوى كه در زمان جاهليت مردم از يكديگر داشته‌اند ، همگى بايد فراموش شود و نخستين مطالبات ربوى كه من آن را به دست فراموشى مىسپارم مطالبات عباس بن عبدالمطلب است » . « 1 »\r\nاز اين جمله ، به خوبى استفاده مىشود كه : پيامبر صلى الله عليه و آله به هنگامى كه قلم سرخ بر مطالبات ربوى زمان جاهليت مىكشيد از بستگان خود شروع كرد ، و اگر در ميان آنها افراد ثروتمندى مانند عباس بودند كه در زمان جاهليت همچون ديگر ثروتمندان آلوده بودند ، پيامبر صلى الله عليه و آله نخست ، مطالبات آنها را الغاء كرد .\r\nو نيز در روايات آمده است كه : پيامبر اسلام صلى الله عليه و آله بعد از نزول اين آيات ، به فرماندار « مكّه » دستور داد : اگر « آل مغيره » كه از رباخواران معروف بودند دست از كار خود بر ندارند با آنها بجنگد . « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « درّ المنثور » ، ج 2 ، ص 109 ، با اندكى تفاوت ؛ « مستدرك » ، ج 13 ، ص 345 ؛ « بحار الانوار » ، ج 21 ، ص 405 ، ج 37 ، ص 113 ، و ج 73 ، ص 349 .\r\n( 2 ) « درّ المنثور » ، ج 2 ، ص 107 و 108 ؛ « مكاتيب الرسول » احمدى ميانجى ، ج 2 ، ص 667 ، 668 ؛ « اسباب نزول الآيات » واحدى نيشابورى ، ص 58 .\r\n","page_name":" 80 ","page_number":80},
  {"content":"\r\n\r\n\r\nفصل دوّم : آل عمران\r\n\r\n","description":"","footnote":"","page_name":" 81 ","page_number":81},
  {"content":"\r\n . \r\n","description":"","footnote":"","page_name":" 82 ","page_number":82},
  {"content":"\r\n\r\n( 1 ) الم ( 2 ) اللَّهُ لا إِلهَ إِلَّا هُوَ الْحَيُّ الْقَيُّومُ ( 3 ) نَزَّلَ عَلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ وَ أَنْزَلَ التَّوْراةَ وَالْإِنْجيلَ ( 4 ) مِنْ قَبْلُ هُدىً لِلنَّاسِ وَ أَنْزَلَ الْفُرْقانَ إِنَّ الَّذينَ كَفَرُوا بِآياتِ اللَّهِ لَهُمْ عَذابٌ شَديدٌ وَ اللَّهُ عَزيزٌ ذُو انْتِقامٍ\r\nالم .\r\nمعبودى جز خداوند يگانه زنده و پايدار و نگه دارنده ، نيست .\r\n( همان كسى كه ) كتاب را به حق بر تو نازل كرد ، كه با نشانه‌هاى كتب پيشين ، منطبق است ؛ و « تورات » و « انجيل » را .\r\nپيش از آن ، براى هدايت مردم فرستاد ؛ و ( نيز ) كتابى كه حق را از باطل مشخص مىسازد ، نازل كرد ؛ كسانى كه به آيات خدا كافر شدند ، كيفر شديدى دارند ؛ و خداوند ( براى كيفر بدكاران و كافران لجوج ، ) توانا و صاحب انتقام است .\r\nشأن نزول :\r\n\r\nملاقات فرستادگان مسيحيان با پيامبر اسلام صلى الله عليه و آله\r\nبعضى از مفسران مىگويند : هشتاد و چند آيه از اين سوره ، دربارهء فرستادگان و مسيحيان نجران « 1 » كه به نمايندگى از طرف آنان براى تحقيق دربارهء اسلام به « مدينه » آمده بودند ، نازل شده است .\r\nفرستادگان ، شصت نفر بودند كه چهارده نفر آنان از اشراف و برجستگان « نجران » محسوب مىشدند ، سه نفر از اين چهارده نفر ، سمت رياست داشتند و مسيحيان آن سامان در كارها و مشكلات خود ، به آن سه نفر مراجعه مىكردند ، يكى از آنان « عاقِب » بود كه او را « عبد المسيح » نيز مىگفتند .\r\n\r\n\r\n","description":"","footnote":"\r\n( 1 ) « نَجْران » محلى است در كوهستان‌هاى شمالى يمن به فاصلهء ده منزلى « صنعاء » و اراضى آن متعلق به قبيلهء « هَمْدان » بوده و اين قبيله در دورهء جاهليت بتى داشتند كه آن را « يَعُوق » مىناميده‌اند ، و به گفتهء « ياقوت حموى » در « معجم البلدان » : نجران نام چند محل بوده است .\r\n","page_name":" 83 ","page_number":83},
  {"content":"\r\n\r\nوى امير و رئيس قوم خود محسوب مىشد ، و قوم او هيچ گاه با نظريه و رأى او مخالفت نمىكردند .\r\nديگرى « سيّد » نام داشت كه او را « ايْهَم » نيز مىگفتند ، وى سرپرست تشريفات و تنظيم برنامهء سفر و مورد اعتماد مسيحيان بود .\r\nنفر سوم ، « ابو حارثه » نام داشت كه مردى دانشمند و صاحب نفوذ بود ، و كليساهاى متعددى به نام او ساخته بودند ، او تمام كتب دينى مسيحيان را حفظ داشت .\r\nاين گروه شصت نفرى در لباس مردان قبيلهء « بنىكعب » به « مدينه » آمدند و به مسجد پيامبر صلى الله عليه و آله وارد شدند ، در اين موقع پيامبر صلى الله عليه و آله نماز عصر را با مسلمانان خوانده بود ، اين شصت نفر لباس‌هاى زيبا و پر زرق و برق و جالب پوشيده بودند كه به گفتهء يكى از صحابهء پيامبر صلى الله عليه و آله « هرگز نديده‌ايم فرستادگانى به اين زيبائى باشند » !\r\nموقعى كه آنها وارد مسجد شدند ، هنگام نمازشان بود ، طبق مراسم خود ، ناقوس را نواختند و به طرف مشرق ايستاده ، مشغول نماز شدند ، گروهى از اصحاب پيامبر صلى الله عليه و آله خواستند مانع شوند . پيامبر صلى الله عليه و آله فرمود : به آنها كارى نداشته باشيد !\r\nپس از نماز ، « عاقب » و « سيّد » خدمت پيامبر رسيدند و با او آغاز سخن كردند پيامبر صلى الله عليه و آله به آنها پيشنهاد كرد : « به آئين اسلام درآييد و در پيشگاه خداوند تسليم گرديد » .\r\nعاقب و سيد گفتند : ما پيش از تو اسلام آورده و تسليم خداوند شده‌ايم !\r\nپيامبر صلى الله عليه و آله فرمود : « شما چگونه بر آئين حق هستيد ، با اين كه اعمالتان حاكى است كه تسليم خداوند نيستيد ، چه اين كه براى خدا فرزند قائليد و عيسى عليه السلام را پسر خدا مىدانيد ، و صليب را عبادت و پرستش مىكنيد و گوشت خوك مىخوريد ، با اين كه تمام اين امور مخالف آئين حق است » !\r\nعاقب و سيد گفتند : اگر عيسى پسر خدا نيست ، پس پدرش كه بوده است ؟\r\nپيامبر صلى الله عليه و آله فرمود : « آيا شما قبول داريد كه هر پسرى شباهتى به پدر خود دارد » ؟\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nگفتند : آرى .\r\nفرمود : « آيا اينطور نيست كه خداى ما به هر چيزى ، احاطه دارد و قيوم است و روزى موجودات با اوست » ؟\r\nگفتند : آرى همين طور است .\r\nفرمود : « آيا عيسى اين اوصاف را داشت » ؟\r\nگفتند : نه .\r\nفرمود : « آيا مىدانيد كه هيچ چيزى در آسمان و زمين بر خدا مخفى نيست و خداوند به همهء آنها داناست » ؟\r\nگفتند : آرى مىدانيم .\r\nفرمود : « عيسى غير از آنچه كه خدا به او ياد داده ، از پيش خود چيزى مىدانست » ؟\r\nگفتند : نه .\r\nفرمود : « آيا مىدانيد كه خداى ما همان است كه مسيح را در رحم مادرش همانطور كه مىخواست ، صورتگرى كرد » ؟\r\nگفتند : همين طور مىباشد .\r\nفرمود : « آيا چنين نيست كه عيسى را مادرش مانند ساير كودكان در رحم حمل كرد ، و بعد همچون مادرهاى ديگر ، او را به دنيا آورد ؟ و عيسى پس از ولادت ، چون اطفال ديگر غذا مىخورد » ؟\r\nگفتند : آرى چنين بود .\r\nفرمود : « پس چگونه عيسى پسر خدا است با اين كه هيچ گونه شباهتى به پدرش ندارد » ؟ !\r\nسخن كه به اينجا رسيد ، همگى خاموش شدند ، در اين هنگام ، هشتاد و چند آيه از اوايل اين سوره براى توضيح معارف و برنامه‌هاى اسلام نازل گرديد . « 1 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « الميزان » ، ج 3 ، ص 15 ؛ « جامع البيان » ، ج 3 ، ص 220 ؛ « تفسير ابن كثير » ، ج 1 ، ص 376 ، ؛ « اسباب نزول الآيات » واحدى نيشابورى ، ص 61 ؛ « درّ المنثور » ، ج 2 ، ص 3 .\r\n","page_name":" 85 ","page_number":85},
  {"content":"\r\n\r\n( 7 ) هُوَ الَّذي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ فَأَمَّا الَّذينَ فِى قُلُوبِهِمْ زَيْغٌ فَيَتَّبِعُونَ ما تَشابَهَ مِنْه‌ُابْتِغاءَ الْفِتْنَةِ وَ ابْتِغاءَ تَأْويلِهِ وَ ما يَعْلَمُ تَأْويلَهُ إِلَّا اللَّهُ وَ الرَّاسِخُون‌َفِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا وَ ما يَذَّكَّرُ إِلَّا أُولُوا الْأَلْبابِ\r\nاو كسى است كه اين كتاب ( آسمانى ) را بر تو نازل كرد ؛ كه قسمتى از آن ، آيات « محكم » ( صريح و روشن ) است ؛ كه اساس اين كتاب مىباشد ؛ و قسمتى از آن ، « متشابه » است . اما آنها كه در قلوبشان انحراف است ، به دنبال متشابهاتند ، تافتنه‌انگيزى كنند ( و مردم را گمراه سازند ) ؛ و تفسير ( نادرستى ) براى آن مىطلبند ؛ در حالى كه تفسير آنها را ، جز خدا و راسخان در علم ، نمىدانند . ( آنها كه به دنبال‌درك اسرار آيات قرآن‌اند ) مىگويند : « ما به همهء آن ايمان آورديم ؛ همه از طرف پروردگار ماست » . و جز صاحبان عقل ، متذكر نمىشوند .\r\nشأن نزول :\r\n\r\nدستاويز و بهانه‌جوئى اهل كتاب\r\nدر « تفسير نور الثقلين » ، از كتاب « معانى الاخبار » از امام باقر عليه السلام حديثى به اين مضمون نقل شده : چند نفر از يهود به اتفاق « حُيَىّ بن اخطب » و برادرش ، خدمت پيامبر اسلام صلى الله عليه و آله آمدند و حروف مقطعهء « الم » را دست‌آويز خود قرار داده ، گفتند :\r\nطبق حساب ابجد ، « الف » مساوى يك و « لام » مساوى 30 و « ميم » مساوى 40 مىباشد و به اين ترتيب خبر داده‌اى كه دوران بقاى امت تو بيش از هفتاد و يك سال نيست !\r\nپيامبر صلى الله عليه و آله براى جلوگيرى از سوء استفادهء آنها فرمود : شما چرا تنها « الم » را محاسبه كرده‌ايد ، مگر در قرآن « المص و الر » و ساير حروف مقطعه نيست ، اگر اين حروف اشاره به مدت بقاء امت من باشد ، چرا همه را محاسبه نمىكنيد ؟ ! ( در صورتى كه منظور از اين حروف چيز ديگرى است ) آيهء فوق در اين مورد نازل شد . « 1 »\r\n\r\n\r\n","description":"","footnote":"\r\n( 1 ) « الميزان » ، ج 18 ، ص 12 و 13 ؛ « تفسير على بن ابراهيم قمى » ، ج 1 ، ص 223 ؛ « بحار الانوار » ، ج 9 ، ص 209 و ج 89 ، ص 374 ؛ « درّ المنثور » ، ج 1 ، ص 23 و ج 2 ، ص 5 ؛ « نور الثقلين » ، ج 1 ، ص 27 ، 313 و 314 و ج 2 ، ص 3 و 4 ؛ « معانى الاخبار » ، ص 23 ) .\r\n","page_name":" 86 ","page_number":86},
  {"content":"\r\n\r\nدر « تفسير فى ظلال القرآن » شأن نزول ديگرى نيز براى آيه نقل شده كه از نظر نتيجه با شأن نزول فوق هم آهنگ است و آن اين كه جمعى از نصاراى « نجران » خدمت پيامبر اسلام صلى الله عليه و آله آمدند و تعبير قرآن دربارهء مسيح « وَ كَلِمَتُهُ . . . وَ رُوحٌ مِنْهُ » « 1 » را دستاويز خود قرار داده ، مىخواستند براى مسألهء « تثليث » و « خدائى » مسيح عليه السلام از آن سوء استفاده كنند و آن همه آياتى كه با صراحت تمام هر گونه شريك و شبيه را از خداوند نفى مىكند ناديده انگارند ، آيهء فوق نازل شد و به آنها پاسخ قاطع داد . « 2 »\r\n* * *\r\n( ( 12 ) ) قُلْ لِلَّذينَ كَفَرُوا سَتُغْلَبُونَ وَ تُحْشَرُونَ إِلى جَهَنَّمَ وَ بِئْسَ الْمِهادُ\r\nبه آنها كه كافر شدند بگو : ( از پيروزى خود در جنگ احُد ، شاد نباشيد ! ) به زودى مغلوب خواهيد شد ؛ و ( سپس در رستاخيز ) به سوى جهنم ، محشور خواهيد شد . و چه بد جايگاهى است » !\r\nشأن نزول :\r\n\r\nملاك شكست و پيروزى ، آخر كار است\r\nپس از « جنگ بدر » و پيروزى مسلمانان ، جمعى از يهود گفتند : آن پيامبر امى كه ما وصف او را در كتاب دينى خود ( تورات ) خوانده‌ايم كه در جنگ مغلوب نمىشود ، همين پيغمبر است .\r\nبعضى ديگر گفتند : عجله و شتاب نكنيد تا نبرد و واقعهء ديگرى واقع شود آن گاه قضاوت كنيد .\r\nهنگامى كه « جنگ احد » پيش آمد ، و ظاهراً به شكست مسلمانان پايان يافت\r\n\r\n\r\n","description":"","footnote":"\r\n( 1 ) نساء ، آيهء 171 .\r\n( 2 ) « تفسير فى ظلال القرآن » ، ج 1 ، ص 542 ، ذيل آيهء مورد بحث ؛ « جامع البيان » ابن جرير طبرى ، ج 3 ، ص 241 ؛ « درّ المنثور » ، ج 2 ، ص 6 .\r\n","page_name":" 87 ","page_number":87},
  {"content":"\r\n\r\nگفتند : نه ، به خدا سوگند آن پيامبرى كه در كتاب ما بشارت به آن داده شده اين نيست و به دنبال اين واقعه ، نه تنها مسلمان نشدند ، كه بر خشونت و فاصله گرفتن از پيامبر و مسلمانان افزودند ، حتى پيمانى را كه با رسول خدا صلى الله عليه و آله در مورد عدم تعرض داشتند ، پيش از پايان مدت نقض كردند .\r\nشصت نفر سوار ، به اتفاق « كعب اشرف » به سوى « مكّه » رهسپار شدند و با مشركان براى مبارزه با اسلام هم‌پيمان گرديده ، به « مدينه » مراجعت كردند .\r\nدر اين هنگام آيهء فوق نازل شد و پاسخ دندان شكنى به آنها داد كه نتيجه را در پايان كار حساب كنيد و بدانيد به زودى همگى مغلوب خواهيد شد . « 1 »\r\n* * *\r\n( ( 13 ) ) قَدْ كانَ لَكُمْ آيَةٌ في فِئَتَيْنِ الْتَقَتا فِئَةٌ تُقاتِلُ في سَبيلِ اللَّهِ وَ أُخْرى كافِرَةٌ يَرَوْنَهُمْ مِثْلَيْهِمْ رَأْيَ الْعَيْنِ وَ اللَّهُ يُؤَيِّدُ بِنَصْرِهِ مَنْ يَشاءُ إِنَّ فيذلِكَ لَعِبْرَةً لِأُولِي الْأَبْصارِ\r\nدر دو گروهى كه ( در ميدان جنگ بدر ، ) با هم رو به رو شدند ، نشانه ( و درس‌عبرتى ) براى شما بود : يك گروه ، در راه خدا نبرد مىكردند ؛ و جمع ديگرى كه كافر بودند ، ( در راه شيطان و بت ، ) در حالى كه آنها ( گروه مؤمنان ) را با چشم خود ، دوبرابر آنچه بودند ، مىديدند . ( و اين خود عاملى براى وحشت و شكست آنها شد ) . و خداوند ، هر كس را بخواهد ( و شايسته بداند ) ، با يارى خود ، تأييد مىكند . در اين ، عبرتى است براى بينايان .\r\nشأن نزول :\r\n\r\nنبرد حق و باطل\r\nاين آيه ، در مورد چگونگى جنگ « بدر » نازل شده است ، چنان كه مفسران گفته‌اند : در جنگ بدر تعداد مسلمانان 313 نفر بود ، 77 نفر آنها از مهاجران و 236 نفر آنها از انصار بودند .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 205 و ج 20 ، ص 158 ؛ « اسباب نزول الآيات » واحدى نيشابورى ، ص 62 ؛ « زاد المسير » ، ج 1 ، ص 304 .\r\n","page_name":" 88 ","page_number":88},
  {"content":"\r\n\r\nپرچم مهاجران در دست على عليه السلام و سعد بن عباده پرچمدار انصار بود ، آنان تنها با داشتن هفتاد شتر و دو اسب و شش زره و هشت شمشير ، در اين نبرد بزرگ شركت كرده بودند .\r\nبا اين كه سپاه دشمن بيش از هزار نفر با اسلحهء كافى بودند و يك صد اسب داشتند ، مسلمانان با دادن بيست و دو نفر شهيد ( 14 نفر از مهاجران و 8 نفر از انصار ) به دشمن ، كه هفتاد كشته و هفتاد اسير داد غالب شدند ، و با پيروزى كامل به « مدينه » مراجعت كردند ، اين آيه گوشه‌اى از ماجراى بدر را بازگو مىكند . « 1 »\r\n* * *\r\n( ( 23 ) ) أَ لَمْ تَرَ إِلَى الَّذينَ أُوتُوا نَصيباً مِنَ الْكِتابِ يُدْعَوْنَ إِلى كِتابِ اللَّهِ لِيَحْكُمَ بَيْنَهُمْ ثُمَّ يَتَوَلَّى فَريقٌ مِنْهُمْ وَ هُمْ مُعْرِضُونَ\r\nآيا نديدى كسانى را كه بهره‌اى از كتاب ( آسمانى ) داشتند ، به سوى كتاب الهىدعوت شدند تا در ميان آنها داورى كند ، سپس گروهى از آنان ، ( با آگاهى ، ) روى مىگردانند ، در حالى كه ( از قبول حق ) اعراض دارند ؟ !\r\nشأن نزول :\r\n\r\nحكم تورات را اجرا كنيد\r\nدر « تفسير مجمع البيان » از « ابن‌عباس » نقل شده كه در عصر پيامبر صلى الله عليه و آله زن و مردى از يهود خيبر مرتكب زناى محصنه شدند با اين كه در « تورات » دستور مجازات سنگباران دربارهء اين چنين اشخاص داده شده بود ، چون آنها از طبقهء\r\n\r\n\r\n","description":"","footnote":"\r\n( 1 ) آنچه در بالا آمد از « مجمع البيان » ( ذيل آيه ) نقل شده است ولى در « كامل ابن اثير » ، ج 3 ، ص 136 و در برخى از منابع ذيل آمده است : وَ كانَ جَمِيْعُ مَنْ قُتِلَ مِنَ الْمُسْلِمِيْنَ بِبَدْرٍ أَرْبَعَةَ عَشَرَ رَجُلًا سَتَّةٌ مِنَ الْمُهاجِرِيْنَ وَ ثَمانِيَةٌ مِنَ الأَنْصارِ : « جميع كسانى كه از مسلمانان در بدر كشته شدند ، چهارده نفر بوده‌اند ، شش نفر از مهاجرين و هشت نفر از انصار » .\r\n« بحار الانوار » ، ج 19 ، ص 205 ، 206 و 360 ؛ « مستدرك سفينة البحار » ، ج 1 ، ص 300 ؛ « تاريخ طبرى » ، ج 2 ، ص 171 ؛ « البداية و النهاية » ، ج 3 ، ص 366 ؛ « نور الثقلين » ، ج 1 ، ص 320 و 409 ؛ « تفسير ابن كثير » ، ذيل آيهء مورد بحث ؛ « درّ المنثور » ، ج 2 ، ص 10 .\r\n","page_name":" 89 ","page_number":89},
  {"content":"\r\n\r\nاشراف بودند ، يهود از اجراى اين دستور در مورد آنها سر باز زدند ، و پيشنهاد شد كه به پيامبر اسلام صلى الله عليه و آله مراجعه كرده داورى بطلبند ، به اين اميد كه مجازات خفيف‌ترى از طرف او دربارهء آنها تعيين شود . هنگامى كه به پيامبر اسلام صلى الله عليه و آله مراجعه كردند .\r\nپيغمبر صلى الله عليه و آله فرمود : همين « تورات » فعلى ميان من و شما داورى مىكند ، آنها پذيرفتند و « ابن صوريا » را كه از دانشمندان آنان بود از « فدك » به « مدينه » دعوت كردند ، پيامبر صلى الله عليه و آله او را شناخت فرمود : تو « ابن صوريا » هستى ؟ !\r\nعرض كرد : بلى .\r\nفرمود : تو اعلم علماى يهود مىباشى ؟\r\nگفت : اين چنين فكر مىكنند !\r\nپيغمبر صلى الله عليه و آله دستور داد قسمتى از « تورات » را كه آيهء « رَجْم » ( سنگباران ) در آن بود ، پيش روى او بگذارند ، او كه قبلًا از جريان آگاه شده بود ، هنگامى كه به اين قسمت رسيد ، دست روى آن گذاشت و جمله‌هاى بعد را خواند « عبداللَّه بن سلام » كه قبلًا از دانشمندان يهود بود و سپس اسلام اختيار كرده بود ، حضور داشت فوراً متوجه پرده‌پوشى « ابن صوريا » شد ، برخاست و دست او را از روى اين جمله برداشت و آن را از متن « تورات » قرائت كرده ، گفت : « تورات » مىگويد : بر يهود لازم است هر گاه زن و مردى مرتكب زناى محصنه شوند ، هنگامى كه مدرك كافى بر جرم آنها وجود داشته باشد ، سنگ‌باران شوند .\r\nسپس پيامبر دستور داد : مجازات مزبور طبق آئين آنها در مورد اين دو مجرم اجرا شود ، جمعى از يهود خشمناك شدند ، اين آيه دربارهء وضع آنها نازل گرديد . « 1 »\r\n\r\n\r\n","description":"","footnote":"\r\n( 1 ) در تورات فعلى در « سِفْر لاويان » ، فصل بيستم ، جملهء 10 چنين مىخوانيم : « و كسى كه با زن غيرى زنا كند يعنى با زن همسايهء خود ( مثلًا ) زنا نمايد ، البته زانى و زانيه كشته شوند » .\r\nدر عبارت فوق گرچه حكم سنگباران صريحاً نيامده ، ولى اصل مجازات اعدام آمده است ، ممكن است نسخه‌هاى « تورات » كه در عصر پيامبر صلى الله عليه و آله وجود داشته ، داراى اين عبارت نيز بوده است .\r\n« مجمع البيان » ، ذيل آيات مورد بحث ؛ « بحار الانوار » ، ج 9 ، ص 69 ؛ « الصحيح من السيره » ، ج 7 ، ص 91 ، با تلخيص ؛ « مجمع الزوائد هيثمى » ، ج 6 ، ص 271 ؛ « زاد المسير » ، ج 1 ، ص 313 .\r\n","page_name":" 90 ","page_number":90},
  {"content":"\r\n\r\n( 26 ) قُلِ اللَّهُمَّ مالِكَ الْمُلْكِ تُؤْتِى الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَىْءٍ قَديرٌ ( ( 27 ) ) تُولِجُ اللَّيْلَ فِى النَّهارِ وَ تُولِجُ النَّهارَ فِى اللَّيْلِ وَ تُخْرِجُ الْحَىَّ مِنَ الْمَيِّتِ وَ تُخْرِجُ الْمَيِّتَ مِنَ الْحَىِّ وَ تَرْزُقُ مَنْ تَشاءُ بِغَيْرِ حِسابٍ\r\nبگو : « بار الها ! اى مالك حكومت‌ها ! به هر كس بخواهى ، حكومت مىبخشى ؛ و از هر كس بخواهى ، حكومت را مىگيرى ؛ هر كس را بخواهى ، عزت مىدهى ؛ و هر كه رابخواهى خوار مىكنى . تمام خوبىها به دست توست ؛ تو بر هر چيزى قادرى .\r\nشب را در روز داخل مىكنى ، و روز را در شب ؛ و زنده را از مرده بيرون مىآورى ، و مرده را از زنده ؛ و به هر كس بخواهى ، بدون حساب ، روزى مىبخشى .\r\nشأن نزول :\r\n\r\nپيروزى بر ايران و روم\r\nمفسر معروف « طبرسى » در « مجمع البيان » دو شأن نزول براى آيه اوّل ذكر كرده است كه هر دو يك حقيقت را تعقيب مىكنند :\r\n1 - هنگامى كه پيغمبر اكرم صلى الله عليه و آله « مكّه » را فتح نمود ، به مسلمانان نويد داد كه : به زودى كشورهاى ايران و روم نيز زير پرچم اسلام قرار خواهند گرفت ، منافقان كه دل‌هايشان به نور ايمان روشن نشده بود ، و روح اسلام را درك نكرده بودند ، اين مطلب را اغراق‌آميز تلقى كرده و با تعجب گفتند : محمّد صلى الله عليه و آله به « مدينه » و « مكّه » قانع نيست و طمع در فتح ايران و روم دارد در اين هنگام ، آيهء اوّل نازل شد . « 1 »\r\n2 - هنگامى كه پيغمبر گرامى صلى الله عليه و آله به اتفاق مسلمانان مشغول حفر خندق در اطراف « مدينه » بود و با نظم خاصى مسلمانان ، گروه ، گروه با سرعت و جديت ، مشغول حفر خندق بودند تا پيش از رسيدن سپاه دشمن ، اين وسيلهء دفاعى ، تكميل\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 17 ، ص 169 و 170 و ج 20 ، ص 188 و 189 .\r\n","page_name":" 91 ","page_number":91},
  {"content":"\r\n\r\nگردد ، ناگهان در ميان خندق سنگ سفيد بزرگ و سختى پيدا شد كه مسلمانان از شكستن و حركت دادن آن عاجز ماندند .\r\n« سلمان » به حضور پيامبر صلى الله عليه و آله رسيد و جريان را عرض كرد ، پيامبر صلى الله عليه و آله وارد خندق شد ، كلنگ را از « سلمان » گرفت و محكم بر سنگ فرود آورد ، از برخورد كلنگ با سنگ ، جرقه‌اى جستن كرد ، پيامبر صلى الله عليه و آله تكبير فتح و پيروزى گفت .\r\nمسلمانان نيز با او هم صدا شده و آهنگ تكبير در همه جا پيچيد .\r\nبار ديگر پيامبر صلى الله عليه و آله كلنگ را بر سر سنگ فرود آورد و مجدداً جرقه‌اى جستن كرد و قسمتى از سنگ شكست و صداى تكبير پيروزى پيامبر و مسلمانان ، فضاى اطراف را پر كرد .\r\nبراى سومين بار ، كلنگ را بلند كرد و بر بقيه سنگ محكم كوبيد ، مجدداً از برخورد كلنگ با سنگ ، جرقه‌اى جستن نمود و اطراف خود را روشن ساخت ، و بقيهء سنگ درهم شكسته شد ، و براى سومين بار صداى تكبير در خندق پيچيد .\r\n« سلمان » عرض كرد : امروز وضع عجيبى از شما مشاهده كردم !\r\nپيامبر صلى الله عليه و آله فرمود : در ميان جرقه‌اى كه بار اوّل جستن كرد ، كاخ‌هاى حيره و مدائن را ديدم و برادرم جبرئيل به من بشارت داد آنها در زير پرچم اسلام قرار خواهند گرفت !\r\nدر درون جرقهء دوم كاخ‌هاى روم را ديدم ، و هم او به من خبر داد كه در اختيار پيروانم قرار خواهد گرفت .\r\nدر سومين جرقه ، كاخ‌هاى صنعاء و سرزمين يمن را ديدم و او به من بشارت داد كه مسلمانان بر آن پيروز مىشوند و من در آن حال ، تكبير پيروزى گفتم ، اى مسلمانان به شما مژده باد ! . . .\r\nمسلمانان راستين از خوشحالى در پوست نمىگنجيدند و خدا را شكر مىكردند . اما منافقان ، چهره در هم كشيده و با ناراحتى و به صورت اعتراض ، گفتند :\r\nچه آرزوى باطل و چه وعدهء محالى ؟ ! اينها از ترس جان خود ، حالت دفاعى به\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nخويش گرفته‌اند و مشغول حفر خندق هستند و با آن دشمن محدود ، ياراى جنگ ندارند ، خيال فتح كشورهاى بزرگ جهان را در سر مىپرورانند ، در اين موقع آيات مورد بحث نازل شد و به آنها پاسخ گفت . « 1 »\r\n* * *\r\n( ( 31 ) ) قُلْ إِنْ كُنْتُمْ تُحِبُّونَ اللَّهَ فَاتَّبِعُوني يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ وَ اللَّهُ غَفُورٌ رَحيمٌ ( ( 32 ) ) قُلْ أَطيعُوا اللَّهَ وَ الرَّسُولَ فَإِنْ تَوَلَّوْا فَإِنَّ اللَّهَ لا يُحِبُّ الْكافِرينَ\r\nبگو : « اگر خدا را دوست مىداريد ، از من پيروى كنيد ! تا خدا ( نيز ) شما را دوست بدارد ؛ و گناهانتان را ببخشد ؛ و خدا آمرزنده مهربان است » .\r\nبگو : « از خدا و فرستاده ( او ) ، اطاعت كنيد ! و اگر سرپيچى كنيد ، خداوند كافران را دوست نمىدارد » .\r\nشأن نزول :\r\n\r\nتعبيّت ، دليل محبّت\r\nدربارهء آيات فوق ، دو شأن نزول در « تفسير مجمع البيان » و « المنار » ، آمده است :\r\nنخست اين كه جمعى در حضور پيغمبر صلى الله عليه و آله ادّعاى محبّت پروردگار كردند ، در حالى كه « عمل » به برنامه‌هاى الهى در آنها كمتر ديده مىشد ، آيات فوق نازل گرديد و به آنها پاسخ گفت . « 2 »\r\nديگر اين كه : جمعى از مسيحيان « نجران » در « مدينه » به حضور پيامبر صلى الله عليه و آله آمدند و ضمن سخنان خود ، اظهار داشتند ما اگر مسيح عليه السلام را فوق العاده احترام مىگذاريم ، به خاطر محبّتى است كه به خدا داريم ، آيات فوق نازل شد و به آنها پاسخ گفت . « 3 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 17 ، ص 170 و 171 ، و ج 20 ، ص 189 و 190 .\r\n( 2 ) « تفسير قرطبى » ، ذيل آيات مورد بحث ؛ « درّ المنثور » ، ج 2 ، ص 17 .\r\n( 3 ) « مجمع البيان » ، ذيل آيات مورد بحث ؛ « تفسير قرطبى » ، ذيل آيات مورد بحث ؛ « درّ المنثور » ، ج 2 ، ص 17 .\r\n","page_name":" 93 ","page_number":93},
  {"content":"\r\n\r\n( 59 ) إِنَّ مَثَلَ عيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ ( ( 60 ) ) الْحَقُّ مِنْ رَبِّكَ فَلا تَكُنْ مِنَ الْمُمْتَرينَ\r\nمَثَل عيسى در نزد خدا ، همچون آدم است ، كه او را از خاك آفريد ، و سپس به او فرمود :\r\n« موجود باش » ! او هم فوراً موجود شد . ( بنابراين ، ولادت مسيح بدون پدر ، هرگز دليل بر الوهيت او نيست ) .\r\nاينها حقيقتى است از جانب پروردگار تو ؛ بنابراين ، از ترديد كنندگان مباش .\r\nشأن نزول :\r\n\r\nآفرينش مسيح چون آفرينش آدم\r\nهمانطور كه در آغاز سوره ، مشروحاً بيان شد ، مقدار زيادى از آيات اين سوره در پاسخ گفتگوهاى مسيحيان نجران ، نازل شده است ، چون آنها در يك هيأت شصت نفرى به اتفاق چند نفر از رؤسا و بزرگان خود به عنوان نمايندگى براى گفتگو با پيامبر اسلام صلى الله عليه و آله به « مدينه » وارد شده بودند .\r\nاز جمله مسائلى كه در اين گفتگو مطرح شد اين بود كه : آنها از پيامبر صلى الله عليه و آله پرسيدند : ما را به چه چيز دعوت مىكنى ؟\r\nپيامبر صلى الله عليه و آله فرمود : به سوى خداوند يگانه ، و اين كه از طرف او رسالت خلق را دارم و مسيح عليه السلام بنده‌اى از بندگان او است ، و حالات بشرى داشت و مانند ديگران غذا مىخورد .\r\nآنها اين سخن را نپذيرفتند و به ولادت عيسى عليه السلام بدون پدر اشاره كرده و آن را دليل بر الوهيت او خواندند ، آيات فوق ، نازل شد و به آنها پاسخ داد و چون حاضر به قبول پاسخ نشدند ، آنها را دعوت به « مباهله » كرد كه شرح آن به زودى خواهد آمد . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 21 ، ص 277 ، 345 و 348 .\r\n","page_name":" 94 ","page_number":94},
  {"content":"\r\n\r\n( 61 ) فَمَنْ حَاجَّكَ فيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَل‌ْلَعْنَتَ اللَّهِ عَلَى الْكاذِبينَ\r\nهر گاه بعد از علم و دانشى كه به تو رسيده ، ( باز ) كسانى با تو به ستيز برخيزند ، بگو :\r\n« بياييد ما فرزندان خود را دعوت كنيم ، شما هم فرزندان خود را ؛ ما زنان خويش را دعوت نماييم ، شما هم زنان خود را ؛ ما از نفوس خود دعوت كنيم ، شما هم ازنفوس خود ؛ آن گاه مباهله كنيم ؛ و لعنت خدا را بر دروغگويان قرار دهيم » .\r\nشأن نزول :\r\n\r\nمباهله ، آخرين راه\r\nگفته‌اند : اين آيه و آيات قبل از آن دربارهء هيأت نجرانى مركب از « عاقب » و « سيّد » و گروهى كه با آنها بودند نازل شده است ، آنها خدمت پيامبر صلى الله عليه و آله رسيده ، عرض كردند : آيا هرگز ديده‌اى فرزندى بدون پدر متولد شود ؟ در اين هنگام آيهء « انَّ مَثَلَ عِيْسى عِنْدَ اللَّهِ . . . » نازل شد و هنگامى كه پيامبر صلى الله عليه و آله آنها را به مباهله « 1 » دعوت كرد . آنها تا فرداى آن روز از حضرتش مهلت خواستند و پس از مراجعه ، به شخصيت‌هاى نجران ، اسقف ( روحانى بزرگشان ) به آنها گفت :\r\n« شما فردا به محمّد صلى الله عليه و آله نگاه كنيد ، اگر با فرزندان و خانواده‌اش براى مباهله آمد ،\r\n\r\n\r\n","description":"","footnote":"\r\n( 1 ) « مُباهَله » در اصل از مادهء « بَهْل » ( بر وزن اهل ) به معنى رها كردن و قيد و بند را از چيزى برداشتن است ، و به همين جهت هنگامى كه حيوانى را به حال خود واگذارنند ، و پستان آن را در كيسه قرار ندهند ، تا نوزادش بتواند به آزادى شير بنوشد ، به آن « باهِل » مىگويند ، و « ابْتِهال » در دعا به معنى تضرع و واگذارى كار به خدا است .\r\nو اگر آن را گاهى به معنى هلاكت و لعن و دورى از خدا گرفته‌اند نيز به خاطر اين است كه رها كردن و واگذار كردن بنده به حال خود اين نتائج را به دنبال مىآورد ، اين بود معنى « مباهله » از نظر ريشهء لغت .\r\nو از نظر مفهوم متداول كه از آيهء فوق گرفته شده ، به معنى نفرين كردن دو نفر به يكديگر است ، بدين ترتيب ، افرادى كه با هم گتفگو دربارهء يك مسألهء مهم مذهبى دارند در يك جا جمع شوند و به درگاه خدا تضرع كنند و از او بخواهند كه دروغگو را رسوا سازد و مجازات كند .\r\n","page_name":" 95 ","page_number":95},
  {"content":"\r\n\r\nاز مباهله با او بترسيد ، و اگر با يارانش آمد با او مباهله كنيد ؛ زيرا چيزى در بساط ندارد » .\r\nفردا كه شد پيامبر صلى الله عليه و آله آمد در حالى كه دست على بن ابيطالب عليه السلام را گرفته بود و حسن و حسين عليهما السلام در پيش روى او راه مىرفتند ، و فاطمه عليها السلام پشت سرش بود ، نصارى نيز بيرون آمدند در حالى كه اسقف آنها پيشاپيششان بود ، هنگامى كه نگاه كرد ، ديد پيامبر صلى الله عليه و آله با آن چند نفر آمدند ، دربارهء آنها سؤال كرد ، به او گفتند : « اين پسر عمو و داماد او و محبوب‌ترين خلق خدا نزد او است و اين دو پسر ، فرزندان دختر او از على عليه السلام هستند و آن بانوى جوان دخترش فاطمه عليها السلام است كه عزيزترين مردم نزد او ، و نزديك‌ترين افراد به قلب او است . . . » .\r\n« سيّد » به اسقف گفت : « براى مباهله قدم پيش گذار » .\r\nگفت : نه ، من مردى را مىبينم كه نسبت به مباهله با كمال جرأت اقدام مىكند و من مىترسم راستگو باشد ، و اگر راستگو باشد ، به خدا يك سال بر ما نمىگذرد كه در تمام دنيا يك نصرانى كه آب بنوشد وجود نخواهد داشت .\r\nاسقف به پيامبر اسلام صلى الله عليه و آله عرض كرد : « اى ابوالقاسم ! ما با تو مباهله نمىكنيم ، بلكه مصالحه مىكنيم ، با ما مصالحه كن ، پيامبر صلى الله عليه و آله با آنها مصالحه كرد كه دو هزار حُلَّه ( يك قواره پارچه خوب لباس ) كه حداقل قيمت هر حُلّه‌اى چهل درهم باشد ، و عاريت دادن سى دست زره ، و سى عدد نيزه ، و سى رأس اسب ، در صورتى كه در سرزمين يمن ، توطئه‌اى براى مسلمانان رخ دهد ، و پيامبر صلى الله عليه و آله ضامن اين عاريت‌ها خواهد بود ، تا آن را بازگرداند ، و عهد نامه‌اى در اين زمينه نوشته شد .\r\nو در روايتى آمده است : اسقف مسيحيان به آنها گفت : « من صورت‌هائى را مىبينم كه اگر از خداوند تقاضا كنند : كوه‌ها را از جا بركند ، چنين خواهد كرد هرگز با آنها مباهله نكنيد كه هلاك خواهيد شد ، و يك نصرانى تا روز قيامت بر صفحهء زمين نخواهد ماند » . « 1 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ، با كمى تلخيص . اين شأن نزول با تفاوت‌هاى مختصرى در تفاسير ديگر مانند « ابوالفتوح رازى » و « تفسير كبير » و غير آن نيز آمده است ، و « فخر رازى » ادعا مىكند : اين روايت در ميان علماى تفسير و حديث ، مورد اتفاق است . « بحار الانوار » ، ج 21 ، ص 321 ، 322 ، 342 ، 344 ، 345 و . . . ؛ « ارشاد شيخ مفيد » ، ج 1 ، ص 166 ، 167 و 168 ( كنگرهء شيخ مفيد ، 1413 ه - ق ) .\r\n","page_name":" 96 ","page_number":96},
  {"content":"\r\n\r\n( 65 ) يا أَهْلَ الْكِتابِ لِمَ تُحَاجُّونَ في إِبْراهيمَ وَ ما أُنْزِلَتِ التَّوْراةُ وَ الْإِنْجيلُ إِلَّا مِنْ بَعْدِهِ أَ فَلا تَعْقِلُونَ ( ( 66 ) ) ها أَنْتُمْ هؤُلاءِ حاجَجْتُمْ فيما لَكُمْ بِهِ عِلْمٌ فَلِمَ تُحَاجُّونَ فيما لَيْسَ لَكُمْ بِهِ عِلْمٌ وَ اللَّهُ يَعْلَمُ وَ أَنْتُمْ لاتَعْلَمُونَ ( ( 67 ) ) ما كانَ إِبْراهيمُ يَهُودِيّاً وَ لا نَصْرانِيّاً وَ لكِنْ كانَ حَنيفاً مُسْلِماً وَ ما كانَ مِنَ الْمُشْرِكينَ ( ( 68 ) ) إِنَّ أَوْلَى النَّاسِ بِإِبْراهيمَ لَلَّذينَ اتَّبَعُوهُ وَ هذَا النَّبِيُّ وَ الَّذينَ آمَنُوا وَ اللَّهُ وَلِيُّ الْمُؤْمِنينَ\r\nاى اهل كتاب ! چرا دربارهء ابراهيم ، گفتگو و نزاع مىكنيد ( و هر كدام ، او را پيرو آئين خودتان معرفى مىنمائيد ) ؟ ! در حالى كه تورات و انجيل ، بعد از او نازل شده است ! آيا انديشه نمىكنيد ؟ !\r\nشما كسانى هستيد كه دربارهء آنچه نسبت به آن آگاه بوديد ، گفتگو و ستيز كرديد ؛ چرا دربارهء آنچه آگاه نيستيد ، گفتگو مىكنيد ؟ ! و خدا مىداند ، و شما نمىدانيد .\r\nابراهيم نه يهودى بود و نه نصرانى ، بلكه موحدى خالص و مسلمان بود ؛ و هرگز از مشركان نبود .\r\nسزاوارترين مردم به ابراهيم ، آنها هستند كه از او پيروى كردند ، و ( همچنين ) اين پيامبر و كسانى كه ( به او ) ايمان آورده‌اند ( از همه سزاوارترند ) ؛ و خداوند ، ولىّ و سرپرست مؤمنان است .\r\nشأن نزول :\r\n\r\nابراهيم عليه السلام نه يهودى بود و نه نصرانى ، مسلم بود\r\nدر اخبار اسلامى آمده است : دانشمندان يهود و نصاراى نجران نزد پيامبر صلى الله عليه و آله به\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nگفتگو و نزاع دربارهء حضرت ابراهيم عليه السلام برخاستند .\r\nيهود مىگفتند : او تنها يهودى بوده و نصارى مىگفتند : او فقط نصرانى بود ( به اين ترتيب هر كدام مدعى بودند كه او از ما است تا امتياز بزرگى براى خود ثابت كنند ؛ زيرا ابراهيم عليه السلام پيامبر بزرگ خدا در ميان تمام پيروان مذاهب به عظمت شناخته مىشد ) آيات فوق نازل شد و آنها را در اين ادعاهاى بىاساس تكذيب كرد . « 1 »\r\n* * *\r\n( ( 69 ) ) وَدَّتْ طائِفَةٌ مِنْ أَهْلِ الْكِتابِ لَوْ يُضِلُّونَكُمْ وَ ما يُضِلُّونَ إِلَّا أَنْفُسَهُمْ وَ ما يَشْعُرُونَ\r\nجمعى از اهل كتاب ( از يهود ) ، دوست داشتند ( و آرزو مىكردند ) شما را گمراه كنند ؛ آنها گمراه نمىكنند مگر خودشان را ، و نمىفهمند !\r\nشأن نزول :\r\n\r\nاز قريب يهود بر حذر باشيد\r\nبعضى از مفسران نقل كرده‌اند : جمعى از يهود كوشش داشتند افراد سرشناس و مبارزى از مسلمانان پاكدل چون « معاذ » و « عمار » و بعضى ديگر را به سوى آئين خود دعوت كنند و با وسوسه‌هاى شيطانى از اسلام بازگردانند ، آيهء فوق نازل شد و به همهء مسلمانان در اين زمينه اخطار كرد ! « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 9 ، ص 70 ، و ج 12 ، ص 1 و 2 ؛ « احكام القرآن » جصاص ، ج 2 ، ص 20 ؛ « جامع البيان » طبرى ، ج 3 ، ص 215 ، ذيل آيات مورد بحث ؛ « تفسير ابن كثير » ، ج 2 ، ص 49 ، ذيل آيات مورد بحث ؛ « درّ المنثور » ، ج 2 ، ص 40 .\r\n( 2 ) اين شأن نزول با اختلاف مختصرى در « تفسير ابوالفتوح » ، « روح المعانى » ، « تفسير كبير » ، « تفسير قرطبى » ، « بحر المحيط » ، « تفسير كبير فخر رازى » و غير اينها ( ذيل آيهء مورد بحث ) آمده است .\r\n","page_name":" 98 ","page_number":98},
  {"content":"\r\n\r\n( 72 ) وَ قالَتْ طائِفَةٌ مِنْ أَهْلِ الْكِتابِ آمِنُوا بِالَّذي أُنْزِلَ عَلَى الَّذينَ آمَنُوا وَجْهَ النَّهارِ وَ اكْفُرُوا آخِرَهُ لَعَلَّهُمْ يَرْجِعُونَ\r\nو جمعى از اهل كتاب ( از يهود ) گفتند : « ( برويد در ظاهر ) به آنچه بر مؤمنان نازل شده ، در آغاز روز ايمان بياوريد ؛ و در پايان روز ، كافر شويد ( و باز گرديد ) ! شايد آنها ( از آئين خود ) باز گردند ! ( و اين توطئه كافى است كه آنها را متزلزل سازد ) .\r\nشأن نزول :\r\n\r\nتلاش براى تزلزل مؤمنان\r\nبعضى از مفسران پيشين نقل كرده‌اند : دوازده نفر از دانشمندان يهود خيبر و نقاط ديگر ، نقشه‌اى ماهرانه براى متزلزل ساختن بعضى از مؤمنان طرح نموده و با يكديگر تبانى كردند كه : صبحگاهان خدمت پيامبر اكرم صلى الله عليه و آله برسند و ظاهراً ايمان بياورند و مسلمان شوند ، ولى در آخر روز از اين آئين برگردند و هنگامى كه از آنها سؤال شود ، چرا چنين كرده‌اند بگويند :\r\nما صفات محمّد صلى الله عليه و آله را از نزديك مشاهده كرديم و هنگامى كه به كتب دينى خود مراجعه نموده و يا با دانشمندان دينى خود مشورت كرديم ، ديديم صفات و روش او با آنچه در كتب ما است تطبيق نمىكند و لذا برگشتيم .\r\nتا اين موضوع سبب شود كه : عده‌اى بگويند اينها به كتب آسمانى از ما آگاه‌ترند ، لابد آنچه را مىگويند : راست گفته‌اند : و به اين وسيله متزلزل مىگردند . « 1 »\r\nشأن نزول ديگرى نيز دربارهء آيه نقل شده اما آنچه در بالا گفته شد به معنى آيه نزديك‌تر است . « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 70 ، و ج 17 ، ص 171 ؛ « اسباب نزول الآيات » واحدى نيشابورى ، ص 71 ؛ « تفسير طبرى » ، ج 3 ، ص 221 ، ذيل آيهء مورد بحث و ديگر تفاسير .\r\n( 2 ) « مجمع البيان » ، ذيل آيهء مورد بحث ؛ « اسباب نزول الآيات » واحدى نيشابورى ، ص 71 و 72 ؛ « بحر المحيط » ، ذيل آيه ؛ « تفسير آلوسى » ، ذيل آيه و ديگر تفاسير .\r\n","page_name":" 99 ","page_number":99},
  {"content":"\r\n\r\n( 75 ) وَ مِنْ أَهْلِ الْكِتابِ مَنْ إِنْ تَأْمَنْهُ بِقِنْطارٍ يُؤَدِّهِ إِلَيْكَ وَ مِنْهُمْ مَنْ إِنْ تَأْمَنْهُ بِدينارٍ لا يُؤَدِّهِ إِلَيْكَ إِلَّا ما دُمْتَ عَلَيْهِ قائِماً ذلِكَ بِأَنَّهُمْ قالُوا لَيْسَ عَلَيْنافِي الْأُمِّيِّينَ سَبيلٌ وَ يَقُولُونَ عَلَى اللَّهِ الْكَذِبَ وَ هُمْ يَعْلَمُونَ\r\nو در ميان اهل كتاب ، كسانى هستند كه اگر ثروت زيادى به رسم امانت به آنها بسپارى ، به تو باز مىگردانند ؛ و كسانى هستند كه اگر يك دينار هم به آنان‌بسپارى ، به تو باز نمىگردانند ؛ مگر تا زمانى كه بالاى سر آنها ايستاده ( و بر آنها مسلط ) باشى . اين به خاطر آن است كه مىگويند : « ما در برابر امّيين ( غير يهود ) مسئول نيستيم » . و بر خدا دروغ مىبندند ؛ در حالى كه مىدانند ( اين سخن دروغ است ) .\r\nشأن نزول :\r\n\r\nامانتداران و خائنان\r\nاين آيه ، دربارهء دو نفر از يهود نازل گرديده كه يكى امين و درستكار ، و ديگرى خائن و پست بود نفر اوّل « عبداللَّه بن سلام » بود كه مرد ثروتمندى 1200 اوقِيِّه « 1 » طلا نزد او به امانت گذارد ، عبداللَّه همهء آن را به موقع به صاحبش رد كرد و به واسطهء امانت‌دارى خداوند او را در آيهء فوق مىستايد .\r\nنفر دوم « فنحاص بن عازورا » است كه مردى از قريش يك دينار به او امانت سپرد ، « فنحاص » در آن خيانت كرد ، خداوند او را به واسطهء خيانت در امانت نكوهش مىكند . « 2 »\r\nبعضى گفته‌اند : منظور در جملهء اوّل ، جمعى از نصارى بودند و اما كسانى كه خيانت در امانت نمودند يهود مىباشند . « 3 »\r\n\r\n\r\n","description":"","footnote":"\r\n( 1 ) « اوقِيِّه » يك دوازدهم « رِطْل » ، معادل هفت مثقال است و جمع آن « أَواقٍ و أَواقِّى » است .\r\n( 2 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 71 ؛ « تفسير قرطبى » ، ذيل آيهء مورد بحث ؛ « بحر المحيط » ، ذيل آيهء مورد بحث ؛ « تفسير كبير فخر رازى » ، ذيل آيهء مورد بحث ؛ « تفسير كشاف » ، ذيل آيهء مورد بحث .\r\n( 3 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 71 ؛ « بحر المحيط » ، ذيل آيهء مورد بحث ؛ « تفسير كبير فخر رازى » ، ذيل آيه ؛ « تفسير كشاف » ، ذيل آيه .\r\n","page_name":" 100 ","page_number":100},
  {"content":"\r\n\r\nاگر هر دو هم مراد باشد مانعى ندارد ؛ زيرا مىدانيم ، گرچه غالب آيات قرآن در مورد خاص نازل شده اما جنبهء عمومى داردوبه‌اصطلاح مورد مخصص نخواهد بود .\r\n* * *\r\n( ( 77 ) ) إِنَّ الَّذينَ يَشْتَرُونَ بِعَهْدِ اللَّهِ وَ أَيْمانِهِمْ ثَمَناً قَليلًا أُولئِكَ لا خَلاقَ لَهُمْ فِي الْآخِرَةِ وَ لا يُكَلِّمُهُمُ اللَّهُ وَ لايَنْظُرُ إِلَيْهِمْ يَوْمَ الْقِيامَةِ وَ لا يُزَكِّيهِمْ وَلَهُمْ عَذابٌ أَليمٌ\r\nكسانى كه پيمان الهى و سوگندهاى خود ( به نام مقدس او ) را به بهاى ناچيزى مىفروشند ، آنها بهره‌اى در آخرت نخواهند داشت ؛ و خداوند با آنها سخن نمىگويد و به آنان در قيامت نمىنگرد و آنها را ( از گناه ) پاك نمىسازد ؛ و عذاب دردناكى براى آنهاست .\r\nشأن نزول :\r\n\r\nسوگند براى منافع مادّى\r\nجمعى از دانشمندان يهود مانند « ابى رافع » ، « حُيَىّ بن اخطب » و « كعب بن اشرف » به هنگامى كه موقعيت اجتماعى خود را در ميان يهود در خطر ديدند كوشش كردند نشانه‌هائى كه در « تورات » دربارهء آخرين پيامبر وجود داشت و شخصاً در نُسَخى از « تورات » با دست خود نگاشته بودند ، تحريف نمايند و حتى سوگند ياد كنند : آن جمله‌هاى تحريف شده از ناحيهء خدا است ! به همين جهت آيهء فوق ، نازل گرديد و شديداً به آنها اخطار كرد . « 1 »\r\nجمعى از مفسران نيز گفته‌اند : اين آيه دربارهء « اشعث بن قيس » نازل گرديد كه به دروغ مىخواست ، زمين ديگرى را تملك كند ، هنگامى كه آمادهء اداى سوگند براى ادعاى خود شد ، آيهء فوق نازل گرديد و در اين هنگام « اشعث بن قيس » ترسيد و اعتراف به حق كرد و زمين را به صاحبش بازگرداند . « 2 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 71 و ج 66 ، ص 118 ؛ « تفسير طبرى » ، ذيل آيه ؛ « بحر المحيط » ، ذيل آيه ؛ « تفسير آلوسى » ، ذيل آيه .\r\n( 2 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 71 و ج 66 ، ص 118 ؛ « تفسير طبرى » ، ذيل آيه ؛ « تفسير قرطبى » ، ذيل آيه ؛ « تفسير آلوسى » ، ذيل آيه .\r\n","page_name":" 101 ","page_number":101},
  {"content":"\r\n\r\n( 78 ) وَ إِنَّ مِنْهُمْ لَفَريقاً يَلْوُونَ أَلْسِنَتَهُمْ بِالْكِتابِ لِتَحْسَبُوهُ مِنَ الْكِتابِ وَ ما هُوَ مِنَ الْكِتابِ وَ يَقُولُونَ هُوَ مِنْ عِنْدِ اللَّهِ وَ ما هُوَ مِنْ عِنْدِ اللَّهِ وَيَقُولُونَ عَلَى اللَّهِ الْكَذِبَ وَ هُمْ يَعْلَمُونَ\r\nدر ميان آنها ( يهود ) كسانى هستند كه به هنگام تلاوت كتاب ( خدا ) ، زبان خود را چنان مىگردانند كه گمان كنيد ( آنچه را مىخوانند ، ) از كتاب ( خدا ) است ؛ در حالى كه از كتاب ( خدا ) نيست ! ( و با صراحت ) مىگويند : « آن از طرف خداست » ! با اين كه ازطرف خدا نيست ، و به خدا دروغ مىبندند در حالى كه مىدانند !\r\nشأن نزول :\r\n\r\nتحريف در اداء كلمات\r\nمرحوم « طبرسى » در « مجمع البيان » از بعضى ، نقل مىكند : اين آيه نيز دربارهء گروهى از علماء يهود نازل شده كه با دست خود چيزهائى بر خلاف آنچه در « تورات » آمده بود ، دربارهء صفات پيامبر اسلام صلى الله عليه و آله مىنوشتند و آن را به خدا نسبت مىدادند ( و با زبان خود حقائق تورات را تحريف مىكردند ) « ابوالفتوح رازى » نام « كعب بن اشرف » و « حُيَىّ بن اخطب » و بعضى ديگر از علماى آنها را در اينجا به خصوص ذكر مىكند . « 1 »\r\n* * *\r\n( ( 79 ) ) ما كانَ لِبَشَرٍ أَنْ يُؤْتِيَهُ اللَّهُ الْكِتابَ وَ الْحُكْمَ وَ النُّبُوَّةَ ثُمَّ يَقُولَ لِلنَّاسِ كُونُوا عِباداً لّى مِنْ دُونِ اللَّهِ وَ لكِنْ كُونُوا رَبَّانِيِّينَ بِما كُنْتُمْ تُعَلِّمُون‌َالْكِتابَ وَ بِما كُنْتُمْ تَدْرُسُونَ ( ( 80 ) ) وَ لا يَأْمُرَكُمْ أَنْ تَتَّخِذُوا الْمَلائِكَةَ وَ النَّبِيِّينَ أَرْباباً أَ يَأْمُرُكُمْ بِالْكُفْرِ بَعْدَ إِذْ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 71 ؛ « تفسير ابن كثير » ، ذيل آيه ؛ « تفسير كبير فخر رازى » ، ذيل آيه ؛ « بحر المحيط » ، ذيل آيه ؛ « تفسير آلوسى » ، ذيل آيه .\r\n","page_name":" 102 ","page_number":102},
  {"content":"\r\n\r\nأَنْتُمْ مُسْلِمُونَ\r\nبراى هيچ بشرى سزاوار نيست كه خداوند ، كتاب آسمانى و حكم و نبوت به او دهد سپس او به مردم بگويد : « غير از خدا ، مرا پرستش كنيد » ! بلكه ( سزاوار مقام او ، اين است كه بگويد : ) مردمى الهى باشيد ، آن گونه كه كتاب خدا را مىآموختيد و درس‌مىخوانديد ! ( و غير از خدا را پرستش نكنيد ! )\r\nو نه اين كه به شما دستور دهد كه فرشتگان و پيامبران را ، پروردگار خود انتخاب كنيد .\r\nآيا شما را ، پس از آن كه مسلمان شديد ، به كفر دعوت مىكند ؟ !\r\nشأن نزول :\r\n\r\nتوطئه‌اى براى بدنامى\r\nدربارهء اين دو آيه دو شأن نزول ذكر كرده‌اند :\r\nدر شأن نزول نخست آمده : كسى نزد پيامبر اسلام صلى الله عليه و آله آمده اظهار داشت ما به تو همانند ديگران « سلام » مىكنيم در حالى كه به نظر ما چنين احترامى كافى نيست تقاضا داريم به ما اجازه دهى امتيازى برايت قائل شويم و تو را سجده كنيم !\r\nپيامبر صلى الله عليه و آله فرمود : « سجده براى غير خدا جايز نيست ، پيامبرِ خود را تنها به عنوان يك بشر احترام كنيد ولى حق او را بشناسيد و از او پيروى نمائيد » ! « 1 »\r\nدوم اين كه : يكى از يهوديان به نام « ابو رافع » به اتفاق سرپرست هيئت اعزامى « نجران » در « مدينه » روزى خدمت پيامبر صلى الله عليه و آله آمده ، اظهار داشتند : آيا مايل هستى تو را پرستش كنيم و مقام الوهيت براى تو قائل شويم ؟ !\r\n( شايد آنها مىپنداشتند : مخالفت پيغمبر صلى الله عليه و آله با الوهيت مسيح به خاطر اين است كه خود او سهمى از اين موضوع ندارد ، بنابراين اگر او را به مقام الوهيت همچون مسيح بپذيرند ، از مخالفت خود دست بر مىدارد و شايد هم اين پيشنهاد توطئه‌اى براى بد نام كردن پيامبر صلى الله عليه و آله و منحرف ساختن افكار عمومى از او بود ) .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 9 ، ص 71 و ج 25 ، ص 262 ؛ « درّ المنثور » ، ج 2 ، ص 47 ؛ « اسباب نزول الآيات » واحدى نيشابورى ، ص 74 .\r\n","page_name":" 103 ","page_number":103},
  {"content":"\r\n\r\nپيغمبر صلى الله عليه و آله فرمود : مَعاذَ اللَّهِ : « پناه بر خدا » كه من اجازه دهم كسى جز پروردگار يگانه مورد پرستش قرار گيرد ، خداوند هرگز مرا براى چنين امرى مبعوث نكرده است ! « 1 »\r\n* * *\r\n( ( 86 ) ) كَيْفَ يَهْدِي اللَّهُ قَوْماً كَفَرُوا بَعْدَ إيمانِهِمْ وَ شَهِدُوا أَنَّ الرَّسُولَ حَقٌّ وَ جاءَهُمُ الْبَيِّناتُ وَ اللَّهُ لا يَهْدِي الْقَوْمَ الظَّالِمينَ ( ( 87 ) ) أُولئِكَ جَزاؤُهُمْ أَنَّ عَلَيْهِمْ لَعْنَةَ اللَّهِ وَ الْمَلائِكَةِ وَ النَّاسِ أَجْمَعينَ ( ( 88 ) ) خالِدينَ فيها لا يُخَفَّفُ عَنْهُمُ الْعَذابُ وَ لا هُمْ يُنْظَرُونَ ( ( 89 ) ) إِلَّا الَّذينَ تابُوا مِنْ بَعْدِ ذلِكَ وَ أَصْلَحُوا فَإِنَّ اللَّهَ غَفُورٌ رَحيمٌ\r\nچگونه خداوند جمعيتى را هدايت مىكند كه بعد از ايمان و گواهى به حقانيت‌رسول و آمدن نشانه‌هاى روشن براى آنها ، كافر شدند ؟ ! و خدا ، جمعيت ستمكاران را هدايت نخواهد كرد !\r\nكيفر آنها ، اين است كه لعن ( و طرد ) خداوند و فرشتگان و مردم همگى بر آنهاست .\r\nهمواره در اين لعن ( و طرد و نفرين ) مىمانند ؛ مجازاتشان تخفيف نمىيابد ؛ و به آنها مهلت داده نمىشود .\r\nمگر كسانى كه پس از آن ، توبه كنند و اصلاح نمايند ؛ ( و در مقام جبران گناهان گذشته برآيند ؛ ) زيرا خداوند ، آمرزنده و بخشنده است .\r\nشأن نزول :\r\n\r\nپذيرش توبه\r\nيكى از انصار ( مسلمانان مدينه ) به نام « حارث بن سويد » دستش به خون بى گناهى به نام « محذر بن زياد » آلوده گشت ، از ترس مجازات ، از اسلام برگشت و به\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 9 ، ص 71 و ج 25 ، ص 262 ؛ « تفسير طبرى » ، ذيل آيه ؛ « تفسير ابن كثير » ، ذيل آيه ؛ « بحر المحيط » ، ذيل آيه ؛ « اسباب نزول الآيات » واحدى نيشابورى ، ص 74 ؛ « درّ المنثور » ، ج 2 ، ص 40 ، 41 و 46 .\r\n","page_name":" 104 ","page_number":104},
  {"content":"\r\n\r\n« مكّه » فرار كرد ( و يازده نفر از پيروان او كه مسلمان شده بودند نيز مرتد شدند ) پس از ورود به « مكّه » از كار خود سخت پشيمان گشت ، و در انديشه فرو رفت كه در برابر اين جريان چه كند ؟\r\nبالاخره فكرش به اينجا رسيد كه يك نفر را به سوى خويشان خود به « مدينه » بفرستد تا از پيغمبر صلى الله عليه و آله سؤال كنند :\r\nآيا براى او راه بازگشتى وجود دارد يا نه ؟\r\nآيات فوق نازل شد ، و قبولى توبه او را با شرايط خاصى اعلام داشت ، « حارث بن سويد » خدمت پيامبر صلى الله عليه و آله رسيد و مجدداً اسلام آورد و تا آخرين نفس به اسلام وفادار ماند ( ولى يازده نفر ديگر از پيروان او كه از اسلام برگشته بودند به حال خود باقى ماندند ) . « 1 »\r\nدر « تفسير درّ المنثور » و بعضى تفاسير ديگر ، شأن نزول‌هاى ديگرى براى آيات فوق نقل شده كه تفاوت‌هاى زيادى با آنچه نقل كرديم ندارد . « 2 »\r\n* * *\r\n( ( 90 ) ) إِنَّ الَّذينَ كَفَرُوا بَعْدَ إيمانِهِمْ ثُمَّ ازْدادُوا كُفْراً لَنْ تُقْبَلَ تَوْبَتُهُمْ وَ أُولئِكَ هُمُ الضَّالُّونَ ( ( 91 ) ) إِنَّ الَّذينَ كَفَرُوا وَ ماتُوا وَ هُمْ كُفَّارٌ فَلَنْ يُقْبَلَ مِنْ أَحَدِهِمْ مِّلْءُ الْأَرْضِ ذَهَباً وَ لَوِ افْتَدى بِهِ أُولئِكَ لَهُمْ عَذابٌ أَليمٌ وَ ما لَهُمْ مِنْ ناصِرينَ\r\nكسانى كه پس از ايمان كافر شدند و سپس بركفر ( خود ) افزودند ، و هيچ گاه توبهء آنان ، ( كه از روى ناچارى يا در آستانهء مرگ صورت مىگيرد ، ) قبول نمىشود ؛ و آنها گمراهان ( واقعى ) اند .\r\nكسانى كه كافر شدند و در حال كفر از دنيا رفتند ، اگر چه روى زمين پر از طلا باشد ، و آن را به عنوان فديه ( و كفارهء اعمال بد خويش ) بپردازند ، هرگز از هيچ يك‌آنها قبول نخواهد شد ؛ و براى آنان ، مجازات دردناك است ؛ و ياورانى ندارند .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 9 ، ص 72 ، و ج 22 ، ص 17 ؛ « كنز الدقائق » ، ج 2 ، ص 152 ؛ « نور الثقلين » ، ج 1 ، ص 363 ؛ « درّ المنثور » ، ج 2 ، ص 49 .\r\n( 2 ) « درّ المنثور » ، ج 2 ، ص 49 .\r\n","page_name":" 105 ","page_number":105},
  {"content":"\r\n\r\nشأن نزول :\r\n\r\nمرگ در حال كفر\r\nبعضى گفته‌اند : آيهء اوّل ، در مورد اهل كتاب كه قبل از بعثت پيامبر اسلام صلى الله عليه و آله به او ايمان آورده بودند ، اما پس از مبعث به او كفر ورزيدند ، نازل شده . « 1 »\r\nو بعضى ديگر گفته‌اند : در مورد « حارث بن سويد » و يازده نفر از ياران او كه از اسلام برگشته بودند نازل شده ، ولى « حارث » پشيمان شد ، توبه كرد و چنان كه در شأن نزول آيهء قبل نيز اشاره شد يازده نفر از همراهان او به حال خود باقى ماندند و باز نگشتند و در پاسخ دعوت « حارث » به او گفتند :\r\nما در « مكّه » مىمانيم و به كار خود بر ضد محمّد صلى الله عليه و آله ادامه مىدهيم و انتظار شكست او را داريم ، اگر مقصود ما حاصل شد ، چه بهتر ، و در غير اين صورت راه توبه باز است و هر گاه برگرديم ( او ما را مىپذيرد و ) دربارهء ما همان چيزى كه دربارهء تو نازل شد ، نازل مىگردد .\r\nهنگامى كه رسول اللَّه صلى الله عليه و آله « مكّه » را فتح كرد ، بعضى از آنها وارد اسلام شدند و توبهء آنها پذيرفته شد و اما در مورد كسانى كه در حال كفر از دنيا رفته بودند آيهء دوم نازل گرديد . « 2 » - « 3 »\r\n* * *\r\n( ( 93 ) ) كُلُّ الطَّعامِ كانَ حِلًّا لِبَني إِسْرائيلَ إِلَّا ما حَرَّمَ إِسْرائيلُ عَلى نَفْسِهِ مِنْ قَبْلِ أَنْ تُنَزَّلَ التَّوْراةُ قُلْ فَأْتُوا بِالتَّوْراةِ فَاتْلُوها إِنْ كُنْتُمْ صادِقينَ ( 94 ) فَمَنِ افْتَرى عَلَى اللَّهِ الْكَذِبَ مِنْ بَعْدِ ذلِكَ فَأُولئِكَ هُمُ الظَّالِمُونَ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 17 ؛ « تفسير طبرى » ، ذيل آيه ؛ « تفسير كبير فخر رازى » ، ذيل آيه ؛ « تفسير آلوسى » ، ذيل آيه .\r\n( 2 ) « مجمع البيان » ، ذيل آيات مورد بحث ؛ « بحار الانوار » ، ج 22 ، ص 17 ؛ « تفسير آلوسى » ، ج 3 ، ص 218 ، ذيل آيات مورد بحث .\r\n( 3 ) توجه داشته باشيم توبهء « حارث » و ياران او ، توبهء « مرتد ملّى » بوده است .\r\n","page_name":" 106 ","page_number":106},
  {"content":"\r\n\r\n( 95 ) قُلْ صَدَقَ اللَّهُ فَاتَّبِعُوا مِلَّةَ إِبْراهيمَ حَنيفاً وَ ما كانَ مِنَ الْمُشْرِكينَ ( 96 ) إِنَّ أَوَّلَ بَيْتٍ وُضِعَ لِلنَّاسِ لَلَّذي بِبَكَّةَ مُبارَكاً وَ هُدىً لِلْعالَمينَ ( 97 ) فيهِ آياتٌ بَيِّناتٌ مَقامُ إِبْراهيمَ وَ مَنْ دَخَلَهُ كانَ آمِناً وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبيلًا وَ مَنْ كَفَرَ فَإِنَّ اللَّهَ غَنِيٌّ عَن‌ِالْعالَمينَ\r\nهمهء غذاها ( ى پاك ) بر بنى اسرائيل حلال بود ، جز آنچه اسرائيل ( يعقوب ) ، پيش از نزول تورات ، بر خود تحريم كرده بود ؛ ( مانند گوشت شتر كه براى او ضرر داشت ) . بگو : « اگر راست مىگوئيد تورات را بياوريد و بخوانيد » ! ( اين نسبت‌هائى كه به‌پيامبران پيشين مىدهيد ، حتى در تورات تحريف شدهء شما نيست ! ) .\r\nبنابراين آنها كه بعد از اين به خدا دروغ مىبندند ، ستمگرند ! ( زيرا از روى علم و عمد چنين مىكنند ) .\r\nبگو : « خدا راست گفته ( و اينها در آئين پاك ابراهيم نبوده ) است . بنابراين ، از آئين ابراهيم پيروى كنيد ، كه به حق گرايش داشت ، و از مشركان نبود » ! .\r\nنخستين خانه‌اى كه براى مردم ( و نيايش خداوند ) قرار داده شد ، همان است كه در سرزمين مكّه است ؛ كه پر بركت ، و مايهء هدايت جهانيان است .\r\nدر آن ، نشانه‌هاى روشن ، ( از جمله ) مقام ابراهيم است ؛ و هر كس داخل آن ( خانهء خدا ) شود ، در امان خواهد بود ؛ و براى خدا بر مردم است كه آهنگ خانهء ( او ) كنند ، آنها كه توانائى رفتن به سوى آن دارند . و هر كس كفر ورزد ( و حج را ترك كند ، به خود زيان رسانده ) ، خداوند از همهء جهانيان ، بى نياز است .\r\nشأن نزول :\r\n\r\nايرادهاى ديگر يهود !\r\nاز روايات و نقل مفسران استفاده مىشود كه يهود ، دو ايراد ديگر در گفتگوهاى خود با پيامبر صلى الله عليه و آله داشتند .\r\nنخست اين كه : چگونه پيامبر اسلام صلى الله عليه و آله گوشت و شير شتر را حلال مىداند با اين كه در آئين ابراهيم عليه السلام حرام بوده ، و به همين دليل يهود هم به پيروى از ابراهيم عليه السلام آنها را بر خود حرام مىدانند .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nنه تنها ابراهيم عليه السلام بلكه نوح عليه السلام هم اينها را تحريم كرده بود با اين حال ، چگونه كسى كه آنها را حرام نمىداند دم از آئين ابراهيم مىزند ؟ ! « 1 »\r\nديگر اين كه : چگونه پيامبر اسلام صلى الله عليه و آله خود را وفادار به آئين پيامبران بزرگ خدا مخصوصاً ابراهيم عليه السلام مىداند در حالى كه تمام پيامبرانى كه از دودمان اسحاق فرزند ابراهيم بودند « بيت المقدس » را محترم مىشمردند ، و به سوى آن نماز مىخواندند ، ولى پيامبر اسلام صلى الله عليه و آله از آن قبله روى گردانده و كعبه را قبله‌گاه خود انتخاب كرده است ؟ ! « 2 »\r\nآيات فوق به ايراد اوّل پاسخ گفته و دروغ آنها را روشن مىسازد ، و آيات 96 و 97 ايراد دوم را پاسخ مىگويد .\r\n* * *\r\n( ( 98 ) ) قُلْ يا أَهْلَ الْكِتابِ لِمَ تَكْفُرُونَ بِآياتِ اللَّهِ وَ اللَّهُ شَهيدٌ عَلى ما تَعْمَلُونَ ( ( 99 ) ) قُلْ يا أَهْلَ الْكِتابِ لِمَ تَصُدُّونَ عَنْ سَبيلِ اللَّهِ مَنْ آمَنَ تَبْغُونَها عِوَجاً وَ أَنْتُمْ شُهَداءُ وَ مَا اللَّهُ بِغافِلٍ عَمَّا تَعْمَلُونَ ( ( 100 ) ) يا أَيُّهَا الَّذينَ آمَنُوا إِنْ تُطيعُوا فَريقاً مِنَ الَّذينَ أُوتُوا الْكِتابَ يَرُدُّوكُمْ بَعْدَ إيمانِكُمْ كافِرينَ ( ( 101 ) ) وَ كَيْفَ تَكْفُرُونَ وَ أَنْتُمْ تُتْلى عَلَيْكُمْ آياتُ اللَّهِ وَ فيكُمْ رَسُولُهُ وَ مَنْ يَعْتَصِمْ بِاللَّهِ فَقَدْ هُدِيَ إِلى صِراطٍ مُسْتَقيمٍ\r\nبگو : « اى اهل كتاب ! چرا به آيات خدا كفر مىورزيد ؟ ! و خدا گواه است بر اعمالى كه انجام مىدهيد » ! .\r\nبگو : « اى اهل كتاب ! چرا افرادى را كه ايمان آورده‌اند از راه خدا باز مىداريد ، و مىخواهيد اين راه را كج سازيد ؟ ! در حالى كه شما ( به درستى اين راه ) گواه هستيد ؛ و خداوند از\r\n\r\n\r\n","description":"","footnote":"\r\n( 1 ) « بحار الانوار » ، ج 9 ، ص 72 ؛ « مجمع البيان » ، ذيل آيهء مورد بحث .\r\n( 2 ) « مجمع البيان » ، ذيل آيات مورد بحث .\r\n","page_name":" 108 ","page_number":108},
  {"content":"\r\n\r\nآنچه انجام مىدهيد ، غافل نيست » ! .\r\nاى كسانى كه ايمان آورده‌ايد ! اگر از گروهى از اهل كتاب ، ( كه كارشان نفاق‌افكنى و شعله‌ور ساختن آتش كينه و عداوت است ) اطاعت كنيد ، شما را پس از ايمان ، به كفر باز مىگردانند .\r\nو چگونه ممكن است شما كافر شويد با اين كه ( در دامان وحى قرار گرفته‌ايد . و ) آيات خدا بر شما خوانده مىشود و پيامبر او در ميان شماست ؟ ! ( بنابراين به خداتمسك جوئيد ) ! و هر كس به خدا تمسك جويد ؛ به راهى راست هدايت شده است .\r\nشأن نزول :\r\n\r\nآتش‌افروزى يهود\r\nاز مجموع آنچه در كتب شيعه و اهل تسنن دربارهء شأن نزول اين آيات نقل شده چنين استفاده مىشود :\r\nيكى از يهوديان به نام « شاس بن قيس » كه پيرمردى تاريك دل و در كفر و عناد كم نظير بود روزى از كنار جمعى از مسلمانان مىگذشت ، ديد جمعى از طايفهء « اوس » و « خزرج » كه سال‌ها با هم جنگ‌هاى خونينى داشتند ، در نهايت صفا و صميميت گرد هم نشسته ، مجلس انسى به وجود آورده‌اند ، و آتش اختلافات شديدى كه در جاهليت در ميان آنها شعله‌ور بود ، به كلى خاموش شده است .\r\nاز ديدن اين صحنه ، بسيار ناراحت شد و با خود گفت : اگر اينها تحت رهبرى محمّد صلى الله عليه و آله از همين راه پيش روند ، موجوديت يهود به كلى در خطر است .\r\nنقشه‌اى به نظرش رسيد : به يكى از جوانان يهودى دستور داد به جمع آنها بپيوندد ، و حوادث خونين « بعاث » ( محلى كه جنگ شديد اوس و خزرج در آن نقطه واقع شده بود ) را به ياد آنها بياورد ، و آن حوادث را پيش چشم آنها مجسم سازد . « 1 »\r\nاين نقشه كه با مهارت به وسيلهء آن جوان يهودى پياده شد ، مؤثر واقع گرديد ، جمعى از مسلمانان از شنيدن اين جريان به گفتگو پرداختند ، و حتى بعضى از افراد\r\n\r\n\r\n","description":"","footnote":"\r\n( 1 ) دربارهء ماجراى « يوم بعاث » به « كامل ابن اثير » ، ج 1 ، ص 443 مراجعه فرمائيد .\r\n","page_name":" 109 ","page_number":109},
  {"content":"\r\n\r\nطايفهء « اوس » و « خزرج » يكديگر را به تجديد آن صحنه‌ها تهديد كردند ، چيزى نمانده بود كه آتش خاموش شدهء ديرين ، بار ديگر شعله‌ور گردد .\r\nخبر به پيامبر صلى الله عليه و آله رسيد ، فوراً با جمعى از مهاجرين به سراغ آنها آمد ، و با اندرزهاى مؤثر و سخنان تكان دهندهء خود آنها را بيدار ساخت .\r\nجمعيت ، چون سخنان آرام بخش پيامبر را شنيدند از تصميم خود برگشتند ، سلاح‌ها را بر زمين گذاشته ، دست در گردن هم افكنده ، بشدت گريه كردند ، و دانستند اين از نقشه‌هاى دشمنان اسلام بوده است ، و صلح و صفا و آشتى بار ديگر كينه‌هائى را كه مىخواست زنده شود ، شستشو داد .\r\nدر اين هنگام چهار آيهء فوق نازل شد كه دو آيهء نخست ، يهوديان اغوا كننده را نكوهش مىكند ، و دو آيهء بعد به مسلمانان هشدار مىدهد . « 1 »\r\n* * *\r\n( ( 102 ) ) يا أَيُّهَا الَّذينَ آمَنُوا اتَّقُوا اللَّهَ حَقَّ تُقاتِهِ وَ لا تَمُوتُنَّ إِلَّا وَ أَنْتُمْ مُسْلِمُونَ ( ( 103 ) ) وَ اعْتَصِمُوا بِحَبْلِ اللَّهِ جَميعاً وَ لا تَفَرَّقُوا وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً وَ كُنْتُمْ عَلىشَفا حُفْرَةٍ مِنَ النَّارِ فَأَنْقَذَكُمْ مِنْها كَذلِكَ يُبَيِّنُ اللَّهُ لَكُمْ آياتِهِ لَعَلَّكُم‌ْتَهْتَدُونَ\r\nاى كسانى كه ايمان آورده‌ايد ! آن گونه كه حق تقوا و پرهيزكارى است ، از ( مخالفت فرمان ) خدا بپرهيزيد ؛ و از دنيا نرويد ، مگر اين كه مسلمان باشيد .\r\nو همگى به ريسمان خدا ( قرآن و اسلام ، و هر گونه وسيلهء وحدت ) ، چنگ زنيد ، و پراكنده نشويد ، و نعمت ( بزرگ ) خدا را بر خود ، به ياد آريد كه چگونه دشمن يكديگر بوديد ، و او ميان دل‌هاى شما ، الفت ايجاد كرد ، و به بركت نعمت او ، برادر شديد ! وشما بر لب حفره‌اى از آتش بوديد ، خدا شما را از آن نجات داد ؛ اين چنين ، خداوند آيات خود را براى شما آشكار مىسازد ؛ شايد پذيراى هدايت شويد .\r\n\r\n\r\n","description":"","footnote":"\r\n( 1 ) « بحار الانوار » ، ج 71 ، ص 246 و ج 72 ، ص 163 ( تنها اشاره‌اى به اين موضوع شده ) ؛ « تفسير طبرى » ، ج 4 ، ص 15 ، ذيل آيهء 99 همين سوره ؛ « تفسير شوكانى » ، ج 1 ، ص 366 ، ذيل آيهء 99 همين سوره - « تفسير آلوسى » ، ج 4 ، ص 14 ، ذيل آيهء 98 همين سوره .\r\n","page_name":" 110 ","page_number":110},
  {"content":"\r\n\r\nشأن نزول :\r\n\r\nاتحاد ! اتحاد !\r\nمىدانيم : در دوران جاهليت دو قبيلهء بزرگ در « مدينه » به نام « اوس » و « خزرج » وجود داشتند كه بيش از يكصد سال ! جنگ و خون‌ريزى و اختلاف در ميان آن دو جريان داشت ، و هر چند وقت ناگهان به جان يكديگر مىافتادند و خسارات جانى و مالى فراوانى به يكديگر وارد مىكردند .\r\nيكى از موفقيت‌هاى بزرگ پيغمبر صلى الله عليه و آله پس از هجرت به « مدينه » ، اين بود كه به وسيلهء اسلام صلح و صفا در ميان آن دو ايجاد كرد ، و با اتحاد آنها جبههء نيرومندى در « مدينه » به وجود آمد .\r\nاما از آنجا كه ريشه‌هاى اختلاف ، فوق العاده زياد و نيرومند ، و اتحاد ، تازه و جوان بود ، گاه بى گاه ، بر اثر عواملى ، اختلافات فراموش شده شعله‌ور مىشد ، كه به زودى در پرتو تعليمات اسلام و تدبير پيامبر صلى الله عليه و آله خاموش مىگشت .\r\nدر آيات پيش ، نمونه‌اى از بروز اختلافات را بر اثر تحريكات دشمنان دانا مشاهده كرديم ، ولى اين آيات اشاره به نوع ديگرى از اين اختلافات است كه بر اثر دوستان نادان و تعصب‌هاى جاهلانه به وجود آمد .\r\nمىگويند : روزى دو نفر از قبيلهء « اوس » و « خزرج » به نام « ثعلبة بن غنم » و « اسعد بن زراره » در برابر يكديگر قرار گرفتند ، و هر كدام افتخاراتى را كه بعد از اسلام نصيب قبيلهء او شده بود ، بر مىشمرد .\r\n« ثعلبه » گفت : « خزيمة بن ثابت » ( ذو الشهادتين ) و « حنظله » ( غسيل الملائكه ) كه هر كدام از افتخارات مسلمانانند ، از ما هستند ، و همچنين « عاصم بن ثابت » ، و « سعد بن معاذ » از ما مىباشند .\r\nدر برابر او « اسعد بن زراره » كه از طايفهء « خزرج » بود گفت : چهار نفر از قبيلهء ما در راه نشر و تعليم قرآن خدمت بزرگى انجام دادند : ابى بن كعب ، و معاذ بن جبل ، و زيد بن ثابت ، و ابو زيد ، به علاوه « سعد بن عباده » رئيس و خطيب مردم « مدينه » از ما است .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nكم كم كار به جاى باريك كشيد ، و قبيلهء دو طرف از جريان آگاه شدند ، و دست به اسلحه برده ، در برابر يكديگر قرار گرفتند ، بيم آن مىرفت كه بار ديگر آتش جنگ بين آنها شعله‌ور گردد و زمين از خون آنها رنگين شود !\r\nخبر به پيامبر صلى الله عليه و آله رسيد ، حضرت فوراً به محل حادثه آمد ، و با بيان و تدبير خاص خود به آن وضع خطرناك پايان داد ، و صلح و صفا را در ميان آنها بر قرار نمود . آيات فوق در اينجا نازل گرديد و به صورت يك حكم عمومى همهء مسلمانان را با بيان مؤثر و مؤكدى دعوت به اتحاد نمود . « 1 »\r\n* * *\r\n( ( 111 ) ) لَنْ يَضُرُّوكُمْ إِلَّا أَذىً وَ إِنْ يُقاتِلُوكُمْ يُوَلُّوكُمُ الْأَدْبارَ ثُمَّ لايُنْصَرُونَ ( ( 112 ) ) ضُرِبَتْ عَلَيْهِمُ الذِّلَّةُ أَيْنَ ما ثُقِفُوا إِلَّا بِحَبْلٍ مِنَ اللَّهِ وَ حَبْلٍ مِنَ النَّاسِ وَ باؤُ بِغَضَبٍ مِنَ اللَّهِ وَ ضُرِبَتْ عَلَيْهِمُ الْمَسْكَنَةُ ذلِكَ بِأَنَّهُمْ كانُوايَكْفُرُونَ بِآياتِ اللَّهِ وَ يَقْتُلُونَ الْأَنْبِياءَ بِغَيْرِ حَقٍّ ذلِكَ بِما عَصَوْا وَكانُوا يَعْتَدُونَ\r\nاهل كتاب هرگز نمىتوانند به شما زيان برسانند ، جز آزارهاى مختصر ؛ و اگر با شما پيكار كنند ، به شما پشت خواهند كرد ( و شكست خواهند خورد ) ؛ سپس كسىآنها را يارى نمىكند .\r\nهر كجا يافت شوند ، مهر ذلت بر آنان خورده است ؛ مگر با ارتباط به خدا ، ( و تجديد نظر در روش ناپسند خود ) و ( يا ) با ارتباط به مردم ( و وابستگى به اين و آن ) ؛ و به خشم خدا ، گرفتار شده‌اند ، و مهر بيچارگى بر آنها زده شده ؛ چرا كه آنها به آيات‌خدا ، كفر مىورزيدند و پيامبران را به ناحق مىكشتند . اينها به خاطر آن است كه گناه كردند ؛ و ( به حقوق دگران ) تجاوز مىنمودند .\r\nشأن نزول :\r\n\r\nاز تهديد نترسيد\r\nهنگامى كه بعضى از بزرگان روشن ضمير يهود ، همچون « عبداللَّه بن سلام » و\r\n\r\n\r\n","description":"","footnote":"\r\n( 1 ) « بحار الانوار » ، ج 18 ، ص 155 و 156 ؛ « مجمع البيان » ، ذيل آيات .\r\n","page_name":" 112 ","page_number":112},
  {"content":"\r\n\r\nياران خود آئين پيشين را ترك گفته و به آئين اسلام گرويدند ، جمعى از رؤساى يهود به نزد آنها آمده ، زبان به سرزنش و ملامت آنان گشودند و حتى آنها را تهديد كردند كه : چرا آئين پدران و نياكان خود را ترك گفته و اسلام آورده‌اند ؟\r\nآيات فوق به عنوان دلدارى و بشارت به آنها و ساير مسلمانان نازل گرديد . « 1 »\r\n* * * ( 113 ) لَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ اللَّهِ آناءَ اللَّيْلِ وَ هُمْ يَسْجُدُونَ\r\n( 114 ) يُؤْمِنُونَ بِاللَّهِ وَ الْيَوْمِ الْآخِرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُسارِعُونَ فِي الْخَيْراتِ وَ أُولئِكَ مِنَ الصَّالِحينَ\r\n( 115 ) وَ ما يَفْعَلُوا مِنْ خَيْرٍ فَلَنْ يُكْفَرُوهُ وَ اللَّهُ عَليمٌ بِالْمُتَّقينَ\r\nآنها يكسان نيستند ؛ از اهل كتاب ، جمعيتى هستند كه ( به حق ) قيام مىكنند ؛ وپيوسته در اوقات شب ، آيات خدا را مىخوانند ؛ در حالى كه سجده مىنمايند .\r\nبه خدا و روز واپسين ايمان مىآورند ؛ امر به معروف و نهى از منكر مىكنند ؛ و در انجام كارهاى نيك ، پيشى مىگيرند ؛ و آنها از صالحانند .\r\nو آنچه از اعمال نيك انجام دهند ، هرگز كفران نخواهد شد ؛ ( و پاداش شايستهء آن را مىبينند ) و خدا از پرهيزكاران ، آگاه است .\r\nشأن نزول :\r\n\r\nتقابل صالحان و ناصالحان\r\nمىگويند : هنگامى كه « عبداللَّه بن سلام » - از دانشمندان يهود - با جمع ديگرى از آنها اسلام آوردند ، يهوديان و مخصوصاً بزرگان آنها از اين حادثه ، بسيار ناراحت شدند ، و در صدد بر آمدند آنها را متهم به شرارت سازند تا در انظار يهوديان ، پست\r\n\r\n\r\n","description":"","footnote":"\r\n( 1 ) « بحار الانوار » ، ج 9 ، ص 72 و ج 17 ، ص 173 ؛ « مجمع البيان » ، ذيل آيهء مورد بحث ؛ « تفسير قرطبى » و ديگر تفاسير ، ذيل آيهء مورد بحث .\r\n","page_name":" 113 ","page_number":113},
  {"content":"\r\n\r\nجلوه كنند ، و عمل آنها سرمشقى براى ديگران نشود ، لذا علماى يهود اين شعار را در ميان آنها پخش كردند كه تنها جمعى از اشرار ما به اسلام گرويده‌اند ! اگر آنها افراد درستى بودند آئين نياكان خود را ترك نمىگفتند و به ملت يهود خيانت نمىكردند ، آيات فوق نازل شد و از اين دسته دفاع كرد . « 1 »\r\n* * *\r\n( ( 118 ) ) يا أَيُّهَا الَّذينَ آمَنُوا لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالًا وَدُّوا ما عَنِتُّمْ قَدْ بَدَتِ الْبَغْضاءُ مِنْ أَفْواهِهِمْ وَ ما تُخْفي صُدُورُهُمْ أَكْبَرُ قَدْبَيَّنَّا لَكُمُ الآْياتِ إِنْ كُنْتُمْ تَعْقِلُونَ ( ( 119 ) ) ها أَنْتُمْ أُولاءِ تُحِبُّونَهُمْ وَ لا يُحِبُّونَكُمْ وَ تُؤْمِنُونَ بِالْكِتابِ كُلِّهِ وَ إِذا لَقُوكُمْ قالُوا آمَنَّا وَ إِذا خَلَوْا عَضُّوا عَلَيْكُمُ الْأَنامِلَ مِنَ الْغَيْظِ قُلْ مُوتُوابِغَيْظِكُمْ إِنَّ اللَّهَ عَليمٌ بِذاتِ الصُّدُورِ ( ( 120 ) ) إِنْ تَمْسَسْكُمْ حَسَنَةٌ تَسُؤْهُمْ وَ إِنْ تُصِبْكُمْ سَيِّئَةٌ يَفْرَحُوا بِها وَ إِنْ تَصْبِرُوا وَ تَتَّقُوا لا يَضُرُّكُمْ كَيْدُهُمْ شَيْئاً إِنَّ اللَّهَ بِما يَعْمَلُونَ مُحيطٌ\r\nاى كسانى كه ايمان آورده‌ايد ! محرم اسرارى از غير خود ، انتخاب نكنيد ! آنها از هر گونه شرّ و فسادى دربارهء شما ، كوتاهى نمىكنند . آنها دوست دارند شما در رنج و زحمت باشيد . ( نشانه‌هاى ) دشمنى از دهان ( و كلام ) شان آشكار شده ؛ و آنچه دردل‌هايشان پنهان مىدارند ، از آن مهم‌تر است . ما آيات ( و راه‌هاى پيشگيرى از شرّ آنها ) را براى شما بيان كرديم اگر انديشه كنيد .\r\nشما كسانى هستيد كه آنها را دوست مىداريد ؛ اما آنها شما را دوست نمىدارند . در حالى كه شما به همهء كتاب‌هاى آسمانى ايمان داريد ، هنگامى كه شما را ملاقات‌مىكنند ( به دروغ ) مىگويند : « ايمان آورده‌ايم » . اما هنگامى كه تنها مىشوند ، از شدت خشم بر شما ، سر انگشتان خود را به دندان مىگزند ! بگو : « با همين خشمى كه داريد بميريد ! خدا از ( اسرار ) درون سينه‌ها آگاه است » .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « تفسير قرطبى » ، ج 4 ، ص 175 ؛ « درّ المنثور » ، ج 2 ، ص 64 .\r\n","page_name":" 114 ","page_number":114},
  {"content":"\r\n\r\nاگر نيكى به شما برسد آنها را ناراحت مىكند ؛ و اگر حادثهء ناگوارى براى شما رخ دهد ، خوشحال مىشوند ، ( اما ) اگر ( در برابرشان ) استقامت و پرهيزگارى پيشه كنيد ، نقشه‌هاى ( خائنانهء ) آنان ، به شما زيانى نمىرساند ؛ خداوند به آنچه انجام مىدهند ، احاطه دارد .\r\nشأن نزول :\r\n\r\nيهوديان را مَحرم اسرار ندانيد\r\nاز « ابن عباس » نقل شده اين آيات ، هنگامى نازل شده ، كه عده‌اى از مسلمانان با يهوديان ، - به سبب قرابت ، يا همسايگى ، يا حق رضاع ، و يا پيمانى كه پيش از اسلام بسته بودند - دوستى داشتند و به قدرى با آنها صميمى بودند كه اسرار مسلمانان را به آنان مىگفتند ، بدينوسيله قوم يهود كه دشمن سرسخت اسلام و مسلمين بودند و به ظاهر خود را دوست مسلمانان قلمداد مىكردند ، از اسرار مسلمانان مطلع مىشدند .\r\nاين آيات نازل شد و به آن عده از مسلمانان هشدار داد كه چون آنان در دين شما نيستند ، نبايد آنها را محرم اسرار خود قرار دهيد ؛ زيرا آنان دربارهء شما از هيچ شرّ و فسادى كوتاهى نمىكنند ، آنان مىخواهند شما هميشه در رنج و عذاب باشيد . « 1 »\r\n* * * ( 139 ) وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ إِنْ كُنْتُمْ مُؤْمِنين‌َا ( 140 ) إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ وَ تِلْكَ الْأَيَّامُ نُداوِلُها بَيْنَ النَّاسِ وَ لِيَعْلَمَ اللَّهُ الَّذينَ آمَنُوا وَ يَتَّخِذَ مِنْكُمْ شُهَداءَ وَ اللَّهُ لا يُحِب‌ُّالظَّالِمينَ ( 141 ) وَ لِيُمَحِّصَ اللَّهُ الَّذينَ آمَنُوا وَ يَمْحَقَ الْكافِرينَ ( 142 ) أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَعْلَمِ اللَّهُ الَّذينَ جاهَدُوا مِنْكُمْ وَ يَعْلَمَ الصَّابِرينَ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء 118 همين سوره ؛ « بحار الانوار » ، ج 22 ، ص 18 ؛ « جامع البيان » ، ج 4 ، ص 82 .\r\n","page_name":" 115 ","page_number":115},
  {"content":"\r\n\r\n( 143 ) وَ لَقَدْ كُنْتُمْ تَمَنَّوْنَ الْمَوْتَ مِنْ قَبْلِ أَنْ تَلْقَوْهُ فَقَدْ رَأَيْتُمُوهُ وَ أَنْتُم‌ْتَنْظُرُونَ\r\nو سست نشويد ! و غمگين نگرديد ! و شما برتريد اگر ايمان داشته باشيد ! .\r\nاگر ( در ميدان احد ) به شما جراحتى رسيد ( و ضربه‌اى وارد شد ) ، به آن جمعيت نيز ( در ميدان بدر ) ، جراحتى همانند آن وارد گرديد . و ما اين روزها ( ى پيروزى وشكست ) را در ميان مردم مىگردانيم ؛ ( - و اين خاصيت زندگى دنياست - ) تا خدا ، افرادى را كه ايمان آورده‌اند ، بداند ( و شناخته شوند ) ؛ و خداوند از ميان شما ، شاهدانى بگيرد . و خدا ظالمان را دوست نمىدارد .\r\nو تا خداوند ، افراد با ايمان را خالص گرداند ( و ورزيده شوند ) ؛ و كافران را به تدريج نابود سازد .\r\nآيا چنين پنداشتيد كه ( تنها با ادعاى ايمان ) وارد بهشت خواهيد شد ، در حالى كه خداوند هنوز مجاهدان از شما و صابران را مشخص نساخته است ؟ !\r\nو شما مرگ ( و شهادت در راه خدا ) را ، پيش از آن كه با آن رو به رو شويد ، آرزو مىكرديد ؛ سپس آن را با چشم خود ديديد ، در حالى كه به آن نگاه مىكرديد ( وحاضر نبوديد به آن تن در دهيد ) ! .\r\nشأن نزول :\r\n\r\nزيان‌هاى بىانضباطى\r\nدربارهء شأن نزول اين آيات ، روايات متعددى وارد شده است ، از مجموع آنها استفاده مىشود كه اين آيات دنبالهء آياتى است كه قبلًا دربارهء جنگ احد داشتيم .\r\nدر حقيقت اين آيات ، تجزيه و تحليلى است روى نتائج جنگ احد و عوامل پيدايش آن به عنوان يك سرمشق بزرگ براى مسلمانان .\r\nو در ضمن وسيله‌اى است براى تسلى ، دلدارى و تقويت روحى آنها ؛ زيرا همانطور كه گفتيم : جنگ احد بر اثر نافرمانى و عدم انضباط نظامى جمعى از سربازان اسلام ، در پايان به شكست انجاميد و جمعى از شخصيت‌ها و چهره‌هاى برجستهء اسلام از جمله « حمزه » عموى پيامبر ، در اين ميدان شربت شهادت نوشيدند .\r\nپيامبر صلى الله عليه و آله همان شب با ياران خود به ميان كشتگان رفت و براى بزرگداشت\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nارواح شهدا بر سر جنازهء يكايك آنها مىنشست ، اشك مىريخت و طلب آمرزش مىنمود ، و سپس اجساد همهء آنها در دامنهء كوه احد در ميان اندوه فراوان به خاك سپرده شد .\r\nدر اين لحظات حساس كه مسلمانان نياز شديد به تقويت روحى و هم استفاده معنوى از نتايج شكست داشتند آيات فوق نازل گرديد . « 1 »\r\n* * *\r\n( ( 144 ) ) وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرينَ ( ( 145 ) ) وَ ما كانَ لِنَفْسٍ أَنْ تَمُوتَ إِلَّا بِإِذْنِ اللَّهِ كِتاباً مُؤَجَّلًا وَ مَنْ يُرِدْ ثَوابَ الدُّنْيا نُؤْتِهِ مِنْها وَ مَنْ يُرِدْ ثَوابَ الْآخِرَةِ نُؤْتِهِ مِنْها وَ سَنَجْزِيالشَّاكِرينَ\r\nمحمّد صلى الله عليه و آله فقط فرستادهء خداست ؛ و پيش از او ، فرستادگان ديگرى نيز بودند ؛ آيا اگر او بميرد و يا كشته شود ، شما به عقب برمىگرديد ؟ ! ( و اسلام را رها كرده به‌دوران جاهليت و كفر بازگشت خواهيد نمود ) ؟ ! و هر كس به عقب بازگردد ، هرگز به خدا ضررى نمىزند ؛ و خداوند به زودى شاكران ( و استقامت كنندگان ) را پاداش‌خواهد داد .\r\nهيچ كس ، جز به فرمان خدا ، نمىميرد ؛ سرنوشتى است تعيين شده ؛ هر كس پاداش دنيا را بخواهد ( و در زندگى خود ، در اين راه گام بردارد ، ) چيزى از آن به او خواهيم داد ؛ و هر كس پاداش آخرت را بخواهد ، از آن به او مىدهيم ؛ و به زودى سپاسگزاران را پاداش خواهيم داد .\r\nشأن نزول :\r\n\r\nمحمّد پيامبر است ، اساس ، اسلام است\r\nاين آيه نيز ناظر به يكى ديگر از حوادث جنگ احد است و آن اين كه : در همان\r\n\r\n\r\n","description":"","footnote":"\r\n( 1 ) « بحار الانوار » ، ج 20 ، ص 22 ، 44 و 65 ؛ « مجمع البيان » ، ذيل آيات مورد بحث .\r\n","page_name":" 117 ","page_number":117},
  {"content":"\r\n\r\nحال كه آتش جنگ ميان مسلمانان و بت پرستان به شدت شعله‌ور بود ، ناگهان صدائى بلند شد و كسى گفت : محمّد را كشتم . . . محمّد را كشتم . . .\r\nاين ، درست همان دم بود كه مردى به نام « عمرو بن قميئه حارثى » سنگ به سوى پيامبر صلى الله عليه و آله پرتاب كرد ، پيشانى و دندان آن حضرت شكست و لب پائين وى شكافت و خون صورت وى را پوشانيد . « 1 »\r\nدر اين موقع بود كه دشمن تلاش كرد پيامبر صلى الله عليه و آله را به قتل برساند ، اما « مصعب بن عمير » يكى از پرچمداران ارتش اسلام ، با پايمردى تمام جلو حملات آنها را گرفت ولى خودش در اين ميان شهيد شد ، و چون او شباهت زيادى به پيامبر داشت ، دشمن چنين پنداشت كه : پيغمبر در خاك و خون غلطيده است ، لذا اين خبر را با صداى بلند به همهء لشگرگاه رسانيد .\r\nانتشار اين خبر ، به همان اندازه كه در روحيهء بت پرستان اثر مثبت داشت در ميان مسلمانان تزلزل عجيبى ايجاد كرد .\r\nجمعى كه اكثريت را تشكيل مىدادند به دست و پا افتاده ، از ميدان جنگ به سرعت خارج مىشدند .\r\nحتى بعضى در اين فكر بودند با كشته شدن پيامبر صلى الله عليه و آله از آئين اسلام برگردند و از سران بت پرستان امان بخواهند .\r\nاما در مقابل آنها اقليتى فداكار و پايدار همچون على عليه السلام ، ابو دجانه و طلحة و بعضى ديگر بودند كه بقيه را به استقامت دعوت مىكردند از جمله « انس بن نضر » به ميان آنها آمده ، گفت :\r\nاى مردم ! اگر محمّد صلى الله عليه و آله كشته شد ، خداى محمّد كشته نشده ، برويد و پيكار كنيد و در راه همان هدفى كه پيامبر كشته شد ، شربت شهادت بنوشيد ، پس از ايراد اين\r\n\r\n\r\n","description":"","footnote":"\r\n( 1 ) و در پاره‌اى تواريخ آمده است : اين ضربات بر اثر حملهء چند نفر صورت گرفت . ( جهت توضيح بيشتر به اين مدارك رجوع فرمائيد : « بحار الانوار » ، ج 20 ، ص 27 ؛ « تاريخ طبرى » ، ج 2 ، ص 201 ؛ « البداية و النهاية » ، ج 4 ، ص 26 .\r\n","page_name":" 118 ","page_number":118},
  {"content":"\r\n\r\nسخنان به دشمن حمله نمود تا كشته شد ، ولى به زودى روشن گرديد كه پيامبر زنده است و اين خبر اشتباه بوده است يا دروغ ، آيهء فوق در اين مورد نازل گرديد و دستهء اوّل را سخت نكوهش كرد . « 1 »\r\n* * *\r\n( ( 169 ) ) وَ لا تَحْسَبَنَّ الَّذينَ قُتِلُوا في سَبيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ ( ( 170 ) ) فَرِحينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ عَلَيْهِمْ وَ لا هُمْ يَحْزَنُونَ ( ( 171 ) ) يَسْتَبْشِرُونَ بِنِعْمَةٍ مِنَ اللَّهِ وَ فَضْلٍ وَ أَنَّ اللَّهَ لا يُضيعُ أَجْرَ الْمُؤْمِنينَ\r\n( اى پيامبر ! ) هرگز گمان مبر كسانى كه در راه خدا كشته شدند ، مردگانند ! بلكه آنان زنده‌اند ، و نزد پروردگارشان روزى داده مىشوند . آنها به خاطر نعمت‌هاى فراوانى كه خداوند از فضل خود به ايشان بخشيده است ، خوشحالند ؛ و به خاطر كسانى كه هنوز به آنها ملحق نشده‌اند ( مجاهدان و شهيدان آينده ) خوش‌وقتند ؛ كه نه ترسى بر آنهاست ، و نه غمى خواهند داشت .\r\nو از نعمت خداوفضل او ( نسبت به خودشان نيز ) مسرورند ؛ و ( مىبينند كه ) خداوند ، پاداش مؤمنان را ضايع نمىكند ؛ ( نه پاداش شهيدان ، و نه پاداش مجاهدانى كه شهيد نشدند ) .\r\nشأن نزول :\r\n\r\nشهيدان زنده‌اند ، بشارت به بازماندگان\r\nبعضى از مفسران معتقدند : آيات فوق دربارهء شهداى احد نازل شده و بعضى ديگر دربارهء شهداى بدر مىدانند ، ولى حق اين است كه پيوند اين آيات با آيات گذشته نشان مىدهد ، بعد از حادثهء احد نازل شده است . اما مضمون و محتواى آيات تعميم دارد ، و همهء شهدا ، حتى شهداى بدر را كه چهارده نفر بودند شامل مىشود ، لذا در حديثى از امام باقر عليه السلام نقل شده كه فرمود : آيات دربارهء شهداى احد\r\n\r\n\r\n","description":"","footnote":"\r\n( 1 ) « بحار الانوار » ، ج 20 ، ص 59 و 106 ؛ « مجمع البيان » ، ذيل آيات مورد بحث .\r\n","page_name":" 119 ","page_number":119},
  {"content":"\r\n\r\nو بدر هر دو نازل شده است . « 1 »\r\nابن مسعود از پيامبر اكرم صلى الله عليه و آله نقل مىكند : خداوند به ارواح شهيدان احد خطاب كرد و از آنها پرسيد : چه آرزوئى داريد ؟ آنها گفتند :\r\nپروردگارا ! ما بالاتر از اين چه آرزوئى مىتوانيم داشته باشيم ، كه غرق نعمت‌هاى جاويدان توايم و در سايهء عرش تو مسكن داريم ، تنها تقاضاى ما اين است كه بار ديگر بجهان برگرديم و مجدداً در راه تو شهيد شويم ، خداوند فرمود :\r\nفرمان تخلف‌ناپذير من اين است : « كسى دوباره به دنيا باز نگردد ، عرض كردند » .\r\nحالا كه چنين است تقاضاى ما اين است كه سلام ما را به پيامبر صلى الله عليه و آله برسانى و به بازماندگانمان ، حال ما را بگوئى و از وضع ما به آنها بشارت دهى كه هيچ گونه نگران نباشند ، در اين هنگام آيات فوق نازل شد . « 2 »\r\n* * *\r\n( ( 172 ) ) الَّذينَ اسْتَجابُوا لِلَّهِ وَ الرَّسُولِ مِنْ بَعْدِ ما أَصابَهُمُ الْقَرْحُ لِلَّذينَ أَحْسَنُوا مِنْهُمْ وَ اتَّقَوْا أَجْرٌ عَظيمٌ ( ( 173 ) ) الَّذينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إيماناً وَ قالُوا حَسْبُنَا اللَّهُ وَ نِعْمَ الْوَكيلُ ( ( 174 ) ) فَانْقَلَبُوا بِنِعْمَةٍ مِنَ اللَّهِ وَ فَضْلٍ لَمْ يَمْسَسْهُمْ سُوءٌ وَ اتَّبَعُوا رِضْوانَ اللَّهِ وَ اللَّهُ ذُو فَضْلٍ عَظيمٍ\r\nآنها كه دعوت خدا و پيامبر را ، پس از آن همه جراحاتى كه به ايشان رسيد ، اجابت كردند ؛ براى كسانى از آنها ، كه نيكى كردند و تقوا پيش گرفتند ، پاداش بزرگى است .\r\nاينها كسانى بودند كه ( بعضى از ) مردم ، به آنان گفتند : « مردم ( لشكر دشمن ) براى ( حمله به ) شما اجتماع كرده‌اند ؛ از آنها بترسيد » ! اما اين سخن ، بر ايمانشان افزود ؛ و گفتند : « خدا\r\n\r\n\r\n","description":"","footnote":"\r\n( 1 ) « نور الثقلين » ، ج 1 ، ص 409 ؛ « مجمع البيان » ، ذيل آيات مورد بحث ؛ « بحار الانوار » ، ج 20 ، ص 39 .\r\n( 2 ) « تفسير طبرى » ، ج 4 ، ص 112 ، ذيل آيات ؛ « تفسير رازى » ، ذيل آيات مورد بحث ؛ « درّ المنثور » ، ج 2 ، ص 96 .\r\n","page_name":" 120 ","page_number":120},
  {"content":"\r\n\r\nما را كافى است ؛ و او بهترين حامى ماست » .\r\nبه همين جهت ، آنها ( از اين ميدان ) با نعمت و فضل پروردگار ، بازگشتند ؛ در حالى كه هيچ ناراحتى به آنان نرسيد ؛ و از رضاى خدا ، پيروى كردند ؛ و خداوند داراىفضل و بخشش بزرگى است .\r\nشأن نزول :\r\n\r\nتعقيب دشمن\r\nدر پايان جنگ احد ، لشگر فاتح « ابو سفيان » ، پس از پيروزى به سرعت راه « مكّه » را پيش گرفتند ، هنگامى كه به سرزمين « روحاء » رسيدند از كار خود سخت پشيمان شدند ، تصميم به مراجعت به « مدينه » و نابود كردن باقيماندهء مسلمانان گرفتند .\r\nاين خبر به پيامبر صلى الله عليه و آله رسيد ، فوراً دستور داد : لشكر احد ، خود را براى شركت در جنگ ديگرى آماده كند ، مخصوصاً فرمان داد : مجروحان جنگ احد به صفوف لشكر بپيوندند .\r\nيكى از ياران پيامبر صلى الله عليه و آله مىگويد : من از جملهء مجروحان بودم ، ولى زخم‌هاى برادرم از من سخت‌تر و شديدتر بود ، تصميم گرفتيم هرطور كه هست خود را به پيامبر صلى الله عليه و آله برسانيم ، چون حال من از برادرم كمى بهتر بود هر كجا برادرم بازمىماند او را به دوش مىكشيدم ، با زحمت ، خود را به لشكر رسانيديم .\r\nو به اين ترتيب ، پيامبر صلى الله عليه و آله و ارتش اسلام در محلى به نام « حمراءُ الاسد » كه از آنجا تا « مدينه » هشت ميل فاصله بود ، رسيدند و اردو زدند .\r\nاين خبر به لشكر قريش رسيد و مخصوصاً از اين مقاومت عجيب و شركت مجروحان در ميدان نبرد وحشت كردند ، و شايد فكر مىكردند ارتش تازه نفسى نيز از « مدينه » به آنها پيوسته است .\r\nدر اين موقع ، جريانى پيش آمد كه روحيه آنها را ضعيف‌تر ساخت و مقاومت آنها را درهم كوبيد ، و آن اين كه :\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nيكى از مشركان به نام « معبد الخزاعى » از « مدينه » به سوى « مكّه » مىرفت ، مشاهدهء وضع پيامبر صلى الله عليه و آله و يارانش او را به سختى تكان داد ، عواطف انسانى او تحريك شد و به پيامبر صلى الله عليه و آله گفت :\r\nمشاهدهء وضع شما براى ما بسيار ناگوار است ، اگر استراحت مىكرديد براى ما بهتر بود ، اين سخن را گفت و از آنجا گذشت و در سرزمين « روحاء » به لشكر « ابو سفيان » رسيد .\r\n« ابو سفيان » از او دربارهء پيامبر اسلام صلى الله عليه و آله سؤال كرد ، او در جواب گفت :\r\nمحمّد صلى الله عليه و آله را ديدم با لشكرى انبوه كه تا كنون همانند آن را نديده بودم ، در تعقيب شما هستند و به سرعت پيش مىآيند ! .\r\n« ابو سفيان » با نگرانى و اضطراب گفت : چه مىگوئى ؟ ما آنها را كشتيم و مجروح ساختيم و پراكنده نموديم .\r\n« معبد الخزاعى » گفت : من نمىدانم شما چه كرديد ؟ همين مىدانم كه لشكرى عظيم و انبوه ، هم اكنون در تعقيب شما است ! .\r\n« ابو سفيان » و ياران او تصميم قطعى گرفتند به سرعت ، عقب‌نشينى كرده ، به « مكّه » باز گردند و براى اين كه مسلمانان آنها را تعقيب نكنند ، و آنها فرصت كافى براى عقب‌نشينى داشته باشند از جمعى از قبيلهء « عبد القيس » كه از آنجا مىگذشتند و قصد رفتن به « مدينه » براى خريد گندم داشتند خواهش كردند : به پيامبر اسلام صلى الله عليه و آله و مسلمانان اين خبر را برسانند :\r\n« ابو سفيان » و بت‌پرستان قريش با لشكر انبوهى به سرعت به سوى « مدينه » مىآيند تا بقيهء ياران پيامبر صلى الله عليه و آله را از پاى در آورند .\r\nهنگامى كه اين خبر ، به پيامبر و مسلمانان رسيد ، گفتند : حَسْبُنَا اللَّهُ وَ نِعْمَ الْوَكِيْلُ :\r\n« خدا ما را كافى است و او بهترين مدافع ما است » .\r\nاما هر چه انتظار كشيدند خبرى از لشكر دشمن نشد ، لذا پس از سه روز توقف ، به « مدينه » بازگشتند ، آيات فوق ، اشاره به اين ماجرا مىكند . « 1 »\r\n\r\n\r\n","description":"","footnote":"\r\n( 1 ) « نور الثقلين » ، « مجمع البيان » ، « تفسير المنار » و « بحار الانوار » ، ج 20 ، ص 39 و كتب ديگر .\r\n","page_name":" 122 ","page_number":122},
  {"content":"\r\n\r\n( 181 ) لَقَدْ سَمِعَ اللَّهُ قَوْلَ الَّذينَ قالُوا إِنَّ اللَّهَ فَقيرٌ وَ نَحْنُ أَغْنِياءُ سَنَكْتُبُ ما قالُوا وَ قَتْلَهُمُ الْأَنْبِياءَ بِغَيْرِ حَقٍّ وَ نَقُولُ ذُوقُوا عَذابَ الْحَريقِ\r\nخداوند ، سخن آنها را كه گفتند : « خدا فقير است و ما بىنيازيم » ، شنيد ! به زودى آنچه را گفتند ، خواهيم نوشت ؛ و ( همچنين ) به ناحق كشتن پيامبران را ( مىنويسيم ) ؛ و به آنها مىگوئيم : « بچشيد عذاب سوزان را ( در برابر كارهايتان ! ) » .\r\nشأن نزول :\r\n\r\nخدا فقير است و ما اغنياء\r\nدر شأن نزول اين آيه ، كه دربارهء توبيخ و سرزنش يهود نازل شده است ، « ابن عباس » مىگويد : پيامبر صلى الله عليه و آله نامه‌اى به يهود « بنىقينقاع » نوشت و در طى آن ، آنها را به انجام نماز ، پرداخت زكات ، و دادن قرض به خدا دعوت نمود .\r\nمنظور از قرض ، انفاق در راه خدا است كه براى تحريك حداكثر عواطف مردم از آن چنين تعبير شده است .\r\nفرستادهء پيامبر صلى الله عليه و آله به خانه‌اىكه مركز تدريس مذهبى يهوديان بود و « بيت‌المدارس » نام داشت وارد شد ، و نامه را به دست « فنحاص » دانشمند بزرگ يهود داد .\r\nاو پس از مطالعهء نامه ، با لحن استهزا آميزى گفت : اگر سخنان شما راست باشد ، بايد گفت : خدا فقير است و ما غنى و بىنياز ! زيرا اگر او فقير نبود ، از ما قرض نمىخواست ! ( اشاره به آيهء « مَنْ ذَا الَّذِى يُقْرِضُ اللَّهَ قَرْضاً حَسَناً » ) . « 1 »\r\nبه علاوه محمّد صلى الله عليه و آله معتقد است ، خدا شما را از رباخوارى نهى كرده ، در حالى كه خود او در برابر انفاق‌ها به شما وعدهء ربا و فزونى مىدهد ! ( اشاره به آيهء « يُرْبِى الصَّدَقاتِ » ) . « 2 »\r\nولى بعداً « فنحاص » انكار كرد كه چنين سخنانى را گفته باشد . در اين موقع آيات فوق نازل گشت . « 3 »\r\n\r\n\r\n","description":"","footnote":"\r\n( 1 ) حديد ، آيهء 11 - بقره ، آيهء 245 .\r\n( 2 ) بقره ، آيهء 276 .\r\n( 3 ) « اسباب نزول الآيات » واحدى نيشابورى ، ص 88 و 89 ؛ « تفسير روح البيان » ، ذيل همين آيه ؛ « مجمع البيان » ، ذيل آيهء مورد بحث ؛ « تفسير طبرى » ، ذيل آيهء مورد بحث ؛ « بحار الانوار » ، ج 9 ، ص 73 .\r\n","page_name":" 123 ","page_number":123},
  {"content":"\r\n\r\n( 183 ) الَّذينَ قالُوا إِنَّ اللَّهَ عَهِدَ إِلَيْنا أَلَّا نُؤْمِنَ لِرَسُولٍ حَتَّى يَأْتِيَنا بِقُرْبانٍ تَأْكُلُهُ النَّارُ قُلْ قَدْ جاءَكُمْ رُسُلٌ مِنْ قَبْلي بِالْبَيِّناتِ وَ بِالَّذي قُلْتُمْ فَلِم‌َقَتَلْتُمُوهُمْ إِنْ كُنْتُمْ صادِقينَ ( ( 184 ) ) فَإِنْ كَذَّبُوكَ فَقَدْ كُذِّبَ رُسُلٌ مِنْ قَبْلِكَ جاؤُ بِالْبَيِّناتِ وَ الزُّبُرِ وَ الْكِتابِ الْمُنيرِ\r\n( اينها ) همان كسانى ( هستند ) كه گفتند : « خداوند از ما پيمان گرفته كه به هيچ‌پيامبرى ايمان نياوريم تا ( اين معجزه را انجام دهد ) يك قربانى بياورد ، كه آتش ( صاعقهء آسمانى ) آن را بخورد » ! بگو : « پيامبرانى پيش از من ، براى شما آمدند ؛ ودلايل روشن ، و آنچه را گفتيد آوردند ؛ پس چرا آنها را به قتل رسانديد اگر راست مىگوئيد » ؟ !\r\nپس اگر تو را تكذيب كنند ، ( چيز تازه‌اى نيست ؛ ) رسولان پيش از تو ( نيز ) تكذيب شدند ؛ ( پيامبرانى ) كه دلايل آشكار ، و نوشته‌هاى متين و محكم ، و كتاب روشنىبخش آورده بودند .\r\nشأن نزول :\r\n\r\nنشانهء صدق پيامبر از نگاه تورات\r\nجمعى از بزرگان يهود به حضور پيامبر صلى الله عليه و آله رسيده ، گفتند : تو ادعا مىكنى خداوند تو را به سوى ما فرستاده و كتابى هم بر تو نازل كرده است ، در حالى كه خداوند در تورات از ما پيمان گرفته است به كسى كه ادعاى نبوت كند ، ايمان نياوريم ، مگر اين كه براى ما حيوانى را قربانى كند و آتش ( صاعقه‌اى ) از آسمان بيايد و آن را بسوزاند ، اگر تو نيز چنين كنى ما به تو ايمان خواهيم آورد .\r\nآيات فوق نازل شد و به آنها پاسخ گفت . « 1 »\r\n* * *\r\n\r\n\r\n","description":"","footnote":"\r\n( 1 ) « بحار الانوار » ، ج 9 ، ص 73 و 192 ؛ « تفسير قرطبى » ، ذيل آيهء مورد بحث ؛ « مجمع البيان » ، ذيل آيهء مورد بحث .\r\n","page_name":" 124 ","page_number":124},
  {"content":"\r\n\r\n( 186 ) لَتُبْلَوُنَّ في أَمْوالِكُمْ وَ أَنْفُسِكُمْ وَ لَتَسْمَعُنَّ مِنَ الَّذينَ أُوتُوا الْكِتابَ مِنْ قَبْلِكُمْ وَ مِنَ الَّذينَ أَشْرَكُوا أَذىً كَثيراً وَ إِنْ تَصْبِرُوا وَ تَتَّقُوا فَإِنَّ ذلِك‌َمِنْ عَزْمِ الْأُمُورِ\r\nبه يقين ( همهء شما ) در اموال و جان‌هاى خود ، آزمايش مىشويد ! و از كسانى كه پيش از شما به آنها كتاب ( آسمانى ) داده شده ( يهود ) ، و ( همچنين ) از مشركان ، سخنان آزار دهندهء فراوان خواهيد شنيد ! و اگر استقامت كنيد و تقوا پيشه سازيد ، ( شايسته‌تر است ؛ زيرا ) اين از كارهاى محكم و قابل اطمينان است .\r\nشأن نزول :\r\n\r\nرابطهء آزمايش و سرزنش\r\nهنگامى كه مسلمانان ، از « مكّه » به « مدينه » مهاجرت نمودند و از خانه و زندگى خود دور شدند ، مشركان دست تجاوز به اموال آنها دراز كرده ، آنها را به تصرف خود در آوردند و به هر كس دست مىيافتند ، از اذيت و آزار زبانى و بدنى فروگذار نمىكردند .\r\nو به هنگامى كه به « مدينه » آمدند ، در آنجا گرفتار بدگوئى و آزار يهوديان « مدينه » شدند ، مخصوصاً يكى از آنان به نام « كعب بن اشرف » شاعرى بد زبان و كينه‌توز بود ، كه پيوسته پيامبر و مسلمانان را به وسيلهء اشعار خود ، هجو مىكرد و مشركان را بر ضد آنها تشويق مىنمود ، حتى زنان و دختران مسلمان را موضوع غزلسرائى و عشقبازى خود قرار مىداد .\r\nخلاصه كار وقاحت را به جائى رسانيد كه پيامبر صلى الله عليه و آله ناچار دستور قتل او را صادر كرد و به دست مسلمانان كشته شد .\r\nآيهء فوق طبق رواياتى كه از مفسران نقل شده ، اشاره به اين موضوعات مىكند و مسلمانان را به ادامهء مقاومت تشويق مىنمايد . « 1 »\r\n\r\n\r\n","description":"","footnote":"\r\n( 1 ) « تفسير طبرى » ، ج 4 ، ص 133 ، ذيل آيهء مورد بحث ؛ « تفسير آلوسى » ، ج 4 ، ص 149 ، ذيل آيهء مورد بحث ؛ « مجمع البيان » ، ذيل آيهء مورد بحث .\r\n","page_name":" 125 ","page_number":125},
  {"content":"\r\n\r\n( 188 ) لا تَحْسَبَنَّ الَّذينَ يَفْرَحُونَ بِما أَتَوْا وَ يُحِبُّونَ أَنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ بِمَفازَةٍ مِنَ الْعَذابِ وَ لَهُمْ عَذابٌ أَليمٌ ( ( 189 ) ) وَ لِلَّهِ مُلْكُ السَّماواتِ وَ الْأَرْضِ وَ اللَّهُ عَلى كُلِّ شَيْءٍ قَديرٌ\r\nگمان مبر آنها كه از اعمال ( زشت ) خود خوشحال مىشوند ، و دوست دارند در برابر كار ( نيكى ) كه انجام نداده‌اند مورد ستايش قرار گيرند ، از عذاب ( الهى ) بركنارند ! ( بلكه ) براى آنها ، عذاب دردناكى است !\r\nو حكومت آسمان‌ها و زمين ، از آن خداست ؛ و خدا بر همه چيز تواناست .\r\nشأن نزول :\r\n\r\nتمجيد بر كارهاى ناكرده\r\nمحدثان و مفسران شأن نزول‌هاى متعددى براى آيهء فوق نقل كرده‌اند ، از جمله اين كه :\r\nجمعى از يهود به هنگامى كه آيات كتب آسمانى خويش را تحريف و كتمان مىكردند و به گمان خود ، از اين رهگذر نتيجه مىگرفتند ، از اين عمل خود بسيار شاد و مسرور بودند ، و در عين حال دوست مىداشتند : مردم آنها را عالم و دانشمند وحامى دين و وظيفه‌شناس بدانند ، آيهء فوق نازل‌شد ، وبه‌پندارغلطآنها پاسخ گفت . « 1 »\r\nبعضى ديگر گفته‌اند : آيه ، دربارهء منافقان است ، هنگامى كه يكى از جنگ‌هاى اسلامى پيش مىآمد ، آنها با انواع بهانه‌ها ، از شركت در ميدان جنگ خوددارى مىكردند ، به هنگامى كه جنگجويان ، از جهاد برمىگشتند ، قسم ياد مىكردند ، كه اگر عذر نمىداشتند ، هرگز جهاد را ترك نمىگفتند ، و با اين حال ، انتظار داشتند كه در برابر « كار ناكرده » مانند مجاهدان فداكار ، مورد تحسين قرار گيرند ! . آيه نازل شد و به اين توقع نابه جا پاسخ گفت . « 2 »\r\n\r\n\r\n","description":"","footnote":"\r\n( 1 ) « بحار الانوار » ، ج 15 ، ص 177 ؛ « مجمع البيان » ، ذيل آيهء مورد بحث ؛ « تفسير طبرى » ، ج 4 ، ص 136 ، ذيل آيهء مورد بحث ؛ « تفسير رازى » ، ج 9 ، ص 456 ، ذيل آيهء مورد بحث ؛ « اسباب نزول الآيات » واحدى نيشابورى ، ص 91 .\r\n( 2 ) تفاسير « المنار » ، « مجمع‌البيان » ، « رازى » و « طبرى » ، ذيل‌آيه ؛ « تفسير على بن ابراهيم قمى » ، ج 1 ، ص 128 .\r\n","page_name":" 126 ","page_number":126},
  {"content":"\r\n\r\n( 195 ) فَاسْتَجابَ لَهُمْ رَبُّهُمْ أَنِّي لا أُضيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ فَالَّذينَ هاجَرُوا وَ أُخْرِجُوا مِنْ دِيارِهِمْ وَ أُوذُوا فيسَبيلي وَ قاتَلُوا وَ قُتِلُوا لَأُكَفِّرَنَّ عَنْهُمْ سَيِّئاتِهِمْ وَ لَأُدْخِلَنَّهُمْ جَنَّات‌ٍتَجْري مِنْ تَحْتِهَا الْأَنْهارُ ثَواباً مِنْ عِنْدِ اللَّهِ وَ اللَّهُ عِنْدَهُ حُسْنُ الثَّوابِ\r\nخداوند درخواست آنها را پذيرفت ؛ ( و فرمود : ) من عمل هيچ عمل كننده‌اى از شما را ، زن باشد يا مرد ، ضايع نخواهم كرد ؛ شما هم‌نوعيد ، و از جنس يكديگر ! آنها كه درراه خدا هجرت كردند ، و از خانه‌هاى خود بيرون رانده شدند ، و در راه من آزار ديدند ، و جنگ كردند و كشته شدند ، به يقين گناهانشان را مىبخشم ؛ و آنها را در باغ‌هاىبهشتى ، كه از زير درختانش نهرها جارى است ، وارد مىكنم . اين پاداشى است از طرف خداوند ؛ و بهترين پاداش‌ها نزد پروردگار است .\r\nشأن نزول :\r\n\r\nسهم زنان در جهاد و هجرت\r\nآيات پيشين سخن دربارهء صاحبان عقل‌وخرد بود ، و در اين آيه ، نتيجهء اعمال آنها را مورد توجه قرار مىدهد ، شروع آيه با « فاء تفريع » روشن‌ترين دليل اين پيوند است .\r\nبا اين حال ، شأن نزول‌هائى براى آيه در روايات و كلمات مفسران آمده است كه البته منافاتى با پيوستگى آيه با آيات قبل ندارد .\r\nاز جمله نقل شده است : « امّ سلمه » ( يكى از همسران رسول خدا ) خدمت پيامبر صلى الله عليه و آله عرض كرد : در قرآن از جهاد ، هجرت و فداكارى مردان ، فراوان بحث شده ، آيا زنان هم در اين قسمت سهمى دارند ؟\r\nآيهء فوق نازل شد و به اين سؤال پاسخ گفت . « 1 »\r\nو نيز نقل شده : على عليه السلام هنگامى كه با « فَواطم » ( فاطمه بنت اسد و فاطمه دختر پيامبر و فاطمه دختر زبير ) از « مكّه » به « مدينه » هجرت كرد ، و « امّ ايمن » يكى ديگر از\r\n\r\n\r\n","description":"","footnote":"\r\n( 1 ) « مجمع البيان » ، ذيل آيه ؛ « مستدرك حاكم نيشابورى » ، ج 2 ، ص 300 ؛ « درّ المنثور » ، ج 2 ، ص 112 .\r\n","page_name":" 127 ","page_number":127},
  {"content":"\r\n\r\nزنان با ايمان در بين راه نيز به آنها پيوست ، آيهء فوق نازل گرديد . « 1 »\r\nهمانطور كه اشاره كرديم وجود اين شأن نزول‌ها براى آيهء فوق ، منافاتى با پيوستگى آن باآيات قبل ندارد همان‌طور كه بين اين دوشأن نزول نيز منافاتى نيست .\r\n* * *\r\n( ( 196 ) ) لا يَغُرَّنَّكَ تَقَلُّبُ الَّذينَ كَفَرُوا فِي الْبِلادِ ( ( 197 ) ) مَتاعٌ قَليلٌ ثُمَّ مَأْواهُمْ جَهَنَّمُ وَ بِئْسَ الْمِهادُ ( ( 198 ) ) لكِنِ الَّذينَ اتَّقَوْا رَبَّهُمْ لَهُمْ جَنَّاتٌ تَجْري مِنْ تَحْتِهَا الا نْهارُ خالِدينَ فيها نُزُلًا مِنْ عِنْدِ اللَّهِ وَ ما عِنْدَ اللَّهِ خَيْرٌ لِلْأَبْرارِ\r\nرفت و آمد ( پيروزمندانه ) كافران در شهرها ، تو را نفريبد !\r\nاين متاع ناچيزى است ؛ و سپس جايگاهشان دوزخ است ، و چه بد جايگاهى است !\r\nولى كسانى كه ( ايمان دارند ، و ) از پروردگارشان مىپرهيزند ، براى آنها باغ‌هائى از بهشت است ، كه از زير درختانش نهرها جارى است ؛ هميشه در آن خواهند بود . اين ، ( نخستين ) پذيرائى است كه از سوى خداوند به آنها مىرسد ؛ و آنچه در نزد خداست ، براى نيكان بهتر است !\r\nشأن نزول :\r\n\r\nمحاصرهء اقتصادى و مشكلات آن\r\nبسيارى از مشركان « مكّه » تجارت‌پيشه بودند ، و از اين راه ثروت قابل ملاحظه‌اى به دست آورده ، در ناز و نعمت به سر مىبردند .\r\nو نيز يهوديان « مدينه » در تجارت مهارت داشتند ، و از سفرهاى تجارى خود غالباً با دست پر باز مىگشتند ، در حالى كه مسلمانان در آن زمان به خاطر شرائط خاص زندگى و از جمله مسألهء مهاجرت از « مكّه » به « مدينه » و محاصرهء اقتصادى از ناحيهء دشمنان نيرومند ، از نظر وضع مادى بسيار در زحمت بودند ، و به عسرت\r\n\r\n\r\n","description":"","footnote":"\r\n( 1 ) « بحار الانوار » ، ج 19 ، ص 66 و 67 ؛ « امالى طوسى » ، ص 471 و 472 ؛ « تفسير الميزان » ، ج 4 ، ص 91 .\r\n","page_name":" 128 ","page_number":128},
  {"content":"\r\n\r\nزندگى مىكردند .\r\nمقايسهء اين دو حالت اين سؤال را براى بعضى طرح كرده بود كه : چرا افراد بى ايمان اين چنين در ناز و نعمتند ، اما افراد با ايمان در رنج و عذاب ، و فقر و پريشانى زندگى مىكنند ؟ آيات فوق نازل شد و به اين سؤال پاسخ گفت . « 1 »\r\n* * *\r\n( ( 199 ) ) وَ إِنَّ مِنْ أَهْلِ الْكِتابِ لَمَنْ يُؤْمِنُ بِاللَّهِ وَ ما أُنْزِلَ إِلَيْكُمْ وَ ما أُنْزِلَ إِلَيْهِمْ خاشِعينَ لِلَّهِ لا يَشْتَرُونَ بِآياتِ اللَّهِ ثَمَناً قَليلًا أُولئِكَ لَهُمْ أَجْرُهُمْ عِنْدَ رَبِّهِمْ إِنَّ اللَّهَ سَريعُ الْحِسابِ\r\nو از اهل كتاب كسانى هستند كه به خدا ، و آنچه بر شما نازل شده ، و آنچه برخودشان نازل گرديده ، ايمان دارند ؛ در برابر ( فرمان ) خدا خاضعند ؛ و آيات خدا را به بهاى ناچيزى نمىفروشند . پاداش آنها ، نزد پروردگارشان است . خداوند ، سريع‌الحساب است . ( تمام اعمال نيك آنها را به سرعت حساب مىكند ، و پاداش مىدهد ) .\r\nشأن نزول :\r\n\r\nنماز بر جنازهء نجاشى از راه دور\r\nاين آيه به گفتهء بيشتر مفسران دربارهء مؤمنان اهل كتاب است ، آنهائى كه دست از تعصب‌هاى ناروا برداشتند و به صفوف مسلمانان پيوستند ، كه تعداد قابل ملاحظه‌اى از مسيحيان و يهود را تشكيل مىدادند .\r\nولى به عقيدهء جمعى از مفسران ، آيه در مورد نجاشى زمامدار رعيت‌پرور حبشه نازل گرديد ، اگر چه مفهوم آن يك مفهوم وسيع است .\r\nدر سال نهم هجرى در ماه رجب « نجاشى » وفات يافت ، خبر درگذشت او با يك الهام الهى در همان روز به پيامبر صلى الله عليه و آله رسيد ، پيامبر صلى الله عليه و آله به مسلمانان فرمود :\r\n\r\n\r\n","description":"","footnote":"\r\n( 1 ) « مجمع البيان » ، « المنار » و « الميزان » ، ذيل آيات مورد بحث ؛ « تفسير رازى » ، ج 9 ، ص 471 ، ذيل آيات مورد بحث .\r\n","page_name":" 129 ","page_number":129},
  {"content":"\r\n\r\nيكى از برادران شما در خارج از سرزمين حجاز از دنيا رفته است ، حاضر شويد تا به پاس خدماتى كه در حق مسلمانان كرده است بر او نماز گذاريم .\r\nبعضى سؤال كردند او كيست ؟\r\nفرمود : نجاشى ؛ آن گاه به اتفاق مسلمانان به قبرستان بقيع آمد و از دور بر او نماز گذاشت و براى او طلب آمرزش كرد و به ياران خود دستور داد آنها نيز چنين كنند .\r\nبعضى از منافقان گفتند : محمّد صلى الله عليه و آله بر مرد كافرى كه هرگز او را نديده است نماز مىگذارد ، و حال آن‌كه آئين او را نپذيرفته است ، آيهء فوق نازل شد و به آنها پاسخ گفت . « 1 »\r\nاز اين روايات استفاده مىشود : نجاشى اسلام را به طور كامل پذيرفته بود ، اگر چه به آن تظاهر نمىكرد .\r\n* * *\r\n\r\n\r\n","description":"","footnote":"\r\n( 1 ) « اسباب نزول الآيات » واحدى نيشابورى ، ص 93 ؛ « مستدرك الوسائل » ، ج 2 ، ص 275 ؛ « بحار الانوار » ، ج 18 ، ص 130 ، و ج 22 ، ص 64 ؛ « درّ المنثور » ، ج 2 ، ص 113 .\r\n","page_name":" 130 ","page_number":130},
  {"content":"\r\n\r\n\r\nفصل سوّم : سورهء نساء\r\n\r\n","description":"","footnote":"","page_name":" 131 ","page_number":131},
  {"content":"\r\n . \r\n","description":"","footnote":"","page_name":" 132 ","page_number":132},
  {"content":"\r\n\r\n( 2 ) وَ آتُوا الْيَتامى أَمْوالَهُمْ وَ لا تَتَبَدَّلُوا الْخَبيثَ بِالطَّيِّبِ وَ لا تَأْكُلُوا أَمْوالَهُمْ إِلى أَمْوالِكُمْ إِنَّهُ كانَ حُوباً كَبيراً\r\nو اموال يتيمان را ( هنگامى كه به حدّ رشد رسيدند ) به آنها بدهيد ! و اموال بد ( خود ) را ، با اموال خوب ( آنها ) عوض نكنيد ! و اموال آنان را همراه اموال خودتان ( با مخلوط كردن ) نخوريد ، زيرا اين گناه بزرگى است !\r\nشأن نزول :\r\n\r\nسرپرستى ايتام\r\nشخصى از قبيلهء « بنىغطفان » برادر ثروتمندى داشت كه از دنيا رفت ، و او به عنوان سرپرستى از يتيمان برادر ، اموال او را به تصرف درآورد ، هنگامى كه برادرزاده به حد رشد رسيد ، از دادن حق او امتناع ورزيد ، موضوع را به خدمت پيامبر صلى الله عليه و آله عرض كردند ، آيه نازل گرديد ، و مرد غاصب بر اثر شنيدن آن توبه كرد و اموال را به صاحبش بازگرداند و گفت :\r\nأَعُوذُ بِاللَّهِ مِنَ الْحُوْبِ الْكَبِيْرِ :\r\n« به خدا پناه مىبرم ، از اين كه آلوده به گناه بزرگى شوم » . « 1 »\r\n* * *\r\n( ( 3 ) ) وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ فَإِنْ خِفْتُمْ أَلَّا تَعْدِلُوا فَواحِدَةً أَوْ ما مَلَكَتْ أَيْمانُكُمْ ذلِكَ أَدْنى أَلَّا تَعُولُوا\r\nو اگر مىترسيد كه ( به هنگام ازدواج با دختران يتيم ، ) عدالت را رعايت نكنيد ، ( از ازدواج با آنان ، چشم‌پوشى كنيد و ) با زنان پاك ( ديگر ) ازدواج نمائيد ، دو يا سه يا چهار همسر ؛ و اگر مىترسيد عدالت را رعايت نكنيد ، يك همسر بگيريد ، و يا از زنانى كه مالك آنهائيد استفاده كنيد . اين كار ، از ظلم و ستم بهتر جلوگيرى مىكند .\r\n\r\n\r\n","description":"","footnote":"\r\n( 1 ) « اسباب نزول الآيات » واحدى نيشابورى ، ص 94 ؛ « تفسير قرطبى » ، ج 5 ، ص 8 ، ذيل آيهء مورد بحث ؛ « تفسير رازى » ، ج 9 ، ص 482 ، ذيل آيهء مورد بحث ؛ « بحار الانوار » ، ج 72 ، ص 12 .\r\n","page_name":" 133 ","page_number":133},
  {"content":"\r\n\r\nشأن نزول :\r\n\r\nازدواج با دختران يتيم\r\nبراى اين آيه ، شأن نزول خاصى نقل شده و آن اين كه : قبل از اسلام ، معمول بود بسيارى از مردم حجاز ، دختران يتيم را به عنوان تكفّل و سرپرستى به خانهء خود مىبردند ، و بعد با آنها ازدواج كرده ، اموال آنها را هم تملك مىكردند ، و چون همهء كار ، دست آنها بود ، حتى مهريهء آنها را كمتر از معمول قرار مىدادند ، و هنگامى كه كمترين ناراحتى از آنها پيدا مىكردند ، به آسانى آنها را رها مىساختند و حاضر نبودند حتى به شكل يك همسر معمولى با آنها رفتار نمايند . « 1 »\r\nآيهء فوق در اين زمينه نازل شد و به سرپرستان ايتام دستور داد در صورتى با دختران يتيم ازدواج كنند ، كه عدالت را به طور كامل دربارهء آنها رعايت نمايند ، و در غير اين صورت از آنها چشم‌پوشى كرده و همسران خود را از زنان ديگر انتخاب نمايند .\r\n* * *\r\n( ( 7 ) ) لِلرِّجالِ نَصيبٌ مِمَّا تَرَكَ الْوالِدانِ وَ الْأَقْرَبُونَ وَ لِلنِّساءِ نَصيبٌ مِمَّا تَرَكَ الْوالِدانِ وَ الْأَقْرَبُونَ مِمَّا قَلَّ مِنْهُ أَوْ كَثُرَ نَصيباً مَفْرُوضاً\r\nبراى مردان ، از آنچه پدر و مادر و خويشاوندان از خود بر جاى مىگذارند ، سهمى است ؛ و براى زنان نيز ، از آنچه پدر و مادر و خويشاوندان مىگذارند ، سهمى ؛ خواه آن مال ، كم باشد يا زياد ؛ اين سهمى است تعيين شده و پرداختنى .\r\nشأن نزول :\r\n\r\nحكم ارث در ميان خويشاوندان\r\nدر عصر جاهليت عرب ، رسم چنين بود كه تنها مردان را وارث مىشناختند و\r\n\r\n\r\n","description":"","footnote":"\r\n( 1 ) « فقه القرآن » قطب راوندى ، ج 2 ، ص 95 ، 96 و 97 ؛ « تفسير قرطبى » ، ج 5 ، ص 11 ؛ « تفسير آلوسى » ، ج 4 ، ص 189 و « مجمع البيان » ، ذيل آيهء مورد بحث .\r\n","page_name":" 134 ","page_number":134},
  {"content":"\r\n\r\nمعتقد بودند : آن كس كه قدرت حمل سلاح و جنگ و دفاع از حريم زندگى و احياناً غارتگرى ندارد ، ارث به او نمىرسد .\r\nبه همين دليل ، زنان و كودكان را از ارث محروم مىساختند ، و ثروت ميت را در ميان مردان دور تر قسمت مىكردند .\r\nتا اين كه يكى از انصار به نام « اوس بن ثابت » از دنيا رفت ، دختران و پسران خردسالى را بر جاى گذارد ، عموزاده‌هاى او به نام « خالد » و « عرفطه » اموال او را ميان خود تقسيم كردند ، و به همسر و فرزندان خردسال او چيزى ندادند .\r\nهمسر او به پيامبر صلى الله عليه و آله شكايت كرد ، و تا آن زمان حكمى در زمينهء ارث بستگان در اسلام نازل نشده بود ، آيهء فوق نازل شد ، پيامبر صلى الله عليه و آله آن دو نفر را خواست و به آنها دستور داد : در اموال مزبور ، هيچ گونه دخالت نكنند و آن را براى بازماندگان درجهء اوّل ، يعنى فرزندان و همچنين همسر او بگذارند ، تا طرز تقسيم آن در ميان آنها در پرتو آيات بعد روشن گردد . « 1 »\r\n* * *\r\n( ( 11 ) ) يُوصيكُمُ اللَّهُ في أَوْلادِكُمْ لِلذَّكَرِ مِثْلُ حَظِّ الْأُنْثَيَيْنِ فَإِنْ كُنَّ نِساءً فَوْقَ اثْنَتَيْنِ فَلَهُنَّ ثُلُثا ما تَرَكَ وَ إِنْ كانَتْ واحِدَةً فَلَهَا النِّصْفُ وَ لِأَبَوَيْهِ لِكُلِّ واحِدٍ مِنْهُمَا السُّدُسُ مِمَّا تَرَكَ إِنْ كانَ لَهُ وَلَدٌ فَإِنْ لَمْ يَكُنْ لَهُ وَلَدٌ وَ وَرِثَهُ أَبَواهُ فَلِأُمِّهِ الثُّلُثُ فَإِنْ كانَ لَهُ إِخْوَةٌ فَلِأُمِّهِ السُّدُسُ مِنْ بَعْدِ وَصِيَّةٍ يُوصي بِها أَوْ دَيْنٍ آباؤُكُمْ وَ أَبْناؤُكُمْ لا تَدْرُونَ أَيُّهُمْ أَقْرَبُ لَكُمْ نَفْعاً فَريضَةً مِنَ اللَّه‌ِإِنَّ اللَّهَ كانَ عَليماً حَكيماً ( ( 12 ) ) وَ لَكُمْ نِصْفُ ما تَرَكَ أَزْواجُكُمْ إِنْ لَمْ يَكُنْ لَهُنَّ وَلَدٌ فَإِنْ كانَ لَهُنَّ وَلَدٌ فَلَكُمُ\r\n\r\n\r\n","description":"","footnote":"\r\n( 1 ) « اسباب نزول الآيات » واحدى نيشابورى ، ص 95 و 96 ؛ « تفسير قرطبى » ، ج 5 ، ص 45 ؛ « تفسير آلوسى » ، ج 4 ، ص 210 ؛ « درّ المنثور » ، ج 2 ، ص 122 ( قابل ذكر است در مورد اسامى افراد در شأن نزول ، اسماء مختلفى آمده است ، براى توضيح بيشتر به مدارك مذكور رجوع شود ) .\r\n","page_name":" 135 ","page_number":135},
  {"content":"\r\n\r\nالرُّبُعُ مِمَّا تَرَكْنَ مِنْ بَعْدِ وَصِيَّةٍ يُوصينَ بِها أَوْ دَيْنٍ وَ لَهُنَّ الرُّبُعُ مِمَّا تَرَكْتُمْ إِنْ لَمْ يَكُنْ لَكُمْ وَلَدٌ فَإِنْ كانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُمْ مِنْ بَعْدِ وَصِيَّةٍ تُوصُونَ بِها أَوْ دَيْنٍ وَ إِنْ كانَ رَجُلٌ يُورَثُ كَلالَةً أَوِ امْرَأَةٌ وَ لَهُ أَخٌ أَوْ أُخْتٌ فَلِكُلِّ واحِدٍ مِنْهُمَا السُّدُسُ فَإِنْ كانُوا أَكْثَرَ مِنْ ذلِكَ فَهُمْ شُرَكاءُ فِي الثُّلُثِ مِنْ بَعْدِ وَصِيَّةٍ يُوصى بِها أَوْ دَيْنٍ غَيْرَ مُضَارٍّ وَصِيَّةً مِنَ اللَّهِ وَ اللَّهُ عَليمٌ حَليمٌ\r\nخداوند دربارهء فرزندانتان به شما سفارش مىكند كه سهم ( ميراث ) پسر ، به اندازهء سهم دو دختر باشد ؛ و اگر فرزندان شما ، ( دو دختر و ) بيش از دو دختر باشند ، دو سوم ميراث از آن آنهاست ؛ و اگر يكى باشد ، نيمى ( از ميراث ) از آن اوست . و براى هر يك از پدر و مادر او ، يك ششم ميراث است ، اگر ( ميت ) فرزندى داشته باشد ؛ و اگر فرزندى نداشته باشد ، و ( تنها ) پدر و مادر از او ارث برند ، براى مادر او يك سوم است ( و بقيه از آن پدر است ) ؛ و اگر او برادرانى داشته باشد ، مادرش يك ششم مىبرد ( و پنج ششم باقيمانده ، براى پدر است ) ، ( همهء اينها ، ) بعد از انجام وصيتى است كه او كرده ، و بعد از اداى دين است شما نمىدانيد پدران و مادران و فرزندانتان ، كدام يك براى شما سودمندترند ! - اين‌فريضهء الهى است ؛ و خداوند ، دانا و حكيم است .\r\nو براى شما ، نصف ميراث زنانتان است ، اگر آنها فرزندى نداشته باشند ؛ و اگر فرزندى داشته باشند ، يك چهارم از آن شماست ؛ پس از انجام وصيتى كه كرده‌اند ، و اداى دين ( آنها ) ، و براى زنان شما ، يك چهارم ميراث شماست ، اگر فرزندى نداشته باشيد ؛ و اگر براى شما فرزندى باشد ، يك هشتم از آن آنهاست ؛ بعد از انجام وصيتى كه كرده‌ايد ، واداى دين . و اگر مردى بوده باشد كه كلاله ( خواهر يا برادر ) از او ارث مىبرد ، يا زنى كه برادر يا خواهرى دارد ، سهم هر كدام ، يك ششم است ( اگر برادران و خواهران مادرى باشند ) ؛ و اگر بيش از يك نفر باشند ، آنها در يك سوم شريكند ؛ پس از انجام وصيتى كه شده ، و اداى دين . به شرط آن كه ( از طريق وصيت و اقرار به دين ، ) به آنها ضرر نزند . اين سفارش خداست ؛ و خدا دانا و بردبار است .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nشأن نزول :\r\n\r\nسهام ارث\r\n« عبد الرحمن بن ثابت انصارى » برادر « حسان بن ثابت » شاعر معروف صدر اسلام ، از دنيا رفت ، در حالى كه يك همسر و پنج برادر از او به يادگار مانده بود .\r\nبرادران ميراث « عبد الرحمن » را در ميان خود قسمت كردند و به همسر او چيزى ندادند ، او جريان را به خدمت پيامبر صلى الله عليه و آله عرض كرد ، و از آنها شكايت نمود ، در اين هنگام آيات فوق نازل شد و در آن ، ميراث همسران دقيقاً تعيين گرديد . « 1 »\r\nو نيز از « جابر بن عبداللَّه » نقل شده كه : بيمار شده بودم ، پيامبر صلى الله عليه و آله از من عيادت كرد ، من بى هوش بودم ، پيامبر صلى الله عليه و آله آبى خواست ، با مقدارى از آن وضو گرفت ، و بقيه را بر من پاشيد ، من به هوش آمدم ، عرض كردم : اى رسول خدا ! تكليف اموال من بعد از من چه خواهد شد ؟\r\nپيامبر صلى الله عليه و آله خاموش گشت ، چيزى نگذشت كه آيات فوق نازل گرديد و سهم ورّاث در آن تعيين شد . « 2 »\r\n* * *\r\n( ( 19 ) ) يا أَيُّهَا الَّذينَ آمَنُوا لا يَحِلُّ لَكُمْ أَنْ تَرِثُوا النِّساءَ كَرْهاً وَ لا تَعْضُلُوهُنَّ لِتَذْهَبُوا بِبَعْضِ ما آتَيْتُمُوهُنَّ إِلَّا أَنْ يَأْتينَ بِفاحِشَةٍ مُبَيِّنَةٍ وَ عاشِرُوهُن‌َّبِالْمَعْرُوفِ فَإِنْ كَرِهْتُمُوهُنَّ فَعَسى أَنْ تَكْرَهُوا شَيْئاً وَ يَجْعَلَ اللَّهُ فيهِ خَيْراً كَثيراً\r\nاى كسانى كه ايمان آورده‌ايد ! براى شما حلال نيست كه از زنان ، از روى اكراه ( و ايجاد ناراحتى براى آنها ، ) ارث ببريد ! و آنان را تحت فشار قرار ندهيد كه قسمتى از آنچه را به آنها داده‌ايد ( از مهر ) ، تملك كنيد ! مگر اين كه آنها عمل زشت آشكارى انجام دهند . و\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير طبرى » ، ج 4 ، ص 185 ؛ « درّ المنثور » ، ج 2 ، ص 443 .\r\n( 2 ) « مجمع البيان » ، ذيل آيهء مورد بحث ؛ « صحيح بخارى » ، ج 7 ، ص 4 ، و ج 8 ، ص 3 ؛ « اسباب نزول الآيات » واحدى نيشابورى ، ص 96 .\r\n","page_name":" 137 ","page_number":137},
  {"content":"\r\n\r\nباآنان ، به طور شايسته رفتار كنيد ! و اگر از آنها ( به جهتى ) كراهت داشتيد ، ( فوراً تصميم به جدائى نگيريد ؛ ) چه بسا چيزى خوشايند شما نباشد ، و خداوند خير فراوانى در آن قرار مىدهد !\r\nشأن نزول :\r\n\r\nارث از همسر از طريق نادرست\r\nدر « تفسير مجمع البيان » از امام باقر عليه السلام نقل شده كه اين آيه دربارهء كسانى نازل گرديده كه همسران خود را بدون اين كه همچون يك همسر با آنها رفتار كنند ، نگه مىداشتند ، به انتظار اين كه آنها بميرند و اموالشان را تملك كنند . « 1 »\r\nو از « ابن عباس » نقل شده كه : آيهء فوق دربارهء افرادى نازل شده كه همسرانشان مهر سنگين داشتند و در عين اين كه تمايل به ادامهء زناشوئى با آنها نداشتند ، به خاطر سنگين بودن مهر ، حاضر به طلاق آنها نمىشدند ، و آنها را تحت فشار قرار مىدادند تا مهرشان را ببخشند و طلاق گيرند . « 2 »\r\nجمعى از مفسران براى آيهء فوق شأن نزول ديگرى نقل كرده ، كه متناسب با اين آيه نيست ، بلكه متناسب با آيهء 22 است كه ما آن را به خواست خدا در ذيل همان آيه خواهيم آورد .\r\n* * *\r\n( ( 20 ) ) وَ إِنْ أَرَدْتُمُ اسْتِبْدالَ زَوْجٍ مَكانَ زَوْجٍ وَ آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ شَيْئاً أَ تَأْخُذُونَهُ بُهْتاناً وَ إِثْماً مُبيناً ( ( 21 ) ) وَ كَيْفَ تَأْخُذُونَهُ وَ قَدْ أَفْضى بَعْضُكُمْ إِلى بَعْضٍ وَ أَخَذْنَ مِنْكُمْ ميثاقاً غَليظاً\r\n\r\n\r\n","description":"","footnote":"\r\n( 1 ) « مجمع‌البيان » ، ذيل‌آيه ؛ « تفسيرآلوسى » ، ج 4 ، ص 241 ، ذيل آيه ؛ « فقه القرآن » قطب راوندى ، ج 2 ، ص 183 .\r\n( 2 ) « مجمع البيان » ، ذيل آيهء مورد بحث ؛ « بحار الانوار » ، ج 100 ، ص 373 ؛ « تفسير طبرى » ، ج 4 ، ص 207 ، ذيل آيهء مورد بحث ؛ « تفسير قرطبى » ، ج 5 ، ص 94 .\r\n","page_name":" 138 ","page_number":138},
  {"content":"\r\n\r\nو اگر تصميم گرفتيد كه همسر ديگرى به جاى همسر خود انتخاب كنيد ، و مال فراوانى ( به عنوان مهر ) به او پرداخته‌ايد ، چيزى از آن را پس نگيريد ! آيا براى باز پس گرفتن مهر زنان ، به تهمت و گناه آشكار متوسل مىشويد ؟ !\r\nو چگونه آن را باز پس مىگيريد ، در حالى كه شما با يكديگر تماس و آميزش كامل داشته‌ايد ؟ ! و ( از اين گذشته ) آنها ( هنگام ازدواج ) از شما پيمان محكمى گرفته‌اند !\r\nشأن نزول :\r\n\r\nمهريه‌ها را بپردازيد\r\nپيش از اسلام ، رسم بر اين بود : اگر مىخواستند همسر سابق را طلاق گويند و ازدواج جديدى كنند ، براى فرار از پرداخت مهر ، همسر خود را به اعمال منافى عفت متهم مىكردند ، و بر او سخت مىگرفتند ، تا حاضر شود مهر خويش را كه معمولًا قبلًا دريافت مىشد بپردازد ، و طلاق گيرد ، و همان مهر را براى همسر دوم قرار مىدادند .\r\nآيهء فوق به شدت از اين كار زشت جلوگيرى كرده و آن را مورد نكوهش قرار مىدهد . « 1 »\r\n* * * ( 22 ) وَ لاتَنْكِحُوا ما نَكَحَ آباؤُكُمْ مِنَ النِّساءِ إِلَّا ما قَدْ سَلَفَ إِنَّهُ كانَ فاحِشَةً وَ مَقْتاً وَ ساءَ سَبيلًا\r\nبا زنانى كه پدران شما با آنها ازدواج كرده‌اند ، هرگز ازدواج نكنيد ! مگر آنچه در گذشته ( پيش از نزول اين حكم ) انجام شده است ؛ زيرا اين كار ، عملى زشت و تنفرآور و راه نادرستى است .\r\nشأن نزول :\r\n\r\nازدواج با همسر پدر ممنوع\r\nدر زمان جاهليت معمول بود هر گاه كسى از دنيا مىرفت و همسر و فرزندانى از\r\n\r\n\r\n","description":"","footnote":"\r\n( 1 ) « تفسير صافى » ، ج 1 ، ص 434 ؛ « تفسير آلوسى » ، ج 4 ، ص 243 ، ذيل آيهء مورد بحث .\r\n","page_name":" 139 ","page_number":139},
  {"content":"\r\n\r\nخود به يادگار مىگذاشت ، در صورتى كه آن همسر ، نامادرى فرزندان او بود ، فرزندانش ، نامادرى را همانند اموال او به ارث مىبردند ، به اين ترتيب كه آنها حق داشتند با نامادرى خود ازدواج كنند و يا او را به ازدواج شخص ديگرى در آورند .\r\nپس از اسلام ، حادثه‌اى براى يكى از مسلمانان پيش آمد و آن اين كه : يكى از انصار به نام « ابو قيس » از دنيا رفت ، فرزندش به نامادرى خود پيشنهاد ازدواج نمود ، آن زن گفت : من تو را فرزند خود مىدانم و چنين كارى را شايسته نمىبينم . ولى با اين حال از پيغمبر صلى الله عليه و آله كسب تكليف مىكنم ، سپس موضوع را خدمت پيامبر صلى الله عليه و آله عرض كرد ، و كسب تكليف نمود ، آيهء فوق نازل شد و از اين كار به شدت نهى كرد . « 1 »\r\n* * *\r\n( ( 32 ) ) وَ لاتَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ لِلرِّجالِ نَصيبٌ مِمَّا اكْتَسَبُوا وَ لِلنِّساءِ نَصيبٌ مِمَّا اكْتَسَبْنَ وَ سْئَلُوا اللَّهَ مِنْ فَضْلِهِ إِنَّ اللَّهَ كان‌َبِكُلِّ شَيْءٍ عَليماً\r\nبرترىهائى را كه خداوند براى بعضى از شما بر بعضى ديگر قرار داده آرزو نكنيد ! ( اين تفاوت‌هاى طبيعى و حقوقى ، براى حفظ نظام زندگى شما است . ولى با اين حال ) مردان نصيبى از آنچه به دست مىآورند دارند ، و زنان نيز نصيبى ؛ ( و نبايد حقوق هيچ يك پايمال گردد ) و از فضل ( و رحمت و بركت ) خدا ، ( براى رفع تنگناها ) طلب كنيد ! وخداوند به هر چيز داناست .\r\nشأن نزول :\r\n\r\nمردان و زنان ، هر كدام سهم خود را دارند\r\nمفسّر معروف « طبرسى » در « مجمع‌البيان » نقل مىكند : امّ سلمه ( يكى از همسران پيامبر ) به پيامبر صلى الله عليه و آله عرض كرد : چرا مردان به جهاد مىروند و زنان جهاد نمىكنند ؟\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير على بن ابراهيم قمى » ، ج 1 ، ص 135 ؛ « وسائل الشيعه » ، ج 20 ، ص 514 و 515 .\r\n","page_name":" 140 ","page_number":140},
  {"content":"\r\n\r\nچرا براى ما نصف ميراث آنها مقرر شده ؟\r\nاى كاش ما هم مرد بوديم و همانند آنها به جهاد مىرفتيم ، و موقعيت اجتماعى آنها را داشتيم .\r\nآيهء فوق نازل گرديد و به اين سؤالات و مانند آن پاسخ گفت . « 1 »\r\nو در « تفسير المنار » مىخوانيم : جمعى از مردان مسلمان ، هنگامى كه آيهء ارث نازل شد و سهم مردان را دو برابر زنان ذكر كرد ، گفتند :\r\nاى كاش ! اجر و پاداش معنوى ما نسبت به آنها نيز چنين بود !\r\nو جمعى از زنان نيز گفتند : اى كاش ! مجازات و كيفرهاى ما نصف مجازات مردان بود ، همانطور كه سهم ارث ما نيمى از ارث آنها است !\r\nآيهء فوق نازل شد و به آنها پاسخ گفت . « 2 »\r\nهمين شأن نزول در « تفسير فى ظلال » و « روح المعانى » با تفاوت مختصرى ذكر شده است .\r\n* * *\r\n( ( 48 ) ) إِنَّ اللَّهَ لايَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ وَ مَنْ يُشْرِكْ بِاللَّهِ فَقَدِ افْتَرى إِثْماً عَظيماً\r\nخداوند ( هرگز ) شرك را نمىبخشد ؛ و پائين‌تر از آن را براى هر كس بخواهد ( و شايسته بداند ) مىبخشد . و آن كس كه براى خدا ، شريكى قرار دهد ، گناه بزرگى مرتكب شده است .\r\nشأن نزول :\r\n\r\nخداوند مشركان را نمىآمرزد\r\nدر مورد اين آيه ، شأن نزول‌هاى متعددى نقل شده است ، از جمله :\r\nاز « كلبى » نقل شده كه اين دربارهء مشركين نازل گرديده ، به اين بيان :\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير رازى » ، ج 10 ، ص 64 ، ذيل آيه ؛ « تفسير آلوسى » ، ج 5 ، ص 19 ، ذيل آيه ؛ « درّ المنثور » ، ج 2 ، ص 149 .\r\n( 2 ) « مجمع البيان » و « تفسير المنار » ، ذيل آيهء مورد بحث ؛ « تفسير رازى » ، ج 10 ، ص 64 ، ذيل آيهء مورد بحث .\r\n","page_name":" 141 ","page_number":141},
  {"content":"\r\n\r\nپس از شهادت « حمزه » - در نبرد احُد - مشركان به وعده‌اى كه به « وحشى » در مورد قتل « حمزه » داده بودند ، وفا نكردند .\r\n« وحشى » خود و طرفدارانش پشيمان شدند ، نامه‌اى به رسول خدا صلى الله عليه و آله نوشتند كه ما پشيمان شده‌ايم ، ولى بر اساس آنچه شما در « مكّه » فرموده‌ايد - كه افراد مشرك گناهكار و . . . در اسلام پذيرفته نمىشوند - خود را واجد ايمان آوردن نمىدانيم ؛ چرا كه ما مرتكب همهء اين گناهان شده‌ايم ، در اينجا بود كه آيهء « الَّا مَنْ تابَ وَ عَمِلَ عَمَلًا صالِحاً . . . » نازل شد ، « 1 » و رسول خدا صلى الله عليه و آله به آنها اعلام نمود .\r\nآنها در پاسخ نوشتند : ما خوف آن را داريم كه نتوانيم عمل صالح انجام دهيم و مشمول اين آيه نشويم ، آيهء مورد بحث نازل شد و رسول خدا صلى الله عليه و آله به آنها اعلام فرمود .\r\nباز نوشتند : ما خوف آن را داريم كه تحت عنوان « مشيت » ( لِمَنْ يَشاءُ ) قرار نگيريم ، در اينجا آيهء « يا عِبادِىَ الَّذِيْنَ أَسْرَفُوا عَلى أَنْفُسِهِم لاتَقْنَطُوا مِنْ رَحْمَةِ اللَّهِ انَّ اللَّهَ يَغْفِرُ الذُّنُوبَ جَمِيْعاً » نازل شد و رسول خدا صلى الله عليه و آله پيام فرستاد .\r\n« وحشى » و تمام اصحابش مسلمان شدند و به خدمت رسول خدا صلى الله عليه و آله رسيدند ، پيامبر آنها را پذيرفت ، سپس از « وحشى » چگونگى شهادت « حمزه » را پرسيد ، و پس از توضيح ، خطاب به « وحشى » فرمود : به جائى برو كه از ديد من پنهان باشى ( غَيِّبْ شَخْصَكَ عَنِّى ) .\r\n« وحشى » به « شام » رفت و در همان جا از دنيا رفت . « 2 »\r\n* * *\r\n\r\n\r\n","description":"","footnote":"\r\n( 1 ) فرقان ، آيهء 70 .\r\n( 2 ) « مجمع البيان » ، ذيل آيهء مورد بحث ؛ « سعد السعود » ، ص 211 ؛ « تفسير كبير فخر رازى » ، ج 10 ، ص 97 ، ذيل آيهء مورد بحث ؛ « بحر المحيط » ، ج 3 ، ص 665 ، ذيل آيهء مورد بحث ( در برخى احاديث به جاى عبارت فوق اين عبارت آمده است : غَيِّبْ عَنِّى وَجْهَكَ ) ؛ « نور البراهين جزائرى » ، ج 2 ، ص 429 ؛ « سنن كبراى بيهقى » ، ج 9 ، ص 98 .\r\n","page_name":" 142 ","page_number":142},
  {"content":"\r\n\r\n( 49 ) أَ لَمْ تَرَ إِلَى الَّذينَ يُزَكُّونَ أَنْفُسَهُمْ بَلِ اللَّهُ يُزَكِّي مَنْ يَشاءُ وَ لايُظْلَمُونَ فَتيلًا ( ( 50 ) ) انْظُرْ كَيْفَ يَفْتَرُونَ عَلَى اللَّهِ الْكَذِبَ وَ كَفى بِهِ إِثْماً مُبيناً\r\nآيا نديدى كسانى را كه خودستائى مىكنند ؟ ! ( اين خودستائىها ، بى ارزش است ؛ ) بلكه خدا هر كس را بخواهد ، ستايش مىكند ؛ و كمترين ستمى به آنها نخواهد شد .\r\nببين چگونه بر خدا دروغ مىبندند ! و همين گناه آشكار ( براى مجازات آنان ) كافى است .\r\nشأن نزول :\r\n\r\nادعاهاى واهى\r\nدر بسيارى از تفاسير اسلامى در ذيل آيه چنين نقل شده : يهود و نصارى براى خود امتيازاتى قائل بودند و همانطور كه در آيات قرآن نقل شده :\r\nگاهى مىگفتند : « ما فرزندان خدائيم » . « 1 »\r\nو گاهى مىگفتند : « بهشت مخصوص ما است و غير از ما ، در آن راهى ندارد » « 2 » آيات فوق نازل شد و به اين پندارهاى باطل پاسخ گفت . « 3 »\r\n* * *\r\n( ( 51 ) ) أَ لَمْ تَرَ إِلَى الَّذينَ أُوتُوا نَصيباً مِنَ الْكِتابِ يُؤْمِنُونَ بِالْجِبْتِ وَ الطَّاغُوتِ وَ يَقُولُونَ لِلَّذينَ كَفَرُوا هؤُلاءِ أَهْدى مِنَ الَّذينَ آمَنُوا سَبيلًا ( ( 52 ) ) أُولئِكَ الَّذينَ لَعَنَهُمُ اللَّهُ وَ مَنْ يَلْعَنِ اللَّهُ فَلَنْ تَجِدَ لَهُ نَصيراً\r\nآيا نديدى كسانى را كه بهره‌اى از كتاب ( خدا ) به آنان داده شده ، ( با اين حال ، ) به « جبت » و « طاغوت » ( بت و بت‌پرستان ) ايمان مىآورند ، و دربارهء كافران مىگويند : « آنها ، ازكسانى كه ايمان آورده‌اند ، هدايت يافته‌ترند » ؟\r\nآنها كسانى هستند كه خداوند ، ايشان را از رحمت خود ، دور ساخته است ؛ و هر كس را خدا از رحمتش دور سازد ، ياورى براى او نخواهى يافت .\r\n\r\n\r\n","description":"","footnote":"\r\n( 1 ) مائده ، آيهء 18 .\r\n( 2 ) بقره ، آيهء 111 .\r\n( 3 ) « بحارالانوار » ، ج 9 ، ص 74 ؛ « تفسيرطبرى » و « مجمع‌البيان » ، ذيل‌آيه ؛ « تفسيرآلوسى » ، ج 5 ، ص 54 ، ذيل آيه .\r\n","page_name":" 143 ","page_number":143},
  {"content":"\r\n\r\nشأن نزول :\r\n\r\nخباثت تا كجا ؟ !\r\nبسيارى از مفسران در شأن نزول آيات فوق ، چنين گفته‌اند : بعد از حادثهء « احد » ، يكى از بزرگان يهود به نام « كعب بن اشرف » به اتفاق هفتاد نفر از يهوديان به سوى « مكّه » آمد ، تا با مشركان « مكّه » بر ضد پيامبر اسلام صلى الله عليه و آله هم پيمان شوند ، و پيمانى را كه با پيامبر اسلام صلى الله عليه و آله داشتند بشكنند .\r\n« كعب » به منزل « ابو سفيان » وارد شد ، « ابو سفيان » او را گرامى داشت و يهودِ همراه وى ، در خانه‌هاى قريش به طور پراكنده ميهمان شدند .\r\nيكى از اهل « مكّه » به « كعب » گفت : شما اهل كتابيد و محمّد نيز داراى كتاب است ، حقيقت اين است كه ما احتمال مىدهيم اين كار توطئه‌اى باشد كه براى از بين بردن ما چيده شده است ، اگر مىخواهيد با شما هم پيمان شويم ، نخستين شرط اين است كه در برابر اين دو بت ( اشاره به دو بت بزرگ كردند ) ، سجده كنيد و به آنها ايمان بياوريد ، و آنان چنين كردند .\r\nسپس « كعب » به اهل « مكّه » پيشنهاد كرد : سى نفر از شما و سى نفر از ما به كنار خانهء « كعبه » برويم ، شكم‌هاى خود را بر ديوار خانهء كعبه بگذاريم و با پروردگار كعبه عهد كنيم كه در نبرد با محمّد كوتاهى نكنيم .\r\nاين برنامه نيز انجام شد ، و پس از پايان آن ، « ابو سفيان » رو به « كعب » كرده ، گفت :\r\nتو مرد دانشمندى هستى و ما بىسواد و درس نخوانده ! ، به عقيدهء تو ، « ما » و « محمّد » كدام به حق نزديك‌تريم ؟\r\n« كعب » گفت : آئين خود را براى من كاملًا تشريح كن !\r\n« ابو سفيان » گفت : ما براى حاجيان ، شتران بزرگ قربانى مىكنيم ، و به آنها آب مىدهيم ، ميهمان را گرامى مىداريم ، اسيران را آزاد كرده ، و صلهء رحم به جا مىآوريم ، و خانهء پروردگار خود را آباد نگه مىداريم ، و بر گرد آن طواف مىكنيم ، و ما اهل حرم خدا سرزمين مكّه‌ايم ، ولى محمّد از دين نياكان خود دست برداشته ،\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nقطع پيوند خويشاوندى كرده ، و از حرم خدا بيرون رفته ، در حالى كه دين ما كهن است و آئين محمّد آئينى است تازه و نوپا .\r\n« كعب » گفت : به خدا سوگند آئين شما از آئين محمّد بهتر است !\r\nدر اين هنگام آيات فوق نازل شد و به آنها پاسخ گفت . « 1 »\r\n* * *\r\n( ( 58 ) ) إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ إِنَّ اللَّهَ نِعِمَّا يَعِظُكُمْ بِهِ إِنَّ اللَّهَ كانَ سَميعاً بَصيراً\r\nخداوند به شما فرمان مىدهد كه امانت‌ها را به صاحبانش بدهيد ! و هنگامى كه ميان مردم داورى مىكنيد ، به عدالت داورى كنيد ، خداوند ، اندرزهاى خوبى به شما مىدهد . خداوند ، شنوا و بيناست .\r\nشأن نزول :\r\n\r\nامانت‌ها را به اهلش بسپاريد\r\nدر « تفسير مجمع البيان » و بعضى ديگر از تفاسير اسلامى ، نقل شده : اين آيه زمانى نازل گرديد كه پيامبر صلى الله عليه و آله با پيروزى كامل وارد شهر « مكّه » گرديد ، « عثمان بن طلحه » را كه كليددار خانهء كعبه بود احضار كرد ، كليد را از او گرفت ، تا درون خانهء كعبه را از وجود بت‌ها پاك سازد .\r\n« عباس » عموى پيامبر صلى الله عليه و آله پس از انجام اين مقصود ، تقاضا كرد : پيامبر صلى الله عليه و آله با تحويل كليد خانهء خدا به او ، مقام كليددارى بيت اللَّه را كه در ميان عرب يك مقام برجسته و شامخ بود ، به او بسپارد ( گويا عباس ميل داشت از نفوذ اجتماعى و سياسى برادرزادهء خود به نفع خويش استفاده كند ) .\r\nولى پيامبر صلى الله عليه و آله بر خلاف اين تقاضا پس از تطهير خانهء كعبه از لوث بت‌ها در خانه\r\n\r\n\r\n","description":"","footnote":"\r\n( 1 ) « بحار الانوار » ، ج 9 ، ص 74 و 75 ؛ « درّ المنثور » ، ج 2 ، ص 171 ؛ « تفسير طبرى » ، ج 5 ، ص 83 ، ذيل آيهء مورد بحث ؛ « مجمع البيان » ، ذيل آيهء مورد بحث .\r\n","page_name":" 145 ","page_number":145},
  {"content":"\r\n\r\nرا بست و كليد را به « عثمان بن طلحه » تحويل داد ، در حالى كه آيهء مورد بحث را تلاوت مىنمود : إِنَّ اللَّهَ يَأْمُرُكُمْ أَنْ تُؤَدُّوا الأَماناتِ إِلى أَهْلِها . . . » . « 1 » - « 2 »\r\n* * *\r\n( ( 60 ) ) أَ لَمْ تَرَ إِلَى الَّذينَ يَزْعُمُونَ أَنَّهُمْ آمَنُوا بِما أُنْزِلَ إِلَيْكَ وَ ما أُنْزِلَ مِنْ قَبْلِكَ يُريدُونَ أَنْ يَتَحاكَمُوا إِلَى الطَّاغُوتِ وَ قَدْ أُمِرُوا أَنْ يَكْفُرُوا بِهِ وَ يُريدُ الشَّيْطانُ أَنْ يُضِلَّهُمْ ضَلالًا بَعيداً\r\nآيا نديدى كسانى را كه گمان مىكنند به آنچه ( از كتاب‌هاى آسمانى كه ) بر تو و به آنچه پيش از تو نازل شده ، ايمان آورده‌اند ، ولى مىخواهند براى داورى نزد طاغوت و حكّام‌باطل بروند ؟ ! با اين كه به آنها دستور داده شده كه به طاغوت كافر شوند . اما شيطان مىخواهد آنان را گمراه كند . و به بيراهه‌هاى دور دستى بيفكند .\r\nشأن نزول :\r\n\r\nداورى خواستن از طاغوت ممنوع\r\nيكى از يهوديان « مدينه » با يكى از مسلمانان منافق اختلافى داشت ، بنا را بر اين گذاشتند كه يك نفر را به عنوان داور در ميان خود انتخاب كنند .\r\nمرد يهودى چون به عدالت و بى نظرى پيامبر اسلام صلى الله عليه و آله اطمينان داشت گفت :\r\nمن به داورى پيامبر صلى الله عليه و آله شما راضيم .\r\nولى مرد منافق يكى از بزرگان يهود به نام « كعب بن اشرف » را انتخاب كرد ؛ زيرا مىدانست مىتواند با هديه ، نظر او را به سوى خود جلب كند ، و به اين ترتيب ، با داورى پيامبر اسلام صلى الله عليه و آله مخالفت كرد ، آيهء شريفه نازل شد و چنين افرادى را شديداً سرزنش كرد . « 3 »\r\n\r\n\r\n","description":"","footnote":"\r\n( 1 ) بعضى از مفسران معتقدند : اين آيه قبل از « فتح مكّه » نازل شده و شأن نزول فوق را صحيح نمىدانند ، ولى چه شأن نزول فوق صحيح باشد يا نباشد ، تأثيرى در قانون مهمى كه از آيه استفاده مىشود ، ندارد .\r\n( 2 ) « مجمع البيان » ، ذيل آيهء مورد بحث ؛ « بحر المحيط » ، ج 3 ، ص 682 ، ذيل آيهء مورد بحث ؛ « درّ المنثور » ، ج 2 ، ص 174 .\r\n( 3 ) « مجمع البيان » - شأن نزول فوق از اكثر مفسران نقل شده است ؛ « بحر المحيط » ، ج 3 ، ص 682 ، ذيل آيهء مورد بحث ؛ « تفسير قرطبى » ، ج 5 ، ص 263 ، ذيل آيهء مورد بحث ؛ « بحار الانوار » ، ج 9 ، ص 75 و 194 ( با تفاوت ) ، ج 22 ، ص 93 ( با تفاوت ) .\r\n","page_name":" 146 ","page_number":146},
  {"content":"\r\n\r\nبعضى از مفسران شأن نزول‌هاى ديگرى نيز در ذيل اين آيه نقل كرده‌اند كه نشان مىدهد ، بعضى از تازه مسلمان‌ها ، طبق عادت زمان جاهليت ، در آغاز اسلام داورىهاى خود را نزد دانشمندان يهود ، و يا كاهنان مىبردند ، آيهء فوق نازل شد و شديداً آنها را نهى كرد . « 1 »\r\n* * *\r\n( ( 65 ) ) فَلا وَ رَبِّكَ لا يُؤْمِنُونَ حَتَّى يُحَكِّمُوكَ فيما شَجَرَ بَيْنَهُمْ ثُمَّ لا يَجِدُوا في أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْليماً\r\nبه پروردگارت سوگند كه آنها مؤمن نخواهند بود ، مگر اين كه در اختلافات خود ، تو را به داورى طلبند ؛ و سپس از داورى تو ، در دل خود احساس ناراحتى نكنند ؛ و كاملًا تسليم باشند .\r\nشأن نزول :\r\n\r\nملاكِ ايمان حقيقى !\r\n« زبير بن عوام » كه از مهاجران بود ، با يكى از انصار ( مسلمانان « مدينه » ) بر سر آبيارى نخلستان‌هاى خود كه در كنار هم قرار داشتند ، اختلافى پيدا كرده بودند ، هر دو براى حل اختلاف ، خدمت پيامبر صلى الله عليه و آله رسيدند ، از آنجا كه باغستان « زبير » در قسمت بالاى نهر و باغستان انصارى در قسمت پائين نهر قرار داشت ، پيامبر صلى الله عليه و آله به « زبير » دستور داد : اوّل او باغ‌هايش را آبيارى كند و بعد مسلمان انصارى ( و اين مطابق همان سنتى بود كه در باغ‌هاى مجاور هم جريان داشت ) .\r\nاما مرد انصارى به ظاهر مسلمان از داورى عادلانه پيامبر صلى الله عليه و آله ناراحت شده ، گفت : آيا اين قضاوت به خاطر آن بود كه « زبير » ، عمه‌زادهء تو است ؟ !\r\n\r\n\r\n","description":"","footnote":"\r\n( 1 ) « تفسير المنار » ، ج 5 ، ص 222 و برخى ديگر از تفاسير ، ذيل آيهء مورد بحث .\r\n","page_name":" 147 ","page_number":147},
  {"content":"\r\n\r\nپيامبر صلى الله عليه و آله از اين سخن بسيار ناراحت شد ، به حدّى كه رنگ رخسار او دگرگون گرديد ، در اين موقع آيهء فوق نازل شد و به مسلمانان هشدار داد . « 1 »\r\nدر بعضى از تفاسير اسلامى شأن نزول‌هاى ديگرى ذكر شده ، كه كم و بيش با شأن نزول فوق شباهت دارد ( تفسير تبيان ، و طبرسى ، و المنار ) .\r\n* * *\r\n( ( 69 ) ) وَ مَنْ يُطِعِ اللَّهَ وَ الرَّسُولَ فَأُولئِكَ مَعَ الَّذينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقينَ وَ الشُّهَداءِ وَ الصَّالِحينَ وَ حَسُنَ أُولئِكَ رَفيقاً ( ( 70 ) ) ذلِكَ الْفَضْلُ مِنَ اللَّهِ وَ كَفى بِاللَّهِ عَليماً\r\nو كسى كه خدا و پيامبر را اطاعت كند ، ( در روز رستاخيز ) همنشين كسانى خواهد بود كه خدا ، نعمت خود را بر آنان تمام كرده ؛ از پيامبران و صديقان و شهداء و صالحان ؛ و آنها رفيق‌هاى خوبى هستند !\r\nاين موهبتى از ناحيهء خداست . و كافى است كه او ، ( از حال بندگان ، و نيات و اعمالشان ) آگاه است .\r\nشأن نزول :\r\n\r\nبشارت به مؤمنان حقيقى\r\nيكى از صحابهء پيامبر صلى الله عليه و آله به نام « ثوبان » كه نسبت به آن حضرت محبت و علاقهء شديدى داشت ، روزى با حال پريشان خدمتش رسيد ، پيامبر صلى الله عليه و آله از سبب ناراحتى او سؤال نمود ، در جواب عرض كرد :\r\nزمانى كه از شما دور مىشوم و شما را نمىبينم ناراحت مىشوم ، امروز در اين فكر فرو رفته بودم كه فرداى قيامت اگر من اهل بهشت باشم ، مسلماً در مقام و جايگاه شما نخواهم بود ، و بنابراين شما را هرگز نخواهم ديد .\r\n\r\n\r\n","description":"","footnote":"\r\n( 1 ) « بحار الانوار » ، ج 22 ، ص 19 ؛ « مجمع البيان » ، ذيل آيهء مورد بحث ؛ « تفسير طبرى » ، ج 5 ، ص 100 ، ذيل آيهء مورد بحث .\r\n","page_name":" 148 ","page_number":148},
  {"content":"\r\n\r\nو اگر اهل بهشت نباشم ، كه تكليفم روشن است ، بنابراين در هر حال از درك حضور شما محروم خواهم شد ، با اين حال چرا افسرده نباشم ؟ !\r\nدو آيهء فوق نازل شد و به اين گونه اشخاص بشارت داد كه افراد مطيع پروردگار در بهشت نيز ، همنشين پيامبران و برگزيدگان خدا خواهند بود ، سپس پيامبر صلى الله عليه و آله فرمود : به خدا سوگند ، ايمان مسلمانى كامل نمىشود ، مگر اين كه مرا از خود و پدر و مادر و همهء بستگان بيشتر دوست داشته باشد . و در برابر گفتار من تسليم باشد . « 1 »\r\n* * *\r\n( ( 77 ) ) أَ لَمْ تَرَ إِلَى الَّذينَ قيلَ لَهُمْ كُفُّوا أَيْدِيَكُمْ وَ أَقيمُوا الصَّلاةَ وَ آتُوا الزَّكاةَ فَلَمَّا كُتِبَ عَلَيْهِمُ الْقِتالُ إِذا فَريقٌ مِنْهُمْ يَخْشَوْنَ النَّاسَ كَخَشْيَةِ اللَّهِ أَوْ أَشَدَّ خَشْيَةً وَ قالُوا رَبَّنا لِمَ كَتَبْتَ عَلَيْنَا الْقِتالَ لَوْ لا أَخَّرْتَنا إِلى أَجَلٍ قَريبٍ قُلْ مَتاعُ الدُّنْيا قَليلٌ وَ الْآخِرَةُ خَيْرٌ لِمَنِ اتَّقى وَ لا تُظْلَمُونَ فَتيلًا\r\nآيا نديدى كسانى را كه به آنها گفته شد : « ( فعلًا ) دست از جهاد بداريد ! و نماز را بر پا كنيد ! و زكات بپردازيد » ! ( ناراحت بودند ) ، ولى هنگامى كه فرمان جهاد به آنها داده شد ، جمعى از آنان ، از مردم مىترسيدند ، همان گونه كه از خدا مىترسند ، بلكه بيشتر ! و گفتند :\r\n« پروردگارا ! چرا جهاد را بر ما مقرّر داشتى ؟ ! چرا اين فرمان را تا زمان نزديكى تأخير نينداختى » ؟ ! به آنها بگو : « سرمايهء زندگى دنيا ، ناچيز است ! و سراى آخرت ، براى كسى كه پرهيزگار باشد ، بهتر است . و به اندازهء رشته شكاف هستهء خرمايى ، به شماستم نخواهد شد » .\r\nشأن نزول :\r\n\r\nجهاد به هنگام دستور\r\nجمعى از مفسران مانند مفسر بزرگ « شيخ طوسى » نويسندهء « تبيان » ونويسندگان « تفسير قرطبى » و « المنار » از « ابن عباس » چنين نقل كرده‌اند :\r\n\r\n\r\n","description":"","footnote":"\r\n( 1 ) « بحار الانوار » ، ج 22 ، ص 87 و 88 و ج 65 ، ص 2 ؛ « مجمع البيان » ، ذيل آيهء مورد بحث ؛ « تفسير آلوسى » ، ج 5 ، ص 75 ، ذيل آيهء مورد بحث ؛ « تفسير قرطبى » ، ج 5 ، ص 271 ، ذيل آيهء مورد بحث .\r\n","page_name":" 149 ","page_number":149},
  {"content":"\r\n\r\nجمعى از مسلمانان هنگامى كه در « مكّه » بودند ، و تحت فشار و آزار شديد مشركان قرار داشتند ، خدمت پيامبر صلى الله عليه و آله رسيده ، عرض كردند : ما قبل از اسلام عزيز و محترم بوديم ، اما پس از اسلام وضع ما دگرگون شد ، آن عزت و احترام را از دست داديم ، و همواره مورد آزار دشمنان قرار داريم ، اگر اجازه دهيد با دشمن مىجنگيم تا عزت خود را بازيابيم .\r\nپيامبر صلى الله عليه و آله فرمود : من فعلًا مأمور به مبارزه نيستم ، ولى هنگامى كه مسلمانان به « مدينه » آمدند و زمينه براى مبارزهء مسلحانه آماده شد و دستور جهاد نازل گرديد ، بعضى از آن افراد داغ و آتشين از شركت در ميدان جهاد مسامحه مىكردند ، و از آن جوش و حرارت خبرى نبود ، آيهء فوق نازل شد و به عنوان تشجيع مسلمانان و ملامت از افراد مسامحه‌كار حقايقى را بيان نمود . « 1 »\r\n* * *\r\n( ( 84 ) ) فَقاتِلْ في سَبيلِ اللَّهِ لا تُكَلَّفُ إِلَّا نَفْسَكَ وَ حَرِّضِ الْمُؤْمِنينَ عَسَى اللَّهُ أَنْ يَكُفَّ بَأْسَ الَّذينَ كَفَرُوا وَ اللَّهُ أَشَدُّ بَأْساً وَ أَشَدُّ تَنْكيلًا\r\nدر راه خدا پيكار كن ! تنها مسئول وظيفهء خود هستى ! و مؤمنان را ( بر اين كار ، ) تشويق نما ؛ اميد است خداوند از قدرت كافران جلوگيرى كند ( حتى اگر تنها خودت به ميدان‌بروى ) ! و خداوند قدرتش بيشتر ، و مجازاتش دردناك‌تر است .\r\nشأن نزول :\r\n\r\nجهاد و تشويق مؤمنان\r\nدر « تفسير مجمع البيان » ، « قرطبى » و « روح المعانى » دربارهء شأن نزول اين آيه چنين آمده است : هنگامى كه « ابوسفيان » و لشكر قريش پيروزمندانه از ميدان احد بازگشتند ، « ابوسفيان » با پيامبر صلى الله عليه و آله قرار گذاشت كه در موسم بدر صغرى ( يعنى\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير تبيان » ، ج 3 ، ص 261 ، ذيل آيهء مورد بحث ؛ « تفسير قرطبى » ، ج 5 ، ص 281 ، ذيل آيهء مورد بحث ؛ « درّ المنثور » ، ج 2 ، ص 184 .\r\n","page_name":" 150 ","page_number":150},
  {"content":"\r\n\r\nبازارى كه در ماه ذى القعده در سرزمين بدر تشكيل مىشد ) بار ديگر رو به رو شوند .\r\nهنگامى كه موعد مقرر فرا رسيد ، پيامبر صلى الله عليه و آله مسلمانان را دعوت به حركت به محل مزبور كرد .\r\nولى جمعى از مسلمانان كه خاطرهء تلخ شكست احد را فراموش نكرده بودند ، شديداً از حركت خوددارى مىنمودند ، آيهء فوق نازل شد و پيامبر صلى الله عليه و آله مسلمانان را مجدداً دعوت به حركت نمود .\r\nدر اين موقع تنها هفتاد نفر در ركاب پيغمبر صلى الله عليه و آله در محل مزبور حاضر شدند ، ولى « ابوسفيان » ( بر اثر وحشتى كه از رو به رو شدن با سپاه اسلام داشت ) از حضور در آنجا خوددارى كرد و پيامبر صلى الله عليه و آله با همراهان سالم به « مدينه » بازگشتند . « 1 »\r\n* * *\r\n( ( 88 ) ) فَما لَكُمْ فِي الْمُنافِقينَ فِئَتَيْنِ وَ اللَّهُ أَرْكَسَهُمْ بِما كَسَبُوا أَ تُريدُونَ أَنْ تَهْدُوا مَنْ أَضَلَّ اللَّهُ وَ مَنْ يُضْلِلِ اللَّهُ فَلَنْ تَجِدَ لَهُ سَبيلًا\r\nچرا دربارهء منافقين دو دسته شده‌ايد ؟ ! در حالى كه خداوند به خاطر اعمالشان ، ( افكار ) آنها را كاملًا وارونه كرده است . آيا شما مىخواهيد كسانى را كه خداوند ( بر اثر اعمال زشتشان ) گمراه كرده ، هدايت كنيد ؟ ! در حالى كه هر كس را خداوند گمراه كند ، راهى براى او نخواهى يافت .\r\nشأن نزول :\r\n\r\nساده‌نگرى و مسامحه‌كارى !\r\nمطابق نقل جمعى از مفسران از « ابن عباس » ، عده‌اى از مردم « مكّه » ظاهراً مسلمان شده بودند ، ولى در واقع در صف منافقان قرار داشتند ، به همين دليل حاضر به مهاجرت به « مدينه » نشدند ، و عملًا هوادار و پشتيبان بت‌پرستان بودند .\r\nاما سرانجام مجبور شدند از « مكّه » خارج شوند ( و تا نزديكى « مدينه » بيايند و\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير قرطبى » ، ج 5 ، ص 293 .\r\n","page_name":" 151 ","page_number":151},
  {"content":"\r\n\r\nشايد هم به خاطر موقعيت ويژه‌اى كه داشتند براى هدف جاسوسى اين عمل را انجام دادند ) و خوشحال بودند كه مسلمانان آنها را از خود مىدانند و ورود به « مدينه » طبعاً براى آنها مشكلى ايجاد نخواهد كرد .\r\nمسلمانان از جريان آگاه شدند ، ولى به زودى دربارهء چگونگى برخورد با اين جمع در ميان مسلمين اختلاف افتاد .\r\nعده‌اى معتقد بودند : بايد اين عده را طرد كرد ؛ زيرا در واقع پشتيبان دشمنان اسلامند .\r\nولى بعضى از افراد ظاهربين و ساده‌دل ، با اين طرح مخالفت كرده ، گفتند : عجبا ! ما چگونه با كسانى كه گواهى به توحيد و نبوت پيامبر صلى الله عليه و آله داده‌اند بجنگيم ؟ و تنها به جرم اين كه : هجرت ننمودند ، خون آنها را حلال بشمريم ؟\r\nآيهء فوق نازل شد و دستهء دوم را در برابر اين اشتباه ملامت و سپس راهنمائى كرد . « 1 »\r\n* * *\r\n( ( 90 ) ) إِلَّا الَّذينَ يَصِلُونَ إِلى قَوْمٍ بَيْنَكُمْ وَ بَيْنَهُمْ ميثاقٌ أَوْ جاؤُكُمْ حَصِرَتْ صُدُورُهُمْ أَنْ يُقاتِلُوكُمْ أَوْ يُقاتِلُوا قَوْمَهُمْ وَ لَوْ شاءَ اللَّهُ لَسَلَّطَهُمْ عَلَيْكُم‌ْفَلَقاتَلُوكُمْ فَإِنِ اعْتَزَلُوكُمْ فَلَمْ يُقاتِلُوكُمْ وَ أَلْقَوْا إِلَيْكُمُ السَّلَمَ فَما جَعَلَ اللَّهُ لَكُمْ عَلَيْهِمْ سَبيلًا\r\nمگر آنها كه با هم‌پيمانان شما ، پيمان بسته‌اند ؛ يا آنها كه به سوى شما مىآيند ، و از پيكار با شما ، يا پيكار با قوم خود ناتوان شده‌اند ؛ ( نه سر جنگ با شما دارند ، و نه توانائى مبارزه با قوم خود . ) و اگر خداوند بخواهد ، آنان را بر شما مسلط مىكند تا با شما پيكار\r\n\r\n\r\n","description":"","footnote":"\r\n( 1 ) دربارهء اين آيه و آيات بعد ، شأن نزول‌هاى ديگرى گفته شده ، از جمله اين كه : بعضى آن را مربوط به جريان « غزوهء احد » دانسته‌اند ، در حالى كه آيات بعد - كه اشاره به مسألهء مهاجرت مىكند - با آن سازگار نيست و مناسب شأن نزولى است كه در بالا ذكر كرديم . « جامع البيان » ، ج 5 ، ص 263 ؛ « تفسير ابن كثير » ، ج 1 ، ص 545 ؛ « درّ المنثور » ، ج 2 ، ص 190 ؛ « زاد المسير » ، ج 2 ، ص 165 .\r\n","page_name":" 152 ","page_number":152},
  {"content":"\r\n\r\nكنند . پس اگر از شما كناره‌گيرى كرده و با شما پيكار ننمودند ، ( بلكه ) پيشنهاد صلح‌كردند ، خداوند به شما اجازه نمىدهد كه متعرض آنان شويد .\r\nشأن نزول :\r\n\r\nپيشنهاد اصلاح را بپذيريد\r\nاز روايات مختلفى كه در شأن نزول اين آيه وارد شده ، و مفسران در تفاسير گوناگون آورده‌اند ، چنين استفاده مىشود : دو قبيله در ميان قبائل عرب به نام « بنىضمره » و « اشجع » وجود داشتند كه قبيلهء اوّل با مسلمانان پيمان ترك تعرض بسته بودند ، و طايفهء « اشجع » با « بنىضمره » نيز هم پيمان بودند .\r\nبعضى از مسلمانان از قدرت طايفهء « بنىضمره » و پيمان‌شكنى آنها بيمناك بودند ، لذا به پيغمبر اكرم صلى الله عليه و آله پيشنهاد كردند : پيش از آن كه آنها حمله را آغاز كنند مسلمانان به آنها حمله‌ور شوند ، پيغمبر صلى الله عليه و آله فرمود :\r\nكَلَّا فَانَّهُمْ أَبَرُّ الْعَرَبِ بِالْوالِدَيْنِ وَ أَوْصَلُهُمْ لِلْرَّحِمِ وَ أَوْفاهُمْ بِالْعَهْدِ :\r\n« نه ، هرگز چنين كارى نكنيد ؛ زيرا آنها در ميان تمام طوائف عرب نسبت به پدر و مادر خود از همه نيكوكارترند ، و از همه نسبت به اقوام و بستگان مهربان‌تر ، و به عهد و پيمان خود از همه پايبندترند » !\r\nپس از مدتى مسلمانان با خبر شدند كه طايفهء « اشجع » به سركردگى « مسعود بن رجيله » كه هفتصد نفر بودند به نزديكى « مدينه » آمده‌اند ، پيامبر صلى الله عليه و آله نمايندگانى نزد آنها فرستاد تا از هدف مسافرتشان مطلع گردد آنها اظهار داشتند آمده‌ايم قرار داد ترك مخاصمه با محمّد صلى الله عليه و آله ببنديم .\r\nهنگامى كه پيامبر صلى الله عليه و آله چنين ديد ، دستور داد مقدار زيادى خرما به عنوان هديه براى آنها بردند ، سپس با آنها تماس گرفت ، آنها اظهار داشتند : ما نه توانائى مبارزه با دشمنان شما را داريم ، چون عدد ما كم است ، و نه قدرت و تمايل به مبارزه با شما را ؛ زيرا محل ما به شما نزديك است ، لذا آمده‌ايم با شما پيمان ترك تعرض ببنديم .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nدر اين هنگام آيات فوق نازل شد و دستورهاى لازم در اين زمينه را به مسلمانان داد . « 1 »\r\nاز پاره‌اى از روايات استفاده مىشود : قسمتى از آيه دربارهء طايفهء « بنىمدلج » نازل شده است كه : خدمت پيامبر صلى الله عليه و آله رسيدند و اظهار داشتند : ما نه با شما هم‌صدا هستيم ، و نه بر ضد شما گام بر مىداريم ، پيامبر صلى الله عليه و آله پيمان ترك مخاصمه را با آنها امضاء كرد . « 2 »\r\n* * *\r\n( ( 91 ) ) سَتَجِدُونَ آخَرينَ يُريدُونَ أَنْ يَأْمَنُوكُمْ وَ يَأْمَنُوا قَوْمَهُمْ كُلَّما رُدُّوا إِلَى الْفِتْنَةِ أُرْكِسُوا فيها فَإِنْ لَمْ يَعْتَزِلُوكُمْ وَ يُلْقُوا إِلَيْكُمُ السَّلَمَ وَ يَكُفُّوا أَيْدِيَهُمْ فَخُذُوهُمْ وَ اقْتُلُوهُمْ حَيْثُ ثَقِفْتُمُوهُمْ وَ أُولئِكُمْ جَعَلْنا لَكُمْ عَلَيْهِمْ سُلْطاناً مُبيناً\r\nبه زودى جمعيت ديگرى را مىيابيد كه مىخواهند هم از ناحيهء شما در امان باشند ، و هم از ناحيهء قوم خودشان ( كه مشركند ؛ ولى ) هر زمان آنان را به سوى فتنه ( وبت‌پرستى ) باز گردانند ، با سر در آن فرو مىروند ! اگر از درگيرى با شما كنار نرفتند و پيشنهاد صلح نكردند و دست از شما نكشيدند ، آنها را هر جا يافتيد اسير كنيد و ( يا ) به قتل برسانيد ! آنها كسانى هستند كه ما براى شما ، تسلط آشكارى نسبت به آنان قرارداده‌ايم .\r\nشأن نزول :\r\n\r\nشدّت عمل\r\nبراى آيهء فوق شأن نزول‌هاى مختلفى نقل شده كه يكى از مشهورترين آنها اين است :\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « نور الثقلين » ، ج 1 ، ص 527 ؛ « بحار الانوار » ، ج 20 ، ص 305 ؛ « تفسير على بن ابراهيم قمى » ، ج 1 ، ص 145 ) .\r\n( 2 ) « تفسيرعياشى » ، ج 1 ، ص 262 ؛ « الميزان » ، ج 5 ، ص 37 ؛ « مجمع البيان » ، ذيل آيه ؛ « نورالثقلين » ، ج 1 ، ص 529 .\r\n","page_name":" 154 ","page_number":154},
  {"content":"\r\n\r\nجمعى از مردم « مكّه » به خدمت پيامبر صلى الله عليه و آله مىآمدند و از روى خدعه و نيرنگ اظهار اسلام مىكردند ، اما همين كه در برابر قريش و بت‌هاى آنها قرار مىگرفتند به نيايش و عبادت بت‌ها مىپرداختند .\r\nو به اين ترتيب مىخواستند از ناحيهء اسلام و قريش هر دو آسوده‌خاطر باشند ، از هر دو طرف سود ببرند و از هيچ يك زيان نبينند ، و به اصطلاح در ميان اين دو دسته دو دوزه بازى كنند .\r\nآيهء فوق نازل شد و دستور داد مسلمانان در برابر اين دسته شدت عمل به خرج دهند . « 1 »\r\n* * *\r\n( ( 92 ) ) وَ ما كانَ لِمُؤْمِنٍ أَنْ يَقْتُلَ مُؤْمِناً إِلَّا خَطَأً وَ مَنْ قَتَلَ مُؤْمِناً خَطَأً فَتَحْريرُ رَقَبَةٍ مُؤْمِنَةٍ وَ دِيَةٌ مُسَلَّمَةٌ إِلى أَهْلِهِ إِلَّا أَنْ يَصَّدَّقُوا فَإِنْ كانَ مِنْ قَوْمٍ عَدُوٍّ لَكُمْ وَهُوَ مُؤْمِنٌ فَتَحْريرُ رَقَبَةٍ مُؤْمِنَةٍ وَ إِنْ كانَ مِنْ قَوْمٍ بَيْنَكُمْ وَ بَيْنَهُمْ ميثاقٌ فَدِيَةٌ مُسَلَّمَةٌ إِلى أَهْلِهِ وَ تَحْريرُ رَقَبَةٍ مُؤْمِنَةٍ فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ تَوْبَةً مِنَ اللَّهِ وَ كانَ اللَّهُ عَليماً حَكيماً\r\nهيچ فرد با ايمانى مجاز نيست كه مؤمنى را به قتل برساند ، مگر اين كه اين كار از روى خطا و اشتباه از او سر زند ؛ و ( در عين حال ، ) كسى كه مؤمنى را از روى خطا به قتل‌رساند ، بايد يك بردهء مؤمن را آزاد كند و خون‌بهائى به كسان او بپردازد ؛ مگر اين كه آنها خون‌بها را ببخشند . و اگر مقتول ، از گروهى باشد كه دشمنان شما هستند ( و كافرند ) ، ولى مقتول با ايمان بوده ، ( تنها ) بايد يك بردهء مؤمن را آزاد كند ( و پرداختن خون‌بها لازم نيست ) . و اگر از جمعيتى باشد كه ميان شما و آنها پيمانى بر قرار است ، بايد خون‌بهاى او را به كسان او بپردازد ، و يك بردهء مؤمن ( نيز ) آزاد كند . و آن كس كه دسترسى ( به آزاد كردن برده ) ندارد ، دو ماه پى در پى روزه مىگيرد . اين ( يك نوع تخفيف ، و ) توبهء الهىاست . و خداوند ، دانا و حكيم است .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 146 ؛ « جامع البيان » ، ج 5 ، ص 273 ؛ « تفسير ابن كثير » ، ج 1 ، ص 546 .\r\n","page_name":" 155 ","page_number":155},
  {"content":"\r\n\r\nشأن نزول :\r\n\r\nحكم قتل خطائى\r\nيكى از بت‌پرستان « مكّه » به نام « حارث بن يزيد » با دستيارى « ابوجهل » مسلمانى را به نام « عياش بن ابى ربيعه » به جرم گرايش به اسلام مدت‌ها شكنجه مىداد ، پس از هجرت مسلمانان به « مدينه » ، « عياش » نيز به « مدينه » هجرت كرد و در شمار مسلمانان قرار گرفت .\r\nاتفاقاً روزى در يكى از محله‌هاى اطراف « مدينه » با شكنجه دهندهء خود « حارث بن يزيد » رو به رو شد ، از فرصت استفاده كرده ، او را به قتل رسانيد ، به گمان اين كه :\r\nدشمنى را از پاى در آورده است ، در حالى كه توجه نداشت « حارث » توبه كرده و مسلمان شده است و به سوى پيامبر صلى الله عليه و آله مىرود ، جريان را به پيامبر صلى الله عليه و آله عرض كردند ، آيه نازل شد و حكم قتلى را كه از روى اشتباه و خطا واقع شده را بيان كرد . « 1 »\r\n* * * ( 93 ) وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فيها وَ غَضِبَ اللَّهُ عَلَيْهِ وَ لَعَنَهُ وَ أَعَدَّ لَهُ عَذاباً عَظيماً\r\nو هر كس ، فرد با ايمانى را از روى عمد به قتل برساند ، مجازات او دوزخ است ؛ در حالى كه جاودانه در آن مىماند ؛ و خداوند بر او غضب مىكند ؛ و او را از رحمتش دورمىسازد ؛ و عذاب عظيمى براى او آماده ساخته است .\r\nشأن نزول :\r\n\r\nكيفر قتل عمد\r\nيكى از مسلمانان به نام « مقيس بن صبابه كنانى » ، كشتهء برادر خود « هشام » را در محلهء « بنىالنجّار » پيدا كرد ، جريان را به عرض پيامبر صلى الله عليه و آله رسانيد ، پيامبر صلى الله عليه و آله او را به\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير صافى » ، ج 1 ، ص 482 ؛ « نور الثقلين » ، ج 1 ، ص 530 ؛ « بحارالانوار » ، ج 22 ، ص 20 .\r\n","page_name":" 156 ","page_number":156},
  {"content":"\r\n\r\nاتفاق « قيس بن هلال فهرى » نزد بزرگان « بنىالنجّار » فرستاد و دستور داد :\r\nاگر قاتل « هشام » را مىشناسند ، او را تسليم برادرش « مقيس » نمايند و اگر نمىشناسند ، خون‌بها و ديهء او را بپردازند آنان هم چون قاتل را نمىشناختند ، ديه را به صاحب خون پرداختند و او هم تحويل گرفت و به اتفاق « قيس بن هلال » به طرف « مدينه » حركت كردند در بين راه بقاياى افكار جاهليت ، « مقيس » را تحريك نمود و با خود گفت : قبول ديه موجب سرشكستگى و ذلت است ، لذا هم‌سفر خود را كه از قبيلهء « بنىالنجّار » بود به انتقام خون برادر كشت و به طرف « مكّه » فرار نمود و از اسلام نيز كناره‌گيرى كرد .\r\nپيامبر صلى الله عليه و آله هم در مقابل اين خيانت خون او را مباح نمود ، آيهء فوق به همين مناسبت نازل شد كه مجازات قتل عمد در آن بيان شده است . « 1 »\r\n* * *\r\n( ( 94 ) ) يا أَيُّهَا الَّذينَ آمَنُوا إِذا ضَرَبْتُمْ في سَبيلِ اللَّهِ فَتَبَيَّنُوا وَ لا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً تَبْتَغُونَ عَرَضَ الْحَياةِ الدُّنْيا فَعِنْدَ اللَّهِ مَغانِمُ كَثيرَةٌ كَذلِكَ كُنْتُمْ مِنْ قَبْلُ فَمَنَّ اللَّهُ عَلَيْكُمْ فَتَبَيَّنُوا إِنَّ اللَّهَ كانَ بِما تَعْمَلُونَ خَبيراً\r\nاى كسانى كه ايمان آورده‌ايد ! هنگامى كه در راه خدا گام مىزنيد ( و به سفرى براى جهاد مىرويد ) ، تحقيق كنيد ! و به خاطر اين كه سرمايهء ناپايدار دنيا ( و غنائمى ) به دست آوريد ، به كسى كه اظهار صلح و اسلام مىكند نگوئيد : « مسلمان نيستى » ! زيرا غنيمت‌هاى فراوانى ( براى شما ) نزد خداست . شما قبلًا چنين بوديد ؛ و خداوند بر شما منّت نهاد ( و هدايت شديد ) . پس ، ( به شكرانهء اين نعمت بزرگ ، ) تحقيق كنيد ! خداوند به‌آنچه انجام مىدهيد آگاه است .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 21 ؛ « الميزان » ، ج 5 ، ص 44 ؛ « تفسير قرطبى » ، ج 5 ، ص 333 ؛ « درّ المنثور » ، ج 2 ، ص 195 .\r\n","page_name":" 157 ","page_number":157},
  {"content":"\r\n\r\nشأن نزول :\r\n\r\nپذيرش اقرار به اسلام\r\nدر روايات و تفاسير اسلامى شأن نزول‌هائى دربارهء آيهء فوق آمده است كه كم و بيش ، با هم شباهت دارند از جمله اين كه :\r\nپيامبر صلى الله عليه و آله بعد از بازگشت از جنگ « خيبر » ، « اسامة بن زيد » را با جمعى از مسلمانان به سوى يهوديانى كه در يكى از روستاهاى « فدك » زندگى مىكردند فرستاد ، تا آنها را به سوى اسلام و يا قبول شرائط ذمه دعوت كند .\r\nيكى از يهوديان به نام « مرداس » كه از آمدن سپاه اسلام با خبر شده بود ، اموال و فرزندان خود را در پناه كوهى قرار داد و به استقبال مسلمانان شتافت ، در حالى كه به يگانگى خدا و نبوت پيامبر صلى الله عليه و آله گواهى مىداد .\r\n« اسامة بن زيد » به گمان اين كه مرد يهودى از ترس جان و براى حفظ مال اظهار اسلام مىكند و در باطن مسلمان نيست ، به او حمله كرد و او را كشت و گوسفندان او را به غنيمت گرفت ، هنگامى كه خبر به پيامبر صلى الله عليه و آله رسيد ، پيامبر صلى الله عليه و آله سخت از اين جريان ناراحت شد ، فرمود : تو مسلمانى را كشتى ، « اسامة » ناراحت شد ، عرض كرد :\r\nاين مرد از ترس جان و براى حفظ مالش اظهار اسلام كرد .\r\nپيامبر صلى الله عليه و آله فرمود : تو كه از درون او آگاه نبودى ، چه مىدانى ؟ شايد به راستى مسلمان شده .\r\nدر اين موقع آيهء فوق نازل شد و به مسلمانان هشدار داد كه : به خاطر غنائم جنگى و مانند آن هيچ گاه سخن كسانى كه اظهار اسلام مىكنند را انكار ننمايند ، بلكه هر كس اظهار اسلام كرد ، بايد سخن او را پذيرفت . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 147 ، ج 21 ، ص 11 ، ج 22 ، ص 92 ، و ج 65 ، ص 234 ؛ « تفسير الأصفى » ، ج 1 ، ص 231 ؛ « مستدرك » ، ج 16 ، ص 79 ؛ « نور الثقلين » ، ج 1 ، ص 535 .\r\n","page_name":" 158 ","page_number":158},
  {"content":"\r\n\r\n( 97 ) إِنَّ الَّذينَ تَوَفَّاهُمُ الْمَلائِكَةُ ظالِمي أَنْفُسِهِمْ قالُوا فيمَ كُنْتُمْ قالُوا كُنَّا مُسْتَضْعَفينَ فِي الْأَرْضِ قالُوا أَ لَمْ تَكُنْ أَرْضُ اللَّهِ واسِعَةً فَتُهاجِرُوا فيها فَأُولئِكَ مَأْواهُمْ جَهَنَّمُ وَ ساءَتْ مَصيراً\r\nكسانى كه فرشتگان ( قبض ارواح ) ، روح آنها را گرفتند در حالى كه به خويشتن ستم كرده بودند ، به آنها گفتند : « شما در چه حالى بوديد » ؟ گفتند : « ما در سرزمين خود ، تحت فشار و مستضعف بوديم » . آنها ( فرشتگان ) گفتند : « مگر سرزمين خدا ، پهناور نبود كه مهاجرت كنيد » ؟ ! آنها ( عذرى نداشتند ، و ) جايگاهشان دوزخ است ، و سرانجام بدى دارند .\r\nشأن نزول :\r\n\r\nهجرت از سرزمين كفر\r\nقبل از آغاز جنگ « بدر » ، سران قريش اخطار كردند : همهء افراد ساكن « مكّه » كه آمادگى براى شركت در ميدان جنگ دارند ، بايد براى نبرد با مسلمانان حركت كنند و هر كس مخالفت كند خانه او ويران و اموالش مصادره مىشود .\r\nبه دنبال اين تهديد ، عده‌اى از افرادى كه ظاهراً اسلام آورده بودند ، ولى به خاطر علاقهء شديد به خانه و زندگى و اموال خود حاضر به مهاجرت نشده بودند ، نيز با بت‌پرستان به سوى ميدان جنگ حركت كردند ، و در ميدان در صفوف مشركان ايستادند و از كمى نفرات مسلمانان به شك و ترديد افتادند و سرانجام در اين ميدان كشته شدند .\r\nآيهء فوق نازل گرديد و سرنوشت شوم آنها را شرح داد . « 1 »\r\n* * *\r\n( ( 102 ) ) وَ إِذا كُنْتَ فيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ وَ لْيَأْخُذُوا أَسْلِحَتَهُمْ فَإِذا سَجَدُوا فَلْيَكُونُوا مِنْ وَرائِكُمْ وَ لْتَأْتِ طائِفَةٌ أُخْرى لَمْ يُصَلُّوا\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 29 ؛ « جوامع الجامع » ، ج 1 ، ص 433 ؛ « تفسير ابى حمزة الثمالى » ، ص 147 .\r\n","page_name":" 159 ","page_number":159},
  {"content":"\r\n\r\nفَلْيُصَلُّوا مَعَكَ وَ لْيَأْخُذُوا حِذْرَهُمْ وَ أَسْلِحَتَهُمْ وَدَّ الَّذينَ كَفَرُوا لَوْ تَغْفُلُونَ عَنْ أَسْلِحَتِكُمْ وَ أَمْتِعَتِكُمْ فَيَميلُونَ عَلَيْكُمْ مَيْلَةً واحِدَةً وَ لا جُناحَ عَلَيْكُمْ إِنْ كانَ بِكُمْ أَذىً مِنْ مَطَرٍ أَوْ كُنْتُمْ مَرْضى أَنْ تَضَعُوا أَسْلِحَتَكُمْ وَ خُذُوا حِذْرَكُمْ إِنَّ اللَّهَ أَعَدَّ لِلْكافِرينَ عَذاباً مُهيناً ( ( 103 ) ) فَإِذا قَضَيْتُمُ الصَّلاةَ فَاذْكُرُوا اللَّهَ قِياماً وَ قُعُوداً وَ عَلى جُنُوبِكُمْ فَإِذَا اطْمَأْنَنْتُمْ فَأَقيمُوا الصَّلاةَ إِنَّ الصَّلاةَ كانَتْ عَلَى الْمُؤْمِنينَ كِتاباً مَوْقُوتاً\r\nو هنگامى كه در ميان آنها باشى ، و ( در ميدان جنگ ) براى آنها نماز برپا كنى ، بايد دسته‌اى از آنها با تو ( به نماز ) برخيزند ، و سلاح‌هايشان را با خود برگيرند ؛ و هنگامى كه سجده كردند ( و نماز را به پايان رساندند ) ، بايد به پشت سر شما ( به ميدان نبرد ) بروند ، و آن دستهء ديگر كه نماز نخوانده‌اند ( و مشغول پيكار بوده‌اند ) ، بيايند و با تو نماز بخوانند ؛ آنها بايد وسايل دفاعى و سلاح‌هايشان را ( در حال نماز ) با خود حمل كنند ؛ ( زيرا ) كافران آرزو دارند كه شما از سلاح‌ها و متاع‌هاى خود غافل شويد و يك باره به شما هجوم آورند . و اگر از باران ناراحتيد ، و يا بيمار ( و مجروح ) هستيد ، مانعى ندارد كه سلاح‌هاى خود را بر زمين بگذاريد ؛ ولى وسايل دفاعى ( مانند زره و خُود ) را با خود برداريد ! خداوند ، عذاب خوار كننده‌اى براى كافران فراهم ساخته است .\r\nو هنگامى كه نماز را به پايان رسانديد ، خدا را ياد كنيد ؛ ايستاده ، و نشسته ، و در حالى كه به پهلو خوابيده‌ايد ! و هر گاه آرامش يافتيد ( و حالت ترس زائل گشت ) ، نماز را ( به طور معمول ) انجام دهيد ، زيرا نماز ، وظيفهء ثابت و معينى براى مؤمنان است !\r\nشأن نزول :\r\n\r\nنماز خوف\r\nهنگامى كه پيامبر صلى الله عليه و آله با عده‌اى از مسلمانان به عزم « مكّه » وارد سرزمين « حديبيه » شدند و جريان به گوش قريش رسيد ، « خالد بن وليد » به سرپرستى يك گروه دويست نفرى براى جلوگيرى از پيشروى مسلمانان به سوى « مكّه » در كوه‌هاى نزديك « مكّه » مستقر شد ، هنگام ظهر « بلال » اذان گفت و پيامبر صلى الله عليه و آله با مسلمانان نماز\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nظهر را به جماعت ادا كردند .\r\n« خالد » از مشاهدهء اين صحنه در فكر فرو رفت و به نفرات خود گفت : در موقع نماز عصر كه در نظر آنها بسيار پرارزش است و حتى از نور چشمان خود آن را گرامىتر مىدارند ، بايد از فرصت استفاده كرد و با يك حملهء برق‌آسا و غافلگيرانه در حال نماز ، كار مسلمانان را يكسره ساخت ، در اين هنگام آيهء فوق نازل شد و دستور نماز خوف را كه از هر حملهء غافلگيرانه‌اى جلوگيرى مىكند به مسلمانان داد . « 1 »\r\nاين خود يكى از نكات اعجاز قرآن است كه قبل از اقدام دشمن ، نقشه‌هاى آنها را نقش بر آب كرد ، و لذا گفته مىشود : « خالد بن وليد » با مشاهدهء اين صحنه ايمان آورد و مسلمان شد .\r\n* * *\r\n( ( 104 ) ) وَ لا تَهِنُوا فِي ابْتِغاءِ الْقَوْمِ إِنْ تَكُونُوا تَأْلَمُونَ فَإِنَّهُمْ يَأْلَمُونَ كَما تَأْلَمُونَ وَ تَرْجُونَ مِنَ اللَّهِ ما لا يَرْجُونَ وَ كانَ اللَّهُ عَليماً حَكيماً\r\nو در راه تعقيب دشمن ، ( هرگز ) سست نشويد ! ( زيرا ) اگر شما درد و رنج مىبينيد ، آنها نيز همانند شما درد و رنج مىبينند ؛ ولى شما اميدى از خدا داريد كه آنها ندارند ؛ وخداوند ، دانا و حكيم است .\r\nشأن نزول :\r\n\r\nدر برابر هر سلاحى ، سلاح مشابهى\r\nاز « ابن عباس » و بعضى ديگر از مفسران چنين نقل شده : پس از حوادث دردناك جنگ « احد » پيامبر اسلام صلى الله عليه و آله بر فراز كوه احد رفت ، « ابوسفيان » نيز بر كوه احد قرار گرفت و با لحنى فاتحانه فرياد زد :\r\n\r\n\r\n","description":"","footnote":"\r\n( 1 ) « تفسير تبيان » ، ج 3 ، ص 311 ؛ « مجمع البيان » ، ذيل آيهء مورد بحث ؛ « بحار الانوار » ، ج 20 ، ص 175 ، و ج 86 ، ص 102 ؛ « الميزان » ، ج 5 ، ص 64 .\r\n","page_name":" 161 ","page_number":161},
  {"content":"\r\n\r\n« اى محمّد ! يك روز ما پيروز شديم و روز ديگر شما » ( يعنى اين پيروزى ما در برابر شكستى كه در بدر داشتيم ) .\r\nپيامبر صلى الله عليه و آله به مسلمانان فرمود : فوراً پاسخ او را بگوئيد ( گويا مىخواهد به ابوسفيان اثبات كند كه پرورش يافتگان مكتب من همه آگاهى لازم را دارند ) مسلمانان گفتند :\r\n« هرگز وضع ما با شما يكسان نيست شهيدان ما در بهشتند و كشتگان شما در دوزخ » .\r\n« ابوسفيان » فرياد زد و اين جمله را به صورت يك شعار افتخار آميز گفت :\r\nانَّ لَنَا الْعُزّى وَ لا عُزّى لَكُمْ :\r\n« ما داراى بت بزرگ عزّى هستيم و شما نداريد » .\r\nپيامبر صلى الله عليه و آله فرمود : شما هم در برابر شعار آنها بگوئيد :\r\nاللَّهُ مَوْلينا وَ لا مَوْلى لَكُمْ :\r\n« سرپرست و تكيه گاه ما خدا است و شما سرپرست و تكيه گاهى نداريد » .\r\n« ابوسفيان » كه خود را در مقابل اين شعار زندهء اسلامى ناتوان مىديد ، دست از بت « عزّى » برداشت و به دامن بت « هبل » در آويخت و فرياد زد :\r\nأُعْلُ هُبَلَ ! :\r\n« سربلند باد هبل » !\r\nپيامبر صلى الله عليه و آله دستور داد اين شعار جاهلى را نيز با شعارى نيرومندتر و محكم‌تر پاسخ دهند و بگويند :\r\nاللَّهُ أَعْلى وَ أَجَلُّ ! :\r\n« خداوند برتر و بالاتر است » .\r\n« ابوسفيان » كه از اين شعارهاى گوناگون خود بهره‌اى نگرفت فرياد زد : ميعادگاه ما سرزمين بدر صغرى است .\r\nمسلمانان از ميدان جنگ با زخم‌ها و جراحات فراوان بازگشتند ، در حالى كه از حوادث دردناك احد سخت ناراحت بودند ، در اين هنگام آيهء بالا نازل شد و به آنها هشدار داد كه در تعقيب مشركان كوتاهى نكنند و از اين حوادث دردناك ناراحت نشوند .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمسلمانان با همان حال ، به تعقيب دشمن برخاستند و هنگامى كه خبر به مشركان رسيد با سرعت از منطقه دور شدند و به « مكّه » بازگشتند . « 1 »\r\n* * *\r\n( ( ين شأن ) ) نزول به ما مىآموزد كه : مسلمانان نبايد هيچ يك از تاكتيك‌هاى دشمن را از نظر دور بدارند ، و در برابر هر وسيلهء مبارزه ، اعم از مبارزهء « جسمى » و « روانى » وسيله‌اى محكم‌تر و كوبنده‌تر فراهم سازند ، در برابر منطق دشمنان ، منطق‌هاى نيرومندتر ، و در برابر سلاح‌هاى آنها سلاح‌هاى برتر ، و حتى در برابر شعارهاى آنها شعارهاى كوبنده‌تر فراهم سازند و گرنه حوادث به نفع دشمن رقم خواهد خورد .\r\nبنابراين ، در عصرى همچون عصر ما بايد به جاى تأسف خوردن در برابر حوادث دردناك و مفاسد وحشتناكى كه مسلمانان را از هر سو احاطه كرده به طور فعالانه دست به كار شد ، در برابر كتاب‌ها و مطبوعات ناسالم ، كتب و مطبوعات سالم فراهم كرد .\r\nدر مقابل وسائل تبليغاتى مجهز دشمنان از مجهزترين وسائل تبليغاتى روز استفاده نمود .\r\nدر مقابل مراكز ناسالم ، وسائل تفريح سالم براى جوانان خود فراهم ساخت .\r\nو در مقابل طرح‌ها ، تزها و دكترين‌هائى كه مكتب‌هاى مختلف سياسى ، اقتصادى و اجتماعى ارائه مىدهند ، طرح‌هاى جامع اسلامى را به شكل روز در اختيار همگان قرار داد .\r\nتنها با استفاده از اين روش است كه مىتوان موجوديت خود را حفظ كرده و به صورت يك گروه پيشرو در جهان در آمد . « 2 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 20 ، ص 23 و 44 ؛ « تفسير تبيان » ، ج 3 ، ص 314 ؛ « جامع البيان » ، ج 4 ، ص 140 و ج 5 ، ص 357 .\r\n( 2 ) اين بيانات مربوط به زمانى است كه هيچ روشنى در افق انقلاب اسلامى به چشم نمىخورد ، كشور مملوّ از فساد بود و همه چيز در اختيار اهريمن .\r\nنور ايمان در قلب عده‌اى سو سو مىزد و عده‌اى در زندان‌هاى رژيم دژخيم گرفتار بودند ، اما اميدى نبود كه چنين انفجارى از نور به وقوع پيوندد ، ولى كم كم يك حالت بيدارى و هشيارى به چشم خورد ، اما نه در اين حدّ كه بتوان انقلاب كرد ، اهريمن را فرار داد كه نور جمهورى اسلامى جاى آن ظلمات و تاريكىها را بگيرد و آن امكانات در راه هدايت و تعالى كشور اهل بيت عليهم السلام قرار داده شود - مصحّح و ويرايشگرالْحَمْدُ لِلَّهِ رَبِّ الْعالَمِيْن\r\n","page_name":" 163 ","page_number":163},
  {"content":"\r\n\r\n( 105 ) إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّهُ وَ لا تَكُنْ لِلْخائِنينَ خَصيماً ( ( 106 ) ) وَ اسْتَغْفِرِ اللَّهَ إِنَّ اللَّهَ كانَ غَفُوراً رَحيماً\r\nما اين كتاب را به حق بر تو نازل كرديم ؛ تا به آنچه خداوند به تو آموخته ، در ميان مردم قضاوت كنى ؛ و از كسانى مباش كه از خائنان حمايت نمائى !\r\nو از خداوند ، طلب آمرزش نما ، كه خداوند ، آمرزنده و مهربان است .\r\nشأن نزول :\r\n\r\nاتهام سرقت به يك مسلمان\r\nدر شأن نزول دو آيهء اوّل از آيات فوق جريان مفصلى نقل شده كه خلاصه‌اش اين است :\r\nطايفهء « بنىابيرق » طايفه‌اى نسبتاً معروف بودند ، سه برادر از اين طايفه « بُشر » ، « بشير » و « مبشّر » نام داشتند .\r\n« بشير » به خانهء مسلمانى به نام « رفاعه » دستبرد زد و شمشير ، زره و مقدارى از مواد غذائى را به سرقت برد .\r\nفرزند برادر او به نام « قتاده » كه از مجاهدان « بدر » بود ، جريان را به خدمت پيامبر صلى الله عليه و آله عرض كرد .\r\nولى آن سه برادر يكى از مسلمانان با ايمان به نام « لبيد » را كه در آن خانه با آنها زندگى مىكرد ، در اين جريان متهم ساختند .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n« لبيد » از اين تهمتِ ناروا سخت برآشفت ، شمشير كشيد ، به سوى آنها آمد و فرياد زد كه مرا متهم به سرقت مىكنيد ؟ در حالى كه شما به اين كار سزاوارتريد .\r\nشما همان منافقانى هستيد كه پيامبر خدا صلى الله عليه و آله را هَجْو مىكرديد و اشعار هجو خود را به قريش نسبت مىداديد ، يا بايد اين تهمت را كه به من زده‌ايد ثابت كنيد ، يا شمشير خود را بر شما فرود مىآورم !\r\nبرادران سارق كه چنين ديدند ، با او مدارا كردند ، اما چون با خبر شدند جريان به وسيلهء « قتاده » به گوش پيامبر صلى الله عليه و آله رسيده ، يكى از سخنوران قبيلهء خود را ديدند كه با جمعى به خدمت پيامبر صلى الله عليه و آله بروند و با قيافهء حق به جانب سارقان را تبرئه كنند ، و « قتاده » را به تهمت ناروا زدن ، متهم سازند .\r\nپيامبر صلى الله عليه و آله طبق « وظيفهء عمل به ظاهر » شهادت اين جمعيت را پذيرفت و « قتاده » را مورد سرزنش قرار داد .\r\n« قتاده » كه بىگناه بود از اين جريان بسيار ناراحت شده ، به سوى عموى خود بازگشت و جريان را با اظهار تأسف فراوان بيان كرد .\r\nعمويش او را دلدارى داده ، گفت : نگران مباش خداوند پشتيبان ما است !\r\nآيات فوق نازل شد و اين مرد بىگناه را تبرئه كرد و خائنان واقعى را مورد سرزنش شديد قرار داد . « 1 »\r\nشأن نزول ديگرى براى آيه نقل شده كه : زرهى از يكى از انصار در يكى از جنگ‌ها به سرقت رفت ، آنها به يك نفر از طايفهء « بنىابيرق » ظنين شدند .\r\nسارق هنگامى كه متوجه خطر شد ، زره را به خانهء يك نفر يهودى انداخت و از قبيلهء خود خواست نزد پيامبر صلى الله عليه و آله گواهى به پاكى او بدهند و وجود زره را در خانهء يهودى دليل بر برائت او بگيرند .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 22 و 23 ؛ « تفسير تبيان » ، ج 3 ، ص 316 و 317 ؛ « تفسير ابن كثير » ، ج 1 ، ص 563 و 564 .\r\n","page_name":" 165 ","page_number":165},
  {"content":"\r\n\r\nپيامبر صلى الله عليه و آله كه چنين ديد ، طبق ظاهر او را تبرئه فرمود ، مرد يهودى محكوم شد ، آيات فوق نازل گشت و حقيقت را روشن ساخت . « 1 »\r\n* * *\r\n( ( 113 ) ) وَ لَوْلا فَضْلُ اللَّهِ عَلَيْكَ وَ رَحْمَتُهُ لَهَمَّتْ طائِفَةٌ مِنْهُمْ أَنْ يُضِلُّوكَ وَ ما يُضِلُّونَ إِلَّا أَنْفُسَهُمْ وَ ما يَضُرُّونَكَ مِنْ شَيْءٍ وَ أَنْزَلَ اللَّهُ عَلَيْكَ الْكِتابَ وَالْحِكْمَةَ وَ عَلَّمَكَ ما لَمْ تَكُنْ تَعْلَمُ وَ كانَ فَضْلُ اللَّهِ عَلَيْكَ عَظيماً\r\nاگر فضل و رحمت خدا شامل حال تو نبود ، گروهى از آنان تصميم داشتند تو را گمراه كنند ؛ اما جز خودشان را گمراه نمىكنند ؛ و هيچ گونه زيانى به تو نمىرسانند . و خداوند ، كتاب و حكمت بر تو نازل كرد ؛ و آنچه را نمىدانستى ، به تو آموخت ؛ و فضل خدا بر تو ( همواره ) بزرگ بوده است .\r\nشأن نزول :\r\n\r\nعدم انعطاف\r\nاين آيه اشاره به گوشهء ديگرى از حادثهء « بنىابيرق » است كه در چند آيه قبل ( 105 و 106 ) تحت عنوان شأن نزول ذكر شد ، اما بعضى براى اين آيه شأن نزول ديگرى ذكر كرده‌اند و آن اين كه : هيأتى از طايفهء « بنىثقيف » خدمت پيامبر صلى الله عليه و آله آمده ، گفتند : ما با دو شرط با تو بيعت مىكنيم :\r\nنخست اين كه : بت‌هاى خود را با دست خود نشكنيم .\r\nديگر اين كه : بر ما مهلت دهى تا يك سال ديگر بت « عزّى » را پرستش كنيم !\r\nخداوند به پيامبر صلى الله عليه و آله خود دستور داد : در برابر پيشنهادهاى آنها به هيچ وجه انعطافى نشان ندهد ، آيهء فوق نازل شد و به پيامبر صلى الله عليه و آله اعلام كرد كه لطف خدا او را در برابر اين وسوسه‌ها حفظ مىكند . « 2 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 22 و 23 ؛ « تفسير تبيان » ، ج 3 ، ص 316 و 317 ؛ « تفسير ابن كثير » ، ج 1 ، ص 563 و 564 .\r\n( 2 ) « مجمع البيان » ، ذيل آيه ؛ « بحار الانوار » ، ج 22 ، ص 24 ؛ « زاد المسير » ، ج 2 ، ص 189 ، با اندكى تفاوت .\r\n","page_name":" 166 ","page_number":166},
  {"content":"\r\n\r\n( 115 ) وَ مَنْ يُشاقِقِ الرَّسُولَ مِنْ بَعْدِ ما تَبَيَّنَ لَهُ الْهُدى وَ يَتَّبِعْ غَيْرَ سَبيلِ الْمُؤْمِنينَ نُوَلِّهِ ما تَوَلَّى وَ نُصْلِهِ جَهَنَّمَ وَ ساءَتْ مَصيراً\r\nكسى كه بعد از آشكار شدن حق ، با پيامبر مخالفت كند ، و از راهى جز راه مؤمنان پيروى نمايد ، ما او را به همان راه كه مىرود مىبريم ؛ و به دوزخ داخل مىكنيم ؛ و جايگاه بدى دارد .\r\nشأن نزول :\r\n\r\nكيفر انتخاب راهى جز راه مؤمنان\r\nدر شأن نزول آيات سابق گفتيم : « بشير بن ابيرق » ، پس از سرقت از مسلمانى ، شخص بىگناهى را متهم ساخت و با صحنه‌سازى در حضور پيغمبر صلى الله عليه و آله خود را تبرئه كرد ، ولى با نزول آيات گذشته رسوا شد ، او به دنبال اين رسوائى به جاى اين كه : توبه كند و به راه باز گردد ، راه كفر را پيش گرفت و رسماً از زمرهء مسلمانان خارج گرديد ، آيهء فوق نازل شد و ضمن اشاره به اين موضوع ، يك حكم كلى و عمومى اسلامى را بيان ساخت . « 1 »\r\n* * *\r\n( ( 123 ) ) لَيْسَ بِأَمانِيِّكُمْ وَ لا أَمانِىِّ أَهْلِ الْكِتابِ مَنْ يَعْمَلْ سُوءاً يُجْزَ بِهِ وَ لا يَجِدْ لَهُ مِنْ دُونِ اللَّهِ وَلِيّاً وَ لا نَصيراً ( ( 124 ) ) وَ مَنْ يَعْمَلْ مِنَ الصَّالِحاتِ مِنْ ذَكَرٍ أَوْ أُنْثى وَ هُوَ مُؤْمِنٌ فَأُولئِكَ يَدْخُلُونَ الْجَنَّةَ وَ لا يُظْلَمُونَ نَقيراً\r\n( فضيلت و برترى ) به آرزوهاى شما و آرزوهاى اهل كتاب نيست ؛ هر كس عمل بدى انجام دهد ، كيفر داده مىشود ؛ و كسى را جز خدا ، ولىّ و ياور خود نخواهد يافت .\r\nو كسى كه چيزى از اعمال صالح را انجام دهد ، خواه مرد باشد يا زن ، در حالى كه ايمان داشته باشد ، چنان كسانى داخل بهشت مىشوند ؛ و كمترين ستمى به آنها نخواهد شد .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 24 ؛ « تفسير على بن ابراهيم قمى » ، ج 1 ، ص 152 ؛ « تفسير صافى » ، ج 1 ، ص 399 ؛ « نور الثقلين » ، ج 1 ، ص 548 .\r\n","page_name":" 167 ","page_number":167},
  {"content":"\r\n\r\nشأن نزول :\r\n\r\nارزش هر كس به عمل است\r\nدر « تفسير مجمع البيان » و تفاسير ديگر چنين آمده است :\r\nمسلمانان و اهل كتاب هر كدام بر ديگرى افتخار مىكردند ، اهل كتاب مىگفتند :\r\nپيامبر ما ، قبل از پيامبر شما بوده است ، كتاب ما ، از كتاب شما سابقه‌دارتر است ، و مسلمانان مىگفتند :\r\nپيامبر ما ، خاتم پيامبران است ، و كتابش ، آخرين و كامل‌ترين كتب آسمانى است ، بنابراين ما بر شما امتياز داريم . « 1 »\r\nو طبق روايت ديگرى يهود مىگفتند : « ما ملت برگزيده‌ايم ، و آتش دوزخ جز روزهاى معدودى به ما نخواهد رسيد » ( وَ قالُوا لَنْ تَمَسَّنَا النَّارُ الا أَيَّاماً مَعْدُودَةً ) . « 2 »\r\nو مسلمانان مىگفتند : ما بهترين امت‌ها هستيم ؛ زيرا خداوند دربارهء ما گفته است : ( كُنتُمْ خَيْرَ أُمَّةٍ أُخْرِجَتْ لِلنَّاسِ ) . « 3 »\r\nآيهء فوق نازل شد و بر اين ادعاها قلم بطلان كشيد ، و ارزش هر كس را به اعمالش معرفى كرد . « 4 »\r\n* * *\r\n( ( 128 ) ) وَ إِنِ امْرَأَةٌ خافَتْ مِنْ بَعْلِها نُشُوزاً أَوْ إِعْراضاً فَلا جُناحَ عَلَيْهِما أَنْ يُصْلِحا بَيْنَهُما صُلْحاً وَ الصُّلْحُ خَيْرٌ وَ أُحْضِرَتِ الْأَنْفُسُ الشُّحَّ وَ إِنْ تُحْسِنُوا وَتَتَّقُوا فَإِنَّ اللَّهَ كانَ بِما تَعْمَلُونَ خَبيراً\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 77 و ج 46 ، ص 176 ؛ « تفسير قرطبى » ، ج 5 ، ص 396 ؛ « تفسير ابن كثير » ، ج 1 ، ص 570 و ج 3 ، ص 222 ؛ « درّ المنثور » ، ج 2 ، ص 225 و ج 4 ، ص 349 .\r\n( 2 ) بقره ، آيهء 80 .\r\n( 3 ) آل عمران ، آيهء 110 .\r\n( 4 ) « بحار الانوار » ، ج 46 ، ص 176 ؛ « درّ المنثور » ، ج 2 ، ص 225 ؛ « جامع البيان » ، ج 5 ، ص 392 ؛ « تفسير ابن كثير » ، ج 1 ، ص 570 .\r\n","page_name":" 168 ","page_number":168},
  {"content":"\r\n\r\nو اگر زنى ، از طغيان و سركشى يا اعراض شوهرش ، بيم داشته باشد ، مانعى ندارد با هم صلح كنند ( و زن يا مرد ، از پاره‌اى از حقوق خود ، به خاطر صلح ، صرف‌نظر نمايد . ) و صلح ، بهتر است ؛ اگر چه مردم ( طبق غريزهء حبّ ذات ، در اين گونه موارد ) بخل مىورزند .\r\nو اگر نيكى كنيد و پرهيزگارى پيشه سازيد ( و به خاطر صلح ، گذشت نمائيد ) ، خداوند به آنچه انجام مىدهيد ، آگاه است ( و پاداش شايسته به شما خواهد داد ) .\r\nشأن نزول :\r\n\r\nرفع اختلافات خانوادگى\r\nدر بسيارى از تفاسير اسلامى و كتب حديث ، در شأن نزول آيه ، چنين نقل شده :\r\n« رافع بن خديج » دو همسر داشت يكى مسن و ديگرى جوان ، ( بر اثر اختلافاتى ) همسر مسن خود را طلاق داد ، و هنوز مدت عدّه ، تمام نشده بود كه به او گفت :\r\nاگر مايل باشى با تو آشتى مىكنم ، ولى بايد اگر همسر ديگرم را بر تو مقدم داشتم صبر كنى .\r\nو اگر مايل باشى صبر مىكنم ، مدت عدّه تمام شود و از هم جدا شويم .\r\nزن پيشنهاد اوّل را قبول كرد و با هم آشتى كردند ، آيهء شريفه نازل شد و حكم اين كار را بيان داشت . « 1 »\r\n* * *\r\n( ( 136 ) ) يا أَيُّهَا الَّذينَ آمَنُوا آمِنُوا بِاللَّهِ وَ رَسُولِهِ وَ الْكِتابِ الَّذي نَزَّلَ عَلى رَسُولِهِ وَ الْكِتابِ الَّذي أَنْزَلَ مِنْ قَبْلُ وَ مَنْ يَكْفُرْ بِاللَّهِ وَ مَلائِكَتِهِ وَ كُتُبِهِ وَ رُسُلِهِ وَالْيَوْمِ الْآخِرِ فَقَدْ ضَلَّ ضَلالًا بَعيداً\r\nاى كسانى كه ايمان آورده‌ايد ! به خدا و پيامبرش ، و كتابى كه بر او نازل كرده ، و كتب ( آسمانى ) كه پيش از اين فرستاده است ، ايمان ( واقعى ) بياوريد ! كسى كه خدا و فرشتگان\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « مستدرك الوسائل » ، ج 15 ، ص 106 و 107 ؛ « بحار الانوار » ، ج 101 ، ص 57 ؛ « نور الثقلين » ، ج 1 ، ص 557 ؛ « مستدرك حاكم » ، ج 2 ، ص 308 ؛ « تفسير ابن كثير » ، ج 1 ، ص 576 .\r\n","page_name":" 169 ","page_number":169},
  {"content":"\r\n\r\nاو و كتاب‌ها و پيامبرانش و روز واپسين را انكار كند ، در گمراهى دور و درازى افتاده است .\r\nشأن نزول :\r\n\r\nلزوم ايمان به همهء انبياء\r\nاز « ابن عباس » نقل شده : اين آيه ، دربارهء جمعى از بزرگان اهل كتاب مانند :\r\n« عبداللَّه بن سلام » ، « اسد بن كعب » و برادرش « اسيد بن كعب » و جمعى ديگر نازل گرديد ؛ زيرا آنها در آغاز ، خدمت پيامبر صلى الله عليه و آله رسيده ، گفتند : ما به تو و كتاب آسمانى تو و موسى و تورات و عُزير ايمان مىآوريم ، ولى به ساير كتاب‌هاى آسمانى و همچنين ساير انبياء ايمان نداريم ، اين آيه نازل شد و به آنها تعليم داد : بايد به همه ايمان داشته باشند . « 1 »\r\n* * *\r\n( ( 140 ) ) وَ قَدْ نَزَّلَ عَلَيْكُمْ فِي الْكِتابِ أَنْ إِذا سَمِعْتُمْ آياتِ اللَّهِ يُكْفَرُ بِها وَ يُسْتَهْزَأُ بِها فَلا تَقْعُدُوا مَعَهُمْ حَتَّى يَخُوضُوا فِى حَديثٍ غَيْرِهِ إِنَّكُمْ إِذاً مِثْلُهُمْ إِنَّ اللَّهَ جامِعُ الْمُنافِقينَ وَ الْكافِرينَ في جَهَنَّمَ جَميعاً\r\nو ( خداوند اين حكم را ) در قرآن بر شما نازل كرده كه هر گاه بشنويد افرادى آيات خدا را انكار و استهزاء مىكنند ، با آنها ننشينيد تا به سخن ديگرى بپردازند ؛ و گر نه ، شما هم‌مثل آنان خواهيد بود . خداوند ، منافقان و كافران را همگى در دوزخ جمع مىكند .\r\nشأن نزول :\r\n\r\nشركت در جلسات منافقان ممنوع\r\nاز « ابن عباس » دربارهء نزول اين آيه چنين نقل شده : جمعى از منافقان در جلسات دانشمندان يهود مىنشستند ، جلساتى كه در آن نسبت به آيات قرآن استهزاء مىشد .\r\nآيهء فوق نازل گشت و عاقبت شوم اين عمل را روشن ساخت . « 2 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيه ؛ « المنار » ، ذيل آيه ؛ « زاد المسير » ، ج 2 ، ص 206 ؛ « درّ المنثور » ، ج 2 ، ص 234 .\r\n( 2 ) « مجمع البيان » ، ذيل آيهء مورد بحث ؛ « زاد المسير » ، ج 2 ، ص 208 ؛ « تفسير قرطبى » ، ج 5 ، ص 417 ؛ « جوامع الجامع » ، ج 1 ، ص 452 .\r\n","page_name":" 170 ","page_number":170},
  {"content":"\r\n\r\n( 153 ) يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ فَقَدْ سَأَلُوا مُوسى أَكْبَرَ مِنْ ذلِكَ فَقالُوا أَرِنَا اللَّهَ جَهْرَةً فَأَخَذَتْهُمُ الصَّاعِقَةُ بِظُلْمِهِمْ ثُمَّ اتَّخَذُوا الْعِجْلَ مِنْ بَعْدِ ما جاءَتْهُمُ الْبَيِّناتُ فَعَفَوْنا عَنْ ذلِكَ وَ آتَيْنا مُوسى سُلْطاناً مُبيناً ( ( 154 ) ) وَ رَفَعْنا فَوْقَهُمُ الطُّورَ بِميثاقِهِمْ وَ قُلْنا لَهُمُ ادْخُلُوا الْبابَ سُجَّداً وَ قُلْنا لَهُمْ لاتَعْدُوا فِي السَّبْتِ وَ أَخَذْنا مِنْهُمْ ميثاقاً غَليظاً\r\nاهل كتاب از تو مىخواهند كتابى از آسمان ( يك جا ) بر آنها نازل كنى ؛ ( در حالى كه اين يك بهانه است ؛ ) آنها از موسى ، بزرگ‌تر از اين را خواستند و گفتند : « خدا را آشكارا به ما نشان ده » ! و به خاطر اين ظلم و ستم ، صاعقه آنها را فرا گرفت . سپس گوساله ( سامرى ) را ، پس از آن همه دلائل روشن كه براى آنها آمد ، ( به خدائى ) انتخاب كردند ! ولى ما از آن درگذشتيم ( و عفو كرديم ) و به موسى ، برهان آشكارى داديم .\r\nو كوه طور را بر فراز آنها برافراشتيم ؛ و در همان حال از آنها پيمان گرفتيم ، و به آنها گفتيم : « ( براى توبه ) از در ( بيت المقدس ) با خضوع در آئيد » ! و ( نيز ) گفتيم : « روز شنبه تعدّى نكنيد ( و دست از كار بكشيد ! ) » و از آنان ( در برابر همهء اينها ، ) پيمان محكمى گرفتيم .\r\nشأن نزول :\r\n\r\nاز بهانه‌هاى يهود\r\nدر « تفسير تبيان » ، « مجمع البيان » و « روح المعانى » چنين آمده : جمعى از يهود نزد پيامبر صلى الله عليه و آله آمده ، گفتند : اگر تو پيغمبر خدائى كتاب آسمانى خود را يك جا به ما عرضه كن ، همانطور كه موسى عليه السلام « تورات » را يك جا آورد ، آيات فوق نازل شد و به آنها پاسخ گفت . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 77 ؛ « تفسير صافى » ، ج 1 ، ص 516 ؛ « جامع البيان » ، ج 7 ، ص 348 ؛ « درّ المنثور » ، ج 3 ، ص 29 .\r\n","page_name":" 171 ","page_number":171},
  {"content":"\r\n\r\n( 172 ) لَنْ يَسْتَنْكِفَ الْمَسيحُ أَنْ يَكُونَ عَبْداً لِلَّهِ وَ لَا الْمَلائِكَةُ الْمُقَرَّبُونَ وَ مَنْ يَسْتَنْكِفْ عَنْ عِبادَتِهِ وَ يَسْتَكْبِرْ فَسَيَحْشُرُهُمْ إِلَيْهِ جَميعاً\r\nهرگز مسيح از اين ابا نداشت كه بندهء خدا باشد ؛ و نه فرشتگان مقرّب او ( از اين ابا دارند ) .\r\nو آنها كه از عبوديت و بندگى او ، روى برتابند و تكبّر كنند ، به زودى همهء آنها را ( درقيامت ) نزد خود جمع خواهد كرد .\r\nشأن نزول :\r\n\r\nمسيح عليه السلام بندهء خدا است\r\nجمعى از مفسران در شأن نزول اين آيه ، چنين روايت كرده‌اند : طايفه‌اى از مسيحيان « نجران » خدمت پيامبر اسلام صلى الله عليه و آله رسيده ، عرض كردند : چرا نسبت به پيشواى ما خرده مىگيرى ؟\r\nپيامبر صلى الله عليه و آله فرمود : من چه عيبى بر او گذاشته‌ام ؟\r\nگفتند : تو مىگوئى او بندهء خدا و پيامبر او بوده است . آيهء فوق نازل شد و به آنها پاسخ گفت . « 1 »\r\n* * *\r\n( ( 176 ) ) يَسْتَفْتُونَكَ قُلِ اللَّهُ يُفْتيكُمْ فِي الْكَلالَةِ إِنِ امْرُؤٌ هَلَكَ لَيْسَ لَهُ وَلَدٌ وَ لَهُ أُخْتٌ فَلَها نِصْفُ ما تَرَكَ وَ هُوَ يَرِثُها إِنْ لَمْ يَكُنْ لَها وَلَدٌ فَإِنْ كانَتَا اثْنَتَيْنِ فَلَهُمَا الثُّلُثانِ مِمَّا تَرَكَ وَ إِنْ كانُوا إِخْوَةً رِجالًا وَ نِساءً فَلِلذَّكَرِ مِثْلُ حَظِّ الْأُنْثَيَيْنِ يُبَيِّنُ اللَّهُ لَكُمْ أَنْ تَضِلُّوا وَ اللَّهُ بِكُلِّ شَيْءٍ عَليمٌ\r\nاز تو ( دربارهء ارث ) سؤال مىكنند ، بگو : « خداوند ، حكم كلاله ( خواهر و برادر ) را براى شما بيان مىكند : اگر مردى از دنيا برود ، كه فرزند نداشته باشد ، و براى او خواهرىباشد ، نصف اموالى را كه به جا گذاشته ، از او ( ارث ) مىبرد ؛ و آن ( مرد نيز ) تمام مال را از خواهر ، به ارث مىبرد ، در صورتى كه ( خواهر او ) فرزند نداشته باشد ؛ و اگر دو خواهر\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير صافى » ، ج 1 ، ص 524 ؛ « نور الثقلين » ، ج 1 ، ص 577 ؛ « كنز الدقائق » ، ج 2 ، ص 695 .\r\n","page_name":" 172 ","page_number":172},
  {"content":"\r\n\r\n( از او ) باقى باشند دو سوم اموال را مىبرند ؛ و اگر برادران و خواهران با هم باشند ، براى هر مذكر ، دو برابر سهم مؤنث است . خداوند براى شما بيان مىكند تا گمراه نشويد ؛ وخداوند به همه چيز داناست » .\r\nشأن نزول :\r\n\r\nارث خواهران و برادران\r\nبسيارى از مفسران در شأن نزول آيهء فوق از « جابر بن عبداللَّه انصارى » چنين نقل كرده‌اند ، مىگويد : من شديداً بيمار بودم ، پيامبر صلى الله عليه و آله به عيادت من آمد ، در آنجا وضو گرفت و از آب وضوى خود بر من پاشيد ، من كه در انديشهء مرگ بودم به پيامبر صلى الله عليه و آله عرض كردم :\r\nوارث من فقط خواهران منند ، ميراث آنها چگونه است ، اين آيه كه آيهء فرائض نام دارد نازل شد ، و ميراث آنها را روشن ساخت . « 1 »\r\nو به عقيدهء بعضى اين آخرين آيه‌اى است كه دربارهء احكام اسلام بر پيامبر صلى الله عليه و آله نازل شده . « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « الميزان » ، ج 5 ، ص 154 و 155 ؛ « تفسير تبيان » ، ج 3 ، ص 407 و 408 ؛ « تفسير قرطبى » ، ج 6 ، ص 28 ؛ « تفسير ابن كثير » ، ج 1 ، ص 606 ؛ « درّ المنثور » و « تفسير صافى » ، ذيل آيهء مورد بحث .\r\n( 2 ) « مجمع البيان » ، ذيل آيهء مورد بحث ؛ « الميزان » ، ج 5 ، ص 154 و 155 ؛ « تفسير تبيان » ، ج 3 ، ص 407 و 408 ؛ « تفسير قرطبى » ، ج 6 ، ص 28 ؛ « تفسير ابن كثير » ، ج 1 ، ص 606 ؛ « درّ المنثور » و « تفسير صافى » ، ذيل آيهء مورد بحث .\r\n","page_name":" 173 ","page_number":173},
  {"content":"\r\n . \r\n","description":"","footnote":"","page_name":" 174 ","page_number":174},
  {"content":"\r\n\r\n\r\nفصل چهارم : سورهء مائده\r\n\r\n","description":"","footnote":"","page_name":" 175 ","page_number":175},
  {"content":"\r\n . \r\n","description":"","footnote":"","page_name":" 176 ","page_number":176},
  {"content":"\r\n\r\n( 4 ) يَسْئَلُونَكَ ما ذا أُحِلَّ لَهُمْ قُلْ أُحِلَّ لَكُمُ الطَّيِّباتُ وَ ما عَلَّمْتُمْ مِنَ الْجَوارِحِ مُكَلِّبينَ تُعَلِّمُونَهُنَّ مِمَّا عَلَّمَكُمُ اللَّهُ فَكُلُوا مِمَّا أَمْسَكْنَ عَلَيْكُمْ وَ اذْكُرُوا اسْمَ اللَّهِ عَلَيْهِ وَ اتَّقُوا اللَّهَ إِنَّ اللَّهَ سَريعُ الْحِسابِ\r\nاز تو سؤال مىكنند چه چيزهايى براى آنها حلال شده است ؟ بگو : « آنچه پاكيزه است ، براى شما حلال گرديده ؛ و ( نيز ) صيد حيوانات شكارى و سگ‌هاى تربيت يافته كه ازآنچه خداوند به شما تعليم داده به آنها ياد داده‌ايد ، پس از آنچه اين حيوانات براى شما ( صيد مىكنند و ) نگاه مىدارند ، بخوريد ؛ و نام خدا را بر آن ببريد ؛ و از ( معصيت ) خدابپرهيزيد كه خداوند سريع الحساب است » !\r\nشأن نزول :\r\n\r\nحكم شكار با سگ و باز شكارى\r\nدربارهء آيهء فوق شأن نزول‌هائى ذكر كرده‌اند كه مناسب‌تر از همه اين است : « زَيْد الخير » و « عدىّ بن حاتم » كه دو نفر از ياران پيامبر صلى الله عليه و آله بودند ، خدمتش رسيده ، عرض كردند : ما جمعيتى هستيم كه با سگ‌ها و بازهاى شكارى صيد مىكنيم ، سگ‌هاى شكارى ما حيوانات وحشى حلال گوشت را مىگيرند ، بعضى از آنها زنده به دست ما مىرسد ، آن را سر مىبريم ، ولى بعضى از آنها به وسيلهء سگ‌ها كشته مىشوند ، و ما فرصت ذبح آنها را پيدا نمىكنيم و با اين كه مىدانيم خدا گوشت مردار را بر ما حرام كرده ، تكليف ما چيست ؟ آيهء فوق نازل شد و به آنها پاسخ گفت . « 1 »\r\n* * *\r\n( ( 33 ) ) إِنَّما جَزاءُ الَّذينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْديهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير قرطبى » ، ج 3 ، ذيل آيهء مورد بحث ؛ « اسباب نزول الآيات » واحدى نيشابورى ، ص 128 ؛ « زاد المسير » ، ج 2 ، ص 241 .\r\n","page_name":" 177 ","page_number":177},
  {"content":"\r\n\r\nذلِكَ لَهُمْ خِزْيٌ فِي الدُّنْيا وَ لَهُمْ فِي الْآخِرَةِ عَذابٌ عَظيمٌ\r\nكيفر آنها كه با خدا و پيامبرش به جنگ بر مىخيزند ، و اقدام به فساد در روى زمين مىكنند ، ( و به جان و مال و ناموس مردم حمله مىبرند ، ) فقط اين است كه اعدام شوند ؛ يا به دار آويخته گردند ؛ يا ( چهار انگشت از ) دست ( راست ) و پاى ( چپ ) آنها ، به عكس يكديگر ، بريده شود ؛ و يا از سرزمين خود تبعيد گردند . اين رسوائى آنها در دنياست ؛ و در آخرت ، مجازات عظيمى دارند .\r\nشأن نزول :\r\n\r\nمجازات مفسد فى الارض\r\nدر شأن نزول اين آيه ، چنين نقل كرده‌اند كه : جمعى از مشركان خدمت پيامبر صلى الله عليه و آله آمده مسلمان شدند ، اما آب و هواى « مدينه » به آنها نساخت ، رنگ آنها زرد و بدنشان بيمار شد .\r\nپيامبر صلى الله عليه و آله براى بهبودى آنها دستور داد به خارج « مدينه » در نقطهء خوش آب و هوائى از صحرا كه شتران زكات را در آنجا به چَرا مىبردند ، بروند و ضمن استفاده از آب و هواى آنجا از شير تازهء شتران به حدّ كافى استفاده كنند ، آنها چنين كردند و بهبودى يافتند ، اما به جاى تشكر از پيامبر صلى الله عليه و آله چوپان‌هاى مسلمان را دست و پا بريده ، چشمان آنها را از بين بردند ، سپس دست به كشتار آنها زدند ، شتران زكات را غارت كرده و از اسلام بيرون رفتند .\r\nپيامبر صلى الله عليه و آله دستور داد آنها را دستگير كردند و همان كارى كه با چوپان‌ها انجام داده بودند ، به عنوان مجازات دربارهء آنها انجام يافت ، يعنى چشم آنها را كور كردند ، دست و پاى آنها را بريدند و كشتند تا ديگران عبرت بگيرند و مرتكب اين اعمال ضد انسانى نشوند ، آيهء فوق دربارهء اين گونه اشخاص نازل گرديد و قانون اسلام را در مورد آنها شرح داد . « 1 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير صافى » ، ج 2 ، ص 31 ؛ « نور الثقلين » ، ج 1 ، ص 621 ؛ « تفسير المنار » ، ج 6 ، ص 353 ؛ « تفسير قرطبى » ، ج 3 ، ص 2145 ( ج 2 ، ص 358 ، پاورقى ، و ج 6 ، ص 148 ؛ « درّ المنثور » ، ج 2 ، ص 278 .\r\n","page_name":" 178 ","page_number":178},
  {"content":"\r\n\r\n( 41 ) يا أَيُّهَا الرَّسُولُ لا يَحْزُنْكَ الَّذينَ يُسارِعُونَ فِي الْكُفْرِ مِنَ الَّذينَ قالُوا آمَنَّا بِأَفْواهِهِمْ وَ لَمْ تُؤْمِنْ قُلُوبُهُمْ وَ مِنَ الَّذينَ هادُوا سَمَّاعُونَ لِلْكَذِبِ سَمَّاعُونَ لِقَوْمٍ آخَرينَ لَمْ يَأْتُوكَ يُحَرِّفُونَ الْكَلِمَ مِنْ بَعْدِ مَواضِعِهِ يَقُولُونَ إِنْ أُوتيتُمْ هذا فَخُذُوهُ وَ إِنْ لَمْ تُؤْتَوْهُ فَاحْذَرُوا وَ مَنْ يُرِدِ اللَّهُ فِتْنَتَهُ فَلَنْ تَمْلِكَ لَهُ مِنَ اللَّهِ شَيْئاً أُولئِكَ الَّذينَ لَمْ يُرِدِ اللَّهُ أَنْ يُطَهِّرَ قُلُوبَهُمْ لَهُمْ فِي الدُّنْيا خِزْيٌ وَلَهُمْ فِى الْآخِرَةِ عَذابٌ عَظيمٌ ( ( 42 ) ) سَمَّاعُونَ لِلْكَذِبِ أَكَّالُونَ لِلسُّحْتِ فَإِنْ جاؤُكَ فَاحْكُمْ بَيْنَهُمْ أَوْ أَعْرِضْ عَنْهُمْ وَ إِنْ تُعْرِضْ عَنْهُمْ فَلَنْ يَضُرُّوكَ شَيْئاً وَ إِنْ حَكَمْتَ فَاحْكُمْ بَيْنَهُمْ بِالْقِسْطِ إِنَّ اللَّهَ يُحِبُّ الْمُقْسِطينَ\r\nاى فرستادهء ( خدا ) ! آنها كه در مسير كفر شتاب مىكنند و با زبان مىگويند : « ايمان آورديم » و قلب آنها ايمان نياورده ، تو را اندوهگين نسازند ! و ( همچنين ) گروهى ازيهوديان كه خوب به سخنان تو گوش مىدهند ، تا دستاويزى براى تكذيب تو بيابند ؛ آنها جاسوسان گروه ديگرى هستند كه خودشان نزد تو نيامده‌اند ؛ آنها سخنان را از مفهوم اصليش تحريف مىكنند ، و مىگويند : « اگر اين ( كه ما مىخواهيم ) به شما داده شد ( ومحمّد بر طبق خواستهء شما داورى كرد ، ) بپذيريد ؛ و گر نه ( از او ) دورى كنيد » . ( ولى ) كسى را كه خدا ( بر اثر گناهان پى در پى او ) بخواهد مجازات كند ، قادر به دفاع از او نيستى ؛ آنها كسانى هستند كه خدا نخواسته دل‌هايشان را پاك كند ؛ در دنيا رسوائى ، و در آخرت مجازات بزرگى نصيبشان خواهد شد .\r\nآنها بسيار به سخنان تو گوش مىدهند تا آن را تكذيب كنند ؛ مال حرام فراوان‌مىخورند ؛ پس اگر نزد تو آمدند ، در ميان آنان داورى كن ، يا آنها را به حال خود واگذار . و اگر از آنان صرف‌نظر كنى ، به تو هيچ زيانى نمىرسانند ؛ و اگر ميان آنها داورى كنى ، با عدالت داورى كن ، كه خدا عادلان را دوست دارد !\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nشأن نزول :\r\n\r\nحكم تورات دربارهء زناى محصنه\r\nدر شأن نزول اين آيه ، روايات متعددى وارد شده ، از همه روشن‌تر ، روايتى است كه از امام باقر عليه السلام در اين زمينه نقل گرديده كه خلاصه‌اش چنين است :\r\nيكى از اشرافِ يهودِ « خيبر » كه داراى همسر بود ، با زن شوهردارى كه او هم از خانواده‌هاى سرشناس « خيبر » محسوب مىشد ، عمل منافى عفت انجام داد ، يهوديان از اجراى حكم « تورات » ( سنگسار كردن ) در مورد آنها ناراحت بودند ، و به دنبال راه حلّى مىگشتند كه آن دو را از حكم مزبور معاف سازد و در عين حال ، پاىبند بودن خود به احكام الهى را نشان دهند .\r\nاين بود كه براى هم مسلكان خود در « مدينه » پيغام فرستادند : حكم اين حادثه را از پيامبر اسلام صلى الله عليه و آله بپرسند ( تا اگر در اسلام حكم سبك‌ترى بود ، آن را انتخاب كنند و در غير اين صورت آن را نيز به دست فراموشى بسپارند و شايد از اين طريق ، مىخواستند توجه پيامبر اسلام صلى الله عليه و آله را نيز به خود جلب كنند و خود را دوست مسلمانان معرفى نمايند ) .\r\nبه همين جهت ، جمعى از بزرگان يهود « مدينه » به خدمت پيامبر صلى الله عليه و آله شتافتند .\r\nپيامبر صلى الله عليه و آله فرمود : آيا هر چه حكم كنم مىپذيريد ؟\r\nگفتند : به خاطر همين نزد تو آمده‌ايم !\r\nدر اين موقع ، حكم سنگباران كردن كسانى كه مرتكب زناى محصنه مىشوند نازل گرديد ، ولى آنها از پذيرفتن اين حكم ( به عذر اين كه در مذهب آنها چنين حكمى نيامده ) شانه خالى كردند !\r\nپيامبر صلى الله عليه و آله اضافه كرد : اين همان حكمى است كه در تورات شما نيز آمده ، آيا موافقيد كه يكى از شما را به داورى بطلبم و هر چه او از زبان « تورات » نقل كرد ، بپذيريد .\r\nگفتند : آرى .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nپيامبر صلى الله عليه و آله گفت : « ابن صوريا » كه در « فدك » زندگى مىكند چگونه عالمى است ؟\r\nگفتند : او از همهء يهود به « تورات » آشناتر است .\r\nبه دنبال او فرستادند ، هنگامى كه نزد پيامبر صلى الله عليه و آله آمد ، به او فرمود :\r\nتو را به خداوند يكتائى كه « تورات » را بر موسى عليه السلام نازل كرد ، دريا را براى نجات شما شكافت و دشمن شما فرعون را غرق نمود ، و در بيابان شما را از مواهب خود بهره‌مند ساخت سوگند مىدهم بگو :\r\nآيا حكم سنگباران كردن در چنين موردى در « تورات » بر شما نازل شده است يا نه ؟\r\nاو در پاسخ گفت : سوگندى به من دادى كه ناچارم بگويم : آرى ؛ چنين حكمى در « تورات » آمده است .\r\nپيامبر صلى الله عليه و آله گفت : چرا از اجراى اين حكم سرپيچى مىكنيد ؟\r\nاو در جواب گفت : حقيقت اين است كه : ما در گذشته اين حدّ را دربارهء افراد عادى اجرا مىكرديم ، ولى در مورد ثروتمندان و اشراف خوددارى مىنموديم .\r\nاين بود كه گناه مزبور در طبقات مرفّه جامعهء ما رواج يافت تا اين كه پسر عموى يكى از رؤساى ما مرتكب اين عمل زشت شد ، و طبق معمول از مجازات او صرف‌نظر كردند .\r\nدر همين اثنا ، يك فرد عادى مرتكب اين كار گرديد ، هنگامى كه مىخواستند او را سنگباران كنند ، خويشان او اعتراض كرده ، گفتند : اگر بنا هست اين حكم اجرا بشود بايد در مورد هر دو اجرا بشود ، به همين جهت ما نشستيم و قانونى سبك‌تر از قانون سنگسار كردن تصويب نموديم و آن اين بود كه : به هر يك چهل تازيانه بزنيم و روى آنها را سياه كرده ، وارونه سوار مركب كنيم و در كوچه و بازار بگردانيم !\r\nدر اين هنگام ، پيامبر صلى الله عليه و آله دستور داد : آن مرد و زن را در مقابل مسجد سنگسار كنند . « 1 »\r\n\r\n\r\n","description":"","footnote":"\r\n( 1 ) طبق روايتى كه « بيهقى » در ج 8 « سنن » خود ، ص 246 نقل كرده ، هنگامى كه علماى يهود خدمت پيامبر صلى الله عليه و آله آمدند ، آن زن و مرد را نيز همراه خود آورده بودند ( « صحيح بخارى » ، ج 5 ، ص 170 ؛ « سنن كبراى نسائى » ، ج 4 ، ص 294 ) .\r\n","page_name":" 181 ","page_number":181},
  {"content":"\r\n\r\nو فرمود : خدايا من نخستين كسى هستم كه حكم تو را زنده نمودم ، بعد از آن كه يهود آن را از بين برده بودند .\r\nدر اين هنگام آيات فوق نازل شد و جريان مزبور را به طور فشرده بيان كرد . « 1 »\r\n* * *\r\n( ( 49 ) ) وَ أَنِ احْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ وَ احْذَرْهُمْ أَنْ يَفْتِنُوكَ عَنْ بَعْضِ ما أَنْزَلَ اللَّهُ إِلَيْكَ فَإِنْ تَوَلَّوْا فَاعْلَمْ أَنَّما يُريدُ اللَّهُ أَنْ يُصيبَهُمْ بِبَعْضِ ذُنُوبِهِمْ وَ إِنَّ كَثيراً مِنَ النَّاسِ لَفاسِقُونَ ( ( 50 ) ) أَ فَحُكْمَ الْجاهِلِيَّةِ يَبْغُونَ وَ مَنْ أَحْسَنُ مِنَ اللَّهِ حُكْماً لِقَوْمٍ يُوقِنُونَ\r\nو در ميان آنها ( اهل كتاب ) طبق آنچه خداوند نازل كرده ، داورى كن ! و از هوس‌هاى آنان پيروى مكن ! و از آنها بر حذر باش ، مبادا تو را از بعض احكامى كه خدا بر تو نازل كرده ، منحرف سازند ! و اگر آنها ( از حكم و داورى تو ) ، روى گردانند ، بدان كه خداوند مىخواهد آنان را به خاطر پاره‌اى از گناهانشان مجازات كند ؛ و بسيارى از مردم فاسقند .\r\nآيا آنها حكم جاهليت را ( از تو ) مىخواهند ؟ ! و چه كسى بهتر از خدا ، براى قومى كه اهل يقين هستند ، حكم مىكند ؟\r\nشأن نزول :\r\n\r\nداورى غير عادلانه ممنوع\r\nبعضى از مفسران در شأن نزول آيهء 49 از « ابن عباس » چنين نقل كرده‌اند : جمعى از بزرگان يهود توطئه كرده ، گفتند : نزد محمّد صلى الله عليه و آله مىرويم ، شايد بتوانيم او را از آئين خود منحرف سازيم .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير تبيان » ، ج 3 ، ص 525 ؛ « تفسير صافى » ، ج 2 ، ص 22 ؛ « نور الثقلين » ، ج 1 ، ص 629 .\r\n","page_name":" 182 ","page_number":182},
  {"content":"\r\n\r\nپس از اين تبانى ، نزد پيامبر صلى الله عليه و آله آمده ، گفتند : ما دانشمندان و اشراف يهوديم ، اگر ما از تو پيروى كنيم ، مطمئناً ساير يهوديان به ما اقتدا مىكنند ، ولى در ميان ما و جمعيتى ، نزاعى است ( در مورد يك قتل يا چيز ديگر ) اگر در اين نزاع به نفع ما داورى كنى ما به تو ايمان خواهيم آورد .\r\nپيامبر صلى الله عليه و آله از چنين قضاوتى ( كه عادلانه نبود ) خوددارى كرد و آيهء فوق به اين مناسبت نازل شد . « 1 »\r\n* * *\r\n( ( 51 ) ) يا أَيُّهَا الَّذينَ آمَنُوا لا تَتَّخِذُوا الْيَهُودَ وَ النَّصارى أَوْلِياءَ بَعْضُهُمْ أَوْلِياءُ بَعْضٍ وَ مَنْ يَتَوَلَّهُمْ مِنْكُمْ فَإِنَّهُ مِنْهُمْ إِنَّ اللَّهَ لا يَهْدِي الْقَوْمَ الظَّالِمينَ ( ( 52 ) ) فَتَرَى الَّذينَ في قُلُوبِهِمْ مَرَضٌ يُسارِعُونَ فيهِمْ يَقُولُونَ نَخْشى أَنْ تُصيبَنا دائِرَةٌ فَعَسَى اللَّهُ أَنْ يَأْتِيَ بِالْفَتْحِ أَوْ أَمْرٍ مِنْ عِنْدِهِ فَيُصْبِحُوا عَلى ما أَسَرُّوا في أَنْفُسِهِمْ نادِمينَ\r\nاى كسانى كه ايمان آورده‌ايد ! يهود و نصارى را ولىّ ( و دوست و تكيه‌گاه خود ، ) انتخاب نكنيد ! آنها اولياى يكديگرند ؛ و كسانى كه از شما با آنان دوستى كنند ، از آنها هستند ؛ خداوند ، جمعيت ستمكار را هدايت نمىكند !\r\n( ولى ) كسانى را كه در دل‌هايشان بيمارى است مىبينى كه در ( دوستى با ) آنان ، بر يكديگر پيشى مىگيرند ، و مىگويند : « مىترسيم حادثه‌اى براى ما اتفاق بيفتد » شايد خداوند پيروزى يا حادثهء ديگرى از سوى خود ( به نفع مسلمانان ) پيش بياورد ؛ و اين دسته ، از آنچه در دل پنهان داشتند ، پشيمان گردند !\r\nشأن نزول :\r\n\r\nهم‌پيمانى با يهود ممنوع\r\nبسيارى از مفسران نقل كرده‌اند كه بعد از جنگ « بدر » ، « عبادة بن صامت\r\n\r\n\r\n","description":"","footnote":"\r\n( 1 ) « المنار » ، ج 6 ، ص 421 ؛ « بحار الانوار » ، ج 22 ، ص 29 ؛ « جوامع الجامع » ، ج 1 ، ص 506 ؛ « تفسير قرطبى » ، ج 6 ، ص 213 ؛ « درّ المنثور » ، ج 2 ، ص 290 .\r\n","page_name":" 183 ","page_number":183},
  {"content":"\r\n\r\nخزرجى » ، خدمت پيامبر صلى الله عليه و آله رسيده ، گفت : من هم‌پيمانانى از يهود دارم كه از نظر عدد ، زياد و از نظر قدرت نيرومندند ، اكنون كه آنها ما را تهديد به جنگ مىكنند و حساب مسلمانان از غير مسلمانان جدا شده است ، من از دوستى و هم‌پيمانى با آنان برائت مىجويم ، هم پيمانِ من تنها خدا و پيامبر او است .\r\n« عبداللَّه بن أُبَىّ » گفت : ولى من از هم‌پيمانى با يهود برائت نمىجويم ؛ زيرا از حوادث مشكل مىترسم و به آنها نيازمندم .\r\nپيامبر صلى الله عليه و آله به او فرمود : آنچه در مورد دوستى با يهود بر « عباده » مىترسيدم ، بر تو نيز مىترسم ( و خطر اين دوستى و هم‌پيمانى براى تو از او بيشتر است ) .\r\n« عبداللَّه » گفت : چون چنين است من هم مىپذيرم و با آنها قطع رابطه مىكنم ، آيات فوق نازل شد و مسلمانان را از هم‌پيمانى با يهود و نصارى بر حذر داشت . « 1 »\r\n* * *\r\n( ( 55 ) ) إِنَّما وَلِيُّكُمُ اللَّهُ وَ رَسُولُهُ وَ الَّذينَ آمَنُوا الَّذينَ يُقيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ ( ( 56 ) ) وَ مَنْ يَتَوَلَّ اللَّهَ وَ رَسُولَهُ وَ الَّذينَ آمَنُوا فَإِنَّ حِزْبَ اللَّهِ هُمُ الْغالِبُونَ\r\nسرپرست و ولىّ شما ، تنها خداست و پيامبر او و آنها كه ايمان آورده‌اند ؛ همان‌ها كه نماز را بر پا مىدارند ، و در حال ركوع ، زكات مىدهند .\r\nو كسانى كه ولايت خدا و پيامبر او و افراد با ايمان را بپذيرند ، ( پيروزند ؛ زيرا ) حزب و جمعيتِ خدا پيروز است .\r\nشأن نزول :\r\n\r\nآيهء ولايت\r\nدر « تفسير مجمع البيان » و كتب ديگر از « عبداللَّه بن عباس » چنين نقل شده :\r\n\r\n\r\n","description":"","footnote":"\r\n( 1 ) « بحار الانوار » ، ج 20 ، ص 5 ، 6 و 168 ، و ج 19 ، ص 151 و 152 ؛ « مجمع البيان » ، ذيل آيات مورد بحث ؛ « درّ المنثور » ، ج 2 ، ص 290 و 291 ، ذيل آيات مورد بحث .\r\n","page_name":" 184 ","page_number":184},
  {"content":"\r\n\r\nروزى در كنار چاه زمزم نشسته بود و براى مردم از قول پيامبر صلى الله عليه و آله حديث نقل مىكرد ، ناگهان مردى كه عِمامه‌اى بر سر داشت و صورت خود را پوشانيده بود نزديك آمده و هر مرتبه كه « ابن عباس » از پيغمبر اسلام صلى الله عليه و آله حديث نقل مىكرد ، او نيز با جملهء « قالَ رَسُولُ اللَّه صلى الله عليه و آله » حديث ديگرى را از پيامبر صلى الله عليه و آله نقل مىنمود .\r\n« ابن عباس » او را قسم داد تا خود را معرفى كند ، او صورت خود را گشود و صدا زد اى مردم ! هر كس مرا نمىشناسد ، بداند من « ابوذر غِفارى » هستم ، با اين گوش‌هاى خودم از رسول خدا صلى الله عليه و آله شنيدم - و اگر دروغ بگويم هر دو گوشم كَر باد - و با اين چشمان خود اين جريان را ديدم - و اگر دروغ بگويم هر دو كور باد - كه پيامبر صلى الله عليه و آله فرمود :\r\nعَلِىٌّ قائِدُ الْبَرَرَةِ وَ قاتِلُ الْكَفَرَةِ مَنْصُورٌ مَنْ نَصَرَهُ مَخْذُولٌ مَنْ خَذَلَهُ :\r\n« على عليه السلام پيشواى نيكان است ، و كشندهء كافران ، هر كس او را يارى كند ، خدا ياريش خواهد كرد ، و هر كس دست از ياريش بردارد ، خدا دست از يارى او برخواهد داشت » .\r\nسپس « ابوذر » اضافه كرد : اى مردم ! روزى از روزها با رسول خدا صلى الله عليه و آله در مسجد نماز مىخواندم ، سائلى وارد مسجد شد و از مردم تقاضاى كمك كرد ، ولى كسى به او چيزى نداد ، او دست خود را به آسمان بلند كرده ، گفت :\r\nخدايا تو شاهد باش ! من در مسجد رسول تو تقاضاى كمك كردم ، ولى كسى جواب مساعد به من نداد .\r\nدر همين حال على عليه السلام كه در حال ركوع بود با انگشت كوچك دست راست خود اشاره كرد . سائل نزديك آمد و انگشترى را از دست آن حضرت بيرون آورد .\r\nپيامبر صلى الله عليه و آله كه در حال نماز بود ، اين جريان را مشاهده كرد ، هنگامى كه از نماز فارغ شد ، سر به سوى آسمان بلند كرده ، چنين عرض كرد :\r\n« خداوندا ! برادرم موسى عليه السلام از تو تقاضا كرد كه روح او را وسيع گردانى ، كارها را بر او آسان سازى ، و گره از زبان او بگشائى تا مردم گفتارش را درك كنند ، و نيز\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nموسى عليه السلام درخواست كرد ، هارون كه برادرش بود را وزير و ياورش قرار دهى و به وسيلهء او نيرويش را زياد كنى و در كارهايش شريك سازى !\r\nخداوندا ! من محمّد پيامبر و برگزيدهء توام ، سينهء مرا گشاده كن ، كارها را بر من آسان ساز ، از خاندانم على عليه السلام را وزير من گردان ، تا به وسيلهء او ، پشتم قوى و محكم گردد » .\r\n« ابوذر » مىگويد : هنوز دعاى پيامبر صلى الله عليه و آله پايان نيافته بود كه جبرئيل نازل شد و به پيامبر صلى الله عليه و آله گفت : « بخوان » .\r\nپيامبر صلى الله عليه و آله فرمود : چه بخوانم ؟\r\nگفت : بخوان :\r\n« انَّما وَلِيُّكُمُ اللَّهُ وَ رَسُولُهُ وَ الَّذِيْنَ آمَنُوا . . . » . « 1 »\r\nالبته اين شأن نزول از طرق مختلف ( چنان كه خواهد آمد ) نقل شده كه گاهى در جزئيات و خصوصيات مطلب با هم تفاوت‌هائى دارند ، ولى اساس و عصارهء همه ، يكى است .\r\n* * *\r\n( ( 57 ) ) يا أَيُّهَا الَّذينَ آمَنُوا لا تَتَّخِذُوا الَّذينَ اتَّخَذُوا دينَكُمْ هُزُواً وَ لَعِباً مِنَ الَّذينَ أُوتُوا الْكِتابَ مِنْ قَبْلِكُمْ وَ الْكُفَّارَ أَوْلِياءَ وَ اتَّقُوا اللَّهَ إِنْ كُنْتُمْ مُؤْمِنينَ ( ( 58 ) ) وَ إِذا نادَيْتُمْ إِلَى الصَّلاةِ اتَّخَذُوها هُزُواً وَ لَعِباً ذلِكَ بِأَنَّهُمْ قَوْمٌ لا يَعْقِلُونَ\r\nاى كسانى كه ايمان آورده‌ايد ! افرادى كه آئين شما را به باد استهزاء و بازى مىگيرند - چه از اهل كتاب و چه مشركان - آنها را ولىّ خود انتخاب نكنيد ! و از ( مخالفت فرمانِ ) خدا بپرهيزيد ، اگر ايمان داريد !\r\nآنها هنگامى كه ( مردم را ) به نماز فرا مىخوانيد ، آن را به مسخره و بازى مىگيرند ؛ اين به خاطر آن است كه آنها جمعى نابخردند .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 35 ، ص 194 و 195 ؛ « الميزان » ، ج 6 ، ص 21 ؛ « شواهد التنزيل » حاكم حسكانى ، ج 1 ، ص 230 .\r\n","page_name":" 186 ","page_number":186},
  {"content":"\r\n\r\nشأن نزول :\r\n\r\nهشدار در مورد انتخاب دوست\r\nدر « تفسير مجمع البيان » ، « ابوالفتوح رازى » و « فخر رازى » نقل شده كه : دو نفر از مشركان به نام « رفاعه » و « سويد » ، اظهار اسلام كردند و سپس جزء دار و دستهء منافقان شدند .\r\nبعضى از مسلمانان با اين دو نفر رفت و آمد داشتند و اظهار دوستى مىكردند ، آيات فوق نازل شد و به آنها اخطار كرد كه از اين عمل بپرهيزيد . « 1 »\r\n* * *\r\n( ( ز اينجا ) ) روشن مىشود كه اگر در اين آيه سخن از ولايت به معنى دوستى به ميان آمده ، - نه به معنى سرپرستى و تصرف كه در آيات قبل بود - به خاطر آن است كه اين آيات شأن نزولى جداى از آن آيات دارد و نمىتوان يكى را بر ديگرى قرينه گرفت .\r\n* * * و در شأن نزول آيهء دوم كه دنبالهء آيهء قبل است ، نقل شده كه : جمعى از يهود و بعضى از نصارى صداى مؤذن را كه مىشنيدند و يا قيام مسلمانان را به نماز مىديدند ، شروع به مسخره و استهزاء مىكردند ، قرآن مسلمانان را از طرح دوستى با اين گونه افراد بر حذر داشت . « 2 »\r\n* * *\r\n( ( 59 ) ) قُلْ يا أَهْلَ الْكِتابِ هَلْ تَنْقِمُونَ مِنَّا إِلَّا أَنْ آمَنَّا بِاللَّهِ وَ ما أُنْزِلَ إِلَيْنا وَ ما أُنْزِلَ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير ابوالفتوح رازى » ، ذيل آيهء مورد بحث ؛ « تفسير كبير فخررازى » ، ج 12 ، ص 32 ، ذيل آيهء مورد بحث ( دار الكتب العلميهء تهران ، طبع دوم ) .\r\n( 2 ) « مجمع البيان » ، ذيل آيهء مورد بحث ؛ « تفسير ابوالفتوح رازى » ، ذيل آيهء مورد بحث ؛ « تفسير كبير فخر رازى » ، ج 12 ، ص 32 ، ذيل آيهء مورد بحث ( دار الكتب العلميهء تهران ، طبع دوم ) .\r\n","page_name":" 187 ","page_number":187},
  {"content":"\r\n\r\nمِنْ قَبْلُ وَ أَنَّ أَكْثَرَكُمْ فاسِقُونَ ( 60 ) قُلْ هَلْ أُنَبِّئُكُمْ بِشَرٍّ مِنْ ذلِكَ مَثُوبَةً عِنْدَ اللَّهِ مَنْ لَعَنَهُ اللَّهُ وَ غَضِبَ عَلَيْهِ وَ جَعَلَ مِنْهُمُ الْقِرَدَةَ وَ الْخَنازيرَ وَ عَبَدَ الطَّاغُوتَ أُولئِكَ شَرٌّ مَكاناً وَ أَضَلُّ عَنْ سَواءِ السَّبيلِ\r\nبگو : « اى اهل كتاب ! آيا به ما خرده مىگيريد ؟ ! جز اين است كه به خداوند يگانه ، و به آنچه بر ما نازل شده ، و به آنچه پيش از اين نازل گرديده ، ايمان آورده‌ايم . و اين ، به خاطر آن است كه بيشتر شما ، از راه حق ، خارج شده‌ايد » .\r\nبگو : « آيا شما را از كسانى كه موقعيت و پاداششان نزد خدا بدتر از اين است ، با خبر كنم ؟\r\nكسانى كه خداوند آنها را از رحمت خود دور ساخته ، و مورد خشم قرار داده ، و از آنها ، ميمون‌ها و خوك‌هائى قرار داده ، و پرستش بت كرده‌اند ؛ موقعيت و محل آنها ، بدتر است ؛ و از راه راست ، گمراه‌ترند » .\r\nشأن نزول :\r\n\r\nايمان به همهء پيامبران\r\nاز « عبداللَّه بن عباس » نقل شده : جمعى از يهود نزد پيامبر صلى الله عليه و آله آمده ، درخواست كردند : عقائد خود را براى آنها شرح دهد ، پيامبر صلى الله عليه و آله فرمود :\r\nمن به خداى بزرگ و يگانه ايمان دارم ، و آنچه بر ابراهيم ، اسماعيل ، اسحاق ، يعقوب ، موسى ، عيسى عليهم السلام و همهء پيامبران الهى نازل شده را حق مىدانم ، و در ميان آنها جدائى نمىافكنم .\r\nآنها گفتند : ما عيسى عليه السلام را نمىشناسيم و به پيامبرى نمىپذيريم ، سپس افزودند :\r\nما هيچ آئينى را بدتر از آئين شما سراغ نداريم ! آيات فوق نازل شد و به آنها پاسخ گفت . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « تفسير تبيان » ، ج 1 ، ص 481 ، و ج 3 ، ص 570 و 571 ؛ « تفسير قرطبى » ، ج 6 ، ص 233 ؛ « درّ المنثور » ، ج 2 ، ص 294 و 295 .\r\n","page_name":" 188 ","page_number":188},
  {"content":"\r\n\r\n( 67 ) يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَم‌ْتَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ إِنَّ اللَّهَ لايَهْدِي الْقَوْمَ الْكافِرينَ\r\nاى پيامبر ! آنچه از طرف پروردگارت بر تو نازل شده است ، كاملًا ( به مردم ) برسان ؛ و اگر نكنى ، رسالت او را انجام نداده‌اى ؛ خداوند تو را از ( خطرات احتمالىِ ) مردم ، نگاه‌مىدارد ؛ و خداوند ، جمعيت كافرانِ ( لجوج ) را هدايت نمىكند .\r\nشأن نزول :\r\n\r\nآيهء تبليغ\r\nگرچه متأسفانه پيش‌داورىها و تعصب‌هاى مذهبى مانع از آن شده است كه حقايق مربوط به اين آيه ، بدون پرده‌پوشى در اختيار همهء مسلمين قرار گيرد ، ولى در عين حال در كتاب‌هاى مختلفى كه دانشمندان اهل تسنن ، اعم از تفسير و حديث و تاريخ نوشته‌اند ، روايات زيادى ديده مىشود كه با صراحت مىگويد : آيهء فوق دربارهء على عليه السلام نازل شده است .\r\nاين روايات را جمع زيادى از صحابه از جمله « زيد بن ارقم » ، « ابوسعيد خدرى » ، « ابن عباس » ، « جابر بن عبداللّه انصارى » ، « ابوهريره » ، « برّاء بن عازب » ، « حذيفه » ، « عامر بن ليلى بن ضمره » و « ابن مسعود » نقل كرده‌اند و گفته‌اند : آيهء فوق دربارهء على عليه السلام و داستان روز « غدير » نازل گرديد .\r\nبعضى از احاديث فوق مانند حديث « زيد بن ارقم » به يك طريق .\r\nبعضى از احاديث مانند حديث « ابوسعيد خدرى » به يازده طريق !\r\nبعضى از اين احاديث مانند حديث « ابن عباس » نيز به يازده طريق !\r\nو بعضى ديگر ، مانند حديث « برّاء بن عازب » به سه طريق نقل شده است .\r\nدانشمندانى كه به اين احاديث در كتب خود تصريح كرده‌اند ، عدهء كثيرى هستند كه به عنوان نمونه از جمعى از آنها نام مىبريم :\r\n1 - « حافظ ابو نعيم اصفهانى » در نوشتهء خود « ما نَزَلَ مِنَ الْقُرآنِ فِى عَلِىّ » ( به نقل از « خصائص » ، صفحهء 29 ) .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n2 - « ابوالحسن واحدى نيشابورى » در « اسباب النزول » ، صفحهء 150 . « 1 »\r\n3 - « حافظ ابوسعيد سجستانى » در كتاب « الولايه » ( به نقل از كتاب « طرائف » ) . « 2 »\r\n4 - « ابن عساكر شافعى » ( بنا به نقل « درّ المنثور » ، جلد 2 ، صفحهء 298 ) . « 3 »\r\n5 - « فخر رازى » در « تفسير كبير » خود ، جلد 3 ، صفحهء 636 . « 4 »\r\n6 - « ابو اسحاق حموينى » در « فرائد السّمطين » .\r\n7 - « ابن صبّاغ مالكى » در « فصول المهمة » ، صفحهء 27 . « 5 »\r\n8 - « جلال الدين سيوطى » در « درّ المنثور » ، جلد 2 ، صفحهء 298 . « 6 »\r\n9 - « قاضى شوكانى » در « فتح القدير » ، جلد 3 ، صفحهء 57 . « 7 »\r\n10 - « شهاب الدين آلوسى شافعى » در « روح المعانى » ، جلد 6 ، صفحهء 172 . « 8 »\r\n11 - « شيخ سليمان قندوزى حنفى » در « ينابيع المودة » ، صفحهء 120 . « 9 »\r\n12 - « بدر الدين حنفى » در « عمدة القارى فى شرح صحيح البخارى » ، جلد 8 ، صفحهء 584 .\r\n13 - « شيخ محمّد عبده » مصرى در « تفسير المنار » ، جلد 6 ، صفحهء 463 . « 10 »\r\n14 - « حافظ ابن مردويه » متوفاى 416 ، بنا به نقل « سيوطى » در « درّ المنثور » . « 11 »\r\n\r\n\r\n","description":"","footnote":"\r\n( 1 ) « اسباب نزول الآيات » واحدى نيشابورى ، ص 135 .\r\n( 2 ) « الطرائف » سيّد بن طاووس حسنى ، ص 121 .\r\n( 3 ) « درّ المنثور » ؛ « فتح القدير » ، ج 2 ، ص 60 ( عالم الكتب ) .\r\n( 4 ) « تفسير كبير » ، ج 12 ، ص 49 ، دار الكتب العلمية تهران ، طبع دوم ( ص 399 ، چاپى ديگر ) ، ذيل آيهء مورد بحث .\r\n( 5 ) « الفصول المهمة » ابن صباغ مالكى ، ص 24 .\r\n( 6 ) « درّ المنثور » .\r\n( 7 ) « فتح القدير » شوكانى ، ج 2 ، ص 60 ( عالم الكتب ، 5 ج‌ى ) .\r\n( 8 ) « تفسير آلوسى » ( روح المعانى ) ، ج 6 ، ص 188 ، ذيل آيهء مورد بحث .\r\n( 9 ) « ينابيع المودة » قندوزى ، ج 1 ، ص 359 .\r\n( 10 ) « تفسير المنار » ، ذيل آيهء مورد بحث .\r\n( 11 ) « درّ المنثور » ، ج 2 ، ص 298 .\r\n","page_name":" 190 ","page_number":190},
  {"content":"\r\n\r\nو جمع كثيرى ديگر اين شأن نزول را براى آيهء فوق نقل كرده‌اند . « 1 »\r\nاشتباه نشود منظور اين نيست كه دانشمندان و مفسران فوق نزول اين آيه را دربارهء على عليه السلام پذيرفته‌اند ، بلكه منظور اين است : روايات مربوط به اين مطلب را در كتب خود نقل كرده‌اند ، اگر چه پس از نقل اين روايت معروف ، به خاطر ترس از شرائط خاص محيط خود .\r\nو يا به خاطر پيش‌داورىهاى نادرستى كه جلو قضاوت صحيح را در اين گونه مباحث مىگيرد ، از پذيرفتن آن خوددارى كرده‌اند .\r\nبلكه گاهى كوشيده‌اند تا آنجا كه ممكن است آن را كم‌رنگ و كم‌اهميت جلوه دهند ، مثلًا « فخر رازى » كه تعصب او در مسائل خاص مذهبى معروف و مشهور است براى كم‌اهميت دادن اين شأن نزول ، آن را دهمين احتمال آيه قرار داده و 9 احتمال ديگر - كه غالباً بسيار سُست ، واهى و بىارزش است - را قبل از آن آورده است !\r\nاز « فخر رازى » زياد تعجب نمىكنيم ؛ زيرا روش او در همه جا چنين است ، تعجب از نويسندگان روشن‌فكرى همچون « سيّد قطب » در « تفسير فى ظلال » و « محمّد رشيد رضا » در « تفسير المنار » است كه يا اصلًا سخنى از اين شأن نزول كه انواع كتاب‌ها را پركرده است به ميان نياورده‌اند ؛\r\nو يا بسيار كم‌اهميت جلوه داده‌اند به طورى كه به هيچ وجه جلب توجه نكند ، آيا محيط آنها اجازهء بيان حقيقت را نمىداده ؟\r\nو يا پوشش‌هاى فكرى تعصب‌آميز بيش از آن بوده است كه برق روشنفكرى در اعماق آن نفوذ كند و پرده‌ها را كنار زند ؟ ! نمىدانيم .\r\nولى جمعى ديگر نزول آيه را در مورد على عليه السلام مسلّم دانسته‌اند ، اما در اين كه دلالت بر مسألهء ولايت و خلافت دارد ، ترديد نموده‌اند كه اشكال و پاسخ آنها را به زودى به خواست خدا خواهيم دانست .\r\n\r\n\r\n","description":"","footnote":"\r\n( 1 ) براى آگاهى بيشتر به « الغدير » ، ج 1 ، ص 214 به بعد مراجعه فرمائيد .\r\n","page_name":" 191 ","page_number":191},
  {"content":"\r\n\r\nبه هر حال - همانطور كه در بالا گفتيم - رواياتى كه در اين زمينه در كتب معروف اهل تسنن - چه رسد به كتب شيعه - نقل شده ، بيش از آن است كه بتوان آنها را انكار كرد ، و يا به سادگى از آن گذشت ، معلوم نيست چرا دربارهء شأن نزول ساير آيات قرآن به يك يا دو حديث ، قناعت مىشود ، اما دربارهء شأن نزول اين آيه اين همه روايت كافى نيست .\r\nآيا اين آيه خصوصيتى دارد كه در ساير آيات نيست ؟\r\nو آيا براى اين همه سختگيرى در مورد اين آيه دليل منطقى مىتوان يافت ؟\r\nموضوع ديگرى كه در اينجا يادآورى آن ضرورت دارد اين است : رواياتى كه در بالا ذكر كرديم تنها رواياتى بود كه در زمينهء نزول آيه دربارهء على عليه السلام وارد شده است ( يعنى رواياتى مربوط به شأن نزول آيه ) و گرنه رواياتى كه دربارهء جريان « غدير خم » ، خطبهء پيامبر صلى الله عليه و آله و معرفى على عليه السلام به عنوان وصىّ و ولىّ نقل شده ، به مراتب بيش از آن است ، تا آنجا كه نويسندهء محقق « علامه امينى » در « الغدير » حديث غدير را از 110 نفر از صحابه و ياران پيامبر صلى الله عليه و آله با اسناد و مدارك و از 84 نفر از تابعين و از 360 دانشمند و كتاب معروف اسلامى نقل كرده است كه نشان مىدهد حديث مزبور يكى از قطعىترين روايات متواتر است و اگر كسى در تواتر اين روايت شك و ترديد كند . بايد گفت كه او هيچ روايت متواترى را نمىتواند بپذيرد .\r\nاز اين نظر كه بحث دربارهء همهء رواياتى كه در « شأن نزول آيه » وارد شده و همچنين دربارهء تمام رواياتى كه در مورد « حديث غدير » نقل شده نياز به نوشتن كتاب قطورى دارد - و ما را از روش تفسيرى خود خارج مىسازد - به همين اندازه قناعت كرده ، و كسانى كه مىخواهند مطالعهء بيشترى در اين زمينه كنند را به كتاب‌هاى « الدرّ المنثور » سيوطى ، « الغدير » علامه امينى ، « احقاق الحق » قاضى نور اللّه شوشترى ، « المراجعات » شرف الدين و « دلائل الصدق » محمّد حسن مظفر ارجاع مىدهيم .\r\n* * *\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nخلاصهء جريان غدير\r\nدر روايات فراوانى كه در اين زمينه نقل شده - در عين اين كه همه يك حادثه را تعقيب مىكند - تعبيرات گوناگونى وجود دارد .\r\nبعضى از روايات بسيار مفصل و طولانى ؛\r\nبعضى مختصر و فشرده است ؛\r\nبعضى از روايات گوشه‌اى از حادثه را نقل مىكند ؛\r\nو بعضى گوشهء ديگر را ، ولى از مجموع اين روايات و همچنين تواريخ اسلامى و ملاحظهء قرائن ، شرائط ، محيط و محل چنين استفاده مىشود كه :\r\nدر آخرين سال عمر پيامبر صلى الله عليه و آله مراسم حجة الوداع ، با شكوه هر چه تمام‌تر در حضور پيامبر صلى الله عليه و آله به پايان رسيد ، قلب‌ها در هاله‌اى از روحانيت فرو رفته بود ، و لذت معنوى اين عبادت بزرگ ، هنوز در ذائقهء جان‌ها انعكاس داشت .\r\nياران پيامبر صلى الله عليه و آله كه عدد آنها فوق العاده زياد بود ، از خوشحالىِ درك اين فيض و سعادت بزرگ ، در پوست نمىگنجيدند . « 1 »\r\nنه تنها مردم به « مدينه » در اين سفر ، پيامبر صلى الله عليه و آله را همراهى مىكردند كه مسلمانان نقاط مختلف جزيرهء عربستان نيز براى كسب يك افتخار تاريخى بزرگ به همراه پيامبر صلى الله عليه و آله بودند .\r\nآفتاب حجاز آتش بر كوه‌ها و دره‌ها مىپاشيد ، اما شيرينى اين سفر روحانى بىنظير ، همه چيز را آسان مىكرد ، ظهر نزديك شده بود ، كم كم سرزمين « جُحفه » و سپس بيابان‌هاى خشك و سوزان « غدير خم » از دور نمايان مىشد .\r\nاينجا در حقيقت چهارراهى است كه مردم سرزمين « حجاز » را از هم جدا مىكند ، راهى به سوى « مدينه » در شمال ، راهى به سمت « عراق » در شرق ، و راهى به سمت غرب و سرزمين « مصر » و راهى به سوى سرزمين « يمن » در جنوب پيش\r\n\r\n\r\n","description":"","footnote":"\r\n( 1 ) تعداد همراهان پيامبر صلى الله عليه و آله را بعضى نود هزار و بعضى صد و چهارده هزار و بعضى صد و بيست هزار و بعضى صد و بيست و چهار هزار نفر نوشته‌اند .\r\n","page_name":" 193 ","page_number":193},
  {"content":"\r\n\r\nمىرود و در همين جا بايد آخرين خاطره و مهم‌ترين فصل اين سفر بزرگ انجام پذيرد ، و مسلمانان با دريافت آخرين دستور كه در حقيقت نقطهء پايانى در مأموريت‌هاى موفقيت‌آميز پيامبر صلى الله عليه و آله بود از هم جدا شوند .\r\nروز پنجشنبهء سال دهم هجرت بود ، و درست هشت روز از عيد قربان مىگذشت ، ناگهان دستور توقف از طرف پيامبر صلى الله عليه و آله به همراهان داده شد ، مسلمانان با صداى بلند ، آنهائى را كه در پيشاپيش قافله در حركت بودند به بازگشت دعوت كردند ، و مهلت دادند تا عقب افتادگان نيز برسند ، خورشيد از خط نصف النهار گذشت ، مؤذّن پيامبر صلى الله عليه و آله با صداى اللّه اكبر مردم را به نماز ظهر دعوت كرد ، مردم به سرعت آمادهء نماز مىشدند ، اما هوا به قدرى داغ بود كه بعضى مجبور بودند ، قسمتى از عباى خود را به زير پا و طرف ديگر آن را به روى سر بيفكنند ، در غير اين صورت ريگ‌هاى داغ بيابان و اشعهء آفتاب ، پا و سر آنها را ناراحت مىكرد .\r\nنه سايبانى در صحرا به چشم مىخورد و نه سبزه و گياه و درختى ، جز تعدادى درخت لخت و عريان بيابانى كه با گرما ، با سرسختى مبارزه مىكردند .\r\nجمعى به همين چند درخت پناه برده بودند ، پارچه‌اى بر يكى از اين درختان برهنه افكندند و سايبانى براى پيامبر صلى الله عليه و آله ترتيب دادند ، ولى بادهاى داغ به زير اين سايبان مىخزيد و گرماى سوزان آفتاب را در زير آن پخش مىكرد .\r\nنماز ظهر تمام شد .\r\nمسلمانان تصميم داشتند فوراً به خيمه‌هاى كوچكى كه با خود حمل مىكردند پناهنده شوند ، ولى پيامبر صلى الله عليه و آله به آنها اطلاع داد كه : همه بايد براى شنيدن يك پيام تازهء الهى كه در ضمن خطبهء مفصلى بيان مىشد ، خود را آماده كنند .\r\nكسانى كه از پيامبر صلى الله عليه و آله فاصله داشتند قيافهء ملكوتى او را در لابلاى جمعيت نمىتوانستند مشاهده كنند .\r\nلذا منبرى از جهاز شتران ترتيب داده شد ، و پيامبر صلى الله عليه و آله بر فراز آن قرار گرفت ، نخست حمد و سپاس پروردگار به جا آورد و خود را به خدا سپرد ، سپس مردم را\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمخاطب ساخت و چنين فرمود :\r\nمن به همين زودى دعوت خدا را اجابت كرده ، از ميان شما مىروم !\r\nمن مسئولم شما هم مسئوليد !\r\nشما دربارهء من چگونه شهادت مىدهيد ؟\r\nمردم صدا بلند كرده گفتند :\r\nنَشْهَدُ أَنَّكَ قَدْ بَلَّغْتَ وَ نَصَحْتَ وَ جَهَدْتَ فَجَزاكَ اللَّه خَيْراً :\r\n« ما گواهى مىدهيم تو وظيفهء رسالت را ابلاغ كردى و شرط خير خواهى را انجام دادى و آخرين تلاش و كوشش را در راه هدايت ما نمودى ، خداوند تو را جزاى خير دهد » .\r\nسپس فرمود : « آيا شما به يگانگى خدا و رسالت من و حقانيت روز رستاخيز و برانگيخته شدن مردگان در آن روز گواهى نمىدهيد » ؟ !\r\nهمه گفتند : « آرى ، گواهى مىدهيم » .\r\nفرمود : « خداوندا گواه باش » ! . . .\r\nبار ديگر فرمود : اى مردم ! آيا صداى مرا مىشنويد ؟ . . .\r\nگفتند : آرى ، و به دنبال آن ، سكوت سراسر بيابان را فرا گرفت و جز صداى زمزمهء باد چيزى شنيده نمىشد .\r\nپيامبر صلى الله عليه و آله فرمود : . . . اكنون بنگريد با اين دو چيز گرانمايه و گرانقدر كه در ميان شما به يادگار مىگذارم چه خواهيد كرد ؟\r\nيكى از ميان جمعيت صدا زد ، كدام دو چيز گرانمايه يا رسول اللّه ؟ !\r\nپيامبر صلى الله عليه و آله بلافاصله گفت : اوّل ، ثقل اكبر ، كتاب خدا است كه يك سوى آن به دست پروردگار ، و سوى ديگرش در دست شما است ، دست از دامن آن برنداريد تا گمراه نشويد .\r\nو اما دومين يادگار گرانقدر من ، خاندان منند و خداوند لطيفِ خبير به من خبر داده كه اين دو ، هرگز از هم جدا نمىشوند ، تا در بهشت به من بپيوندند ، از اين دو پيشى نگيريد ، كه هلاك مىشويد و عقب نيفتيد كه باز هلاك خواهيد شد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nناگهان مردم ديدند پيامبر صلى الله عليه و آله به اطراف خود نگاه كرد ، گويا كسى را جستجو مىكند و همين كه چشمش به على عليه السلام افتاد ، خم شد ، دست او را گرفت و بلند كرد ، آن چنان كه سفيدى زير بغل هر دو نمايان شد ، و همهء مردم او را ديدند و شناختند كه او همان افسر شكست‌ناپذير اسلام است .\r\nدر اينجا صداى پيامبر صلى الله عليه و آله رساتر و بلندتر شد و فرمود :\r\nأَيُّهَا النَّاسُ مَنْ أَوْلَى النَّاسِ بِالْمُؤْمِنِيْنَ مِنْ أَنْفُسِهِمْ :\r\n« چه كسى از همهء مردم نسبت به مسلمانان از خود آنها سزاوارتر است » ؟ !\r\nگفتند : خدا و پيامبر صلى الله عليه و آله داناترند !\r\nپيامبر صلى الله عليه و آله گفت : خدا ، مولا و رهبر من است ، و من مولا و رهبر مؤمنانم و نسبت به آنها از خودشان سزاوارترم ( و ارادهء من بر ارادهء آنها مقدم ) .\r\nسپس فرمود :\r\nفَمَنْ كُنْتُ مَوْلاهُ فَعَلِيٌّ مَوْلاه :\r\n« هر كس من مولا و رهبر او هستم ، على ، مولا و رهبر او است » - و اين سخن را سه بار و به گفتهء بعضى از راويان حديث ، چهار بار تكرار كرد - .\r\nو به دنبال آن سر به سوى آسمان برداشته عرض كرد :\r\nاللَّهُمَّ والِ مَنْ والاهُ وَ عادِ مَنْ عاداهُ وَ أَحِبَّ مَنْ أَحَبَّهُ وَ أَبْغِضْ مَنْ أَبْغَضَهُ وَ انْصُرْ مَنْ نَصَرَهُ وَ اخْذُلْ مَنْ خَذَلَهُ وَ أَدِرِ الْحَقَّ مَعَهُ حَيْثُ دارَ :\r\n« خداوندا ! دوستان او را دوست بدار و دشمنان او را دشمن بدار ، محبوب بدار آن كس كه او را محبوب دارد ، و مبغوض بدار آن كس كه او را مبغوض دارد ، يارانش را يارى كن ، و آنها كه ياريش را ترك كنند ، از يارى خويش محروم ساز ، و حق را همراه او بدار به هر سو كه او مىچرخد » .\r\nسپس فرمود :\r\nأَلا فَلْيُبَلِّغِ الشَّاهِدُ الْغائِبَ :\r\n« آگاه باشيد ، همهء حاضران وظيفه دارند اين خبر را به غائبان برسانند » .\r\nخطبهء پيامبر صلى الله عليه و آله به پايان رسيد ، عرق از سر و روى پيامبر صلى الله عليه و آله و على عليه السلام و مردم فرو مىريخت ، و هنوز صفوف جمعيت از هم متفرق نشده بود كه امين وحى خدا\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nنازل شد و اين آيه را بر پيامبر صلى الله عليه و آله خواند : الْيَوْمَ أَكْمَلْتُ لَكُمْ دينَكُمْ وَ أَتْمَمْتُ عَلَيْكُمْ نِعْمَتي . . . : « امروز آئين شما را كامل و نعمت خود را بر شما تمام كردم » . « 1 »\r\nپيامبر صلى الله عليه و آله فرمود :\r\nاللَّهُ أَكْبَرُ ، اللَّهُ أَكْبَرُ عَلى إِكْمالِ الدِّيْنِ وَ إِتْمامِ النِّعْمَةِ وَ رِضَى الرَّبِّ بِرِسالَتِى وَ الْوِلايَةِ لِعَلِىٍّ مِنْ بَعْدِى :\r\n« خداوند بزرگ است ، همان خدائى كه آئين خود را كامل ، و نعمت خود را بر ما تمام كرد ، و از نبوت و رسالت من و ولايت على عليه السلام پس از من راضى و خشنود گشت » .\r\nدر اين هنگام شور و غوغائى در ميان مردم افتاد و على عليه السلام را به اين موقعيت تبريك مىگفتند ، و از افراد سرشناسى كه به او تبريك گفتند ، « ابوبكر » و « عمر » بودند ، كه اين جمله را در حضور جمعيت بر زبان جارى ساختند :\r\nبَخٍّ بَخٍّ لَكَ يَا ابْنَ أَبِي طالِبٍ أَصْبَحْتَ وَ أَمسَيتَ مَوْلايَ وَ مَوْلى كُلِّ مُؤْمِنٍ وَ مُؤْمِنَةٍ :\r\n« آفرين بر تو باد ! آفرين بر تو باد ! اى فرزند ابوطالب ! تو مولا و رهبر من و تمام مردان و زنان باايمان شدى » .\r\nدر اين هنگام « ابن عباس » گفت : « به خدا اين پيمان در گردن همه خواهد ماند » .\r\nو « حسّان بن ثابت » شاعر معروف ، از پيامبر صلى الله عليه و آله اجازه خواست كه به اين مناسبت اشعارى بسرايد ، سپس اشعار معروف خود را چنين آغاز كرد :\r\n يُنادِيهِمُ يَوْمَ الْغَدِيرِ نَبِيُّهُمْ * بِخُمٍّ وَ أَسْمِعْ بِالرَّسُولِ مُنادِياً\r\nفَقالَ فَمَنْ مَوْلاكُمُ وَ نَبِيُّكُمْ ؟ * فَقالُوا وَ لَم‌ْيَبْدُوا هُناكَ التَّعامِياً\r\nإِلهُكَ مَوْلانَا وَ أَنْتَ نَبِيُّنا * وَ لَم‌ْتَلْقِ مِنَّا فِى الْوِلايَةِ عاصِياً\r\nفَقالَ لَهُ قُمْ يا عَلِيُّ فَإِنَّنِي * رَضِيتُكَ مِنْ بَعْدِي إِماماً وَ هادِياً\r\nفَمَنْ كُنْتُ مَوْلاهُ فَهذا وَلِيُّهُ * فَكُونُوا لَهُ أَتْباعَ صِدْقٍ مُوالِياً\r\nهُناكَ دَعَا اللَّهُمَّ والِ وَلِيَّهُ * وَ كُنْ لِلَّذِى عادا عَلِيّاً مُعادِياً « 2 » \r\n\r\n\r\n","description":"","footnote":"\r\n( 1 ) مائده ، آيهء 3 .\r\n( 2 ) اين اشعار را جمعى از بزرگان دانشمندان اهل تسنن نقل كرده‌اند ، كه از ميان آنها مىتوان : حافظ « ابو نعيم اصفهانى » ، و حافظ « ابوسعيد سجستانى » و « خوارزمى مالكى » و حافظ « ابو عبداللّه مرزبانى » و « گنجى شافعى » « جلال الدين سيوطى » « سبط بن جوزى » و « صدر الدين حمودى » رانام برد ( بحارالانوار ، ج 37 ، ص 112\r\n","page_name":" 197 ","page_number":197},
  {"content":"\r\n\r\nيعنى : « پيامبر آنها در روز غدير در سرزمين خم به آنها ندا داد ، و چه ندادهندهء گرانقدرى » !\r\n« فرمود : مولاى شما و پيامبر شما كيست ؟ و آنها بدون چشم‌پوشى و اغماض صريحاً پاسخ گفتند » :\r\n« خداى تو مولاى ما است و تو پيامبر مائى و ما از پذيرش ولايت تو سرپيچى نخواهيم كرد » .\r\n« پيامبر صلى الله عليه و آله به على عليه السلام گفت : برخيز ؛ زيرا من تو را بعد از خودم امام و رهبر انتخاب كردم » .\r\n« و سپس فرمود : هر كس من مولا و رهبر اويم اين مرد ، مولا و رهبر او است پس شما همه از سر صدق و راستى از او پيروى كنيد » .\r\n« در اين هنگام ، پيامبر صلى الله عليه و آله عرض كرد : بارالها ! دوست او را دوست بدار و با آن كس كه با على دشمنى ورزد دشمن باش . . . » .\r\nاين بود خلاصه‌اى از حديث معروف غدير كه در كتب دانشمندان اهل تسنن و شيعه آمده است . « 1 »\r\n* * * ( 68 ) قُلْ يا أَهْلَ الْكِتابِ لَسْتُمْ عَلى شَيْءٍ حَتَّى تُقيمُوا التَّوْراةَ وَ الْإِنْجيلَ وَ ما أُنْزِلَ إِلَيْكُمْ مِنْ رَبِّكُمْ وَ لَيَزيدَنَّ كَثيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَكُفْراً فَلا تَأْسَ عَلَى الْقَوْمِ الْكافِرينَ\r\nبگو : « اى اهل كتاب ! شما هيچ آئين صحيحى نداريد ، مگر اين كه تورات و انجيل و آنچه را\r\n\r\n\r\n","description":"","footnote":"\r\n( 1 ) براى آگاهى بيشتر به « بحار الانوار » ، ج 37 ، ص 108 به بعد ، أَبْوابُ النُّصُوصِ الدَّالَّةِ عَلَى الْخُصُوصِ عَلى امامَةِ أَمِيْرِ الْمُؤْمِنِيْنَ . . . ، باب 52 : أَخْبارُ الْغَدِيْرِ وَ ما صَدَرَ فِى ذلِكَ الْيَوْمِ . . .\r\n","page_name":" 198 ","page_number":198},
  {"content":"\r\n\r\nاز طرف پروردگارتان بر شما نازل شده است ، بر پا داريد » . ولى آنچه بر تو از سوى پروردگارت نازل شده ، ( نه تنها مايهء بيدارى آنها نمىگردد ، بلكه ) بر طغيان و كفربسيارى از آنها مىافزايد . بنابراين ، از اين قوم كافر ، ( و مخالفت آنها ، ) غمگين مباش !\r\nشأن نزول :\r\n\r\nعمل به تورات ، انجيل و قرآن\r\nدر « تفسير مجمع البيان » و تفسير « قرطبى » از « ابن عباس » چنين نقل شده :\r\nجمعى از يهود خدمت پيامبر صلى الله عليه و آله آمدند ، نخست پرسيدند : آيا تو اقرار ندارى كه « تورات » از طرف خدا است ؟\r\nپيغمبر صلى الله عليه و آله جواب مثبت داد .\r\nآنها گفتند : ما هم « تورات » را قبول داريم ، ولى به غير آن ايمان نداريم ( در حقيقت تورات قدر مشترك ميان ما و شما است اما قرآن كتابى است كه تنها شما به آن عقيده داريد ، پس چه بهتر كه تورات را بپذيريم و غير آن را نفى كنيم ! )\r\nآيهء نخست نازل شد و به آنها پاسخ گفت . « 1 »\r\n* * * ( 82 ) لَتَجِدَنَّ أَشَدَّ النَّاسِ عَداوَةً لِلَّذينَ آمَنُوا الْيَهُودَ وَ الَّذينَ أَشْرَكُوا وَ لَتَجِدَنَّ أَقْرَبَهُمْ مَوَدَّةً لِلَّذينَ آمَنُوا الَّذينَ قالُوا إِنَّا نَصارى ذلِكَ بِأَنَّ مِنْهُمْ قِسِّيسينَ وَ رُهْباناً وَ أَنَّهُمْ لايَسْتَكْبِرُونَ ( 83 ) وَ إِذا سَمِعُوا ما أُنْزِلَ إِلَى الرَّسُولِ تَرى أَعْيُنَهُمْ تَفيضُ مِنَ الدَّمْعِ مِمَّا عَرَفُوا مِنَ الْحَقِّ يَقُولُونَ رَبَّنا آمَنَّا فَاكْتُبْنا مَعَ الشَّاهِدينَ ( 84 ) وَ ما لَنا لانُؤْمِنُ بِاللَّهِ وَ ما جائَنا مِنَ الْحَقِّ وَ نَطْمَعُ أَنْ يُدْخِلَنا رَبُّنا مَعَ الْقَوْمِ الصَّالِحينَ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 30 ؛ « تفسير قرطبى » ، ج 6 ، ص 245 ، ذيل آيهء مورد بحث ؛ « نور الثقلين » ، ج 1 ، ص 658 .\r\n","page_name":" 199 ","page_number":199},
  {"content":"\r\n\r\n( 85 ) فَأَثابَهُمُ اللَّهُ بِما قالُوا جَنَّاتٍ تَجْري مِنْ تَحْتِهَا الأَنْهارُ خالِدينَ فيها وَ ذلِكَ جَزاءُ الْمُحْسِنينَ 86 وَ الَّذينَ كَفَرُوا وَ كَذَّبُوا بِآياتِنا أُولئِكَ أَصْحابُ الْجَحيمِ\r\nبه طور مسلّم ، دشمن‌ترين مردم نسبت به مؤمنان را ، يهود و مشركان خواهى يافت ؛ و نزديك‌ترين دوستان به مؤمنان را كسانى مىيابى كه مىگويند : « ما نصارى هستيم » ؛ اين به خاطر آن است كه در ميان آنها ، افرادى عالم و تارك دنيا هستند ؛ و آنها ( در برابر حق ) تكبر نمىورزند .\r\nو هر زمان آياتى را كه بر پيامبر ( اسلام ) نازل شده بشنوند ، چشم‌هاى آنها را مىبينى كه ( از شوق ، ) اشك مىريزد ، به خاطر حقيقتى كه دريافته‌اند ؛ آنها مىگويند : « پروردگارا ! ايمان آورديم ؛ پس ما را با گواهان ( و شاهدان حق ، در زمرهء ياران محمّد ) بنويس .\r\nچرا ما به خدا و آنچه از حق به ما رسيده است ، ايمان نياوريم ، در حالى كه آرزو داريم پروردگارمان ما را در زمرهء صالحان قرار دهد » ؟ !\r\nخداوند به خاطر اين سخن ، به آنها باغ‌هائى از بهشت پاداش داد كه از زير درختانش ، نهرها جارى است ؛ جاودانه در آن خواهند ماند ؛ و اين است جزاى نيكوكاران !\r\nو كسانى كه كافر شدند و آيات ما را تكذيب كردند ، همانها اهل دوزخند .\r\nشأن نزول :\r\n\r\nنخستين مهاجرت در اسلام و ثمرات آن\r\nبسيارى از مفسران از جمله ، « طبرسى » در « مجمع البيان » و « فخر رازى » و نويسندهء « المنار » در تفسيرهاى خود از مفسران پيشين نقل كرده‌اند كه : اين آيات دربارهء « نجاشى » زمامدار « حبشه » در عصر پيامبر صلى الله عليه و آله و ياران او نازل شده است و در حديثى كه در « تفسير برهان » نقل شده اين موضوع مشروحاً آمده است . « 1 »\r\nآنچه از روايات اسلامى ، تواريخ و گفتار مفسران در اين زمينه استفاده مىشود چنين است :\r\n\r\n\r\n","description":"","footnote":"\r\n( 1 ) تفاسير « مجمع البيان » ، « فخر رازى » و « برهان » ( ج 2 ، ص 344 ) ذيل آيات مورد بحث .\r\n","page_name":" 200 ","page_number":200},
  {"content":"\r\n\r\nدر سال‌هاى نخستين بعثت پيامبر صلى الله عليه و آله و دعوت عمومى او ، مسلمانان در اقليت شديدى قرار داشتند ، « قريش » به قبائل عرب توصيه كرده بود كه هر كدام ، افراد وابسته خود را كه به پيامبر صلى الله عليه و آله ايمان آورده است تحت فشار شديد قرار دهند و به اين ترتيب ، هر يك از مسلمانان از طرف قوم و قبيلهء خود سخت تحت فشار قرار داشت .\r\nآن روز تعداد مسلمانان براى دست زدن به يك « جهاد آزادىبخش » كافى نبود ، پيامبر صلى الله عليه و آله براى حفظ اين دستهء كوچك ، و تهيهء پايگاهى براى مسلمانان در بيرون « حجاز » ، به آنها دستور مهاجرت داد ، و « حبشه » را براى اين مقصد انتخاب كرده ، فرمود :\r\n« در آنجا زمامدار صالحى است كه از ستم و ستمگرى جلوگيرى مىكند ، شما به آنجا برويد تا خداوند فرصت مناسبى در اختيار ما بگذارد » . « 1 »\r\nمنظور پيامبر صلى الله عليه و آله « نجاشى » بود ، ( « نجاشى » اسم عامى بود همانند « كسرى » كه به تمام سلاطين « حبشه » گفته مىشد ، اما اسم « نجاشى » معاصر پيامبر صلى الله عليه و آله « اصحمه » بود ، كه در زبان حبشى به معنى « عطيه » و « بخشش » است ) .\r\nيازده مرد و چهار زن از مسلمانان عازم « حبشه » شدند و از طريق دريا با كرايه كردن كشتى كوچكى راه « حبشه » را پيش گرفتند ، اين در ماه رجب سال پنجم بعثت بود ، اين مهاجرت ، مهاجرت اوّل نام گرفت .\r\nچيزى نگذشت كه « جعفر بن ابيطالب » و جمعى ديگر نيز از مسلمانان به « حبشه » رفتند و هستهء اصلى يك جمعيت متشكل اسلامى را كه از 82 نفر مرد و عدهء قابل ملاحظه‌اى زن و كودك تشكيل مىشد ، به وجود آوردند .\r\nطرح اين مهاجرت براى بت‌پرستان سخت دردناك بود ؛ زيرا به خوبى مىديدند چيزى نخواهد گذشت كه با يك جمعيت متشكل نيرومند از مسلمانان كه تدريجاً\r\n\r\n\r\n","description":"","footnote":"\r\n( 1 ) « بحارالانوار » ، ج 18 ، ص 412 ؛ « مجمع البيان » ، ذيل آيهء مورد بحث ؛ « مكاتيب الرسول » احمدى ميانجى ، ج 2 ، ص 449 ؛ « سنن كبراى بيهقى » ، ج 9 ، ص 9 ؛ « تاريخ طبرى » ، ج 2 ، ص 70 ؛ « البدايةوالنهاية » ، ج 3 ، ص 85 و 92 .\r\n","page_name":" 201 ","page_number":201},
  {"content":"\r\n\r\nاسلام را پذيرفته و به سرزمين امن و امان « حبشه » رفته‌اند رو به رو خواهند شد .\r\nبراى بر هم زدن اين موقعيت دست به كار شدند ، و دو نفر از جوانان باهوش ، فعال ، حيله‌گر و پشت‌هم‌انداز يعنى « عمرو بن عاص » و « عمارة بن وليد » را براى اين كار انتخاب كرده ، با هداياى فراوانى به « حبشه » فرستادند .\r\nاين دو نفر در كشتى شراب نوشيدند و به جان هم افتادند ولى به هر حال براى پياده كردن نقشهء خود وارد سرزمين « حبشه » شدند ، و با مقدماتى به حضور « نجاشى » بار يافتند .\r\nالبته قبلًا با دادن هداياى گران‌بهائى به اطرافيان « نجاشى » موافقت آنها را جلب كرده و قول تأئيد و طرفدارى از خود را گرفته بودند .\r\n« عمرو عاص » سخنان خود را از اينجا شروع كرده ، به « نجاشى » چنين گفت : « ما فرستادگان بزرگان مكّه‌ايم ، تعدادى از جوانان سبك مغز در ميان ما پرچم مخالفت برافراشته‌اند و از آئين نياكان خود برگشته ، به بدگوئى از خدايان ما پرداخته ، آشوب و فتنه به پا كرده ، در ميان مردم تخم نفاق پاشيده‌اند ، و از موقعيت سرزمين شما سوء استفاده كرده ، به اينجا پناه آورده‌اند ، ما از آن مىترسيم در اينجا نيز دست به اخلال‌گرى زنند ، بهتر اين است كه آنها را به ما بسپاريد و به محل خود باز گردانيم . . . » . « 1 »\r\nاين را گفتند و هدايائى را كه با خود آورده بودند تقديم داشتند .\r\n« نجاشى » گفت : تا من با نمايندگان اين پناهندگان به كشورم ، تماس نگيرم نمىتوانم در اين زمينه سخن بگويم ، و از آنجا كه اين بحث ، يك بحث مذهبى است بايد از نمايندگان مذهبى نيز در جلسه‌اى در حضور شما دعوت شود .\r\nروز ديگرى در يك جلسهء مهم كه اطرافيان « نجاشى » و جمعى از دانشمندان مسيحى و « جعفر بن ابيطالب » به عنوان نمايندگى مسلمانان ، و نمايندگان قريش ، حضور داشتند ، « نجاشى » پس از استماع سخنان نمايندگان قريش ، رو به « جعفر »\r\n\r\n\r\n","description":"","footnote":"\r\n( 1 ) « بحار الانوار » ، ج 18 ، ص 412 و 413 .\r\n","page_name":" 202 ","page_number":202},
  {"content":"\r\n\r\nكرده ، از او خواست نظر خود را در اين زمينه بيان كند .\r\nجعفر پس از اداى احترام چنين گفت : نخست از اينها بپرسيد : آيا ما جزء بردگان فرارى اين جمعيتيم ؟ !\r\n« عمرو » گفت : نه ، شما آزاديد .\r\nجعفر - و نيز سؤال كنيد : آيا آنها دَيْنى بر ذمهء ما دارند كه آن را از ما مىطلبند ؟ !\r\nعمرو - نه ، ما هيچ گونه مطالبه‌اى از شما نداريم .\r\nجعفر - آيا خونى از شما ريخته‌ايم ؟ كه آن را از ما مىطلبيد ؟ !\r\nعمرو - نه ، چنين چيزى در كار نيست .\r\nجعفر - پس از ما چه مىخواهيد كه اين همه ما را شكنجه و آزار داديد ، و ما به ناچار از سرزمين شما كه مركز ظلم و بيدادگرى بود بيرون آمديم ؟ !\r\nسپس « جعفر » رو به « نجاشى » كرده گفت : ما جمعى نادان بوديم ، بت‌پرستى مىكرديم ، گوشت مردار مىخورديم ، انواع كارهاى زشت و ننگين انجام مىداديم ، قطع رحم مىكرديم ، نسبت به همسايگان خويش بدرفتارى داشتيم ، و نيرومندان ما ضعيفان را مىخوردند !\r\nولى خداوند پيامبرى در ميان ما مبعوث كرد كه : به ما دستور داده است : هر گونه شبيه و شريك را از خدا دور سازيم ، فحشاء و منكرات و ظلم و ستم و قمار را ترك گوئيم .\r\nبه ما دستور داده : نماز بخوانيم ، زكات بدهيم ، عدالت و احسان پيشه كنيم و بستگان خود را كمك نمائيم .\r\n« نجاشى » گفت : عيساى مسيح عليه السلام نيز براى همين مبعوث شده بود !\r\nآنگاه از « جعفر » پرسيد : آيا چيزى از آياتى كه بر پيامبر شما نازل شده است حفظ دارى ؟\r\nجعفر گفت : آرى ، سپس شروع به خواندن سورهء « مريم » كرد .\r\nحسن انتخاب جعفر ، در مورد آيات تكان‌دهندهء اين سوره كه مسيح عليه السلام و مادرش\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nرا از هر گونه تهمت‌هاى ناروا پاك مىسازد ، اثر عجيبى گذاشت تا آنجا كه قطره‌هاى اشك شوق ، از ديدگان دانشمندان مسيحى سرازير گشت ، و « نجاشى » صدا زد به خدا سوگند : نشانه‌هاى حقيقت در اين آيات نمايان است !\r\nهنگامى كه « عمرو » خواست در اينجا سخنى بگويد ، و تقاضاى سپردن مسلمانان را به دست وى كند ، « نجاشى » دست بلند كرد ، و محكم بر صورت « عمرو » كوبيده گفت :\r\nخاموش باش ! به خدا سوگند اگر بيش از اين سخنى در مذمت اين جمعيت بگوئى تو را مجازات خواهم كرد !\r\nاين جمله را گفت و رو به مأمورين كرده ، صدا زد ، هداياى آنها را به آنان برگردانيد و آنها را از « حبشه » بيرون نمائيد ، و به جعفر و يارانش گفت : آسوده‌خاطر در كشور من زندگى كنيد !\r\nاين پيش‌آمد ، علاوه بر اثر تبليغى عميقى كه در زمينهء شناساندن اسلام به جمعى از مردم « حبشه » داشت ، سبب شد كه مسلمانان « مكّه » جداً روى اين پايگاه مطمئن حساب كنند ، و مسلمانان تازه وارد را براى آن روز كه قدرت كافى بيابند ، به آنجا روانه سازند .\r\nسال‌ها گذشت ، پيامبر صلى الله عليه و آله هجرت كرد ، كار اسلام بالا گرفت ، عهدنامهء « حديبيه » امضاء شد ، و پيامبر صلى الله عليه و آله متوجه فتح « خيبر » گشت .\r\nدر آن روز كه مسلمانان از فرط شادى به خاطر در هم شكستن بزرگ‌ترين كانون خطر يهود در پوست نمىگنجيدند ، از دور شاهد حركت دسته‌جمعى عده‌اى به سوى سپاه اسلام بودند ، چيزى نگذشت كه معلوم شد ، اين جمعيت همان مهاجران حبشه‌اند كه به آغوش وطن باز مىگردند در حالى كه قدرت‌هاى اهريمنى دشمنان در هم شكسته شده و نهال اسلام به قدر كافى ريشه دوانيده است .\r\nپيامبر صلى الله عليه و آله با مشاهدهء « جعفر » و مهاجران « حبشه » ، اين جملهء تاريخى را فرمود :\r\nلا أَدْرِى أَنَا بِفَتْحِ خَيْبَرَ أَسُرُّ أَمْ بِقُدُومِ جَعْفَرَ ؟ ! :\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n« نمىدانم از پيروزى خيبر خوشحال‌تر باشم يا از بازگشت جعفر » ؟ « 1 »\r\nمىگويند : علاوه بر مسلمانان ، هشت نفر از شاميان كه در ميان آنها يك راهب مسيحى بود و تمايل شديد به اسلام پيدا كرده بودند ، خدمت پيامبر صلى الله عليه و آله رسيدند و پس از شنيدن آيات سورهء « يس » به گريه افتاده ، مسلمان شدند و گفتند : چقدر اين آيات به تعليمات راستين مسيح عليه السلام شباهت دارد .\r\nطبق روايتى كه در « تفسير المنار » از « سعيد بن جبير » نقل شده : « نجاشى » سى نفر از بهترين ياران خود را به عنوان اظهار علاقه به پيامبر صلى الله عليه و آله و آئين اسلام به « مدينه » فرستاد ، و همانها بودند كه با شنيدن آيات سورهء « يس » گريستند و اسلام را پذيرفتند .\r\nآيات فوق نازل شد و از اين مؤمنان تجليل كرد . « 2 » - « 3 »\r\n* * *\r\n( ( 87 ) ) يا أَيُّهَا الَّذينَ آمَنُوا لاتُحَرِّمُوا طَيِّباتِ ما أَحَلَّ اللَّهُ لَكُمْ وَ لاتَعْتَدُوا إِنَّ اللَّهَ لايُحِبُّ الْمُعْتَدينَ ( ( 88 ) ) وَ كُلُوا مِمَّا رَزَقَكُمُ اللَّهُ حَلالًا طَيِّباً وَ اتَّقُوا اللَّهَ الَّذي أَنْتُمْ بِهِ مُؤْمِنُونَ ( ( 89 ) ) لايُؤاخِذُكُمُ اللَّهُ بِاللَّغْوِ في أَيْمانِكُمْ وَ لكِنْ يُؤاخِذُكُمْ بِما عَقَّدْتُمُ الْأَيْمانَ فَكَفَّارَتُهُ إِطْعامُ عَشَرَةِ مَساكينَ مِنْ أَوْسَطِ ما تُطْعِمُونَ أَهْليكُمْ أَوْ كِسْوَتُهُمْ أَوْ تَحْريرُ رَقَبَةٍ فَمَنْ لَم‌ْيَجِدْ فَصِيامُ ثَلاثَةِ أَيَّامٍ ذلِكَ كَفَّارَةُ أَيْمانِكُمْ إِذا حَلَفْتُمْ\r\n\r\n\r\n","description":"","footnote":"\r\n( 1 ) « وسائل الشيعه » ، ج 8 ، ص 52 ؛ « بحار الانوار » ، ج 18 ، ص 413 و ج 21 ، ص 23 ، 24 ، 25 و 63 و ج 22 ، ص 276 و ج 88 ، ص 206 ، 208 ، 211 و . . . .\r\n( 2 ) اين شأن نزول با آن منافات ندارد كه سورهء « مائده » در اواخر عمر پيامبر صلى الله عليه و آله نازل شده باشد ؛ زيرا اين مربوط به اكثريت آيات سوره است ، هيچ مانعى ندارد كه بعضى از آيات در حوادث قبل نازل شده باشد و به دستور پيامبر صلى الله عليه و آله به مناسبت‌هائى در اين سوره قرار گيرد .\r\n( 3 ) براى آگاهى بيشتر از احاديث هجرت مسلمانان به حبشه ، به منابع ذيل رجوع فرمائيد :\r\n« بحار الانوار » ، ج 18 ، ص 410 به بعد ، باب 4 : الْهِجْرَةُ الَى الْحَبَشَةِ وَ ذِكْرُ بَعْضِ أَحْوالِ جَعْفَرَ وَ النَّجاشِىَّ رَحِمَهُ اللَّهُ ؛ « تفسير برهان » ، ج 2 ، ص 344 به بعد ، ذيل آيات مورد بحث ؛ « مجمع البيان » ، ذيل آيات مورد بحث .\r\n","page_name":" 205 ","page_number":205},
  {"content":"\r\n\r\nوَ احْفَظُوا أَيْمانَكُمْ كَذلِكَ يُبَيِّنُ اللَّهُ لَكُمْ آياتِهِ لَعَلَّكُمْ تَشْكُرُونَ\r\nاى كسانى كه ايمان آورده‌ايد ! چيزهاى پاكيزه را كه خداوند براى شما حلال كرده است ، حرام نكنيد ؛ و از حدّ ، تجاوز ننمائيد ! زيرا خداوند متجاوزان را دوست نمىدارد .\r\nو از نعمت‌هاى حلال و پاكيزه‌اى كه خداوند به شما روزى داده است ، بخوريد ! و از ( مخالفت ) خداوندى كه به او ايمان داريد ، بپرهيزيد !\r\nخداوند شما را به خاطر سوگندهاى بيهوده ( و خالى از اراده ، ) مؤاخذه نمىكند ؛ ولى در برابر سوگندهائى كه ( از روى اراده ) محكم كرده‌ايد ، مؤاخذه مىنمايد ، كفارهء اين گونه قسم‌ها ، اطعام ده نفر مستمند ، از غذاهاى معمولى است كه به خانوادهء خود مىدهيد ؛ يا لباس پوشاندن بر آن ده نفر ؛ و يا آزاد كردن يك برده ؛ و كسى كه هيچ كدام از اينها را نيابد ، سه روز روزه مىگيرد ؛ اين ، كفارهء سوگندهاى شماست به هنگامى كه سوگند ياد مىكنيد ( و مخالفت مىنمائيد ) . و سوگندهاى خود را حفظ كنيد ( و نشكنيد ! ) خداوند آيات خود را اين چنين براى شما بيان مىكند ، شايد شكر او را به جا آوريد !\r\nشأن نزول :\r\n\r\nسنّت پيامبر و تبعيت از آن\r\nدر مورد نزول آيات فوق ، روايات متعددى نقل شده است ، از جمله اين كه :\r\nروزى پيامبر صلى الله عليه و آله دربارهء رستاخيز و وضع مردم در آن دادگاه بزرگ الهى بياناتى فرمود ، اين بيانات مردم را تكان داد و جمعى گريستند .\r\nبه دنبال آن جمعى از ياران پيامبر صلى الله عليه و آله تصميم گرفتند ، پاره‌اى از لذائذ و راحتىها را بر خود تحريم كرده و به جاى آن به عبادت پردازند .\r\nامير مؤمنان على عليه السلام سوگند ياد كرد كه شب‌ها كمتر بخوابد و مشغول عبادت باشد .\r\n« بلال » سوگند ياد كرد كه همه روز ، روزه باشد .\r\n« عثمان بن مظعون » قسم ياد كرد كه آميزش جنسى را با همسر خويش ترك گويد و به عبادت پردازد .\r\nروزى همسر « عثمان بن مظعون » نزد « عايشه » آمد ، او زن جوان و صاحب\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nجمالى بود ، عايشه از وضع او متعجب شد و گفت : چرا به خودت نمىرسى ، و زينت نمىكنى ؟ !\r\nدر پاسخ گفت : براى چه كسى زينت كنم ؟\r\nهمسرم مدتى است كه مرا ترك گفته و رهبانيت را پيش گرفته است .\r\nاين سخن به گوش پيامبر صلى الله عليه و آله رسيد ، فرمان داد همهء مسلمانان به مسجد آيند ، هنگامى كه در مسجد اجتماع كردند ، بالاى منبر قرار گرفت ، پس از حمد و ثناى پروردگار فرمود :\r\nچرا بعضى از شما چيزهاى پاكيزه را بر خود حرام كرده‌ايد ؟\r\nمن سنّت خود را براى شما بازگو مىكنم هر كس از آن روى گرداند از من نيست ، من قسمتى از شب را مىخوابم ، با همسرانم آميزش دارم و همهء روزها را روزه نمىگيرم .\r\nآگاه باشيد من هرگز به شما دستور نمىدهم كه مانند كشيشان مسيحى و رهبان‌ها دنيا را ترك گوئيد ؛ زيرا اين گونه مسائل و همچنين ديرنشينى در آئين من نيست ، رهبانيت امت من در جهاد است ( اگر مىخواهيد ترك دنيا گوئيد چه بهتر كه در راه سازنده‌اى همچون جهاد باشد . . . ) .\r\nبر خود سخت نگيريد ؛ زيرا جمعى از پيشينيان شما بر اثر سخت گرفتن بر خود ، هلاك شدند .\r\nآنها كه سوگند ياد كرده بودند اين امور را ترك كنند ، برخاسته عرض كردند : اى پيامبر ! ما در اين راه سوگند ياد كرده‌ايم وظيفهء ما در برابر سوگندمان چيست ؟ آيات فوق نازل شد و به آنها پاسخ گفت . « 1 »\r\n\r\n\r\n","description":"","footnote":"\r\n( 1 ) براى آگاهى از شأن نزول فوق ، به مدارك ذيل مراجعه فرمائيد :\r\n« وسائل الشيعه » ، ج 20 ، ص 21 و 107 و ج 23 ، ص 243 و 244 ؛ « بحار الانوار » ، ج 22 ، ص 124 و ج 36 ، ص 118 و ج 40 ، ص 328 و ج 62 ، ص 112 و 113 و ج 67 ، ص 116 و ج 90 ، ص 73 ؛ « تفسير على بن ابراهيم قمى » ، ج 1 ، ص 179 و 180 ؛ « مستدرك الوسائل » ، ج 16 ، ص 54 ؛ « مجمع البيان » و ساير تفاسير ، ذيل آيات مورد بحث .\r\n","page_name":" 207 ","page_number":207},
  {"content":"\r\n\r\nلازم به تذكر است كه بعضى سوگندهاى فوق مانند سوگندى كه از « عثمان بن مظعون » نقل شده چون منافات با حق همسرش داشته است مشروع نبوده .\r\nولى در مورد سوگند على عليه السلام دربارهء بيدار ماندن شب و اشتغال به عبادت ، امر مباح و مجازى بوده است اگر چه از آيات استفاده مىشود كه بهتر اين بوده چنين كارى به طور مستمر ادامه پيدا نكند .\r\nاين موضوع هيچ گونه منافاتى با مقام عصمت على عليه السلام ندارد ، چنان كه نظير آن را دربارهء پيامبر صلى الله عليه و آله نيز در سورهء « تحريم » آيهء اوّل مىخوانيم : يا أَيُّهَا النَّبِيُّ لِم‌َتُحَرِّمُ ما أَحَلَّ اللَّهُ لَكَ تَبْتَغي مَرْضاتَ أَزْواجِكَ : « اى پيغمبر ! چرا پاره‌اى از امورى كه بر تو حلال است را به خاطر رضايت همسرانت بر خود حرام مىكنى » ؟\r\n* * *\r\n( ( 90 ) ) يا أَيُّهَا الَّذينَ آمَنُوا إِنَّمَا الْخَمْرُ وَ الْمَيْسِرُ وَ الأَنْصابُ وَ الأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ ( ( 91 ) ) إِنَّما يُريدُ الشَّيْطانُ أَنْ يُوقِعَ بَيْنَكُمُ الْعَداوَةَ وَ الْبَغْضاءَ فِي الْخَمْرِ وَالْمَيْسِرِ وَ يَصُدَّكُمْ عَنْ ذِكْرِ اللَّهِ وَ عَنِ الصَّلاةِ فَهَلْ أَنْتُمْ مُنْتَهُونَ\r\nاى كسانى كه ايمان آورده‌ايد ! شراب و قمار و بت‌ها و ازلام ( نوعى بخت‌آزمائى ) ، پليد و از عمل شيطان است ، از آنها دورى كنيد تا رستگار شويد !\r\nشيطان مىخواهد به وسيلهء شراب و قمار ، در ميان شما عداوت و كينه ايجاد كند ، و شما را از ياد خدا و از نماز باز دارد . آيا ( با اين همه زيان و فساد ، و با اين نهى اكيد ، ) خوددارى خواهيد كرد ؟ !\r\nشأن نزول :\r\n\r\nتحريم قطعى خمر و قمار\r\nدر تفاسير شيعه و اهل تسنن ، شأن نزول‌هاى مختلفى دربارهء آيهء نخست ذكر\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nشده است ، كه تقريباً با يكديگر شباهت دارند از جمله اين كه : در « تفسير درّ المنثور » از « سعد بن وقاص » چنين نقل شده : اين آيه دربارهء من نازل گرديد ، مردى از انصار غذائى تهيه كرده بود ، و ما را دعوت كرد ، جمعى در مجلس ميهمانى او شركت كردند ، و علاوه بر صرف غذا شراب نوشيدند و اين ، قبل از تحريم شراب در اسلام بود ، هنگامى كه مغز آنها از شراب گرم شد ، شروع به ذكر افتخارات خود كردند ، كم كم كار بالا گرفت و به اينجا رسيد كه يكى از آنها استخوان شترى را برداشت ، بر بينى من كوبيد و آن را شكافت ، من خدمت پيامبر صلى الله عليه و آله رسيده ، اين جريان را عرض كردم ، در اين موقع آيهء فوق نازل شد . « 1 »\r\nاز « مسند احمد » ، « سنن ابىداود » ، « نسائى » و « ترمذى » چنين نقل شده است :\r\n« عمر » - كه طبق تصريح « تفسير فى ظلال » ، جلد سوم ، صفحهء 33 - علاقهء شديدى به نوشيدن شراب داشت ، دعا مىكرد ، و مىگفت : خدايا بيان روشنى در مورد خمر براى ما بفرما .\r\nهنگامى كه آيهء سورهء « بقره » « يَسْئَلُونَكَ عَنِ الْخَمْرِ وَ الْمَيْسِرِ » « 2 » نازل شد ، پيامبر صلى الله عليه و آله آيه را براى او قرائت كرد ولى او باز به دعاى خود ادامه مىداد ، و مىگفت :\r\nخدايا بيان روشن‌ترى در اين زمينه بفرما ، تا اين كه آيهء « يا أَيُّهَا الَّذينَ آمَنُوا لاتَقْرَبُوا الصَّلاةَ وَ أَنْتُمْ سُكارى » « 3 » نازل شد ، پيامبر صلى الله عليه و آله آن را نيز بر او خواند ، باز به دعاى خود ادامه مىداد ! تا اين كه : سورهء « مائده » ( آيهء مورد بحث ) كه صراحت فوق‌العاده‌اى در اين موضوع دارد ، نازل گرديد .\r\n\r\n\r\n","description":"","footnote":"\r\n( 1 ) « درّ المنثور » ، ج 2 ، ص 315 ؛ « فتح القدير » ، ج 2 ، ص 75 ؛ « الميزان » ، ج 6 ، ص 132 ؛ « مسند احمد » ، ج 1 ، ص 181 و 186 ؛ « جامع البيان » ، ج 7 ، ص 46 ؛ « اسباب نزول الآيات » واحدى نيشابورى ، ص 138 و بسيارى از تفاسير ديگر .\r\n( 2 ) بقره ، آيهء 219 .\r\n( 3 ) نساء ، آيهء 43 .\r\n","page_name":" 209 ","page_number":209},
  {"content":"\r\n\r\nهنگامى كه پيامبر صلى الله عليه و آله آيه را بر او خواند ، گفت : إِنْتَهَيْنا إِنْتَهَيْنا ! : « از نوشيدن شراب خوددارى مىكنيم ، خوددارى مىكنيم » ! « 1 »\r\n* * *\r\n( ( 93 ) ) لَيْسَ عَلَى الَّذينَ آمَنُوا وَ عَمِلُوا الصَّالِحاتِ جُناحٌ فيما طَعِمُوا إِذا مَا اتَّقَوْا وَ آمَنُوا وَ عَمِلُوا الصَّالِحاتِ ثُمَّ اتَّقَوْا وَ آمَنُوا ثُمَّ اتَّقَوْا وَ أَحْسَنُوا وَ اللَّهُ يُحِب‌ُّالْمُحْسِنينَ\r\nبر كسانى كه ايمان آورده و اعمال صالح انجام داده‌اند ، گناهى در آنچه ( قبل از نزول حكم تحريم ) خورده‌اند نيست ؛ اگر تقوا پيشه كنند ، و ايمان بياورند ، و اعمال صالح انجام دهند ؛ سپس تقوا پيشه كنند و ايمان آورند ؛ سپس تقوا پيشه كنند و نيكى نمايند . وخداوند ، نيكوكاران را دوست مىدارد .\r\nشأن نزول :\r\n\r\nگذشته‌ها گذشته\r\nدر « تفسير مجمع البيان » و تفسير « طبرى » و تفسير « قرطبى » و بعضى ديگر از تفاسير چنين آمده است : پس از نزول آيهء تحريم شراب و قمار ، بعضى از ياران پيامبر صلى الله عليه و آله گفتند : اگر اين دو اين همه گناه دارد پس تكليف برادران مسلمان ما كه پيش از نزول اين آيه از دنيا رفته‌اند و هنوز اين دو را ترك نكرده بودند چه مىشود ؟\r\nآيهء فوق نازل شد و به آنها پاسخ گفت . « 2 »\r\n* * *\r\n\r\n\r\n","description":"","footnote":"\r\n( 1 ) « تفسير المنار » ، ج 7 ، ص 50 ؛ « فى ظلال القرآن » ، ج 3 ، ص 33 ؛ « سنن نسائى » ، ج 8 ، ص 286 ؛ « مسند احمد » ، ج 1 ، ص 53 ؛ « سنن ابى داود » ، ج 2 ، ص 182 ؛ « سنن ترمذى » ، ج 4 ، ص 320 .\r\n( 2 ) « مجمع البيان » ، ذيل آيهء مورد بحث ؛ « جامع البيان » ( تفسير طبرى ) ، ج 7 ، ص 49 ، ذيل آيهء مورد بحث ؛ « تفسير قرطبى » ، ج 6 ، ص 293 ، ذيل آيهء مورد بحث .\r\n","page_name":" 210 ","page_number":210},
  {"content":"\r\n\r\n( 94 ) يا أَيُّهَا الَّذينَ آمَنُوا لَيَبْلُوَنَّكُمُ اللَّهُ بِشَيْءٍ مِنَ الصَّيْدِ تَنالُهُ أَيْديكُمْ وَ رِماحُكُمْ لِيَعْلَمَ اللَّهُ مَنْ يَخافُهُ بِالْغَيْبِ فَمَنِ اعْتَدى بَعْدَ ذلِكَ فَلَهُ عَذابٌ أَليمٌ ( ( 95 ) ) يا أَيُّهَا الَّذينَ آمَنُوا لاتَقْتُلُوا الصَّيْدَ وَ أَنْتُمْ حُرُمٌ وَ مَنْ قَتَلَهُ مِنْكُمْ مُتَعَمِّداً فَجَزاءٌ مِثْلُ ما قَتَلَ مِنَ النَّعَمِ يَحْكُمُ بِهِ ذَوا عَدْلٍ مِنْكُمْ هَدْياً بالِغَ الْكَعْبَةِ أَوْكَفَّارَةٌ طَعامُ مَساكينَ أَوْ عَدْلُ ذلِكَ صِياماً لِيَذُوقَ وَبالَ أَمْرِهِ عَفَا اللَّهُ عَمَّاسَلَفَ وَ مَنْ عادَ فَيَنْتَقِمُ اللَّهُ مِنْهُ وَ اللَّهُ عَزيزٌ ذُو انْتِقامٍ ( ( 96 ) ) أُحِلَّ لَكُمْ صَيْدُ الْبَحْرِ وَ طَعامُهُ مَتاعاً لَكُمْ وَ لِلسَّيَّارَةِ وَ حُرِّمَ عَلَيْكُمْ صَيْدُ الْبَرِّ ما دُمْتُمْ حُرُماً وَ اتَّقُوا اللَّهَ الَّذي إِلَيْهِ تُحْشَرُونَ\r\nاى كسانى كه ايمان آورده‌ايد ! خداوند شما را به چيزى از شكار كه دست‌ها ونيزه‌هايتان به آن مىرسد ، مىآزمايد ؛ تا معلوم شود چه كسى با ايمان به غيب از خدامىترسد ؛ و هر كس بعد از آن تجاوز كند ، مجازات دردناكى خواهد داشت .\r\nاى كسانى كه ايمان آورده‌ايد ! در حال احرام ، شكار نكنيد ؛ و هر كس از شما عمداً آن را به قتل برساند ، بايد كفاره‌اى معادل آن از چهارپايان بدهد ؛ كفاره‌اى كه دو نفر عادل ازشما ، معادل بودن آن را تصديق كنند ؛ و به صورت قربانى به ( حريم ) كعبه برسد ؛ يا ( به جاى قربانى ، ) اطعام مستمندان كند ؛ يا معادل آن ، روزه بگيرد ، تا كيفر كار خود را بچشد .\r\nخداوند گذشته را عفو كرده ، ولى هر كس تكرار كند ، خداوند از او انتقام مىگيرد ؛ وخداوند ، توانا و صاحب انتقام است .\r\nصيد دريا و طعام آن براى شما و كاروانيان حلال است ؛ تا ( در حال احرام ) از آن‌بهره‌مند شويد ؛ ولى مادام كه مُحرِم هستيد ، شكار صحرا براى شما حرام است ؛ و از ( نافرمانى ) خدائى كه به سوى او محشور مىشويد ، بترسيد !\r\nشأن نزول :\r\n\r\nحكم شكار در سفر حجّ\r\nبه طورى كه در كتاب « كافى » و بسيارى از تفاسير نقل شده ، هنگامى كه پيامبر اسلام صلى الله عليه و آله و مسلمانان در سال « حديبيه » براى عمره با حال احرام حركت كردند .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nدر وسط راه با حيوانات وحشى فراوانى رو به رو شدند ، آن قدر نزديك كه مىتوانستند آنها را با دست و نيزه‌ها صيد كنند !\r\nاين شكارها به قدرى زياد بودند كه بعضى نوشته‌اند دوش به دوش مركب‌ها و از نزديك خيمه‌ها رفت و آمد مىكردند ، نخستين آيات فوق در اين هنگام نازل شد و مسلمانان را از صيد آنها بر حذر داشت ، و به آنها اخطار كرد كه : اين يك نوع امتحان براى آنها محسوب مىشود . « 1 »\r\n* * *\r\n( ( 101 ) ) يا أَيُّهَا الَّذينَ آمَنُوا لاتَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ وَ إِنْ تَسْئَلُوا عَنْها حينَ يُنَزَّلُ الْقُرْآنُ تُبْدَ لَكُمْ عَفَا اللَّهُ عَنْها وَ اللَّهُ غَفُورٌ حَليمٌ ( ( 102 ) ) قَدْ سَأَلَها قَوْمٌ مِنْ قَبْلِكُمْ ثُمَّ أَصْبَحُوا بِها كافِرينَ\r\nاى كسانى كه ايمان آورده‌ايد ! از چيزهائى نپرسيد كه اگر براى شما آشكار گردد ، شما را ناراحت مىكند ؛ و اگر به هنگام نزول قرآن ، از آنها سؤال كنيد ، براى شما آشكارمىشود ؛ خداوند آنها را بخشيده ( و ناديده گرفته ) است . و خداوند ، آمرزنده و بردبار است .\r\nجمعى از پيشينيان شما ، از آن سؤال كردند ؛ و سپس با آن به مخالفت برخاستند .\r\nشأن نزول :\r\n\r\nاز پرسش‌هاى بىجا بپرهيزيد\r\nدر شأن نزول آيات فوق در منابع حديث و تفسير ، اقوال مختلفى ديده مىشود ، ولى آنچه با آيات فوق و تعبيرات آن سازگارتر است ، شأن نزولى است كه در « تفسير مجمع البيان » از على بن ابيطالب عليه السلام نقل شده است كه :\r\nروزى پيامبر صلى الله عليه و آله خطبه‌اى خواند و دستور خدا را دربارهء حج بيان كرد ، شخصى به نام « عكاشه » - و به روايتى « سراقه » - گفت : آيا اين دستور براى هر سال است ، و\r\n\r\n\r\n","description":"","footnote":"\r\n( 1 ) « كافى » ، ج 4 ، ص 396 ؛ « وسائل الشيعه » ، ج 12 ، ص 415 و 417 ؛ « بحار الانوار » ، ج 20 ، ص 346 و 347 و ج 96 ، ص 154 و 156 ؛ « تفسير عياشى » ، ج 1 ، ص 343 ؛ « درّ المنثور » ، ج 2 ، ص 327 .\r\n","page_name":" 212 ","page_number":212},
  {"content":"\r\n\r\nهمه سال بايد حج به جا بياوريم ؟\r\nپيامبر صلى الله عليه و آله به سؤال او پاسخ نگفت ، ولى او اصرار كرد ، و دو بار ، و يا سه بار ، سؤال خود را تكرار نمود .\r\nپيامبر صلى الله عليه و آله فرمود : واى بر تو ! چرا اين همه اصرار مىكنى ؟ اگر در جواب تو بگويم بلى ، حج در همه سال بر همهء شما واجب مىشود .\r\nاگر در همه سال واجب باشد توانائى انجام آن را نخواهيد داشت .\r\nو اگر با آن مخالفت كنيد گناهكار خواهيد بود .\r\nبنابراين ، مادام كه چيزى به شما نگفته‌ام روى آن اصرار نورزيد ؛ زيرا ( يكى از ) امورى كه باعث هلاكت ( بعضى از ) اقوام گذشته شد اين بود كه : لجاجت و پرحرفى مىكردند و از پيامبرشان زياد سؤال مىنمودند ، پس هنگامى كه به شما دستورى مىدهم به اندازهء توانائى خود آن را انجام دهيد\r\n( إِذا أَمَرْتُكُمْ مِنْ شَيْءٍ فَأْتُوا مِنْهُ مَا اسْتَطَعْتُم )\r\nو هنگامى كه شما را از چيزى نهى مىكنم خوددارى كنيد ، آيات فوق نازل شد و آنها را از اين كار باز داشت . « 1 »\r\nاشتباه نشود ، منظور از اين شأن نزول - همانطور كه در تفسير آيه خواهيم گفت - اين نيست كه راه سؤال ، پرسش و فراگيرى مطالب را به روى مردم ببندد ؛ زيرا قرآن در آيات خود صريحاً دستور مىدهد : مردم آنچه را نمىدانند از اهل اطلاع بپرسند « فَاسْئَلُوا أَهْلَ الذِّكْرِ إِنْ كُنْتُمْ لاتَعْلَمُون » . « 2 »\r\nبلكه منظور سؤال‌هاى نا به جا و بهانه‌گيرىها و لجاجت‌هائى است كه غالباً سبب مشوّش شدن اذهان مردم ، و موجب مزاحمت گوينده ، و پراكندگى رشتهء سخن و برنامهء او مىگردد .\r\n\r\n\r\n","description":"","footnote":"\r\n( 1 ) « مجمع البيان » ، ج 3 ، ص 428 ؛ « درّ المنثور » ، ج 2 ، ص 335 ؛ « المنار » ، در ذيل آيهء مورد بحث با تفاوت‌هائى اين شأن نزول را نقل كرده‌اند ؛ « بحار الانوار » ، ج 22 ، ص 31 ( با اندكى تفاوت ) ؛ « جامع البيان » ، ج 7 ، ص 11 ؛ « تفسير ابن كثير » ، ج 2 ، ص 109 .\r\n( 2 ) نحل ، آيهء 43 .\r\n","page_name":" 213 ","page_number":213},
  {"content":"\r\n\r\n( 106 ) يا أَيُّهَا الَّذينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حينَ الْوَصِيَّةِ اثْنانِ ذَوا عَدْلٍ مِنْكُمْ أَوْ آخَرانِ مِنْ غَيْرِكُمْ إِنْ أَنْتُمْ ضَرَبْتُمْ فِي الْأَرْضِ فَأَصابَتْكُمْ مُصيبَةُ الْمَوْتِ تَحْبِسُونَهُما مِنْ بَعْدِ الصَّلاةِ فَيُقْسِمانِ بِاللَّهِ إِنِ ارْتَبْتُمْ لانَشْتَري بِهِ ثَمَناً وَ لَوْ كانَ ذا قُرْبى وَ لانَكْتُمُ شَهادَةَ اللَّهِ إِنَّا إِذاً لَمِنَ الْآثِمينَ ( ( 107 ) ) فَإِنْ عُثِرَ عَلى أَنَّهُمَا اسْتَحَقَّا إِثْماً فَآخَرانِ يَقُومانِ مَقامَهُما مِنَ الَّذينَ اسْتَحَقَّ عَلَيْهِمُ الْأَوْلَيانِ فَيُقْسِمانِ بِاللَّهِ لَشَهادَتُنا أَحَقُّ مِنْ شَهادَتِهِما وَ مَا اعْتَدَيْنا إِنَّا إِذاً لَمِنَ الظَّالِمينَ ( ( 108 ) ) ذلِكَ أَدْنى أَنْ يَأْتُوا بِالشَّهادَةِ عَلى وَجْهِها أَوْ يَخافُوا أَنْ تُرَدَّ أَيْمانٌ بَعْدَ أَيْمانِهِمْ وَ اتَّقُوا اللَّهَ وَ اسْمَعُوا وَ اللَّهُ لايَهْدِي الْقَوْمَ الْفاسِقينَ\r\nاى كسانى كه ايمان آورده‌ايد ! هنگامى كه مرگ يكى از شما فرا رسد ، در موقع وصيت بايد از ميان شما ، دو نفر عادل را به شهادت بطلبيد ؛ يا اگر مسافرت كرديد ، و مصيبت‌مرگ شما فرا رسيد ، ( و در آنجا مسلمانى نيافتيد ، ) دو نفر از غير خودتان را به گواهى بطلبيد .\r\nو اگر به هنگام اداى شهادت ، در صدق آنها شك كرديد ، آنها را بعد از نماز نگاه‌مىداريد تا سوگند ياد كنند كه : « ما حاضر نيستيم حق را به چيزى بفروشيم ، هر چند در مورد خويشاوندان ما باشد ؛ و شهادت الهى را كتمان نمىكنيم ، كه از گناهكاران خواهيم بود » !\r\nو اگر اطلاعى حاصل شود كه آن دو ، مرتكب گناهى شده‌اند ( و حق را كتمان كرده‌اند ) ، دو نفر از كسانى كه نسبت به ميّت ، اولى هستند ، به جاى آنها قرار مىگيرند ، و به خداسوگند ياد مىكنند كه : « گواهى ما ، از گواهى آن دو ، به حق نزديك‌تر است ؛ و ما تجاوزى نكرده‌ايم ؛ كه اگر چنين كرده باشيم ، از ظالمان خواهيم بود » !\r\nاين كار ، نزديك‌تر است به اين كه گواهى به حق دهند ، ( و از خدا بترسند ، ) و يا بترسند كه ( دروغشان فاش گردد ؛ و ) سوگندهائى جاى سوگندهاى آنها را بگيرد . از ( مخالفت ) خدابپرهيزيد ، و گوش فرا دهيد . و خداوند ، جمعيت فاسقان را هدايت نمىكند .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nشأن نزول :\r\n\r\nشاهد گرفتن هنگام مرگ\r\nدر « مجمع البيان » و بعضى تفاسير ديگر در شأن نزول آيات فوق چنين نقل شده :\r\nيك نفر از مسلمانان به نام « ابن ابى ماريه » به اتفاق دو نفر از مسيحيان عرب به نام « تميم » و « عدىّ » كه دو برادر بودند به قصد تجارت از « مدينه » خارج شدند در اثناى راه « ابن ماريه » كه مسلمان بود بيمار شد ، وصيت‌نامه‌اى نوشت ، آن را در ميان اثاث خود مخفى كرد ، و اموال خويش را به دست دو همسفر نصرانى سپرد وصيت كرد كه : آنها را به خانوادهء او برسانند ، و از دنيا رفت .\r\nهمسفران متاع او را گشودند و چيزهاى گران‌قيمت و جالب آن را برداشتند و بقيه را به ورثه باز گرداندند ، ورثه هنگامى كه متاع را گشودند ، قسمتى از اموالى كه « ابن ابى ماريه » با خود برده بود را در آن نيافتند .\r\nناگاه چشمان آنها به وصيت‌نامه افتاد ، ديدند ، صورت تمام اموال مسروقه در آن ثبت است .\r\nمطلب را با آن دو نفر مسيحى همسفر در ميان گذاشتند آنها انكار كرده گفتند :\r\nهر چه به ما داده بود به شما تحويل داده‌ايم ! ناچار به پيامبر صلى الله عليه و آله شكايت كردند ، آيات فوق نازل شد و حكم آن را بيان كرد . « 1 »\r\nولى از شأن نزولى كه در كتاب « كافى » آمده است چنين بر مىآيد كه : آنها نخست انكار كردند ، جريان به خدمت پيامبر صلى الله عليه و آله كشيده شد ، پيامبر صلى الله عليه و آله چون دليلى بر ضد آن دو نفر وجود نداشت ، آنها را وادار به سوگند كرد ، سپس آنها را تبرئه نمود .\r\nاما چيزى نگذشت كه بعضى از اموال مورد بحث نزد آن دو نفر پيدا شد و به اين وسيله دروغشان اثبات گرديد ، جريان به عرض پيامبر صلى الله عليه و آله رسيد .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 31 ؛ « جوامع الجامع » ، ج 1 ، ص 540 ؛ « جامع البيان » ، ج 7 ، ص 157 ؛ « درّ المنثور » ، ج 2 ، ص 342 .\r\n","page_name":" 215 ","page_number":215},
  {"content":"\r\n\r\nپيامبر صلى الله عليه و آله در انتظار ماند تا آيات فوق نازل شد ، سپس دستور داد ، اولياء ميّت سوگند ياد كنند ، و اموال را گرفت و به آنها تحويل داد . « 1 »\r\n* * *\r\n\r\n\r\n","description":"","footnote":"\r\n( 1 ) « كافى » ، ج 7 ، ص 5 .\r\n","page_name":" 216 ","page_number":216},
  {"content":"\r\n\r\n\r\nفصل پنجم : سوره‌هاى - انعام - اعراف - انفال\r\n\r\n","description":"","footnote":"","page_name":" 217 ","page_number":217},
  {"content":"\r\n . \r\n","description":"","footnote":"","page_name":" 218 ","page_number":218},
  {"content":"\r\n\r\n( 14 ) قُلْ أَ غَيْرَ اللَّهِ أَتَّخِذُ وَلِيّاً فاطِرِ السَّماواتِ وَ الْأَرْضِ وَ هُوَ يُطْعِمُ وَ لا يُطْعَمُ قُلْ إِنِّي أُمِرْتُ أَنْ أَكُونَ أَوَّلَ مَنْ أَسْلَمَ وَ لاتَكُونَنَّ مِنَ الْمُشْرِكينَ ( ( 15 ) ) قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظيمٍ ( ( 16 ) ) مَنْ يُصْرَفْ عَنْهُ يَوْمَئِذٍ فَقَدْ رَحِمَهُ وَ ذلِكَ الْفَوْزُ الْمُبينُ\r\nبگو : « آيا غير خدا را ولىّ خود انتخاب كنم ؟ ! ( خدائى ) كه او آفرينندهء آسمان‌ها و زمين است ؛ اوست كه روزى مىدهد و از كسى روزى نمىگيرد » . بگو : « من مأمورم كه نخستين مسلمان باشم ؛ و ( خداوند به من دستور داده كه ) از مشركان نباش » !\r\nبگو : « من ( نيز ) اگر نافرمانى پروردگارم كنم ، از عذاب روزى بزرگ ( روز رستاخيز ) مىترسم !\r\nآن كس كه در آن روز ، مجازات الهى به او نرسد ، خداوند او را مشمول رحمت خويش ساخته ؛ و اين همان پيروزى آشكار است » .\r\nشأن نزول :\r\n\r\nمن مأمورم نخستين مسلمان باشم\r\nبعضى براى آيات فوق ، شأن نزولى نقل كرده‌اند كه : « جمعى از اهل مكّه خدمت پيامبر صلى الله عليه و آله آمده ، گفتند : اى محمّد ! تو آئين قوم خود را ترك گفتى و مىدانيم اين كار عاملى جز فقر ندارد !\r\nما حاضريم اموال خود را با تو تقسيم كنيم و تو را كاملًا ثروتمند نمائيم تا دست از تبليغ بر ضد خدايان ما بردارى و به آئين اصلى ما بازگردى ، آيات فوق نازل شد و به آنها پاسخ گفت » . « 1 »\r\n* * *\r\n( ( لبته همان ) ) طور كه قبلًا گفته شد ، آيات اين سوره طبق روايات وارده ، يك جا در « مكّه » نازل شده ، بنابراين ، نمىتواند هر يك شأن نزول خاصى داشته باشد ، ولى در\r\n\r\n\r\n","description":"","footnote":"\r\n( 1 ) « تفسير ابوالفتوح رازى » ، ذيل آيهء مورد بحث ؛ « مجمع البيان » ، ذيل آيهء مورد بحث ؛ « مناقب آل ابيطالب » ، ج 1 ، ص 46 ؛ « بحار الانوار » ، ج 18 ، ص 157 و 199 ؛ « زاد المسير » ، ج 3 ، ص 9 .\r\n","page_name":" 219 ","page_number":219},
  {"content":"\r\n\r\nزمان‌هاى قبل از نزول اين سوره گفتگوها و بحث‌هائى ميان پيامبر و مشركان وجود داشته است و قسمتى از آيات اين سوره ناظر به آن گفتگوها است ، بنابراين هيچ مانعى ندارد كه چنين سخنى ميان پيامبر و مشركان رد و بدل شده باشد ، و خداوند در اين آيات به آن سخنان اشاره كرده ، و پاسخ مىگويد .\r\n* * *\r\n( ( 52 ) ) وَ لا تَطْرُدِ الَّذينَ يَدْعُونَ رَبَّهُمْ بِالْغَداةِ وَ الْعَشِيِّ يُريدُونَ وَجْهَهُ ما عَلَيْكَ مِنْ حِسابِهِمْ مِنْ شَيْءٍ وَ ما مِنْ حِسابِكَ عَلَيْهِمْ مِنْ شَيْءٍ فَتَطْرُدَهُمْ فَتَكُون‌َمِنَ الظَّالِمينَ ( ( 53 ) ) وَ كَذلِكَ فَتَنَّا بَعْضَهُمْ بِبَعْضٍ لِيَقُولُوا أَ هؤُلاءِ مَنَّ اللَّهُ عَلَيْهِمْ مِنْ بَيْنِنا أَ لَيْسَ اللَّهُ بِأَعْلَمَ بِالشَّاكِرينَ\r\nو كسانى را كه صبح و شام خدا را مىخوانند ، و جز ذات پاك او نظرى ندارند ، از خود دور مكن ! نه چيزى از حساب آنها بر توست ، و نه چيزى از حساب تو بر آنها ! اگر آنها را طرد كنى ، از ستمگران خواهى بود !\r\nو اين چنين بعضى از آنها را با بعض ديگر آزموديم ؛ تا بگويند : « آيا اينها هستند كه خداوند از ميان ما ( برگزيده ، و ) بر آنها منت گذارده ( و نعمت ايمان بخشيده ) است » ؟ ! آيا خداوند شاكران را بهتر نمىشناسد ؟ !\r\nشأن نزول :\r\n\r\nمستمندان ، ياران راستين اسلام\r\nدر شأن نزول آيات فوق روايات متعددى نقل شده كه با هم شباهت زياد دارند از جمله : در « تفسير درّ المنثور » چنين نقل شده : جمعى از قريش از كنار مجلس پيامبر صلى الله عليه و آله گذشتند در حالى كه « صهيب » ، « عمار » ، « بلال » ، « خباب » و امثال آنها از مسلمانان كم بضاعت و كارگر ، در خدمت پيامبر بودند .\r\nآنها از مشاهدهء اين صحنه تعجب كردند ( و از آنجا كه شخصيت را در مال و\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nثروت و مقام مىدانستند ، نتوانستند عظمت مقام روحى اين مردان بزرگ ، و نقش سازندهء آنها را در ايجاد مجتمع بزرگ اسلامى و انسانى آينده درك كنند ) گفتند :\r\nاى محمّد صلى الله عليه و آله آيا به همين افراد از ميان جمعيت قناعت كرده‌اى ؟ !\r\nاينها هستند كه خداوند از ميان ما انتخاب كرده ؟ !\r\nما پيرو اينها بوده باشيم ؟ !\r\nهر چه زودتر آنها را از طرف خود دور كن ! شايد ما به تو نزديك شويم و از تو پيروى كنيم .\r\nآيات فوق نازل شد و اين پيشنهاد را به شدت ردّ كرد . « 1 »\r\nبعضى از مفسران اهل تسنن مانند نويسندهء « المنار » حديثى شبيه به اين حديث نقل كرده و سپس اضافه مىكند : « عمر بن خطاب » در آنجا حاضر بود ، به پيامبر پيشنهاد كرد ، چه مانعى دارد كه پيشنهاد آنها را بپذيريم ؟ و ببينيم اينها چه مىكنند ، آيات فوق پيشنهاد او را نيز ردّ كرد . « 2 »\r\nاشتباه نشود ! ذكر شأن نزول براى بعضى از آيات اين سوره ، منافاتى با اين ندارد كه تمام سوره يك جا نازل شده باشد ؛ زيرا همانطور كه سابقاً اشاره كرديم ممكن است حوادث گوناگونى قبل از نزول سوره در فواصل مختلفى روى داده باشد و اين سوره ناظر به آن حوادث بوده باشد .\r\nذكر اين نكته در اينجا لازم به نظر مىرسد كه : در پاره‌اى از روايات نقل شده ، هنگامى كه پيامبر صلى الله عليه و آله پيشنهاد آنها را نپذيرفت ، از او خواستند : ميان اشراف قريش و فقراى يارانش تناوب قائل شود ، يعنى روزى را براى اينها و روزى را براى آنها قرار دهد ، تا با هم در يك جلسه ننشينند ، پيامبر اين پيشنهاد را پذيرفت شايد وسيله‌اى\r\n\r\n\r\n","description":"","footnote":"\r\n( 1 ) « درّ المنثور » ، ج 3 ، ص 13 ؛ « مجمع البيان » ، ذيل آيات مورد بحث ؛ « بحار الانوار » ، ج 17 ، ص 41 ، ج 22 ، ص 32 ، و ج 71 ، ص 183 ؛ « نورالثقلين » ، ج 1 ، ص 720 ؛ « الميزان » ، ج 7 ، ص 109 .\r\n( 2 ) « بحار الانوار » ، ج 17 ، ص 41 ؛ « جامع البيان » ، ج 7 ، ص 265 ؛ « اسباب نزول الآيات » واحدى نيشابورى ، ص 146 ؛ « زاد المسير » ، ج 3 ، ص 32 ؛ « الميزان » ، ج 7 ، ص 109 .\r\n","page_name":" 221 ","page_number":221},
  {"content":"\r\n\r\nبراى ايمان آوردن آنها شود .\r\nآنها گفتند : بايد اين مطلب به عنوان يك قرارداد نوشته شود پيامبر صلى الله عليه و آله على عليه السلام را مأمور نوشتن قرار داد كرد ، ولى آيهء فوق نازل شد و از اين كار نهى كرد . « 1 »\r\nاما اين روايت ، علاوه بر اين كه با روح تعليمات اسلام سازگار نيست و در هيچ مورد در مقابل اين گونه تبعيض‌ها انعطافى نشان نداده ، بلكه در همه جا سخن از وحدت جامعهء اسلامى است ، با آيهء قبل كه مىفرمود : إِنْ أَتَّبِعُ إِلَّا ما يُوحى : « من همواره پيرو وحى الهى هستم » سازگار نيست ، چگونه مىتوان باور كرد ، پيامبر صلى الله عليه و آله بدون انتظار وحى تسليم چنين پيشنهادى شده باشد ؟ !\r\nبه علاوه ، جملهء\r\n« وَ لاتَطْرُدِ »\r\nكه در آغاز آيهء مورد بحث مىخوانيم ، نشان مىدهد :\r\nآنها پيشنهاد طرد مطلق آن دسته از ياران پيامبر صلى الله عليه و آله را داشته‌اند نه پيشنهاد تناوب ؛ زيرا تناوب با طرد فرق بسيار دارد و اين نشان مىدهد كه شأن نزول همان است كه در آغاز آورديم .\r\n* * *\r\n( ( 68 ) ) وَ إِذا رَأَيْتَ الَّذينَ يَخُوضُونَ في آياتِنا فَأَعْرِضْ عَنْهُمْ حَتَّى يَخُوضُوا في حَديثٍ غَيْرِهِ وَ إِمَّا يُنْسِيَنَّكَ الشَّيْطانُ فَلا تَقْعُدْ بَعْدَ الذِّكْرى مَعَ الْقَوْمِ الظَّالِمينَ ( ( 69 ) ) وَ ما عَلَى الَّذينَ يَتَّقُونَ مِنْ حِسابِهِمْ مِنْ شَيْءٍ وَ لكِنْ ذِكْرى لَعَلَّهُمْ يَتَّقُونَ\r\nهر گاه كسانى را ديدى كه آيات ما را استهزاء مىكنند ، از آنها روى بگردان تا به سخن ديگرى بپردازند . و اگر شيطان از ياد تو ببرد ، هرگز پس از ياد آمدن با اين جمعيت‌ستمگر منشين !\r\nو ( اگر ) افراد با تقوا ( براى ارشاد و اندرز با آنها بنشينند ، ) چيزى از حساب ( و گناه ) آنها بر ايشان نيست ؛ ولى ( بايد تنها ) براى يادآورى آنها باشد ، شايد ( بشنوند و ) تقوا پيشه كنند !\r\n\r\n\r\n","description":"","footnote":"\r\n( 1 ) « بحار الانوار » ، ج 22 ، ص 33 ؛ « مجمع البيان » ، ذيل آيهء مورد بحث ؛ « نورالثقلين » ، ج 1 ، ص 721 ؛ « تفسير ابن كثير » ، ج 2 ، ص 139 ؛ « مكاتيب الرسول » احمدى ميانجى ، ج 3 ، ص 737 .\r\n","page_name":" 222 ","page_number":222},
  {"content":"\r\n\r\nشأن نزول :\r\n\r\nارشاد و گرنه كناره‌گيرى\r\nدر « تفسير مجمع البيان » از امام باقر عليه السلام نقل شده : چون آيهء نخست نازل گرديد و مسلمانان از مجالست با كفار و استهزاءكنندگان آيات الهى ، نهى شدند جمعى از مسلمانان گفتند : اگر بخواهيم در همه جا به اين دستور عمل كنيم بايد هرگز به « مسجد الحرام » نرويم و طواف خانهء خدا را نكنيم ( ؛ زيرا آنها در گوشه و كنار مسجد پراكنده‌اند و به سخنان باطل پيرامون آيات الهى مشغولند و در هر گوشه‌اى از مسجد الحرام ما مختصر توقفى كنيم ممكن است سخنان آنها به گوش ما برسد ) .\r\nدر اين موقع ، آيهء دوم نازل شد و به مسلمانان دستور داد : در اين گونه مواقع آنها را نصيحت كنند و تا آنجا كه در قدرت دارند به ارشاد و راهنمائى آنها بپردازند . « 1 »\r\nذكر شأن نزول براى آيهء فوق - همانطور كه سابقاً نيز اشاره كرديم - با نازل شدن تمام سوره با هم منافات ندارد ؛ زيرا ممكن است حوادث مختلفى در زندگى مسلمانان رخ دهد ، سپس سوره‌اى يك جا نازل شود و هر چند آيه‌اى از آن ناظر به قسمتى از آن حوادث بوده باشد .\r\n* * *\r\n( ( 91 ) ) وَ ما قَدَرُوا اللَّهَ حَقَّ قَدْرِهِ إِذْ قالُوا ما أَنْزَلَ اللَّهُ عَلى بَشَرٍ مِنْ شَيْءٍ قُلْ مَنْ أَنْزَلَ الْكِتابَ الَّذي جاءَ بِهِ مُوسى نُوراً وَ هُدىً لِلنَّاسِ تَجْعَلُونَهُ قَراطيسَ تُبْدُونَها وَ تُخْفُونَ كَثيراً وَ عُلِّمْتُمْ ما لَمْ تَعْلَمُوا أَنْتُمْ وَ لا آباؤُكُمْ قُلِ اللَّهُ ثُمَّ ذَرْهُمْ في خَوْضِهِمْ يَلْعَبُونَ\r\nآنها خدا را درست نشناختند كه گفتند : « خدا هيچ چيز بر هيچ انسانى ، نفرستاده است » ! بگو : « چه كسى كتابى را كه موسى آورد ، نازل كرد ؟ ! كتابى كه براى مردم ، نور و هدايت بود ؛ ( اما شما ) آن را به صورت پراكنده قرار مىدهيد ؛ قسمتى را آشكار ، و قسمتى\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 89 ؛ « مستدرك » ، ج 12 ، ص 312 و 313 .\r\n","page_name":" 223 ","page_number":223},
  {"content":"\r\n\r\nراپنهان مىداريد ؛ و مطالبى به شما تعليم داده شده كه نه شما و نه پدرانتان ، از آن با خبر نبوديد » ! بگو : « خدا » ! سپس آنها را در گفتگوهاى لجاجت آميزشان رها كن ، تا بازى كنند !\r\nشأن نزول :\r\n\r\nانكار نزول قرآن\r\nاز « ابن عباس » چنين نقل شده : جمعى از يهوديان گفتند : اى محمّد ! آيا راستى خداوند كتابى بر تو فرستاده است ؟ !\r\nپيامبر گفت : آرى .\r\nآنها گفتند : به خدا سوگند ! خداوند هيچ كتابى از آسمان فرو نفرستاده است ! « 1 »\r\nدر شأن نزول اين آيه ، روايات ديگرى نيز نقل شده ، اما چنان كه بعداً خواهيم دانست آنچه در بالا آورديم از همه بهتر و مناسب‌تر است .\r\n* * *\r\n( ( 93 ) ) وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ قالَ أُوحِيَ إِلَيَّ وَ لَمْ يُوحَ إِلَيْهِ شَيْءٌ وَ مَنْ قالَ سَأُنْزِلُ مِثْلَ ما أَنْزَلَ اللَّهُ وَ لَوْ تَرى إِذِ الظَّالِمُونَ في غَمَراتِ الْمَوْتِ وَالْمَلائِكَةُ باسِطُوا أَيْديهِمْ أَخْرِجُوا أَنْفُسَكُمُ الْيَوْمَ تُجْزَوْنَ عَذابَ الْهُونِ بِما كُنْتُمْ تَقُولُونَ عَلَى اللَّهِ غَيْرَ الْحَقِّ وَ كُنْتُمْ عَنْ آياتِهِ تَسْتَكْبِرُونَ\r\nچه كسى ستمكارتر است از كسى كه دروغى به خدا ببندد ، يا بگويد : « بر من وحىفرستاده شده » ، در حالى كه به او وحى نشده است ، و كسى كه بگويد : « من نيز همانند آنچه خدا نازل كرده است ، نازل مىكنم » ؟ ! و اگر ببينى هنگامى كه ( اين ) ظالمان در شدائد مرگ فرو رفته‌اند ، و فرشتگان دست‌ها را گشوده ، ( به آنان مىگويند : ) « جان خود را خارج سازيد ! امروز در برابر دروغ‌هائى كه به خدا بستيد و نسبت به آيات او تكبّر ورزيديد ، مجازات خواركننده‌اى خواهيد ديد » ! ( خواهى ديد كه وضع آنها بسيار دردناك و اسفبار است ) .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 89 ؛ « الميزان » ، ج 7 ، ص 304 ؛ « جامع البيان » ، ج 7 ، ص 348 ؛ « درّ المنثور » ، ج 3 ، ص 29 ؛ و تفاسير « ابوالفتوح رازى » و « المنار » ، ذيل آيهء مورد بحث .\r\n","page_name":" 224 ","page_number":224},
  {"content":"\r\n\r\nشأن نزول :\r\n\r\nمدّعيان كاذب\r\nدر شأن نزول اين آيه روايات متعددى در منابع حديث و كتب تفسير نقل شده از جمله اين كه : آيه در مورد شخصى به نام « عبداللّه بن سعد » نازل گرديد ، كه از كاتبان وحى بود ، اما خيانت كرد و پيغمبر صلى الله عليه و آله او را طرد نمود .\r\nپس از آن ، او ادعا كرد : من مىتوانم همانند آيات قرآن را بياورم . « 1 »\r\nجمعى از مفسران نيز گفته‌اند : آيه يا قسمتى از آن دربارهء « مسيلمهء كذّاب » كه از مدعيان دروغين نبوت بود نازل گرديده است .\r\nولى با توجه به اين كه : داستان « مسيلمه » در اواخر عمر پيغمبر صلى الله عليه و آله بود ، و اين سوره از سوره‌هاى مكى است ، طرفداران اين شأن نزول معتقدند : اين آيه همانند چند آيه ديگر از اين سوره در « مدينه » نازل و به دستور پيامبر صلى الله عليه و آله در لابلاى آيات اين سوره قرار داده شده است . « 2 »\r\nدر هر حال ، آيه همانند ساير آيات قرآن كه در شرائط خاصى نازل شده مضمون ومحتواى آن كلّىوعمومى است و همهء مدعيان نبوت و مانند آنها را شامل مىشود .\r\n* * *\r\n( ( 94 ) ) وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ ما خَوَّلْناكُمْ وَراءَ ظُهُورِكُمْ وَ ما نَرى مَعَكُمْ شُفَعاءَكُمُ الَّذينَ زَعَمْتُمْ أَنَّهُمْ فيكُمْ شُرَكاءُ لَقَدْ تَقَطَّعَ بَيْنَكُمْ وَ ضَلَّ عَنْكُمْ ما كُنْتُمْ تَزْعُمُونَ\r\nو ( روز قيامت به آنها گفته مىشود : ) همهء شما تنها به سوى ما بازگشت نموديد ، همان گونه كه روز اوّل شما را آفريديم ؛ و آنچه را به شما بخشيده بوديم ، پشت سر گذارديد ! و\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 34 ؛ « تفسير تبيان » ، ج 4 ، ص 202 ؛ « تفسير قرطبى » ، ج 7 ، ص 39 و 40 .\r\n( 2 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 34 ؛ « تفسير تبيان » ، ج 4 ، ص 202 ؛ « تفسير قرطبى » ، ج 7 ، ص 39 و 40 .\r\n","page_name":" 225 ","page_number":225},
  {"content":"\r\n\r\nشفيعانى را كه شريك در شفاعت خود مىپنداشتيد ، با شما نمىبينيم ! پيوندهاى شمابريده شده است ؛ و تمام آنچه را تكيه‌گاه خود تصور مىكرديد ، از شما دور و گم شده‌اند !\r\nشأن نزول :\r\n\r\nبت‌ها شفيع كسى نيستند\r\nدر « تفسير مجمع البيان » ، « تفسير طبرى » و تفسير « آلوسى » چنين نقل شده : يكى از مشركان به نام « نضر بن حارث » گفت :\r\nلات و عزّى ( دو بت بزرگ و معروف عرب ) در قيامت از من شفاعت خواهند كرد ، آيهء فوق نازل شد و به او و امثال او پاسخ گفت . « 1 »\r\n* * *\r\n( ( 109 ) ) وَ أَقْسَمُوا بِاللَّهِ جَهْدَ أَيْمانِهِمْ لَئِنْ جاءَتْهُمْ آيَةٌ لَيُؤْمِنُنَّ بِها قُلْ إِنَّمَا الْآياتُ عِنْدَ اللَّهِ وَ ما يُشْعِرُكُمْ أَنَّها إِذا جاءَتْ لا يُؤْمِنُونَ ( ( 110 ) ) وَ نُقَلِّبُ أَفْئِدَتَهُمْ وَ أَبْصارَهُمْ كَما لَمْ يُؤْمِنُوا بِهِ أَوَّلَ مَرَّةٍ وَ نَذَرُهُمْ في طُغْيانِهِمْ يَعْمَهُونَ\r\nبا نهايت اصرار ، به خدا سوگند ياد كردند كه اگر نشانه‌اى ( معجزه‌اى ) براى آنان بيايد ، حتماً به آن ايمان مىآورند ؛ بگو : « معجزات فقط از سوى خداست ؛ و شما از كجا مىدانيد كه هرگاه معجزه‌اى بيايد ( ايمان مىآورند ؟ خير ، ) ايمان نمىآورند » !\r\nو ما دل‌ها و چشم‌هاى آنها را واژگونه مىسازيم ؛ ( آنها ايمان نمىآورند ، ) همان گونه كه در آغاز ، به آن ايمان نياوردند ؛ و آنان را در حال سركشى ، به خود وا مىگذاريم تا سرگردان شوند !\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير تبيان » ، ج 4 ، ص 208 ؛ « جامع البيان » ابن جرير طبرى ، ج 7 ، ص 363 .\r\n","page_name":" 226 ","page_number":226},
  {"content":"\r\n\r\nشأن نزول :\r\n\r\nپيشنهاد معجزه\r\nجمعى از مفسران ، در شأن نزول اين آيه نقل كرده‌اند كه : عده‌اى از قريش خدمت پيامبر صلى الله عليه و آله رسيده ، گفتند :\r\nتو براى موسى و عيسى عليهما السلام ، خارق عادات و معجزات مهمى نقل مىكنى ، و همچنين دربارهء انبياى ديگر ، تو نيز امثال اين كارها را براى ما انجام ده تا ما ايمان آوريم .\r\nپيامبر صلى الله عليه و آله فرمود : مايليد چه كار براى شما كنم ؟\r\nگفتند : از خدا بخواه كوه صفا را تبديل به طلا كند ، و بعضى از مردگان پيشين ما زنده شوند و از آنها دربارهء حقانيت دعوت تو سؤال كنيم .\r\nو نيز فرشتگان را به ما نشان بده كه دربارهء تو گواهى دهند .\r\nو يا خداوند و فرشتگان را دسته‌جمعى با خود بياور ! . . .\r\nپيامبر صلى الله عليه و آله فرمود : اگر بعضى از اين كارها را انجام دهم ايمان مىآوريد ؟\r\nگفتند : به خدا سوگند چنين خواهيم كرد .\r\nمسلمانان كه اصرار مشركان را در اين زمينه ديدند از پيامبر صلى الله عليه و آله تقاضا كردند چنين كند ، شايد ايمان بياورند .\r\nهمين كه پيامبر صلى الله عليه و آله آمادهء دعا كردن شد ، كه بعضى از اين پيشنهادها را از خدا بخواهد ( زيرا بعضى از آنها نامعقول و محال بود ) پيك وحى خدا نازل شده ، چنين پيام آورد :\r\nاگر بخواهى ، دعوت تو اجابت مىشود ، ولى در اين صورت ( چون از هر نظر اتمام حجت خواهد شد و موضوع جنبهء حسّى و شهود به خود خواهد گرفت ) اگر ايمان نياورند همگى سخت كيفر مىبينند ( و نابود خواهند شد ) .\r\nاما اگر به خواستهء آنها ترتيب اثر داده نشود و آنها را به حال خود واگذارى ممكن است بعضى از آنها در آينده توبه كنند و راه حق را پيش گيرند .\r\nپيامبر صلى الله عليه و آله پذيرفت و آيات فوق نازل گرديد . « 1 »\r\n\r\n\r\n","description":"","footnote":"\r\n( 1 ) « مجمع‌البيان » ، ذيل آيهء مورد بحث ؛ « بحارالانوار » ، ج 9 ، ص 90 ؛ « الميزان » ، ج 7 ، ص 324 ؛ « جامع‌البيان » ، ج 7 ، ص 406 ؛ « تفسير قرطبى » ، ج 7 ، ص 62 ؛ « تفسير ابن كثير » ، ج 2 ، ص 170 .\r\n","page_name":" 227 ","page_number":227},
  {"content":"\r\n\r\n( 122 ) أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشى بِهِ فِي النَّاسِ كَمَنْ مَثَلُهُ فِي الظُّلُماتِ لَيْسَ بِخارِجٍ مِنْها كَذلِكَ زُيِّنَ لِلْكافِرينَ ما كانُوا يَعْمَلُونَ ( ( 123 ) ) وَ كَذلِكَ جَعَلْنا في كُلِّ قَرْيَةٍ أَكابِرَ مُجْرِميها لِيَمْكُرُوا فيها وَ ما يَمْكُرُونَ إِلَّا بِأَنْفُسِهِمْ وَ ما يَشْعُرُونَ\r\nآيا كسى كه مرده بود ، سپس او را زنده كرديم ، و نورى برايش قرار داديم كه با آن در ميان مردم راه برود ، همانند كسى است كه در ظلمت‌ها باشد و از آن خارج نگردد ؟ ! اين گونه براى كافران ، اعمال ( زشتى ) كه انجام مىدادند ، تزيين شده ( و زيبا جلوه كرده ) است .\r\nو ( نيز ) اين گونه در هر شهر و آبادى ، بزرگان گنهكارى قرار داديم ؛ ( و همه گونه قدرت در اختيارشان گذارديم ؛ ) و سرانجام كارشان اين شد كه به مكر ( و فريب مردم ) پرداختند ؛ ولى تنها خودشان را فريب مىدهند و نمىفهمند !\r\nشأن نزول :\r\n\r\nايمان حمزه ، افسر رشيد اسلام\r\nدر شأن نزول آيهء اوّل چنين نقل شده است :\r\n« ابوجهل » كه از دشمنان سرسخت اسلام و پيامبر صلى الله عليه و آله بود ، روزى سخت آن حضرت را آزار داد .\r\n« حمزه » عموى شجاع پيامبر صلى الله عليه و آله كه تا آن روز اسلام را نپذيرفته بود و همچنان دربارهء آئين او مطالعه و انديشه مىكرد ، در آن روز طبق معمول خود براى شكار به بيابان رفته بود .\r\nهنگامى كه از بيابان بازگشت ، از جريان كار « ابوجهل » و برادرزادهء خويش با خبر شده ، سخت برآشفت و يكسر به سراغ « ابوجهل » رفت و چنان بر سر - يا بينى او - كوفت كه خون جارى شد و با تمام نفوذى كه « ابوجهل » در ميان قوم و عشيرهء خود - و حتى در ميان مردم « مكّه » - داشت به ملاحظهء شجاعت فوق‌العادهء « حمزه » از نشان دادن عكس‌العمل خوددارى كرد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nسپس حمزه به سراغ پيامبر صلى الله عليه و آله آمده ، اسلام را پذيرفت و از آن روز رسماً به عنوان يك افسر رشيد اسلام ، تا واپسين دم عمر ، از اين آئين آسمانى دفاع مىكرد .\r\nآيهء فوق دربارهء اين حادثه نازل گرديد و وضع ايمان « حمزه » و پافشارى « ابوجهل » در كفر و فساد را مشخص ساخت . « 1 »\r\nاز بعضى روايات نيز استفاده مىشود : آيه در مورد ايمان آوردن « عمار ياسر » و اصرار « ابوجهل » در كفر نازل گرديده است . « 2 »\r\nدر هر حال ، اين آيه همانند آيات ديگر قرآن اختصاص به مورد نزول خود ندارد و داراى مفهوم وسيعى است كه در مورد هر مؤمن راستين ، و هر بىايمان لجوج ، صادق است .\r\n* * *\r\n( ( 124 ) ) وَ إِذا جاءَتْهُمْ آيَةٌ قالُوا لَنْ نُؤْمِنَ حَتَّى نُؤْتى مِثْلَ ما أُوتِيَ رُسُلُ اللَّهِ اللَّهُ أَعْلَمُ حَيْثُ يَجْعَلُ رِسالَتَهُ سَيُصيبُ الَّذينَ أَجْرَمُوا صَغارٌ عِنْدَ اللَّهِ وَ عَذاب‌ٌشَديدٌ بِما كانُوا يَمْكُرُونَ\r\nو هنگامى كه آيه‌اى براى آنها بيايد ، مىگويند : « ما هرگز ايمان نمىآوريم ، مگر اين كه همانند چيزى كه به پيامبران خدا داده شده ، به ما هم داده شود » ! خداوند آگاه‌تر است كه رسالت خويش را كجا قرار دهد ! به زودى كسانى كه مرتكب گناه شدند ، ( و مردم را از راه حق منحرف ساختند ، ) در مقابل مكر ( و فريب و نيرنگى ) كه مىكردند ، گرفتار حقارت در پيشگاه خدا ، و عذاب شديد خواهند شد .\r\nشأن نزول :\r\n\r\nانتخاب پيامبر صلى الله عليه و آله از بين مردم\r\nمرحوم « طبرسى » در « مجمع البيان » مىنويسد : اين آيه دربارهء « وليد بن مغيره » -\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 18 ، ص 159 ؛ « زاد المسير » ، ج 3 ، ص 80 .\r\n( 2 ) « مجمع البيان » ، ذيل آيهء مورد بحث ؛ « بحار الانوار » ، ج 18 ، ص 159 ؛ « زاد المسير » ، ج 3 ، ص 80 .\r\n","page_name":" 229 ","page_number":229},
  {"content":"\r\n\r\nكه از سران معروف بت‌پرستان و به اصطلاح مغز متفكر آنها محسوب مىشد - نازل گرديده است .\r\nاو به پيامبر صلى الله عليه و آله مىگفت : اگر نبوت راست باشد من به احراز اين مقام از تو سزاوارترم ؛ زيرا هم سنّم از تو بيشتر است و هم مالم ! « 1 »\r\nو بعضى گفته‌اند : دربارهء « ابوجهل » نازل شده است ؛ زيرا او تصور مىكرد : مسألهء نبوت هم بايد مركز رقابت‌ها قرار گيرد .\r\nاو مىگفت : ما و قبيلهء « بنى عبد مناف » ( طايفهء پيامبر صلى الله عليه و آله ) در همه چيز با هم رقابت داشتيم و همچون دو اسب مسابقه ، دوش به دوش هم پيش مىرفتيم ، تا اين كه آنها ادعا كردند پيامبرى از ميان ما برخاسته كه وحى به او مىشود .\r\nولى ممكن نيست ما به او ايمان بياوريم مگر اين كه بر ما نيز وحى شود ، همانطور كه بر او وحى مىشود ! ! « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 18 ، ص 235 ؛ « مناقب آل ابيطالب » ، ج 1 ، ص 47 ؛ « تفسير قرطبى » ، ج 7 ، ص 80 ؛ « زاد المسير » ، ج 3 ، ص 81 .\r\n( 2 ) « مجمع البيان » ، ذيل آيهء مورد بحث ؛ « بحار الانوار » ، ج 18 ، ص 235 ؛ « مناقب آل ابيطالب » ، ج 1 ، ص 47 ؛ « تفسير قرطبى » ، ج 7 ، ص 80 ؛ « زاد المسير » ، ج 3 ، ص 81 .\r\n","page_name":" 230 ","page_number":230},
  {"content":"\r\n\r\n( 184 ) أَ وَ لَمْ يَتَفَكَّرُوا ما بِصاحِبِهِمْ مِنْ جِنَّةٍ إِنْ هُوَ إِلَّا نَذيرٌ مُبينٌ\r\nآيا فكر نكردند كه همنشين آنها ( پيامبر ) هيچ گونه ( اثرى از ) جنون ندارد ؟ ! او فقط بيم دهندهء آشكارى است .\r\nشأن نزول :\r\n\r\nرفيق شما ديوانه نيست\r\nمفسران اسلامى چنين نقل كرده‌اند : پيامبر صلى الله عليه و آله هنگامى كه در « مكّه » بود ، شبى بر كوه صفا بر آمد و مردم را به سوى توحيد و يكتاپرستى دعوت نمود ، مخصوصاً تمامى طوائف قريش را صدا زد و آنها را از مجازات الهى برحذر داشت ، تا مقدار زيادى از شب گذشت ، بت‌پرستان « مكّه » گفتند :\r\nانَّ صاحِبَنا قَدْ جُنَّ باتَ لَيْلًا يَصُوتُ الَى الصَّباحِ ! :\r\n« رفيق ما ديوانه شده ، از شب تا صبح نعره مىكشيد » ! در اين موقع آيهء فوق نازل شد و به آنها در اين زمينه پاسخ دندان شكنى داد . « 1 »\r\nبا اين كه آيه شأن نزول خاصى دارد ، در عين حال چون دعوت به شناخت پيامبر صلى الله عليه و آله و هدف آفرينش و آمادگى براى زندگى ديگر مىكند ، با بحث‌هاى گذشته كه پيرامون « گروه دوزخى و بهشتى » سخن مىگفت ، پيوند روشنى دارد .\r\n* * * ( 187 ) يَسْئَلُونَكَ عَنِ السَّاعَةِ أَيَّانَ مُرْساها قُلْ إِنَّما عِلْمُها عِنْدَ رَبِّي لا يُجَلِّيها لِوَقْتِها إِلَّا هُوَ ثَقُلَتْ فِى السَّماواتِ وَ الْأَرْضِ لا تَأْتيكُمْ إِلَّا بَغْتَةًيَسْئَلُونَكَ كَأَنَّكَ حَفِيٌّ عَنْها قُلْ إِنَّما عِلْمُها عِنْدَ اللَّهِ وَ لكِنَّ أَكْثَرَ النَّاسِ لا يَعْلَمُونَ\r\nدربارهء قيامت از تو سؤال مىكنند ، كى فرا مىرسد ؟ بگو : « علمش فقط نزدپروردگار من است ؛ و هيچ كس جز او ( نمىتواند ) وقت آن را آشكار سازد ؛ ( حتى ) بر آسمان‌ها و زمين ، سنگين است ؛ و جز به طور ناگهانى ، به سراغ شما نمىآيد » ! ( باز ) از تو سؤال مىكنند ،\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 95 ؛ « درّ المنثور » ، ج 3 ، ص 149 .\r\n","page_name":" 231 ","page_number":231},
  {"content":"\r\n\r\nچنان كه گوئى تو از زمان وقوع آن با خبرى ! بگو : « علمش تنها نزد خداست ؛ ولى بيشتر مردم نمىدانند » .\r\nشأن نزول :\r\n\r\nهنگام برپائى رستاخيز\r\nبه طورى كه در بعضى از روايات آمده است طايفهء قريش به چند نفر مأموريت دادند كه به « نجران » سفر كنند ، و از دانشمندان يهود كه ( علاوه بر مسيحيان ) در آنجا ساكن بودند مسائل پيچيده‌اى را سؤال كنند و در بازگشت ، آنها را در برابر پيامبر صلى الله عليه و آله مطرح سازند ( به گمان اين كه پيامبر از پاسخ آنها عاجز مىماند ) از جملهء سؤالات اين بود : قيامت در چه زمانى برپا مىشود ؟\r\nهنگامى كه آنها اين پرسش را از پيامبر صلى الله عليه و آله كردند ، آيهء فوق نازل شد و به آنها پاسخ گفت . « 1 » - « 2 »\r\n* * *\r\n( ( 188 ) ) قُلْ لا أَمْلِكُ لِنَفْسي نَفْعاً وَ لا ضَرّاً إِلَّا ما شاءَ اللَّهُ وَ لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَ ما مَسَّنِيَ السُّوءُ إِنْ أَنَا إِلَّا نَذيرٌ وَ بَشيرٌلِقَوْمٍ يُؤْمِنُونَ\r\nبگو : « من مالك سود و زيان خويش نيستم ، مگر آنچه را خدا بخواهد ؛ ( و از غيب و اسرار نهان نيز خبر ندارم ، مگر آنچه خداوند اراده كند ؛ ) و اگر از غيب با خبر بودم ، سود فراوانى براى خود فراهم مىكردم ، و هيچ بدى ( و زيانى ) به من نمىرسيد ؛ من فقط بيم دهنده و بشارت دهنده‌ام براى گروهى كه ايمان مىآورند ! ( و آمادهء پذيرش حقّند ) .\r\n\r\n\r\n","description":"","footnote":"\r\n( 1 ) بعضى از مفسران مانند مرحوم « طبرسى » شأن نزول رادربارهء جمعى از يهود ذكر كرده كه به خدمت پيامبر صلى الله عليه و آله آمدند و از مسألهء قيامت پرسيدند ، اما از آنجا كه سوره در « مكّه » نازل شده و پيامبر در آنجا با يهود درگيرى نداشت اين موضوع بسيار بعيد به نظر مىرسد .\r\n( 2 ) « تفسير برهان » ، ج 2 ، ص 54 ؛ « مجمع البيان » ، ذيل آيهء مورد بحث ( با تلخيص ) ؛ « بحار الانوار » ، ج 7 ، ص 62 ؛ « تفسير على بن ابراهيم قمى » ، ج 1 ، ص 249 .\r\n","page_name":" 232 ","page_number":232},
  {"content":"\r\n\r\nشأن نزول :\r\n\r\nمن بشارت‌دهنده‌ام\r\nبعضى از مفسران مانند مرحوم « طبرسى » در « مجمع البيان » نقل كرده‌اند : اهل « مكّه » به پيامبر صلى الله عليه و آله گفتند : تو اگر با خدا ارتباط دارى آيا پروردگار تو را از گرانى و ارزانى اجناس در آينده با خبر نمىسازد ؟ كه از اين طريق بتوانى آنچه به سود و منفعت است تهيه كنى و آنچه به زيان است كنار بگذارى ؟\r\nو يا از خشكسالى ، و يا پر آبى مناطق مختلف آگاه سازد ، تا به موقع از مناطق خشك به سرزمين‌هاى پر بركت كوچ كنى ؟ !\r\nدر اين هنگام آيهء فوق نازل شد و به آنها پاسخ گفت . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « اسباب نزول الآيات » واحدى نيشابورى ، ص 154 ؛ « زاد المسير » ، ابن جوزى ، ج 3 ، ص 203 ؛ « بحر المحيط » ، ج 5 ، ص 240 ، ذيل آيهء مورد بحث .\r\n","page_name":" 233 ","page_number":233},
  {"content":"\r\n\r\n1 يَسْئَلُونَكَ عَنِ الْأَنْفالِ قُلِ الْأَنْفالُ لِلَّهِ وَ الرَّسُولِ فَاتَّقُوا اللَّهَ وَ أَصْلِحُوا ذاتَ بَيْنِكُمْ وَ أَطيعُوا اللَّهَ وَ رَسُولَهُ إِنْ كُنْتُمْ مُؤْمِنينَ\r\nاز تو دربارهء انفال ( غنائم ، ) سؤال مىكنند ؛ بگو : « انفال مخصوص خدا و پيامبر است ؛ پس ، از ( مخالفت ) خدا بپرهيزيد ! و خصومت‌هائى را كه در ميان شماست ، آشتى دهيد ! و خدا و پيامبرش را اطاعت كنيد اگر ايمان داريد !\r\nشأن نزول :\r\n\r\nحكم انفال و غنائم\r\nاز « ابن عباس » چنين نقل شده : پيامبر صلى الله عليه و آله در روز جنگ « بدر » براى تشويق جنگجويان اسلام ، جوائزى تعيين كرد ؛ مثلًا فرمود :\r\nكسى كه فلان فرد دشمن را اسير كند و نزد من آورد چنين پاداشى را به او خواهم داد ، اين تشويق ( علاوه بر روح ايمان و جهاد كه در وجود آنها شعله‌ور بود ) سبب شد سربازان جوان پيامبر صلى الله عليه و آله در يك مسابقهء افتخارآميز با سرعت به سوى هدف بشتابند .\r\nولى پيرمردان و افراد سالخورده در زير پرچم‌ها توقف كردند ، هنگامى كه جنگ « بدر » پايان پذيرفت ، جوانان براى گرفتن پاداش‌هاى افتخارآميز خود ، به خدمت پيامبر صلى الله عليه و آله شتافتند ، اما پيرمردان به آنها گفتند : ما نيز سهمى داريم ؛ زيرا ما تكيه‌گاه و مايهء دلگرمى شما بوديم و اگر كار بر شما سخت مىشد و عقب‌نشينى مىكرديد ، حتماً به سوى ما مىآمديد ، در اين موقع ميان دو نفر از انصار مشاجرهء لفظى پيدا شد و راجع به غنائم جنگ با يكديگر گفتگو كردند ، آيهء فوق نازل شد و صريحاً غنائم را متعلق به پيغمبر صلى الله عليه و آله معرفى كرد كه هر گونه بخواهد با آن رفتار كند .\r\nپيامبر صلى الله عليه و آله هم آن را به طور مساوى در ميان همهء جنگجويان تقسيم كرد ، و دستور داد : ميان برادران دينى صلح و اصلاح شود . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 211 .\r\n","page_name":" 234 ","page_number":234},
  {"content":"\r\n\r\n( 27 ) يا أَيُّهَا الَّذينَ آمَنُوا لاتَخُونُوا اللَّهَ وَ الرَّسُولَ وَ تَخُونُوا أَماناتِكُمْ وَ أَنْتُمْ تَعْلَمُونَ ( ( 28 ) ) وَ اعْلَمُوا أَنَّما أَمْوالُكُمْ وَ أَوْلادُكُمْ فِتْنَةٌ وَ أَنَّ اللَّهَ عِنْدَهُ أَجْرٌ عَظيمٌ\r\nاى كسانى كه ايمان آورده‌ايد ! به خدا و پيامبر خيانت نكنيد ! و ( نيز ) در امانت‌هاى خود خيانت روا مداريد ، در حالى كه مىدانيد ( اين كار ، گناه بزرگى است ) !\r\nو بدانيد اموال و اولاد شما ، وسيلهء آزمايش است ؛ و ( براى كسانى كه از عهدهء امتحان برآيند ، ) پاداش عظيمى نزد خداست !\r\nشأن نزول :\r\n\r\nتوبهء ابولبابه\r\nدربارهء شأن نزول آيات فوق ، رواياتى نقل شده ، از جمله امام باقر و امام صادق عليهما السلام فرموده‌اند : پيامبر دستور داد : يهود « بنىقريظه » ( طايفه‌اى از يهود مدينه ) را محاصره كنند . اين محاصره بيست و يك شب ادامه يافت ، از اين جهت يهوديان ناچار شدند پيشنهاد صلحى - همانند صلحى كه برادرانشان از طايفهء « بنىنضير » ( گروه ديگرى از يهود مدينه ) كرده بودند - بكنند به اين ترتيب كه : از سرزمين « مدينه » كوچ كرده به سوى « شام » بروند .\r\nپيامبر صلى الله عليه و آله از پذيرش اين پيشنهاد امتناع كرد ( شايد به اين جهت كه صداقتشان در اين پيشنهاد مشكوك بود ) .\r\nفرمود : بايد حكميّت « سعد بن معاذ » را بپذيريد .\r\nآنها تقاضا كردند پيامبر « ابُولُبابه » را ( كه يكى از ياران پيامبر در مدينه بود ) نزد آنها بفرستد ، « ابُولُبابه » با آنها سابقهء دوستى داشت و خانواده و فرزندان و اموالش نزد آنها بود .\r\nرسول خدا صلى الله عليه و آله اين پيشنهاد را قبول كرد ، و « ابُولُبابه » را نزد آنها فرستاد آنها با « ابُولُبابه » مشورت كردند كه آيا صلاح است حكميّت « سعد بن معاذ » را بپذيرند ؟\r\n« ابُولُبابه » اشاره به گلوى خود كرد ؛ يعنى اگر بپذيريد كشته خواهيد شد ، تن به\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nاين پيشنهاد ندهيد . پيك وحى خدا جبرئيل اين موضوع را به پيامبر صلى الله عليه و آله خبر داد .\r\n« ابُولُبابه » مىگويد : هنوز نخستين گام را برنداشته بودم كه متوجه شدم : من به خدا و پيامبر خيانت كرده‌ام . آيه‌هاى فوق دربارهء او نازل شد .\r\nدر اين هنگام « ابُولُبابه » سخت پريشان گشت به طورى كه خود را با طنابى به يكى از ستون‌هاى مسجد پيامبر صلى الله عليه و آله بسته گفت :\r\nبه خدا سوگند ! نه غذا مىخورم و نه آب مىنوشم تا مرگ من فرا رسد ، مگر اين كه خداوند توبهء مرا بپذيرد .\r\nهفت شبانه روز گذشت ، نه غذا خورد و نه آب نوشيد آن چنان كه بىهوش به روى زمين افتاد . خداوند توبهء او را پذيرفت .\r\nاين خبر به وسيلهء مؤمنان به اطلاع او رسيد ولى او سوگند ياد كرد كه من خود را از ستون باز نمىكنم تا پيامبر صلى الله عليه و آله بيايد و مرا بگشايد .\r\nپيامبر صلى الله عليه و آله آمد و او را گشود .\r\n« ابُولُبابه » گفت : براى تكميل توبهء خود خانه‌ام را كه در آن مرتكب گناه شده‌ام رها خواهم ساخت و از تمام اموالم صرف‌نظر مىكنم .\r\nپيامبر صلى الله عليه و آله فرمود : كافى است يك سوم از اموالت را در راه خدا صدقه بدهى . « 1 »\r\nهمين مضمون در كتب اهل تسنن نيز دربارهء شأن نزول آيه آمده است ولى از آنجا كه آيات گذشته مربوط به حادثهء « بدر » بود ، بعضى بعيد دانسته‌اند اين آيه دربارهء داستان يهود « بنىقريظه » باشد ؛ زيرا اين جريان مدت‌ها بعد واقع شد .\r\nاز اين رو گفته‌اند : منظور از روايات فوق ، اين است كه : داستان « ابُولُبابه » يكى از مصاديق آيه مىتواند باشد نه اين كه در اين موقع نازل گرديده باشد و اين تعبير در مورد شأن نزول آيات سابقه دارد .\r\nمثلًا در بعضى از كتب ، از پاره‌اى از صحابه نقل شده كه فلان آيه در مورد قتل\r\n\r\n\r\n","description":"","footnote":"\r\n( 1 ) « نور الثقلين » ، ج 2 ، ص 143 ؛ « مجمع البيان » ، ذيل آيات مورد بحث ؛ « بحار الانوار » ، ج 22 ، ص 36 .\r\n","page_name":" 236 ","page_number":236},
  {"content":"\r\n\r\n« عثمان » نازل گرديده در حالى كه مىدانيم قتل عثمان ساليان دراز بعد از وفات پيامبر بود .\r\nاين احتمال نيز هست كه آيه در حادثهء « بنىقريظه » نازل شده باشد اما چون تناسب با آيات « بدر » داشته به فرمان پيامبر به آنها ملحق شده است .\r\n* * *\r\n( ( 30 ) ) وَ إِذْ يَمْكُرُ بِكَ الَّذينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَ يَمْكُرُونَ وَ يَمْكُرُ اللَّهُ وَ اللَّهُ خَيْرُ الْماكِرينَ\r\n( به خاطر بياور ) هنگامى را كه كافران نقشه مىكشيدند كه تو را به زندان بيفكنند ، يا به قتل برسانند ، و يا ( از « مكّه » ) خارج سازند ، آنها چاره مىانديشيدند و خداوند هم تدبير مىكرد و خدا بهترين تدبير كنندگان و چاره‌جويان است .\r\nشأن نزول :\r\n\r\nتوطئهء قتل پيامبر صلى الله عليه و آله و زمينهء هجرت\r\nمفسران و محدثان ، آيهء فوق را اشاره به حوادثى مىدانند كه منتهى به هجرت پيامبر صلى الله عليه و آله از « مكّه » به « مدينه » شد .\r\nاين حوادث كه با تعبيراتى مختلف نقل شده همگى يك حقيقت را تعقيب مىكنند و آن اين كه : خداوند به طرز اعجاز آميزى پيامبر صلى الله عليه و آله را از دام يك خطر بزرگ و قطعى رهائى بخشيد ، حادثه طبق نقل « درّ المنثور » چنين است :\r\nگروهى از قريش و اشراف « مكّه » از قبائل مختلف جمع شدند تا در « دارُ النَّدْوَةِ » ( محل انعقاد جلسات مشورتى بزرگان « مكّه » ) اجتماع كنند ، و دربارهء خطرى كه از ناحيهء پيامبر صلى الله عليه و آله آنها را تهديد مىكرد بينديشند .\r\n( مىگويند : ) در اثناء راه پير مرد خوش‌ظاهرى به آنها برخورد كرد كه در واقع همان شيطان بود ( يا انسانى كه داراى روح و فكر شيطانى ) از او پرسيدند : كيستى ؟\r\nگفت : پير مردى از اهل « نجد » هستم ، چون از تصميم شما با خبر شدم ، خواستم\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nدر مجلس شما حضور يابم و عقيده و خير خواهى خود را از شما دريغ ندارم .\r\nگفتند : بسيار خوب ، داخل شو ! او هم همراه آنها به دار الندوة وارد شد .\r\nيكى از حاضران رو به جمعيت كرده ، گفت : دربارهء اين مرد ( اشاره به پيامبر اسلام صلى الله عليه و آله ) بايد فكرى كنيد ؛ زيرا به خدا سوگند بيم آن مىرود كه بر شما پيروز گردد ( و آئين و عظمت شما را در هم پيچد ) .\r\nاز آن ميان يكى پيشنهاد كرد او را « حبس » كنيد تا در زندان جان بدهد . . .\r\nپير مرد نجدى اين نظر را رد كرده ، گفت : بيم آن مىرود كه طرفدارانش بريزند و در يك فرصت مناسب او را از زندان آزاد كنند و او را از اين سرزمين بيرون ببرند ، بايد فكر اساسىترى كنيد .\r\nديگرى گفت : او را از ميان خود بيرون كنيد تا از دست او راحت شويد ؛ زيرا همين كه از ميان شما بيرون برود هر كار كند ، ضررى به شما نخواهد زد و سر و كارش با ديگران است .\r\nپير مرد نجدى گفت : به خدا سوگند اين هم عقيدهء درستى نيست ، مگر شيرينى گفتار و طلاقت زبان و نفوذ او را در دل‌ها نمىبينيد ، اگر اين كار را انجام دهيد به سراغ ساير عرب مىرود ، گرد او را مىگيرند ، سپس با انبوه جمعيت به سراغ شما باز مىگردد ، شما را از شهرهاى خود مىراند و بزرگان شما را به قتل مىرساند !\r\nجمعيت گفتند : به خدا راست مىگويد ، فكر ديگرى كنيد .\r\n« ابوجهل » كه تا آن وقت ساكت بود به سخن در آمده ، گفت : من عقيده‌اى دارم كه غير از آن را صحيح نمىدانم !\r\nگفتند : چه عقيده‌اى ؟\r\nگفت : از هر قبيله‌اى جوانى شجاع و شمشيرزن را انتخاب مىكنيم و به دست هر يك شمشير برّنده‌اى مىدهيم تا در فرصتى مناسب دسته‌جمعى به او حمله كنند ، هنگامى كه به اين صورت او را به قتل برسانيد ، خونش در همهء قبائل پخش مىشود ، و باور نمىكنم طايفهء « بنىهاشم » بتوانند با همهء طوائف قريش بجنگند و\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nمسلماً در اين صورت به خون‌بها راضى مىشوند ، و ما هم از آزار او راحت خواهيم شد .\r\nپير مرد نجدى ( با خوشحالى ) گفت : به خدا رأى صحيح همين است كه اين جوانمرد گفت ، من هم غير از آن عقيده‌اى ندارم ( و به اين ترتيب اين پيشنهاد به اتفاق پذيرفته شد ) و آنها با اين تصميم پراكنده شدند .\r\nجبرئيل فرود آمد ، و به پيامبر صلى الله عليه و آله دستور داد : شب را در بستر خويش نخوابد .\r\nپيامبر صلى الله عليه و آله شبانه به سوى غار « ثور » « 1 » حركت كرد و سفارش نمود على عليه السلام در بستر او بخوابد ( تا كسانى كه از درز در مراقب بستر پيامبر صلى الله عليه و آله بودند خيال كنند او در بستر است و تا صبح مهلت دهند و او از منطقهء خطر دور شود ) .\r\nهنگامى كه صبح شد ، به خانه ريختند و جستجو كردند على عليه السلام را در بستر پيامبر صلى الله عليه و آله ديدند و به اين ترتيب خداوند نقشه‌هاى آنان را نقش بر آب كرد .\r\nصدا زدند : پس محمد صلى الله عليه و آله كجاست ؟\r\nفرمود : نمىدانم .\r\nآنها به دنبال ردّ پاى پيامبر صلى الله عليه و آله حركت كردند تا به كوه رسيدند و به نزديكى غار اما ( با تعجب ديدند تار عنكبوتى در جلو غار نمايان است و درب غار را پوشانده ، به يكديگر گفتند : اگر او در اين غار بود اثرى از اين تارهاى عنكبوت بر در غار وجود نداشت ، و به اين ترتيب باز گشتند ) .\r\nپيامبر صلى الله عليه و آله سه روز در غار ماند ( و هنگامى كه دشمنان همهء بيابان‌هاى « مكّه » را جستجو كردند ، خسته و مأيوس باز گشتند ، او به سوى « مدينه » حركت كرد ) . « 2 »\r\n* * *\r\n\r\n\r\n","description":"","footnote":"\r\n( 1 ) غار ثور ، غارى است در نزديكى مكّه .\r\n( 2 ) « درّ المنثور » ، ج 3 ، ص 179 ، ذيل آيهء مورد بحث ؛ « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 28 به بعد ، باب 6 : الهجرة و مباديها و . . . و ص 47 .\r\n","page_name":" 239 ","page_number":239},
  {"content":"\r\n\r\n( 36 ) إِنَّ الَّذينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبيلِ اللَّهِ فَسَيُنْفِقُونَها ثُمَّ تَكُونُ عَلَيْهِمْ حَسْرَةً ثُمَّ يُغْلَبُونَ وَ الَّذينَ كَفَرُوا إِلى جَهَنَّمَ يُحْشَرُونَ\r\nآنها كه كافر شدند اموالشان را براى باز داشتن ( مردم از راه خدا ) انفاق مىكنند ، آنها اين اموال را ( در اين راه ) مصرف مىكنند اما مايهء حسرت و اندوهشان خواهد شد و سپس شكست خواهند خورد . و ( در جهان ديگر اين ) كافران همگى به سوى دوزخ گردآورى خواهند شد .\r\nشأن نزول :\r\n\r\nكمك‌هاى مالى مردم مكّه براى نبرد بدر\r\nدر « تفسير على بن ابراهيم » و بسيارى ديگر از تفاسير چنين آمده است : آيهء فوق در مورد جنگ بدر و كمك‌هاى مالى مردم « مكّه » نازل شده است ؛ زيرا هنگامى كه مشركان « مكّه » به وسيلهء قاصد « ابوسفيان » از جريان آگاه شدند ، اموال فراوانى جمع و جور كردند تا به جنگجويان خود كمك كنند ، اما سرانجام شكست خورده ، كشته شدند و به سوى آتش دوزخ شتافتند و آنچه را در اين راه مصرف كرده بودند مايهء حسرت و اندوهشان شد . « 1 »\r\nالبته در آيهء نخست اشاره به ساير كمك‌هاى آنها در مبارزاتشان بر ضد اسلام نيز هست و مسأله به طور كلى مطرح شده است .\r\nبعضى نيز گفته‌اند : آيه دربارهء كمك‌هاى « ابوسفيان » براى استخدام دو هزار مزدور در جنگ احد نازل شده است . « 2 »\r\nولى از آنجا كه آيات در رديف آيات مربوط به جنگ بدر قرار گرفته شأن نزول اوّل صحيح‌تر به نظر مىرسد .\r\n\r\n\r\n","description":"","footnote":"\r\n( 1 ) « بحار الانوار » ، ج 17 ، ص 205 و ج 19 ، ص 231 و 243 ؛ « تفسير على بن ابراهيم قمى » ، ج 1 ، ص 277 ( دار الكتاب قم ) ؛ « نور الثقلين » ، ج 2 ، ص 154 .\r\n( 2 ) « بحار الانوار » ، ج 17 ، ص 180 ، ج 19 ، ص 230 ، و ج 20 ، ص 117 ؛ « مجمع البيان » ، ذيل آيهء مورد بحث ؛ « جامع البيان » ، ج 9 ، ص 322 ؛ « درّ المنثور » ، ج 3 ، ص 184 .\r\n","page_name":" 240 ","page_number":240},
  {"content":"\r\n\r\n\r\nفصل ششم : سورهء توبه\r\n\r\n","description":"","footnote":"","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n\r\n( 19 ) أَ جَعَلْتُمْ سِقايَةَ الْحاجِّ وَ عِمارَةَ الْمَسْجِدِ الْحَرامِ كَمَنْ آمَنَ بِاللَّهِ وَ الْيَوْمِ الْآخِرِ وَ جاهَدَ في سَبيلِ اللَّهِ لا يَسْتَوُونَ عِنْدَ اللَّهِ وَ اللَّهُ لا يَهْدِي الْقَوْمَ الظَّالِمينَ ( ( 20 ) ) الَّذينَ آمَنُوا وَ هاجَرُوا وَ جاهَدُوا في سَبيلِ اللَّهِ بِأَمْوالِهِمْ وَ أَنْفُسِهِمْ أَعْظَمُ دَرَجَةً عِنْدَ اللَّهِ وَ أُولئِكَ هُمُ الْفائِزُونَ ( ( 21 ) ) يُبَشِّرُهُمْ رَبُّهُمْ بِرَحْمَةٍ مِنْهُ وَ رِضْوانٍ وَ جَنَّاتٍ لَهُمْ فيها نَعيمٌ مُقيمٌ ( ( 22 ) ) خالِدينَ فيها أَبَداً إِنَّ اللَّهَ عِنْدَهُ أَجْرٌ عَظيمٌ\r\nآيا سيراب كردن حجاج و آباد ساختن مسجدالحرام را همانند ( عمل ) كسى قرار داديد كه به خدا و روز قيامت ايمان آورده ، و در راه او جهاد كرده است ؟ ! ( اين دو ، ) نزد خدامساوى نيستند ! و خداوند گروه ظالمان را هدايت نمىكند !\r\nآنها كه ايمان آوردند و هجرت كردند و با اموال و جان‌هايشان در راه خدا جهاد نمودند مقامشان نزد خدا برتر است ؛ و آنها پيروز و رستگارند !\r\nپروردگارتان آنها را به رحمتى از ناحيهء خود ، و رضايت ( خويش ) ، و باغ‌هائى از بهشت بشارت مىدهد كه در آن ، نعمت‌هاى جاودانه دارند .\r\nهمواره و تا ابد در اين باغ‌ها ( و در ميان اين نعمت‌ها ) خواهند بود ؛ زيرا پاداش عظيم نزد خداوند است !\r\nشأن نزول :\r\n\r\nايمان ، برترين افتخار\r\nدر شأن نزول آيات فوق ، روايات مختلفى در كتب اهل سنت و شيعه نقل شده است ، كه از ميان آنها آنچه صحيح‌تر به نظر مىرسد ، ذيلًا مىآوريم .\r\nدانشمند معروف اهل سنت « حاكم ، ابوالقاسم حسكانى » از « بُرَيدَة » نقل مىكند :\r\n« شَيْبَه » و « عباس » هر كدام بر ديگرى افتخار مىكردند و در اين باره مشغول به سخن بودند كه على عليه السلام از كنار آنها گذشت ، پرسيد :\r\nبه چه چيز افتخار مىكنيد ؟\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n« عباس » گفت : امتيازى به من داده شده كه احدى ندارد ، و آن مسألهء آب دادن به حجاج خانهء خدا است .\r\n« شيبه » گفت : من تعميركنندهء مسجدالحرام ( و كليددار خانهء كعبه ) هستم .\r\nعلى عليه السلام گفت : با اين كه از شما حيا مىكنم بايد بگويم با اين سن كم افتخارى دارم كه شما نداريد ، آنها پرسيدند : كدام افتخار ؟ !\r\nفرمود : من با شمشير جهاد كردم تا شما ايمان به خدا و پيامبر صلى الله عليه و آله آورديد .\r\n« عباس » خشمناك برخاست و دامن‌كشان به سراغ پيامبر صلى الله عليه و آله آمد ( و به عنوان شكايت ) گفت :\r\nآيا نمىبينى على عليه السلام چگونه با من سخن مىگويد ؟\r\nپيامبر صلى الله عليه و آله فرمود : على عليه السلام را صدا كنيد ، هنگامى كه به خدمت پيامبر صلى الله عليه و آله آمد ، فرمود :\r\nچرا اين گونه با عمويت ( عباس ) سخن گفتى ؟\r\nعلى عليه السلام عرض كرد : اى رسول خدا ! اگر من او را ناراحت ساختم با بيان حقيقتى بوده است ، در برابر گفتار حق هر كس مىخواهد ناراحت شود ، و هر كس مىخواهد خشنود !\r\nجبرئيل نازل شده ، گفت : اى محمّد ! پروردگارت به تو سلام مىفرستد ، و مىگويد : اين آيات را بر آنها بخوان ( أَ جَعَلْتُمْ سِقايَةَ الْحاجِّ وَ . . . ) .\r\n« آيا سيراب كردن حجاج و عمران مسجدالحرام را هم چون ايمان به خدا و روز رستاخيز و جهاد در راه او قرار داديد ؟ هرگز مساوى نيستند » . « 1 »\r\nهمين روايت ، به همين مضمون ، يا با تفاوت كمى ، در كتاب‌هاى فراوانى از اهل سنت نقل شده ، مانند « تفسير طبرى » و « ثعلبى » ، « اسباب النزول واحدى » ، تفسير\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 36 ، ص 39 ؛ « شجرة الطوبى » ، ج 1 ، ص 153 ؛ « نور الثقلين » ، ج 2 ، ص 194 ؛ « تأويل الآيات » ، ج 1 ، ص 200 ؛ « حياة امير المؤمنين عليه السلام عن لسانه » ، ج 1 ، ص 115 ؛ « اسباب نزول الآيات » واحدى نيشابورى ، ص 163 .\r\n","page_name":" 244 ","page_number":244},
  {"content":"\r\n\r\n« خازن بغدادى » ، « معالم التنزيل » علامه بَغوى ، « مناقب » ابن مغازلى ، جامع الاصول « ابن اثير » ، تفسير « فخر رازى » و كتاب‌هاى ديگر . « 1 »\r\nبه هر حال ، حديث فوق از احاديث معروف و مشهورى است كه حتى افراد متعصب به آن اعتراف كرده‌اند و ما پس از اتمام تفسير اين آيات ، باز در اين باره سخن خواهيم گفت .\r\n* * *\r\n( ( 38 ) ) يا أَيُّهَا الَّذينَ آمَنُوا ما لَكُمْ إِذا قيلَ لَكُمُ انْفِرُوا في سَبيلِ اللَّهِ اثَّاقَلْتُمْ إِلَى الْأَرْضِ أَ رَضيتُمْ بِالْحَياةِ الدُّنْيا مِنَ الْآخِرَةِ فَما مَتاعُ الْحَياةِ الدُّنْيا فِيالْآخِرَةِ إِلَّا قَليلٌ ( ( 39 ) ) إِلَّا تَنْفِرُوا يُعَذِّبْكُمْ عَذاباً أَليماً وَ يَسْتَبْدِلْ قَوْماً غَيْرَكُمْ وَ لا تَضُرُّوهُ شَيْئاً وَ اللَّهُ عَلى كُلِّ شَيْءٍ قَديرٌ\r\nاى كسانى كه ايمان آورده‌ايد ! چرا هنگامى كه به شما گفته مىشود : « به سوى جهاد در راه خدا حركت كنيد » ! بر زمين سنگينى مىكنيد ( و سستى به خرج مىدهيد ) ؟ ! آيا به‌زندگى دنيا به جاى آخرت راضى شده‌ايد ؟ ! با اين كه متاع زندگى دنيا ، در برابر آخرت ، جز اندكى نيست !\r\nاگر ( به سوى ميدان جهاد ) حركت نكنيد ، شما را مجازات دردناكى مىكند ، و گروه‌ديگرى غير از شما را به جاى شما قرار مىدهد ؛ و هيچ زيانى به او نمىرسانيد ؛ و خداوند بر هر چيزى تواناست !\r\nشأن نزول :\r\n\r\nحركت به سوى جهاد\r\nاز « ابن عباس » و ديگران نقل شده آيات فوق دربارهء جنگ « تبوك » در آن هنگام\r\n\r\n\r\n","description":"","footnote":"\r\n( 1 ) براى توضيح بيشتر دربارهء اين حديث و مشخصات مدارك آن به كتاب « احقاق الحق » ، ج 3 ، ص 122 - 127 ، و « الغدير » ، ج 2 ، ص 53 و 54 مراجعه فرمائيد .\r\n","page_name":" 245 ","page_number":245},
  {"content":"\r\n\r\nنازل گرديد كه پيامبر از « طائف » به « مدينه » بازگشت و مردم را آمادهء پيكار با « روميان » نمود .\r\nدر روايات اسلامى آمده است : پيامبر صلى الله عليه و آله معمولًا مقاصد جنگى و هدف‌هاى نهائى خود را قبل از شروع جنگ براى مسلمانان روشن نمىساخت ، تا اسرار نظامى اسلام‌به دست دشمنان‌نيفتد ، ولىدرمورد « تبوك » چون مسأله شكل ديگرى داشت ، قبلًا باصراحت اعلام نمود : مابه‌مبارزه با « روميان » مىرويم ؛ زيرا مبارزه با امپراطورى روم شرقى ، همانند جنگ با مشركان « مكّه » و يا يهود « خيبر » كار ساده‌اى نبود ، و مىبايست مسلمانان براى اين درگيرى بزرگ كاملًا آماده شوند و خودسازى كنند .\r\nبه علاوه فاصلهء ميان « مدينه » و سرزمين روميان بسيار زياد بود ، و از همه گذشته ، فصل تابستان ، گرما و برداشت محصول غلات و ميوه‌ها بود .\r\nهمهء اين امور ، دست به دست هم داده و رفتن به سوى ميدان جنگ را فوق‌العاده بر مسلمانان مشكل مىساخت ، تا آنجا كه بعضى در اجابت دعوت پيامبر صلى الله عليه و آله ترديد و دودلى نشان مىدادند !\r\nآيات فوق نازل شد و با لحنى قاطع و كوبنده ، به مسلمانان هشدار داد ، اعلام خطر كرد و آنها را آمادهء اين نبرد بزرگ ساخت . « 1 »\r\n* * *\r\n( ( 49 ) ) وَ مِنْهُمْ مَنْ يَقُولُ ائْذَنْ لى وَ لا تَفْتِنِّي أَلا فِى الْفِتْنَةِ سَقَطُوا وَ إِنَّ جَهَنَّمَ لَمُحيطَةٌ بِالْكافِرينَ\r\nبعضى از آنها مىگويند : « به ما اجازه ده ( تا در جهاد شركت نكنيم ) و ما را به گناه نيفكن » ! آگاه باشيد آنها ( هم اكنون ) در گناه سقوط كرده‌اند ؛ و جهنم كافران را احاطه كرده است !\r\n\r\n\r\n","description":"","footnote":"\r\n( 1 ) اين شأن نزول را به طور اجمال بسيارى از مفسران مانند : « طبرسى » در « مجمع البيان » ( ج 5 ، ص 55 ) و « فخر رازى » در « تفسير كبير » و « آلوسى » در « روح المعانى » ، ذيل آيات مورد بحث آورده‌اند . ( « بحار الانوار » ، ج 21 ، ص 189 ) .\r\n","page_name":" 246 ","page_number":246},
  {"content":"\r\n\r\nشأن نزول :\r\n\r\nبهانه‌جوئى براى عدم شركت در جهاد\r\nگروهى از مفسران نقل كرده‌اند : هنگامى كه پيامبر صلى الله عليه و آله مسلمانان را آمادهء « جنگ تبوك » مىساخت و دعوت به حركت مىكرد يكى از رؤساى طايفهء « بنىسَلمَة » به نام « جَدّ بن قَيْس » كه در صف منافقان بود خدمت پيامبر صلى الله عليه و آله آمده ، عرض كرد :\r\nاگر اجازه دهى من در اين ميدان جنگ حاضر نشوم ؛ زيرا علاقهء شديدى به زنان دارم ، مخصوصاً اگر چشمم به دختران رومى بيفتد ، ممكن است دل از دست بدهم ، مفتون آنها شوم ! و دست از كارزار بكشم ! پيامبر صلى الله عليه و آله به او اجازه داد .\r\nدر اين موقع ، آيهء فوق نازل شد و عمل آن شخص را محكوم ساخت ، پيامبر صلى الله عليه و آله رو به گروهى از « بنىسَلمَه » كرد .\r\nگفت : بزرگ شما كيست ؟\r\nگفتند : « جدّ بن قَيس » ، ولى او مرد بخيل و ترسوئى است .\r\nفرمود : چه دردى بدتر از درد بخل .\r\nسپس فرمود : بزرگ شما آن جوان سفيدرو « بِشْر بن بَرّاء » است ( كه مردى است پر سخاوت و گشاده‌روى ) . « 1 »\r\n* * *\r\n( ( 58 ) ) وَ مِنْهُمْ مَنْ يَلْمِزُكَ فِي الصَّدَقاتِ فَإِنْ أُعْطُوا مِنْها رَضُوا وَ إِنْ لَمْ يُعْطَوْا مِنْها إِذا هُمْ يَسْخَطُونَ ( ( 59 ) ) وَ لَوْ أَنَّهُمْ رَضُوا ما آتاهُمُ اللَّهُ وَ رَسُولُهُ وَ قالُوا حَسْبُنَا اللَّهُ سَيُؤْتينَا اللَّهُ مِنْ فَضْلِهِ وَ رَسُولُهُ إِنَّا إِلَى اللَّهِ راغِبُونَ\r\nو در ميان آنها كسانى هستند كه در ( تقسيم ) غنائم به تو خرده مىگيرند ؛ اگر از آن ( غنائم ، سهمى ) به آنها داده شود راضى مىشوند ؛ و اگر داده نشود خشم مىگيرند\r\n\r\n\r\n","description":"","footnote":"\r\n( 1 ) « بحار الانوار » ، ج 21 ، ص 193 ، 212 و 213 ؛ « تفسير على بن ابراهيم قمى » ، ج 1 ، ص 291 ، 292 .\r\n","page_name":" 247 ","page_number":247},
  {"content":"\r\n\r\n( ؛ خواه حق آنها باشد يا نه ) !\r\n( در حالى كه ) اگر به آنچه خدا و پيامبرش به آنان داده راضى باشند و بگويند : « خداوند براى ما كافى است ! و به زودى خدا و رسولش از فضل خود به ما مىبخشند ؛ ما تنها رضاى او را مىطلبيم » ( براى آنها بهتر است ) !\r\nشأن نزول :\r\n\r\nدشمنان سرسخت\r\nدر « تفسير درّ المنثور » از « صحيح بخارى » و « نسائى » و از گروهى ديگر چنين نقل شده كه پيامبر صلى الله عليه و آله مشغول تقسيم اموالى ( از غنائم يا مانند آن ) بود كه يكى از طايفهء « بنىتميم » به نام « ذُو الْخُوَيْصِرَة » فرا رسيده صدا زد :\r\nاى رسول خدا ! عدالت كن !\r\nپيامبر صلى الله عليه و آله فرمود : واى بر تو اگر من عدالت نكنم ، چه كسى عدالت خواهد كرد ؟ !\r\n« عمر » صدا زد : اى رسول خدا ! به من اجازه بده تا گردنش را بزنم .\r\nپيامبر صلى الله عليه و آله فرمود : او را به حال خود واگذار ! او يارانى دارد كه شما نماز و روزهء خود را در برابر نماز و روزه آنها كوچك مىشمريد ، ولى با اين حال ، آنها از دين فرار مىكنند همان گونه كه تير از كمان ! « 1 »\r\nدر اين هنگام ، آيات فوق نازل شد و به اين گونه افراد اندرز داد .\r\n* * *\r\n( ( 61 ) ) وَ مِنْهُمُ الَّذينَ يُؤْذُونَ النَّبِيَّ وَ يَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّهِ وَ يُؤْمِنُ لِلْمُؤْمِنينَ وَ رَحْمَةٌ لِلَّذينَ آمَنُوا مِنْكُمْ وَ الَّذينَ يُؤْذُونَ رَسُولَ اللَّه‌ِلَهُمْ عَذابٌ أَليمٌ\r\nاز آنها كسانى هستند كه پيامبر را آزار مىدهند و مىگويند : « او آدم خوش‌باورىاست » ! بگو : « خوش‌باور بودن او به نفع شماست ! ( ولى بدانيد ) او به خدا ايمان دارد ؛ و ( تنها )\r\n\r\n\r\n","description":"","footnote":"\r\n( 1 ) « بحار الانوار » ، ج 21 ، ص 173 ، و ج 22 ، ص 37 و 38 ، و ج 30 ، ص 579 ، و ج 33 ، ص 327 ، 335 و 339 .\r\n","page_name":" 248 ","page_number":248},
  {"content":"\r\n\r\nمومنان را تصديق مىكند ؛ و رحمت است براى كسانى از شما كه ايمان آورده‌اند » ! و آنها كه رسول خدا را آزار مىدهند ، عذاب دردناكى دارند !\r\nشأن نزول :\r\n\r\nاين حُسن است ، نه عيب\r\nبراى آيهء فوق ، شان نزول‌هائى ذكر شده ، كه بىشباهت به يكديگر نيست ، از جمله اين كه : اين آيه دربارهء گروهى از منافقان نازل شده ، كه دور هم نشسته بودند و سخنان ناهنجار ، دربارهء پيامبر صلى الله عليه و آله مىگفتند ، يكى از آنان گفت : اين كار را نكنيد ؛ زيرا مىترسيم به گوش « محمّد » برسد ، و او به ما بد بگويد ( و مردم را بر ضد ما بشوراند ) .\r\nيكى از آنان كه نامش « جلاس » بود گفت : مهم نيست ، ما هر چه بخواهيم مىگوئيم ، و اگر به گوش او رسيد ، نزد وى مىرويم ، و انكار مىكنيم ، و او از ما مىپذيرد ؛ زيرا محمّد صلى الله عليه و آله آدم خوش‌باور و دهن‌بينى است ، و هر كس هر چه بگويد قبول مىكند ، در اين هنگام آيهء فوق نازل شد و به آنها پاسخ گفت . « 1 »\r\n* * *\r\n( ( 62 ) ) يَحْلِفُونَ بِاللَّهِ لَكُمْ لِيُرْضُوكُمْ وَ اللَّهُ وَ رَسُولُهُ أَحَقُّ أَنْ يُرْضُوهُ إِنْ كانُوا مُؤْمِنينَ ( ( 63 ) ) أَ لَمْ يَعْلَمُوا أَنَّهُ مَنْ يُحادِدِ اللَّهَ وَ رَسُولَهُ فَأَنَّ لَهُ نارَ جَهَنَّمَ خالِداً فيها ذلِكَ الْخِزْيُ الْعَظيمُ\r\nآنها براى شما به خدا سوگند ياد مىكنند ، تا شما را راضى سازند ؛ در حالى كه‌شايسته‌تر اين است كه خدا و رسولش را راضى كنند ، اگر ايمان دارند !\r\n\r\n\r\n","description":"","footnote":"\r\n( 1 ) « تفسير الميزان » ، ج 9 ، ص 323 ؛ « بحار الانوار » ، ج 22 ، ص 95 ، ح 48 ( با اندكى تفاوت ) و ج 22 ، ص 38 و 39 ؛ « درّ المنثور » ، ج 3 ، ص 253 ؛ « مجمع البيان » ، ذيل آيهء مورد بحث ( قابل توجه اين كه گاهى در منابع به جاى جلاس ، خلاس آمده است ) .\r\n","page_name":" 249 ","page_number":249},
  {"content":"\r\n\r\nآيا نمىدانند هر كس با خدا و رسولش دشمنى كند ، براى او آتش دوزخ است ؛ جاودانه در آن مىماند ؟ ! اين ، همان رسوائى بزرگ است !\r\nشأن نزول :\r\n\r\nآتش كيفر دشمنى با خدا\r\nاز گفتار بعضى از مفسران چنين استفاده مىشود : دو آيهء فوق ، مكمّل آيهء گذشته است ، و طبعاً در همان شأن نزول نازل شده ، ولى جمعى ديگر از مفسران ، شأن نزول ديگرى براى اين دو آيه نقل كرده‌اند و آن اين كه :\r\nهنگامى كه در نكوهش تخلف‌كنندگان از غزوهء « تبوك » ، آياتى نازل شد ، يكى از منافقان گفت : به خدا سوگند اين گروه ، نيكان و اشراف ما هستند ، اگر آنچه را « محمّد » صلى الله عليه و آله دربارهء آنها مىگويد ، راست باشد ، اينها از چهارپايان هم بدترند ، يكى از مسلمانان ، اين سخن را شنيد و گفت : به خدا آنچه او مىگويد ، حق است ، و تو از چهارپا بدترى !\r\nاين سخن به گوش پيامبر صلى الله عليه و آله رسيد ، به دنبال آن مرد منافق فرستاد و از او پرسيد :\r\nچرا چنين گفتى ؟\r\nاو سوگند ياد كرد ، چنين سخنى نگفته است .\r\nمرد مؤمنى كه با او طرف بود و اين سخن را به پيامبر صلى الله عليه و آله گزارش داده بود ، گفت :\r\nخداوندا ! خودت راستگو را تصديق ، و دروغگو را تكذيب فرما . آيات فوق نازل شد و وضع آنها را مشخص ساخت . « 1 »\r\n* * *\r\n( ( 64 ) ) يَحْذَرُ الْمُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما في قُلُوبِهِمْ قُلِ اسْتَهْزِؤُا إِنَّ اللَّهَ مُخْرِجٌ ما تَحْذَرُونَ\r\n\r\n\r\n","description":"","footnote":"\r\n( 1 ) « بحار الانوار » ، ج 22 ، ص 39 و ج 17 ، ص 183 ؛ « مجمع البيان » ، ذيل آيات مورد بحث .\r\n","page_name":" 250 ","page_number":250},
  {"content":"\r\n\r\n( 65 ) وَ لَئِنْ سَأَلْتَهُمْ لَيَقُولُنَّ إِنَّما كُنَّا نَخُوضُ وَ نَلْعَبُ قُلْ أَ بِاللَّهِ وَ آياتِهِ وَرَسُولِهِ كُنْتُمْ تَسْتَهْزِؤُنَ ( ( 66 ) ) لاتَعْتَذِرُوا قَدْ كَفَرْتُمْ بَعْدَ إيمانِكُمْ إِنْ نَعْفُ عَنْ طائِفَةٍ مِنْكُمْ نُعَذِّبْ طائِفَةً بِأَنَّهُمْ كانُوا مُجْرِمينَ\r\nمنافقان از آن بيم دارند كه سوره‌اى بر ضدّ آنان نازل گردد ، و آنها را از اسرار درون قلبشان خبر دهد . بگو : « استهزاء كنيد ! خداوند ، آنچه را از آن بيم داريد ، آشكار مىسازد » !\r\nو اگر از آنها بپرسى : ( « چرا اين اعمال خلاف را انجام داديد ؟ ! » ) ، مىگويند : « ما بازى و شوخى مىكرديم » ! بگو : « آيا خدا و آيات او و پيامبرش را مسخره مىكرديد » ؟ !\r\n( بگو : ) عذرخواهى نكنيد ( كه بيهوده است ؛ چرا كه ) شما پس از ايمان آوردن ، كافر شديد .\r\nاگر گروهى از شما را ( به خاطر توبه ) مورد عفو قرار دهيم ، گروه ديگرى را عذاب خواهيم كرد ؛ زيرا مجرم بودند !\r\nشأن نزول :\r\n\r\nتوطئهء قتل پيامبر صلى الله عليه و آله\r\nبراى آيات فوق ، شأن نزول‌هاى متعددى نقل شده ، كه همه مربوط به كارهاى منافقان ، پس از جنگ « تبوك » است .\r\nاز جمله اين كه : گروهى از منافقان در يك جلسه سرّى ، براى قتل پيامبر صلى الله عليه و آله توطئه كردند كه ، پس از مراجعت از جنگ « تبوك » ، در يكى از گردنه‌هاى سر راه ، به صورت ناشناس كمين كرده ، شتر پيامبر صلى الله عليه و آله را رم دهند ، و بدين گونه حضرت را به قتل برسانند .\r\nخداوند پيامبرش را از اين نقشه ، آگاه ساخت ، و او دستور داد : جمعى از مسلمانان مراقب باشند ، و آنها را متفرق سازند .\r\nزمانى كه پيامبر صلى الله عليه و آله به آن « عقبه » ( گردنه ) رسيد ، « عمّار » ، مهار مركب پيامبر صلى الله عليه و آله را در دست داشت ، و « حذيفه » از پشت سر آن را مىراند ، در اين هنگام ، گروه منافقان ، كه صورت‌هاى خود را پوشانده بودند فرا رسيدند ، پيامبر صلى الله عليه و آله به « حذيفه » فرمود : به\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nصورت مركب‌هاى آنها بزن ، و آنها را دور كن ، « حذيفه » چنين كرد .\r\nهنگامى كه ، پيامبر صلى الله عليه و آله بدون خطر از « عقبه » گذشت ، به « حذيفه » فرمود : آنها را نشناختى ؟\r\nعرض كرد : نه ، هيچ يك از آنها را نشناختم .\r\nپس از آن ، رسول خدا صلى الله عليه و آله نام همهء آنها را براى او برشمرد .\r\n« حذيفه » عرض كرد : حال كه چنين است ؛ چرا گروهى را نمىفرستى آنها را به قتل برسانند ؟\r\nفرمود : « دوست ندارم عرب بگويد : هنگامى كه « محمّد » به وسيلهء يارانش پيروز شد ، به كشتن آنها پرداخت » ! « 1 »\r\nاين شأن نزول از امام باقر عليه السلام نقل شده ، و در كتب متعددى از حديث و تفاسير نيز آمده است .\r\nدر شأن نزول ديگرى مىخوانيم : گروهى از منافقان ، هنگامى كه موضع پيغمبر صلى الله عليه و آله را در برابر دشمن در « تبوك » مشاهده كردند ، از روى تمسخر گفتند : اين مرد گمان مىكند ، قصرهاى « شام » و دژهاى نيرومند « شاميان » را تسخير خواهد كرد ، چنين چيزى محال است ، محال .\r\nخداوند ، پيامبر خود را از اين واقعه آگاه ساخت ، و پيامبر صلى الله عليه و آله دستور داد راه را بر اين گروه ببندند ، سپس آنها را صدا زده ملامت كرد ، و فرمود : شما چنين و چنان گفتيد ، آنها عذر آوردند ، كه ما قصد و غرضى نداشتيم ، مزاح و شوخى مىكرديم ، و بر اين موضوع سوگند ياد كردند ! « 2 »\r\n* * *\r\n\r\n\r\n","description":"","footnote":"\r\n( 1 ) « بحار الانوار » ، ج 21 ، ص 196 ؛ « مجمع البيان » ، ذيل آيات مورد بحث .\r\n( 2 ) « بحار الانوار » ، ج 21 ، ص 196 و 197 ؛ « مجمع البيان » ، ذيل آيات مورد بحث .\r\n","page_name":" 252 ","page_number":252},
  {"content":"\r\n\r\n( 74 ) يَحْلِفُونَ بِاللَّهِ ما قالُوا وَ لَقَدْ قالُوا كَلِمَةَ الْكُفْرِ وَ كَفَرُوا بَعْدَ إِسْلامِهِمْ وَ هَمُّوا بِما لَم‌ْيَنالُوا وَ ما نَقَمُوا إِلَّا أَنْ أَغْناهُمُ اللَّهُ وَ رَسُولُهُ مِنْ فَضْلِهِ فَإِنْ يَتُوبُوا يَكُ خَيْراً لَهُمْ وَ إِنْ يَتَوَلَّوْا يُعَذِّبْهُمُ اللَّهُ عَذاباً أَليماً فِي الدُّنْيا وَ الْآخِرَةِ وَ ما لَهُمْ فِي الْأَرْضِ مِنْ وَلِىٍّ وَ لا نَصِيرٍ\r\nبه خدا سوگند مىخورند كه ( در غياب پيامبر ، سخنان نادرست ) نگفته‌اند ؛ در حالى كه قطعاً سخنان كفرآميز گفته‌اند ؛ و پس از اسلام آوردنشان ، كافر شده‌اند ؛ و تصميم ( به‌كار خطرناكى ) گرفتند ، كه به آن نرسيدند . آنها فقط از اين انتقام مىگيرند كه خداوند و رسولش ، آنان را به فضل ( و كَرَم ) خود ، بىنياز ساختند ! ( با اين حال ، ) اگر توبه كنند ، براى آنها بهتر است ؛ و اگر روى گردانند ، خداوند آنها را در دنيا و آخرت ، به مجازات دردناكى كيفر خواهد داد ؛ و در سراسر زمين ، نه ولىّ و حامى دارند ، و نه ياورى !\r\nشأن نزول :\r\n\r\nتكذيب و انكار\r\nدربارهء شأن نزول اين آيه ، روايات مختلفى نقل شده ، كه همهء آنها نشان مىدهد :\r\nبعضى از منافقان ، مطالب زننده‌اى درباره اسلام و پيامبر صلى الله عليه و آله گفته بودند ، و پس از فاش شدن اسرارشان ، سوگند دروغ ياد كردند كه چيزى نگفته‌اند ، و همچنين توطئه‌اى بر ضد پيامبر صلى الله عليه و آله چيده بودند كه خنثى گرديد .\r\nاز جمله اين كه يكى از منافقان به نام « جلاس » ، در ايام غزوهء « تبوك » ، پس از شنيدن بعضى از خطبه‌هاى پيامبر صلى الله عليه و آله ، شديداً آن را انكار ، و پيامبر صلى الله عليه و آله را تكذيب نمود ، و پس از بازگشت به « مدينه » شخصى به نام « عامر بن قيس » كه اين جريان را شنيده بود ، خدمت پيامبر آمد و سخنان « جلاس » را بازگو كرد .\r\nهنگامى كه خود او نزد پيامبر صلى الله عليه و آله آمد ، موضوع را انكار نمود ، پيامبر صلى الله عليه و آله به هر دو دستور داد : در مسجد ، در كنار منبر سوگند ياد كنند كه دروغ نمىگويند ، هر دو سوگند ياد كردند ، ولى « عامر » عرض كرد : خداوندا ! آيه‌اى بر پيامبرت نازل كن ، و آن كس كه راستگو است را معرفى فرما !\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nپيامبر صلى الله عليه و آله و مؤمنان آمين گفتند !\r\n« جبرئيل » نازل شد و آيهء فوق را به پيامبر صلى الله عليه و آله ابلاغ كرد ، وقتى به جملهء « فَإِنْ يَتُوبُوا يَكُ خَيْراً لَهُمْ » رسيد « جلاس » عرض كرد : اى رسول خدا ! پروردگار به من پيشنهاد توبه كرده است ، من از گناه خود پشيمانم و توبه مىكنم ، پيامبر اكرم صلى الله عليه و آله توبهء او را پذيرفت . « 1 »\r\nهمان گونه كه در سابق نيز اشاره كرديم نقل كرده‌اند : گروهى از منافقان تصميم داشتند به هنگام بازگشت از جنگ « تبوك » ، در يكى از گردنه‌هاى ميان راه ، شتر پيامبر را رم دهند ، تا آن حضرت از بالاى كوه به درّه پرت شود .\r\nولى پيامبر صلى الله عليه و آله در پرتو وحى الهى ، از اين ماجرا آگاه شد ، و نقشهء شوم آنها را نقش بر آب كرد ، مهار « ناقه » را به دست « عمار » سپرد و « حذيفه » را مأمور كرد تا از پشت سر ناقه را براند ، كه مركب كاملًا در كنترل باشد .\r\nحتى به نيروها دستور داد : از راه ديگر بروند ؛ تا منافقان نتوانند در لابلاى آنها پنهان شوند ، و نقشهء خود را عملى كنند ، و هنگامى كه در آن تاريكى شب ، صداى آمدن عده‌اى را پشت سر خود در آن گردنه شنيد ، به بعضى از همراهان دستور داد :\r\nفوراً آنها را باز گردانند ، آنها كه تعدادشان دوازده ، يا پانزده نفر بود ، و قسمتى از صورت خود را پوشانيده بودند ، وقتى وضع را براى اجراى نقشه نامساعد ديدند ، متوارى شدند ، اما پيامبر صلى الله عليه و آله آنها را شناخت ، و نام‌هايشان را يك به يك براى بعضى از يارانش برشمرد . « 2 »\r\nچنان كه خواهيم ديد ، آيه به هر دو برنامهء منافقان اشاره مىكند : يكى گفتارى نا به جا از آنها ، و ديگرى توطئه‌اى كه خنثى شد ، و به اين ترتيب ، به نظر مىرسد : هر دو شأن نزول تؤاماً صحيح باشند .\r\n* * *\r\n\r\n\r\n","description":"","footnote":"\r\n( 1 ) « بحار الانوار » ، ج 17 ، ص 184 ؛ « مجمع البيان » ، ذيل آيهء مورد بحث و تفاسير ديگر .\r\n( 2 ) اقتباس از « تفسير مجمع البيان » ، و « تفسير المنار » ، و « روح المعانى » و تفاسير ديگر ؛ « بحار الانوار » ، ج 17 ، ص 184 .\r\n","page_name":" 254 ","page_number":254},
  {"content":"\r\n\r\n( 75 ) وَ مِنْهُمْ مَنْ عاهَدَ اللَّهَ لَئِنْ آتانا مِنْ فَضْلِهِ لَنَصَّدَّقَنَّ وَ لَنَكُونَنَّ مِنَ الصَّالِحينَ ( ( 76 ) ) فَلَمَّا آتاهُمْ مِنْ فَضْلِهِ بَخِلُوا بِهِ وَ تَوَلَّوْا وَ هُمْ مُعْرِضُونَ ( ( 77 ) ) فَأَعْقَبَهُمْ نِفاقاً في قُلُوبِهِمْ إِلى يَوْمِ يَلْقَوْنَهُ بِما أَخْلَفُوا اللَّهَ ما وَعَدُوهُ وَ بِما كانُوا يَكْذِبُونَ ( ( 78 ) ) أَ لَمْ يَعْلَمُوا أَنَّ اللَّهَ يَعْلَمُ سِرَّهُمْ وَ نَجْواهُمْ وَ أَنَّ اللَّهَ عَلَّامُ الْغُيُوبِ\r\nبعضى از آنها با خدا پيمان بسته بودند كه : « اگر خداوند ما را از فضل خود روزى دهد ، قطعاً صدقه خواهيم داد ؛ و از صالحان ( و شاكران ) خواهيم بود » !\r\nاما هنگامى كه خدا از فضل خود به آنها بخشيد ، بخل ورزيدند و سرپيچى كردند و روى برتافتند !\r\nاين عمل ، ( روح ) نفاق را ، تا روزى كه خدا را ملاقات كنند ، در دل‌هايشان برقرار ساخت . اين به خاطر آن است كه از پيمان الهى تخلّف جستند ؛ و به خاطر آن است كه دروغ‌مىگفتند .\r\nآيا نمىدانستند كه خداوند ، اسرار و سخنان درگوشى آنها را مىداند ؛ و خداوند داناى همهء غيب‌ها ( و امور پنهانى ) است ؟ !\r\nشأن نزول :\r\n\r\nثعلبه و ثروتمندى او\r\nدر ميان مفسران معروف است : اين آيات ، دربارهء يكى از انصار به نام « ثعلبة بن حاطب » نازل شده است ، او كه مرد فقيرى بود ، و مرتّب به مسجد پيامبر صلى الله عليه و آله مىرفت ، اصرار داشت پيامبر صلى الله عليه و آله دعا كند ؛ تا خداوند مال فراوانى به او بدهد !\r\nپيغمبر صلى الله عليه و آله به او فرمود :\r\nقَلِيلٌ تُؤَدِّي شُكْرَهُ خَيْرٌ مِنْ كَثِيرٍ لاتُطِيقُهُ :\r\n« مقدار كمى كه حقش را بتوانى ادا كنى ، بهتر از مقدار زيادى است كه توانائى اداء حقش را نداشته باشى » .\r\nآيا بهتر نيست به پيامبر خدا تأسّى جوئى ، و به زندگى ساده‌اى بسازى ؟ ولى « ثعلبه » دست‌بردار نبود ، و سرانجام به پيامبر صلى الله عليه و آله عرض كرد : به خدائى كه تو را به حق فرستاده سوگند ياد مىكنم ، اگر خداوند ثروتى به من عنايت كند ، تمام حقوق\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nآن را خواهم پرداخت .\r\nپيامبر صلى الله عليه و آله براى او دعا كرد ، چيزى نگذشت كه ( طبق روايتى ) پسر عموى ثروتمندش از دنيا رفت ، و ثروت سرشارى به او رسيد .\r\nو طبق روايت ديگرى ، گوسفندى خريد ، و به زودى زاد و ولد كرد ، آن چنان كه نگاهدارى آنها در « مدينه » ممكن نبود ، ناچار به آبادىهاى اطراف « مدينه » روى آورد ، و آن چنان مشغول و سر گرم زندگى مادّى شد ، كه در جماعت و حتى « نماز جمعه » نيز شركت نمىكرد .\r\nپس از مدتى پيامبر صلى الله عليه و آله ، مأمور جمع‌آورى « زكات » را نزد او فرستاد ، تا زكات اموال او را بگيرد .\r\nولى اين مرد كم‌ظرفيت ، تازه به نوا رسيده و بخيل ، از پرداخت حق الهى ، خوددارى كرد ، نه تنها خوددارى كرد ، كه به اصل تشريع اين حكم نيز اعتراض نموده گفت :\r\nاين حكم ، برادر « جزيه » است ؛ ما مسلمان شده‌ايم كه از پرداخت « جزيه » معاف باشيم و با پرداخت « زكات » ، چه فرقى ميان ما و غير مسلمانان باقى مىماند ؟ !\r\nاين سخن مىرساند ، او نه مفهوم « جزيه » را فهميده بود ، و نه مفهوم « زكات » را ، و يا فهميده بود ، اما دنياپرستى اجازه بيان حقيقت و اظهار حق به او نمىداد .\r\nبه هر حال ، هنگامى كه پيامبر صلى الله عليه و آله سخن او را شنيد فرمود :\r\nيا وَيْحَ ثَعْلَبَةَ ! يا وَيْحَ ثَعْلَبَة ! :\r\n« واى بر ثعلبه ! ، اى واى بر ثعلبه » ! و در اين هنگام آيات فوق نازل شد . « 1 »\r\nشأن نزول‌هاى ديگرى نيز ، براى آيات فوق نقل شده ، كه كم و بيش با داستان « ثعلبه » مشابه است ، و از مجموع شأن نزول‌هاى فوق ، و مضمون آيات ، چنين استفاده مىشود : شخص يا اشخاص مزبور در آغاز در صف منافقان نبودند ، ولى به خاطر همين گونه اعمال ، به آنها پيوستند .\r\n* * *\r\n\r\n\r\n","description":"","footnote":"\r\n( 1 ) « بحار الانوار » ، ج 22 ، ص 40 ؛ « مستدرك الوسائل » ، ج 13 ، ص 256 ، ح 15289 ، 2 ؛ « مجمع البيان » ، ذيل آيهء مورد بحث ، تفاسير « قرطبى » ، « طبرى » ، ذيل آيه و . . .\r\n","page_name":" 256 ","page_number":256},
  {"content":"\r\n\r\n( 79 ) الَّذينَ يَلْمِزُونَ الْمُطَّوِّعينَ مِنَ الْمُؤْمِنينَ فِي الصَّدَقاتِ وَ الَّذينَ لايَجِدُونَ إِلَّا جُهْدَهُمْ فَيَسْخَرُونَ مِنْهُمْ سَخِرَ اللَّهُ مِنْهُمْ وَ لَهُمْ عَذابٌ أَليمٌ ( ( 80 ) ) اسْتَغْفِرْ لَهُمْ أَوْ لاتَسْتَغْفِرْ لَهُمْ إِنْ تَسْتَغْفِرْ لَهُمْ سَبْعينَ مَرَّةً فَلَن‌ْيَغْفِرَ اللَّهُ لَهُمْ ذلِكَ بِأَنَّهُمْ كَفَرُوا بِاللَّهِ وَ رَسُولِهِ وَ اللَّهُ لايَهْدِي الْقَوْمَ الْفاسِقينَ\r\nآنهائى كه از مؤمنانِ اطاعت‌كار ، در صدقاتشان عيبجوئى مىكنند ، و كسانى را كه ( براى انفاق ) جز به مقدار توانائى خود دسترسى ندارند ، مسخره مىنمايند ، خدا آنها را مسخره مىكند ؛ ( و كيفر آنها را مىدهد ؛ ) و براى آنها عذاب دردناكى است !\r\nچه براى آنها استغفار كنى ، و چه نكنى ، ( حتى ) اگر هفتاد بار براى آنها استغفار كنى ، هرگز خداوند آنها را نمىآمرزد ! چرا كه خدا و پيامبرش را انكار كردند ؛ و خداوندجمعيت فاسقان را هدايت نمىكند !\r\nشأن نزول :\r\n\r\nكمك مالى به جهاد ، محبوب خدا\r\nروايات متعددى در شأن نزول اين آيات در كتب تفسير و حديث نقل شده ، كه از مجموع آنها چنين استفاده مىشود : پيامبر صلى الله عليه و آله تصميم داشت لشكر اسلام را براى مقابله با دشمن ، ( احتمالًا براى جنگ « تبوك » ) آماده سازد ، و نياز به گرفتن كمك از مردم داشت .\r\nهنگامى كه نظر خود را اظهار فرمود ، كسانى كه توانائى داشتند ، مقدار قابل ملاحظه‌اى به عنوان « زكات » يا كمك بلاعوض ، براى هزينهء ارتش اسلام تحويل مسئولان اين امر دادند .\r\nولى ، بعضى از كارگران كم‌درآمد مسلمان ، مانند « ابو عقيل انصارى » يا « سالم بن عمير انصارى » ، با تحمّل كار اضافى ، و كشيدن آب در شب ، دو مَن خرما تهيه كرده ، يك مَن آن را براى خانوادهء خويش ذخيره ، و يك مَن ديگر را خدمت پيامبر صلى الله عليه و آله آورد ، اين كمك ظاهراً ناچيزى به اين برنامهء بزرگ اسلامى بود .\r\nمنافقان عيب‌جو ، به هر يك از اين دو گروه ايراد مىگرفتند : كسانى كه زياد\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nپرداخته بودند را ، به عنوان رياكار معرفى مىكردند ، و كسانى كه مقدار ظاهراً ناچيزى كمك نموده بودند را به باد مسخره و استهزاء مىگرفتند كه : آيا لشكر اسلام نياز به چنين كمكى دارد ؟ !\r\nآيات فوق نازل شد ، شديداً آنها را تهديد كرد ، و از عذاب خداوند بيم داد ! « 1 »\r\n* * *\r\n( ( 91 ) ) لَيْسَ عَلَى الضُّعَفاءِ وَ لا عَلَى الْمَرْضى وَ لا عَلَى الَّذينَ لايَجِدُونَ ما يُنْفِقُونَ حَرَجٌ إِذا نَصَحُوا لِلَّهِ وَ رَسُولِهِ ما عَلَى الْمُحْسِنينَ مِنْ سَبيلٍ وَ اللَّهُ غَفُورٌ رَحيمٌ ( ( 92 ) ) وَ لا عَلَى الَّذينَ إِذا ما أَتَوْكَ لِتَحْمِلَهُمْ قُلْتَ لا أَجِدُ ما أَحْمِلُكُمْ عَلَيْهِ تَوَلَّوْا وَ أَعْيُنُهُمْ تَفيضُ مِنَ الدَّمْعِ حَزَناً أَلَّا يَجِدُوا ما يُنْفِقُونَ ( ( 93 ) ) إِنَّمَا السَّبيلُ عَلَى الَّذينَ يَسْتَأْذِنُونَكَ وَ هُمْ أَغْنِياءُ رَضُوا بِأَنْ يَكُونُوا مَعَ الْخَوالِفِ وَ طَبَعَ اللَّهُ عَلى قُلُوبِهِمْ فَهُمْ لايَعْلَمُونَ\r\nبر ضعيفان و بيماران و آنها كه وسيله‌اى براى انفاق ( در راه جهاد ) ندارند ، ايرادى نيست ( كه در ميدان جنگ شركت نجويند ، ) هر گاه براى خدا و رسولش خيرخواهى كنند ( ؛ و از آنچه در توان دارند ، مضايقه ننمايند ) . بر نيكوكاران راه مؤاخذه نيست ؛ و خداوند آمرزنده و مهربان است !\r\nو ( نيز ) ايرادى نيست بر آنها كه وقتى نزد تو آمدند كه آنان را بر مركبى ( براى جهاد ) سوار كنى ، گفتى : « مركبى كه شما را بر آن سوار كنم ، ندارم » ! ( از نزد تو ) بازگشتند درحالى كه چشمانشان از اندوه اشكبار بود ؛ زيرا چيزى نداشتند كه در راه خدا انفاق كنند ( و با آن به ميدان بروند ) .\r\nراه مؤاخذه تنها به روى كسانى باز است كه از تو اجازه مىخواهند در حالى كه‌توانگرند ؛ ( و امكانات كافى براى جهاد دارند ؛ ) آنها راضى شدند كه با متخلفان ( زنان و كودكان و بيماران ) بمانند ؛ و خداوند بر دل‌هايشان مُهر نهاده ؛ به همين جهت چيزىنمىدانند !\r\n\r\n\r\n","description":"","footnote":"\r\n( 1 ) « بحار الانوار » ، ج 22 ، ص 96 ، و ج 38 ، ص 306 ، ح 6 ؛ « تفسير عياشى » ، ج 2 ، ص 101 ، ح 93 ؛ « تفسير على بن ابراهيم قمى » ، ج 1 ، ص 302 ؛ « مجمع البيان » ، ذيل آيهء مورد بحث .\r\n","page_name":" 258 ","page_number":258},
  {"content":"\r\n\r\nشأن نزول :\r\n\r\nكسانى كه از شركت در جهاد معذورند\r\nدر مورد آيهء اوّل ، چنين نقل شده : يكى از ياران با اخلاص پيامبر صلى الله عليه و آله عرض كرد :\r\nاى پيامبر خدا ! من پير مردى نابينا و ناتوانم ، حتى كسى كه دست مرا بگيرد و به ميدان جهاد بياورد ، ندارم ، آيا اگر در جهاد شركت نكنم معذورم ؟ پيامبر صلى الله عليه و آله سكوت كرد ، سپس آيهء نخست نازل شد و به اين گونه افراد اجازه داد . « 1 »\r\n* * *\r\n( ( ز اين ) ) شأن نزول ، چنين استفاده مىشود : حتى نابينايان به خود اجازه نمىدادند ، بدون اطلاع پيامبر صلى الله عليه و آله از شركت در جهاد سر باز زنند ، و با اين احتمال كه شايد ، وجودشان با همين حالت براى تشويق مجاهدان ، و يا حداقل سياهى لشكر مفيد واقع شود ، از پيامبر صلى الله عليه و آله كسب تكليف مىكردند .\r\n* * * در مورد آيهء دوم نيز ، در روايات مىخوانيم : هفت نفر از فقراى انصار خدمت پيامبر صلى الله عليه و آله رسيده ، و تقاضا كردند وسيله‌اى براى شركت در جهاد در اختيارشان گذارده شود ، اما چون پيامبر صلى الله عليه و آله وسيله‌اى در اختيار نداشت ، جواب منفى به آنها داد ، آنها با چشم‌هاى پر از اشك از خدمتش خارج شدند ، و بعداً به نام « بَكَّائُون » مشهور گشتند . « 2 »\r\n* * *\r\n( ( 94 ) ) يَعْتَذِرُونَ إِلَيْكُمْ إِذا رَجَعْتُمْ إِلَيْهِمْ قُلْ لاتَعْتَذِرُوا لَنْ نُؤْمِنَ لَكُمْ قَدْ نَبَّأَنَا اللَّهُ مِنْ أَخْبارِكُمْ وَ سَيَرَى اللَّهُ عَمَلَكُمْ وَ رَسُولُهُ ثُمَّ تُرَدُّونَ إِلى عالِمِ الْغَيْبِ وَالشَّهادَةِ فَيُنَبِّئُكُمْ بِما كُنْتُمْ تَعْمَلُونَ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 21 ، ص 200 .\r\n( 2 ) « مجمع البيان » ، ذيل آيهء مورد بحث ؛ « بحار الانوار » ، ج 21 ، ص 218 .\r\n","page_name":" 259 ","page_number":259},
  {"content":"\r\n\r\n( 95 ) سَيَحْلِفُونَ بِاللَّهِ لَكُمْ إِذَا انْقَلَبْتُمْ إِلَيْهِمْ لِتُعْرِضُوا عَنْهُمْ فَأَعْرِضُوا عَنْهُمْ إِنَّهُمْ رِجْسٌ وَ مَأْواهُمْ جَهَنَّمُ جَزاءً بِما كانُوا يَكْسِبُونَ ( 96 ) يَحْلِفُونَ لَكُمْ لِتَرْضَوْا عَنْهُمْ فَإِنْ تَرْضَوْا عَنْهُمْ فَإِنَّ اللَّهَ لايَرْضى عَنِ الْقَوْمِ الْفاسِقينَ\r\nهنگامى كه به سوى آنها ( كه از جهاد تخلف كردند ) بازگرديد ، از شما عذرخواهىمىكنند ؛ بگو : « عذرخواهى نكنيد ، ما هرگز ( سخن ) شما را باور نخواهيم كرد ! چرا كه خدا ما را از اخبارتان آگاه ساخته ؛ و خدا و رسولش ، اعمال شما را مىبينند ؛ سپس به سوى كسى كه داناى پنهان و آشكار است بازگشت داده مىشويد ؛ و او شما را به آنچه انجام مىداديد ، آگاه مىكند ( و جزا مىدهد ) » !\r\nهنگامى كه به سوى آنان بازگرديد ، براى شما به خدا سوگند ياد مىكنند ، تا از آنها اعراض ( و صرف‌نظر ) كنيد ؛ از آنها اعراض كنيد ( و روى بگردانيد ) ؛ چرا كه پليدند ! وجايگاهشان دوزخ است ، به كيفر اعمالى كه انجام مىدادند .\r\nبراى شما قسم ياد مىكنند تا از آنها راضى شويد ؛ اگر شما از آنها راضى شويد ، خداوند ( هرگز ) از جمعيت فاسقان راضى نخواهد شد !\r\nشأن نزول :\r\n\r\nهيچ عذرى پذيرفته نيست\r\nبعضى از مفسران مىگويند : اين آيات دربارهء گروهى از منافقان ، كه تعدادشان بالغ بر هشتاد نفر مىشد ، نازل گرديد ؛ زيرا هنگامى كه پيامبر صلى الله عليه و آله از « تبوك » بازگشت ، دستور داد : هيچ كس با آنها مجالست نكند و سخن نگويد ، آنها كه خود را در فشار شديد اجتماعى ديدند ، در مقام عذرخواهى برآمدند ، آيات فوق نازل شد و وضع آنها را مشخص ساخت . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحر المحيط » ، ج 5 ، ص 485 ، ذيل آيهء مورد بحث ؛ « تفسير ابى السعود » ، ج 4 ، ص 93 ، ذيل آيهء مورد بحث ؛ « درّ المنثور » ، ج 44 ، ص 264 ، ذيل آيه .\r\n","page_name":" 260 ","page_number":260},
  {"content":"\r\n\r\n( 102 ) وَ آخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَحيمٌ\r\nو گروهى ديگر ، به گناهان خود اعتراف كردند ؛ و كار خوب و بد را به هم آميختند ؛ اميد مىرود كه خداوند توبهء آنها را بپذيرد ؛ به يقين ، خداوند آمرزنده و مهربان است !\r\nشأن نزول :\r\n\r\nباز هم توبهء ابولبابه\r\nدر مورد شأن نزول آيهء فوق ، رواياتى نقل شده ، كه در بيشتر آنها به نام « ابو لبابهء انصارى » برخورد مىكنيم ، طبق روايتى : او با دو يا چند نفر ديگر از ياران پيامبر صلى الله عليه و آله ، از شركت در جنگ « تبوك » خوددارى كردند ، و هنگامى كه آيات قرآن در مذمت متخلفين را شنيدند ، بسيار ناراحت و پشيمان گشتند ، خود را به ستون‌هاى مسجد پيغمبر صلى الله عليه و آله بستند .\r\nهنگامى كه پيامبر صلى الله عليه و آله از جنگ بازگشت و از حال آنها خبر گرفت ، عرض كردند :\r\nآنها سوگند ياد كرده‌اند كه خود را از ستون باز نكنند ، تا اين كه پيامبر صلى الله عليه و آله آنها را باز نمايد .\r\nرسول خدا صلى الله عليه و آله فرمود : من نيز سوگند ياد مىكنم ، چنين كارى را نخواهم كرد ، مگر اين كه خداوند به من اجازه دهد .\r\nآيهء فوق نازل شد كه خداوند توبهء آنها را پذيرفته ، و پيامبر صلى الله عليه و آله آنها را از ستون مسجد باز كرد .\r\nآنها به شكرانهء اين موضوع ، همهء اموال خود را به پيامبر تقديم داشتند ، و عرض كردند :\r\nاين همان اموالى است كه به خاطر دلبستگى به آن ، ما از شركت در جهاد خوددارى كرده‌ايم ، همهء اينها را از ما بپذير و در راه خدا انفاق كن !\r\nپيامبر صلى الله عليه و آله فرمود : هنوز دستورى در اين باره بر من نازل نشده است ، چيزى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nنگذشت كه آيهء بعد نازل شد ، و دستور داد : پيامبر قسمتى از اموال آنها را برگيرد ، و مطابق بعضى از روايات ، يك سوم از اموال آنها را پذيرفت . « 1 »\r\nدر پاره‌اى ديگر از روايات مىخوانيم : آيهء فوق دربارهء « ابو لبابه » و راجع به داستان « بنىقريظه » است .\r\n« بنىقريظه » گروهى از « يهود » بودند ، با « ابو لباله » مشورت كردند آيا تسليم حكم پيامبر صلى الله عليه و آله بشوند يا نه ؟\r\nاو گفت : اگر تسليم شويد همهء شما را سر مىبرند ! سپس از اين گفتهء خود پشيمان شد و توبه كرد ، و خود را به ستون مسجد بست و تا آيهء فوق نازل شد و خداوند توبهء او را پذيرفت . « 2 »\r\n* * *\r\n( ( 106 ) ) وَ آخَرُونَ مُرْجَوْنَ لِأَمْرِ اللَّهِ إِمَّا يُعَذِّبُهُمْ وَ إِمَّا يَتُوبُ عَلَيْهِمْ وَ اللَّهُ عَليمٌ حَكيمٌ\r\nو گروهى ديگر ، به فرمان خدا واگذار شده‌اند ( و كارشان با خداست ) ؛ يا آنها را مجازات مىكند ، و يا توبهء آنان را مىپذيرد ( ، هرطور كه شايسته باشند ) ؛ و خداوند دانا و حكيم است !\r\nشأن نزول :\r\n\r\nپشيمانى از شركت نكردن در جهاد\r\nجمعى از مفسران گفته‌اند : آيهء فوق ، دربارهء سه نفر از متخلفان جنگ « تبوك » به نام « هلال بن اميّه » ، « مرارة بن ربيع » و « كعب بن مالك » نازل شده است ، « 3 » كه شرح پشيمانى و چگونگى توبهء آنها ، در ذيل آيهء 118 همين سوره ، به خواست خدا\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ، و تفاسير ديگر ؛ « بحار الانوار » ، ج 22 ، ص 67 ، 93 و 94 ، و ج 21 ، ص 201 ؛ « تفسير على بن ابراهيم قمى » ، ج 1 ، ص 303 و 304 .\r\n( 2 ) « مجمع البيان » ، ذيل آيهء مورد بحث ، و تفاسير ديگر ؛ « بحار الانوار » ، ج 22 ، ص 67 ، 93 و 94 ، و ج 21 ، ص 201 ؛ « تفسير على بن ابراهيم قمى » ، ج 1 ، ص 303 و 304 .\r\n( 3 ) « بحار الانوار » ، ج 21 ، ص 202 و 204 ؛ « مجمع البيان » ، ذيل آيه .\r\n","page_name":" 262 ","page_number":262},
  {"content":"\r\n\r\nخواهد آمد .\r\nاز بعضى ديگر از روايات استفاده مىشود : آيهء فوق دربارهء بعضى از « كفار » است ، كه در ميدان‌هاى جنگ با مسلمانان ، شخصيت‌هاى بزرگى مانند : « حمزهء » سيد الشهداء ، و امثال او را شهيد كردند ، سپس دست از شرك برداشته و به آئين\r\nاسلام روى آوردند . « 1 »\r\n* * *\r\n( ( 107 ) ) وَ الَّذينَ اتَّخَذُوا مَسْجِداً ضِراراً وَ كُفْراً وَ تَفْريقاً بَيْنَ الْمُؤْمِنينَ وَ إِرْصاداً لِمَنْ حارَبَ اللَّهَ وَ رَسُولَهُ مِنْ قَبْلُ وَ لَيَحْلِفُنَّ إِنْ أَرَدْنا إِلَّا الْحُسْنى وَ اللَّه‌ُيَشْهَدُ إِنَّهُمْ لَكاذِبُونَ ( ( 108 ) ) لاتَقُمْ فيهِ أَبَداً لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فيهِ فيهِ رِجالٌ يُحِبُّونَ أَنْ يَتَطَهَّرُوا وَ اللَّهُ يُحِبُّ الْمُطَّهِّرينَ ( ( 109 ) ) أَ فَمَنْ أَسَّسَ بُنْيانَهُ عَلى تَقْوى مِنَ اللَّهِ وَ رِضْوانٍ خَيْرٌ أَمْ مَنْ أَسَّسَ بُنْيانَهُ عَلى شَفا جُرُفٍ هارٍ فَانْهارَ بِهِ في نارِ جَهَنَّمَ وَ اللَّهُ لايَهْدِي الْقَوْمَ الظَّالِمينَ ( ( 110 ) ) لايَزالُ بُنْيانُهُمُ الَّذي بَنَوْا ريبَةً في قُلُوبِهِمْ إِلَّا أَنْ تَقَطَّعَ قُلُوبُهُمْ وَ اللَّهُ عَليمٌ حَكيمٌ\r\n( گروهى ديگر از آنها ) كسانى هستند كه مسجدى ساختند براى زيان رساندن ( به مسلمانان ) ، و ( تقويت ) كفر ، و تفرقه‌افكنى ميان مومنان ، و كمين‌گاه براى كسى كه از پيش با خدا و پيامبرش مبارزه كرده بود ؛ آنها سوگند ياد مىكنند كه : « جز نيكى ( و خدمت ) ، نظرى نداشته‌ايم » ! اما خداوند گواهى مىدهد كه آنها دروغگو هستند !\r\nهرگز در آن ( مسجد به عبادت ) نايست ! آن مسجدى كه از روز نخست بر پايهء تقوا بنا شده ، شايسته‌تر است كه در آن ( به عبادت ) بايستى ؛ در آن ، مردانى هستند كه دوست مىدارند پاكيزه باشند ؛ و خداوند پاكيزگان را دوست دارد !\r\n\r\n\r\n","description":"","footnote":"\r\n( 1 ) « كافى » ، ج 2 ، ص 407 ؛ « بحار الانوار » ، ج 20 ، ص 113 ، و ج 22 ، ص 97 ، و ج 69 ، ص 157 و 165 .\r\n","page_name":" 263 ","page_number":263},
  {"content":"\r\n\r\nآيا كسى كه شالودهء آن را بر تقواى الهى و خشنودى او بنا كرده بهتر است ، يا كسى كه اساس آن را بر كنار پرتگاه سستى بنا نموده كه ناگهان در آتش دوزخ فرو مىريزد ؟ ! و خداوند گروه ستمگران را هدايت نمىكند !\r\n( اما ) اين بنائى را كه آنها ساختند ، همواره به صورت يك وسيلهء شك و ترديد ، در دل‌هايشان باقى مىماند ؛ مگر اين كه دل‌هايشان پاره پاره شود ؛ و خداوند دانا و حكيم است !\r\nشأن نزول :\r\n\r\nماجراى مسجد ضرار\r\nآيات فوق ، دربارهء گروهى ديگر از منافقان است ، كه براى تحقق بخشيدن به نقشه‌هاى شوم خود ، اقدام به ساختن مسجدى در « مدينه » كردند ، كه بعداً به نام « مسجد ضرار » معروف شد .\r\nاين موضوع را همهء مفسران اسلامى ، و بسيارى از كتب حديث و تاريخ ذكر كرده‌اند ، اگر چه در جزئيات آن تفاوت‌هائى ديده مىشود .\r\nخلاصهء جريان ، به طورى كه از تفاسير و احاديث مختلف استفاده مىشود ، چنين است :\r\nگروهى از منافقان نزد پيامبر صلى الله عليه و آله آمده عرض كردند : به ما اجازه ده مسجدى در ميان قبيلهء « بنىسالم » ( نزديك « مسجد قبا » ) بسازيم ، تا افراد ناتوان ، بيمار و پيرمردان از كار افتاده در آن نماز بگزارند ، و همچنين در شب‌هاى بارانى كه گروهى از مردم توانائى آمدن به مسجد شما را ندارند ، فريضهء اسلامى خود را در آن انجام دهند ، و اين در موقعى بود كه پيامبر صلى الله عليه و آله عازم جنگ « تبوك » بود .\r\nپيامبر صلى الله عليه و آله به آنها اجازه داد ، ولى آنها اضافه كردند : آيا ممكن است شخصاً بيائيد و در آن « نماز » بگزاريد ؟\r\nپيامبر صلى الله عليه و آله فرمود : من فعلًا عازم سفرم ، و هنگام بازگشت به خواست خدا به آن مسجد مىآيم ، و در آن نماز مىگزارم .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nهنگامى كه پيامبر صلى الله عليه و آله از « تبوك » بازگشت ، نزد او آمده گفتند : اكنون تقاضا داريم به مسجد ما بيائى ، در آنجا نماز بگزارى ، و از خدا بخواهى ما را بركت دهد ، و اين در حالى بود كه هنوز پيامبر صلى الله عليه و آله وارد دروازهء « مدينه » نشده بود .\r\nدر اين هنگام ، پيك وحى خدا نازل شد ، آيات فوق را آورد ، و پرده از اسرار كار آنها برداشت ، و به دنبال آن پيامبر دستور داد : مسجد مزبور را آتش زده ، بقاياى آن را ويران كنند ، و جاى آن را محل ريختن زباله‌هاى شهر سازند !\r\nاگر به چهرهء ظاهرى كار اين گروه نگاه كنيم ، از چنين دستورى در آغاز ، دچار حيرت خواهيم شد .\r\nمگر ساختن مسجد ، آن هم براى حمايت از بيماران و پيران ، و مواقع اضطرارى ، كه در حقيقت ، هم يك خدمت دينى است و هم يك خدمت انسانى ، كار بدى است كه چنين دستورى دربارهء آن صادر شده ؟\r\nاما هنگامى كه چهرهء باطنى مسأله را بررسى كنيم ، خواهيم ديد اين دستور ، چقدر حساب‌شده بوده است .\r\nتوضيح اين كه :\r\nدر زمان جاهليت مردى بود به نام « ابو عامر » ، كه آئين « نصرانيت » را پذيرفته ، و در سلك « راهبان » در آمده بود ، از عبّاد و زهّاد به شمار مىرفت ، و نفوذ وسيعى در طائفهء « خزرج » داشت .\r\nآنگاه كه پيامبر صلى الله عليه و آله به « مدينه » هجرت كرد ، و مسلمانان گرد او را گرفتند ، و كار اسلام بالا گرفت .\r\nو هنگامى كه مسلمانان در جنگ « بدر » بر مشركان پيروز شدند ، « ابو عامر » كه خود روزى از بشارت دهندگان ظهور پيامبر صلى الله عليه و آله بود ، اطراف خود را خالى ديد ، به مبارزه با اسلام برخاست ، از « مدينه » به سوى كفار « مكّه » گريخت ، و از آنها براى جنگ با پيغمبر اكرم صلى الله عليه و آله استمداد جست ، و از قبائل عرب براى اين كار دعوت كرد .\r\nاو كه قسمتى از نقشه‌هاى جنگ « احد » را بر ضد مسلمين رهبرى مىكرد ، دستور\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nداد : در ميان دو صف لشكر ، گودال‌هائى بكنند ، كه اتفاقاً پيامبر در يكى از آنها افتاد ، پيشانيش مجروح شد و دندانش شكست .\r\nهنگامى كه غزوهء « احد » پايان يافت ، و با تمام مشكلاتى كه مسلمانان در اين ميدان با آن روبرو شدند ، آوازهء اسلام بلندتر گرديد و در همه جا پيچيد ، او از « مدينه » فرار كرد و به سوى « هرقل » پادشاه « روم » رفت ، تا از او كمك بگيرد ، و با لشكرى براى كوبيدن مسلمانان حركت كند .\r\nذكر اين نكته نيز لازم است كه : بر اثر اين تحريكات و كارشكنىها ، پيامبر صلى الله عليه و آله لقب « فاسق » را به او داده بود .\r\nبعضى مىگويند : مرگ به او مهلت نداد تا خواستهء خود را با « هرقل » در ميان بگذارد ، ولى در بعضى از كتب ديگر مىخوانيم : او با « هرقل » تماس گرفت و به وعده‌هاى او دلگرم شد ! .\r\nبه هر حال ، او پيش از آن كه بميرد ، نامه‌اى براى منافقان « مدينه » نوشت ، و به آنها نويد داد كه : با لشكرى از « روم » به كمكشان خواهد آمد ، مخصوصاً توصيه و تأكيد كرد كه : مركزى براى او در « مدينه » بسازند ، تا كانون فعاليت‌هاى آيندهء او باشد .\r\nولى از آنجا كه ساختن چنين مركزى در « مدينه » ، به نام دشمنان اسلام ، عملًا امكان‌پذير نبود ، منافقان بهتر اين ديدند كه در زير عنوان مسجد ، و به عنوان كمك به بيماران و معذوران ، اين برنامه را عملى سازند .\r\nسرانجام مسجد ساخته شد ، و حتى مىگويند : جوانى آشنا به قرآن را از ميان مسلمانان به نام « مجمع بن حارثه » ( يا مجمع بن جاريه ) به امامت مسجد برگزيدند .\r\nاما وحى الهى ، پرده از روى كار آنها برداشت ، و شايد اين كه پيامبر صلى الله عليه و آله قبل از رفتن به « تبوك » دستور نداد ، در مقابل آنها شدت عمل به خرج دهند ، براى اين بوده كه هم وضع كار آنها روشن‌تر شود ، و هم در سفر « تبوك » ناراحتى فكرى ديگرى از اين ناحيه نداشته باشد .\r\nهر چه بود پيامبر صلى الله عليه و آله ، نه تنها در آن مسجد نماز نگزارد ، بلكه همان گونه كه\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nگفتيم : بعضى از مسلمانان ( « مالك بن دخشم » ، و « معنى بن عدى » ، و « عامر بن سكر » ، يا « عاصم بن عدىّ » ) را مأموريت داد ، كه مسجد را بسوزانند ، و ويران كنند ، آنها چنين كردند .\r\nنخست به وسيلهء آتش سقف مسجد را سوزاندند ، و بعد ديوارها را ويران ساختند ، و سرانجام محل آن را مركزى براى ريختن زباله‌ها قرار دادند . « 1 »\r\n* * *\r\n( ( 113 ) ) ما كانَ لِلنَّبِيِّ وَ الَّذينَ آمَنُوا أَنْ يَسْتَغْفِرُوا لِلْمُشْرِكينَ وَ لَوْ كانُوا أُولى قُرْبى مِنْ بَعْدِ ما تَبَيَّنَ لَهُمْ أَنَّهُمْ أَصْحابُ الْجَحيمِ ( ( 114 ) ) وَ ما كانَ اسْتِغْفارُ إِبْراهيمَ لِأَبيهِ إِلَّا عَنْ مَوْعِدَةٍ وَعَدَها إِيَّاهُ فَلَمَّا تَبَيَّنَ لَهُ أَنَّهُ عَدُوٌّ لِلَّهِ تَبَرَّأَ مِنْهُ إِنَّ إِبْراهيمَ لَأَوَّاهٌ حَليمٌ\r\nبراى پيامبر و مؤمنان ، شايسته نبود كه براى مشركان ( از خداوند ) طلب آمرزش كنند ، هر چند از نزديكانشان باشند ؛ ( آن هم ) پس از آن كه بر آنها روشن شد كه اين گروه ، اهل دوزخند !\r\nو استغفار ابراهيم براى پدرش ( عمويش آزر ، ) فقط به خاطر وعده‌اى بود كه به او داده بود ؛ اما هنگامى كه براى او روشن شد كه وى دشمن خداست ، از او بيزارى جست ؛ به‌يقين ، ابراهيم مهربان و بردبار بود !\r\nشأن نزول :\r\n\r\nاستغفار براى مشركان ممنوع\r\nدر « تفسير مجمع البيان » ، روايتى به اين مضمون در شأن نزول آيات فوق نقل شده است :\r\n\r\n\r\n","description":"","footnote":"\r\n( 1 ) « مجمع البيان » ، « تفسير ابوالفتوح رازى » ، « تفسير المنار » ، « تفسير الميزان » ، « تفسير نور الثقلين » ، و كتب ديگر ؛ « بحار الانوار » ، ج 21 ، ص 252 ، باب 30 ، قصة أبى عامر الراهب و مسجد الضرار و فيه ما يتعلق بغزوة تبوك ، و ص 253 ، 255 و 263 .\r\n","page_name":" 267 ","page_number":267},
  {"content":"\r\n\r\nگروهى از مسلمانان به پيامبر اسلام مىگفتند : آيا براى پدران ما كه در عصر جاهليت از دنيا رفتند ، طلب آمرزش نمىكنى ؟ آيات فوق نازل شد و به همهء آنها اخطار كرد : هيچ كس حق ندارد براى مشركان استغفار نمايد . « 1 »\r\nدر شأن نزول اين آيات ، مطالب ديگرى نيز گفته شده است كه ، پس از پايان تفسير آيه خواهد آمد .\r\n* * *\r\n( ( 115 ) ) وَ ما كانَ اللَّهُ لِيُضِلَّ قَوْماً بَعْدَ إِذْ هَداهُمْ حَتَّى يُبَيِّنَ لَهُمْ ما يَتَّقُونَ إِنَّ اللَّهَ بِكُلِّ شَيْءٍ عَليمٌ\r\nچنان نيست كه خداوند قومى را ، پس از آن كه آنها را هدايت كرد گمراه ( و مجازات ) كند ؛ مگر آن كه امورى را كه بايد از آن بپرهيزند ، براى آنان بيان نمايد ( و آنها مخالفت كنند ) ؛ زيرا خداوند به هر چيزى داناست !\r\nشأن نزول :\r\n\r\nپيش از ابلاغ تكليف ، مجازاتى نيست\r\nبعضى از مفسران گفته‌اند : گروهى از مسلمانان قبل از نزول فرائض و واجبات ، چشم از جهان بسته بودند ، جمعى خدمت پيامبر صلى الله عليه و آله آمدند و دربارهء سرنوشت آنها اظهار نگرانى كردند ، و چنين مىپنداشتند : شايد آنها گرفتار مجازات الهى به خاطر عدم انجام اين فرائض باشند . آيهء فوق نازل شد و اين موضوع را نفى كرد . « 2 »\r\nبعضى ديگر از مفسران گفته‌اند : اين آيه در مورد استغفار مسلمانان ، براى مشركان ، و اظهار محبت آنها قبل از نهى صريح درآيات سابق نازل شده است ؛ زيرااين موضوع ، باعث نگرانى گروهى از مسلمين شده بود ، آيهء فوق نازل شد وبه‌آنهااطمينان داد استغفارهاى آنان قبل از نهى الهى ، موجب مؤاخذه و مجازات نخواهد بود . « 3 »\r\n* * *\r\n\r\n\r\n","description":"","footnote":"\r\n( 1 ) « بحار الانوار » ، ج 22 ، ص 42 ؛ « مجمع البيان » ، ذيل آيات مورد بحث .\r\n( 2 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 43 .\r\n( 3 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 43 .\r\n","page_name":" 268 ","page_number":268},
  {"content":"\r\n\r\n( 117 ) لَقَدْ تابَ اللَّهُ عَلَى النَّبِىِّ وَ الْمُهاجِرينَ وَ الْأَنْصارِ الَّذينَ اتَّبَعُوهُ في ساعَةِ الْعُسْرَةِ مِنْ بَعْدِ ما كادَ يَزيغُ قُلُوبُ فَريقٍ مِنْهُمْ ثُمَّ تابَ عَلَيْهِمْ إِنَّهُ بِهِمْ رَئُوفٌ رَحيمٌ ( ( 118 ) ) وَ عَلَى الثَّلاثَةِ الَّذينَ خُلِّفُوا حَتَّى إِذا ضاقَتْ عَلَيْهِمُ الْأَرْضُ بِما رَحُبَتْ وَ ضاقَتْ عَلَيْهِمْ أَنْفُسُهُمْ وَ ظَنُّوا أَنْ لا مَلْجَأَ مِنَ اللَّهِ إِلَّا إِلَيْهِ ثُمَّ تابَ عَلَيْهِم‌ْلِيَتُوبُوا إِنَّ اللَّهَ هُوَ التَّوَّابُ الرَّحيمُ\r\nمسلماً خداوند رحمت خود را شامل حال پيامبر و مهاجران و انصار ، كه در زمان‌عسرت و شدت ( در جنگ تبوك ) از او پيروى كردند ، نمود ؛ بعد از آن كه نزديك بود دل‌هاى گروهى از آنها ، از حق منحرف شود ( و از ميدان جنگ باز گردند ) ؛ سپس خدا توبهء آنها را پذيرفت ، كه او نسبت به آنان مهربان و رحيم است !\r\nو ( همچنين ) آن سه نفر كه ( از شركت در تبوك ) تخلّف جستند ، ( و مسلمانان با آنان قطع رابطه نمودند ، ) تا آن حدّ كه زمين با همهء وسعتش بر آنها تنگ شد ؛ ( حتى ) در وجود خويش ، جائى براى خود نمىيافتند ؛ ( و ) دانستند كه پناهگاهى از خدا جز به سوى او نيست ؛ سپس خدا رحمتش را شامل حال آنها نمود ، ( و به آنان توفيق داد ) تا توبه كنند ؛ خداوند بسيار توبه‌پذير و مهربان است !\r\nشأن نزول :\r\n\r\nيك درس بزرگ !\r\nمفسران گفته‌اند : آيهء نخست در مورد غزوهء « تبوك » و مشكلات طاقت‌فرسائى كه به مسلمانان در اين جنگ رسيد ، نازل شده ، اين مشكلات به قدرى بود كه ، گروهى تصميم به بازگشت گرفتند ، اما لطف و توفيق الهى شامل حالشان شد ، و همچنان پا بر جا ماندند .\r\nمىگويند : از جمله كسانى كه آيه در مورد او نازل شده : « ابو خيثمه » است ، كه از ياران پيامبر صلى الله عليه و آله بود ، نه از منافقان ، ولى بر اثر سستى ، از حركت به سوى ميدان « تبوك » خوددارى كرد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nده روز از اين واقعه گذشت . هوا گرم و سوزان بود ، روزى نزد همسران خود آمد ، در حالى كه سايه‌بان‌هائى براى او مرتب و آماده ، آب خنك مهيا ، و طعام خوبى فراهم ساخته بودند .\r\nاو ناگهان در فكر فرو رفت ، و به ياد پيشواى خود پيامبر صلى الله عليه و آله افتاده گفت :\r\nرسول خدا صلى الله عليه و آله كه هيچ گناهى ندارد ، و خداوند گذشته و آيندهء او را تضمين فرموده ، در ميان بادهاى سوزان بيابان ، اسلحه به دوش گرفته ، و رنج اين سفر دشوار را بر خود تحمل كرده ، « ابو خيثمه » را ببين كه در سايهء خنك ، و كنار غذاى آماده ، و زنان زيبا قرار گرفته است ، اين انصاف نيست .\r\nسپس رو به همسران خود كرده گفت : به خدا قسم با هيچ كدام از شما ، يك كلمه سخن نمىگويم ، و در زير اين سايبان قرار نمىگيرم ، تا به پيامبر صلى الله عليه و آله ملحق شوم ، اين سخن را گفت ، و زاد و توشه را برگرفت ، و بر « شتر » خود سوار شده حركت كرد ، هر قدر همسرانش خواستند با او سخن بگويند ، او كلمه‌اى بر زبان جارى نكرد ، و همچنان به حركت ادامه داد ، تا به نزديكى « تبوك » رسيد .\r\nمسلمانان به يكديگر مىگفتند : اين سوارى است كه از كنار جاده مىگذرد ، اما پيامبر صلى الله عليه و آله فرمود : اى سوار ! « ابو خيثمه » باشى بهتر است !\r\nهنگامى كه نزديك شد و مسلمانان او را شناختند گفتند : آرى ، « ابو خيثمه » است .\r\n« شتر » خود را بر زمين خواباند ، به پيامبر صلى الله عليه و آله سلام گفت ، و ماجراى خويش را بازگو كرد ، پيامبر صلى الله عليه و آله به او خوش‌آمد گفت ، و براى او دعا فرمود . « 1 »\r\nبه اين ترتيب ، او از جمله كسانى بود كه قلبش متمايل به باطل شده بود ، اما به خاطر آمادگى روحى ، خداوند او را متوجه حق ساخت ، و ثابت‌قدم گردانيد .\r\n* * *\r\n\r\n\r\n","description":"","footnote":"\r\n( 1 ) « الميزان » ، ج 9 ، ص 301 ؛ « مجمع البيان » ، ذيل آيهء مورد بحث ؛ « بحار الانوار » ، ج 21 ، ص 203 و 204 و . . .\r\n","page_name":" 270 ","page_number":270},
  {"content":"\r\n\r\nدر مورد آيهء دوم ، شأن نزول ديگرى نقل شده ، كه خلاصه‌اش چنين است :\r\nسه نفر از مسلمانان به نام « كعب بن مالك » ، « مرارة بن ربيع » و « هلال بن اميه » ، از شركت در جنگ « تبوك » ، و حركت همراه پيامبر صلى الله عليه و آله سرباز زدند ، ولى اين به خاطر آن نبود كه جزء دار و دستهء منافقان باشند ؛ بلكه به خاطر سستى و تنبلى بود ، چيزى نگذشت كه پشيمان شدند .\r\nهنگامى كه پيامبر صلى الله عليه و آله از ميدان « تبوك » به « مدينه » بازگشت ، خدمتش رسيدند و عذرخواهى كردند ، اما پيامبر صلى الله عليه و آله حتى يك جمله با آنها سخن نگفت ، و به مسلمانان نيز دستور داد : احدى با آنها سخن نگويد .\r\nآنها در يك محاصرهء عجيب اجتماعى قرار گرفتند ، تا آنجا كه حتى كودكان و زنان آنان نزد پيامبر صلى الله عليه و آله آمدند ، و اجازه خواستند از آنها جدا شوند ، پيامبر صلى الله عليه و آله اجازهء جدائى نداد ، ولى دستور داد : به آنها نزديك نشوند .\r\nفضاى « مدينه » با تمام وسعتش ، چنان بر آنها تنگ شد كه ، مجبور شدند براى نجات از اين خوارى و رسوائى بزرگ ، شهر را ترك گويند ، و به قله كوه‌هاى اطراف « مدينه » پناه ببرند .\r\nاز جمله مسائلى كه ضربهء شديدى بر روحيهء آنها وارد كرد ، اين بود :\r\n« كعب بن مالك » مىگويد : روزى در بازار « مدينه » ، با ناراحتى نشسته بودم ، ديدم يك نفر مسيحى شامى ، سراغ مرا مىگيرد ، هنگامى كه مرا شناخت ، نامه‌اى از پادشاه « غسّان » به دست من داد ، كه در آن نوشته بود :\r\nاگر صاحبت تو را از خود رانده ، به سوى ما بيا ، حال من منقلب شد ، گفتم :\r\nاى واى بر من ! كارم به جائى رسيده است كه ، دشمنان در من طمع دارند !\r\nخلاصه ، بستگان آنها غذا مىآوردند ، اما حتى يك كلمه با آنها سخن نمىگفتند .\r\nمدتى به اين صورت گذشت ، و پيوسته انتظار مىكشيدند توبهء آنها قبول شود ، و آيه‌اى كه دليل بر قبولى توبهء آنها باشد نازل گردد ، اما خبرى نبود .\r\nدر اين هنگام ، فكرى به نظر يكى از آنان رسيد ، و به ديگران چنين گفت : اكنون كه\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمردم با ما قطع رابطه كرده‌اند ، چه بهتر كه ما هم از يكديگر قطع رابطه كنيم ( درست است كه ما گنهكاريم ، ولى بايد از گناهكار ديگرى خشنود نباشيم ) .\r\nآنها چنين كردند ، به طورى كه حتى يك كلمه با يكديگر سخن نمىگفتند ، و دو نفر از آنان با هم نبودند ، سرانجام پس از پنجاه روز توبه و تضرّع به پيشگاه خداوند ، توبهء آنان قبول شد ، و آيهء فوق در اين زمينه نازل گرديد . « 1 »\r\n* * *\r\n( ( 122 ) ) وَ ما كانَ الْمُؤْمِنُونَ لِيَنْفِرُوا كَافَّةً فَلَوْلا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ\r\nو شايسته نيست مؤمنان همگى ( به سوى ميدان جهاد ) كوچ كنند ؛ چرا از هر گروهى از آنان ، طايفه‌اى كوچ نمىكند ( و طايفه‌اى در مدينه بماند ) ، تا در دين ( و احكام اسلام ) آگاهى يابند و به هنگام بازگشت به سوى قوم خود ، آنها را بيم دهند ؟ ! شايد ( از مخالفت فرمان پروردگار ) بترسند ، و خوددارى كنند !\r\nشأن نزول :\r\n\r\nوجوب تحصيل علوم دينى\r\nمرحوم « طبرسى » در « مجمع البيان » ، از « ابن عباس » چنين روايت كرده است :\r\nهنگامى كه پيامبر صلى الله عليه و آله به سوى ميدان جهاد حركت مىكرد ، همهء مسلمانان به استثناى منافقان و معذوران ، در خدمتش در حركت بودند ، اما پس از آن كه آياتى در مذمت منافقان نازل شد ، و مخصوصاً متخلفان جنگ « تبوك » را به باد ملامت گرفت ، مؤمنان را بيش از پيش مصمم به شركت در ميدان‌هاى جهاد كرد ، حتى در جنگ‌هائى كه پيغمبر صلى الله عليه و آله شخصاً شركت نمىكرد ، ( سريه‌ها ) ، همگى به سوى\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « سفينة البحار » ، و « تفسير ابوالفتوح رازى » ؛ « بحار الانوار » ، ج 21 ، ص 218 ، 219 و 220 ؛ « تفسير على بن ابراهيم قمى » ، ج 1 ، ص 296 و 297 ؛ « تفسير طبرى » ، ذيل آيهء مورد بحث و . . .\r\n","page_name":" 272 ","page_number":272},
  {"content":"\r\n\r\nميدان مىرفتند ، و پيامبر صلى الله عليه و آله را تنها مىگذاردند ، آيهء فوق نازل شد و اعلام كرد : در غير مورد ضرورت ، شايسته نيست همهء مسلمانان به سوى ميدان جنگ بروند ، ( بلكه گروهى در « مدينه » بمانند ، و معارف و احكام اسلام را از پيامبر صلى الله عليه و آله بياموزند ، و به دوستان مجاهدشان پس از بازگشت تعليم دهند ) . « 1 »\r\n* * * همان مفسر بزرگ ، شأن نزول ديگرى به اين مضمون نيز نقل كرده است :\r\nگروهى از ياران پيامبر صلى الله عليه و آله ، براى تبليغ اسلام به ميان قبائل باديه‌نشين رفتند ، باديه‌نشينان مقدم آنها را گرامى داشتند ، و به آنها نيكى كردند ، ولى بعضى به آنها ايراد گرفتند :\r\nچرا پيامبر صلى الله عليه و آله را رها كرديد و به سراغ ما آمديد ، آنها از اين نظر ناراحت و افسرده شدند ، و به خدمت پيامبر صلى الله عليه و آله بازگشتند ، آيه نازل شد و برنامهء تبليغى آنها را تصويب كرد و از آنها رفع نگرانى شد . « 2 »\r\n* * * شأن نزول سومى نيز ، در « تفسير تبيان » براى آيهء فوق نقل شده ، و آن اين كه :\r\nباديه‌نشينان هنگامى كه مسلمان شدند ، براى فرا گرفتن احكام اسلام ، همگى به سوى « مدينه » حركت كردند ، و اين سبب بالا رفتن قيمت اجناس و ارزاق ، مشكلات و گرفتارىهاى ديگرى براى مسلمانان « مدينه » شد ، آيه نازل گرديد و به آنها دستور داد : لازم نيست همگى شهر و ديار خود را خالى كنند ، و براى فهم معارف اسلام به « مدينه » بيايند ، بلكه كافى است گروهى اين عمل را انجام دهند . « 3 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 156 ؛ « اسباب نزول الآيات » واحدى نيشابورى ، ص 179 ؛ « زاد المسير » ، ج 3 ، ص 351 .\r\n( 2 ) « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 156 ؛ « تفسير ابن كثير » ، ج 2 ، ص 415 ؛ « درّ المنثور » ، ج 3 ، ص 293 .\r\n( 3 ) « التبيان » ، ج 5 ، ص 323 ، ذيل آيهء مورد بحث .\r\n","page_name":" 273 ","page_number":273},
  {"content":"\r\n . \r\n","description":"","footnote":"","page_name":" 274 ","page_number":274},
  {"content":"\r\n\r\n\r\nفصل هفتم : سوره هاى يونس - هود - رعد - نحل - اسراء - كهف\r\n\r\n","description":"","footnote":"","page_name":" 275 ","page_number":275},
  {"content":"\r\n . \r\n","description":"","footnote":"","page_name":" 276 ","page_number":276},
  {"content":"\r\n\r\n( 15 ) وَ إِذا تُتْلى عَلَيْهِمْ آياتُنا بَيِّناتٍ قالَ الَّذينَ لايَرْجُونَ لِقاءَنَا ائْتِ بِقُرْآنٍ غَيْرِ هذا أَوْ بَدِّلْهُ قُلْ ما يَكُونُ لي أَنْ أُبَدِّلَهُ مِنْ تِلْقاءِ نَفْسي إِنْ أَتَّبِعُ إِلَّا ما يُوحىإِلَيَّ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظيمٍ ( 16 ) قُلْ لَوْ شاءَ اللَّهُ ما تَلَوْتُهُ عَلَيْكُمْ وَ لا أَدْراكُمْ بِهِ فَقَدْ لَبِثْتُ فيكُمْ عُمُراً مِنْ قَبْلِهِ أَ فَلا تَعْقِلُونَ ( 17 ) فَمَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِآياتِهِ إِنَّهُ لايُفْلِحُ الْمُجْرِمُونَ\r\nو هنگامى كه آيات روشن ما بر آنها خوانده مىشود ، كسانى كه ايمان به لقاى ما ( و روز رستاخيز ) ندارند مىگويند : « قرآنى غير از اين بياور ، يا آن را تبديل كن ! ( و آيات نكوهش بت‌ها را بردار ) » بگو : « من حق ندارم كه از پيش خود آن را تغيير دهم ؛ فقط از چيزى كه بر من وحى مىشود ، پيروى مىكنم ! من اگر پروردگارم را نافرمانى كنم ، ازمجازات روز بزرگ ( قيامت ) مىترسم » !\r\nبگو : « اگر خدا مىخواست ، من اين آيات را بر شما نمىخواندم ؛ و ( خداوند ) از آن آگاهتان نمىكرد ؛ چه اين كه مدت‌ها پيش از اين ، در ميان شما زندگى نمودم ؛ ( و هرگز آيه‌اى نياوردم ؛ ) آيا نمىفهميد » ؟ !\r\nچه كسى ستمكارتر است از آن كس كه بر خدا دروغ مىبندد ، يا آيات او را تكذيب‌مىكند ؟ ! مسلماً مجرمان رستگار نخواهند شد !\r\nشأن نزول :\r\n\r\nتقاضاى قرآنى ديگر\r\nبعضى از مفسران گفته‌اند : اين آيات دربارهء چند نفر از بت‌پرستان نازل شد ؛ چرا كه خدمت پيامبر صلى الله عليه و آله آمدند و گفتند : آنچه در اين قرآن دربارهء ترك عبادت بت‌هاى بزرگ ما ، « لات » ، « عزى » ، « منات » و « هبل » ، و همچنين مذمت از آنان وارد شده ، براى ما قابل تحمل نيست . اگر مىخواهى از تو پيروى كنيم ، قرآن ديگرى بياور كه اين ايراد در آن نباشد ، ! و يا حداقل اين گونه مطالب را در قرآن كنونى تغيير ده ! آيات فوق نازل شد و به آنها پاسخ گفت . « 1 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 9 ، ص 213 ( با اندكى تفاوت ) ؛ « تفسير آلوسى » ، ج 11 ، ص 83 ، ذيل آيات مورد بحث ؛ « اسباب نزول الآيات » واحدى نيشابورى ، ص 179 .\r\n","page_name":" 277 ","page_number":277},
  {"content":"\r\n\r\n5 أَلا إِنَّهُمْ يَثْنُونَ صُدُورَهُمْ لِيَسْتَخْفُوا مِنْهُ أَلا حينَ يَسْتَغْشُونَ ثِيابَهُمْ يَعْلَمُ ما يُسِرُّونَ وَ ما يُعْلِنُونَ إِنَّهُ عَليمٌ بِذاتِ الصُّدُورِ\r\nآگاه باشيد ، آنها سينه‌هاشان را در كنار هم قرار مىدهند ، تا خود ( و سخنان خويش ) را از او ( پيامبر ) پنهان دارند ! آگاه باشيد ، آنگاه كه آنها لباس‌هايشان را به خود مىپيچند ( خداوند ) مىداند آنچه را پنهان مىكنند و آنچه را آشكار مىسازند ؛ چرا كه او ، از اسرار درون سينه‌ها ، آگاه است !\r\nشأن نزول :\r\n\r\nظاهرى زيبا و باطنى خبيث\r\nبعضى از مفسران شأن نزول‌هائى براى اين آيه ذكر كرده‌اند از جمله اين كه : آيه دربارهء « اخنس بن شريقِ » منافق نازل شده است ، كه مردى شيرين‌زبان و پشت هم انداز بود ، و در برابر پيامبر صلى الله عليه و آله اظهار دوستى و محبت مىكرد ، ولى در باطن عدوات مىورزيد . « 1 »\r\nو نيز از امام باقر عليه السلام از « جابر بن عبداللّه » چنين نقل شده : گروهى از مشركان ، هنگامى كه از برابر پيامبر صلى الله عليه و آله مىگذشتند ، سر خود را به زير افكنده ، حتى سر را با لباس خويش مىپوشاندند تا پيامبر صلى الله عليه و آله آنان را نبيند ، اين آيه دربارهء آنان نازل گشت . « 2 »\r\n* * * ( 12 ) فَلَعَلَّكَ تارِكٌ بَعْضَ ما يُوحى إِلَيْكَ وَ ضائِقٌ بِهِ صَدْرُكَ أَنْ يَقُولُوا لَوْلا أُنْزِلَ عَلَيْهِ كَنْزٌ أَوْ جاءَ مَعَهُ مَلَكٌ إِنَّما أَنْتَ نَذيرٌ وَ اللَّهُ عَلى كُلِّ شَيْءٍ وَكيلٌ ( 13 ) أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقينَ\r\n\r\n\r\n","description":"","footnote":"\r\n( 1 ) « بحار الانوار » ، ج 9 ، ص 102 و 103 ؛ « مجمع البيان » ، ذيل آيه .\r\n( 2 ) « بحار الانوار » ، ج 9 ، ص 103 و ج 18 ، ص 237 ؛ « مجمع البيان » ، ذيل آيهء مورد بحث ؛ « تفسير عياشى » ، ج 2 ، ص 139 .\r\n","page_name":" 278 ","page_number":278},
  {"content":"\r\n\r\n( 14 ) فَإِلَّمْ يَسْتَجيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّهِ وَ أَنْ لا إِلهَ إِلَّا هُوَ فَهَلْ أَنْتُمْ مُسْلِمُونَ\r\nشايد ( ابلاغ ) بعض آياتى را كه به تو وحى مىشود ، ترك كنى ( و به تأخير اندازى ) ؛ و سينه‌ات از اين جهت تنگ ( و ناراحت ) شود كه مىگويند : « چرا گنجى بر او نازل نشده ؟ ! و يا چرا فرشته‌اى همراه او نيامده است ؟ ! » ( نگران مباش ! چرا كه ) تو فقط بيم‌دهنده‌اى ؛ وخداوند ، نگاهبان و ناظر بر همه چيز است ( ؛ و به حساب آنان مىرسد ) !\r\nآيا مىگويند : « او به دروغ اين ( قرآن ) را ( به خدا ) نسبت داده ( و ساختگى است ) » ! بگو : « اگر راست مىگوئيد ، شما هم ده سورهء ساختگى همانند اين قرآن بياوريد ؛ و تمام‌كسانى را كه مىتوانيد - غير از خدا - ( براى اين كار ) دعوت كنيد » !\r\nو اگر آنها دعوت شما را نپذيرفتند ، بدانيد ( قرآن ) تنها با علم الهى نازل شده ؛ و هيچ معبودى جز او نيست ! آيا با اين حال ، تسليم مىشويد ؟\r\nشأن نزول :\r\n\r\nدرخواست برادرى با على عليه السلام\r\nبراى آيات فوق دو شأن نزول نقل شده ، كه ممكن است هر دو صحيح باشد :\r\nنخست اين كه ، گروهى از رؤساى كفار « مكّه » نزد پيامبر صلى الله عليه و آله آمده گفتند : اگر راست مىگوئى كه پيامبر خدا هستى ، كوه‌هاى « مكّه » را براى ما طلا كن ! و يا فرشتگانى را بياور كه نبوت تو را تصديق كنند ! آيات فوق نازل شد و به آنها پاسخ گفت . « 1 »\r\nشأن نزول ديگرى ، از امام صادق عليه السلام نقل شده ، و آن اين كه : پيامبر به على عليه السلام فرمود : من از خدا خواسته‌ام ميان من و تو برادرى بر قرار سازد ، و اين درخواست قبول شد ، و نيز خواسته‌ام تو را وصى من كند ، اين درخواست نيز اجابت گرديد ، هنگامى كه اين سخن به گوش بعضى از مخالفان رسيد ( از روى عداوت و دشمنى ) گفتند : به خدا سوگند يك مَن خرما در يك مشك خشكيده ، از آنچه محمّد صلى الله عليه و آله از\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 103 و 104 .\r\n","page_name":" 279 ","page_number":279},
  {"content":"\r\n\r\nخداى خود خواسته بهتر است ، ( اگر راست مىگويد ) ، چرا از خدا نخواسته فرشته‌اى براى يارى او بر دشمنان بفرستد ، و يا گنجى كه او را از فقر نجات دهد ؟ « 1 »\r\nآيات فوق نازل شد و به آنها پاسخ داد .\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 103 و 104 .\r\n","page_name":" 280 ","page_number":280},
  {"content":"\r\n\r\n( 30 ) كَذَلِك أَرْسلْنَك فى أُمَّةٍ قَدْ خَلَت مِن قَبْلِهَا أُمَمٌ لِّتَتْلُوَا عَلَيهِمُ الَّذِى أَوْحَيْنَا إِلَيْك وَ هُمْ يَكْفُرُونَ بِالرَّحْمَنِ قُلْ هُوَ رَبى لا إِلَهَ إِلا هُوَ عَلَيْهِ تَوَكلْت وَ إِلَيْهِ مَتَابِ ( ( 31 ) ) وَ لَوْ أَنَّ قُرْءَاناً سيرَت بِهِ الْجِبَالُ أَوْ قُطعَت بِهِ الْأَرْض أَوْ كلِّمَ بِهِ الْمَوْتى بَل لِّلَّهِ الْأَمْرُ جَمِيعاً أَ فَلَمْ يَايْئَسِ الَّذِينَ ءَامَنُوا أَن لَّوْ يَشاءُ اللَّهُ لَهَدَى النَّاس جَمِيعاً وَ لا يَزَالُ الَّذِينَ كَفَرُوا تُصِيبهُم بِمَا صنَعُوا قَارِعَةٌ أَوْ تحُلُّ قَرِيباً مِّن دَارِهِمْ حَتى يَأْتىَ وَعْدُ اللَّهِ إِنَّ اللَّهَ لا يخْلِف الْمِيعَادَ\r\nهمان گونه ( كه پيامبران پيشين را مبعوث كرديم ) تو را به ميان امتى فرستاديم كه پيش از آنها امت‌هاى ديگرى آمدند و رفتند تا آنچه را به تو وحى نموده‌ايم بر آنان بخوانى در حالى كه به رحمان ( خداوندى كه رحمتش همگان را فرا گرفته ) كفر مىورزند ، بگو اوپروردگار من است ، معبودى جز او نيست ، بر او توكّل كردم و بازگشتم به سوى اوست .\r\nاگر به وسيلهء قرآن كوه‌ها به حركت درآيند يا زمين‌ها قطعه قطعه شوند يا به وسيلهء آن با مردگان سخن گفته شود ( باز هم ايمان نخواهند آورد ) ولى همهء كارها در اختيارخداست ، آيا آنها كه ايمان آورده‌اند نمىدانند كه اگر خدا بخواهد همهء مردم را ( به اجبار ) هدايت مىكند ( اما هدايت اجبارى سودى ندارد ) و پيوسته بلاهاى كوبنده‌اى بر كافران به خاطر اعمالشان وارد مىشود و يا به نزديكى خانهء آنها فرود مىآيد تا وعدهء ( نهائى ) خدا فرا رسد ، به يقين خداوند در وعدهء خود تخلّف نمىكند .\r\nشأن نزول :\r\n\r\nدرخواست معجزات از سر لجاجت\r\nمفسران گفته‌اند : آيهء نخست در صلح حديبيه در سال ششم هجرت نازل شده است ، در آن هنگام كه مىخواستند صلح نامه را بنويسند ، پيامبر صلى الله عليه و آله به على عليه السلام فرمود :\r\nبنويس : بسم اللّه الرحمن الرحيم . . . ، سهيل بن عمرو و ساير مشركان ، گفتند ما\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nرحمان را نمىشناسيم ! تنها يك رحمان داريم و آن در يمامه است ( مقصودشان مسيلمهء كذاب بود كه دعوى نبوت داشت ) بلكه بايد بنويسى : باسمك اللّهم همان گونه كه در زمان جاهليت مىنوشتند .\r\nسپس پيامبر صلى الله عليه و آله به على عليه السلام فرمود : بنويس : اين صلح‌نامه‌اى است كه محمّد رسول اللّه صلى الله عليه و آله . . . مشركان قريش گفتند : اگر تو رسول خدا بودى و ما با تو جنگ مىكرديم و راه خانه خدا را بر تو مىبستيم ، بسيار ستمكار بوديم ( دعوا در همين رسالت تو است ) و لكن بنويس اين صلح‌نامهء محمّد بن عبداللّه است ! . . .\r\nدر اين هنگام ياران پيامبر صلى الله عليه و آله برآشفتند و گفتند : اجازه بده ما با اينها پيكار كنيم ، پيامبر صلى الله عليه و آله فرمود : نه ، همان گونه كه اينها مىخواهند بنويس ، در اين هنگام آيهء فوق نازل شد ، و در مورد لجاجت و بهانه‌گيرى و مخالفت آنها با نام رحمان كه از اوصاف قطعى خداوند است آنها را شديداً سرزنش كرد . « 1 »\r\n* * *\r\n( ( ين شأن ) ) نزول در صورتى صحيح است كه ما اين سوره را مدنى بدانيم تا با داستان صلح حديبيه سازگار باشد ، اما اگر - آن چنان كه مشهور است - مكّى بدانيم نوبت به اين بحث نمىرسد .\r\nمگر اين كه شأن نزول اين آيه را پاسخ به گفتار مشركان كه در سورهء « فرقان » آمده است بدانيم كه در برابر دعوت پيامبر صلى الله عليه و آله به سجده كردن براى رحمان ، گفتند ما رحمان را نمىشناسيم ( اسجدوا للرحمن قالوا و ما الرحمن - فرقان ، آيهء 60 ) و در هر حال آيهء فوق منهاى شأن نزول مفهوم روشنى دارد كه در تفسير آن خواهيد خواند . « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « اسباب نزول الآيات » واحدى نيشابورى ، ص 184 ؛ « تفسير قرطبى » ، ج 9 ، ص 317 .\r\n( 2 ) « مجمع البيان » ، ذيل آيهء مورد بحث ؛ « اسباب نزول الآيات » واحدى نيشابورى ، ص 184 ؛ « تفسير قرطبى » ، ج 9 ، ص 318 .\r\n","page_name":" 282 ","page_number":282},
  {"content":"\r\n\r\nدر مورد شأن نزول آيهء دوم نيز بعضى از مفسران بزرگ گفته‌اند كه در پاسخ جمعى از مشركان مكّه نازل شده است ، كه در پشت خانهء كعبه نشسته بودند و به دنبال پيامبر صلى الله عليه و آله فرستادند ، پيامبر صلى الله عليه و آله ( به اميد هدايت آنها ) نزد آنها آمد .\r\nعرض كردند : اگر دوست دارى از تو پيروى كنيم اين كوه‌هاى مكّه را به وسيلهء قرآنت عقب بران تا كمى اين زمين تنگ و محدود ما گسترش يابد ! و زمين را بشكاف و چشمه‌ها و نهرهائى در اينجا پديد آور تا درختان غرس كنيم ، و زراعت نمائيم ! تو به گمان خود كمتر از داود عليه السلام نيستى كه خداوند كوه‌ها را براى او مسخّر كرده بود كه با او هم‌صدا شده ، تسبيح خدا مىگفتند .\r\nيا اين كه باد را مسخّر ما گردان كه بر دوش آن سوار شويم و به شام رويم و مشكلات خود را حلّ كنيم و ما يحتاج را تهيه نمائيم و همان روز باز گرديم ! ، همان گونه كه مسخّر سليمان عليه السلام بود ، تو به گمان خود از سليمان عليه السلام كمتر نيستى .\r\nو نيز جدّت قصى ( جدّ طايفهء قريش ) يا هر كس ديگر از مردگان ما را مىخواهى زنده كن تا از او سؤال كنيم آيا آنچه تو مىگويى حق است يا باطل ، زيرا عيسى عليه السلام مردگان را زنده مىكرد و تو كمتر از عيسى نيستى !\r\nدر اين هنگام آيهء دوم مورد بحث نازل شد و به آنها گوشزد كرد كه همهء آنچه را مىگوئيد از سر لجاجت است نه براى ايمان آوردن ، و گرنه معجزهء كافى براى ايمان آوردن ارائه شده است . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيه ؛ « اسباب‌نزول‌الآيات » ، ص 185 ؛ « تفسير قرطبى » ، ج 9 ، ص 318 .\r\n","page_name":" 283 ","page_number":283},
  {"content":"\r\n\r\nوَ إِذا قِيلَ لَهُمْ ما ذا أَنْزَلَ رَبُّكُمْ قالُوا أَساطِيرُ الْأَوَّلِينَ\r\nو هنگامى كه به آنها گفته شود : « پروردگار شما چه نازل كرده است » ؟ مىگويند : « اينها همان افسانه‌هاى دروغين پيشينيان است » .\r\nشأن نزول :\r\n\r\nتبليغات گمراه‌كننده\r\nدر « تفسير مجمع البيان » مىخوانيم : بر طبق بعضى از روايات اين آيه دربارهء « مقتسمين » ( تبعيض‌گران ) كه قبلًا دربارهء آنها بحث شد نازل گرديده است ، آنها 16 نفر بودند كه به چهار گروه تقسيم شدند ، و هر گروه چهار نفرى بر سر راه مردم در يكى از جاده‌هاى « مكّه » در ايام حج ايستادند تا پيش از آن كه مردم وارد شوند ، ذهن آنها را نسبت به قرآن و اسلام بدبين سازند ، و بگويند : محمّد صلى الله عليه و آله دين و آئين تازه‌اى نياورده بلكه همان افسانه‌هاى دروغين پيشينيان است . « 1 »\r\n* * *\r\n( ( 38 ) ) وَ أَقْسَمُوا بِاللَّهِ جَهْدَ أَيْمانِهِمْ لايَبْعَثُ اللَّهُ مَنْ يَمُوتُ بَلى وَعْداً عَلَيْهِ حَقّاً وَ لكِنَّ أَكْثَرَ النَّاسِ لايَعْلَمُونَ\r\nآنها سوگندهاى شديد به خدا ياد كردند كه : « هرگز خداوند كسى را كه مىميرد ، بر نمىانگيزد » ! آرى ، اين وعدهء قطعى خداست ( كه همهء مردگان را براى جزا باز مىگرداند ) ؛ ولى بيشتر مردم نمىدانند .\r\nشأن نزول :\r\n\r\nرستاخيز حتمى است\r\nمفسران در شأن نزول اين آيه چنين نقل كرده‌اند كه : مردى از مسلمانان از يكى از مشركان‌طلبى داشت ، هنگامى كه از او مطالبه كرد ، او در پرداخت دين خود تعلل\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « موسوعة التاريخ الاسلامى » ، ج 1 ، ص 448 .\r\n","page_name":" 284 ","page_number":284},
  {"content":"\r\n\r\nورزيد .\r\nمرد مسلمان ناراحت شد و ضمن سخنانش چنين سوگند ياد كرد : قسم به چيزى كه بعد از مرگ در انتظار او هستم . . . ( و هدفش قيامت و حساب خدا بود ) ، مرد مشرك گفت : گمان مىبرى ما بعد از مرگ زنده مىشويم ؟ ! سوگند به خدا ! كه او هيچ مرده‌اى را زنده نخواهد كرد ( اين سخن را به اين جهت گفت كه : آنها بازگشت مردگان را به حيات و زندگى مجدد ، محال ، يا بيهوده مىپنداشتند ) . آيهء فوق نازل شد و به او و مانند او پاسخ گفت ، « 1 » و مسألهء معاد را با دليل روشنى بيان كرد ، در حقيقت گفتگوى اين دو نفر سببى بود براى طرح مجدد مسألهء معاد .\r\n* * *\r\n( ( 41 ) ) وَ الَّذِينَ هاجَرُوا فِي اللَّهِ مِنْ بَعْدِ ما ظُلِمُوا لَنُبَوِّئَنَّهُمْ فِي الدُّنْيا حَسَنَةً وَ لَأَجْرُ الْآخِرَةِ أَكْبَرُ لَوْ كانُوا يَعْلَمُونَ ( ( 42 ) ) الَّذِينَ صَبَرُوا وَ عَلى رَبِّهِمْ يَتَوَكَّلُونَ\r\nآنها كه پس از ستم ديدن در راه خدا ، هجرت كردند ، در اين دنيا جايگاه ( و مقام ) خوبى به آنها مىدهيم ؛ و پاداش آخرت ، از آن هم بزرگ‌تر است اگر مىدانستند .\r\nآنها كسانى هستند كه صبر و استقامت پيشه كردند ، و تنها بر پروردگارشان توكل مىكنند .\r\nشأن نزول :\r\n\r\nمعاملهء پر سود\r\nبعضى از مفسران در شأن نزول اين آيات چنين نقل كرده‌اند كه گروهى از مسلمانان مانند : « بلال » ، « عمّار ياسر » ، « صهيب » و « خبّاب » پس از اسلام آوردن در « مكّه » سخت تحت فشار بودند ، و براى تقويت اسلام و رساندن صداى خود به\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير قرطبى » ، ج 10 ، ص 105 ؛ « تفسير ابوالفتوح رازى » ، ذيل آيهء مورد بحث ؛ « جامع البيان » ، ج 14 ، ص 140 .\r\n","page_name":" 285 ","page_number":285},
  {"content":"\r\n\r\nديگران ، پس از هجرت پيامبر صلى الله عليه و آله به « مدينه » هجرت كردند ، هجرتى كه باعث پيروزى آنها و ديگران شد ، در اين ميان « صهيب » كه مرد مسنى بود به مشركان « مكّه » چنين پيشنهاد كرد : من پير مردم و بودن من با شما سودى به حال شما ندارد ، و اگر مخالفتان باشم قدرت بر وارد كردن زيان به شما ندارم ، بيائيد اموال مرا بگيريد و بگذاريد به « مدينه » بروم ، آنها موافقت كردند .\r\n« صهيب » تمام اموال خود را به آنها داد ، و به سوى پيامبر صلى الله عليه و آله هجرت كرد ، بعضى به « صهيب » گفتند : معامله پر سودى كردى ! آيات فوق نازل شد و پيروزى او و امثال او را در اين جهان و جهان ديگر بازگو كرد .\r\nدر تواريخ آمده است : در زمان خلفاء هنگامى كه اموال بيت المال تقسيم مىشد ، و نوبت به مهاجرين مىرسيد ، به آنها مىگفتند : سهم خود را بگيريد ، اين همان است كه خدا در اين دنيا به شما وعده داده ، و آنچه در انتظار شما در جهان ديگر است بيشتر است ، سپس آيهء فوق را مىخواندند . « 1 »\r\n* * *\r\n( ( 91 ) ) وَ أَوْفُوا بِعَهْدِ اللَّهِ إِذا عاهَدْتُمْ وَ لاتَنْقُضُوا الْأَيْمانَ بَعْدَ تَوْكِيدِها وَ قَدْ جَعَلْتُمُ اللَّهَ عَلَيْكُمْ كَفِيلًا إِنَّ اللَّهَ يَعْلَمُ ما تَفْعَلُونَ\r\nو هنگامى كه با خدا عهد بستيد ، به عهد او وفا كنيد ؛ و سوگندها را بعد از محكم ساختن نشكنيد ، در حالى كه خدا را كفيل و ضامن بر ( سوگند ) خود قرار داده‌ايد ، به يقين خداوند از آنچه انجام مىدهيد ، آگاه است .\r\nشأن نزول :\r\n\r\nهشدار از بيعت شكنى\r\nمفسر بزرگ ، « طبرسى » ، در « مجمع البيان » در شأن نزول اين آيه چنين مىگويد :\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 19 ، ص 34 .\r\n","page_name":" 286 ","page_number":286},
  {"content":"\r\n\r\nدر آن هنگام كه جمعيت مسلمانان كم ، و دشمنان فراوان بودند ، و امكان داشت ، بعضى از مؤمنان به خاطر همين تفاوت و احساس تنهائى ، بيعت خود را با پيامبر صلى الله عليه و آله بشكنند و از حمايت او دست بردارند ، آيهء فوق نازل شد و به آنها در اين زمينه هشدار داد . « 1 »\r\n* * *\r\n( ( 95 ) ) وَ لاتَشْتَرُوا بِعَهْدِ اللَّهِ ثَمَناً قَلِيلًا إِنَّما عِنْدَ اللَّهِ هُوَ خَيْرٌ لَكُمْ إِنْ كُنْتُمْ تَعْلَمُونَ ( ( 96 ) ) ما عِنْدَكُمْ يَنْفَدُ وَ ما عِنْدَ اللَّهِ باقٍ وَ لَنَجْزِيَنَّ الَّذِينَ صَبَرُوا أَجْرَهُمْ بِأَحْسَنِ ما كانُوا يَعْمَلُونَ ( ( 97 ) ) مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَلَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ\r\nو ( هرگز ) پيمان الهى را با بهاى كمى مبادله نكنيد ( و هر بهائى در برابر آن ناچيز است ! ) آنچه نزد خداست ، براى شما بهتر است اگر مىدانستيد .\r\nآنچه نزد شماست فانى مىشود ؛ اما آنچه نزد خداست باقى است ؛ و به كسانى كه صبر و استقامت پيشه كنند مطابق بهترين اعمالى كه انجام ميدانند پاداش خواهيم داد .\r\nهر كس كار شايسته‌اى انجام دهد ، خواه مرد باشد يا زن ، در حالى كه مؤمن است ، او را به حياتى پاك زنده مىداريم ؛ و پاداش آنها را به بهترين اعمالى كه انجام مىدادند ، خواهيم داد .\r\nشأن نزول :\r\n\r\nثروت دنيا فانى است\r\nمرحوم « طبرسى » مفسر بزرگ ، از « ابن عباس » چنين نقل مىكند : مردى از اهالى « حضرموت » خدمت پيامبر صلى الله عليه و آله رسيده عرض كرد : اى رسول خدا ! همسايه‌اى دارم\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 116 ، و ج 64 ، ص 182 ؛ « تفسير تبيان » ، ج 6 ، ص 420 .\r\n","page_name":" 287 ","page_number":287},
  {"content":"\r\n\r\nبه نام « امرؤ القيس » ، كه قسمتى از زمين مرا غصب كرده است و مردم گواه صدق منند ، ولى چون براى او احترام بيشترى قائل هستند ، حاضر به حمايت من نيستند .\r\nپيامبر صلى الله عليه و آله « امرؤ القيس » را خواست و از او در اين زمينه سؤال كرد ، او در پاسخ ، همه چيز را انكار نمود .\r\nپيامبر صلى الله عليه و آله به او پيشنهاد سوگند كرد ، ولى ، مرد شاكى عرض كرد : يا رسول اللَّه ! اين ، مرد بىبند و بارى است كه براى او هيچ مانعى ندارد سوگند دروغ ياد كند .\r\nپيامبر صلى الله عليه و آله فرمود : به هر حال چاره‌اى نيست ، يا بايد شهود بياورى و يا بايد تسليم سوگند او شوى ، به هنگامى كه « امرؤ القيس » برخاست تا سوگند ياد كند ، پيامبر صلى الله عليه و آله به او مهلت داد ( فرمود : در اين باره بينديش و بعداً سوگند ياد كن ) .\r\nآن دو نفر باز گشتند ، در اين حال ، آيهء اوّل و دوم مورد بحث نازل شد ( و آنها را از سوگند دروغ و عواقب آن بر حذر داشت ) .\r\nهنگامى كه : پيامبر صلى الله عليه و آله اين دو آيه را براى آنها خواند ، « امرؤ القيس » گفت : حق است ، آنچه نزد من است سرانجام فانى مىشود ، اين مرد راست مىگويد ، من قسمتى از زمين او را غصب كرده‌ام ، ولى نمىدانم چه مقدار بوده است ؟ اكنون كه چنين است ، هر مقدار مىخواهد ( و مىداند حق او است ) بر گيرد ، و معادل آن هم - به خاطر استفاده‌اى كه در اين مدت از زمين او كرده‌ام - بر آن بيفزايد ، در اين هنگام سومين آيهء مورد بحث نازل شد ( و به كسانى كه عمل صالح توأم با ايمان دارند بشارت « حيات طيّبه » داد ) . « 1 »\r\n* * *\r\n( ( 101 ) ) وَ إِذا بَدَّلْنا آيَةً مَكانَ آيَةٍ وَ اللَّهُ أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ بَلْ أَكْثَرُهُمْ لايَعْلَمُونَ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « نور الثقلين » ، ج 3 ، ص 83 .\r\n","page_name":" 288 ","page_number":288},
  {"content":"\r\n\r\nو هنگامى كه آيه‌اى را به آيهء ديگر مبدّل كنيم ( / حكمى را نسخ نمائيم ) - و خدا بهتر مىداند چه حكمى را نازل كند - آنها مىگويند : « تو افترا مىبندى » ! اما بيشترشان ( حقيقت را ) نمىدانند .\r\nشأن نزول :\r\n\r\nتغيير وظائف\r\n« ابن عباس » مىگويد : مشركان بهانه‌جو ، هنگامى كه آيه‌اى نازل مىشد و دستور سختى در آن بود و سپس آيهء ديگرى مىآمد و دستور سهل‌ترى در آن بود ، مىگفتند : محمّد اصحاب خود را مسخره مىكند و دست مىاندازد ، امروز دستور به چيزى مىدهد ، و فردا از همان نهى مىكند ، اينها نشان مىدهد كه محمّد همه را از پيش خود مىگويد نه از ناحيهء خدا .\r\nدر اين هنگام آيه نازل شد و به آنها پاسخ گفت . « 1 »\r\n* * *\r\n( ( 106 ) ) مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالإِيمانِ وَ لكِنْ مَنْ شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَ لَهُمْ عَذابٌ عَظِيمٌ\r\nكسانى كه بعد از ايمان كافر شوند - به جز آنها كه تحت فشار واقع شده‌اند در حالى كه قلبشان آرام و با ايمان است - آرى ، آنها كه سينهء خود را براى پذيرش كفر گشوده‌اند ، غضب خدا بر آنهاست ؛ و عذاب عظيمى در انتظارشان ! .\r\nشأن نزول :\r\n\r\nتقيّه\r\nبعضى از مفسران ، در شأن اين آيه ، چنين نقل كرده‌اند : اين آيه در مورد گروهى از\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 117 ؛ « اسباب نزول الآيات » واحدى نيشابورى ، ص 189 ؛ « زاد المسير » ، ج 4 ، ص 359 .\r\n","page_name":" 289 ","page_number":289},
  {"content":"\r\n\r\nمسلمانان نازل گرديد كه در چنگال مشركان گرفتار شدند و آنها را مجبور به بازگشت از اسلام و اظهار كلمات كفر و شرك كردند .\r\nآنها « عمّار » و پدرش « ياسر » و مادرش « سميه » و « صهيب » و « بلال » و « خبّاب » بودند ، پدر و مادر « عمّار » در اين ماجرا سخت مقاومت كردند و كشته شدند ، ولى « عمّار » كه جوان بود آنچه را مشركان مىخواستند به زبان آورد .\r\nاين خبر در ميان مسلمانان پيچيد ، بعضى غائبانه « عمّار » را محكوم كرده گفتند :\r\nعمّار از اسلام بيرون رفته و كافر شده ، پيامبر صلى الله عليه و آله فرمود : چنين نيست :\r\nانَّ عَمَّاراً مُلِىءَ ايْماناً مِنْ قَرْنِهِ الى قَدَمِهِ وَ اخْتَلَطَ الايْمانُ بِلَحْمِهِ وَ دَمِهِ :\r\n« چنين نيست ( من عمّار را به خوبى مىشناسم ) عمّار از فرق تا قدم مملوّ از ايمان است و ايمان با گوشت و خون او آميخته است ( او هرگز دست از ايمان برنخواهد داشت و به مشركان نخواهد پيوست ) » .\r\nچيزى نگذشت كه « عمّار » گريه كنان به خدمت رسول خدا صلى الله عليه و آله آمد ، پيامبر صلى الله عليه و آله فرمود : مگر چه شده است ؟\r\nعرض كرد : اى پيامبر ! بسيار بد شده ، دست از سرم بر نداشتند تا نسبت به شما جسارت كردم و بت‌هاى آنها را به نيكى ياد نمودم !\r\nپيامبر صلى الله عليه و آله با دست مباركش اشك از چشمان عمّار پاك مىفرمود و مىگفت : اگر باز تو را تحت فشار قرار دادند ، آنچه مىخواهند بگو ( و جان خود را از خطر رهائى بخش ) .\r\nدر اين هنگام ، آيهء : « مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ . . . » نازل گرديد و مسائل را در اين رابطه روشن ساخت . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 35 ، ج 66 ، ص 37 ، وج 72 ، ص 412 ؛ « نورالثقلين » ، ج 3 ، ص 90 ؛ « الميزان » ، ج 12 ، ص 358 .\r\n","page_name":" 290 ","page_number":290},
  {"content":"\r\n\r\n( 45 ) وَ إِذا قَرَأْتَ الْقُرْآنَ جَعَلْنا بَيْنَكَ وَ بَيْنَ الَّذِينَ لايُؤْمِنُونَ بِالْآخِرَةِ حِجاباً مَسْتُوراً ( ( 46 ) ) وَ جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ وَ فِي آذانِهِمْ وَقْراً وَ إِذا ذَكَرْتَ رَبَّكَ فِي الْقُرْآنِ وَحْدَهُ وَلَّوْا عَلى أَدْبارِهِمْ نُفُوراً ( ( 47 ) ) نَحْنُ أَعْلَمُ بِما يَسْتَمِعُونَ بِهِ إِذْ يَسْتَمِعُونَ إِلَيْكَ وَ إِذْ هُمْ نَجْوى إِذْ يَقُولُ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً ( ( 48 ) ) انْظُرْ كَيْفَ ضَرَبُوا لَكَ الْأَمْثالَ فَضَلُّوا فَلا يَسْتَطِيعُونَ سَبِيلًا\r\nو هنگامى كه قرآن مىخوانى ، ميان تو و آنها كه به آخرت ايمان نمىآورند ، حجاب‌ناپيدائى قرار مىدهيم ؛\r\nو بر دل‌هايشان پوشش‌هائى مىنهيم ، تا آن را نفهمند ؛ و در گوش‌هايشان سنگينى . و هنگامى كه پروردگارت را در قرآن به يگانگى ياد مىكنى ، آنها پشت مىكنند و از تو روى برمىگردانند .\r\nهنگامى كه به سخنان تو گوش فرا مىدهند ، ما بهتر مىدانيم براى چه گوش فرامىدهند ؛ و ( همچنين ) در آن هنگام كه با هم نجوا مىكنند ؛ آنگاه كه ستمگران مىگويند : « شما جز از انسانى كه افسون شده ، پيروى نمىكنيد » !\r\nببين چگونه براى تو مَثَل‌ها زدند ؛ در نتيجه گمراه شدند ، و نمىتوانند راه حق را پيدا كنند .\r\nشأن نزول :\r\n\r\nمزاحمت و آزار به هنگام قرائت قرآن\r\nجمعى از مفسران ، مانند « طبرسى » در « مجمع البيان » و « فخر رازى » در « تفسير كبير » و بعضى ديگر در شأن نزول آيات فوق ، چنين گفته‌اند : آيهء نخست ، دربارهء گروهى از مشركان ، نازل شده كه : پيامبر صلى الله عليه و آله را هنگام تلاوت قرآن در شب و نماز در كنار خانهء كعبه آزار مىدادند ، او را با سنگ مىزنند و مانع دعوت مردم به اسلام مىشدند .\r\nخداوند ، به لطفش چنان كرد كه : آنها نتوانند او را آزار كنند ( و شايد اين از طريق\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nرعب و وحشتى بود ، كه از پيامبر در دل آنها افكند ) . « 1 »\r\nدر روايت ديگرى ، مىخوانيم : هنگامى كه پيامبر صلى الله عليه و آله قرآن مىخواند ، دو نفر از مشركان در طرف راست ، و دو نفر در طرف چپ ، قرار مىگرفتند ، كف مىزدند ، سوت مىكشيدند و با صداى بلند اشعار مىخواندند ، تا صداى پيامبر صلى الله عليه و آله به گوش مردم نرسد . « 2 »\r\n« ابن عباس » مىگويد : « ابو سفيان ، ابو جهل » و ديگران گاهى نزد پيامبر صلى الله عليه و آله مىآمده به سخنان او گوش فرا مىدادند ، روزى يكى از آنها به ديگران گفت : اصلًا من نمىفهمم « محمّد » چه مىگويد ؟ فقط مىبينم : لب‌هاى او حركت مىكند ! ولى « ابو سفيان » گفت : فكر مىكنم : بعضى از سخنانش حق است .\r\n« ابو جهل » اظهار داشت : او « ديوانه » است .\r\n« ابو لهب » اضافه كرد : او « كاهن » است .\r\nديگرى گفت : او « شاعر » است .\r\nبه دنبال اين سخنان ناموزون ، و نسبت‌هاى ناروا آيات فوق نازل گشت . « 3 »\r\n* * *\r\n( ( 73 ) ) وَ إِنْ كادُوا لَيَفْتِنُونَكَ عَنِ الَّذِي أَوْحَيْنا إِلَيْكَ لِتَفْتَرِيَ عَلَيْنا غَيْرَهُ وَ إِذاً لَاتَّخَذُوكَ خَلِيلًا ( ( 74 ) ) وَ لَوْ لا أَنْ ثَبَّتْناكَ لَقَدْ كِدْتَ تَرْكَنُ إِلَيْهِمْ شَيْئاً قَلِيلًا ( ( 75 ) ) إِذاً لَأَذَقْناكَ ضِعْفَ الْحَياةِ وَ ضِعْفَ الْمَماتِ ثُمَّ لاتَجِدُ لَكَ عَلَيْنا نَصِيراً\r\nنزديك بود آنها تو را ( با وسوسه‌هاى خود ) از آنچه بر تو وحى كرده‌ايم بفريبند ، تا غير آن را به ما نسبت دهى ؛ و در آن صورت ، تو را به دوستى خود برمىگزيدند !\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 18 ، ص 50 .\r\n( 2 ) « تفسير كبير فخر رازى » ، ذيل آيات مورد بحث .\r\n( 3 ) « تفسير كبير فخر رازى » ، ذيل آيات مورد بحث ؛ « بحار الانوار » ، ج 9 ، ص 119 ؛ « مجمع البيان » ، ذيل آيات مورد بحث .\r\n","page_name":" 292 ","page_number":292},
  {"content":"\r\n\r\nو اگر ما تو را ثابت قدم نمىساختيم ( مصون از انحراف نبودى ) ، نزديك بود اندكى به آنان تمايل كنى .\r\nاگر چنين مىكردى ، ما دو برابر مجازات ( مشركان ) در زندگى دنيا ، و دو برابر ( مجازات آنها ) را بعد از مرگ ، به تو مىچشانيديم ؛ سپس در برابر ما ، ياورى براى خود نمىيافتى !\r\nشأن نزول :\r\n\r\nشأن نزول‌هاى ساختگى\r\nدر مورد اين آيات بحث‌انگيز ، شأن نزول‌هاى مختلفى نقل كرده‌اند كه :\r\nبعضى از آنها با تاريخ نزول آنها به هيچ وجه سازگار نيست ، ولى ، از آنجا كه اين شأن نزول‌ها دستاويزى براى بعضى از منحرفان شده است ، به ذكر همهء آنها مىپردازيم :\r\nمرحوم « طبرسى » در « مجمع البيان » پنج قول در اين زمينه نقل كرده است :\r\n1 - قريش به پيامبر صلى الله عليه و آله گفتند : ما به تو اجازه نمىدهيم ، دست به « حجر الاسود » بگذارى تا لااقل با ديدهء احترام به خدايان ما بنگرى .\r\nپيامبر صلى الله عليه و آله در دل گفت : خدا كه مىداند من از اين بت‌ها متنفرم ، اما چه مانعى دارد نگاهى به سوى آنها بيفكنم ، تا بگذارند « استلام حجر الاسود » كنم ، آيات فوق نازل شد و پيامبر صلى الله عليه و آله را از اين كار نهى كرد .\r\n2 - قريش پيشنهاد كرد : دست از ناسزاگوئى به خدايان ما و سبك شمردن عقل‌هايمان بردار ، و اين بردگان و افراد بى سر و پا را كه بوى بد از آنها به مشام مىرسد ، از دور خود دور كن ، تا در مجلس تو حضور يابيم و به سخنانت گوش فرا دهيم .\r\nپيامبر صلى الله عليه و آله به اميد اين كه : آنها مسلمان شوند ، در فكر بود كه خواستهء آنان را ( هر چند موقت ) بپذيرد ، آيات فوق نازل شد و پيامبر صلى الله عليه و آله را بر حذر داشت !\r\n3 - پيامبر صلى الله عليه و آله بت‌ها را از « مسجد الحرام » بيرون ريخت ، قريش تقاضا كردند :\r\nاجازه دهد ، بتى كه بر كوه « مروه » نزديك خانه خدا بود ، به حال خود بماند ،\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nپيامبر صلى الله عليه و آله نخست به خاطر پيشبرد هدف‌هاى سياسى تصميم گرفت ، به اين پيشنهاد عمل كند ولى بعد از آن صرف‌نظر نمود ، و دستور داد آن بت را نيز شكستند ، در اين هنگام آيات فوق نازل شد .\r\n4 - جمعى از نمايندگان قبيلهء « ثقيف » خدمت پيامبر صلى الله عليه و آله آمده ، عرض كردند : ما با تو بيعت مىكنيم اما به سه شرط :\r\nاوّل ، در موقع نماز براى ركوع و سجود خم نشويم !\r\nدوم ، بت‌هايمان را به دست خودمان نشكنيم ، خودت بشكن !\r\nسوم ، اجازه بده بت « لات » يك سال بماند !\r\nپيامبر صلى الله عليه و آله فرمود : دينى كه در آن ركوع و سجود نباشد به درد نمىخورد ، و اما شكستن بت‌هايتان به دست خودتان مايليد انجام دهيد ، اگر مايل نيستيد ما خودمان مىشكنيم ! و اما عبادت « لات » من به شما چنين اجازه‌اى را نمىدهم .\r\nدر اين هنگام پيامبر صلى الله عليه و آله برخاست و وضو گرفت و « عمر » رو به مردم كرده گفت :\r\nچرا پيامبر صلى الله عليه و آله را آزار مىدهيد ؟ او هرگز اجازه نخواهد داد بت‌ها در سرزمين عرب باشد ، ولى درخواست كنندگان همچنان به درخواست خود ادامه مىدادند تا اين آيات نازل شد .\r\n5 - گروهى از نمايندگان طايفهء « ثقيف » خدمتش رسيده گفتند : يك سال به ما مهلت بده ، تا هدايائى را كه براى بت‌ها مىآورند بگيريم ، هنگامى كه اين كار انجام شد ، خود ما بت‌ها را مىشكنيم ، و اسلام مىآوريم .\r\nپيامبر صلى الله عليه و آله در فكر بود : روى جهاتى اين مهلت را به آنها بدهد كه آيات نازل شد و شديداً نهى كرد . « 1 »\r\nشأن نزول‌هاى ديگرى شبيه آنچه در بالا آمد نيز نقل شده است .\r\nشايد نياز به توضيح نداشته باشد كه : نادرست بودن اكثر اين شأن نزول‌ها در\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 17 ، ص 53 و بعضى تفاسير ديگر با كمى اختلاف .\r\n","page_name":" 294 ","page_number":294},
  {"content":"\r\n\r\nخودشان نهفته است ؛ زيرا آمدن نمايندگان قبائل و تقاضاهاى آنها از پيامبر صلى الله عليه و آله و يا بيرون ريختن بت‌ها از مسجد الحرام و شكستن آنها ، همه ، بعد از « فتح مكّه » در سال هشتم هجرت بوده ، در حالى كه اين سوره ، اساساً قبل از هجرت پيامبر صلى الله عليه و آله نازل شده است ، و در آن زمان پيامبر صلى الله عليه و آله چنين قدرت ظاهرى نداشت كه مشركان در برابرش اين چنين تواضع كنند .\r\nقطع نظر از اين موضوع ، بى اساس بودن بعضى ديگر از آنها نيز از توضيحاتى كه در تفسير آيه خواهد آمد روشن مىشود .\r\n* * *\r\n( ( 76 ) ) وَ إِنْ كادُوا لَيَسْتَفِزُّونَكَ مِنَ الْأَرْضِ لِيُخْرِجُوكَ مِنْها وَ إِذاً لايَلْبَثُونَ خِلافَكَ إِلَّا قَلِيلًا ( ( 77 ) ) سُنَّةَ مَنْ قَدْ أَرْسَلْنا قَبْلَكَ مِنْ رُسُلِنا وَ لا تَجِدُ لِسُنَّتِنا تَحْوِيلًا\r\nو نزديك بود ( با نيرنگ و توطئه ) تو را از اين سرزمين بلغزانند ، تا از آن بيرونت كنند ! و هر گاه چنين مىكردند ، ( گرفتار مجازات سخت الهى شده ، و ) پس از تو ، جز مدت كمى باقى نمىماندند !\r\nاين سنّت ( ما در مورد ) پيامبرانى است كه پيش از تو فرستاديم ؛ و هرگز براى سنّت ما تغيير و دگرگونى نخواهى يافت !\r\nشأن نزول :\r\n\r\nتصميم‌گيرى مشركان دربارهء پيامبر\r\nمشهور اين است : آيات فوق در مورد اهل « مكّه » نازل شده است كه : تصميم گرفتند پيامبر صلى الله عليه و آله را از « مكّه » بيرون كنند و بعداً اين تصميم ، فسخ و مبدّل به تصميم بر اعدام پيامبر صلى الله عليه و آله در « مكّه » گرديد و به دنبال آن خانهء پيامبر صلى الله عليه و آله را از هر سو محاصره كردند ، اما همان گونه كه مىدانيم ، پيامبر صلى الله عليه و آله از اين حلقهء محاصره ، به طرز اعجازآميزى ، بيرون آمده به سوى « مدينه » حركت كرد و سرآغاز هجرت گرديد . « 1 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « تبيان » ، ج 6 ، ص 508 .\r\n","page_name":" 295 ","page_number":295},
  {"content":"\r\n\r\nولى ، بعضى گفته‌اند : اين آيات ، در رابطه با پيشنهاد يهود « مدينه » نازل شده است كه : براى خارج كردن پيامبر صلى الله عليه و آله از « مدينه » به خدمتش رسيده ، گفتند : اين سرزمين ، سرزمين انبياء نيست ، سرزمين پيامبران ، « شام » است ، اگر مىخواهى دعوتت پيشرفت كند ، بايد به آنجا به روى ! « 1 »\r\nاما با توجه به اين كه : اين سوره ، « مكّى » است ، تناسبى با اين شأن نزول ندارد ، به علاوه ، جمله‌هاى آيات فوق چنان كه خواهيم ديد نيز ، متناسب با محتواى اين شأن نزول نيست .\r\n* * *\r\n( ( 90 ) ) وَ قالُوا لَنْ نُؤْمِنَ لَكَ حَتَّى تَفْجُرَ لَنا مِنَ الْأَرْضِ يَنْبُوعاً ( ( 91 ) ) أَوْ تَكُونَ لَكَ جَنَّةٌ مِنْ نَخِيلٍ وَ عِنَبٍ فَتُفَجِّرَ الْا نْهارَ خِلالَها تَفْجِيراً ( ( 92 ) ) أَوْ تُسْقِطَ السَّماءَ كَما زَعَمْتَ عَلَيْنا كِسَفاً أَوْ تَأْتِيَ بِاللَّهِ وَ الْمَلائِكَةِ قَبِيلًا ( ( 93 ) ) أَوْ يَكُونَ لَكَ بَيْتٌ مِنْ زُخْرُفٍ أَوْ تَرْقى فِي السَّماءِ وَ لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ قُلْ سُبْحانَ رَبِّي هَلْ كُنْتُ إِلَّا بَشَراً رَسُولًا\r\nو گفتند : « ما هرگز به تو ايمان نمىآوريم تا اين كه چشمهء جوشانى از اين سرزمين ( خشك و سوزان ) براى ما خارج سازى !\r\nيا باغى از نخل و انگور از آن تو باشد ؛ و نهرها در لابلاى آن جارى كنى .\r\nيا قطعات ( سنگ‌هاى ) آسمان را - آن چنان كه مىپندارى - بر سر ما فرود آرى ؛ ياخداوند و فرشتگان را در برابر ما بياورى .\r\nيا براى تو خانه‌اى پر نقش و نگار از طلا باشد ؛ يا به آسمان بالا روى ؛ حتى اگر به آسمان روى ، ايمان نمىآوريم مگر آن كه نامه‌اى بر ما فرود آورى كه آن را بخوانيم » ! بگو : « منزه است پروردگارم ( از اين سخنان بىمعنى ) ! مگر من جز انسانى فرستادهء خدا هستم » ؟ !\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 18 ، ص 198 ؛ « تبيان » ، ج 6 ، ص 508 ؛ « جامع البيان » ، ج 15 ، ص 165 .\r\n","page_name":" 296 ","page_number":296},
  {"content":"\r\n\r\nشأن نزول :\r\n\r\nدرخواست معجزات از سر لجاجت\r\nدر روايات اسلامى ، و همچنين كلمات مفسران معروف ، شأن نزولى با عبارات مختلف براى آيات فوق نقل شده است كه : خلاصه‌اش چنين است :\r\n« گروهى از مشركان « مكّه » كه « وليد بن مغيرة » و « ابو جهل » در جمع آنها بودند ، در كنار خانه كعبه اجتماع كردند و با يكديگر پيرامون كار پيامبر صلى الله عليه و آله سخن گفتند ، سرانجام چنين نتيجه گرفتند كه : بايد كسى را به سراغ محمّد صلى الله عليه و آله فرستاد و به او پيغام داد كه : اشراف قريش ، طائفه تو ، اجتماع كرده‌اند و آماده سخن گفتن با تواند ، نزد ما بيا .\r\nپيامبر به اميد اين كه : شايد نور ايمان در قلب آنها درخشيدن گرفته است ، و آماده پذيرش حق شده‌اند فوراً به سراغ آنها شتافت .\r\nاما با اين سخنان روبرو شد :\r\nاى محمّد ! ما تو را براى اتمام حجت به اينجا خوانده‌ايم ، ما سراغ نداريم كسى به قوم و طائفهء خود اين قدر كه تو آزار رسانده‌اى ، آزار رسانده باشد :\r\nخدايان ما را دشنام دادى ، بر آئين ما خرده گرفتى ، عقلاى ما را سفيه خواندى ، در ميان جمع ، تخم نفاق افشاندى .\r\nبگو ! ببينيم درد تو چيست ؟ !\r\nپول مىخواهى ؟ آن قدر به تو مىدهيم كه بىنياز شوى !\r\nمقام مىخواهى ؟ منصب بزرگى به تو خواهيم داد !\r\nبيمار هستى ؟ ( و كسالت روانى دارى ؟ ) ما بهترين طبيبان را براى معالجه تو دعوت مىكنيم ! .\r\nپيامبر فرمود : هيچ يك از اين مسائل نيست ، خداوند مرا به سوى شما فرستاده و كتاب آسمانى بر من نازل كرده ، اگر آن را بپذيريد به نفع شما در دنيا و آخرت خواهد بود ، و اگر نپذيريد صبر مىكنم تا خدا ميان من و شما داورى كند .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nگفتند : بسيار خوب ، حال كه چنين مىگوئى ، هيچ شهرى تنگ‌تر از شهر ما نيست ( اطراف « مكّه » را كوه‌هاى نزديك به هم فرا گرفته ) از پروردگارت بخواه اين كوه‌ها را عقب بنشاند و نهرهاى آب ، همچون نهرهاى شام و عراق در اين سرزمين خشك و بى آب و علف ، جارى سازد .\r\nو نيز از او بخواه نياكان ما را زنده كند ، و حتماً « قصى بن كلاب » بايد در ميان آنها باشد ؛ چرا كه پير مرد راستگوئى است ! تا ما از آنها بپرسيم : آنچه را تو مىگوئى حق است ، يا باطل ؟ ! :\r\nپيامبر صلى الله عليه و آله با بى اعتنائى فرمود : من مأمور به اين كارها نيستم .\r\nگفتند : اگر چنين نمىكنى ، لااقل از خدايت بخواه : فرشته‌اى بفرستد و تو را تصديق كند ، و براى ما باغ‌ها ، گنج‌ها و قصرها از طلا قرار دهد !\r\nفرمود : به اين امور هم مبعوث نشده‌ام ، من دعوتى از ناحيهء خدا دارم اگر مىپذيريد ، چه بهتر ، و الَّا خداوند ميان من و شما داورى خواهد كرد .\r\nگفتند : پس قطعاتى از سنگ‌هاى آسمانى را - آن گونه كه گمان مىكنى خدايت هر وقت بخواهد ، مىتواند بر سر ما بيفكند - بر ما فرود آر !\r\nفرمود : اين مربوط به خدا است اگر بخواهد مىكند .\r\nيكى از آن ميان ، صدا زد : ما با اين كارها نيز ايمان نمىآوريم ، هنگامى ايمان خواهيم آورد كه : خدا و فرشتگان را بياورى و در برابر ما قرار دهى !\r\nپيامبر صلى الله عليه و آله ( هنگامى كه اين لاطائلات را شنيد ) از جا برخاست تا آن مجلس را ترك كند ، بعضى از آن گروه ، به دنبال حضرت حركت كردند و گفتند :\r\nاى محمّد ! قوم تو هر پيشنهادى كردند ، قبول نكردى ، سپس امورى در رابطه با خودشان خواستند آن را هم انجام ندادى ، سرانجام از تو خواستند : عذابى را كه تهديدشان به آن مىكنى بر سرشان فرود آرى ، آن را هم انجام ندادى ، به خدا سوگند ! هرگز به تو ايمان نخواهيم آورد ، تا نردبانى به آسمان قرار دهى و مقابل چشم ما از آن بالا روى ، و چند نفر از ملائكه را پس از بازگشت با خود بياورى ! و\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nنامه‌اى در دست داشته باشى كه گواهى بر صدق دعوتت دهد ! .\r\n« ابو جهل » گفت : ( ولش كنيد ) او جز دشنام به بت‌ها و نياكان ما كار ديگرى بلد نيست ! ، و من با خدا عهد كرده‌ام صخره‌اى بردارم و هنگامى كه سجده كرد بر مغز او بكوبم ! !\r\nپيامبر صلى الله عليه و آله در حالى كه قلبش را هاله‌اى از اندوه و غم به خاطر جهل ، لجاجت و استكبار اين قوم فرا گرفته بود ، از نزد آنها بازگشت . . .\r\nدر اين هنگام آيات فوق نازل شد و به گفتگوهاى آنها پاسخ داد . « 1 »\r\n* * * ( 110 ) قُلِ ادْعُوا اللَّهَ أَوِ ادْعُوا الرَّحْمنَ أَيّاً ما تَدْعُوا فَلَهُ الْأَسْماءُ الْحُسْنى وَ لاتَجْهَرْ بِصَلاتِكَ وَ لاتُخافِتْ بِها وَ ابْتَغِ بَيْنَ ذلِكَ سَبِيلًا\r\nبگو : « « اللّه » را بخوانيد ، يا « رحمان » را ، هر كدام را بخوانيد ، براى او بهترين نام‌هاست » ! و نمازت را زياد بلند ، يا خيلى آهسته نخوان ؛ و در ميان آن دو ، راهى ( معتدل ) انتخاب كن .\r\nشأن نزول :\r\n\r\nاسماء حسنى الهى\r\nمفسران در شأن نزول آيهء فوق ، از « ابن عباس » چنين نقل كرده‌اند : پيامبر يك شب در « مكّه » در حال سجده بود ، و خدا را به نام : يا رحمان و يا رحيم مىخواند ، مشركان بهانه‌جو از فرصت استفاده كرده گفتند : ببينيد اين مرد ( ما را سرزنش مىكند كه : چرا چند خدائى هستيم اما ) خودش دو خدا را پرستش مىكند ، در حالى كه مىپندارد موحّد است و يك معبود بيشتر ندارد ، آيهء فوق ، نازل شد و به آنها پاسخ گفت ( كه اين اسم‌هاى متعدد از يك ذات پاك خبر مىدهد ) . « 2 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 9 ، ص 120 ؛ « درّ المنثور » ، ج 4 ، ص 202 .\r\n( 2 ) « مجمع البيان » ، ذيل آيهء مورد بحث ؛ « جامع البيان » ، ج 15 ، ص 227 ؛ « اسباب نزول الآيات » واحدى نيشابورى ، ص 200 .\r\n","page_name":" 299 ","page_number":299},
  {"content":"\r\n\r\n( 9 ) أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً ( 10 ) إِذْ أَوَى الْفِتْيَةُ إِلَى الْكَهْفِ فَقالُوا رَبَّنا آتِنا مِنْ لَدُنْكَ رَحْمَةً وَ هَيِّئْ لَنا مِنْ أَمْرِنا رَشَداً\r\n( 11 ) فَضَرَبْنا عَلَى آذانِهِمْ فِي الْكَهْفِ سِنِينَ عَدَداً\r\n( 12 ) ثُمَّ بَعَثْناهُمْ لِنَعْلَمَ أَيُّ الْحِزْبَيْنِ أَحْصى لِما لَبِثُوا أَمَداً\r\nآيا گمان كردى اصحاب كهف و رقيم از آيات عجيب ما بودند ؟ !\r\nزمانى را ( به خاطر بياور ) كه آن جوانان به غار پناه بردند ، و گفتند : « پروردگارا ! ما را از سوى خودت رحمتى عطا كن ، و راه نجاتى براى ما فراهم ساز » !\r\nما ( پردهء خواب را ) در غار بر گوششان زديم ، و سال‌ها در خواب فرو رفتند .\r\nسپس آنان را برانگيختيم تا بدانيم ( و اين امر آشكار گردد كه ) كدام يك از آن دو گروه ، مدت خواب خود را بهتر حساب كرده‌اند .\r\nشأن نزول :\r\n\r\nتحقيق دربارهء پيامبر\r\nمفسران ، براى آيات فوق ، شأن نزولى نقل كرده‌اند كه : خلاصه‌اش چنين است :\r\nجمعى از سران قريش ، دو نفر از ياران خود را براى تحقيق دربارهء دعوت پيامبر اسلام صلى الله عليه و آله به سوى دانشمندان يهود در « مدينه » فرستادند ، تا ببينند آيا در كتب پيشين ، چيزى در اين زمينه يافت مىشود ؟\r\nآنها به « مدينه » رفتند ، با علماى يهود تماس گرفتند و گفتار قريش را بازگو كردند .\r\nعلماء يهود ، به آنها گفتند : شما سه مسأله را از محمّد صلى الله عليه و آله سؤال كنيد ، اگر همه را پاسخ كافى گفت ، پيامبرى است از سوى خدا ( و طبق بعضى از روايات اگر دو سؤال از آن را پاسخ كافى و يك سؤال را سربسته جواب داد ، پيامبر است ) و گرنه ، مرد كذّابى است كه شما هر تصميمى دربارهء او مىتوانيد بگيريد .\r\nنخست ، از او سؤال كنيد : داستان آن گروهى از جوانان كه در گذشتهء دور ، از قوم خود جدا شدند ، چه بود ؟ ؛ زيرا آنها سرگذشت عجيبى داشتند !\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nو نيز از او سؤال كنيد : مردى كه زمين را طواف كرد ، و به شرق و غرب جهان رسيد كه بود ؟ و داستانش چه بود ؟\r\nو نيز سؤال كنيد : حقيقت روح چيست ؟\r\nآنها به « مكّه » بازگشتند ، سران قريش را ملاقات كرده گفتند : ما معيار سنجش صدق و كذب محمّد صلى الله عليه و آله را پيدا كرديم ، پس از آن سرگذشت خود را بازگو نمودند ، بعد به خدمت پيامبر رسيده سؤالات خود را مطرح كردند .\r\nپيامبر صلى الله عليه و آله فرمود : فردا به شما پاسخ خواهم گفت - ولى انشاء اللّه نفرمود - پانزده شبانه روز گذشت ، كه وحى از ناحيهء خدا بر پيامبر نازل نشد ، و « جبرئيل » به سراغش نيامد ، همين امر ، موجب شد كه : اهل « مكّه » شايعاتى بسازند و مطالب ناموزونى نسبت به پيامبر صلى الله عليه و آله بگويند .\r\nاين امر ، بر پيامبر صلى الله عليه و آله گران آمد ، اما سرانجام « جبرئيل » فرا رسيد و سورهء « كهف » را از سوى خداوند ، آورد كه در آن ، داستان آن گروه از جوانان و همچنين آن مرد دنياگرد بود ، به علاوه آيهء « يَسْئَلُونَكَ عَنِ الرُّوح . . . » را نيز بر پيامبر نازل كرد .\r\nپيامبر صلى الله عليه و آله به « جبرئيل » فرمود : چرا اين قدر تأخير كردى ؟\r\nگفت : من جز به فرمان پروردگارت نازل نمىشوم ، اجازه نداشتم ! « 1 »\r\n( لازم به تذكر است كه دو بخش از پاسخ سؤالات سه‌گانه در اين سوره آمده ، اما آيهء مربوط به « روح » ، در سورهء « بنى اسرائيل » گذشت ، و نظير اين مطلب در قرآن كم نيست كه آيه‌اى به مناسبتى نازل شود و آن را به دستور پيامبر صلى الله عليه و آله در لابلاى سورهء خاصى جاى دهند ) .\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 14 ، ص 422 ؛ « الميزان » ، ج 13 ، ص 279 ، با اندكى تفاوت .\r\n","page_name":" 301 ","page_number":301},
  {"content":"\r\n\r\n( 28 ) وَ اصْبِرْ نَفْسَكَ مَعَ الَّذِينَ يَدْعُونَ رَبَّهُمْ بِالْغَداةِ وَ الْعَشِىِّ يُرِيدُونَ وَجْهَهُ وَ لاتَعْدُ عَيْناكَ عَنْهُمْ تُرِيدُ زِينَةَ الْحَياةِ الدُّنْيا وَ لاتُطِعْ مَنْ أَغْفَلْنا قَلْبَهُ عَن‌ْذِكْرِنا وَ اتَّبَعَ هَواهُ وَ كانَ أَمْرُهُ فُرُطاً\r\nبا كسانى باش كه پروردگار خود را صبح و عصر مىخوانند ، و تنها رضاى او رامىطلبند ؛ و هرگز به خاطر زيورهاى دنيا ، چشمان خود را از آنها برمگير ! و از كسانى كه قلبشان را از ياد خود غافل ساختيم اطاعت مكن ! همانها كه از هواى نفس پيروى كردند ، و كارهايشان افراطى است .\r\nشأن نزول :\r\n\r\nبا پاكدلان باش نه متكبّران\r\nمفسران در شأن نزول آيهء فوق ، چنين نوشته‌اند : جمعى از ثروتمندان مستكبر ، و اشراف از خود راضى عرب ، به حضور پيامبر صلى الله عليه و آله رسيدند ، و در حالى كه اشاره به مردان با ايمانى همچون سلمان ، ابوذر ، صهيب ، خباب و مانند آنها مىكردند گفتند :\r\nاى محمّد اگر تو در صدر مجلس بنشينى ، و اين گونه افراد كه بوى آنها مشام انسان را آزار مىدهد ، و لباس‌هاى خشن و پشمينه در تن دارند ، از خود دور سازى ( مجلس تو مجلسى در خور اشراف و شخصيت‌ها ! بشود ) ما نزد تو خواهيم آمد ، در مجلست خواهيم نشست و از سخنانت بهره مىگيريم ولى چه كنيم كه با وجود اين گروه ، جاى ما نيست !\r\nدر اين هنگام آيات فوق نازل شد و به پيامبر صلى الله عليه و آله دستور داد : هرگز تسليم اين سخنان فريبندهء تو خالى نشود ، و همواره در دوران زندگى با افراد با ايمان و پاكدلى چون سلمان‌ها و ابوذرها باشد ، هر چند دستشان از ثروت دنيا تهى و لباسشان پشمينه است .\r\nو به دنبال نزول آيات پيامبر صلى الله عليه و آله به جستجوى اين گروه برخاست ( گويا با شنيدن اين سخن ناراحت شدند ، به گوشه‌اى از مسجد رفتند و به عبادت پروردگار پرداختند ) .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nسرانجام آنها را در آخر مسجد ، در حالى كه به ذكر خدا مشغول بودند ، يافت ، فرمود :\r\nحمد خدا را كه نمردم تا اين كه او چنين دستورى به من داد كه : با امثال شما باشم ، « آرى زندگى با شما ، و مرگ هم با شما خوش است » !\r\n( مَعَكُمُ الْمَحْيا وَ مَعَكُمُ الْمَماتُ ) ! « 1 »\r\n* * * ( 60 ) وَ إِذْ قالَ مُوسى لِفَتاهُ لا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً ( 61 ) فَلَمَّا بَلَغا مَجْمَعَ بَيْنِهِما نَسِيا حُوتَهُما فَاتَّخَذَ سَبِيلَهُ فِي الْبَحْرِ سَرَباً ( 62 ) فَلَمَّا جاوَزا قالَ لِفَتاهُ آتِنا غَداءَنا لَقَدْ لَقِينا مِنْ سَفَرِنا هذا نَصَباً ( 63 ) قالَ أَ رَأَيْتَ إِذْ أَوَيْنا إِلَى الصَّخْرَةِ فَإِنِّي نَسِيتُ الْحُوتَ وَ ما أَنْسانِيهُ إِلَّا الشَّيْطانُ أَنْ أَذْكُرَهُ وَ اتَّخَذَ سَبِيلَهُ فِي الْبَحْرِ عَجَباً ( 64 ) قالَ ذلِكَ ما كُنَّا نَبْغِ فَارْتَدَّا عَلى آثارِهِما قَصَصاً\r\n( به خاطر بياور ) هنگامى را كه موسى به دوست خود گفت : « دست از جستجوبرنمىدارم تا به محل تلاقى دو دريا برسم ؛ هر چند مدت طولانى به راه خود ادامه دهم » !\r\n( ولى ) هنگامى كه به محل تلاقى آن دو دريا رسيدند ، ماهى خود را ( كه براى تغذيه همراه داشتند ) فراموش كردند ؛ و ماهى راه خود را در دريا پيش گرفت .\r\nهنگامى كه از آنجا گذشتند ، ( موسى ) به يار همسفرش گفت : « غذاى ما را بياور ، كه‌سخت از اين سفر خسته شده‌ايم » !\r\nگفت : « به خاطر دارى هنگامى كه ما ( براى استراحت ) به كنار آن صخره پناه برديم ، من ( در آنجا ) فراموش كردم جريان ماهى را بازگو كنم - و فقط شيطان بود كه آن را از خاطر من برد - و ماهى به طرز شگفت‌آورى راه خود را در دريا پيش گرفت » !\r\n( موسى ) گفت : « آن همان بود كه ما مىخواستيم » ! سپس از همان راه بازگشتند ، در حالى كه پىجوئى مىكردند .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 44 ، و ج 69 ، ص 2 ؛ « قرطبى » ، ج 10 ، ص 39 ؛ « نور الثقلين » ، ج 3 ، ص 258 .\r\n","page_name":" 303 ","page_number":303},
  {"content":"\r\n\r\nشأن نزول :\r\n\r\nموسى و خضر\r\nمفسران ، در شأن نزول آيات فوق ، نقل كرده‌اند : جمعى از « قريش » خدمت پيامبر صلى الله عليه و آله رسيده از عالمى كه موسى عليه السلام مأمور به پيروى از او شد ، سؤال كردند ، آيات فوق نازل شد . « 1 »\r\nاصولًا ، سه ماجرا در اين سوره ( سورهء كهف آمده ) كه هر سه از يك نظر هماهنگ است : ماجراى « اصحاب كهف » كه قبل از اين گفته شد ، داستان موسى و خضر ، و داستان ذو القرنين كه بعد از اين مىآيد .\r\nاين هر سه ماجرا ما را از افق زندگى محدودمان يعنى آنچه به آن خو گرفته و عادت كرده‌ايم ، بيرون مىبرد و نشان مىدهد : نه عالم محدود به آن است كه ما مىبينيم ، و نه چهرهء اصلى حوادث ، هميشه آن است كه ما در برخورد اوّل درمىيابيم .\r\nداستان « اصحاب كهف » سخن از جوان‌مردانى مىگفت كه : براى حفظ ايمانشان پشت پا به همه چيز زدند ، و سرانجام آن چنان زندگى عجيبى پيدا كردند كه : براى همهء مردم آموزنده شد ، و در ماجراى موسى و خضر ، يا به تعبير ديگر عالم و دانشمند زمانش ، به صحنهء شگفت‌انگيزى برخورد مىكنيم كه نشان مىدهد : حتى يك پيغمبر اولو العزم كه آگاه‌ترين افراد به محيط خويش است ، باز دامنهء علم و دانشش در بعضى از جهات محدود است و به سراغ معلمى مىرود كه به او درس بياموزد ، او هم درس‌هائى كه هر يك از ديگرى عجيب‌تر است به او ياد مىدهد ، و چه نكته‌هاى بسيار مهمى كه در مجموعه اين داستان نهفته شده است .\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 13 ، ص 278 ؛ « نور الثقلين » ، ج 3 ، ص 270 .\r\n","page_name":" 304 ","page_number":304},
  {"content":"\r\n\r\n( 109 ) قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً\r\nبگو : « اگر دريا براى ( نوشتن ) كلمات پروردگارم مركّب شود ، دريا پايان مىگيرد . پيش از آن كه كلمات پروردگارم پايان يابد ؛ هر چند همانند آن را كمك آن قرار دهيم » !\r\nشأن نزول :\r\n\r\nعلم بىپايان خداوند\r\nدر شأن نزول اين آيه ، از « ابن عباس » چنين آمده است : يهود هنگامى كه اين سخن الهى را از پيامبر اسلام صلى الله عليه و آله شنيدند كه :\r\nما أُوتِيتُمْ مِنَ الْعِلْمِ إِلَّا قَلِيلًا :\r\n« شما جز بهرهء كمى از دانش نداريد » .\r\nگفتند : چگونه چنين چيزى مىتواند صحيح باشد ؟ در حالى كه به ما « تورات » داده شده است ، و هر كس « تورات » به او داده شده است ، صاحب خير كثير است .\r\nدر اين هنگام آيهء فوق نازل شد ( و ترسيمى از علم بى نهايت خدا و ناچيز بودن علم ما در برابر علم او را نمود ) .\r\nبعضى مىگويند : يهود به پيامبر صلى الله عليه و آله گفتند : خداوند به تو حكمت داده است\r\nوَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً :\r\n« و هر كس به او حكمت داده شده داراى خير كثير است » .\r\nاما هنگامى كه دربارهء روح از تو سؤال مىكنيم جواب سربسته مىگوئى ؟ ! آيهء فوق نازل شد ( و نشان داد : انسان هر قدر دانش داشته باشد ، در برابر علم بى پايان خدا بسيار ناچيز است ) . « 1 »\r\nجالب توجه اين كه : در شأن نزول آيهء فوق ، از پيامبر صلى الله عليه و آله چنين نقل شده است :\r\nشخصى خدمتش آمده عرض كرد :\r\nيا رسول اللّه ! من در راه خدا انفاق مىكنم ، صلهء رحم به جا مىآورم ، و اين اعمال\r\n\r\n\r\n","description":"","footnote":"\r\n( 1 ) « مجمع‌البيان » ، ذيل آيه ؛ « درّالمنثور » ، ج 4 ، ص 199 ؛ « قرطبى » ، ج 11 ، ص 69 ؛ « تفسير صافى » ، ج 4 ، ص 150 .\r\n","page_name":" 305 ","page_number":305},
  {"content":"\r\n\r\nرا فقط به خاطر اللّه انجام مىدهم ، اما هنگامى كه مردم از اين اعمال من سخن مىگويند و ستايش مىكنند ، مسرور و خوشحال مىشوم ، اين اعمال من چگونه است ؟\r\nپيامبر صلى الله عليه و آله سكوت فرموده سخنى نگفت ، تا اين كه : آيهء فوق نازل شد و به اين سؤال پاسخ داد ( كه تنها عملى مقبول درگاه خدا است كه با اخلاص كامل همراه باشد ) . « 1 »\r\nبدون شك منظور از اين روايت ، آن حالت سرور غير اختيارى نيست ، بلكه حالتى است كه انگيزهء عمل انسان گردد و يا حكايت از عدم خلوص نيت كند .\r\nعمل خالص ، تا آن حدّ در اسلام مورد اهميت است كه : در حديثى از پيامبر اكرم صلى الله عليه و آله مىخوانيم :\r\nمَنْ أَخْلَصَ لِلَّهِ أَرْبَعِيْنَ يَوْماً فَجَّرَ اللَّهُ يَنابِيْعَ الْحِكْمَةِ مِنْ قَلبِهِ عَلى لِسانِهِ :\r\n« كسى كه چهل روز اعمال خود را خالصانه انجام دهد ، خداوند چشمه‌هاى حكمت و دانش را از قلبش بر زبانش مىگشايد » . « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 67 ، ص 221 ، ج 69 ، ص 282 ، و ج 81 ، ص 384 ؛ « نور الثقلين » ، ج 3 ، ص 316 ؛ « قرطبى » ، ج 11 ، ص 70 .\r\n( 2 ) « سفينة البحار » ، ج 1 ، ص 408 ؛ « بحار الانوار » ، ج 67 ، ص 249 ؛ « مستدرك سفينة البحار » ، ج 2 ، ص 357 ، ج 3 ، ص 147 ، با اندكى تفاوت ؛ « درّ المنثور » ، ج 1 ، ص 350 ، با اندكى تفاوت .\r\n","page_name":" 306 ","page_number":306},
  {"content":"\r\n\r\n\r\nفصل هشتم : سوره‌هاى مريم - طه - حجّ - نور\r\n\r\n","description":"","footnote":"","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n\r\n( 64 ) وَ ما نَتَنَزَّلُ إِلَّا بِأَمْرِ رَبِّكَ لَهُ ما بَيْنَ أَيْدِينا وَ ما خَلْفَنا وَ ما بَيْنَ ذلِكَ وَ ما كانَ رَبُّكَ نَسِيّاً ( 65 ) رَبُّ السَّماواتِ وَ الْا رْضِ وَ ما بَيْنَهُما فَاعْبُدْهُ وَ اصْطَبِرْ لِعِبادَتِهِ هَلْ تَعْلَمُ لَهُ سَمِيّاً\r\n( جبرئيل به پيامبر عرض كرد : ) ما جز به فرمان پروردگار تو ، نازل نمىشويم ؛ آنچه پيش روى ما ، و پشت سر ما ، و آنچه ميان اين دو مىباشد ، همه از آن او است ؛ وپروردگارت هرگز فراموشكار نبوده ( و نيست ) !\r\nهمان پروردگار آسمان‌ها و زمين ، و آنچه ميان آن دو قرار دارد ! او را پرستش كن ، و در راه عبادتش شكيبا باش ! آيا مثل و مانندى براى او مىيابى ؟ !\r\nشأن نزول :\r\n\r\nمن مأمورم\r\nجمعى از مفسران در شأن نزول آيات فوق ، چنين آورده‌اند : چند روزى ، وحى قطع شد ، و « جبرئيل » پيك وحى الهى به سراغ پيامبر صلى الله عليه و آله نيامد ، هنگامى كه اين مدت سپرى گشت و « جبرئيل » بر پيامبر صلى الله عليه و آله نازل شد ، به او فرمود : چرا دير كردى ؟\r\nمن بسيار مشتاق تو بودم .\r\nجبرئيل گفت ، من به تو مشتاق‌ترم ! ولى من بنده‌اى مأمورم هنگامى كه مأمور شوم مىآيم و هنگامى كه دستور نداشته باشم خوددارى مىكنم . « 1 »\r\n* * * ( 66 ) وَ يَقُولُ الْإِنْسانُ أَ إِذا ما مِتُّ لَسَوْفَ أُخْرَجُ حَيّاً ( 67 ) أَ وَ لا يَذْكُرُ الْإِنْسانُ أَنَّا خَلَقْناهُ مِنْ قَبْلُ وَ لَمْ يَكُ شَيْئاً ( 68 ) فَوَ رَبِّكَ لَنَحْشُرَنَّهُمْ وَ الشَّياطِينَ ثُمَّ لَنُحْضِرَنَّهُمْ حَوْلَ جَهَنَّمَ جِثِيّاً\r\n\r\n\r\n","description":"","footnote":"\r\n( 1 ) « قرطبى » ، ج 11 ، ص 129 ، و ج 20 ، ص 93 ؛ « مجمع البيان » ، ذيل آيهء مورد بحث ( با كمى تفاوت ) ، و ج 10 ، ص 381 ؛ « درّ المنثور » ، ج 4 ، ص 278 .\r\n","page_name":" 309 ","page_number":309},
  {"content":"\r\n\r\nو انسان مىگويد : « آيا پس از مردن ، زنده ( از قبر ) بيرون خواهم آمد » ؟ !\r\nآيا انسان به خاطر نمىآورد كه ما پيش از اين او را آفريديم در حالى كه چيزى نبود ؟ !\r\nسوگند به پروردگارت كه همهء آنها را همراه با شياطين در قيامت جمع مىكنيم ؛ سپس همه را - در حالى كه به زانو در آمده‌اند - گرداگرد جهنم حاضر مىسازيم .\r\nشأن نزول :\r\n\r\nزندگى پس از مرگ\r\nآيات نخست ، - طبق گفتهء جمعى از مفسران - در مورد « ابَىّ بن خلف » يا « وليد بن مغيره » نازل شده كه قطعهء استخوان پوسيده‌اى را در دست گرفته بودند ، آن را با دست خود نرم مىكردند و در برابر باد مىپاشيدند ، تا هر ذره‌اى از آن به گوشه‌اى پراكنده گردد ، و مىگفتند ، محمّد را بنگريد كه گمان مىكند : خداوند ما را بعد از مردن و پوسيده شدن استخوان‌هايمان مثل اين استخوان ، بار ديگر زنده مىكند ، چنين چيزى ابداً ممكن نيست !\r\nاين آيات نازل شد ، و پاسخ دندان‌شكنى به آنها گفت ، پاسخى كه براى همهء انسان‌ها در همهء قرون و اعصار ، مفيد و آموزنده است . « 1 »\r\n* * *\r\n( ( 96 ) ) إِنَّ الَّذِينَ آمَنُوا وَ عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدّاً\r\nمسلماً كسانى كه ايمان آورده و كارهاى شايسته انجام داده‌اند ، خداوند رحمان محبتى براى آنان در دل‌ها قرار مىدهد !\r\nشأن نزول :\r\n\r\nمحبّت على عليه السلام در دل‌هاى مؤمنان\r\nدر بسيارى از كتب حديث و تفسير اهل تسنن ( علاوه بر شيعه ) روايات متعددى\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « زاد المسير » ، ج 5 ، ص 175 ؛ « اسباب نزول الآيات » واحدى نيشابورى ، ص 204 .\r\n","page_name":" 310 ","page_number":310},
  {"content":"\r\n\r\nدر شأن نزول آيهء « إِنَّ الَّذِينَ آمَنُوا وَ عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدّاً » از پيامبر اكرم صلى الله عليه و آله نقل شده است كه : نشان مىدهد نخستين بار اين آيه در مورد على عليه السلام نازل گرديده است ، از جمله :\r\n« علامه زمخشرى » در « كشاف » ، « سبط ابن جوزى » در « تذكره » ، گنجى شافعى » ، « قرطبى » در تفسير مشهور خود ، « محب الدين طبرى » در « ذخائر العقبى » ، « نيشابورى » در تفسير معروف خود ، « ابن صباغ مالكى » در « فصول المهمّه » ، « سيوطى » در « درّ المنثور » ، « هيثمى » در « صواعق المحرقه » ، و « آلوسى » در « روح المعانى » را مىتوان نام برد كه در ذيل به تعداى از احاديث رسيده اشاره مىكنيم :\r\n1 - « ثعلبى » در تفسير خود ، از « برّاء بن عازب » چنين نقل مىكند : رسول خدا صلى الله عليه و آله به على عليه السلام فرمود :\r\nقُلِ اللَّهُمَّ اجْعَلْ لِى عِنْدَكَ عَهْداً ، وَ اجْعَلْ لِى فِى قُلُوبِ الْمُؤْمِنِيْنَ مَوَدَّةً ، فَأَنْزَلَ اللَّهُ تَعالى : إِنَّ الَّذِيْنَ آمَنُوا وَ عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدّاً :\r\n« بگو خداوندا ! براى من عهدى نزد خودت قرار ده ، و در دل‌هاى مؤمنان مودت مرا بيفكن ، در اين هنگام ، آيهء إِنَّ الَّذِيْنَ آمَنُوا . . . نازل گرديد » . « 1 »\r\nعين همين عبارت يا با كمى اختلاف ، در بسيارى از كتب ديگر آمده است .\r\n2 - در بسيارى از كتب اسلامى اين معنى از « ابن عباس » نقل شده كه ، مىگويد :\r\nنُزِّلَتْ فِى عَلِىِّ بْنِ أَبِيْطالِبٍ « إِنَّ الَّذِينَ آمَنُوا وَ عَمِلُوا الصَّالِحاتِ سَيَجْعَلُ لَهُمُ الرَّحْمنُ وُدّاً » قالَ :\r\nمَحَبَّةً فِى قُلُوبِ الْمُؤْمِنِيْنَ :\r\nيعنى : « آيهء إِنَّ الَّذِينَ آمَنُوا . . . دربارهء على بن ابيطالب عليه السلام نازل گرديده ، و معنى آن اين است : خدا محبت او را در دل‌هاى مؤمنان قرار مىدهد » . « 2 »\r\n3 - در كتاب « صواعق » از « محمّد بن حنفيه » در تفسير اين آيه ، چنين نقل مىكند :\r\nلايَبْقى مُؤْمِنٌ إِلَّا وَ فِى قَلْبِهِ وُدٌّ لِعَلِىٍّ وَ لِأَهْلِبَيْتِهِ :\r\n\r\n\r\n","description":"","footnote":"\r\n( 1 ) طبق نقل ، « احقاق الحق » ، ج 3 ، ص 83 تا 86 ؛ « نور الثقلين » ، ج 3 ، ص 363 و 364 ؛ « قرطبى » ، ج 11 ، ص 161 .\r\n( 2 ) « احقاق الحق » ، ج 3 ، ص 83 تا 86 ؛ « بحار الانوار » ، ج 35 ، ص 357 ؛ « الميزان » ، ج 14 ، ص 115 ؛ « شواهد التنزيل » حاكم حسكانى ، ج 1 ، ص 471 و 472 ؛ « درّ المنثور » ، ج 4 ، ص 287 .\r\n","page_name":" 311 ","page_number":311},
  {"content":"\r\n\r\n« هيچ فرد با ايمانى پيدا نمىشود مگر اين كه در درون قلبش ، محبت على و خاندان او است » . « 1 »\r\n4 - شايد به همين دليل در روايت صحيح و معتبر از خود امير مؤمنان على عليه السلام چنين نقل شده :\r\nلَوْ ضَرَبْتُ خَيْشُومَ الْمُؤْمِنِ بِسَيْفِى هذا عَلى أَنْ يُبْغِضَنِي ما أَبْغَضَنِى وَ لَوْ صَبَبْتُ الدُّنْيا بِجَمَّاتِها عَلَى الْمُنافِقِ عَلى أَنْ يُحِبَّنِى ما أَحَبَّنِى وَ ذلِكَ أَنَّهُ قُضِىَ فَانْقَضَى عَلى لِسانِ النَّبِىِّ الْا مِّىِّ صلى الله عليه و آله أَنَّهُ قالَ لايُبْغِضُكَ مُؤْمِنٌ وَ لايُحِبُّكَ مُنافِقٌ :\r\n« اگر با اين شمشيرم بر بينى مؤمن بزنم كه مرا دشمن دارد هرگز دشمن نخواهد داشت ، و اگر تمام دنيا ( و نعمت‌هايش ) را در كام منافق فرو ريزم كه مرا دوست دارد ، دوست نخواهد داشت ، اين به خاطر آن است كه پيامبر صلى الله عليه و آله به صورت يك حكم قاطع به من فرموده است : اى على ! هيچ مؤمنى تو را دشمن نخواهد داشت و هيچ منافقى محبت تو را در دل نخواهد گرفت » ! « 2 »\r\n5 - در حديثى از امام صادق عليه السلام مىخوانيم : پيامبر صلى الله عليه و آله در آخر نماز خود با صداى بلند به طورى كه مردم مىشنيدند ، در حق امير مؤمنان على عليه السلام چنين دعا مىكرد :\r\nأَللَّهُمَّ هَبْ لِعَلِىٍّ الْمَوَدَّةَ فِى صُدُورِ الْمُؤْمِنِيْنَ ، وَ الْهَيْبَةَ وَ الْعَظَمَةَ فِى صُدُورِ الْمُنافِقِيْنَ فَأَنْزَلَ اللَّهُ إِنَّ الَّذِيْنَ آمَنُوا . . . :\r\n« خداوندا ! محبت على عليه السلام را در دل‌هاى مؤمنان بيفكن ، و همچنين هيبت و عظمت او را در دل‌هاى منافقان ، در اين هنگام آيهء فوق و آيهء بعد از آن نازل شد » . « 3 »\r\nبه هر حال ، همان گونه كه در تفسير آيات فوق گفتيم ، نزول اين آيه در مورد على عليه السلام به عنوان يك نمونهء اتم و اكمل است و مانع از تعميم مفهوم آن در موردهمهء مؤمنان با سلسله مراتب ، نخواهد بود .\r\n\r\n\r\n","description":"","footnote":"\r\n( 1 ) « احقاق الحق » ، ج 3 ، ص 83 تا 86 ؛ « بحار الانوار » ، ج 35 ، ص 335 ؛ « الغدير » ، ج 2 ، ص 65 ؛ « شواهد التنزيل » حاكم حسكانى ، ج 1 ، ص 476 و 477 .\r\n( 2 ) « روح المعانى » ، ج 16 ، ص 130 ؛ « مجمع البيان » ، ج 6 ، ص 455 ؛ « نهج البلاغه » ، كلمات قصار ، كلمهء 45 ؛ « بحار الانوار » ، ج 39 ، ص 296 ؛ « نور الثقلين » ، ج 3 ، ص 364 .\r\n( 3 ) « بحار الانوار » ، ج 35 ، ص 354 ، و ج 36 ، ص 100 ؛ « تفسير عياشى » ، ج 2 ، ص 142 ؛ « نور الثقلين » ، ج 2 ، ص 343 ، و ج 3 ، ص 363 ؛ « تفسير صافى » ، ج 2 ، ص 435 .\r\n","page_name":" 312 ","page_number":312},
  {"content":"\r\n\r\n( 1 ) طه ( 2 ) ما أَنْزَلْنا عَلَيْكَ الْقُرْآنَ لِتَشْقى ( 3 ) إِلَّا تَذْكِرَةً لِمَنْ يَخْشى\r\nطه .\r\nما قرآن را بر تو نازل نكرديم كه خود را به زحمت بيفكنى !\r\nآن را فقط براى يادآورى كسانى كه ( از خدا ) مىترسند نازل ساختيم .\r\nشأن نزول :\r\n\r\nاين همه رنج بر خود تحميل نكن\r\nروايات فراوانى در شأن نزول نخستين آيات فوق آمده كه از مجموع آنها استفاده مىشود ، پيامبر صلى الله عليه و آله بعد از نزول وحى و قرآن ، عبادت بسيار مىكرد ، مخصوصاً ايستاده به عبادت مشغول مىشد آن قدر كه پاهاى او متورم گرديد ، گاه براى آن كه بتواند به عبادت خود ادامه دهد ، سنگينى خود را بر يك پا قرار مىداد ، و گاه بر پاى ديگر ، گاه بر پاشنه پا مىايستاد و گاه بر انگشتان پا .\r\nآيات فوق نازل شد و به پيامبر صلى الله عليه و آله دستور داد : اين همه رنج و ناراحتى بر خود تحميل نكند . « 1 »\r\n* * *\r\n\r\n\r\n","description":"","footnote":"\r\n( 1 ) براى آگاهى از اين روايات به « تفسير نور الثقلين » و « درّ المنثور » ، آغاز سورهء « طه » مراجعه فرمائيد .\r\n","page_name":" 313 ","page_number":313},
  {"content":"\r\n\r\nوَ مِنَ النَّاسِ مَنْ يَعْبُدُ اللَّهَ عَلى حَرْفٍ فَإِنْ أَصابَهُ خَيْرٌ اطْمَأَنَّ بِهِ وَ إِنْ أَصابَتْهُ فِتْنَةٌ انْقَلَبَ عَلى وَجْهِهِ خَسِرَ الدُّنْيا وَ الْآخِرَةَ ذلِكَ هُوَ الْخُسْرانُ الْمُبِينُ\r\nبعضى از مردم خدا را تنها با زبان مىپرستند ؛ همين كه ( دنيا به او رو كند و ) خيرى به آنان برسد ، حالت اطمينان پيدا مىكنند ؛ اما اگر مصيبتى براى امتحان به آنها برسد ، دگرگون مىشوند ( و به كفر رو مىآورند ) ! ( و به اين ترتيب ) هم دنيا را از دست داده‌اند ، و هم آخرت را ؛ و اين همان خسران و زيان آشكار است !\r\nشأن نزول :\r\n\r\nگرايش سودگرايانه\r\n« ابن عباس » و جمعى ديگر از مفسران پيشين ، در شأن نزول اين آيه ، چنين نقل كرده‌اند : گاهى گروهى از باديه‌نشينان خدمت پيامبر مىآمدند .\r\nاگر حال جسمانى آنها خوب مىشد ، اسب آنها كرّهء خوبى مىآورد ، زن آنها پسر مىزائيد و اموال و چهار پايان آنان فزونى مىگرفت ، خشنود مىشدند و به اسلام و پيامبر صلى الله عليه و آله عقيده پيدا مىكردند !\r\nاما اگر بيمار مىشدند ، همسرشان دختر مىآورد و اموالشان رو به نقصان مىگذاشت ، وسوسه‌هاى شيطانى قلبشان را فرا مىگرفت و به آنها مىگفت : تمام اين بدبختىها به خاطر اين آئينى است كه پذيرفته‌اى و آنها هم روى گردان مىشدند ! . « 1 »\r\nقابل توجه اين كه : قرآن در مورد روى آوردن دنيا به اين اشخاص ، تعبير به « خير » مىكند ، و در مورد پشت كردن دنيا تعبير به « فتنه » ( وسيلهء آزمايش ) نه « شرّ » ، اشاره به اين كه : اين حوادث ناگوار ، شرّ و بدى نيست ، بلكه وسيله‌اى است براى آزمايش .\r\n* * *\r\n\r\n\r\n","description":"","footnote":"\r\n( 1 ) « تفسير كبير فخر رازى » ، ج 23 ، ص 13 ؛ « تفسير قرطبى » ، ج 6 ، ص 4409 .\r\n","page_name":" 314 ","page_number":314},
  {"content":"\r\n\r\n( 15 ) مَنْ كانَ يَظُنُّ أَنْ لَنْ يَنْصُرَهُ اللَّهُ فِي الدُّنْيا وَ الْآخِرَةِ فَلْيَمْدُدْ بِسَبَبٍ إِلَى السَّماءِ ثُمَّ لْيَقْطَعْ فَلْيَنْظُرْ هَلْ يُذْهِبَنَّ كَيْدُهُ ما يَغِيظُ\r\nهر كس گمان مىكند كه خدا پيامبرش را در دنيا و آخرت يارى نخواهد كرد ( هر كارى از دستش ساخته است بكند ) ، ريسمانى به سقف خانهء خود بياويزد ، و خود را حلق آويز و نفس خود را قطع كند ( و تا لبهء پرتگاه مرگ پيش رود ) ؛ ببيند آيا اين كار خشم او را فرو مىنشاند ؟ !\r\nشأن نزول :\r\n\r\nنصرت خدا حتمى است\r\nبعضى از مفسران ، در شأن نزول نخستين آيه از آيات فوق ، چنين نقل كرده‌اند :\r\nگروهى از قبيلهء « بنىاسد » و « بنىغطفان » كه با پيامبر اسلام صلى الله عليه و آله پيمان بسته بودند ، گفتند : ما مىترسيم خدا سرانجام محمد صلى الله عليه و آله را يارى نكند و در نتيجه رابطه ما با هم پيمان‌هايمان از يهود قطع شود ، و آنها به ما مواد غذائى ندهند ، آيهء فوق نازل شده ، به آنها اخطار كرد و آنها را سخت مذمت نمود .\r\nبعضى ديگر گفته‌اند : گروهى از مسلمانان به خاطر شدت غضب بر كفار ، براى پيروزى پيغمبر صلى الله عليه و آله بيقرارى و بيتابى مىكردند ، و مىگفتند :\r\nچرا وعدهء خدا در اين زمينه تحقق نمىيابد ؟ آيهء نازل شد و آنها را بر اين بىصبرى ملامت كرد . « 1 »\r\n* * *\r\n( ( 19 ) ) هذانِ خَصْمانِ اخْتَصَمُوا فِي رَبِّهِمْ فَالَّذِينَ كَفَرُوا قُطِّعَتْ لَهُمْ ثِيابٌ مِنْ نارٍ يُصَبُّ مِنْ فَوْقِ رُؤُسِهِمُ الْحَمِيمُ\r\nاينان دو گروهند كه دربارهء پروردگارشان به مخاصمه و جدال پرداختند ؛ كسانى كه كافر شدند ، لباس‌هائى از آتش براى آنها بريده شده ، و مايع سوزان و جوشان برسرشان ريخته مىشود .\r\n\r\n\r\n","description":"","footnote":"\r\n( 1 ) « ابوالفتوح رازى » ، و همچنين « تفسير كبير فخر رازى » ، ج 23 ، ص 15 ، ذيل آيات مورد بحث .\r\n","page_name":" 315 ","page_number":315},
  {"content":"\r\n\r\nشأن نزول :\r\n\r\nمجاهدان ميدان بدر\r\nجمعى از مفسران شيعه و اهل تسنن ، شأن نزولى براى آيهء فوق نقل كرده‌اند كه فشرده‌اش اين است :\r\n« روز جنگ بدر ، سه نفر از مسلمانان ( على عليه السلام ، حمزه ، و عبيدة بن حارث بن عبدالمطلب ) به ميدان نبرد آمدند ، و به ترتيب « وليد بن عتبه » و « عتبة بن ربيعه » و « شيبة بن ربيعه » را از پاى در آوردند ، آيهء فوق نازل شد ، و سرنوشت اين مبارزان را بيان كرد .\r\nونيز نقل كرده‌اند : « ابوذر » سوگنديادمىكرد : اين‌آيه دربارهء مردان فوق نازل شده » . « 1 »\r\nولى همان گونه كه بارها گفته‌ايم وجود شأن نزول خاص ، هرگز مانع عموميت مفهوم آيه نمىشود .\r\n* * *\r\n( ( 60 ) ) ذلِكَ وَ مَنْ عاقَبَ بِمِثْلِ ما عُوقِبَ بِهِ ثُمَّ بُغِيَ عَلَيْهِ لَيَنْصُرَنَّهُ اللَّهُ إِنَّ اللَّهَ لَعَفُوٌّ غَفُورٌ\r\n( آرى ، مطلب ) چنين است ! و هر كس به همان مقدار كه به او ستم شده مجازات كند ، سپس مورد تعدى قرار گيرد ، خدا او را يارى خواهد كرد ؛ يقيناً خداوند بخشنده وآمرزنده است !\r\nشأن نزول :\r\n\r\nدفاع در هر حال و در هر زمان\r\nدر بعضى از روايات آمده است : جمعى از مشركان « مكّه » با مسلمانان روبرو شدند در حالى كه فقط دو شب به پايان ماه « محرم » باقى مانده بود ، مشركان به\r\n\r\n\r\n","description":"","footnote":"\r\n( 1 ) اين شأن نزول را « طبرسى » در « مجمع البيان » ، ج 7 ، ص 77 ، و « فخر رازى » در « تفسير كبير » ، ج 23 ، ص 21 و « آلوسى » در « روح المعانى » و « سيوطى » در « اسباب النزول » ، و « قرطبى » در تفسير خود آورده‌اند .\r\n","page_name":" 316 ","page_number":316},
  {"content":"\r\n\r\nيكديگر گفتند : ياران محمد صلى الله عليه و آله در ماه محرم دست به پيكار نمىزنند و جنگ را حرام مىدانند ، و به همين دليل حمله را آغاز كردند .\r\nمسلمانان نخست با اصرار از آنها خواستند : در اين ماه حرام ، جنگ را آغاز نكنند ، ولى آنها گوش ندادند ، ناچار براى دفاع از خود وارد عمل شدند ، و مردانه جنگيدند و خداوند آنها را پيروز كرد ( نخستين آيهء فوق در اينجا نازل گشت ) . « 1 »\r\n* * *\r\n( ( 75 ) ) اللَّهُ يَصْطَفِي مِنَ الْمَلائِكَةِ رُسُلًا وَ مِنَ النَّاسِ إِنَّ اللَّهَ سَمِيعٌ بَصِيرٌ ( ( 76 ) ) يَعْلَمُ ما بَيْنَ أَيْدِيهِمْ وَ ما خَلْفَهُمْ وَ إِلَى اللَّهِ تُرْجَعُ الأُمُورُ\r\nخداوند از فرشتگان رسولانى بر مىگزيند ، و همچنين از مردم ؛ خداوند شنوا و بيناست !\r\nآنچه را در پيش روى آنها و پشت سر آنهاست مىداند ؛ و همهء امور به سوى خدا باز گردانده مىشود .\r\nشأن نزول :\r\n\r\nانتخاب رسول با خدا است\r\nبه طورى كه جمعى از مفسران ، نقل كرده‌اند ، بعضى از مشركان مانند « وليد بن مغيره » ( كه مغز متفكر آنان محسوب مىشد ) به هنگام مبعوث شدن پيامبر صلى الله عليه و آله با تعجب و انكار مىگفتند :\r\nأَ أُنْزِلَ عَلَيْهِ الذِّكْرُ مِنْ بَيْنِنا :\r\n« آيا از ميان همهء ما وحى الهى بر محمّد ( اين يتيم فقير و تهيدست ) نازل شده است » ؟ .\r\nنخستين آيات فوق نازل شد و به آنها پاسخ گفت ( كه انتخاب انبياء و فرشتگان براى رسالت ، روى معيار شايستگى و معيار معنويت آنها بوده است ) . « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « درّ المنثور » ، ج 4 ، ص 369 ؛ « نور الثقلين » ، ج 3 ، ص 518 ؛ « الميزان » ، ج 14 ، ص 403 .\r\n( 2 ) « تفسير قرطبى » ، و « تفسير ابوالفتوح رازى » ، و « تفسير كبير فخر رازى » ، ج 23 ، ص 69 و « تفسير روح المعانى » ، ذيل آيهء مورد بحث .\r\n","page_name":" 317 ","page_number":317},
  {"content":"\r\n\r\nالزَّانِي لا يَنْكِحُ إِلَّا زانِيَةً أَوْ مُشْرِكَةً وَ الزَّانِيَةُ لا يَنْكِحُها إِلَّا زانٍ أَوْ مُشْرِكٌ وَ حُرِّمَ ذلِكَ عَلَى الْمُؤْمِنِينَ\r\nمرد زناكار جز با زن زناكار يا مشرك ازدواج نمىكند ؛ و زن زناكار را ، جز مرد زناكار يا مشرك ، به ازدواج خود در نمىآورد ؛ و اين كار بر مؤمنان حرام شده است !\r\nشأن نزول :\r\n\r\nازدواج با زنان زناكار بر مؤمنان حرام است\r\nبعضى از مفسران بزرگ در شأن نزول آيه چنين نوشته‌اند : « مردى از مسلمانان از پيامبر صلى الله عليه و آله اجازه خواست كه با « ام مهزول » - زنى كه در عصر جاهليت به آلودگى معروف بود ، و حتى پرچمى براى شناسائى بر در خانهء خود نصب كرده بود ! - ازدواج كند ، آيهء فوق نازل شد و به آنها پاسخ گفت » . « 1 »\r\nدر حديث ديگرى نيز از امام باقر عليه السلام و امام صادق عليه السلام مىخوانيم : « اين آيه در مورد مردان و زنانى است كه در عصر رسول خدا صلى الله عليه و آله آلودهء زنا بودند ، خداوند مسلمانان را از ازدواج با آنها نهى كرد ، و هم اكنون نيز مردم مشمول اين حكمند هر كس مشهور به اين عمل شود ، و حدّ الهى به او جارى گردد ، با او ازدواج نكنيد تا توبه‌اش ثابت شود » . « 2 »\r\n* * * ( 6 ) وَ الَّذِينَ يَرْمُونَ أَزْواجَهُمْ وَ لَمْ يَكُنْ لَهُمْ شُهَداءُ إِلَّا أَنْفُسُهُمْ فَشَهادَةُ أَحَدِهِمْ أَرْبَعُ شَهاداتٍ بِاللَّهِ إِنَّهُ لَمِنَ الصَّادِقِينَ ( 7 ) وَ الْخامِسَةُ أَنَّ لَعْنَتَ اللَّهِ عَلَيْهِ إِنْ كانَ مِنَ الْكاذِبِينَ ( 8 ) وَ يَدْرَؤُا عَنْهَا الْعَذابَ أَنْ تَشْهَدَ أَرْبَعَ شَهاداتٍ بِاللَّهِ إِنَّهُ لَمِنَ الْكاذِبِينَ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 66 ، ص 119 ؛ « قرطبى » ، ج 12 ، ص 168 .\r\n( 2 ) « مجمع البيان » ، ذيل آيهء مورد بحث ؛ « كافى » ، ج 5 ، ص 355 ؛ « نور الثقلين » ، ج 3 ، ص 572 .\r\n","page_name":" 318 ","page_number":318},
  {"content":"\r\n\r\n( 9 ) وَ الْخامِسَةَ أَنَّ غَضَبَ اللَّهِ عَلَيْها إِنْ كانَ مِنَ الصَّادِقِينَ ( 10 ) وَ لَوْ لا فَضْلُ اللَّهِ عَلَيْكُمْ وَ رَحْمَتُهُ وَ أَنَّ اللَّهَ تَوَّابٌ حَكِيمٌ\r\nو كسانى كه همسران خود را ( به عمل منافى عفت ) متهم مىكنند ، و گواهانى جزخودشان ندارند ، هر يك از آنها بايد چهار مرتبه به نام خدا شهادت دهد كه از راستگويان است .\r\nو در پنجمين بار بگويد كه لعنت خدا بر او باد اگر از دروغگويان باشد .\r\nآن زن نيز مىتواند كيفر ( زنا ) را از خود دور كند ، به اين طريق كه چهار بار خدا را به شهادت طلبد كه آن مرد ( در اين نسبتى كه به او مىدهد ) از دروغگويان است .\r\nو بار پنجم بگويد كه غضب خدا بر او باد اگر آن مرد از راستگويان باشد .\r\nو اگر فضل و رحمت خدا شامل حال شما نبود و اين كه او توبه پذير و حكيم است ( بسيارى از شما گرفتار مجازات مىشديد ) !\r\nشأن نزول :\r\n\r\nلعان چيست و در چه موردى ؟\r\nدر شأن نزول اين آيات از « ابن عباس » چنين نقل شده : « سعد بن عباده » ( بزرگ انصار ) خدمت پيامبر صلى الله عليه و آله در حضور جمعى از اصحاب چنين عرض كرد :\r\n« اى پيامبر خدا ! هر گاه نسبت دادن عمل منافى عفت به كسى ، اين مجازات دارد كه اگر آن را اثبات نكند ، بايد هشتاد تازيانه بخورد ، پس من اگر وارد خانهء خودم شدم ، و با چشم خود ديدم مرد فاسقى با همسر من در حال عمل خلافى است چه بايد كنم ؟ .\r\nاگر بگذارم تا چهار نفر شاهد بيايند و ببينند و شهادت دهند او كار خود را كرده و فرار نموده است .\r\nو اگر بخواهم او را به قتل برسانم كسى از من بدون شاهد نمىپذيرد و به عنوان قاتل قصاص مىشوم .\r\nو اگر بيايم و آنچه را ديدم به عنوان شكايت بگويم هشتاد تازيانه بر پشت من زده خواهد شد » ! .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nپيامبر صلى الله عليه و آله گويا از اين سخن احساس يك نوع اعتراض به اين حكم الهى كرد ، رو به سوى جمعيت انصار نموده به زبان گله فرمود :\r\nآيا آنچه را كه بزرگ شما گفت نشنيديد ؟\r\nآنها در مقام عذر خواهى بر آمده ، عرض كردند : اى رسول خدا ! او را سرزنش نفرما ، او مرد غيورى است و آنچه را مىگويد ، به خاطر شدت غيرت او است .\r\n« سعد بن عباده » به سخن در آمده ، عرض كرد : اى رسول خدا ! پدر و مادرم فدايت باد ، به خدا سوگند مىدانم كه اين حكم الهى است ، و حق است ، ولى با اين حال از اصل اين داستان در شگفتم ( و نتوانستم اين مشكل را در ذهن خود حل كنم ) پيامبر صلى الله عليه و آله فرمود : حكم خدا همين است ، او نيز عرض كرد : « صدق اللَّه و رسوله » .\r\nو چيزى نگذشت كه پسرعمويش به نام « هلال بن اميه » از در وارد شد ، در حالى كه مرد فاسقى را شب هنگام با همسر خود ديده بود ، و براى طرح شكايت خدمت پيامبر صلى الله عليه و آله مىآمد ، او با صراحت گفت :\r\nمن با چشم خودم اين موضوع را ديدم و با گوش خودم صداى آنها را شنيدم ! .\r\nپيامبر صلى الله عليه و آله به قدرى ناراحت شد كه آثار ناراحتى در چهرهء مباركش نمايان گشت .\r\n« هلال » عرض كرد : من آثار ناراحتى را در چهرهء شما مىبينم ، ولى به خدا قسم ، من راست مىگويم ، دروغ در كارم نيست ، من اميدوارم كه خدا خودش اين مشكل را بگشايد .\r\nپيامبر صلى الله عليه و آله تصميم گرفت : « حدّ قذف » را دربارهء « هلال » اجرا كند ؛ چرا كه او شاهدى بر ادعاى خود نداشت .\r\nدر اين هنگام « انصار » به يكديگر مىگفتند ، ديديد همان داستان « سعد بن عباده » تحقق يافت ، آيا به راستى پيامبر صلى الله عليه و آله « هلال » را تازيانه خواهد زد و شهادت او را مردود مىشمرد ؟ ! .\r\nدر اين موقع وحى بر پيامبر صلى الله عليه و آله نازل شد ، و آثار آن در چهرهء او نمايان گشت ، همگى خاموش شدند ، تا ببينند چه پيام تازه‌اى از سوى خدا آمده است .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n« آيات فوق نازل شد » « 1 » و راه حل دقيقى به مسلمانان ارائه داد كه ، شرح آن را در ذيل مىخوانيد .\r\n* * *\r\n( ( 11 ) ) إِنَّ الَّذِينَ جاؤُ بِالْإِفْكِ عُصْبَةٌ مِنْكُمْ لا تَحْسَبُوهُ شَرّاً لَكُمْ بَلْ هُوَ خَيْرٌ لَكُمْ لِكُلِّ امْرِئٍ مِنْهُمْ مَا اكْتَسَبَ مِنَ الْإِثْمِ وَ الَّذِي تَوَلَّى كِبْرَهُ مِنْهُمْ لَهُ عَذابٌ عَظِيمٌ ( ( 12 ) ) لَوْ لا إِذْ سَمِعْتُمُوهُ ظَنَّ الْمُؤْمِنُونَ وَ الْمُؤْمِناتُ بِأَنْفُسِهِمْ خَيْراً وَ قالُوا هذا إِفْكٌ مُبِينٌ ( ( 13 ) ) لَوْ لا جاؤُ عَلَيْهِ بِأَرْبَعَةِ شُهَداءَ فَإِذْ لَمْ يَأْتُوا بِالشُّهَداءِ فَأُولئِكَ عِنْدَ اللَّهِ هُمُ الْكاذِبُونَ ( ( 14 ) ) وَ لَوْ لا فَضْلُ اللَّهِ عَلَيْكُمْ وَ رَحْمَتُهُ فِي الدُّنْيا وَ الْآخِرَةِ لَمَسَّكُمْ فِيما أَفَضْتُمْ فِيهِ عَذابٌ عَظِيمٌ ( ( 15 ) ) إِذْ تَلَقَّوْنَهُ بِأَلْسِنَتِكُمْ وَ تَقُولُونَ بِأَفْواهِكُمْ ما لَيْسَ لَكُمْ بِهِ عِلْمٌ وَ تَحْسَبُونَهُ هَيِّناً وَ هُوَ عِنْدَ اللَّهِ عَظِيمٌ ( ( 16 ) ) وَ لَوْ لا إِذْ سَمِعْتُمُوهُ قُلْتُمْ ما يَكُونُ لَنا أَنْ نَتَكَلَّمَ بِهذا سُبْحانَكَ هذا بُهْتانٌ عَظِيمٌ\r\nمسلماً كسانى كه آن تهمت عظيم را عنوان كردند گروهى ( متشكل و توطئه گر ) از شما بودند ؛ اما گمان نكنيد اين ماجرا براى شما بد است ، بلكه خير شما در آن است ؛ آنها هركدام سهم خود را از اين گناهى كه مرتكب شدند دارند ؛ و از آنان كسى كه بخش مهم آن را بر عهده داشت عذاب عظيمى براى اوست !\r\nچرا هنگامى كه اين ( تهمت ) را شنيديد ، مردان و زنان با ايمان نسبت به خود ( و كسى كه\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 22 ، ص 46 ؛ « الميزان » ، ج 15 ، ص 86 ؛ « فى ظلال القرآن » و « نور الثقلين » ، ذيل آيات مورد بحث ( البته با تفاوت‌هاى مختصر ) .\r\n","page_name":" 321 ","page_number":321},
  {"content":"\r\n\r\nهمچون خود آنها بود ) گمان خير نبردند و نگفتند : اين دروغى بزرگ و آشكار است ؟ !\r\nچرا چهار شاهد براى آن نياوردند ؟ ! اكنون كه اين گواهان را نياوردند ، آنان در پيشگاه خدا دروغگويانند !\r\nو اگر فضل و رحمت الهى در دنيا و آخرت شامل شما نمىشد ، به خاطر اين گناهى كه كرديد عذاب سختى به شما مىرسيد !\r\nبه خاطر بياوريد زمانى را كه اين شايعه را از زبان يكديگر مىگرفتيد ، و با دهان خود سخنى مىگفتيد كه به آن يقين نداشتيد ؛ و آن را كوچك مىپنداشتيد در حالى كه نزد خدا بزرگ است !\r\nچرا هنگامى كه آن را شنيديد نگفتيد : « ما حق نداريم كه به اين سخن تكلم كنيم ؛ خداوندا منزّهى تو ، اين بهتان بزرگى است » ؟ !\r\nشأن نزول :\r\n\r\nاتهام ناموسى و وظائف مؤمنان\r\nبراى آيات فوق دو شأن نزول نقل شده است :\r\nشأن نزول اوّل ، كه مشهورتر است ، در كتب تفسير اهل سنت آمده و در تفاسير شيعه نيز بالواسطه نقل شده ، چنين است :\r\n« عايشه » همسر پيامبر خدا صلى الله عليه و آله مىگويد : پيامبر خدا صلى الله عليه و آله هنگامى كه مىخواست سفرى برود ، در ميان همسرانش قرعه مىافكند ، قرعه به نام هر كس مىآمد او را با خود مىبرد ، در يكى از غزوات « 1 » قرعه به نام من افتاد ، من با پيامبر صلى الله عليه و آله حركت كردم ، و چون آيهء حجاب نازل شده بود ، در هودجى قرار داشتم ، جنگ به پايان رسيد ، و ما بازگشتيم نزديك « مدينه » رسيديم ، شب بود ، من از لشكر گاه براى انجام حاجتى كمى دور شدم هنگامى كه بازگشتم متوجه شدم گردنبندى كه از مهره‌هاى يمانى داشتم پاره شده است ، به دنبال آن باز گشتم و معطل شدم هنگامى كه بازگشتم ، ديدم لشكر حركت كرده ، هودج مرا بر شتر گذارده‌اند و رفته‌اند ، در حالى كه گمان\r\n\r\n\r\n","description":"","footnote":"\r\n( 1 ) جنگ « بنىالمصطلق » ، در سال پنجم هجرت .\r\n","page_name":" 322 ","page_number":322},
  {"content":"\r\n\r\nمىكرده‌اند من در آنم ؛ زيرا زنان در آن زمان بر اثر كمبود غذا سبك جثه بودند به علاوه من سن و سالى نداشتم ، به هر حال در آنجا تك و تنها ماندم ، و فكر كردم هنگامى كه به منزلگاه برسند و مرا نيابند به سراغ من باز مىگردند ، شب را در آن بيابان ماندم .\r\nاتفاقاً « صفوان » يكى از افراد لشكر مسلمين كه او هم از لشكر گاه دور مانده بود شب در آن بيابان بود ، به هنگام صبح مرا از دور ديد ، نزديك آمد هنگامى كه مرا شناخت بى آن كه يك كلمه با من سخن بگويد ، جز اين كه : « انَّا لِلَّهِ وَ انَّا الَيْهِ راجِعُون » را بر زبان جارى ساخت ، شتر خود را خواباند ، و من بر آن سوار شدم او مهار ناقه را در دست داشت ، تا به لشكرگاه رسيديم ، اين منظره ، سبب شد كه گروهى دربارهء من شايعه‌پردازى كنند و خود را بدين سبب هلاك ( و گرفتار مجازات الهى ) سازند .\r\nكسى كه بيش از همه به اين تهمت دامن مىزد ، « عبداللَّه بن ابى سلول » بود .\r\nما به « مدينه » رسيديم و اين شايعه در شهر پيچيد در حالى كه من هيچ از آن خبر نداشتم ، در اين هنگام بيمار شدم ، پيامبر صلى الله عليه و آله به ديدن من مىآمد ولى لطف سابق را در او نمىديدم ، و نمىدانستم قضيه از چه قرار است ؟ حالم بهتر شد ، بيرون آمدم و كم كم از بعضى از زنان نزديك ، از شايعه‌سازى منافقان آگاه شدم .\r\nبيماريم شدت گرفت ، پيامبر صلى الله عليه و آله به ديدن من آمد ، از او اجازه خواستم به خانهء پدرم بروم ، هنگامى كه به خانهء پدر رفتم از مادرم پرسيدم : مردم چه مىگويند ؟ .\r\nاو به من گفت : غصه نخور به خدا سوگند زنانى كه امتيازى دارند و مورد حسد ديگران هستند ، دربارهء آنها سخن بسيار گفته مىشود .\r\nدر اين هنگام پيامبر صلى الله عليه و آله « على بن ابيطالب » عليه السلام و « اسامة بن زيد » را مورد مشورت قرار داد كه در برابر اين گفتگوها چه كنم ؟\r\nاما « اسامة » گفت : اى رسول خدا صلى الله عليه و آله او خانوادهء تو است و ما جز خير از او نديده‌ايم ( اعتنائى به سخنان مردم نكن ) .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nو اما على عليه السلام گفت : اى پيامبر ! خداوند كار را بر تو سخت نكرده است ، غير از او همسر بسيار است ، از كنيز او در اين باره تحقيق كن .\r\nپيامبر صلى الله عليه و آله كنيز مرا فرا خواند ، و از او پرسيد : آيا چيزى كه شك و شبهه‌اى پيرامون « عايشه » برانگيزد هرگز ديده‌اى ؟\r\nكنيز گفت : به خدائى كه تو را به حق مبعوث كرده است ، من هيچ كار خلافى از او نديده‌ام .\r\nدر اين هنگام پيامبر صلى الله عليه و آله تصميم گرفت اين سخنان را با مردم در ميان بگذارد ، بر سر منبر رفت و رو به مسلمانان كرده ، گفت : اى گروه مسلمين ! آيا من معذورم مردى ( منظورش عبداللَّه بن ابى سلول بود ) را مجازات كنم كه : مرا در مورد خانواده‌ام - كه جز پاكى از او نديده‌ام - ناراحت كند ؟ !\r\nو همچنين اگر دامنهء اين اتهام دامان مردى را بگيرد كه من هرگز بدى از او نديده‌ام ، تكليف چيست ؟\r\n« سعد بن معاذ انصارى » برخاسته ، عرض كرد : تو حق دارى چنين كسى را مجازات كنى ، اگر او از طايفهء « اوس » باشد من گردنش را مىزنم ( سعد بن معاذ بزرگ طايفهء اوس بود ) و اگر از برادران ما از طايفهء « خزرج » باشد تو دستور بده تا دستورت را اجرا كنيم .\r\n« سعد بن عباده » كه بزرگ « خزرج » و مرد صالحى بود در اينجا تعصب قوميت او را فرو گرفت ( عبداللَّه بن ابى كه اين شايعهء دروغين را دامن مىزد از طايفهء خزرج بود ) رو به « سعد » كرده ، گفت :\r\nتو دروغ مىگوئى ! به خدا سوگند توانائى بر كشتن چنين كسى را اگر از قبيله ما باشد ، نخواهى داشت ! .\r\n« اسيد بن خضير » كه پسر عموى « سعد بن معاذ » بود رو به « سعد به عباده » كرده ، گفت : تو دروغ مىگوئى ! به خدا قسم ما چنين كسى را به قتل مىرسانيم ، تو منافقى ، و از منافقين دفاع مىكنى ! .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nدر اين هنگام ، چيزى نمانده بود كه قبيلهء « اوس » و « خزرج » به جان هم بيفتند و جنگ شروع شود ، در حالى كه پيامبر صلى الله عليه و آله بر منبر ايستاده بود ، حضرت بالاخره آنها را خاموش و ساكت كرد .\r\nاين وضع همچنان ادامه داشت ، غم و اندوه شديد وجود مرا فرا گرفته بود ، يك ماه بود كه پيامبر هرگز در كنار من نمىنشست .\r\nمن خود مىدانستم كه از اين تهمت پاكم و بالاخره خداوند مطلب را روشن خواهد كرد .\r\nسر انجام روزى پيامبر صلى الله عليه و آله نزد من آمد در حالى كه خندان بود ، و نخستين سخنش اين بود : بشارت باد بر تو كه خداوند تو را از اين اتهام مبرا ساخت ، اين هنگامى بود كه آيات : « إِنَّ الَّذِينَ جاؤُ بِالْإِفْكِ . . . » تا آخر آيات نازل گرديده بود .\r\n( و به دنبال نزول اين آيات آنها كه اين دروغ را پخش كرده بودند ، بر همگى حدّ قذف جارى شد ) . « 1 »\r\n* * * شأن نزول دوم ، كه در بعضى از كتب در كنار شأن نزول اوّل ذكر شده است چنين است : « ماريهء قبطيه » يكى از همسران پيامبر صلى الله عليه و آله از سوى « عايشه » مورد اتهام قرار گرفت ؛ زيرا او فرزندى از پيامبر صلى الله عليه و آله به نام « ابراهيم » داشت ، هنگامى كه « ابراهيم » از دنيا رفت پيامبر صلى الله عليه و آله شديداً غمگين شد ، « عايشه » گفت : چرا اين قدر ناراحتى ؟ او در حقيقت فرزند تو نبود ، فرزند « جريح قبطى » بود ! !\r\nهنگامى كه رسول صلى الله عليه و آله خدا اين سخن را شنيد ، على عليه السلام را مأمور كشتن « جريح » كرد كه به خود اجازهء چنين خيانتى را داده بود .\r\n\r\n\r\n","description":"","footnote":"\r\n( 1 ) آنچه در بالا آورديم مضمون روايتى است كه در بيشتر كتب تفسير ، با كمى تفاوت آمده و ما آن را با كمى اختصار ذكر كرديم .\r\n« مجمع البيان » ، ذيل آيات مورد بحث ؛ « بحار الانوار » ، ج 20 ، ص 310 ؛ « صحيح مسلم » ، ج 8 ، ص 113 ؛ « اسباب نزول الآيات » واحدى نيشابورى ، ص 214 .\r\n","page_name":" 325 ","page_number":325},
  {"content":"\r\n\r\nهنگامى كه على عليه السلام با شمشير برهنه به سراغ « جريح » رفت و او آثار غضب را در چهرهء حضرت مشاهده نمود ، فرار كرده از درخت نخلى بالا رفت ، و زمانى كه احساس كرد ، ممكن است على عليه السلام به او برسد خود را از بالاى درخت به زير انداخت در اين هنگام پيراهن او بالا رفت و معلوم شد او اصلًا آلت جنسى ندارد .\r\nعلى عليه السلام به خدمت پيامبر صلى الله عليه و آله آمده ، عرض كرد : آيا بايد در انجام دستورات شما قاطعانه پيش روم يا تحقيق كنم ؟\r\nفرمود : بايد تحقيق كنى ، على عليه السلام جريان را عرض كرد ، پيامبر صلى الله عليه و آله شكر خدا را به جاى آورده ، فرمود : شكر خدا را كه بدى و آلودگى را از دامان ما دور كرده است .\r\nدر اين هنگام ، آيات فوق نازل شد و اهميت اين موضوع را بازگو كرد . « 1 »\r\n* * * تحقيق و بررسى\r\nبا اين كه نخستين شأن نزول - همان گونه كه گفتيم - در بسيارى از منابع اسلامى آمده ولى جاى گفتگو ، چون و چرا و نقاط مبهم در آن وجود دارد از جمله :\r\n1 - از تعبيرات مختلف اين حديث - با تفاوت‌هائى كه دارد - به خوبى استفاده مىشود : پيامبر اكرم صلى الله عليه و آله تحت تأثير موج شايعه قرار گرفت تا آنجا كه با يارانش در اين زمينه به گفتگو و مشاوره نشست ، و حتى بر خورد خود را با « عايشه » تغيير داد ، و مدتى طولانى از او كناره‌گيرى نمود ، و رفتارهاى ديگرى كه همه حاكى از اين است كه : پيامبر صلى الله عليه و آله طبق اين روايت شايعه را تا حدّ زيادى پذيرا شد .\r\nاين موضوع نه تنها با مقام عصمت سازگار نيست ، بلكه يك مسلمان با ايمان و ثابت القدم نيز نبايد اين چنين تحت تأثير شايعات بى دليل قرار گيرد ، و اگر شايعه در فكر او تأثير ناخودآگاهى بگذارد ، در عمل نبايد روش خود را تغيير دهد و تسليم آن گردد ، چه رسد به معصوم كه مقامش روشن است .\r\n\r\n\r\n","description":"","footnote":"\r\n( 1 ) « نور الثقلين » ، ج 3 ، ص 581 ؛ « الميزان » ، ج 15 ، ص 103 ؛ « بحار الانوار » ، ج 22 ، ص 155 ، و ج 76 ، ص 103 ؛ « تفسير صافى » ، ج 3 ، ص 423 .\r\n","page_name":" 326 ","page_number":326},
  {"content":"\r\n\r\nآيا مىتوان باور كرد عتاب‌ها و سرزنش‌هاى شديدى كه در آيات بعد خواهد آمد كه : چرا گروهى از مؤمنان تحت تأثير اين شايعه قرار گرفتند ؟ .\r\nچرا مطالبهء چهار شاهد ننمودند ؟ شامل شخص پيامبر صلى الله عليه و آله نيز بشود ؟ ! .\r\nاين يكى از ايرادهاى مهمى است كه ما را در صحت اين شأن نزول ، لااقل گرفتار ترديد مىكند .\r\n2 - با اين كه ظاهر آيات ، چنين نشان مىدهد كه : حكم مربوط به « قذف » ( نسبت اتهام عمل منافى عفت ) قبل از داستان « افك » نازل شده است ، چرا پيامبر صلى الله عليه و آله در همان روز كه چنين تهمتى از ناحيهء « عبداللَّه بن ابى سلول » و جمعى ديگر پخش شد ، آنها را احضار نفرمود ، و حدّ الهى را در مورد آنها اجرا نكرد ؟ ( مگر اين كه گفته شود : آيهء قذف و آيات مربوط به افك همه يك جا نازل شده و يا به تعبير ديگر ، آن حكم نيز به تناسب اين موضوع تشريع گرديده كه در اين صورت اين ايراد منتفى مىشود ولى ايراد اوّل كاملًا به قوت خود باقى است ) . « 1 »\r\nو اما در مورد شأن نزول دوم ، مشكل از اين بيشتر است ، چرا كه :\r\nاوّلًا : مطابق اين شأن نزول ، كسى كه مرتكب تهمت زدن شد ، يك نفر بيشتر نبود ، در حالى كه آيات با صراحت مىگويد ، گروهى در اين مسأله فعاليت داشتند ، و شايعه را آنچنان پخش كردند كه تقريباً محيط را فرا گرفت ، و لذا ضميرها در مورد عتاب و سرزنش مؤمنانى كه در اين مسأله درگير شدند ، همه به صورت جمع آمده است ، و اين ، با شأن نزول دوم به هيچ وجه سازگار نيست .\r\nثانياً : اين سؤال باقى است كه : اگر « عايشه » مرتكب چنين تهمتى شده بود و بعداً خلاف آن ثابت گرديد ، چرا پيامبر صلى الله عليه و آله حدّ تهمت بر او اجرا نكرد ؟\r\nثالثاً : چگونه امكان دارد ، پيامبر اكرم صلى الله عليه و آله تنها با شهادت يك زن حكم اعدام را در مورد يك متهم صادر كند ، با اين كه رقابت در ميان زنان يك مرد عادى است ، اين\r\n\r\n\r\n","description":"","footnote":"\r\n( 1 ) « الميزان » ، ج 15 ، ص 111 .\r\n","page_name":" 327 ","page_number":327},
  {"content":"\r\n\r\nامر ايجاب مىكرد احتمال انحراف از حق و عدالت يا حداقل اشتباه و خطا در حق او بدهد .\r\nبه هر حال ، آنچه براى ما مهم است اين شأن نزول‌ها نيست ، مهم آن است كه :\r\nبدانيم از مجموع آيات استفاده مىشود شخص بىگناهى را به هنگام نزول اين آيات متهم به عمل منافى عفت نموده بودند ، و اين شايعه در جامعه پخش شده بود .\r\nو نيز از قرائن موجود در آيه استفاده مىشود : اين تهمت دربارهء فردى بود كه از اهميت ويژه‌اى در جامعهء آن روز برخوردار بوده است .\r\nو نيز گروهى از منافقان و به ظاهر مسلمان‌ها مىخواستند از اين حادثه بهره‌بردارى غرض آلودى به نفع خويش و به زيان جامعهء اسلامى كنند ، كه آيات فوق نازل شد و با قاطعيت بىنظيرى با اين حادثه بر خورد كرد ، و منحرفان بد زبان و منافقان تيره دل را محكم بر سر جاى خود نشاند .\r\nبديهى است ، اين احكام شأن نزولش هر كه باشد انحصار به او و آن زمان و مكان نداشته ، و در هر محيط و هر عصر و زمان جارى است .\r\nبعد از همهء اين گفتگوها به سراغ تفسير آيات مىرويم تا ببينيم چگونه قرآن با فصاحت و بلاغت تمام ، اين حادثه خاص را پىگيرى و مو شكافى نموده و در نهايت حل و فصل كرده است .\r\n* * *\r\n( ( 22 ) ) وَ لا يَأْتَلِ أُولُوا الْفَضْلِ مِنْكُمْ وَ السَّعَةِ أَنْ يُؤْتُوا أُولِي الْقُرْبى وَ الْمَساكِينَ وَ الْمُهاجِرِينَ فِي سَبِيلِ اللَّهِ وَ لْيَعْفُوا وَ لْيَصْفَحُوا أَ لا تُحِبُّونَ أَنْ يَغْفِرَ اللَّهُ لَكُمْ وَ اللَّهُ غَفُورٌ رَحِيمٌ\r\nآنها كه از ميان شما داراى برترى ( مالى ) و وسعت زندگى هستند نبايد سوگند ياد كنند كه از انفاق نسبت به نزديكان و مستمندان و مهاجران در راه خدا دريغ نمايند ؛ آنها بايد عفو كنند و چشم بپوشند ؛ آيا دوست نمىداريد خداوند شما را ببخشد ؟ ! و خداوند آمرزنده و مهربان است !\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nشأن نزول :\r\n\r\nاز كمك‌هاى مالى دريغ نكنيد\r\nجمعى از مفسران ، براى آيهء مورد بحث ، شأن نزولى نقل كرده‌اند كه : پيوند آن را با آيات گذشته روشن مىسازد و آن اين كه :\r\n« اين آيه دربارهء گروهى از صحابه نازل شد كه بعد از « داستان افك » سوگند ياد كردند كه به هيچ يك از كسانى كه در اين ماجرا درگير بودند و به اين تهمت بزرگ دامن زدند كمك مالى نكنند ، و در هيچ موردى با آنها مواسات ننمايند ، آيهء فوق نازل شد و آنها را از اين شدت عمل‌وخشونت باز داشت‌ودستور عفو و گذشت داد » .\r\nاين شأن نزول را « قرطبى » در تفسيرش از « ابن عباس » و « ضحاك » ، و مرحوم « طبرسى » از « ابن عباس » و غير او ، ذيل آيات مورد بحث نقل كرده‌اند و جنبهء عمومى دارد . « 1 »\r\nولى گروهى از مفسران اهل تسنن ، اصرار دارند بگويند : اين آيه در خصوص « ابوبكر » نازل شده كه بعد از داستان « افك » ، كمك مالى خود را به « مسطح بن اثاثه » كه « پسر خاله » يا « پسر خواهر » او بود ، و به مسألهء افك دامن مىزد ، قطع كرده ، « 2 » در حالى كه تمام ضميرهائى كه در آيه به كار رفته به صورت جمع است و نشان مىدهد : گروهى از مسلمانان بعد از اين ماجرا تصميم به قطع كمك‌هاى خود از اين مجرمان گرفته بودند ، و آيه ، آنها را از اين كار نهى كرد .\r\nبه هر حال ، مىدانيم : آيات قرآن اختصاص به شأن نزول ندارد ، بلكه همهء مؤمنان را تا دامنهء قيامت شامل مىگردد ، يعنى توصيه مىكند : مسلمانان در اين گونه موارد گرفتار احساسات تند و داغ نشوند ، و در برابر لغزش‌ها و اشتباهات گنهكاران تصميمات خشن نگيرند .\r\n\r\n\r\n","description":"","footnote":"\r\n( 1 ) « تبيان » ، ج 7 ، ص 421 ؛ « مجمع البيان » ، ذيل آيهء مورد بحث ؛ « الميزان » ، ج 15 ، ص 106 ؛ « قرطبى » ، ج 12 ، ص 207 .\r\n( 2 ) « مجمع البيان » ، ذيل آيهء مورد بحث ؛ « تبيان » ، ج 7 ، ص 421 ؛ « الميزان » ، ج 15 ، ص 106 .\r\n","page_name":" 329 ","page_number":329},
  {"content":"\r\n\r\n( 30 ) قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ إِنَّ اللَّهَ خَبِيرٌ بِما يَصْنَعُونَ ( 31 ) وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ وَ لا يُبْدِينَ زِينَتَهُنَّ إِلَّا ما ظَهَرَ مِنْها وَ لْيَضْرِبْنَ بِخُمُرِهِنَّ عَلى جُيُوبِهِنَّ وَ لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ آبائِهِنَّ أَوْ آباءِ بُعُولَتِهِنَّ أَوْ أَبْنائِهِنَّ أَوْ أَبْناءِ بُعُولَتِهِنَّ أَوْ إِخْوانِهِنَّ أَوْ بَنِي إِخْوانِهِنَّ أَوْ بَنِي أَخَواتِهِنَّ أَوْ نِسائِهِنَّ أَوْ ما مَلَكَتْ أَيْمانُهُنَّ أَوِ التَّابِعِينَ غَيْرِ أُولِي الْإِرْبَةِ مِنَ الرِّجالِ أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ وَ لا يَضْرِبْنَ بِأَرْجُلِهِنَّ لِيُعْلَمَ ما يُخْفِينَ مِنْ زِينَتِهِنَّ وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ\r\nبه مؤمنان بگو چشم‌هاى خود را ( از نگاه به نامحرمان ) فرو گيرند ، و عفاف خود را حفظ كنند ؛ اين براى آنان پاكيزه‌تر است ؛ خداوند از آنچه انجام مىدهند آگاه است !\r\nو به زنان با ايمان بگو چشم‌هاى خود را ( از نگاه هوس‌آلود ) فرو گيرند ، و دامان خويش را حفظ كنند و زينت خود را - جز آن مقدار كه نمايان است - آشكار ننمايند ، و ( اطراف ) روسرىهاى خود را بر سينهء خود افكنند ( تا گردن و سينه با آن پوشانده شود ) ، و زينت خود را آشكار نسازند مگر براى شوهرانشان ، يا پدرانشان يا پدر شوهرانشان ، يا پسرانشان ، يا پسران همسرانشان ، يا برادرانشان ، يا پسران برادرانشان ، يا پسران خواهرانشان ، يا زنان هم كيششان ، يا بردگانشان ( كنيزانشان ) يا افراد سفيه كه تمايلى به زن ندارند ، يا كودكانى كه از امور جنسى مربوط به زنان آگاه نيستند ؛ و هنگام راه رفتن پاىهاى خود را به زمين نزنند تا زينت پنهانيشان دانسته شود . ( و صداى خلخال كه بر پا دارند به گوش رسد ) . و همگى به سوى خدا بازگرديد اى مؤمنان ، تا رستگار شويد !\r\nشأن نزول :\r\n\r\nنگاه به نامحرم ممنوع\r\nدر كتاب « كافى » در شأن نزول نخستين آيه از آيات فوق ، از امام باقر عليه السلام چنين\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nنقل شده است : جوانى از « انصار » در مسير خود با زنى روبرو شد - و در آن روز زنان مقنعه خود را در پشت گوش‌ها قرار مىدادند - ( و طبعاً گردن و مقدارى از سينهء آنها نمايان مىشد ) چهرهء آن زن ، نظر آن جوان را به خود جلب كرد ، و چشم خود را به او دوخت هنگامى كه زن گذشت ، جوان همچنان با چشمان خود او را بدرقه مىكرد ، در حالى كه راه خود را ادامه مىداد تا اين كه : وارد كوچهء تنگى شد و باز همچنان به پشت سر خود نگاه مىكرد ، ناگهان صورتش به ديوار خورد و تيزى استخوان يا قطعه شيشه‌اى كه در ديوار بود صورتش را شكافت ! .\r\nهنگامى كه زن گذشت ، جوان به خود آمد ، ديد خون از صورتش جارى است و به لباس و سينه‌اش ريخته ! ( سخت ناراحت شد ) با خود گفت : به خدا سوگند من خدمت پيامبر مىروم و اين ماجرا را بازگو مىكنم ، هنگامى كه چشم رسول خدا صلى الله عليه و آله به او افتاد فرمود چه شده است ؟\r\nجوان ماجرا را نقل كرد ، در اين هنگام « جبرئيل » ، پيك وحى خدا نازل شد و آيهء فوق را آورد ( قُلْ لِلْمُؤْمِنِينَ يَغُضُّوا مِنْ أَبْصارِهِمْ . . . ) . « 1 »\r\n* * *\r\n( ( 33 ) ) وَ لْيَسْتَعْفِفِ الَّذِينَ لا يَجِدُونَ نِكاحاً حَتَّى يُغْنِيَهُمُ اللَّهُ مِنْ فَضْلِهِ وَ الَّذِينَ يَبْتَغُونَ الْكِتابَ مِمَّا مَلَكَتْ أَيْمانُكُمْ فَكاتِبُوهُمْ إِنْ عَلِمْتُمْ فِيهِمْ خَيْراً وَآتُوهُمْ مِنْ مالِ اللَّهِ الَّذِي آتاكُمْ وَ لا تُكْرِهُوا فَتَياتِكُمْ عَلَى الْبِغاءِ إِنْ أَرَدْن‌َتَحَصُّناً لِتَبْتَغُوا عَرَضَ الْحَياةِ الدُّنْيا وَ مَنْ يُكْرِهْهُنَّ فَإِنَّ اللَّهَ مِنْ بَعْدِإِكْراهِهِنَّ غَفُورٌ رَحِيمٌ\r\nو كسانى كه امكانى براى ازدواج نمىيابند ، بايد پاكدامنى پيشه كنند تا خداوند از فضل خود آنان را بى نياز گرداند . و آن بردگانتان كه خواستار مكاتبه ( قرار داد آزاد\r\n\r\n\r\n","description":"","footnote":"\r\n( 1 ) « وسائل الشيعه » ، ج 20 ، ص 192 ؛ « نور الثقلين » ، ج 3 ، ص 588 ؛ « الميزان » ، ج 15 ، ص 116 ؛ « تفسير صافى » ، ج 3 ، ص 430 .\r\n","page_name":" 331 ","page_number":331},
  {"content":"\r\n\r\nشدن ) هستند ، با آنان قرار داد ببنديد اگر رشد و صلاح در آنان احساس مىكنيد و چيزى از مال خدا را كه به شما داده است به آنان بدهيد . و كنيزان خود را براى دستيابى به متاع‌ناپايدار زندگى دنيا مجبور به خودفروشى نكنيد اگر خودشان مىخواهند پاك بمانند ! و هر كس آنها را ( بر اين كار ) اجبار كند ، ( سپس پشيمان گردد ) خداوند بعد از اين اجبارآنها ، آمرزنده و مهربان است . ( توبه كنيد ، تا خداوند شما را ببخشد ) !\r\nشأن نزول :\r\n\r\nعفّت در دوران عزوبت\r\nبعضى از مفسران در شأن نزول اين جمله گفته‌اند : « عبداللَّه بن ابى شش كنيز داشت كه آنها را مجبور به كسب درآمد برايش از طريق خودفروشى مىكرد ! هنگامى كه حكم اسلام دربارهء مبارزه با اعمال منافى با عفت ( در اين سوره ) صادر شد ، آنها به خدمت پيامبر صلى الله عليه و آله آمدند و از اين ماجرا شكايت كردند آيهء فوق نازل شد و از اين كار نهى كرد » . « 1 »\r\n* * *\r\n( ( 46 ) ) لَقَدْ أَنْزَلْنا آياتٍ مُبَيِّناتٍ وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ ( ( 47 ) ) وَ يَقُولُونَ آمَنَّا بِاللَّهِ وَ بِالرَّسُولِ وَ أَطَعْنا ثُمَّ يَتَوَلَّى فَرِيقٌ مِنْهُمْ مِنْ بَعْدِ ذلِكَ وَ ما أُولئِكَ بِالْمُؤْمِنِينَ ( ( 48 ) ) وَ إِذا دُعُوا إِلَى اللَّهِ وَ رَسُولِهِ لِيَحْكُمَ بَيْنَهُمْ إِذا فَرِيقٌ مِنْهُمْ مُعْرِضُونَ ( ( 49 ) ) وَ إِنْ يَكُنْ لَهُمُ الْحَقُّ يَأْتُوا إِلَيْهِ مُذْعِنِينَ ( ( 50 ) ) أَ فِي قُلُوبِهِمْ مَرَضٌ أَمِ ارْتابُوا أَمْ يَخافُونَ أَنْ يَحِيفَ اللَّهُ عَلَيْهِمْ وَ رَسُولُهُ بَلْ أُولئِكَ هُمُ الظَّالِمُونَ\r\nما آيات روشنگرى نازل كرديم ؛ و خدا هر كه را بخواهد به صراط مستقيم هدايت‌مىكند !\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 76 ، ص 17 ؛ « الميزان » ، ج 15 ، ص 118 ؛ « قرطبى » ، ج 12 ، ص 254 ، با اندكى تفاوت .\r\n","page_name":" 332 ","page_number":332},
  {"content":"\r\n\r\nآنها مىگويند : « به خدا و پيامبر ايمان داريم و اطاعت مىكنيم » ! ولى بعد از اين ادعا ، گروهى از آنان رويگردان مىشوند ؛ آنها ( در حقيقت ) مؤمن نيستند !\r\nو هنگامى كه از آنان دعوت شود كه به سوى خدا و پيامبرش بيايند تا در ميانشان داورى كند ، ناگهان گروهى از آنان روىگردان مىشوند !\r\nولى اگر ( داورى به نفع آنها بوده باشد و ) حق داشته باشند با سرعت و تسليم به سوى او مىآيند .\r\nآيا در دل‌هاى آنان بيمارى است ، يا شك و ترديد دارند ، يا مىترسند خدا و رسولش بر آنان ستم كنند ؟ ! نه ، بلكه آنها خودشان ستمگرند !\r\nشأن نزول :\r\n\r\nداورى با رسول خدا است !\r\nمفسران ، براى بخشى از اين آيات ، دو شأن نزول ذكر كرده‌اند : نخست اين كه :\r\nيكى از منافقان ، با يك مرد يهودى نزاعى داشت ، مرد يهودى فرد منافق به ظاهر مسلمان را به داورى پيامبر اسلام صلى الله عليه و آله خواند ، اما منافق زير بار نرفت ، و او را به داورى « كعب بن اشرف يهودى » ! دعوت كرد ( و حتى طبق بعضى از روايات صريحاً گفت : ممكن است « محمّد » در مورد ما عدالت را رعايت نكند ! ) آيات فوق نازل شد و سخت اين گونه اشخاص را مورد سرزنش و مذمت قرار داد . « 1 »\r\nديگر اين كه : ميان اميرمؤمنان « على » عليه السلام و « عثمان » ( يا طبق روايتى ميان آن حضرت و « مغيرة بن وائل » ) بر سر زمينى كه از على عليه السلام خريدارى كرده بود ، و سنگ‌هائى از آن بيرون آمد ، و خريدار مىخواست آن را به عنوان معيوب بودن فسخ كند ، اختلافى در گرفت .\r\nعلى عليه السلام فرمود : ميان من و تو رسول اللَّه صلى الله عليه و آله داورى كند ، اما « حكم بن ابى العاص » كه از منافقان بود ، به خريدار گفت :\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « تبيان » ، ج 7 ، ص 450 ؛ « قرطبى » ، ج 12 ، ص 293 .\r\n","page_name":" 333 ","page_number":333},
  {"content":"\r\n\r\nاين كار را مكن ! چرا كه اگر نزد پسر عموى او - يعنى پيامبر - به روى ، مسلماً به نفع او داورى خواهد كرد ! آيهء فوق نازل شد و او را سخت نكوهش كرد . « 1 »\r\n* * *\r\n( ( 55 ) ) وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَلَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً وَ مَنْ كَفَرَ بَعْدَ ذلِكَ فَأُولئِكَ هُمُ الْفاسِقُونَ\r\nخداوند به كسانى از شما كه ايمان آورده و كارهاى شايسته انجام داده‌اند وعده مىدهد كه قطعاً آنان را حكمران روى زمين خواهد كرد ، همان گونه كه پيشينيان آنها خلافت‌روى زمين را بخشيد ؛ و دين و آئينى را كه براى آنان پسنديده ، پا بر جا و ريشه‌دار خواهد ساخت ؛ و ترسشان را به امنيت و آرامش مبدل مىكند ، آن چنان كه تنها مرامىپرستند و چيزى را شريك من نخواهند ساخت . و كسانى كه پس از آن كافر شوند ، آنها فاسقانند .\r\nشأن نزول :\r\n\r\nمشكلات مسلمانان صدر اسلام\r\nبسيارى از مفسران از جمله « سيوطى » در « اسباب النّزول » ، « طبرسى » در « مجمع البيان » ، « سيّد قطب » در « فى ظلال » و « قرطبى » در تفسير خود ( با تفاوت مختصرى ) در شأن نزول اين آيه چنين نقل كرده‌اند : « هنگامى كه پيامبر صلى الله عليه و آله و مسلمانان به مدينه هجرت كردند و انصار با آغوش باز آنها را پذيرا گشتند ، تمامى عرب بر ضد آنها قيام كردند ، و آنچنان بود كه آنها ناچار بودند اسلحه را از خود دور نكنند ، شب با سلاح بخوابند و صبح با سلاح بر خيزند ( و حالت آماده باش دائم داشته باشند ) ادامهء اين\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « تبيان » ، ج 7 ، ص 450 ؛ « قرطبى » ، ج 12 ، ص 293 ؛ « نور الثقلين » ، ج 3 ، ص 615 .\r\n","page_name":" 334 ","page_number":334},
  {"content":"\r\n\r\nحالت بر مسلمانان سخت آمد .\r\nبعضى اين مطلب را آشكارا گفتند : تا كى اين حال ادامه خواهد يافت ؟\r\nآيا زمانى فرا خواهد رسيد كه ما با خيال آسوده ، شب استراحت كنيم ، اطمينان و آرامش بر ما حكم فرما گردد ، و جز از خدا از هيچ كس نترسيم ؟ آيهء فوق نازل شد و به آنها بشارت داد كه آرى ، چنين زمانى فرا خواهد رسيد » . « 1 »\r\n* * *\r\n( ( 62 ) ) إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ وَ إِذا كانُوا مَعَهُ عَلى أَمْرٍ جامِعٍ لَمْ يَذْهَبُوا حَتَّى يَسْتَأْذِنُوهُ إِنَّ الَّذِينَ يَسْتَأْذِنُونَكَ أُولئِكَ الَّذِينَ يُؤْمِنُون‌َبِاللَّهِ وَ رَسُولِهِ فَإِذَا اسْتَأْذَنُوكَ لِبَعْضِ شَأْنِهِمْ فَأْذَنْ لِمَنْ شِئْتَ مِنْهُمْ وَ اسْتَغْفِرْ لَهُمُ اللَّهَ إِنَّ اللَّهَ غَفُورٌ رَحِيمٌ ( ( 63 ) ) لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً قَدْ يَعْلَمُ اللَّهُ الَّذِينَ يَتَسَلَّلُونَ مِنْكُمْ لِواذاً فَلْيَحْذَرِ الَّذِينَ يُخالِفُونَ عَنْ أَمْرِهِ أَنْ تُصِيبَهُمْ فِتْنَةٌ أَوْيُصِيبَهُمْ عَذابٌ أَلِيمٌ ( ( 64 ) ) أَلا إِنَّ لِلَّهِ ما فِي السَّماواتِ وَ الْأَرْضِ قَدْ يَعْلَمُ ما أَنْتُمْ عَلَيْهِ وَ يَوْمَ يُرْجَعُونَ إِلَيْهِ فَيُنَبِّئُهُمْ بِما عَمِلُوا وَ اللَّهُ بِكُلِّ شَيْءٍ عَلِيمٌ\r\nمؤمنان واقعى كسانى هستند كه به خدا و رسولش ايمان آورده‌اند و هنگامى كه در كار مهمى با او باشند ، بى اجازهء او جائى نمىروند ، كسانى كه از تو اجازه مىگيرند ، به‌راستى به خدا و پيامبرش ايمان آورده‌اند ، در اين صورت ، هر گاه براى بعضى كارهاى مهم خود از تو اجازه بخواهند ، به هر يك از آنان كه مىخواهى ( و صلاح مىبينى ) اجازه ده ، و برايشان از خدا آمرزش بخواه كه خداوند آمرزنده و مهربان است !\r\nصدا كردن پيامبر را در ميان خود ، مانند صدا كردن يكديگر قرار ندهيد ؛ خداوند كسانى از شما را كه پشت سر ديگران پنهان مىشوند و يكى پس از ديگرى فرار مىكنتد مىداند .\r\n\r\n\r\n","description":"","footnote":"\r\n( 1 ) « اسباب النزول » سيوطى ، ص 163 ؛ « مجمع البيان » ، ذيل آيهء مورد بحث ؛ « قرطبى » ، ج 12 ، ص 297 ؛ « فى ظلال القرآن » ، ذيل آيهء مورد بحث .\r\n","page_name":" 335 ","page_number":335},
  {"content":"\r\n\r\nپس آنان كه فرمان او را مخالفت مىكنند بايد بترسند از اين كه فتنه‌اى دامنشان را بگيرد ، يا عذابى دردناك به آنها برسد !\r\nآگاه باشيد كه براى خداست آنچه در آسمان‌ها و زمين است ؛ او مىداند آنچه را كه شما بر آن هستيد ، و روزى را كه به سوى او باز گردانده مىشوند ؛ و آنها را از اعمالى كه‌انجام دادند آگاه مىسازد ؛ و خداوند به هر چيزى داناست !\r\nشأن نزول :\r\n\r\nحنظله غسيل الملائكه\r\nدربارهء نخستين آيهء مورد بحث ، شأن نزول‌هاى گوناگونى نقل كرده‌اند :\r\nدر بعضى از روايات ، مىخوانيم : اين آيه در مورد « حنظلة بن أبى عياش » نازل شده است كه مىخواست در همان شب كه فرداى آن جنگ « أُحد » در گرفت ، عروسى كند ، پيامبر صلى الله عليه و آله با اصحاب و ياران مشغول به مشورت دربارهء جنگ بود ، او نزد پيامبر صلى الله عليه و آله آمد و عرضه داشت : اگر پيامبر صلى الله عليه و آله به او اجازه دهد آن شب را نزد همسر خود بماند ، پيامبر صلى الله عليه و آله به او اجازه داد .\r\nصبحگاهان به قدرى براى شركت در برنامهء جهاد عجله داشت كه موفق به انجام غسل نشد ، با همان حال وارد معركهء كارزار گرديد ، و سرانجام شربت شهادت نوشيد .\r\nپيامبر صلى الله عليه و آله دربارهء او فرمود : « فرشتگان را ديدم كه « حنظله » را در ميان آسمان و زمين غسل مىدهند » ! .\r\nلذا بعد از آن به عنوان « غسيل الملائكه » ناميده شد . « 1 »\r\nدر شأن نزول ديگرى مىخوانيم : آيه در داستان جنگ خندق نازل گرديد ، در آن هنگام كه پيامبر صلى الله عليه و آله با انبوه مسلمانان با سرعت مشغول كندن خندق در اطراف مدينه بودند ، گروهى از منافقين به ظاهر در صف آنها بودند ولى كمتر كار انجام\r\n\r\n\r\n","description":"","footnote":"\r\n( 1 ) « نور الثقلين » ، ج 3 ، ص 628 ؛ « تفسير على بن ابراهيم قمى » ، ج 2 ، ص 110 ؛ « بحار الانوار » ، ج 17 ، ص 26 ، ج 20 ، ص 57 ، و ج 22 ، ص 99 .\r\n","page_name":" 336 ","page_number":336},
  {"content":"\r\n\r\nمىدادند ، و تا چشم مسلمانان را غافل مىديدند ، بدون اجازه از پيامبر صلى الله عليه و آله آهسته به خانه‌هاى خود مىآمدند .\r\nاما هنگامى كه مسلمانان راستين مشكلى پيدا مىكردند ، نزد پيامبر صلى الله عليه و آله آمده اجازه مىخواستند و به محض اين كه كار خود را انجام مىدادند باز مىگشتند و به حفر خندق ادامه مىدادند ، تا از اين كار خير و مهم عقب نمانند ، آيهء فوق گروه اوّل را مذمت و گروه دوم را ستايش مىكند . « 1 »\r\n* * *\r\n\r\n\r\n","description":"","footnote":"\r\n( 1 ) « تفسير فى ظلال القرآن » ، ج 6 ، ص 126 ، ذيل آيات مورد بحث .\r\n","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n\r\nفصل نهم : سوره‌هاى فرقان - قصص - عنكبوت - روم - لقمان - احزاب\r\n\r\n","description":"","footnote":"","page_name":" 339 ","page_number":339},
  {"content":"\r\n . \r\n","description":"","footnote":"","page_name":" 340 ","page_number":340},
  {"content":"\r\n\r\n( 7 ) وَ قالُوا ما لِهذَا الرَّسُولِ يَأْكُلُ الطَّعامَ وَ يَمْشِي فِي الْأَسْواقِ لَوْ لا أُنْزِلَ إِلَيْهِ مَلَكٌ فَيَكُونَ مَعَهُ نَذِيراً ( 8 ) أَوْ يُلْقى إِلَيْهِ كَنْزٌ أَوْ تَكُونُ لَهُ جَنَّةٌ يَأْكُلُ مِنْها وَ قالَ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً ( ( 9 ) ) انْظُرْ كَيْفَ ضَرَبُوا لَكَ الْأَمْثالَ فَضَلُّوا فَلا يَسْتَطِيعُونَ سَبِيلًا ( ( 10 ) ) تَبارَكَ الَّذِي إِنْ شاءَ جَعَلَ لَكَ خَيْراً مِنْ ذلِكَ جَنَّاتٍ تَجْرِي مِنْ تَحْتِهَا الْأَنْهارُ وَ يَجْعَلْ لَكَ قُصُوراً\r\nو گفتند : « چرا اين پيامبر غذا مىخورد و در بازارها راه مىرود ؟ ! ( نه سنت فرشتگان دارد و نه روش شاهان را ! ) چرا فرشته‌اى بر او نازل نشده كه همراه وى مردم را انذار كند ( و گواه صدق دعوى او باشد ) ؟ ! .\r\nيا گنجى ( از آسمان ) براى او فرستاده شود ، يا باغى داشته باشد كه از ( ميوه ) آن بخورد ( و امرار معاش كند ) » ؟ ! و ستمگران گفتند : « شما تنها از مردى مجنون پيروى مىكنيد » ! .\r\nببين چگونه براى تو مثل‌ها زدند و گمراه شدند ، آنگونه كه قدرت پيدا كردن راه راندارند !\r\nزوال ناپذير و بزرگ است خدائى كه اگر بخواهد براى تو بهتر از اين مىدهد : باغ‌هائى كه نهرها از زير درختانش جارى است ، و ( اگر بخواهد ) براى تو كاخ‌هائى مجلل قرار مىدهد .\r\nشأن نزول :\r\n\r\nپيامبر از جنس مردم است\r\nدر روايتى از امام حسن عسكرى عليه السلام مىخوانيم كه فرمود : از پدرم ، امام دهم سؤال كردم : آيا پيامبر اسلام صلى الله عليه و آله با يهود و مشركان در برابر سرزنش‌ها و بهانه‌گيرىهايشان به بحث و گفتگو و استدلال مىپرداخت ؟\r\nپدرم فرمود : آرى ، بارها چنين شد ، از جمله اين كه : روزى پيامبر صلى الله عليه و آله در كنار خانهء خدا نشسته بود ، « عبداللَّه بن ابى اميه مخزومى » در برابر او قرار گرفته گفت :\r\n« اى محمّد تو ادعاى بزرگى كرده‌اى ، و سخنان وحشتناكى مىگوئى ! تو چنين مىپندارى كه : رسول پروردگار عالميانى ، اما پروردگار جهانيان و خالق همهء\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمخلوقات ، شايسته نيست ، رسولى مثل تو - انسانى همانند ما - داشته باشد ، تو همانند ما غذا مىخورى ، و همچون ما در بازارها راه مىروى ! .\r\nپيامبر صلى الله عليه و آله عرضه داشت : بار پروردگارا تو همهء سخنان را مىشنوى و به هر چيز ، عالمى ، آنچه را بندگان تو مىگويند ، مىدانى ( خودت پاسخ آنها را بيان فرما ) در اين هنگام آيات فوق نازل شد و به بهانه‌گيرىهاى آنها پاسخ داد . « 1 »\r\n* * *\r\n( ( 20 ) ) وَ ما أَرْسَلْنا قَبْلَكَ مِنَ الْمُرْسَلِينَ إِلَّا إِنَّهُمْ لَيَأْكُلُونَ الطَّعامَ وَ يَمْشُونَ فِي الْأَسْواقِ وَ جَعَلْنا بَعْضَكُمْ لِبَعْضٍ فِتْنَةً أَ تَصْبِرُونَ وَ كانَ رَبُّكَ بَصِيراً\r\nما هيچ يك از رسولان را پيش از تو نفرستاديم مگر اين كه غذا مىخوردند و در بازارها راه مىرفتند ؛ و بعضى از شما را وسيلهء امتحان بعضى ديگر قرار داديم ، آيا صبر وشكيبائى مىكنيد ( و از عهدهء امتحان بر مىآئيد ) ؟ ! و پروردگار تو همواره بصير و بينا بوده است .\r\nشأن نزول :\r\n\r\nراه و روش تو ، راه و روش پيامبران پيشين\r\nجمعى از مفسران ، در شأن نزول آيهء فوق چنين آورده‌اند : گروهى از سران مشركان ، خدمت پيامبر صلى الله عليه و آله آمده ، گفتند : اى محمّد ! تو از ما چه مىخواهى ؟ اگر رياست مىطلبى ما تو را سرپرست خود مىكنيم ، و اگر علاقه به مال دارى از اموال خود در اختيار تو مىگذاريم .\r\nاما هنگامى كه ديدند : پيامبر صلى الله عليه و آله در برابر اين پيشنهادهايشان تسليم نشد ، به بهانه جوئى پرداخته گفتند : تو چگونه فرستادهء خدا هستى ؟ با اين كه : غذا مىخورى و در بازارها توقف مىكنى ؟ !\r\n\r\n\r\n","description":"","footnote":"\r\n( 1 ) « نور الثقلين » ، ج 3 ، ص 314 ، و ج 4 ، ص 6 ؛ « بحار الانوار » ، ج 9 ، ص 269 ؛ « تفسير صافى » ، ج 2 ، ص 109 ، و ج 4 ، ص 6 .\r\n","page_name":" 342 ","page_number":342},
  {"content":"\r\n\r\nآنها پيامبر صلى الله عليه و آله را به خوردن غذا سرزنش كردند ؛ چرا كه مىخواستند : او فرشته باشد .\r\nبه راه رفتن در بازارها ملامت كردند ؛ چرا كه آنها كسراها و قيصرها و پادشاهان جبّار را ديده بودند ، كه هرگز گام در بازارها نمىگذاردند ، در حالى كه پيامبر صلى الله عليه و آله با مردم در بازارها حشر و نشر داشت و با آنها مأنوس بود ، و امر و نهى الهى را به آنها ابلاغ مىكرد ، بهانه‌جويان ايراد كرده گفتند :\r\nاو مىخواهد حكمران ما شود ، در حالى كه روش او مخالف سيرهء پادشاهان است ! .\r\nآيهء فوق ، نازل شد و اين حقيقت را روشن ساخت كه : روش پيامبر اسلام صلى الله عليه و آله ، روش همهء پيامبران پيشين است . « 1 »\r\n* * * ( 27 ) وَ يَوْمَ يَعَضُّ الظَّالِمُ عَلى يَدَيْهِ يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا ( 28 ) يا وَيْلَتى لَيْتَنِي لَمْ أَتَّخِذْ فُلاناً خَلِيلًا ( 29 ) لَقَدْ أَضَلَّنِي عَنِ الذِّكْرِ بَعْدَ إِذْ جاءَنِي وَ كانَ الشَّيْطانُ لِلْإِنْسانِ خَذُولًا\r\nو ( به خاطر آور ) روزى را كه ستمكار دست خود را ( از شدت حسرت ) به دندان مىگزد و مىگويد : « اى كاش با رسول ( خدا ) راهى برگزيده بودم !\r\nاى واى بر من ! كاش فلان ( شخص گمراه ) را دوست خود انتخاب نكرده بودم !\r\nاو مرا از يادآورى ( حق ) گمراه ساخت بعد از آن كه ( ياد حق ) به سراغ من آمده بود » . و شيطان هميشه خوار كنندهء انسان بوده است !\r\nشأن نزول :\r\n\r\nدر انتخاب دوست به هوش باشيد !\r\nبراى اين آيات شأن نزولى نقل كرده‌اند كه ، فشرده‌اش چنين است :\r\n\r\n\r\n","description":"","footnote":"\r\n( 1 ) گر چه ، مضمون روايت فوق ، در بسيارى از تفسيرها آمده است ، ولى آنچه ما در بالا ذكر كرديم مطابق روايتى است كه « قرطبى » در ج 13 تفسيرش ص 5 آورده است .\r\n","page_name":" 343 ","page_number":343},
  {"content":"\r\n\r\n« در عصر پيامبر صلى الله عليه و آله دو نفر دوست در ميان مشركان به نام « عقبه » و « أُبَىّ » بودند هر زمان « عقبه » از سفر مىآمد غذائى ترتيب مىداد و اشراف قومش را دعوت مىكرد و در عين حال دوست مىداشت به محضر پيامبر صلى الله عليه و آله برسد هر چند اسلام را نپذيرفته بود .\r\nروزى از سفر آمد ، و طبق معمول ، غذائى ترتيب داد و دوستان را دعوت كرد ، در ضمن از پيامبر اسلام صلى الله عليه و آله نيز دعوت نمود .\r\nهنگامى كه : سفره را گسترده و غذا حاضر شد ، پيامبر صلى الله عليه و آله فرمود : تا شهادت به وحدانيت خدا و رسالت من ندهى ، از غذاب تو نمىخورم ، « عقبه » شهادتين را بر زبان جارى كرد .\r\nاين خبر به گوش دوستش « ابَىّ » رسيد ، پرسيد : اى « عقبه » ! از آئينت منحرف شدى ؟\r\nگفت : نه به خدا سوگند من منحرف نشدم ، و لكن مردى بر من وارد شد كه حاضر نبود از غذايم بخورد ، جز اين كه شهادتين بگويم ، من از اين شرم داشتم كه او از سر سفرهء من برخيزد ، بى آن كه غذا خورده باشد ، لذا شهادت دادم !\r\n« أبَىّ » گفت : من هرگز از تو راضى نمىشوم مگر اين كه : در برابر او بايستى و سخت توهين كنى ! ، « عقبه » اين كار را كرد و مرتد شد ، و سرانجام در جنگ « بدر » در صف كفار به قتل رسيد و رفيقش « أُبَىّ » نيز در روز جنگ « احد » كشته شد . « 1 »\r\nآيات فوق ، نازل گرديد و سرنوشت مردى را كه ، در اين جهان گرفتار دوست گمراهش مىشود و او را به گمراهى مىكشاند ، شرح داد .\r\nبارها گفته‌ايم : شأن نزول‌ها گرچه خاص است ولى هرگز مفهوم آيات را محدود نمىكند ، بلكه ، كليّت آن شامل تمام افراد مشابه مىگردد .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « موسوعة التاريخ الاسلامى » ، ج 1 ، ص 509 ( مجمع الفكر الاسلامى ) ؛ « اسباب نزول الآيات » واحدى نيشابورى ، ص 225 .\r\n","page_name":" 344 ","page_number":344},
  {"content":"\r\n\r\n( 54 ) وَ هُوَ الَّذِي خَلَقَ مِنَ الْماءِ بَشَراً فَجَعَلَهُ نَسَباً وَ صِهْراً وَ كانَ رَبُّكَ قَدِيراً\r\nاو كسى است كه از آب ، انسانى را آفريد ؛ سپس او را نسب و سبب قرار داد ( و نسل او را از اين دو طريق گسترش داد ؛ ) و پروردگار تو همواره توانا بوده است .\r\nشأن نزول :\r\n\r\nعلى عليه السلام ، داماد پيغمبر صلى الله عليه و آله\r\nقابل توجه اين كه : حديث معروفى در اينجا داريم كه در كتب شيعه و اهل تسنن نقل شده است ، طبق اين حديث ، آيهء فوق دربارهء پيامبر صلى الله عليه و آله و على عليه السلام نازل شده ؛ چرا كه پيامبر صلى الله عليه و آله دخترش فاطمه عليها السلام را به همسرى على عليه السلام در آورد و به اين ترتيب على عليه السلام هم پسر عموى پيامبر صلى الله عليه و آله و هم همسر دخترش بود ، و اين است معنى « نسباً و صهراً » . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « روح المعانى » ، ذيل آيهء مورد بحث ؛ « بحار الانوار » ، ج 35 ، ص 361 ، و ج 43 ، ص 106 .\r\n","page_name":" 345 ","page_number":345},
  {"content":"\r\n\r\n( ( 51 ) ) وَ لَقَدْ وَصَّلْنا لَهُمُ الْقَوْلَ لَعَلَّهُمْ يَتَذَكَّرُونَ ( ( 52 ) ) الَّذِينَ آتَيْناهُمُ الْكِتابَ مِنْ قَبْلِهِ هُمْ بِهِ يُؤْمِنُونَ ( ( 53 ) ) وَ إِذا يُتْلى عَلَيْهِمْ قالُوا آمَنَّا بِهِ إِنَّهُ الْحَقُّ مِنْ رَبِّنا إِنَّا كُنَّا مِنْ قَبْلِهِ مُسْلِمِينَ ( ( 54 ) ) أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا وَ يَدْرَؤُنَ بِالْحَسَنَةِ السَّيِّئَةَ وَ مِمَّا رَزَقْناهُمْ يُنْفِقُونَ ( ( 55 ) ) وَ إِذا سَمِعُوا اللَّغْوَ أَعْرَضُوا عَنْهُ وَ قالُوا لَنا أَعْمالُنا وَ لَكُمْ أَعْمالُكُمْ سَلامٌ عَلَيْكُمْ لانَبْتَغِي الْجاهِلِينَ\r\nما آيات قرآن را يكى پس از ديگرى براى آنان آورديم شايد متذكر شوند !\r\nكسانى كه قبلًا كتاب آسمانى به آنان داده‌ايم به آن ( / قرآن ) ايمان مىآورند !\r\nو هنگامى كه بر آنان خوانده مىشود مىگويند : « به آن ايمان آورديم ؛ اينها همه حق است و از سوى پروردگار ماست ؛ ما پيش از اين هم مسلمان بوديم » !\r\nآنها كسانى هستند كه به خاطر شكيبائيشان ، اجر و پاداششان را دو بار دريافت مىدارند ؛ و به وسيلهء نيكىها بدىها را دفع مىكنند ؛ و از آنچه به آنان روزى داده‌ايم انفاق مىنمايند .\r\nو هر گاه سخن لغو و بيهوده بشنوند ، از آن روى مىگردانند و مىگويند : « اعمال ما از آن ماست و اعمال شما از آن خودتان ؛ سلام بر شما ( سلام وداع ) ؛ ما خواهان‌جاهلان نيستيم » !\r\nشأن نزول :\r\n\r\nدانشمندان اهل كتاب اسلام مىپذيرند\r\nدر موردِ شأن نزول آيات فوق ، مفسران و راويان خبر ، رواياتِ گوناگونى نقل كرده‌اند كه قدرِ مشتركِ همهء آنها يك چيز است ، و آن : ايمان آوردن گروهى از علماى « يهود » و « نصارى » ، و افراد پاكدل ، به آيات قرآن و پيامبر اسلام صلى الله عليه و آله است .\r\nاز « سعيد بن جبير » نقل شده : اين آيات ، دربارهء هفتاد نفر از كشيش‌هاى مسيحى نازل شده است كه « نجاشى » آنها را براى تحقيق ، از « حبشه » به « مكّه » فرستاد ،\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nهنگامى كه پيامبر اسلام صلى الله عليه و آله سورهء « يس » را براى آنها تلاوت كرد ، اشك شوق ريختند و اسلام آوردند . « 1 »\r\nبعضى ديگر گفته‌اند : اين آيات ، دربارهء جمعى از نصاراى « نجران » ( شهرى است در شمال يمن ) نازل شده ، كه نزد پيامبر اسلام صلى الله عليه و آله آمدند و آيات قرآن را شنيدند و ايمان آوردند . « 2 »\r\nبعضى ديگر ، آن را در مورد « نجاشى » و يارانش مىدانند . « 3 »\r\nو بعضى ، نزولِ آن را دربارهء « سلمان فارسى » ، و جمعى از علماى « يهود » ، مانندِ « عبداللَّه بن سلام » و « تميم الدارى » و « جارود عبدى » دانسته‌اند . « 4 »\r\nو بالاخره ، بعضى نيز آن را اشاره به چهل نفر از علما و روشن ضميرانِ مسيحى مىدانند ، كه سى و دو نفرشان از « حبشه » با « جعفر بن ابيطالب » به « مدينه » آمدند ، و هشت نفر از « شام » كه در ميان آنها « بحيرا » راهب معروف شامى بود . « 5 »\r\nالبته ، رواياتِ سه‌گانهء نخست ، متناسب با نزول اين آيات در « مكّه » است ، و گفتارِ كسانى كه معتقدند ، تمام اين سوره مكّى است را تأييد مىكند ، ولى روايتِ چهارم و پنجم ، دليل بر اين است كه اين چند آيه ، استثناء در « مدينه » نازل شده ، و گواهى است بر قول كسانى كه آنها را « مدنى » مىدانند .\r\nبه هر حال ، اين آيات ، شاهدِ گويايى است بر اين كه ، گروهى از دانشمندان اهل كتاب ، با شنيدن آيات قرآن ، اسلام را پذيرا شدند ؛ زيرا ممكن نبود پيامبر صلى الله عليه و آله چنين چيزى را بگويد را در حالى كه ، كسى از اهل كتاب به او ايمان نياورده باشد ؛ چرا كه مشركان فوراً به نفى و انكار برمىخاستند و جار و جنجال به راه مىانداختند .\r\n* * *\r\n\r\n\r\n","description":"","footnote":"\r\n( 1 ) « فى ظلال القرآن » ، ج 6 ، ص 357 و 358 ؛ « تفسير ابن كثير » ، ج 3 ، ص 404 ؛ « جامع البيان » ، ج 7 ، ص 7 .\r\n( 2 ) « فى ظلال القرآن » ، ج 6 ، ص 357 و 358 ؛ « نور الثقلين » ، ج 5 ، ص 253 .\r\n( 3 ) « فى ظلال القرآن » ، ج 6 ، صفحات 357 و 358 .\r\n( 4 ) « مجمع البيان » ، ذيل آيات مورد بحث ؛ « بحار الانوار » ، ج 22 ، ص 47 ؛ « تبيان » ، ج 8 ، ص 163 .\r\n( 5 ) « مجمع البيان » ، ذيل آيات مورد بحث ؛ « بحار الانوار » ، ج 22 ، ص 47 ؛ « قرطبى » ، ج 13 ، ص 296 .\r\n","page_name":" 347 ","page_number":347},
  {"content":"\r\n\r\n( 85 ) إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ قُلْ رَبِّي أَعْلَمُ مَنْ جاءَ بِالْهُدى وَ مَنْ هُوَ فِي ضَلالٍ مُبِينٍ\r\nآن كس كه قرآن را بر تو فرض كرد ، تو را به جايگاهت ( / زادگاهت ) بازمىگرداند ! بگو :\r\n« پروردگار من از همه بهتر مىداند چه كسى ( برنامهء ) هدايت آورده ، و چه كسى در گمراهى آشكار است » !\r\nشأن نزول :\r\n\r\nعشق و علاقه به وطن\r\nجمعى از مفسرين ، شأن نزولى براى آيهء فوق از « ابن عباس » نقل كرده‌اند كه مضمونش چنين است :\r\nهنگامى كه پيامبر صلى الله عليه و آله به قصد هجرت ، از « مكّه » به سوى « مدينه » مىآمد ، به سرزمين « جحفه » - كه فاصلهء چندان زيادى از « مكّه » ندارد - كه رسيد ، به ياد موطنش « مكّه » افتاد ، شهرى كه حرم امن خدا است ، و « خانهء كعبه » كه قلب و جان پيامبر صلى الله عليه و آله با آن پيوند ناگسستنى داشت در آنجا است ، آثار اين شوق كه با تأثر و اندوه آميخته بود ، در چهرهء مباركش نمايان گشت ، در اينجا پيكِ وحىِ خدا « جبرئيل » نازل شد و پرسيد : آيا به راستى به شهر و زادگاهت اشتياق دارى ؟\r\nپيامبر صلى الله عليه و آله فرمود : آرى .\r\nجبرئيل عرض كرد : خداوند اين پيام را براى تو فرستاده :\r\nإِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ :\r\n« آن كس كه اين قرآن را بر تو فرض كرده است ، تو را به سرزمين اصليت بازمىگرداند » . « 1 »\r\nو مىدانيم اين وعدهء بزرگ ، سرانجام تحقق يافت و پيامبر اسلام صلى الله عليه و آله پيروزمندانه با ارتشى نيرومند و قدرت و عظمت فراوان به « مكّه » بازگشت ، و حرم امن خدا ، بدون جنگ و خون‌ريزى به تسليم او در آمد .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير كبير فخر رازى » ، ج 25 ، ص 21 ؛ « تفسير قرطبى » ، ج 13 ، ص 247 ؛ « تفسير الميزان » ، ج 16 ، و تفاسير ديگر .\r\n","page_name":" 348 ","page_number":348},
  {"content":"\r\n\r\nبنابراين ، آيهء فوق ، يكى از پيشگوئىهاىِ اعجازآميز قرآن است ، كه چنين خبرى را به طور قطع و بدون هيچ قيد و شرط ، بيان كرده و بعد از مدت كوتاهى تحقق يافت .\r\n* * *\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n( ( 1 ) ) الم ( ( 2 ) ) أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لايُفْتَنُونَ ( ( 3 ) ) وَ لَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّهُ الَّذِينَ صَدَقُوا وَ لَيَعْلَمَنَّ الْكاذِبِينَ\r\nالم\r\nآيا مردم گمان كردند همين كه بگويند : « ايمان آورديم » به حال خود رها مىشوند و آزمايش نخواهند شد ؟ !\r\nما كسانى را كه پيش از آنان بودند آزموديم ؛ بايد علم خدا دربارهء كسانى كه راست مىگويند و كسانى كه دروغ مىگويند تحقق يابد !\r\nشأن نزول :\r\n\r\nآزمايش حتمى و همگانى است\r\nبعضى از مفسران ، روايتى نقل كرده‌اند كه ، بر طبق آن ، « يازده آيهء » آغاز اين سوره كه در « مدينه » نازل شده ، در مورد مسلمانانى است كه در « مكّه » بودند ، اظهار اسلام مىكردند ، اما حاضر به هجرت به « مدينه » نبودند ، آنها نامه‌اى از برادران خود در « مدينه » دريافت داشتند كه در آن تصريح شده بود : « خدا اقرار به ايمان را از شما نمىپذيرد مگر اين كه : هجرت كنيد ، و به سوى ما بيائيد » به اين جهت آنها تصميم به هجرت گرفتند و از « مكّه » خارج شدند ، جمعى از مشركان به تعقيب آنان پرداختند ، و با آنان پيكار كردند ، بعضى ، كشته شدند و بعضى ، نجات يافتند ( و احتمالًا بعضى نيز تسليم شده به مكّه بازگشتند ) . « 1 »\r\nبعضى ديگر ، « آيهء دوم » را در مورد « عمار ياسر » و جمعى ديگر ، از مسلمانان نخستين مىدانند كه ايمان آوردند و سخت تحت شكنجهء دشمنان واقع شدند . « 2 »\r\nبعضى گفته‌اند : « آيهء هشتم » در مورد اسلام آوردن « سعد بن ابى وقاص » نازل شده .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 22 ، ص 48 ؛ « جامع البيان » ، ج 20 ، ص 157 .\r\n( 2 ) « مجمع البيان » ، ذيل آيات مورد بحث ؛ « بحار الانوار » ، ج 22 ، ص 48 ؛ « جامع البيان » ، ج 20 ، ص 157 .\r\n","page_name":" 350 ","page_number":350},
  {"content":"\r\n\r\nولى ، بررسى خود اين آيات ، نشان مىدهد : هيچ دليلى ، بر مسألهء ارتباط اين آيات با هجرت ، نيست ، تنها بيانگر فشارهائى است كه بر مؤمنان در آن زمان ، از ناحيهء دشمنان ، و حتى گاه از ناحيه پدران و مادران مشرك آنها ، وارد مىشد .\r\nاين آيات ، مسلمانان را تشويق به استقامت و پايمردى در برابر موج فشار دشمن مىكند ، و اگر سخن از « جهاد » به ميان آورده نيز ظاهراً جهاد در همين زمينه است ، نه جهاد مسلحانه دسته جمعى و گروهى ، كه دستور آن در « مدينه » نازل شد .\r\nو نيز اگر سخن از منافقان مىگويد ، ممكن است اشاره به گروه سست ايمانى باشد كه احياناً در « مكّه » در لابلاى مسلمانان وجود داشتند ، گاه با مسلمانان همراه بودند و گاه با مشركان ، كفهء هر كدام سنگين‌تر مىشد ، به سوى او مىچرخيدند !\r\nبه هر حال ، پيوستگى و انسجام آيات اين سوره ، ايجاب مىكند كه همهء آنها را « مكّى » بدانيم ، و روايات بالا كه خود با يكديگر انسجام ندارند ، نمىتوانند اين بهم پيوستگى را بر هم زنند .\r\n* * *\r\n( ( 8 ) ) وَ وَصَّيْنَا الْإِنْسانَ بِوالِدَيْهِ حُسْناً وَ إِنْ جاهَداكَ لِتُشْرِكَ بِي ما لَيْسَ لَكَ بِهِ عِلْمٌ فَلا تُطِعْهُما إِلَيَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ ( ( 9 ) ) وَ الَّذِينَ آمَنُوا وَ عَمِلُوا الصَّالِحاتِ لَنُدْخِلَنَّهُمْ فِي الصَّالِحِينَ\r\nما به انسان توصيه كرديم كه به پدر و مادرش نيكى كند ، و اگر آن دو ( مشرك باشند و ) تلاش كنند كه براى من همتائى قائل شوى كه به آن علم ندارى ، از آنهاپيروى مكن ! بازگشت شما به سوى من است ، و شما را از آنچه انجام مىداديد با خبر خواهم ساخت .\r\nو كسانى كه ايمان آورده و كارهاى شايسته انجام دادند ، آنها را در زمرهء صالحان وارد خواهيم كرد !\r\nشأن نزول :\r\n\r\nاحسان به والدين\r\nروايات مختلفى در شأن نزول آيهء فوق آمده است كه عصارهء همهء آنها يكى است\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nو آن اين كه : بعضى از مردانى كه در « مكّه » بودند ايمان و اسلام را پذيرفتند ، « 1 » هنگامى كه مادران آنها از اين مسأله آگاه شدند ، تصميم گرفتند كه غذا نخورند ، آب ننوشند ، تا فرزندانشان از اسلام بازگردند ! گرچه هيچ كدام از اين مادران به گفتهء خود وفا نكردند و اعتصاب غذا را شكستند ، ولى آيهء فوق نازل شد ، و خط روشنى در برخوردِ با پدر و مادر در زمينهء مسألهء ايمان و كفر به دست همگان داد . « 2 »\r\n* * *\r\n( ( 56 ) ) يا عِبادِيَ الَّذِينَ آمَنُوا إِنَّ أَرْضِي واسِعَةٌ فَإِيَّايَ فَاعْبُدُونِ\r\nاى بندگان من كه ايمان آورده‌ايد ! زمين من وسيع است ، پس تنها مرا بپرستيد ( و در برابر فشارهاى دشمنان تسليم نشويد ) !\r\nشأن نزول :\r\n\r\nهجرت ، يك وظيفهء مسلّم\r\nبسيارى از مفسران معتقدند : آيهء اوّل دربارهء مؤمنانى نازل شده كه ، در « مكّه » تحت فشار شديد كفار بودند ، به طورى كه توانائى بر اداى وظائف اسلامى خود نداشتند . به آنها دستور داده شد ، از آن سرزمين هجرت كنند . « 3 »\r\nو نيز بعضى از مفسران معتقدند : آيهء « وَ كَأَيِّنْ مِنْ دَابَّةٍ لاتَحْمِلُ رِزْقَهَا » ( آخرين آيهء مورد بحث ) در مورد گروهى از مؤمنان نازل شده كه در « مكّه » گرفتار آزار دشمنان بودند ، و مىگفتند : اگر ما به « مدينه » هجرت كنيم در آنجا نه خانه‌اى داريم ، نه زمينى ، و چه كسى به ما آب و غذا مىدهد ؟ ! ( آيه نازل شد و گفت تمام جنبندگان روى زمين ، از خوان نعمت خداوند بزرگ ، روزى مىبرند ، غصهء روزى را نخوريد ) . « 4 »\r\n\r\n\r\n","description":"","footnote":"\r\n( 1 ) در پاره‌اى از روايات ، نامِ « سعد بن ابى وقاص » آمده و در پاره‌اى ديگر ، نامِ « عياش بن ابى ربيعه مخزومى » .\r\n( 2 ) « مجمع البيان » ، ذيل آيات مورد بحث ؛ « الميزان » ، ج 16 ، ص 109 ؛ « بحار الانوار » ، ج 22 ، ص 48 .\r\n( 3 ) « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 36 ؛ « تبيان » ، ج 8 ، ص 221 .\r\n( 4 ) « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 36 ؛ « تبيان » ، ج 8 ، ص 223 .\r\n","page_name":" 352 ","page_number":352},
  {"content":"\r\n\r\n( 67 ) أَ وَ لَمْ يَرَوْا أَنَّا جَعَلْنا حَرَماً آمِناً وَ يُتَخَطَّفُ النَّاسُ مِنْ حَوْلِهِمْ أَ فَبِالْباطِلِ يُؤْمِنُونَ وَ بِنِعْمَةِ اللَّهِ يَكْفُرُونَ\r\nآيا نديدند كه ما حرم امنى ( براى آنها ) قرار داديم در حالى كه مردم را در اطراف آنان مىربايند ؟ ! آيا به باطل ايمان مىآورند و نعمت خدا را كفران مىكنند ؟ !\r\nشأن نزول :\r\n\r\nدر طريق هدايت نبايد وحشت كرد\r\nدر « تفسير درّ المنثور » ذيل آيهء مورد بحث از « ابن عباس » چنين نقل شده :\r\n« گروهى از مشركان گفتند : اىمحمّد ! اگر ما داخل در دين تو نمىشويم تنها به خاطر اين است كه مىترسيم ، مردم ما را بربايند ( و به سرعت نابود كنند ) چون جمعيت ما كم است و جمعيت مشركان عرب بسيارند ، به محض اين كه : به آنها خبر رسد كه ما وارد دين تو شده‌ايم ، به سرعت ما را مىربايند ، و خوراك يك نفر از آنها هستيم !\r\nدر اينجا آيهء « أَ وَ لَمْ يَرَوا . . . » نازل شد و به آنها پاسخ گفت » . « 1 »\r\n* * *\r\n\r\n\r\n","description":"","footnote":"\r\n( 1 ) « درّ المنثور » ، ج 5 ، ص 149 ؛ « الميزان » ، ج 16 ، ص 153 ؛ « لباب النقول » سيوطى ، ص 152 .\r\n","page_name":" 353 ","page_number":353},
  {"content":"\r\n\r\n( ( 1 ) ) الم ( ( 2 ) ) غُلِبَتِ الرُّومُ ( ( 3 ) ) فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ ( ( 4 ) ) فِي بِضْعِ سِنِينَ لِلَّهِ الْأَمْرُ مِنْ قَبْلُ وَ مِنْ بَعْدُ وَ يَوْمَئِذٍ يَفْرَحُ الْمُؤْمِنُونَ ( ( 5 ) ) بِنَصْرِ اللَّهِ يَنْصُرُ مَنْ يَشاءُ وَ هُوَ الْعَزِيزُ الرَّحِيمُ\r\nالم\r\nروميان مغلوب شدند !\r\n( و اين شكست ) در سرزمين نزديكى رخ داد ؛ اما آنان پس از ( اين ) مغلوبيت به زودى غلبه خواهند كرد . . .\r\nدر چند سال ! همهء كارها از آن خداست ؛ چه قبل و چه بعد ( از اين شكست و پيروزى ) ؛ و در آن روز مؤمنان ( به خاطر پيروزى ديگرى ) خوشحال خواهند شد . . .\r\nبه سبب يارى خداوند ؛ و او هر كس را بخواهد يارى مىدهد ؛ و او صاحب قدرت و رحيم است !\r\nشأن نزول :\r\n\r\nپيشگوئى ، معجزهء ديگر پيامبر صلى الله عليه و آله\r\nمفسران بزرگ ، همگى اتفاق دارند كه ، آيات نخستين اين سوره ، بدين سبب نازل شد ، در آن هنگام كه پيامبر صلى الله عليه و آله در « مكّه » بود ، و مؤمنان در اقليت قرار داشتند ، جنگى ميان « ايرانيان » و « روميان » در گرفت ، و در اين نبرد ايرانيان پيروز شدند .\r\n« مشركان مكّه » اين را به فال نيك گرفتند ، و دليل بر حقانيت شرك خود دانستند ! و گفتند : ايرانيان ، مجوسى هستند و مشرك ( دوگانه‌پرست ) اما روميان مسيحىاند و اهل كتاب ، همان گونه كه « ايرانيان » بر « روميان » غلبه كردند ، پيروزى نهائى از آن شرك است و طومار اسلام به زودى پيچيده خواهد شد ، و ما پيروز مىشويم .\r\nگرچه اين گونه ، نتيجه‌گيرىها پايه و مايه‌اى نداشت اما ، در آن جو و محيط براى تبليغ در ميان مردم جاهل ، خالى از تأثير نبود ، لذا اين امر ، بر مسلمانان گران آمد .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nآيات فوق نازل شد و قاطعانه گفت : گرچه « ايرانيان » در اين نبرد پيروز شدند ، اما چيزى نمىگذرد كه از « روميان » شكست خواهند خورد ، و حتى حدود زمان اين پيشگوئى را نيز بيان داشته گفت : اين امر فقط در طول چند سال به وقوع مىپيوندد ! .\r\nاين پيشگوئى قاطع قرآن ، كه از يكسو ، نشانهء اعجاز اين كتاب آسمانى و اتكاء آورندهء آن ، به علم بى پايان پروردگار به عالم غيب است .\r\nو از سوى ديگر ، نقطهء مقابل تفأّل مشركان بود ، مسلمانان را طورى دلگرم ساخت كه مىگويند حتى بعضى با مشركان روى اين مسأله ، شرطبندى مهمى كردند ! ( آن روز هنوز حكم تحريم اين گونه شرطبندىها نازل نشده بود ) . « 1 »\r\n* * *\r\n\r\n\r\n","description":"","footnote":"\r\n( 1 ) اين شأن نزول با تعبيرات مختلف در « مجمع البيان » ، « الميزان » ، « نور الثقلين » ، « ابوالفتوح رازى » ، « تفسير كبير فخر رازى » ، « تفسير آلوسى » و « تفسير فى ظلال القرآن » و تفاسير ديگر آمده است .\r\n« مجمع البيان » ، ذيل آيات مورد بحث ؛ « بحار الانوار » ، ج 17 ، ص 198 ؛ « الميزان » ، ج 16 ، ص 162 .\r\n","page_name":" 355 ","page_number":355},
  {"content":"\r\n\r\n6 وَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّه بِغَيْرِ عِلْمٍ وَ يَتَّخِذَها هُزُواً أُولئِكَ لَهُمْ عَذابٌ مُهِينٌ\r\nو بعضى از مردم سخنان بيهوده را مىخرند ، تا مردم را از روى نادانى ، از راه خدا گمراه سازند و آيات الهى را به استهزا گيرند ؛ براى آنان عذابى خواركننده است !\r\nشأن نزول :\r\n\r\nغنا و موسيقى ممنوع\r\nبعضى از مفسران گفته‌اند : آيهء مورد بحث ، دربارهء « نضر بن حارث » نازل شده است .\r\nاو مرد تاجرى بود كه به « ايران » سفر مىكرد ، و در ضمن ، داستان‌هاى « ايرانيان » را براى « قريش » بازگو مىنمود ، مىگفت : اگر « محمّد » براى شما سرگذشت « عاد و ثمود » را نقل مىكند ، من داستان‌هاى « رستم و اسفنديار » ، و اخبار « كسرى » و سلاطين عجم را باز مىگويم ! ، آنها دور او را گرفته ، استماع قرآن را ترك مىگفتند . « 1 »\r\nبعضى ديگر گفته‌اند : اين قسمت از آيات ، دربارهء مردى نازل شده كه كنيز خواننده‌اى را خريدارى كرده بود ، شب و روز براى او خوانندگى مىكرد و او را از ياد خدا غافل مىساخت . « 2 »\r\nمرحوم « طبرسى » مفسر بزرگ ، بعد از ذكر اين شأن نزول ، مىگويد :\r\nحديثى كه از پيامبر صلى الله عليه و آله در اين زمينه نقل شده ، شأن نزول فوق را تأييد مىكند ؛ چرا كه آن حضرت صلى الله عليه و آله فرمود :\r\nلايَحِلُّ تَعْلِيْمُ الْمُغَنِّياتِ وَ لا بَيْعُهُنَّ ، وَ أَثْمانُهُنَّ حَرامٌ وَ قَدْ نَزَلَ تَصْدِيْقُ ذلِكَ فِى كِتابِ اللَّه تَعالى : وَ مِنَ النَّاسِ مَنْ يَشْتَرِى لَهْوَ الْحَدِيْثِ . . . :\r\n« آموزش دادن كنيزان خواننده ، و خريد و فروش آنها حرام است و درآمدى كه از\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 135 ، ج 22 ، ص 64 ، و ج 108 ، ص 120 ؛ « الميزان » ، ج 16 ، ص 212 ؛ « اسباب نزول الآيات » واحدى نيشابورى ، ص 233 .\r\n( 2 ) « مجمع البيان » ، ذيل آيهء مورد بحث ؛ « بحار الانوار » ، ج 9 ، ص 136 ؛ « اسباب نزول الآيات » واحدى نيشابورى ، ص 233 .\r\n","page_name":" 356 ","page_number":356},
  {"content":"\r\n\r\nاين راه به دست مىآيد نيز حرام است ، گواه اين مطلب چيزى است كه خداوند در كتابش فرموده : وَ مِنَ النَّاسِ مَنْ يَشْتَرِى لَهْوَ الْحَدِيْثِ . . . » .\r\n* * *\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n( ( 1 ) ) يا أَيُّهَا النَّبِيُّ اتَّقِ اللَّهَ وَ لاتُطِعِ الْكافِرِينَ وَ الْمُنافِقِينَ إِنَّ اللَّهَ كانَ عَلِيماً حَكِيماً ( ( 2 ) ) وَ اتَّبِعْ ما يُوحى إِلَيْكَ مِنْ رَبِّكَ إِنَّ اللَّهَ كانَ بِما تَعْمَلُونَ خَبِيراً ( ( 3 ) ) وَ تَوَكَّلْ عَلَى اللَّهِ وَ كَفى بِاللَّهِ وَكِيلًا\r\nاى پيامبر ! تقواى الهى پيشه كن و از كافران و منافقان اطاعت مكن كه خداوند عالم و حكيم است .\r\nو از آنچه از سوى پروردگارت به تو وحى مىشود ، پيروى كن كه خداوند به آنچه انجام مىدهيد آگاه است .\r\nو بر خدا توكل كن ، و همين بس كه خداوند حافظ و مدافع ( انسان ) باشد .\r\nشأن نزول :\r\n\r\nاز كفار و منافقان اطاعت مكن\r\nمفسران در اينجا ، شأن نزول‌هاى مختلفى نقل كرده‌اند كه تقريباً همه ، يك موضوع را تعقيب مىكند .\r\nاز جمله اين كه گفته‌اند : اين آيات در مورد « ابوسفيان » و بعضى ديگر از سران كفر و شرك نازل شد ، كه بعد از جنگ « احد » از « پيامبر اسلام » صلى الله عليه و آله امان گرفتند و وارد « مدينه » شدند ، و به اتفاق « عبداللَّه بن ابى » و بعضى ديگر از دوستانشان خدمت رسول خدا صلى الله عليه و آله آمده ، عرض كردند : « اى محمّد ! بيا و از بدگوئى به خدايان ما - بت‌هاى لات و عُزّى و منات - صرف نظر كن ، و بگو آنها براى پرستش كنندگانشان شفاعت مىكنند ، تا ما هم از تو دست بر داريم ، و هر چه مىخواهى دربارهء خدايت توصيف كن ، آزاد هستى » .\r\nاين پيشنهاد پيامبر صلى الله عليه و آله را ناراحت كرد ، « عمر » برخاسته گفت : اجازه ده تا آنها را از دم شمشير بگذرانم ! پيغمبر صلى الله عليه و آله فرمود : « من به آنها امان دادم ، چنين چيزى ممكن نيست » اما دستور داد آنها را از « مدينه » بيرون كنند ، آيات فوق نازل شد ، و به پيامبر صلى الله عليه و آله دستور داد : به اين گونه پيشنهادها اعتنا نكند . « 1 »\r\n\r\n\r\n","description":"","footnote":"\r\n( 1 ) « مجمع‌البيان » ، ذيل آيات مورد ؛ « بحار الانوار » ، ج 18 ، ص 201 ، و ج 22 ، ص 49 ؛ « قرطبى » ، ج 14 ، ص 114 .\r\n","page_name":" 358 ","page_number":358},
  {"content":"\r\n\r\n( 4 ) ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ وَ ما جَعَلَ أَزْواجَكُمُ اللَّائِي تُظاهِرُونَ مِنْهُنَّ أُمَّهاتِكُمْ وَ ما جَعَلَ أَدْعِياءَكُمْ أَبْناءَكُمْ ذلِكُمْ قَوْلُكُم‌ْبِأَفْواهِكُمْ وَ اللَّهُ يَقُولُ الْحَقَّ وَ هُوَ يَهْدِي السَّبِيلَ\r\nخداوند براى هيچ كس دو دل در درونش نيافريده ؛ و هرگز همسرانتان را كه مورد « ظهار » قرار مىدهيد مادران شما قرار نداده ؛ و ( نيز ) فرزندخوانده‌هاى شما را فرزندحقيقى شما قرار نداده است ؛ اين سخن شماست كه به دهان خود مىگوئيد ( سخنى باطل و بىپايه ) ؛ اما خداوند حق را مىگويد ، و او به راه راست هدايت مىكند .\r\nشأن نزول :\r\n\r\nانسان يك قلب دارد\r\nجمعى از مفسران ، در شأن نزول اين قسمت از آيه ، نوشته‌اند : در زمان جاهليت مردى بود به نام « جميل بن معمر » داراى حافظهء بسيار قوى ، او ادعا مىكرد : در درون وجود من « دو قلب » ! است كه با هر كدام از آنها بهتر از محمّد صلى الله عليه و آله مىفهمد ! لذا مشركان قريش او را « ذو القلبين » ! ( صاحب دو قلب ) مىناميدند .\r\nدر روز جنگ « بدر » كه مشركان فرار كردند ، « جميل بن معمر » نيز در ميان آنها بود ، « ابوسفيان » او را در حالى ديد كه ، يك لنگه كفشش در پايش بود و لنگه ديگر را به دست گرفته بود و فرار مىكرد .\r\n« ابوسفيان » به او گفت : چه خبر ؟ !\r\nگفت : لشكر فرار كرد .\r\nگفت : پس چرا لنگهء كفشى را در دست دارى و ديگرى را در پا ؟ !\r\nجميل بن معمر گفت : به راستى متوجه نبودم ، گمان مىكردم هر دو لنگه در پاى من است ( معلوم شد با آن همه ادعا چنان دست و پاى خود را گم كرده كه به اندازهء يك قلب هم چيزى نمىفهمد ، البته منظور از قلب ، در اين موارد عقل است ) . « 1 »\r\n\r\n\r\n","description":"","footnote":"\r\n( 1 ) « مجمع‌البيان » ، ذيل آيه ؛ « بحار الانوار » ، ج 16 ، ص 179 ، و ج 22 ، ص 50 ؛ « قرطبى » ، ج 14 ، ص 116 .\r\n","page_name":" 359 ","page_number":359},
  {"content":"\r\n\r\n( 28 ) يا أَيُّهَا النَّبِيُّ قُلْ لِأَزْواجِكَ إِنْ كُنْتُنَّ تُرِدْنَ الْحَياةَ الدُّنْيا وَ زِينَتَها فَتَعالَيْنَ أُمَتِّعْكُنَّ وَ أُسَرِّحْكُنَّ سَراحاً جَمِيلًا ( ( 29 ) ) وَ إِنْ كُنْتُنَّ تُرِدْنَ اللَّهَ وَ رَسُولَهُ وَ الدَّارَ الْآخِرَةَ فَإِنَّ اللَّهَ أَعَدَّ لِلْمُحْسِناتِ مِنْكُنَّ أَجْراً عَظِيماً ( ( 30 ) ) يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ وَ كانَ ذلِكَ عَلَى اللَّهِ يَسِيراً ( ( 31 ) ) وَ مَنْ يَقْنُتْ مِنْكُنَّ لِلَّهِ وَ رَسُولِهِ وَ تَعْمَلْ صالِحاً نُؤْتِها أَجْرَها مَرَّتَيْنِ وَ أَعْتَدْنا لَها رِزْقاً كَرِيماً\r\nاى پيامبر ! به همسرانت بگو : « اگر شما زندگى دنيا و زرق و برق آن را مىخواهيد بيائيد با هديه‌اى شما را بهره‌مند سازم و شما را به طرز نيكوئى رها سازم\r\nو اگر شما خدا و پيامبرش و سراى آخرت را مىخواهيد ، خداوند براى نيكوكاران شما پاداش عظيمى آماده ساخته است » .\r\nاى همسران پيامبر ! هر كدام از شما گناه آشكار و فاحشى مرتكب شود ، عذاب او دو چندان خواهد بود ؛ و اين براى خدا آسان است .\r\nو هر كس از شما براى خدا و پيامبرش خضوع كند ، و عمل صالح انجام دهد ، پاداش او را دو چندان خواهيم ساخت ، و روزى پر ارزشى براى او آماده كرديم .\r\nشأن نزول :\r\n\r\nخواسته‌هاى همسران پيامبر و پاسخ آنها\r\nمفسران ، شأن نزول‌هاى متعددى براى آيات فوق ، ذكر كرده‌اند كه ، از نظر نتيجه چندان تفاوتى با هم ندارند .\r\nاز اين شأن نزول‌ها استفاده مىشود : همسران پيامبر صلى الله عليه و آله بعد از پاره‌اى از غزوات كه غنائم سرشارى در اختيار مسلمين قرار گرفت ، تقاضاهاى مختلفى از پيامبر صلى الله عليه و آله در مورد افزايش نفقه ، يا لوازم گوناگون زندگى داشتند .\r\nطبق نقل بعضى از تفاسير ، « ام سلمه » از « پيامبر » صلى الله عليه و آله كنيز خدمتگزارى تقاضا\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nكرد ، « ميمونه » حله‌اى خواست ، و « زينب » بنت جحش پارچهء مخصوص يمنى ، و « حفصه » جامهء مصرى ، « جويريه » لباس مخصوص خواست ، و « سوده » گليم خيبرى ! خلاصه ، هر كدام درخواستى نمودند .\r\nپيامبر صلى الله عليه و آله كه مىدانست ، تسليم شدن در برابر اين گونه درخواست‌ها - كه معمولًا پايانى ندارد - چه عواقبى براى « بيت نبوت » در بر خواهد داشت ، از انجام اين خواسته‌ها سر باز زد ، و يك ماه تمام از آنها كناره‌گيرى نمود ، تا اين كه آيات فوق نازل شد ، و با لحن قاطع ، و در عين حال توأم با رأفت و رحمت ، به آنها هشدار داد كه : اگر زندگى پر زرق و برق دنيا را مىخواهيد مىتوانيد از پيامبر صلى الله عليه و آله جدا شويد ، و به هر كجا مىخواهيد برويد ، و اگر به خدا و رسول خدا صلى الله عليه و آله و روز جزا دل بسته‌ايد ، و به زندگى ساده و افتخار آميز خانهء پيامبر صلى الله عليه و آله قانع هستيد ، بمانيد و از پاداش‌هاى بزرگ پروردگار ، برخوردار شويد . « 1 »\r\nبه اين ترتيب ، پاسخ محكم و قاطعى به همسران پيامبر صلى الله عليه و آله كه دامنهء توقع را گسترده بودند ، داد ، و آنها را ميان « ماندن » و « جدا شدن » از او مخير ساخت !\r\n* * *\r\n( ( 33 ) ) وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى وَ أَقِمْنَ الصَّلاةَ وَ آتِينَ الزَّكاةَ وَ أَطِعْنَ اللَّهَ وَ رَسُولَهُ إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً\r\nو در خانه‌هاى خود بمانيد ، و همچون دوران جاهليت نخستين ( در ميان مردم ) ظاهر نشويد ، و نماز را بر پا داريد ، و زكات را بپردازيد ، و خدا و رسولش را اطاعت كنيد ؛ خداوند فقط مىخواهد پليدى و گناه را از شما اهلبيت دور كند و كاملًا شما را پاك سازد .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 22 ، ص 173 ؛ « جامع البيان » ، ج 21 ، ص 188 ؛ « قرطبى » ، ج 14 ، ص 162 .\r\n","page_name":" 361 ","page_number":361},
  {"content":"\r\n\r\nشأن نزول :\r\n\r\nآيهء تطهير دربارهء چه كسانى است ؟\r\nگفتيم : اين آيه گرچه در لابلاى آيات مربوط به همسران پيامبر صلى الله عليه و آله آمده ، اما تغيير سياق آن ( تبديل ضميرهاى « جمع مؤنث » به « جمع مذكر » ) دليل بر اين است كه :\r\nاين آيه محتوائى جداى از آن آيات دارد .\r\nبه همين دليل ، حتى كسانى كه آيه را مخصوص به پيامبر صلى الله عليه و آله و على و فاطمه و حسن و حسين عليهم السلام ندانسته‌اند ، معنى وسيعى براى آن قائل شده‌اند كه هم اين بزرگواران را شامل مىشود ، و هم همسران پيامبر صلى الله عليه و آله را .\r\nولى ، روايات فراوانى در دست داريم كه : نشان مىدهد آيه ، مخصوص اين بزرگواران است ، و همسران ، در اين معنى داخل نيستند ، هر چند از احترام متناسب برخوردارند . اينك بخشى از آن روايات را ذيلًا از نظر مىگذرانيم :\r\nالف : رواياتى كه از خود همسران پيامبر صلى الله عليه و آله نقل شده و مىگويد : « هنگامى كه پيامبر صلى الله عليه و آله سخن از اين آيهء شريفه مىگفت ، ما از او سؤال كرديم كه جزء آن هستيم فرمود : « شما خوبيد اما مشمول اين آيه نيستيد » !\r\nاز آن جمله روايتى است كه « ثعلبى » در تفسير خود ، از « ام سلمه » نقل كرده كه :\r\nپيامبر صلى الله عليه و آله در خانهء خود بود كه فاطمه عليها السلام « حريره‌اى » ( نوعى غذا ) نزد آن حضرت آورد ، پيامبر صلى الله عليه و آله فرمود : « همسر » و دو فرزندانت « حسن » و « حسين » را صدا كن ، آنها را آورد ، سپس غذا خوردند بعد پيامبر صلى الله عليه و آله عبائى بر آنها افكند ، گفت :\r\nاللَّهُمَّ هَؤُلاءِ أَهْلُ بَيْتِي وَ عِتْرَتِي فَأَذْهِبْ عَنْهُمُ الرِّجْسَ وَ طَهِّرْهُمْ تَطْهِيراً :\r\n« خداوندا اينها خاندان منند ، پليدى را از آنها دور كن ، و از هر آلودگى پاكشان گردان » .\r\nو در اينجا آيهء « انَّما يُرِيْدُ اللَّهَ » نازل شد . . . من گفتم : آيا من هم با شما هستم اى رسول خدا ! ، فرمود :\r\nانَّكِ الى خَيْرٍ :\r\n« تو بر خير و نيكى هستى » ( اما در زمرهء اين گروه نيستى ) . « 1 »\r\n\r\n\r\n","description":"","footnote":"\r\n( 1 ) « مجمع‌البيان » ، ذيل آيهء مورد بحث ؛ « بحار الانوار » ، ج 35 ، ص 220 - اين حديث به طرق ديگر نيز از « امّ سلمه » به همين مضمون نقل شده است به « شواهد التنزيل » حاكم حسكانى ، ج 2 ، ص 30 به بعد مراجعه شود .\r\n","page_name":" 362 ","page_number":362},
  {"content":"\r\n\r\nو نيز « ثعلبى » از « مجمع البيان » نقل مىكند : وقتى مادرم از « عايشه » دربارهء جنگ « جمل » و دخالت او در آن جنگ ويرانگر سؤال كرد ( با تأسف ) گفت : اين يك تقدير الهى بود ! ، و هنگامى كه دربارهء على عليه السلام از او سؤال كردند ، چنين گفت :\r\nتَسْئَلُنِى عَنْ أَحَبِّ النَّاسِ كانَ الى رَسُولِ اللَّهِ صلى الله عليه و آله وَ زَوْجِ أَحَبِّ النَّاسِ ، كانَ الى رَسُولِ اللَّهِ صلى الله عليه و آله لَقَدْ رَأَيْتُ عَلِيّاً وَ فاطِمَةَ وَ حَسَناً وَ حُسَيْناً عَلَيْهِمُ السَّلامُ وَ جَمَعَ رَسُولُ اللَّهِ صلى الله عليه و آله بِثَوْبٍ عَلَيْهِمْ ثُمَّ قالَ : اللَّهَّم هؤُلاءِ أهْلُبَيْتِى وَ حامَّتِى فَاذْهَبْ عَنْهُمُ الرِّجْسَ وَ طَهِّرْهُمْ تَطْهِيراً ، قالَتْ : فَقُلْتُ يا رَسُولَ اللَّهِ ! صلى الله عليه و آله أَنَا مِنْ أَهْلِكَ قالَ : تَنَحِّي فَأِنَّكَ الى خَيْرٍ ! :\r\n« آيا از من دربارهء كسى سؤال مىكنى كه محبوب‌ترين مردم نزد پيامبر صلى الله عليه و آله بود ، و از كسى مىپرسى كه همسر محبوب‌ترين مردم نزد رسول خدا صلى الله عليه و آله بود ؟ من با چشم خود ، « على » و « فاطمه » و « حسن » و « حسين » را ديدم كه پيامبر صلى الله عليه و آله آنها را در زير لباسى جمع كرده بود ، و فرمود : خداوندا ! اينها خاندان منند ، و حاميان من ، رجس را از آنها ببر و از آلودگىها پاكشان فرما ، من عرض كردم : اى رسول خدا آيا من هم از آنها هستم ؟ فرمود : دور باش ! تو بر خير و نيكى هستى » ( اما جزء اين جمع نمىباشى ) . « 1 »\r\nاين گونه روايات ، با صراحت مىگويد ، كه : همسران پيامبر جزء عنوان اهل بيت در اين آيه نيستند .\r\n* * * ب : روايات بسيار فراوانى در مورد « حديث كساء » به طور اجمال وارد شده كه از همهء آنها استفاده مىشود ، پيامبر صلى الله عليه و آله ، « على » و « فاطمه » و « حسن » و « حسين » عليهم السلام را فرا خواند - و يا به خدمت او آمدند - پيامبر صلى الله عليه و آله عبائى بر آنها افكند گفت : خداوندا !\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 35 ، ص 222 ؛ « شواهد التنزيل » حاكم حسكانى ، ج 2 ، ص 62 .\r\n","page_name":" 363 ","page_number":363},
  {"content":"\r\n\r\nاينها خاندان منند ، رجس و آلودگى را از آنها دور كن ، در اين هنگام آيهء « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ » نازل گرديد .\r\nدانشمند معروف « حاكم حسكانى نيشابورى » در « شواهد التنزيل » اين روايات را به طرق متعدد از راويان مختلفى گردآورى كرده است . « 1 »\r\nدر اينجا اين سؤال جلب توجه مىكند كه : هدف از جمع كردن آنها در زير « كساء » چه بوده ؟\r\nگويا پيامبر صلى الله عليه و آله مىخواسته است : كاملًا آنها را مشخص كند و بگويد آيهء فوق ، تنها دربارهء اين گروه است ، مبادا كسى مخاطب را در اين آيه ، تمام بيوتات پيامبر صلى الله عليه و آله و همهء كسانى كه جزء خاندان او هستند بداند !\r\nحتى ، در بعضى از روايات آمده است : پيامبر صلى الله عليه و آله سه بار اين جمله را تكرار كرد :\r\n« خداوندا اهل بيت من اينها هستند ، پليدى را از آنها دور كن »\r\n( اللَّهَّم هؤُلاءِ أهْلُبَيْتِى وَ خاصَّتِى فَاذْهَبْ عَنْهُمُ الرِّجْسَ وَ طَهِّرْهُمْ تَطْهِيراً ) . « 2 »\r\n* * * ج : در روايات فراوان ديگرى مىخوانيم : بعد از نزول آيهء فوق ، پيامبر صلى الله عليه و آله مدت شش ماه ، هنگامى كه براى نماز صبح از كنار خانهء « فاطمه » عليها السلام مىگذشت ، صدا مىزد :\r\nالصَّلوةَ يا أَهْلَ الْبَيْتِ ! إِنَّما يُرِيدُ اللَّهَ لِيُذْهِبَ عَنْكُمُ الرِّجْسَ وَ يُطَهِّرَكُمْ تَطْهِيراً :\r\n« هنگام نماز است اى اهل بيت ! ، خداوند ، مىخواهد پليدى را از شما اهل بيت دور كند ، و شما را پاك سازد » .\r\nاين حديث را « حاكم حسكانى » از « انس بن مالك » نقل كرده است . « 3 »\r\n\r\n\r\n","description":"","footnote":"\r\n( 1 ) « شواهد التنزيل » حاكم حسكانى ، ج 2 ، ص 50 به بعد ( مجمع احياء الثقافة الاسلامية التابعة لوزارة الثقافة و الارشاد الاسلامى ) و ديگر تفاسير .\r\n( 2 ) « بحار الانوار » ، ج 35 ، ص 224 ؛ « درّ المنثور » ، ج 5 ، ص 198 ؛ « الميزان » ، ج 16 ، ص 317 ؛ « فتح القدير » شوكانى ، ج 4 ، ص 279 ( عالم الكتب ) .\r\n( 3 ) « شواهد التنزيل » حاكم حسكانى ، ج 2 ، ص 18 ( مجمع احياء الثقافة الاسلامية التابعة لوزارة الثقافة و الارشاد الاسلامى ) ؛ « احتجاج » طبرسى ، ج 1 ، ص 164 ( دار النعمان ) ؛ « سنن ترمذى » ، ج 5 ، ص 31 .\r\n","page_name":" 364 ","page_number":364},
  {"content":"\r\n\r\nدر روايت ديگرى كه از « ابو سعيد خدرى » از پيامبر صلى الله عليه و آله نقل شده مىخوانيم :\r\n« پيامبر اين برنامه را تا هشت يا نه ماه ادامه داد » ! « 1 »\r\nحديث فوق را « ابن عباس » نيز از پيامبر صلى الله عليه و آله نقل كرده است . « 2 »\r\nاين نكته قابل توجه است كه : تكرار اين مسأله در مدت شش يا هشت يا نه ماه ، به طور مداوم در كنار خانهء « فاطمه » عليها السلام براى اين است كه : مطلب را كاملًا مشخص كند تا در آينده ترديدى براى هيچ كس باقى نماند ، كه اين آيه ، تنها در شأن اين گروه نازل شده است ، به خصوص اين كه تنها خانه‌اى كه درِ ورودى آن ، در مسجد پيامبر صلى الله عليه و آله باز مىشد ، - بعد از آن كه دستور داد درهاى خانه‌هاى ديگران به سوى مسجد بسته شود - در خانهء « فاطمه » بود ، و طبعاً هميشه ، جمعى از مردم به هنگام نماز اين سخن را در آنجا از پيامبر مىشنيدند ( دقت كنيد ) .\r\nبا اين حال ، جاى تعجب است : بعضى از مفسران اصرار دارند كه آيه مفهوم عامى دارد و همسران پيامبر صلى الله عليه و آله نيز در آن وارد هستند ، هر چند اكثريت علماى اسلام اعم از شيعه و اهل سنت ، آن را محدود به اين پنج تن مىدانند .\r\nقابل توجه اين كه : « عايشه » همسر پيامبر صلى الله عليه و آله كه طبق گواهى روايات اسلامى در بازگو كردن فضائل خود ، و ريزه‌كارىهاى ارتباطش با پيامبر چيزى فروگذار نمىكرد ، اگر اين آيه شامل او مىشد ، قطعاً در لابلاى سخنانش به مناسبت‌هائى از آن سخن مىگفت ، در حالى كه هرگز چنين چيزى از او نقل نشده است .\r\n* * * د : روايات متعددى از « ابو سعيد خدرى » صحابى معروف نقل شده كه با صراحت گواهى مىدهد : « اين آيه تنها دربارهء همان پنج تن نازل شده است »\r\n( نُزِلَتْ فِى خَمْسَةٍ : فِى رَسُولِ اللَّهِ صلى الله عليه و آله وَ عَلِىٍّ وَ فاطِمَهَ وَ الْحَسَنِ وَ الْحُسَيْنِ عليهم السلام ) . « 3 »\r\n\r\n\r\n","description":"","footnote":"\r\n( 1 ) « شواهد التنزيل » حاكم حسكانى ، ج 2 ، ص 46 و 47 ( مجمع احياء الثقافة الاسلامية التابعة لوزارة الثقافة و الارشاد الاسلامى ) .\r\n( 2 ) « درّ المنثور » ، ذيل آيهء مورد بحث .\r\n( 3 ) « شواهد التنزيل » حاكم حسكانى ، ج 2 ، ص 40 .\r\n","page_name":" 365 ","page_number":365},
  {"content":"\r\n\r\nاين روايات ، به قدرى زياد است كه بعضى از محققين آن را متواتر مىدانند .\r\nاز مجموع آنچه گفتيم ، چنين نتيجه مىگيريم كه منابع و راويان احاديثى كه دلالت بر انحصار آيه ، به پنج تن مىكند ، به قدرى زياد است كه جاى ترديد در آن باقى نمىگذارد ، تا آنجا كه در « احقاق الحق » بيش از هفتاد منبع از منابع معروف اهل سنت گرد آورى شده ، و منابع شيعه در اين زمينه از هزار هم مىگذرد . « 1 »\r\nنويسندهء كتاب « شواهد التنزيل » كه از علماى معروف برادران اهل سنت است بيش از 130 حديث در اين زمينه نقل كرده است . « 2 »\r\nاز همهء اينها گذشته ، پاره‌اى از همسران پيامبر صلى الله عليه و آله در طول زندگى خود به كارهائى دست زدند كه هرگز با مقام معصوم بودن ، سازگار نيست ، مانند ماجراى « جنگ جمل » كه قيامى بود بر ضد امام وقت ، كه سبب خون‌ريزى فراوانى گرديد و به گفتهء بعضى از مورخان تعداد كشتگان اين جنگ به هفده هزار نفر بالغ مىشد .\r\nبدون شك ، اين ماجرا به هيچ وجه قابل توجيه نيست و حتى مىبينيم خود « عايشه » نيز بعد از اين حادثه ، اظهار ندامت مىكند كه نمونه‌اى از آن در بحث‌هاى پيشين گذشت .\r\nعيب‌جوئى « عايشه » از « خديجه » كه از بزرگ‌ترين و فداكارترين و با فضيلت‌ترين زنان اسلام است در تاريخ اسلام مشهور است ، اين سخن به قدرى بر پيامبر صلى الله عليه و آله ناگوار آمد كه ، از شدت غضب مو بر تنش راست شد ، فرمود : « به خدا سوگند كه هرگز همسرى بهتر از او نداشتم ، او زمانى ايمان آورد كه مردم كافر بودند ، و زمانى اموالش را در اختيار من گذاشت كه مردم همه از من بريده بودند » ! « 3 »\r\n* * *\r\n\r\n\r\n","description":"","footnote":"\r\n( 1 ) به جلد دوم « احقاق الحق » و پاورقىهاى آن مراجعه شود .\r\n( 2 ) به جلد دوم « شواهد التنزيل » حاكم حكسانى ، از ص 40 تا 140 .\r\n( 3 ) « استيعاب » و « صحيح بخارى » و « مسلم » ، طبق نقل « المراجعات » ، ص 229 ، نامهء 72 ؛ « مسند احمد » ، ج 6 ، ص 117 .\r\n","page_name":" 366 ","page_number":366},
  {"content":"\r\n\r\n( 35 ) إِنَّ الْمُسْلِمِينَ وَ الْمُسْلِماتِ وَ الْمُؤْمِنِينَ وَ الْمُؤْمِناتِ وَ الْقانِتِينَ وَ الْقانِتاتِ وَ الصَّادِقِينَ وَ الصَّادِقاتِ وَ الصَّابِرِينَ وَ الصَّابِراتِ وَ الْخاشِعِينَ وَالْخاشِعاتِ وَ الْمُتَصَدِّقِينَ وَ الْمُتَصَدِّقاتِ وَ الصَّائِمِينَ وَ الصَّائِماتِ وَالْحافِظِينَ فُرُوجَهُمْ وَ الْحافِظاتِ وَ الذَّاكِرِينَ اللَّهَ كَثِيراً وَ الذَّاكِراتِ أَعَدَّ اللَّهُ لَهُمْ مَغْفِرَةً وَ أَجْراً عَظِيماً\r\nبه يقين مردان مسلمان و زنان مسلمان ، مردان با ايمان و زنان با ايمان ، مردان مطيع فرمان خدا و زنان مطيع فرمان خدا ، مردان راستگو و زنان راستگو ، مردان صابر وشكيبا و زنان صابر و شكيبا ، مردان با خشوع و زنان با خشوع ، مردان انفاق‌كننده و زنان انفاق كننده ، مردان روزه‌دار و زنان روزه‌دار ، مردان پاكدامن و زنان پاكدامن ، ومردانى كه بسيار به ياد خدا هستند و زنانى كه بسيار ياد خدا مىكنند ، خداوند براى همهء آنان مغفرت و پاداش عظيمى فراهم ساخته است .\r\nشأن نزول :\r\n\r\nقرب و منزلت زن و مرد در پيشگاه خدا\r\nجمعى از مفسران گفته‌اند : هنگامى كه « اسماء بنت عميس » همسر « جعفر بن ابيطالب » با شوهرش از « حبشه » بازگشت ، به ديدن همسران پيامبر صلى الله عليه و آله آمد ، يكى از نخستين سؤالاتى كه مطرح كرد ، اين بود : آيا چيزى از آيات قرآن دربارهء زنان نازل شده است ؟ آنها در پاسخ گفتند : نه ! .\r\n« اسماء » به خدمت پيامبر صلى الله عليه و آله آمده عرض كرد : « اى رسول خدا ، جنس زن گرفتار خسران و زيان است » ! ، پيامبر صلى الله عليه و آله فرمود : « چرا » ؟\r\nعرض كرد : « به خاطر اين كه در اسلام و قرآن فضيلتى دربارهء آنها همانند مردان نيامده است » .\r\nاينجا بود كه آيهء فوق نازل شد ( و به آنها اطمينان داد كه زن و مرد در پيشگاه خدا از نظر قرب و منزلت يكسانند ، مهم آن است كه از نظر اعتقاد و عمل و اخلاق اسلامى واجد فضيلت باشند ) . « 1 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 176 ؛ « الميزان » ، ج 16 ، ص 319 .\r\n","page_name":" 367 ","page_number":367},
  {"content":"\r\n\r\n( 36 ) وَ ما كانَ لِمُؤْمِنٍ وَ لا مُؤْمِنَةٍ إِذا قَضَى اللَّهُ وَ رَسُولُهُ أَمْراً أَنْ يَكُونَ لَهُمُ الْخِيَرَةُ مِنْ أَمْرِهِمْ وَ مَنْ يَعْصِ اللَّهَ وَ رَسُولَهُ فَقَدْ ضَلَّ ضَلالًا مُبِيناً ( ( 37 ) ) وَ إِذْ تَقُولُ لِلَّذِي أَنْعَمَ اللَّهُ عَلَيْهِ وَ أَنْعَمْتَ عَلَيْهِ أَمْسِكْ عَلَيْكَ زَوْجَكَ وَ اتَّقِ اللَّهَ وَ تُخْفِي فِي نَفْسِكَ مَا اللَّهُ مُبْدِيهِ وَ تَخْشَى النَّاسَ وَ اللَّهُ أَحَقُّ أَن‌ْتَخْشاهُ فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِين‌َحَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً وَ كانَ أَمْرُ اللَّهِ مَفْعُولًا ( ( 38 ) ) ما كانَ عَلَى النَّبِيِّ مِنْ حَرَجٍ فِيما فَرَضَ اللَّهُ لَهُ سُنَّةَ اللَّهِ فِي الَّذِينَ خَلَوْا مِنْ قَبْلُ وَ كانَ أَمْرُ اللَّهِ قَدَراً مَقْدُوراً\r\nهيچ مرد و زن با ايمانى حق ندارد هنگامى كه خدا و پيامبرش امرى را لازم بدانند ، اختيارى ( در برابر فرمان خدا ) داشته باشد ؛ و هر كس نافرمانى خدا و رسولش را كند ، به گمراهى آشكارى گرفتار شده است !\r\n( به خاطر بياور ) زمانى را كه به آن كس كه خداوند به او نعمت داده بود و تو نيز به او نعمت داده بودى به ( / فرزند خوانده‌ات « زيد » ) مىگفتى : « همسرت را نگاه دار و از خدابپرهيز » ! و در دل چيزى را پنهان مىداشتى كه خداوند آن را آشكار مىكند ؛ و از مردم مىترسيدى در حالى كه خداوند سزاوارتر است كه از او بترسى ! هنگامى كه زيد نيازش را از آن زن به سر آورد ( و از او جدا شد ) ما او را به همسرى تو در آورديم تا مشكلىبراى مؤمنان در ازدواج با همسران پسرخوانده‌هايشان - هنگامى كه طلاق گيرند - نباشد ؛ و فرمان خدا انجام شدنى است ( و سنت غلط تحريم اين زنان بايد شكسته شود ) .\r\nهيچ گونه منعى بر پيامبر در آنچه خدا بر او واجب كرده نيست ، اين سنت الهى در مورد كسانى كه پيش از اين بوده‌اند نيز جارى بوده ؛ و فرمان خدا روى حساب و برنامهء دقيقى است !\r\nشأن نزول :\r\n\r\nمؤمنان در برابر فرمان خدا و رسول حق انتخاب ندارند\r\nآيات فوق - به گفتهء غالب مفسران و مورخان اسلامى - در مورد داستان ازدواج\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n« زينب ، بنت جحش » ( دختر عمهء پيامبر گرامى اسلام صلى الله عليه و آله ) با « زيد بن حارثه » بردهء آزاد شدهء پيامبر صلى الله عليه و آله نازل شده است .\r\nماجرا از اين قرار بود كه : قبل از زمان بعثت و بعد از آن كه « خديجه » با پيامبر صلى الله عليه و آله ازدواج كرد ، « خديجه » برده‌اى به نام « زيد » خريدارى نمود كه بعداً آن را به پيامبر صلى الله عليه و آله بخشيد ، و پيامبر صلى الله عليه و آله او را آزاد فرمود ، و چون طائفه‌اش او را از خود راندند ، پيامبر صلى الله عليه و آله نام « فرزند خود » بر او نهاد و به اصطلاح او را « تَبَنِّى » كرد .\r\nبعد از ظهور اسلام « زيد » مسلمانى مخلص و پيشتاز شد ، و موقعيت ممتازى در اسلام پيدا كرد ، و چنان كه مىدانيم سرانجام يكى از فرماندهان لشكر اسلام در جنگ « موته » شد كه در همان جنگ شربت شهادت نوشيد .\r\nهنگامى كه پيامبر صلى الله عليه و آله تصميم گرفت ، براى « زيد » همسرى برگزيند از « زينب بنت جحش » كه دختر « اميه » دختر « عبدالمطلب » ( دختر عمّه‌اش ) ، براى او خواستگارى نمود « زينب » نخست چنين تصور مىكرد كه پيامبر صلى الله عليه و آله مىخواهد او را براى خود انتخاب كند ، خوشحال شد و رضايت داد ، ولى بعداً كه فهميد خواستگارى از او براى « زيد » است ، سخت ناراحت شد و سر باز زد ، برادرش كه « عبداللَّه » نام داشت او نيز با اين امر به سختى مخالفت نمود .\r\nدر اينجا بود كه نخستين آيه از آيات مورد بحث نازل شد ، و به امثال « زينب » و « عبداللَّه » هشدار داد كه ، آنها نمىتوانند هنگامى كه خدا و پيامبرش كارى را لازم مىدانند ، مخالفت كنند ، آنها اين مسأله را كه شنيدند در برابر فرمان خدا تسليم شدند ( البته چنان كه در تفسير آمده اين ازدواج ، ازدواج ساده‌اى نبود و مقدمه‌اى بود براى شكستن يك سنت غلط جاهلى ، زيرا در عصر جاهليت هيچ زن با شخصيت و سرشناسى حاضر نبود ، با برده‌اى ازدواج كند ، هر چند داراى ارزش‌هاى والاى انسانى باشد ) .\r\nاما اين ازدواج ديرى نپائيد و بر اثر ناسازگارىهاى اخلاقى ميان طرفين ، منجر به طلاق شد ، هرچند پيامبر اسلام صلى الله عليه و آله اصرار داشت كه اين طلاق رخ ندهد اما رخ داد .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nسپس ، پيامبر اسلام صلى الله عليه و آله براى جبران اين شكستِ « زينب » در ازدواج ، او را به فرمان خدا به همسرى خود برگزيد ، و اين قضيه در اينجا خاتمه يافت ، ولى گفتگوهاى ديگرى در ميان مردم پديد آمد كه قرآن با بعضى از آيات مورد بحث آنها را بر چيد كه شرح آن در تفسير اين آيات آمده است . « 1 »\r\n* * *\r\n( ( 51 ) ) تُرْجِي مَنْ تَشاءُ مِنْهُنَّ وَ تُؤْوِي إِلَيْكَ مَنْ تَشاءُ وَ مَنِ ابْتَغَيْتَ مِمَّنْ عَزَلْتَ فَلا جُناحَ عَلَيْكَ ذلِكَ أَدْنى أَنْ تَقَرَّ أَعْيُنُهُنَّ وَ لايَحْزَنَّ وَ يَرْضَيْنَ بِما آتَيْتَهُنَّ كُلُّهُنَّ وَ اللَّهُ يَعْلَمُ ما فِي قُلُوبِكُمْ وَ كانَ اللَّهُ عَلِيماً حَلِيماً\r\n( موعد ) هر يك از همسرانت را بخواهى مىتوانى بتأخير اندازى ، و هر كدام را بخواهى نزد خود جاى دهى ؛ و هر گاه بعضى از آنان را كه بر كنار ساخته‌اى بخواهى نزد خودجاى دهى ، گناهى بر تو نيست ؛ اين ( حكم الهى ) براى روشنى چشم آنان ، و اين كه :\r\nغمگين نباشند و به آنچه به آنان مىدهى همگى راضى شوند نزديك‌تر است ؛ و خدا آنچه را در قلوب شماست مىداند ، و خداوند دانا و بردبار است ( از مصالح بندگان خود با خبر است ، و در كيفر آنها عجله نمىكند ) ! .\r\nشأن نزول :\r\n\r\nبهانه‌هاى همسران پيامبر و فرمان الهى\r\nدر شأن نزول آيات 28 و 29 همين سوره ، گفتيم : جمعى از همسران پيامبر صلى الله عليه و آله - بنابر آنچه مفسران نقل كرده‌اند - به پيامبر صلى الله عليه و آله عرض كردند : بر نفقه و هزينهء زندگى ما بيفزا ( زيرا چشمشان به غنائم جنگى افتاده بود ، و چنين مىپنداشتند كه بايد از آن ، بهرهء زيادى به آنها برسد ) آيات مزبور نازل شد ، و صريحاً به آنها گوشزد كرد كه : اگر دنيا و زينت دنيا را مىخواهند براى هميشه از پيامبر صلى الله عليه و آله جدا شوند ، و اگر خدا و\r\n\r\n\r\n","description":"","footnote":"\r\n( 1 ) اقتباس از « تفسير مجمع البيان » و « تفسير قرطبى » و « الميزان » و « تفسير كبير فخر رازى » و « فى ظلال القرآن » و تفسيرهاى ديگر ذيل آيات مورد بحث ، و همچنين « سيرهء ابن هشام » ، ج 1 ، ص 264 و « كامل ابن اثير » ، ج 2 ، ص 177 .\r\n","page_name":" 370 ","page_number":370},
  {"content":"\r\n\r\nپيامبر و روز جزا را خواهانند با زندگى سادهء او بسازند .\r\nاز اين گذشته ، در چگونگى تقسيم اوقات زندگى پيامبر صلى الله عليه و آله در ميان آنها نيز ، با هم رقابتهائى داشتند كه : پيغمبر صلى الله عليه و آله را با آن همه گرفتارى و اشتغالات مهم ، در مضيقه قرار مىداد ، - هر چند پيامبر صلى الله عليه و آله كوشش لازم را در زمينهء عدالت در ميان آنها رعايت مىكرد - .\r\nولى باز گفتگوهاى آنها ادامه داشت ، آيهء فوق نازل شد ، و پيامبر را در تقسيم اوقاتش در ميان آنها كاملًا آزاد گذاشت .\r\nو ضمناً ، به آنها اعلام كرد : اين حكم الهى است تا هيچ گونه نگرانى و سوء برداشتى براى آنها حاصل نشود . « 1 »\r\n* * *\r\n( ( 53 ) ) يا أَيُّهَا الَّذِينَ آمَنُوا لاتَدْخُلُوا بُيُوتَ النَّبِيِّ إِلَّا أَنْ يُؤْذَنَ لَكُمْ إِلى طَعامٍ غَيْرَ ناظِرِينَ إِناهُ وَ لكِنْ إِذا دُعِيتُمْ فَادْخُلُوا فَإِذا طَعِمْتُمْ فَانْتَشِرُوا وَ لامُسْتَأْنِسِينَ لِحَدِيثٍ إِنَّ ذلِكُمْ كانَ يُؤْذِي النَّبِيَّ فَيَسْتَحْيِي مِنْكُمْ وَ اللَّهُ لايَسْتَحْيِي مِنَ الْحَقِّ وَ إِذا سَأَلْتُمُوهُنَّ مَتاعاً فَسْئَلُوهُنَّ مِنْ وَراءِ حِجابٍ ذلِكُمْ أَطْهَرُ لِقُلُوبِكُمْ وَ قُلُوبِهِنَّ وَ ما كانَ لَكُمْ أَنْ تُؤْذُوا رَسُولَ اللَّهِ وَ لا أَنْ تَنْكِحُوا أَزْواجَهُ مِنْ بَعْدِهِ أَبَداً إِنَّ ذلِكُمْ كانَ عِنْدَ اللَّهِ عَظِيماً ( ( 54 ) ) إِنْ تُبْدُوا شَيْئاً أَوْ تُخْفُوهُ فَإِنَّ اللَّهَ كانَ بِكُلِّ شَيْءٍ عَلِيماً\r\nاى كسانى كه ايمان آورده‌ايد ! در خانه‌هاى پيامبر داخل نشويد مگر اين كه به شما براى صرف غذا اجازه داده شود ( در حالى كه قبل از موعد نيائيد و ) در انتظار وقت غذاننشينيد ؛ اما هنگامى كه دعوت شديد داخل شويد ؛ و وقتى غذا خورديد پراكنده شويد ، و ( بعد از صرف غذا ) به بحث و صحبت ننشينيد ؛ اين عمل پيامبر را ناراحت مىنمايد ولى از شما شرم مىكند ( و چيزى نمىگويد ) ؛ اما خداوند از ( بيان ) حق ، شرم ندارد ، و هنگامى كه\r\n\r\n\r\n","description":"","footnote":"\r\n( 1 ) اقتباس از « مجمع البيان » ، ذيل آيهء مورد بحث ؛ « بحار الانوار » ، ج 22 ، ص 181 ؛ « اسباب نزول الآيات » واحدى نيشابورى ، ص 240 .\r\n","page_name":" 371 ","page_number":371},
  {"content":"\r\n\r\nچيزى از وسائل زندگى را ( به عنوان عاريت ) از آنان ( / همسران پيامبر ) مىخواهيد از پشت پرده بخواهيد ؛ اين كار براى پاكى دل‌هاى شما و آنها بهتر است ؛ و شما حق نداريد رسول خدا را آزار دهيد ، و نه هرگز همسران او را بعد از او به همسرى خود در آوريد كه اين كار نزد خدا بزرگ است !\r\nاگر چيزى را آشكار كنيد يا آن را پنهان داريد ، خداوند از همه چيز آگاه است !\r\nشأن نزول :\r\n\r\nمؤمنان و آداب زندگى\r\nدر شأن نزول اين آيه ، مفسران چنين آورده‌اند :\r\nهنگامى كه رسول خدا با « زينب بنت جحش » ازدواج كرد ، وليمهء نسبتاً مفصلى به مردم داد ، ( اين اطعام مفصل شايد به خاطر آن بوده است كه شكستن سنت جاهليت در زمينهء تحريم « همسران مطلقهء پسر خوانده » با قاطعيت هر چه بيشتر صورت گيرد ، و بازتاب گسترده‌اى در محيط داشته باشد ، و نيز اين سنت جاهلى كه ازدواج با « بيوه‌هاى بردگان آزاد شده » عيب و ننگ محسوب مىشد ، از ميان برود ) .\r\n« انس » كه خادم مخصوص پيامبر صلى الله عليه و آله بود ، مىگويد : پيامبر صلى الله عليه و آله به من دستور داد :\r\nاصحابش را به غذا دعوت كنم ، من همه را دعوت كردم ، دسته ، دسته مىآمدند ، غذا مىخوردند و از اطاق خارج مىشدند ، تا اين كه عرض كردم : اى پيامبر خدا ! كسى باقى نمانده كه من او را دعوت نكرده باشم .\r\nفرمود : اكنون كه چنين است ، سفره را جمع كنيد ، سفره را برداشتند و جمعيت پراكنده شدند ، اما سه نفر ، همچنان در اطاق پيامبر صلى الله عليه و آله ماندند ، و مشغول بحث و گفتگو بودند .\r\nهنگامى كه سخنان آنها به طول انجاميد ، پيامبر صلى الله عليه و آله برخاست ، و من نيز همراه او برخاستم ، شايد آنها متوجه شوند ، و از منزل خارج شوند ، پيامبر بيرون آمد ، تا به حجرهء « عايشه » رسيد ، بار ديگر برگشت ، من هم در خدمتش آمدم ، باز ديدم همچنان نشسته‌اند ، آيهء فوق نازل شد و دستورات لازم را در برخورد با اين مسائل به\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nآنها تفهيم كرد . « 1 »\r\nو نيز از بعضى قرائن استفاده مىشود : گاهى همسايگان و ساير مردم ، طبق معمول براى عاريت گرفتن اشيائى نزد بعضى از زنان پيامبر صلى الله عليه و آله مىآمدند ، هر چند آنها طبق سادگى زندگى آن زمان ، كار خلافى مرتكب نمىشدند ولى براى حفظ حيثيت همسران پيامبر صلى الله عليه و آله آيهء فوق نازل شد ، و به مؤمنان دستور داد : هرگاه مىخواهند چيزى از آنها بگيرند از پشت پرده بگيرند .\r\nدر روايت ديگرى آمده است : بعضى از مخالفان پيامبر صلى الله عليه و آله گفتند : چگونه پيامبر صلى الله عليه و آله بعضى از زنان بيوهء ما را به ازدواج خود در آورده ؟ به خدا سوگند هرگاه او چشم از جهان بپوشد ، ما با همسران او ازدواج خواهيم كرد ! !\r\nآيهء فوق نازل شد ، و ازدواج با زنان پيامبر صلى الله عليه و آله را بعد از او به كلّى ممنوع ساخت ، و به اين توطئه نيز پايان داد . « 2 »\r\n* * *\r\n( ( 55 ) ) لا جُناحَ عَلَيْهِنَّ فِي آبائِهِنَّ وَ لا أَبْنائِهِنَّ وَ لا إِخْوانِهِنَّ وَ لا أَبْناءِ إِخْوانِهِنَّ وَ لا أَبْناءِ أَخَواتِهِنَّ وَ لا نِسائِهِنَّ وَ لا ما مَلَكَتْ أَيْمانُهُنَّ وَ اتَّقِينَ اللَّهَ إِنَّ اللَّهَ كان‌َعَلى كُلِّ شَيْءٍ شَهِيداً\r\nبر آنان ( / همسران پيامبر ) گناهى نيست در مورد پدران و فرزندان و برادران وفرزندان برادران ، و فرزندان خواهران خود و زنان مسلمان و بردگان خويش ( كه بدون حجاب و پرده با آنها تماس بگيرند ) ؛ و تقواى الهى را پيشه كنيد كه خداوند نسبت به هر چيزى شاهد و آگاه است .\r\nشأن نزول :\r\n\r\nرعايت حجاب در مورد محارم\r\nبعضى از مفسران چنين نقل كرده : بعد از نزول آيهء حجاب ( آيهء گذشته ) پدران ،\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « صحيح بخارى » ، ج 6 ، ص 26 ؛ « تفسير ابن كثير » ، ج 3 ، ص 511 .\r\n( 2 ) « مجمع البيان » ، ذيل آيات مورد بحث ؛ « نور الثقلين » ، ج 4 ، ص 298 .\r\n","page_name":" 373 ","page_number":373},
  {"content":"\r\n\r\nفرزندان و بستگان همسران پيامبر صلى الله عليه و آله خدمتش عرض كردند : اى رسول خدا ! صلى الله عليه و آله ما نيز با آنها از پشت پرده سخن گوئيم ؟ آيهء فوق نازل شد و به آنها پاسخ گفت كه : اين حكم شامل شما نمىشود . « 1 »\r\n* * *\r\n( ( 59 ) ) يا أَيُّهَا النَّبِيُّ قُلْ لِأَزْواجِكَ وَ بَناتِكَ وَ نِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ ذلِكَ أَدْنى أَنْ يُعْرَفْنَ فَلايُؤْذَيْنَ وَ كانَ اللَّهُ غَفُوراً رَحِيماً ( ( 60 ) ) لَئِنْ لَم‌ْيَنْتَهِ الْمُنافِقُونَ وَ الَّذِينَ فِي قُلُوبِهِمْ مَرَضٌ وَ الْمُرْجِفُونَ فِي الْمَدِينَةِ لَنُغْرِيَنَّكَ بِهِمْ ثُمَّ لايُجاوِرُونَكَ فِيها إِلَّا قَلِيلًا ( ( 61 ) ) مَلْعُونِينَ أَيْنَما ثُقِفُوا أُخِذُوا وَ قُتِّلُوا تَقْتِيلًا\r\nاى پيامبر ! به همسران و دخترانت و زنان مؤمنان بگو : « جلباب‌ها ( / روسرىهاى بلند ) خود را بر خويش فرو افكنند ، اين كار براى اين كه شناخته شوند و مورد آزار قرار نگيرند بهتر است ؛ و ( اگر تاكنون خطا و كوتاهى از آنها سر زده توبه كنند ) خداوندهمواره آمرزنده و رحيم است » .\r\nاگر منافقان و بيماردلان ، و آنها كه اخبار دروغ و شايعات بىاساس در مدينه پخش مىكنند ، دست از كار خود بر ندارند ، تو را بر ضد آنان مىشورانيم ، سپس جز مدت‌كوتاهى نمىتوانند در كنار تو در اين شهر بمانند !\r\nو از همه جا طرد مىشوند ، و هر جا يافته شوند گرفته خواهند شد و به سختى به قتل خواهند رسيد !\r\nشأن نزول :\r\n\r\nحجاب احترام زنان مؤمن\r\nدر « تفسير على بن ابراهيم » در شأن نزول آيهء نخست ، چنين آمده است : آن ايام زنان مسلمان به مسجد مىرفتند و پشت سر پيامبر صلى الله عليه و آله نماز مىگذاردند ، هنگام\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « تفسير صافى » ، ج 4 ، ص 200 ؛ « قرطبى » ، ج 14 ، ص 231 .\r\n","page_name":" 374 ","page_number":374},
  {"content":"\r\n\r\nشب ، موقعى كه براى نماز مغرب و عشا مىرفتند ، بعضى از جوانان هرزه و اوباش ، بر سر راه آنها مىنشستند و با مزاح و سخنان ناروا آنها را آزار مىدادند ، و مزاحم آنان مىشدند ، آيهء فوق نازل شد و به آنها دستور داد ، حجاب خود را به طور كامل رعايت كنند تا به خوبى شناخته شوند ، و كسى بهانهء مزاحمت پيدا نكند . « 1 »\r\nدر همان كتاب ، در شأن نزول آيهء دوم ، چنين مىخوانيم : گروهى از منافقين در « مدينه » بودند و انواع شايعات را پيرامون پيامبر صلى الله عليه و آله به هنگامى كه به بعضى از غزوات مىرفت ، در ميان مردم منتشر مىساختند .\r\nگاه ، مىگفتند : پيامبر كشته شده .\r\nو گاه ، مىگفتند : اسير شده ، مسلمانانى كه توانائى جنگ را نداشتند و در « مدينه » مانده بودند ، سخت ناراحت مىشدند ، شكايت نزد پيامبر صلى الله عليه و آله آوردند ، اين آيه نازل شد ، و سخت اين شايعه پراكنان را تهديد كرد . « 2 »\r\n* * *\r\n\r\n\r\n","description":"","footnote":"\r\n( 1 ) « نور الثقلين » ، ج 4 ، ص 307 ؛ « بحار الانوار » ، ج 22 ، ص 190 ، و ج 101 ، ص 33 ؛ « تفسير على بن ابراهيم قمى » ، ج 2 ، ص 196 ( دار الكتاب قم ) .\r\n( 2 ) « نور الثقلين » ، ج 4 ، ص 307 ؛ « تفسير على بن ابراهيم قمى » ، ج 2 ، ص 196 ؛ « الميزان » ، ج 16 ، ص 344 .\r\n","page_name":" 375 ","page_number":375},
  {"content":"\r\n . \r\n","description":"","footnote":"","page_name":" 376 ","page_number":376},
  {"content":"\r\n\r\n\r\nفصل دهم : سوره‌هاى فاطر - يس - ص - زمر - شورى - زخرف - جاثيه - احقاف - فتح\r\n\r\n","description":"","footnote":"","page_name":" 377 ","page_number":377},
  {"content":"\r\n . \r\n","description":"","footnote":"","page_name":" 378 ","page_number":378},
  {"content":"\r\n\r\n( 42 ) وَ أَقْسَمُوا بِاللَّهِ جَهْدَ أَيْمانِهِمْ لَئِنْ جاءَهُمْ نَذِيرٌ لَيَكُونُنَّ أَهْدى مِنْ إِحْدَى الْأُمَمِ فَلَمَّا جاءَهُمْ نَذِيرٌ ما زادَهُمْ إِلَّا نُفُوراً ( 43 ) اسْتِكْباراً فِي الْأَرْضِ وَ مَكْرَ السَّيِّئِ وَ لايَحِيقُ الْمَكْرُ السَّيِّئُ إِلَّا بِأَهْلِهِ فَهَلْ يَنْظُرُونَ إِلَّا سُنَّتَ الْأَوَّلِينَ فَلَنْ تَجِدَ لِسُنَّتِ اللَّهِ تَبْدِيلًا وَ لَن‌ْتَجِدَ لِسُنَّتِ اللَّهِ تَحْوِيلًا\r\nآنان با نهايت تأكيد به خدا سوگند خوردند كه اگر پيامبرى انذاركننده به سراغشان آيد ، هدايت يافته‌ترين امت‌ها خواهند بود ؛ اما چون پيامبرى براى آنان آمد ، جز فرار و فاصله گرفتن ( از حق ) چيزى بر آنها نيفزود !\r\nاينها همه به خاطر استكبار در زمين و نيرنگ‌هاى بدشان بود ، اين نيرنگ‌ها تنها دامان صاحبانش را مىگيرد ؛ آيا آنها چيزى جز سنت پيشينيان ( و عذاب‌هاى دردناك آنان ) را انتظار دارند ؟ ! هرگز براى سنت خدا تبديلى نخواهى يافت ، و هرگز براى سنت الهى تغييرى نمىيابى !\r\nشأن نزول :\r\n\r\nادّعاهاى بدون عمل\r\nدر « تفسير درّ المنثور » ، « روح المعانى » و « مفاتيح الغيب » و تفاسير ديگر چنين آمده است : « مشركان عرب هنگامى كه مىشنيدند : بعضى از امت‌هاى پيشين همچون يهود ، پيامبران الهى را تكذيب كردند ، و آنها را به شهادت رساندند ، مىگفتند : ولى ما چنين نيستيم ! اگر فرستادهء الهى به سراغ ما بيايد ما هدايت‌پذيرترين امت‌ها خواهيم بود ! ولى همانها هنگامى كه آفتاب عالم‌تاب اسلام ، از افق سرزمينشان طلوع كرد ، و پيامبر اسلام صلى الله عليه و آله همراه بزرگ‌ترين كتاب آسمانى ، به سراغشان آمد ، نه تنها نپذيرفتند ، بلكه در مقام تكذيب و مبارزه و انواع مكر و فريب بر آمدند » .\r\nآيات فوق نازل شد ، و آنها را بر اين ادعاهاى تو خالى و بىاساس مورد ملامت و سرزنش قرار داد . « 1 »\r\n\r\n\r\n","description":"","footnote":"\r\n( 1 ) « درّ المنثور » ، ج 5 ، ص 256 ؛ « مجمع البيان » ، ذيل آيات مورد بحث ؛ « قرطبى » ، ج 14 ، ص 358 .\r\n","page_name":" 379 ","page_number":379},
  {"content":"\r\n\r\n( 77 ) أَ وَ لَمْ يَرَ الْإِنْسانُ أَنَّا خَلَقْناهُ مِنْ نُطْفَةٍ فَإِذا هُوَ خَصِيمٌ مُبِينٌ ( 78 ) وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ ( 79 ) قُلْ يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ\r\nآيا انسان نمىداند كه ما او را از نطفه‌اى بىارزش آفريديم ؟ ! و او ( چنان صاحب قدرت و شعور شد كه ) به مخاصمهء آشكار ( با ما ) برخاست !\r\nو براى ما مثالى زد و آفرينش خود را فراموش كرد ، و گفت : « چه كسى اين استخوانها را زنده مىكند در حالى كه پوسيده است » ؟ !\r\nبگو : « همان كسى آن را زنده مىكند كه نخستين بار آن را آفريد ؛ و او به هر مخلوقى داناست » !\r\nشأن نزول :\r\n\r\nآن كه نخستين بار آفريد ، بار ديگر زنده مىكند\r\nدر غالب تفاسير نقل شده است : مردى از مشركان ، به نام « ابى بن خلف » يا « امية بن خلف » و يا « عاص بن وائل » قطعهء استخوان پوسيده‌اى را پيدا كرد و گفت : با اين دليل محكم ، به مخاصمه با محمّد صلى الله عليه و آله برمىخيزم ، و سخن او را دربارهء معاد ابطال مىكنم ، آن را برداشت و نزد پيامبر اسلام صلى الله عليه و آله آمد ( و شايد مقدارى از آن را در حضور پيامبر نرم كرد و به روى زمين ريخت ) و گفت : چه كسى مىتواند اين استخوان‌هاى پوسيده را از نو زنده كند ( و كدام عقل آن را باور مىكند ) .\r\nآيات فوق و چهار آيهء بعد از آن ، كه مجموعاً هفت آيه را تشكيل مىدهد نازل شد ، و پاسخ منطقى و دندان‌شكنى به او و همفكران او داد . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « اسباب نزول الآيات » واحدى نيشابورى ، ص 246 ؛ « بحار الانوار » ، ج 9 ، ص 281 ، و ج 18 ، ص 202 ؛ « جامع البيان » ، ج 23 ، ص 38 ؛ « قرطبى » ، ج 10 ، ص 68 ، و ج 15 ، ص 58 .\r\n","page_name":" 380 ","page_number":380},
  {"content":"\r\n\r\n( 1 ) ص وَ الْقُرْآنِ ذِي الذِّكْرِ ( 2 ) بَلِ الَّذِينَ كَفَرُوا فِي عِزَّةٍ وَ شِقاقٍ ( 3 ) كَمْ أَهْلَكْنا مِنْ قَبْلِهِمْ مِنْ قَرْنٍ فَنادَوْا وَ لاتَ حِينَ مَناصٍ\r\nص ، سوگند به قرآنى كه داراى ذكر است ( كه اين كتاب ، معجزهء الهى است ) .\r\nولى كافران گرفتار غرور و اختلافند !\r\nچه بسيار اقوامى را كه پيش از آنها هلاك كرديم ؛ و به هنگام نزول عذاب فرياد مىزدند ولى وقت نجات گذشته بود !\r\nشأن نزول :\r\n\r\nپاسخ دندان‌شكن به كفار قريش\r\nدر كتب تفسير و حديث ، شأن نزول‌هاى مشابهى براى آيات آغاز اين سوره وارد شده است كه به يكى از آنها - كه مشروح‌تر و جامع‌تر است - در اينجا اشاره مىكنيم و آن حديثى است كه مرحوم « كلينى » از امام باقر عليه السلام چنين نقل مىكند :\r\n« ابوجهل » و جماعتى از « قريش » نزد « ابوطالب » ، عموى پيامبر صلى الله عليه و آله آمده گفتند :\r\nفرزند برادرت ، ما را آزار داده ، و خدايان ما را نيز ناراحت ساخته است ! او را بخوان و به او دستور ده ، دست از خدايان ما بردارد ، تا ما هم ناسزا به خداى او نگوئيم !\r\n« ابوطالب » ، كسى را خدمت پيامبر صلى الله عليه و آله فرستاد ، هنگامى كه پيامبر صلى الله عليه و آله وارد خانه شد ، و به اطراف اطاق نگاه كرد ، ديد كسى جز مشركان در كنار « ابوطالب » نيست ، گفت :\r\nالسَّلَامُ عَلَى مَنِ اتَّبَعَ الْهُدَى :\r\n« سلام بر كسانى كه پيرو هدايتند » !\r\nپس از آن نشست ، « ابوطالب » سخنان آنها را براى پيامبر صلى الله عليه و آله شرح داد .\r\nپيامبر صلى الله عليه و آله در جواب فرمود :\r\nأَ وَ هَلْ لَهُمْ فِي كَلِمَةٍ خَيْرٍ لَهُمْ مِنْ هَذَا يَسُودُونَ بِهَا الْعَرَبَ وَ يَطَئُونَ أَعْنَاقَهُمْ :\r\n« آيا آنها حاضرند جمله‌اى را با من موافقت كنند و در سايهء آن ، بر تمام عرب پيشى گيرند و حكومت كنند » ؟ !\r\n« ابوجهل » ، ( كه از اين سخن به وجد آمده بود و انتظار داشت ، كليد حكومت بر\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nعرب را از دست پيامبر صلى الله عليه و آله بگيرد ) گفت : بله ! موافقيم ، منظورت ، كدام جمله است ؟\r\nپيغمبر صلى الله عليه و آله فرمود :\r\nتَقُولُونَ لا الهَ الَّا اللَّهُ ! :\r\n« بگوئيد : معبودى جز اللَّه نيست » ! ( و اين بتها را كه مايهء بدبختى و ننگ و عقب‌افتادگى شماست ، دور بريزيد ) .\r\nهنگامى كه حضّار اين جمله را شنيدند ، به شدت وحشت كردند ، انگشت‌ها را در گوش گذاردند ، با سرعت خارج شده ، مىگفتند : چنين چيزى را تاكنون نشنيده‌ايم ، اين يك دروغ است .\r\nاينجا بود كه آيات آغاز سورهء « ص » نازل شد . « 1 »\r\n* * *\r\n( ( 4 ) ) وَ عَجِبُوا أَنْ جاءَهُمْ مُنْذِرٌ مِنْهُمْ وَ قالَ الْكافِرُونَ هذا ساحِرٌ كَذَّابٌ ( ( 5 ) ) أَ جَعَلَ الْآلِهَةَ إِلهاً واحِداً إِنَّ هذا لَشَيْءٌ عُجابٌ ( ( 6 ) ) وَ انْطَلَقَ الْمَلَأُ مِنْهُمْ أَنِ امْشُوا وَ اصْبِرُوا عَلى آلِهَتِكُمْ إِنَّ هذا لَشَيْءٌ يُرادُ ( ( 7 ) ) ما سَمِعْنا بِهذا فِي الْمِلَّةِ الْآخِرَةِ إِنْ هذا إِلَّا اخْتِلاقٌ\r\nآنها تعجب كردند كه بيم دهنده‌اى از ميان آنان به سويشان آمده ، و كافران گفتند : « اين ساحر دروغگوئى است !\r\nآيا او به جاى اين همه خدايان ، خداى واحدى قرار داده ؟ ! اين به راستى چيز عجيبى است » !\r\nسركردگان آنها بيرون آمدند و گفتند : برويد و خدايانتان را محكم بچسبيد ، اين چيزى است كه خواسته‌اند ( شما را گمراه كنند ) !\r\nما هرگز چنين چيزى در آئين واپسين نشنيده‌ايم ؛ اين تنها يك آئين ساختگى است !\r\nشأن نزول :\r\n\r\nاگر خورشيد را در دست راستم قرار دهند . . .\r\nدربارهء اين آيات ، شأن نزولى شبيه آنچه در آيات قبل بيان شد ، نقل كرده‌اند و بعيد نيست شأن نزول واحدى باشد كه براى مجموع اين آيات است .\r\n\r\n\r\n","description":"","footnote":"\r\n( 1 ) « نور الثقلين » ، ج 4 ، ص 441 ؛ « كافى » ، ج 2 ، ص 649 ؛ « الميزان » ، ج 17 ، ص 186 .\r\n","page_name":" 382 ","page_number":382},
  {"content":"\r\n\r\nولى ، از آنجا كه اين شأن نزول ، مطالب تازه‌اى دارد ما آن را از « تفسير على بن ابراهيم » در اينجا مىآوريم :\r\nهنگامى كه رسول خدا دعوتش را آشكار كرد ، سران « قريش » نزد « ابوطالب » آمده و گفتند : اى « ابوطالب » فرزند برادرت ما را سبك مغز مىخواند ، و به خدايان ما ناسزا مىگويد ، جوانان ما را فاسد نموده ، و در جمعيت ما تفرقه افكنده است ، اگر اين كارها به خاطر كمبود مالى است ، ما آن قدر مال براى او جمع‌آورى مىكنيم كه ثروتمندترين مرد « قريش » شود و حتى حاضريم او را به رياست برگزينيم .\r\n« ابوطالب » اين پيام را به رسول اللَّه صلى الله عليه و آله عرض كرد ، پيامبر صلى الله عليه و آله فرمود :\r\nلَوْ وَضَعُوا الشَّمْسَ فِى يَمِيْنِى وَ الْقَمَرَ فِى يَسارِى ما أَرَدْتُهُ ، وَ لكِنْ يُعْطُونِى كَلِمَةً يَمْلِكُونَ بِهَا الْعَرَبَ وَ تَدِيْنُ لَهُمْ بِهَا الْعَجَمُ وَ يَكُونُونَ مُلُوكاً فِى الْجَنَّةِ ! :\r\n« اگر آنها خورشيد را در دست راست من و ماه را در دست چپ من بگذارند من به آن تمايل ندارم ، ولى ( به جاى اين همه وعده‌ها ) يك جمله ، با من موافقت نمايند ، تا در سايه آن بر عرب حكومت كنند ، و غير عرب نيز به آئين آنها درآيند ، و آنها سلاطين بهشت خواهند بود ! » .\r\n« ابوطالب » ، اين پيام را به آنها رسانيد ، آنها گفتند : حاضريم به جاى يك جمله ، ده جمله را بپذيريم ( كدام جمله منظور تو است ؟ ) .\r\nپيامبر صلى الله عليه و آله به آنها فرمود :\r\nتَشْهَدُونَ أَنْ لا الهَ الَّا اللَّهُ وَ انِّى رَسُولُ اللَّهِ :\r\n« گواهى دهيد كه معبودى جز اللَّه نيست ، و من رسول خدا هستم » .\r\nآنها ( از اين سخن سخت وحشت كردند و ) گفتند : ما 360 خدا را رها كنيم تنها به سراغ يك خدا برويم ؟ چه چيز عجيبى ؟ ! ( آن هم خدائى كه هرگز ديده نمىشود ! ) .\r\nدر اينجا آيات زير نازل شد : « وَ عَجِبُوا أَنْ جاءَهُمْ مُنْذِرٌ مِنْهُمْ وَ قالَ الْكافِرُونَ هذا ساحِرٌ كَذَّابٌ . . . إِنْ هذا إِلَّا اخْتِلاقٌ » . « 1 »\r\n\r\n\r\n","description":"","footnote":"\r\n( 1 ) « تفسير على بن ابراهيم قمى » ، ج 2 ، ص 228 ( دار الكتاب قم ) ؛ « نور الثقلين » ، ج 4 ، ص 442 ، ح 7 .\r\n","page_name":" 383 ","page_number":383},
  {"content":"\r\n\r\nهمين معنى در « تفسير مجمع البيان » ، با تفاوت مختصرى نقل شده ، و در آخر آن آمده است : « پيامبر صلى الله عليه و آله در حالى كه اشك از چشمانش جارى بود ، فرمود : اى عمو ! اگر اينها خورشيد را در دست راست من و ماه را در دست چپم قرار دهند ، تا دست از اين سخن بردارم ، هرگز چنين نخواهم كرد ، مگر اين كه اين سخن را در جامعه نفوذ دهم ، و يا در راه آن كشته شوم ، هنگامى كه « ابوطالب » اين سخن را شنيد ، عرض كرد : به دنبال برنامهء خود باش ! به خدا سوگند : من هرگز دست از يارى تو بر نخواهم داشت » . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث .\r\n","page_name":" 384 ","page_number":384},
  {"content":"\r\n\r\n( 17 ) وَ الَّذِينَ اجْتَنَبُوا الطَّاغُوتَ أَنْ يَعْبُدُوها وَ أَنابُوا إِلَى اللَّهِ لَهُمُ الْبُشْرى فَبَشِّرْ عِبادِ ( ( 18 ) ) الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ وَ أُولئِكَ هُمْ أُولُوا الْأَلْبابِ ( ( 19 ) ) أَ فَمَنْ حَقَّ عَلَيْهِ كَلِمَةُ الْعَذابِ أَ فَأَنْتَ تُنْقِذُ مَنْ فِي النَّارِ ( ( 20 ) ) لكِنِ الَّذِينَ اتَّقَوْا رَبَّهُمْ لَهُمْ غُرَفٌ مِنْ فَوْقِها غُرَفٌ مَبْنِيَّةٌ تَجْرِي مِنْ تَحْتِهَا الْأَنْهارُ وَعْدَ اللَّهِ لايُخْلِفُ اللَّهُ الْمِيعادَ\r\nو كسانى كه از عبادت طاغوت پرهيز كردند و به سوى خداوند بازگشتند ، بشارت از آنِ آنها است ؛ پس بندگان مرا بشارت ده !\r\nهمان كسانى كه سخنان را مىشنوند و از نيكوترين آنها پيروى مىكنند ؛ آنان كسانى هستند كه خدا هدايتشان كرده ، و آنها خردمندانند .\r\nآيا تو مىتوانى كسى را كه فرمان عذاب دربارهء او قطعى شده رهائى بخشى ؟ ! آيا تو مىتوانى كسى را كه در درون آتش است برگيرى و نجات دهى ؟ !\r\nولى آنها كه تقواى الهى پيشه كردند ، غرفه‌هائى در بهشت دارند كه بر فراز آنهاغرفه‌هاى ديگرى بنا شده و از زير آنها نهرها جارى است . اين وعدهء الهى است ، و خداوند در وعدهء خود تخلّف نمىكند !\r\nشأن نزول :\r\n\r\nموحّدان عصر جاهلى\r\nجمعى از مفسران ، شأن نزول‌هائى براى آيات فوق ، ذكر كرده‌اند از جمله اين كه گفته‌اند : آيهء « وَ الَّذِينَ اجْتَنَبُوا الطَّاغُوتَ . . . » و آيهء بعد از آن دربارهء سه نفر وارد شده كه در عصر جاهليت ( تسليم غوغاى مشركان در آن محيط آلوده نشدند و ) مىگفتند :\r\n« لا الهَ الَّا اللَّه » آنها « سلمان فارسى » ، « ابوذر غفارى » و « زيد بن عمرو » بودند . « 1 »\r\n\r\n\r\n","description":"","footnote":"\r\n( 1 ) « قرطبى » و « مجمع البيان » ، ذيل آيات مورد بحث .\r\n","page_name":" 385 ","page_number":385},
  {"content":"\r\n\r\nو در بعضى از روايات ، به جاى « زيد بن عمرو » ، « سعيد بن زيد » آمده است . « 1 »\r\nبعضى نيز گفته‌اند : آيهء « أَ فَمَنْ حَقَّ عَلَيْهِ كَلِمَةُ الْعَذابِ . . . » در مورد « ابوجهل » و مانند او نازل شده است . « 2 »\r\nولى بعيد نيست كه اينها از قبيل شأن نزول مصطلح نبوده باشد ، بلكه از قبيل تطبيق آيه بر مصاديق واضح است .\r\n* * *\r\n( ( 23 ) ) اللَّهُ نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَ قُلُوبُهُمْ إِلى ذِكْرِ اللَّهِ ذلِكَ هُدَى اللَّه‌ِيَهْدِي بِهِ مَنْ يَشاءُ وَ مَنْ يُضْلِلِ اللَّهُ فَما لَهُ مِنْ هادٍ\r\nخداوند بهترين سخن را نازل كرده ، كتابى كه آياتش هماهنگ است ؛ آياتى مكرر دارد ( با تكرارى شوق‌انگيز ) كه از شنيدن آياتش لرزه بر اندام كسانى كه از پروردگارشان مىترسند مىافتد ؛ سپس برون و درونشان نرم و متوجه ذكر خدا مىشود ؛ اين هدايت الهى است كه هر كس را بخواهد با آن راهنمائى مىكند ؛ و هر كس را خداوند گمراه سازد ، راهنمائى براى او نخواهد بود !\r\nشأن نزول :\r\n\r\nقرآن احسن الحديث است\r\nبعضى از مفسران ، از « عبداللَّه بن مسعود » نقل كرده‌اند : روزى جمعى از صحابهء پيامبر صلى الله عليه و آله كه ملالت خاطرى پيدا كرده بودند ، عرض كردند : اى رسول خدا ! چه مىشد ، حديثى براى ما بيان مىكردى تا زنگار ملالت از دل‌هاى ما بزدايد ؟\r\nدر اينجا نخستين آيه از آيات فوق نازل شد و قرآن را به عنوان « احسن الحديث » معرفى كرد . « 3 »\r\n\r\n\r\n","description":"","footnote":"\r\n( 1 ) « درّ المنثور » ، طبق نقل « تفسير الميزان » ، ج 17 ، ص 267 .\r\n( 2 ) اين قول را « روح المعانى » از بعضى نقل كرده است .\r\n( 3 ) اين شأن نزول با تعبيرات متفاوتى در « تفسير كشّاف » ، ج 4 ، ص 123 ، و « تفسيرقرطبى » و « آلوسى » و « ابوالفتوح رازى » و غير آن ذيل آيات مورد بحث آمده است .\r\n","page_name":" 386 ","page_number":386},
  {"content":"\r\n\r\n( 36 ) أَ لَيْسَ اللَّهُ بِكافٍ عَبْدَهُ وَ يُخَوِّفُونَكَ بِالَّذِينَ مِنْ دُونِهِ وَ مَنْ يُضْلِلِ اللَّهُ فَما لَهُ مِنْ هادٍ ( 37 ) وَ مَنْ يَهْدِ اللَّهُ فَما لَهُ مِنْ مُضِلٍّ أَ لَيْسَ اللَّهُ بِعَزِيزٍ ذِي انْتِقامٍ\r\nآيا خداوند براى ( نجات و دفاع از ) بنده‌اش كافى نيست ؟ ! اما آنها تو را از غير او مىترسانند . و هر كس را خداوند گمراه كند ، هيچ هدايت كننده‌اى ندارد !\r\nو هر كس را خدا هدايت كند ، هيچ گمراه كننده‌اى نخواهد داشت . آيا خداوند توانا و داراى مجازات نيست ؟ !\r\nشأن نزول :\r\n\r\nتهديد بر خشم بت‌ها\r\nبسيارى از مفسران نقل كرده‌اند : بت‌پرستان « مكّه » پيامبر صلى الله عليه و آله را از خشم و غضب بت‌ها بر حذر مىداشتند ، و مىگفتند : از آنها بدگوئى مكن ، و بر خلاف آنها اقدام منما كه تو را ديوانه مىكنند و آزار مىرسانند ! ( آيهء فوق نازل شد و به آنها پاسخ گفت ) . « 1 »\r\nبعضى نيز نقل كرده‌اند : هنگامى كه « خالد » به فرمان پيامبر صلى الله عليه و آله مأمور شكستن بت معروف « عُزّى » شد ، مشركان گفتند : اى « خالد » ! بترس كه خشم اين بت شديد است ! ( و تو را بيچاره مىكند ) « خالد » با تبرى كه در دست داشت محكم بر بينى آن بت كوبيد ، و آن را در هم شكست و گفت :\r\nكُفْراً لَكَ يا عُزّى ، لا سُبْحانَكَ - سُبْحانَ مَنْ أَهانَكَ ، انِّي رَأَيْتُ اللَّهَ قَدْ أَهانَكَ ! :\r\n« ناسپاسى بر تو باد اى عُزّى ! هرگز منزه نيستى ، منزّه كسى است كه تو را موهون ساخته ! من ديدم خداوند تو را موهون ساخته است » . « 2 »\r\nولى داستان « خالد » كه قاعدتاً بعد از فتح « مكّه » بوده ، نمىتواند از قبيل شأن\r\n\r\n\r\n","description":"","footnote":"\r\n( 1 ) « تفسير كشّاف » و « مجمع البيان » و « ابوالفتوح رازى » و « فى ظلال القرآن » ( با تفاوت‌هائى در تعبير ) .\r\n( 2 ) « مجمع البيان » ، ذيل آيات مورد بحث ( در « كشّاف » و « قرطبى » نيز اين روايت به طور مختصرترى آمده است ) .\r\n","page_name":" 387 ","page_number":387},
  {"content":"\r\n\r\nنزول باشد ؛ چرا كه تمام سورهء « زمر » ، « مكّى » است ، بنابراين ممكن است از قبيل تطبيق بوده باشد .\r\n* * * ( 53 ) قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لاتَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ\r\nبگو : « اى بندگان من كه بر خود اسراف و ستم كرده‌ايد ! از رحمت خداوند نوميد نشويد كه خدا همهء گناهان را مىآمرزد ، زيرا او بسيار آمرزنده و مهربان است .\r\nشأن نزول :\r\n\r\nيأس از رحمت خدا ممنوع\r\nبعضى از مفسران ، شأن نزول‌هائى براى آيات فوق ذكر كرده‌اند ، كه احتمالًا همه از قبيل « تطبيق » است ، نه « شأن نزول » .\r\nاز جمله داستان « وحشى » است كه در ميدان « احُد » بزرگ‌ترين جنايت را مرتكب شد ، و عموى پيامبر صلى الله عليه و آله « حمزه » ، آن افسر شجاعى كه جان خود را همه جا سپر براى پيامبر صلى الله عليه و آله مىساخت ، به طرز ناجوانمردانه‌اى شهيد كرد ، هنگامى كه اسلام اوج گرفت ، مسلمانان در همه جا پيروز شدند ، « وحشى » مىخواست اسلام بياورد ، اما مىترسيد اسلامش مورد قبول واقع نشود ، كه آيهء فوق نازل گرديد و او اسلام آورد ، پيامبر صلى الله عليه و آله از او پرسيد : عمويم « حمزه » را چگونه كشتى ؟ « وحشى » ماجرا را شرح داد ، پيامبر صلى الله عليه و آله سخت گريه كرد ، توبه او را پذيرا شد ، ولى به او فرمود :\r\nغَيِّبْ وَجْهَكَ عَنِّي فَانِّي لاأَسْتَطِيْعُ النَّظَرَ الَيْكَ فَلَحِقَ بِالشَّامِ فَماتَ فِى الخَمَّرِ :\r\n« در برابر چشمان من هرگز ظاهر مشو ؛ چرا كه نمىتوانم به تو نگاه كنم ، « وحشى » به سوى « شام » رفت ، و سرانجام در سرزمين « خمر » از دنيا رفت » .\r\nبعضى سؤال كردند : آيا اين آيه ، تنها دربارهء او است يا همهء مسلمين را شامل\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمىشود ؟ فرمود : همه را شامل مىشود . « 1 »\r\nديگر داستان مرد « نبّاش » است ( كسى كه قبرها را مىشكافت و كفن مردگان را باز مىكرد و با خود مىبرد ) كه فشرده‌اش چنين است :\r\n« جوانى گريان ، خدمت پيامبر صلى الله عليه و آله آمد و سخت ناراحت بود ، مىگفت : از خشم خدا مىترسم .\r\nفرمود : شرك آورده‌اى ؟ !\r\nگفت : نه .\r\nفرمود : خون ناحق ريخته‌اى ؟\r\nعرض كرد : نه .\r\nفرمود : خدا گناه تو را مىآمرزد هر قدر زياد باشد .\r\nعرض كرد : گناه من از آسمان و زمين و « عرش » و « كرسى » بزرگ‌تر است .\r\nفرمود : گناهت از خدا هم بزرگ‌تر است ؟ !\r\nعرض كرد : نه ، خدا از همه چيز بزرگ‌تر است .\r\nفرمود : برو ( توبه كن ) كه خداى عظيم گناه عظيم را مىآمرزد .\r\nبعد فرمود : بگو ببينم گناه تو چيست ؟\r\nعرض كرد : اى رسول خدا صلى الله عليه و آله از روى تو شرم دارم كه بازگو كنم .\r\nفرمود : آخر بگو ، ببينم چه كرده‌اى ؟ !\r\nعرض كرد : هفت سال نبش قبر مىكردم ، و كفن‌هاى مردگان را برمىداشتم تا اين كه : روزى به هنگام نبش قبر ، به جسد دخترى از « انصار » برخورد كردم ، بعد از آن كه او را برهنه كردم ، ديو نفس در درونم به هيجان در آمد . . . ( سپس ماجراى تجاوز خود را شرح داد ) .\r\n\r\n\r\n","description":"","footnote":"\r\n( 1 ) « سفينة البحار » ، ج 2 ، ص 637 ، مادهء « وحش » ؛ « تفسير كبير فخر رازى » ، ج 27 ، ص 4 ؛ « نور الثقلين » ، ج 4 ، ص 493 .\r\n","page_name":" 389 ","page_number":389},
  {"content":"\r\n\r\nهنگامى كه سخنش به اينجا رسيد ، پيامبر صلى الله عليه و آله سخت برآشفت و ناراحت شد ، فرمود : اين فاسق را بيرون كنيد ، و رو به سوى او كرده اضافه نمود : تو چقدر به دوزخ نزديكى ؟ !\r\nجوان بيرون آمد ، سخت گريه مىكرد ، سر به بيابان گذاشت و عرض مىكرد : اى خداى محمّد صلى الله عليه و آله ! اگر توبه مرا مىپذيرى ، پيامبرت را از آن با خبر كن ، و اگر نه آتشى از آسمان بفرست و مرا بسوزان و از عذاب آخرت برهان ، اينجا بود كه پيك وحى خدا بر پيامبر نازل شد و آيهء « قُلْ يا عِبادِىَ الَّذِيْنَ اسْرَفُوا . . . » را بر آن حضرت خواند » . « 1 »\r\nتلاوت اين آيه ، از سوى « جبرئيل » در اينجا ممكن است به عنوان نخستين بار نباشد ، كه جنبهء شأن نزول پيدا كند ، بلكه تكرار آيه‌اى باشد كه قبلًا نازل شده ، براى تأكيد و توجه بيشتر و اعلام قبول توبهء آن مرد گنهكار !\r\nباز تكرار مىكنيم : اين گونه اشخاص كه بار سنگين از گناه را به دوش مىكشند ، مسئوليت سنگين‌ترى در مقام جبران از طريق اعمال صالح خود دارند .\r\n« فخر رازى » شأن نزول ديگرى ، براى آيات فوق آورده است ، نقل مىكند : بعضى گفته‌اند : اين آيات دربارهء اهل « مكّه » نازل شده ، آنها مىگفتند : محمّد صلى الله عليه و آله چنين فكر مىكند كه هر كس ، پرستش « بت » كند ، يا دستش به خون انسانى آغشته شود ، هرگز بخشوده نخواهد شد ، در عين حال ، به ما مىگويد : اسلام بياوريد ، ما چگونه اسلام بياوريم در حالى كه هم « بت » پرستيده‌ايم و هم خون بىگناهان را ريخته‌ايم ؟ ! ( آيات فوق نازل شد ، و درهاى توبه را به روى آنان گشود ) . « 2 »\r\n* * *\r\n\r\n\r\n","description":"","footnote":"\r\n( 1 ) « تفسير ابوالفتوح رازى » ، ج نهم ، ص 412 ، ذيل آيات مورد بحث ، ( با مقدارى تلخيص ) .\r\n( 2 ) « تفسير كبير فخر رازى » ، ج 27 ، ص 4 ، ذيل آيات مورد بحث .\r\n","page_name":" 390 ","page_number":390},
  {"content":"\r\n\r\n( 23 ) ذلِكَ الَّذِي يُبَشِّرُ اللَّهُ عِبادَهُ الَّذِينَ آمَنُوا وَ عَمِلُوا الصَّالِحاتِ قُلْ لاأَسْئَلُكُمْ عَلَيْهِ أَجْراً إِلَّا الْمَوَدَّةَ فِى الْقُرْبى وَ مَنْ يَقْتَرِفْ حَسَنَةً نَزِدْ لَه‌ُفِيها حُسْناً إِنَّ اللَّهَ غَفُورٌ شَكُورٌ\r\nاين همان چيزى است كه خداوند بندگانش را كه ايمان آورده و اعمال صالح انجام داده‌اند به آن نويد مىدهد . بگو : « من هيچ پاداشى از شما بر رسالتم درخواست‌نمىكنم جز دوست داشتن نزديكانم ( / اهل بيتم ) ؛ و هر كس كار نيكى انجام دهد ، بر نيكىاش مىافزائيم ؛ چرا كه خداوند آمرزنده و سپاسگزار است » .\r\nشأن نزول :\r\n\r\nمودّت و محبت بستگان پيامبر صلى الله عليه و آله\r\nدر « تفسير مجمع البيان » ، شأن نزولى براى آيات 23 تا 26 اين سوره از پيامبر گرامى اسلام صلى الله عليه و آله نقل شده است كه حاصلش چنين است :\r\n« هنگامى كه پيامبر وارد « مدينه » شد و پايه‌هاى اسلام محكم گرديد ، انصار گفتند : ما خدمت رسول خدا صلى الله عليه و آله مىرسيم و عرض مىكنيم : اگر مشكلات مالى پيدا شده ، اين اموال ما بدون هيچ گونه قيد و شرط ، در اختيار تو قرار دارد ، هنگامى كه اين سخن را خدمتش عرض كردند ، آيهء قُلْ لاأَسْئَلُكُمْ عَلَيْهِ أَجراً إِلَّا الْمَوَدَّةَ فِى الْقُرْبى : « بگو : من مزدى از شما در برابر رسالت ، جز محبت نزديكانم نمىطلبم » نازل شد ، و پيامبر صلى الله عليه و آله بر آنها تلاوت كرد ، سپس فرمود : نزديكان مرا بعد از من دوست داريد ، آنها با خوشحالى و رضا و تسليم از محضرش بيرون آمدند ، اما منافقان گفتند :\r\nاين سخنى است كه او بر خدا افترا بسته ، و هدفش اين است كه ما را بعد از خود در برابر خويشاوندانش ، ذليل كند ، آيهء بعد نازل شد : « أَمْ يَقُولُونَ افْتَرى عَلَى اللَّهِ كَذِباً » ، و به آنها پاسخ گفت ، پيامبر صلى الله عليه و آله به سراغ آنان فرستاد ، و آيه را بر آنها تلاوت كرد ، گروهى پشيمان شدند و گريه كردند ، و سخت ناراحت گشتند ، آيهء سوم نازل گرديد :\r\n« وَ هُوَ الَّذِي يَقْبَلُ التَّوْبَةَ عَنْ عِبادِهِ » .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nپيامبر به سراغ آنها فرستاد ، و آنها را بشارت داد كه توبهء خالصانهء آنان مقبول درگاه خدا است . « 1 »\r\n* * *\r\n( ( 27 ) ) وَ لَوْ بَسَطَ اللَّهُ الرِّزْقَ لِعِبادِهِ لَبَغَوْا فِى الْأَرْضِ وَ لكِنْ يُنَزِّلُ بِقَدَرٍ ما يَشاءُ إِنَّهُ بِعِبادِهِ خَبِيرٌ بَصِيرٌ\r\nهر گاه خداوند روزى را براى بندگانش وسعت بخشد ، در زمين طغيان و ستم مىكنند ؛ از اين رو به مقدارى كه مىخواهد ( و مصلحت مىداند ) نازل مىكند ، كه‌نسبت به بندگانش آگاه و بيناست !\r\nشأن نزول :\r\n\r\nرابطهء ثروت و طغيان\r\nاز « خباب بن ارت » صحابى معروف ، نقل شده كه اين آيه دربارهء ما نازل شد ، و اين به خاطر آن بود ، كه ما به اموال فراوان طوايف « بنىقريظه » و « بنىنظير » و « بنىقينقاع » از يهود نظر افكنديم ، و آرزو داشتيم كه اى كاش ما همچنين اموالى داشتيم ، آيه نازل شد و به ما هشدار داد كه اگر خداوند روزى را براى بندگانش گسترده كند ، طغيان خواهند كرد . « 2 »\r\nدر « تفسير درّ المنثور » حديث ديگرى نقل شده ، و آن اين كه : اين آيه در مورد اصحاب « صفه » نازل گرديد ، چرا كه آنها آرزو داشتند دنيايشان رو به راه شود . « 3 »\r\n( دربارهء اصحاب صفه و اين كه آنها چه كسانى بودند شرحى در پايان اين آيات به خواست خدا خواهيم داشت ) .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث .\r\n( 2 ) « تفسير كبير فخر رازى » ، ج 27 ، ص 171 و « تفسير ابوالفتوح رازى » ، ( ذيل آيات مورد بحث ) ؛ « قرطبى » ، ج 16 ، ص 27 .\r\n( 3 ) « درّ المنثور » اين حديث را از « حاكم » و « بيهقى » و « ابو نعيم » نقل كرده است ( ح 6 ، ص 8 ) ؛ « قرطبى » ، ج 16 ، ص 27 .\r\n","page_name":" 392 ","page_number":392},
  {"content":"\r\n\r\n( 51 ) وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِىَ بِإِذْنِهِ ما يَشاءُ إِنَّهُ عَلِىٌّ حَكِيمٌ\r\nو شايستهء هيچ انسانى نيست كه خدا با او سخن گويد ، مگر از راه وحى يا از پشت حجاب ، يا رسولى مىفرستد و به فرمان او آنچه را بخواهد وحى مىكند ؛ چرا كه او بلند مقام و حكيم است !\r\nشأن نزول :\r\n\r\nچگونگى ارتباط پيامبران با خداوند متعال\r\nبعضى از مفسران ، شأن نزولى براى اين آيه ، ذكر كرده‌اند كه حاصلش چنين است : جمعى از يهود ، خدمت پيامبر صلى الله عليه و آله آمده عرض كردند : چرا تو با خداوند سخن نمىگوئى ؟ و به او نگاه نمىكنى ؟ اگر پيامبرى ، همان گونه كه موسى عليه السلام با او سخن گفت و به او نگاه كرد ، تو نيز چنين كن . ما هرگز به تو ايمان نمىآوريم ، مگر اين كه همين كار را انجام دهى ، پيامبر صلى الله عليه و آله فرمود : موسى هرگز خدا را نديد ، اينجا بود كه آيهء فوق نازل شد ( و چگونگى ارتباط پيامبران را با خداوند متعال تشريح كرد ) . « 1 »\r\n* * *\r\n\r\n\r\n","description":"","footnote":"\r\n( 1 ) « قرطبى » ، ج 16 ، ص 53 ؛ « اسباب نزول الآيات » واحدى نيشابورى ، ص 252\r\n","page_name":" 393 ","page_number":393},
  {"content":"\r\n\r\n57 وَ لَمَّا ضُرِبَ ابْنُ مَرْيَمَ مَثَلًا إِذا قَوْمُكَ مِنْهُ يَصِدُّونَ ( ( 58 ) ) وَ قالُوا أَ آلِهَتُنا خَيْرٌ أَمْ هُوَ ما ضَرَبُوهُ لَكَ إِلَّا جَدَلًا بَلْ هُمْ قَوْمٌ خَصِمُونَ ( ( 59 ) ) إِنْ هُوَ إِلَّا عَبْدٌ أَنْعَمْنا عَلَيْهِ وَ جَعَلْناهُ مَثَلًا لِبنىاسرائيل\r\nو هنگامى كه دربارهء فرزند مريم مَثَلى زده شد ، ناگهان قوم تو به خاطر آن فرياد راه انداختند .\r\nو گفتند : « آيا خدايان ما بهترند يا او ؟ ! ( اگر معبودان ما در دوزخند ، مسيح نيز در دوزخ است ؛ چرا كه معبود واقع شده ) » ! ولى آنها اين مَثَل را جز از طريق جدال ( ولجاج ) براى تو نزدند ؛ آنها گروهى كينه‌توز و پرخاشگرند .\r\nمسيح فقط بنده‌اى بود كه ما نعمت به او بخشيديم و او را نمونه و الگوئى براى بنىاسرائيل قرار داديم .\r\nشأن نزول :\r\n\r\nپاسخ قاطع به ايراد « ابن زبعرى »\r\nدر « سيرهء ابن هشام » چنين آمده است : رسول خدا صلى الله عليه و آله روزى با « وليد بن مغيره » در مسجد نشسته بود « نضر بن حارث » نيز آمد و در كنار آنها نشست ، گروهى از سران قريش نيز در مجلس بودند ، پيامبر صلى الله عليه و آله با آنها سخن گفت ، « نضر » به مقابله برخاست ، پيامبر صلى الله عليه و آله با دلائل منطقى ( پيرامون بطلان بت‌پرستى ) او را محكوم ساخت ، سپس اين آيه را بر آنها خواند : إِنَّكُمْ وَ ما تَعْبُدُونَ مِنْ دُونِ اللَّهِ حَصَبُ جَهَنَّمَ أَنْتُمْ لَها وارِدُونَ * لَوْ كانَ هؤُلاءِ آلِهَةً ما وَرَدُوها وَ كُلٌّ فِيها خالِدُونَ . . . : « شما و آنچه غير خدا مىپرستيد ، هيزم جهنم خواهيد بود ؛ و همگى در آن وارد مىشويد . * اگر اينها خدايانى بودند ، هرگز وارد آن نمىشدند ! در حالى كه همگى در آن جاودانه خواهند بود » . « 1 »\r\nبعد از اين ماجرا پيامبر صلى الله عليه و آله از جا برخاست ، و رفت ، در اين هنگام « عبداللَّه بن زبعرى » آمد ، و به آن جمع پيوست ، « وليد » به « عبداللَّه » گفت : « نضر بن حارث » در\r\n\r\n\r\n","description":"","footnote":"\r\n( 1 ) انبياء ، آيات 98 و 99 .\r\n","page_name":" 394 ","page_number":394},
  {"content":"\r\n\r\nمقابل « محمّد » صلى الله عليه و آله درمانده شد ، و پاسخى نداشت بدهد ، محمّد صلى الله عليه و آله گمان مىكند ما و همهء معبودهايمان هيزم دوزخيم ! .\r\n« عبداللَّه » گفت : به خدا سوگند اگر من او را مىديدم پاسخش را مىدادم ، از او بپرسيد آيا درست است كه همهء معبودان با عابدانشان در دوزخند ؟ اگر چنين است ، ما فرشتگان را مىپرستيم ، و يهود « عزير » را و نصارى « عيسى بن مريم » را ( چه عيبى دارد كه ما با فرشتگان و پيامبرانى چون « عزير » و « مسيح » باشيم ! ) .\r\nاين پاسخ براى « وليد » و كسانى كه در مجلس بودند جالب آمد ، و معتقد بودند كه دليل دندان‌شكنى است ، اين سخن را خدمت پيامبر صلى الله عليه و آله گفتند ، رسول اللَّه صلى الله عليه و آله فرمود : « آرى هر كس دوست داشته باشد كه معبود واقع شود او هم با عابدانش در دوزخ خواهد بود ، اين بت‌پرستان در حقيقت شياطين را مىپرستيدند ، و هر چيز را كه شيطان به آنها دستور مىداد » .\r\nاينجا بود كه آيهء شريفهء : إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ : « ( اما ) كسانى كه از قبل ، وعده نيك از ما به آنها داده شده [ / مؤمنان صالح 
  ] از آن دور نگاه داشته مىشوند » نازل شد « 1 » و نيز آيهء : « وَ لَمَّا ضُرِبَ ابْنُ مَرْيَمَ مَثَلًا إِذا قَوْمُكَ مِنْهُ يَصِدُّونَ » « 2 » ( آيهء مورد بحث ) نازل گرديد . « 3 »\r\n* * *\r\n\r\n\r\n","description":"","footnote":"\r\n( 1 ) انبياء ، آيهء 101 .\r\n( 2 ) زخرف ، آيهء 57 .\r\n( 3 ) « سيرهء ابن هشام » ، ج 1 ، ص 385 ، با كمى تلخيص ؛ « تفسير ابن كثير » ، ج 4 ، ص 141 .\r\n","page_name":" 395 ","page_number":395},
  {"content":"\r\n\r\n23 أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ وَ خَتَمَ عَلى سَمْعِهِ وَ قَلْبِهِ وَ جَعَلَ عَلى بَصَرِهِ غِشاوَةً فَمَنْ يَهْدِيهِ مِنْ بَعْدِ اللَّهِ أَ فَلا تَذَكَّرُونَ\r\nآيا ديدى كسى را كه معبود خود را هواى نفس خويش قرار داده و خداوند او را با آگاهى ( بر اين كه شايسته هدايت نيست ) گمراه ساخته و بر گوش و قلبش مهر زده و بر چشمش پرده‌اى افكنده است ؟ ! چه كسى مىتواند غير از خدا او را هدايت كند ؟ ! آيا متذكر نمىشويد ؟ !\r\nشأن نزول :\r\n\r\nهواى او خداى او\r\nاين سخن را با جملهء پرمعنائى كه بعضى به صورت شأن نزول نقل كرده‌اند ، و گواه زنده‌اى بر مقصود ما است ، پايان مىدهيم ، يكى از مفسران مىگويد : شبى از شب‌ها « ابوجهل » در حالى كه « وليد بن مغيره » با او همراه بود ، به طواف خانهء كعبه پرداخت ، و در ضمن طواف دربارهء پيامبراسلام صلى الله عليه و آله با هم سخن مىگفتند ، « ابوجهل » گفت :\r\nوَ اللَّهِ انِّي لَأَعْلَمُ انَّهُ صادِقٌ :\r\n« به خدا سوگند كه من مىدانم او راست مىگويد » !\r\nفوراً « وليد » به او گفت : خاموش باش ! تو از كجا اين سخن را مىگوئى ؟\r\n« ابوجهل » گفت : اى « وليد » ! ما او را در كودكى و جوانى « صادق امين » مىناميديم ، چگونه بعد از تمام عقل و كمال رشد ، او را كذاب و خائن بناميم ؟ باز تكرار مىكنم : « مىدانم او راست مىگويد » !\r\n« وليد » گفت : پس چرا او را تصديق نمىكنى ، و ايمان نمىآورى ؟\r\nگفت : مىخواهى دختران قريش بنشينند و بگويند : از ترس شكست ، تسليم برادرزادهء « ابوالفتوح رازى » شدم ؟ !\r\nسوگند ، به بت‌هاى « لات » و « عزى » كه هرگز از او پيروى نخواهم كرد ! اينجا بود كه آيهء : وَ خَتَمَ عَلى سَمْعِهِ وَ قَلْبِهِ : « خدا بر گوش و قلب او مهر نهاده » نازل شد . « 1 »\r\n\r\n\r\n","description":"","footnote":"\r\n( 1 ) « تفسير مراغى » ، ج 25 ، ص 27 ؛ « قرطبى » ، ج 16 ، ص 170 .\r\n","page_name":" 396 ","page_number":396},
  {"content":"\r\n\r\n( 11 ) وَ قالَ الَّذِينَ كَفَرُوا لِلَّذِينَ آمَنُوا لَوْ كانَ خَيْراً ما سَبَقُونا إِلَيْهِ وَ إِذْ لَمْ يَهْتَدُوا بِهِ فَسَيَقُولُونَ هذا إِفْكٌ قَدِيمٌ\r\nكافران دربارهء مؤمنان چنين گفتند : « اگر ( اسلام ) چيز خوبى بود ، هرگز آنها ( در پذيرش آن ) بر ما پيشى نمىگرفتند » ! و چون خودشان به وسيلهء آن هدايت نشدند مىگويند : « اين يك دروغ قديمى است » !\r\nشأن نزول :\r\n\r\nتهيدستان ياران اصلى اسلام\r\nمفسران براى آيهء مورد بحث ، شأن نزول‌هاى متعددى نقل كرده‌اند :\r\n1 - اين آيه در مورد « ابوذر غفارى » است كه در « مكّه » اسلام آورد و قبيلهء او ( بنىغفار ) نيز به دنبال او ايمان آوردند ، ( و از آنجا كه قبيلهء بنىغفار باديه‌نشين و فقير بودند كفار قريش كه مردانى ثروتمند و شهرنشين بودند گفتند : اگر اسلام چيز خوبى بود ، اين بىسر و پاها بر ما سبقت نمىگرفتند ! ) در اينجا بود كه آيهء فوق نازل شد ، و به آنها پاسخ گفت . « 1 »\r\n2 - يك كنيز رومى در « مكّه » بود به نام « ذى النيره » « 2 » كه دعوت پيامبر صلى الله عليه و آله را اجابت كرد ، بزرگان قريش گفتند : اگر آنچه را محمّد صلى الله عليه و آله آورده ، چيز خوبى بود « ذىالنيره‌ها » بر ما مقدم نمىشدند ! « 3 »\r\n3 - گروهى از قبايل باديه‌نشين « مكّه » پيش از مردم شهر ، به اسلام روى آوردند ، اشراف « مكّه » گفتند : اگر اسلام چيز خوبى بود ، اين شترچران‌ها ! بر ما سبقت نمىگرفتند . « 4 »\r\n\r\n\r\n","description":"","footnote":"\r\n( 1 ) « قرطبى » ، ج 16 ، ص 189 ؛ « زاد المسير » ، ج 7 ، ص 135 .\r\n( 2 ) « ذى النيرة » از زنانى بود كه زود اسلام را پذيرفت ، و به همين جهت « ابوجهل » او را شكنجه و آزار مىداد .\r\n( 3 ) « قرطبى » ، ج 16 ، ص 189 ؛ « زاد المسير » ، ج 7 ، ص 135 .\r\n( 4 ) « قرطبى » ، ج 16 ، ص 190 ؛ « بحار الانوار » ، ج 9 ، ص 154 ؛ « زاد المسير » ، ج 7 ، ص 135 .\r\n","page_name":" 397 ","page_number":397},
  {"content":"\r\n\r\n4 - جمعى از مردان پاكدل ، اما فقير و تهيدست همچون « بلال » ، « صهيب » و « عمار » ، اسلام را با آغوش باز پذيرفتند ، اشراف « مكّه » گفتند : مگر ممكن است آئين محمّد صلى الله عليه و آله چيز خوبى باشد و اينها بر ما پيشى گيرند ؟ ! « 1 »\r\n5 - هنگامى كه « عبداللَّه بن سلام » و بعضى از يارانش ، ايمان آوردند جمعى از يهوديان مغرور گفتند : اگر اسلام خوب بود آنها پيش‌قدم نمىشدند . « 2 »\r\n* * * شأن نزول‌هاى چهارگانهء اوّل را ، در يك جمله مىتوان خلاصه كرد و آن اين كه :\r\nاسلام از طرف قشرهاى فقير و باديه‌نشين و تهيدست ، به سرعت مورد استقبال قرار گرفت ؛ چرا كه هم منافع نامشروعى نداشتند كه به خطر بيفتد ، و هم مغز آنها از باد غرور انباشته نبود ، و هم قلب‌هائى پاك‌تر از قشر مرفه ، عياش و هوسباز داشتند .\r\nاين استقبال گرم ، از ناحيهء اين گروه كه يكى از بزرگ‌ترين نقطه‌هاى قوت اين آئين الهى بود ، از سوى مغروران مستكبر ، به عنوان يك نقطهء ضعف بزرگ شمرده شد ، و گفتند : اين چه آئينى است كه پيروانش انبوهى باديه‌نشين فقير و تهيدست و كنيزان و بردگانند ؟ ! اگر مكتب معقولى بود ، هرگز نبايد افراد سطح پائين و منحط اجتماع ، از آن استقبال كنند ! اما ما كه در سطح بالا قرار داريم و چشم و چراغ جامعه هستيم ، عقب بمانيم !\r\nجالب اين كه : اين طرز تفكر انحرافى ، امروز هم از رائج‌ترين طرز تفكرها در ميان ثروتمندان مغرور ، و هوسبازان مرفه در مورد مذهب است كه مىگويند : مذهب ، به درد فقرا و پابرهنه‌ها مىخورد ، و هر دو براى هم خوبند ، و ما در سطحى بالاتر و بالاتر قرار داريم !\r\n* * *\r\n\r\n\r\n","description":"","footnote":"\r\n( 1 ) « قرطبى » ، ج 16 ، ص 190 ؛ « زاد المسير » ، ج 7 ، ص 135 .\r\n( 2 ) « مجمع البيان » ، ذيل آيهء مورد بحث ؛ « قرطبى » ، ج 16 ، ص 190 ؛ « بحار الانوار » ، ج 9 ، ص 154 ؛ « زاد المسير » ، ج 7 ، ص 135 .\r\n","page_name":" 398 ","page_number":398},
  {"content":"\r\n\r\nقرآن ، در آيات مورد بحث ، پاسخ كافى به آنها داده كه در تفسير اين آيات مىتوانيد بخوانيد .\r\nاما پنجمين شأن نزولى كه در بالا ذكر شد ، كه منظور « عبداللَّه بن سلام » و ياران او هستند هر چند به گفتهء « طبرسى » در « مجمع البيان » و « قرطبى » در تفسيرش ، از اكثر مفسران نقل شده ، از دو جهت بعيد به نظر مىرسد .\r\nنخست اين كه : تعبير به « الَّذِيْنَ كَفَرُوا » به طور مطلق ، معمولًا در مورد مشركان به كار مىرود ، نه اهل كتاب و يهود و نصارى .\r\nديگر اين كه ، « عبداللَّه بن سلام » مرد كم شخصيتى در ميان يهود نبود ، كه دربارهء او بگويند : اگر اسلام آئين خوبى بود ، او و يارانش بر ما پيشى نمىگرفتند .\r\n* * *\r\n( ( 29 ) ) وَ إِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ فَلَمَّا حَضَرُوهُ قالُوا أَنْصِتُوا فَلَمَّا قُضِىَ وَلَّوْا إِلى قَوْمِهِمْ مُنْذِرِينَ ( ( 30 ) ) قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْهِ يَهْدِي إِلَى الْحَقِّ وَ إِلى طَرِيقٍ مُسْتَقِيمٍ ( ( 31 ) ) يا قَوْمَنا أَجِيبُوا داعِىَ اللَّهِ وَ آمِنُوا بِهِ يَغْفِرْ لَكُمْ مِنْ ذُنُوبِكُمْ وَ يُجِرْكُمْ مِنْ عَذابٍ أَلِيمٍ ( ( 32 ) ) وَ مَنْ لايُجِبْ داعِىَ اللَّهِ فَلَيْسَ بِمُعْجِزٍ فِى الْأَرْضِ وَ لَيْسَ لَهُ مِنْ دُونِهِ أَوْلِياءُ أُولئِكَ فِي ضَلالٍ مُبِينٍ\r\n( به ياد آور ) هنگامى كه گروهى از جنّ را به سوى تو متوجه ساختيم كه قرآن رابشنوند ؛ وقتى حضور يافتند به يكديگر گفتند : « خاموش باشيد و بشنويد » ! و هنگامى كه پايان گرفت ، به سوى قوم خود بازگشتند و آنها را بيم دادند !\r\nگفتند : « اى قوم ما ! ما كتابى را شنيديم كه بعد از موسى نازل شده ، هماهنگ بانشانه‌هاى كتاب‌هاى پيش از آن ، كه به سوى حق و راه راست هدايت مىكند .\r\nاى قوم ما ! دعوت‌كنندهء الهى را اجابت كنيد و به او ايمان آوريد تا گناهانتان را ببخشد و\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nشما را از عذابى دردناك پناه دهد .\r\nو هر كس به دعوت‌كنندهء الهى پاسخ نگويد ، هرگز نمىتواند از چنگال عذاب الهى در زمين فرار كند ، و غير از خدا يار و ياورى براى او نيست ؛ چنين كسانى در گمراهىآشكارند » !\r\nشأن نزول :\r\n\r\nاسلام اجنّه\r\nدر شأن نزول اين آيات ، روايات مختلفى آمده است ، از جمله اين كه :\r\nرسول خدا صلى الله عليه و آله از « مكّه » به سوى « بازار عكاظ » در « طائف » آمد ، و « زيد بن حارثه » با او بود ، به اين منظور كه مردم را به سوى اسلام دعوت كند ، اما احدى به دعوت او پاسخ نگفت ، ناچار به سوى « مكّه » بازگشت تا به محلى رسيد كه آنجا را « وادى جنّ » مىناميدند ، در دل شب به تلاوت قرآن پرداخت ، جمعى از طائفهء جنّ از آنجا مىگذشتند ، هنگامى كه قرائت قرآن پيامبر صلى الله عليه و آله را شنيدند ، گوش فرا دادند ، و به يكديگر گفتند : ساكت باشيد ، هنگامى كه تلاوت حضرت پايان يافت آنها ايمان آوردند ، و به عنوان مبلغانى به سوى قوم خود آمدند ، و آنان را به سوى اسلام دعوت كردند ، گروهى از آنها ايمان آوردند و با هم به محضر پيامبر صلى الله عليه و آله رسيدند ، و پيامبر صلى الله عليه و آله تعليمات اسلام را به آنها ياد داد ، اينجا بود كه آيات فوق و آيات سورهء « جنّ » نازل گرديد . « 1 »\r\nبعضى ديگر ، شأن نزولى از « ابن عباس » نقل كرده‌اند كه با شأن نزول سابق شباهت دارد ، با اين تفاوت ، كه « پيامبر صلى الله عليه و آله مشغول نماز صبح بود ، و در آن قرآن تلاوت مىكرد ، گروهى از جنّ كه در حال تحقيق و جستجو بودند ، و قطع اخبار آسمان آنان را به وحشت افكنده بود ، صداى تلاوت قرآن پيامبر صلى الله عليه و آله را شنيده گفتند :\r\nعلت قطع اخبار آسمان از ما ، همين است ، اينجا بود كه به سوى قوم خود بازگشتند\r\n\r\n\r\n","description":"","footnote":"\r\n( 1 ) « تفسير على بن ابراهيم قمى » ، ج 2 ، ص 299 ؛ « نور الثقلين » ، ج 5 ، ص 19 ، با كمى تلخيص ؛ « بحار الانوار » ، ج 18 ، ص 89 ، و ج 60 ، ص 81 .\r\n","page_name":" 400 ","page_number":400},
  {"content":"\r\n\r\nو آنها را به اسلام دعوت كردند » . « 1 »\r\nمرحوم « طبرسى » در « مجمع البيان » ، شأن نزول سومى در اينجا آورده كه مسأله را با داستان سفر پيامبر صلى الله عليه و آله به « طائف » مربوط مىسازد و خلاصهء آن چنين است :\r\n« بعد از وفات « ابوطالب » كار بر پيامبر صلى الله عليه و آله سخت شد به سوى « طائف » رفت شايد يارانى پيدا كند ، اشراف « طائف » شديداً از در تكذيب درآمدند ، و آنقدر از پشت سر ، به پيامبر سنگ زدند كه خون از پاهاى مباركش جارى شد ، خسته و ناراحت به كنار باغى آمد ، و در سايهء درخت نخلى نشست ، در حالى كه خون از پاهاى مباركش مىريخت .\r\nباغ ، متعلق به « عتبة بن ربيعه » و « شيبة بن ربيعه » دو نفر از ثروتمندان قريش بود ، پيامبر از مشاهدهء آنها ناراحت شد ، چون دشمنى آنها را از قبل مىدانست .\r\nآن دو غلامشان « عداس » را كه مردى مسيحى بود ، با طبقى از انگور خدمت پيامبر صلى الله عليه و آله فرستادند ، پيغمبر به « عداس » فرمود : از كجائى ؟ گفت : از « نينوا » ! فرمود :\r\nاز شهر بندهء صالح خدا « يونس » ؟ « عداس » گفت : شما از كجا « يونس » را مىشناسيد ؟\r\nفرمود : من رسول خدايم ، خداوند به من خبر داده ، « عداس » به حقانيت پيامبر صلى الله عليه و آله پى برد ، براى خدا سجده كرد و پاى پيامبر صلى الله عليه و آله را بوسه داد .\r\nهنگامى كه برگشت ، « عتبه » و « شيبه » او را سرزنش كردند ، كه چرا اين كار را كردى ؟ ! گفت : اين مرد صالحى است كه مرا از اسرار ناشناختهء مردم اين سامان ، در مورد پيامبرمان « يونس » خبر داد ، آنها خنديدند و گفتند : مبادا تو را نسبت به آئين « نصرانيت » فريب دهد كه او مرد فريب‌كارى است !\r\nپيامبر صلى الله عليه و آله به سوى « مكّه » بازگشت ( در حالى كه محصول اين سفر تنها يك مرد\r\n\r\n\r\n","description":"","footnote":"\r\n( 1 ) اين حديث را كه ما به طور خلاصه آورديم در « صحيح بخارى » و « مسلم » و « مسند احمد » مشروحاً آمده است ( مطابق نقل « فى ظلال القرآن » ، ج 7 ، ص 429 ) .\r\n","page_name":" 401 ","page_number":401},
  {"content":"\r\n\r\nمؤمن بود ) تا به نزديكى نخلى در دل شب رسيد ، مشغول نماز شد ، گروهى از جن از اهل « نصيبين » يا « يمن » از آنجا مىگذشتند ، صداى تلاوت قرآن او را در نماز صبح شنيدند ، گوش فرا دادند و ايمان آوردند » . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث - اين داستان را « ابن هشام » نيز در تاريخ خود « السيرة النبوية » با كمى تفاوت آورده است ( ج 2 ، ص 284 ) .\r\n","page_name":" 402 ","page_number":402},
  {"content":"\r\n\r\n( 1 ) إِنَّا فَتَحْنا لَكَ فَتْحاً مُبِيناً\r\nبراى تو پيروزى آشكارى فراهم ساختيم !\r\nشأن نزول :\r\n\r\nداستان صلح « حديبيه »\r\nدر سال ششم هجرت ، ماه « ذى القعده » پيغمبر اكرم صلى الله عليه و آله به قصد عمره ، به سوى « مكّه » حركت كرد ، و همهء مسلمانان را تشويق به شركت در اين سفر نمود ، گروهى خوددارى كردند ، ولى جمع كثيرى از « مهاجران » ، « انصار » و « اعراب باديه‌نشين » ، در خدمتش عازم « مكّه » شدند .\r\nاين جمعيت ، كه در حدود يك‌هزار و چهارصد نفر بودند ، همگى لباس احرام بر تن داشتند ، و جز شمشير ، كه اسلحهء مسافران محسوب مىشد ، هيچ سلاح جنگى با خود بر نداشتند .\r\nهنگامى كه به « عسفان » در نزديكى « مكّه » رسيد ، با خبر شد كه « قريش » تصميم گرفته از ورود او به « مكّه » جلوگيرى نمايد ، پيامبر صلى الله عليه و آله به « حديبيه » رسيد ( « حديبيه » روستائى است در بيست كيلومترى « مكّه » ، كه به مناسبت چاه ، و يا درختى كه در آنجا بوده ، به اين نام ، ناميده مىشد ، ) حضرت فرمود : همين‌جا توقف كنيد ، عرض كردند : در اينجا آبى وجود ندارد ، پيامبر صلى الله عليه و آله از طريق اعجاز ، از چاهى كه در آنجا بود ، آب براى يارانش فراهم ساخت .\r\nدر اينجا سفيرانى ميان « قريش » و پيامبر صلى الله عليه و آله رفت و آمد كردند ، تا مشكل به نحوى حل شود ، سرانجام « عروة ابن مسعود ثقفى » كه مرد هوشيارى بود ، از سوى « قريش » خدمت پيامبر صلى الله عليه و آله آمد ، پيامبر صلى الله عليه و آله به او فرمود : من به قصد جنگ نيامده‌ام و تنها هدفم زيارت خانهء خدا است ، ضمناً « عروه » در اين ملاقات ، منظرهء وضو گرفتن پيامبر صلى الله عليه و آله را كه اصحاب اجازه نمىدادند ، قطره‌اى از آب وضوى او به روى زمين بيفتد ، مشاهده كرد ، هنگام بازگشت به « قريش » گفت : من به دربار « كسرى » و « قيصر »\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nو « نجاشى » رفته‌ام ، هرگز زمامدارى در ميان قومش را به عظمت « محمّد » صلى الله عليه و آله در ميان يارانش نديدم ، اگر تصور كنيد كه آنها دست از « محمّد » صلى الله عليه و آله بردارند ، اشتباه بزرگى است ، شما با چنين افراد ايثارگرى روبرو هستيد ، تصميمتان را بگيريد .\r\nپيامبر صلى الله عليه و آله به « عمر » پيشنهاد فرمود به « مكّه » رود ، و اشراف « قريش » را از هدف اين سفر ، آگاه سازد ، « عمر » گفت : « قريش » با من عداوت شديدى دارد ، من از آنها بيمناكم ، بهتر اين است : « عثمان » به اين كار مبادرت ورزد ، « عثمان » به سوى « مكّه » رفت ، چيزى نگذشت كه در ميان مسلمانان شايع شد ، او را كشته‌اند ، در اينجا پيامبر صلى الله عليه و آله تصميم بر شدت عمل گرفت ، و در زير درختى كه در آنجا بود ، با يارانش تجديد بيعت كرد ، كه به نام « بيعت رضوان » معروف شد ، با آنان عهد بست كه تا آخرين نفس ، مقاومت كنند ، ولى ، چيزى نگذشت كه « عثمان » سالم بازگشت ، و به دنبال او « قريش » ، « سهيل بن عمرو » را براى مصالحه خدمت پيامبر صلى الله عليه و آله فرستادند ، و تأكيد كردند كه امسال ، به هيچ وجه ورود او به « مكّه » ممكن نيست .\r\nبعد از گفتگوهاى زياد ، پيمان صلحى منعقد شد كه ، يكى از موادش همين بود :\r\nمسلمانان آن سال را از عمره چشم بپوشند ، و سال آينده به « مكّه » بيايند ، مشروط بر اين كه بيش از سه روز نمانند ، و سلاحى جز سلاح مسافر ، با خود نياورند ، و مواد متعدد ديگرى دائر بر امنيت جانى و مالى مسلمانانى كه از « مدينه » وارد « مكّه » مىشوند ، همچنين 10 سال متاركهء جنگ ميان مسلمين و مشركين ، و آزادى مسلمانان « مكّه » در انجام فرائض مذهبى ، در آن گنجانيده شد .\r\nاين پيمان ، در حقيقت يك پيمان عدم تعرضِ همه جانبه بود ، كه به جنگ‌هاى مداوم و مكرّر بين مسلمانان و مشركان موقتاً پايان مىداد .\r\n« متن پيمان صلح » از اين قرار بود كه پيامبر صلى الله عليه و آله به « على » عليه السلام دستور داد بنويس :\r\n« بِسْمِ اللَّهِ الرَّحْمنِ الرَّحِيْم » .\r\n« سهيل بن عمرو » كه نمايندهء مشركان بود ، گفت : من با چنين جمله‌اى آشنا نيستم ، بنويس « بِسْمِكَ اللَّهُمَّ » !\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nپيامبر صلى الله عليه و آله فرمود بنويس : « بِسْمِكَ اللَّهُمَّ » .\r\nآن گاه فرمود : بنويس : « اين چيزى است كه « محمّد » رسول اللَّه صلى الله عليه و آله با « سهيل بن عمرو » مصالحه كرده » .\r\n« سهيل » گفت : ما اگر تو را « رسول اللَّه » مىدانستيم ، با تو جنگ نمىكرديم ، تنها اسم خودت ، و اسم پدرت را بنويس .\r\nپيغمبر صلى الله عليه و آله فرمود مانعى ندارد ، بنويس : « اين چيزى است كه « محمّد بن عبداللَّه » با « سهيل بن عمرو » ، صلح كرده ، كه ده سال متاركهء جنگ شود تا مردم امنيت خود را بازيابند » .\r\nعلاوه بر اين : « هر كس از « قريش » بدون اجازهء وليّش نزد « محمّد » بيايد ( و مسلمان شود ) او را بازگردانند ، و هر كس از آنها كه با « محمّد » هستند نزد « قريش » بازگردد ، بازگرداندن او لازم نيست » !\r\n« همهء قبائل آزادند ، هر كس مىخواهد ، در پيمان « محمّد » وارد شود ، و هر كس مىخواهد در پيمان « قريش » » .\r\nطرفين متعهدند : نسبت به يكديگر خيانت نكنند ( و جان و مال يكديگر را محترم بشمارند ) .\r\nاز اين گذشته ، « محمّد » امسال ، باز مىگردد ، وارد « مكّه » نمىشود ، اما سال آينده قريش به مدت سه روز از « مكّه » بيرون مىروند تا يارانش به زيارت بيايند ، اما بيش از سه روز توقف نكنند ( مراسم عمره را انجام دهند و بازگردند ) ، به شرط اين كه جز اسلحهء مسافر ، يعنى شمشير ، آن هم در غلاف ، سلاح ديگرى به همراه نداشته باشند .\r\nبر اين پيمان صلح ، گروهى از مسلمانان و مشركان گواهى داده ، و كاتب عهدنامه « على بن ابيطالب » عليه السلام بود . « 1 »\r\n\r\n\r\n","description":"","footnote":"\r\n( 1 ) « تاريخ طبرى » ، ج 2 ، ص 281 ، با مقدارى تلخيص .\r\n","page_name":" 405 ","page_number":405},
  {"content":"\r\n\r\nمرحوم « علامهء مجلسى » در « بحار الانوار » ، بعضى مواد ديگر اين صلح‌نامه را نيز نقل كرده ، از جمله اين كه :\r\n« اسلام در « مكّه » بايد آشكار باشد ، و كسى را مجبور در انتخاب مذهب نكنند ، و اذيت و آزارى به مسلمانان نرسانند » . « 1 »\r\nاين مضمون در تعبير سابق نيز اجمالًا وجود داشت .\r\nدر اينجا پيامبر صلى الله عليه و آله دستور داد ، شترهاى قربانى را كه به همراه آورده بودند ، در همان جا قربانى كنند ، سرهاى خود را بتراشند ، و از احرام خارج گردند .\r\nاما اين امر ، براى جمعى از مسلمانان سخت ناگوار بود ؛ چرا كه بيرون آمدن از احرام ، بدون انجام مناسك عمره ، در نظر آنها امكان‌پذير نبود ، ولى ، پيغمبر صلى الله عليه و آله شخصاً پيشگام شد ، شتران قربانى را ، نحر فرمود ، و از احرام بيرون آمد ، و به مسلمانان تفهيم نمود كه اين استثنائى است در قانون احرام و قربانى ، كه از سوى خداوند قرار داده شده است .\r\nمسلمين ، هنگامى كه چنين ديدند ، تسليم شدند ، و دستور پيامبر صلى الله عليه و آله دقيقاً اجرا شد ، و از همانجا آهنگ « مدينه » كردند ، اما كوهى از غم و اندوه بر قلب آنها سنگينى مىنمود ؛ چرا كه در ظاهر قضيه ، مجموع اين مسافرت ، يك ناكامى و شكست بود ، ولى خبر نداشتند كه در پشت داستان « صلح حديبيه » ، چه پيروزىهائى براى مسلمانان و آيندهء اسلام ، نهفته است ، و در همين هنگام بود ، كه سورهء « فتح » نازل شد ، و بشارتِ فتح عظيمى را به پيامبر گرامى اسلام صلى الله عليه و آله داد . « 2 »\r\n* * *\r\n\r\n\r\n","description":"","footnote":"\r\n( 1 ) « بحار الانوار » ، ج 20 ، ص 352 .\r\n( 2 ) « سيرهء ابن هشام » ، ج 3 ، ص 321 - 324 ؛ « مجمع البيان » ، « فى ظلال القرآن » ، « كامل ابن اثير » ، ج 2 ، و مدارك ديگر ، ذيل آيهء مورد بحث ( با تلخيص فراوان ) .\r\n","page_name":" 406 ","page_number":406},
  {"content":"\r\n\r\n\r\nفصل يازدهم : سوره‌هاى حجرات - طور - نجم - حديد - مجادله\r\n\r\n","description":"","footnote":"","page_name":" 407 ","page_number":407},
  {"content":"\r\n . \r\n","description":"","footnote":"","page_name":" 408 ","page_number":408},
  {"content":"\r\n\r\n( 1 ) يا أَيُّهَا الَّذِينَ آمَنُوا لاتُقَدِّمُوا بَيْنَ يَدَيِ اللَّهِ وَ رَسُولِهِ وَ اتَّقُوا اللَّهَ إِنَّ اللَّهَ سَمِيعٌ عَلِيمٌ ( ( 2 ) ) يا أَيُّهَا الَّذِينَ آمَنُوا لاتَرْفَعُوا أَصْواتَكُمْ فَوْقَ صَوْتِ النَّبِيِّ وَ لاتَجْهَرُوا لَهُ بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ وَ أَنْتُمْ لاتَشْعُرُونَ ( ( 3 ) ) إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّهِ أُولئِكَ الَّذِينَ امْتَحَنَ اللَّهُ قُلُوبَهُمْ لِلتَّقْوى لَهُمْ مَغْفِرَةٌ وَ أَجْرٌ عَظِيمٌ ( ( 4 ) ) إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لايَعْقِلُونَ ( ( 5 ) ) وَ لَوْ أَنَّهُمْ صَبَرُوا حَتَّى تَخْرُجَ إِلَيْهِمْ لَكانَ خَيْراً لَهُمْ وَ اللَّهُ غَفُورٌ رَحِيمٌ\r\nاى كسانى كه ايمان آورده‌ايد ! چيزى را بر خدا و رسولش مقدم نشمريد ( و پيشى مگيريد ) ، و تقواى الهى پيشه كنيد كه خداوند شنوا و داناست !\r\nاى كسانى كه ايمان آورده‌ايد ! صداى خود را فراتر از صداى پيامبر نكنيد ، و در برابر او بلند سخن مگوئيد ( و داد و فرياد نزنيد ) آن گونه كه بعضى از شما در برابر بعضى بلند صدا مىكنند ، مبادا اعمال شما نابود گردد در حالى كه نمىدانيد !\r\nآنها كه صداى خود را نزد رسول خدا كوتاه مىكنند همان كسانى هستند كه خداوند دل‌هايشان را براى تقوا خالص نموده ، و براى آنان آمرزش و پاداش عظيمى است .\r\n( ولى ) كسانى كه تو را از پشت حجره‌ها بلند صدا مىزنند ، بيشترشان نمىفهمند !\r\nاگر آنها صبر مىكردند تا خود به سراغشان آئى ، براى آنان بهتر بود ؛ و خداوند آمرزنده و رحيم است !\r\nشأن نزول :\r\n\r\nبر فرمان‌هاى خدا و پيامبر پيشى نگيريد\r\nمفسران ، براى آيهء نخست ، شأن نزول‌هائى ذكر كرده‌اند ، و براى آيات بعد شأن نزول‌هاى ديگرى .\r\nاز جملهء شأن نزول‌هائى كه براى آيهء نخست ذكر كرده‌اند ، اين است : پيامبر صلى الله عليه و آله به هنگام حركت به سوى « خيبر » مىخواست كسى را به جاى خود در « مدينه » نصب\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nكند ، اما « عمر » شخص ديگرى را پيشنهاد كرد ، آيهء فوق نازل شد و دستور داد بر خدا و پيامبر ، پيشى مگيريد . « 1 »\r\nبعضى ديگر گفته‌اند : جمعى از مسلمانان گاه گاه مىگفتند : اگر چنين مطلبى دربارهء ما نازل مىشد ، بهتر بود ، آيهء فوق نازل گشت ، گفت : بر خدا و پيامبرش پيشى مگيريد . « 2 »\r\nبعضى ديگر گفته‌اند : آيه ، اشاره به اعمال بعضى از مسلمانهاست ، كه پاره‌اى از مراسم عبادات خود را پيش از موقع ، انجام دادند ، آيهء فوق نازل شد ، و آنها را از اين گونه كارها نهى كرد . « 3 »\r\nو اما در مورد آيهء دوم ، گفته‌اند : گروهى از طايفهء « بنىتميم » و اشراف آنها ، وارد « مدينه » شدند ، هنگامى كه داخل مسجد پيامبر صلى الله عليه و آله گشتند ، صدا را بلند كرده ، از پشت حجره‌هائى كه منزلگاه پيامبر صلى الله عليه و آله بود فرياد زدند :\r\nيا مُحَمَّدُ اخْرُجْ الَيْنا ! :\r\n« اى محمّد ! بيرون بيا » ! اين سر و صداها و تعبيرات نامؤدبانه ، پيامبر صلى الله عليه و آله را ناراحت ساخت ، هنگامى كه بيرون آمد ، گفتند : آمده‌ايم با تو مفاخره كنيم ! اجازه ده ، تا « شاعر » و « خطيب ما » افتخارات قبيلهء « بنىتميم » را بازگو كند ، پيامبر صلى الله عليه و آله اجازه داد .\r\nنخست ، خطيب آنها برخاست و از فضائل خيالى طائفهء « بنىتميم » مطالب بسيارى گفت .\r\nپيامبر صلى الله عليه و آله به « ثابت بن قيس » « 4 » فرمود پاسخ آنها را بده ، او برخاست خطبهء بليغى در جواب آنها ايراد كرد ، به طورى كه خطبهء آنها را از اثر انداخت !\r\nسپس « شاعر » آنها برخاست و اشعارى در مدح اين قبيله گفت ، كه « حسان بن ثابت » شاعر معروف مسلمان ، پاسخ كافى به او داد .\r\n\r\n\r\n","description":"","footnote":"\r\n( 1 ) « قرطبى » ، ج 9 ، ص 6121 ( ج 16 ، ص 301 ) .\r\n( 2 ) « قرطبى » ، ج 9 ، ص 6121 .\r\n( 3 ) همان مدرك .\r\n( 4 ) « ثابت بن قيس » خطيب « انصار » و خطيب پيامبر صلى الله عليه و آله بود ، همان گونه كه « حسان » شاعر حضرت بود ( « اسد الغابه » ، ج 1 ، ص 229 ) .\r\n","page_name":" 410 ","page_number":410},
  {"content":"\r\n\r\nدر اين هنگام ، يكى از اشراف آن قبيله بنام « اقرع » گفت : اين مرد خطيبش از خطيب ما تواناتر ، و شاعرش از شاعر ما لايق‌تر است ، و آهنگ صداى آنها نيز از ما برتر مىباشد .\r\nدر اين موقع ، پيامبر صلى الله عليه و آله براى جلبِ قلب آنها ، دستور داد : هداياى خوبى به آنها دادند ، آنها تحت تأثير مجموع اين مسائل واقع شدند ، و به نبوت پيامبر صلى الله عليه و آله اعتراف كردند .\r\nآيات مورد بحث ، ناظر به سر و صداى آنها در پشت خانهء پيامبر صلى الله عليه و آله است .\r\nشأن نزول ديگرى ذكر كرده‌اند كه ، هم مربوط به آيهء اوّل ، و هم آيات بعد است ، و آن اين كه : در سال نهم هجرت كه « عام الوفود » بود ( سالى كه هيئت‌هاى گوناگونى از قبائل ، براى عرض اسلام يا عهد و قرارداد ، خدمت پيامبر صلى الله عليه و آله آمدند ) هنگامى كه نمايندگان قبيلهء « بنىتميم » خدمت پيامبر صلى الله عليه و آله رسيدند ، « ابوبكر » به پيامبر صلى الله عليه و آله پيشنهاد كرد : « قعقاع » ( يكى از اشراف قبيله ) امير آنها گردد ، و « عمر » پيشنهاد كرد ، « اقرع بن حابس » ( فرد ديگرى از آن قبيله ) امير شود ، در اينجا « ابوبكر » به « عمر » گفت : مىخواستى با من مخالفت كنى ؟\r\n« عمر » گفت : من هرگز قصد مخالفت نداشتم ، در اين موقع سر و صداى هر دو در محضر پيامبر صلى الله عليه و آله بلند شد ، آيات فوق نازل گشت ، يعنى نه در كارها بر پيامبر صلى الله عليه و آله پيشى گيريد ، و نه در كنار خانهء پيامبر صلى الله عليه و آله سر و صدا راه بيندازيد . « 1 »\r\n* * * ( 6 ) يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ\r\n\r\n\r\n","description":"","footnote":"\r\n( 1 ) « قرطبى » ، ج 9 ، ص 6121 ؛ « بحار الانوار » ، ج 30 ، ص 278 ؛ « فى ظلال القرآن » ، ج 7 ، ص 524 ؛ « سيرهء ابن هشام » ، ج 4 ، ص 206 به بعد ( با تفاوت‌هايى ) اين داستان را نقل كرده‌اند ( اين حديث در « صحيح بخارى » نيز آمده است ، « صحيح بخارى » ، ج 5 ، ص 116 ، و ج 6 ، ص 47 ، در تفسير سورهء « حجرات » ) .\r\n","page_name":" 411 ","page_number":411},
  {"content":"\r\n\r\nاى كسانى كه ايمان آورده‌ايد ! اگر شخص فاسقى خبرى براى شما بياورد دربارهء آن تحقيق كنيد ، مبادا به گروهى از روى نادانى آسيب برسانيد و از كردهء خودپشيمان شويد .\r\nشأن نزول :\r\n\r\nاز اقدام بدون تحقيق بر حذر باشيد\r\nبراى آيهء مورد بحث ، دو شأن نزول ، در تفاسير آمده است كه بعضى مانند « طبرسى » در « مجمع البيان » هر دو را ذكر كرده‌اند ، و بعضى مانند « قرطبى » و « نور الثقلين » و « فى ظلال القرآن » ، تنها به يكى اكتفاء كرده‌اند .\r\nنخستين شأن نزولى كه غالب مفسران آن را ذكر كرده‌اند اين است كه ، آيهء « يا أَيُّهَا الَّذِينَ آمَنُوا إِنْ جاءَكُمْ . . . » ، دربارهء « وليد بن عقبه » نازل شده است ، كه پيامبر صلى الله عليه و آله او را براى جمع‌آورى زكات از قبيلهء « بنىالمصطلق » اعزام داشت ، هنگامى كه اهل قبيله با خبر شدند نمايندهء رسول اللَّه صلى الله عليه و آله مىآيد ، با خوشحالى به استقبال او شتافتند ، ولى از آنجا كه ميان « وليد » و آنها در جاهليت ، خصومت شديدى بود ، تصور كرد آنها به قصد كشتنش آمده‌اند .\r\nخدمت پيامبر صلى الله عليه و آله بازگشت ( بىآنكه تحقيقى در مورد اين گمان كرده باشد ) و عرض كرد : آنها از پرداخت زكات خوددارى كردند ! ( و مىدانيم امتناع از پرداخت زكات ، يك نوع قيام بر ضد حكومت اسلامى تلقى مىشد ، بنابراين مدعى بود آنها مرتد شده‌اند ! ) .\r\nپيامبر صلى الله عليه و آله سخت خشمگين شد ، و تصميم گرفت با آنها پيكار كند ، آيهء فوق نازل شد ( و به مسلمانان دستور داد : هرگاه فاسقى خبرى آورد ، دربارهء آن تحقيق كنيد ) . « 1 »\r\nبعضى نيز بر آن افزوده‌اند كه بعد از اخبار « وليد » دربارهء ارتداد قبيلهء « بنىالمصطلق » ، پيامبر صلى الله عليه و آله به « خالد بن وليد بن مغيره » دستور داد : به سراغ قبيلهء\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث .\r\n","page_name":" 412 ","page_number":412},
  {"content":"\r\n\r\n« بنىالمصطلق » برود ، ولى فرمود : شتابزده كارى انجام مده !\r\n« خالد » شبانه به نزديكى قبيله رسيد ، و مأموران اطلاعاتى خود را براى تحقيق فرستاد ، آنها خبر آوردند كه « بنىالمصطلق » به اسلام كاملًا وفادارند ، و صداى اذان و نماز آنها را با گوش خود شنيده‌اند ، صبحگاهان « خالد » شخصاً به سراغ آنها آمد ، و صدق گفتار مخبرين را ملاحظه كرد ، به خدمت پيامبر صلى الله عليه و آله بازگشت و ماجرا را به عرض رسانيد ، در اين هنگام ، آيهء فوق نازل شد ، و به دنبال آن پيامبر مىفرمود :\r\nالتَّأَنِّى مِنَ اللَّهِ ، وَ الْعَجَلَةُ مِنَ الشَّيْطانِ ! :\r\n« درنگ كردن و تحقيق ، از سوى خدا است و عجله از شيطان است » ! « 1 »\r\n* * * شأن نزول ديگرى كه فقط ، بعضى از مفسران به آن اشاره كرده‌اند ، اين است : آيه در مورد « ماريه » همسر پيامبر صلى الله عليه و آله ( مادر ابراهيم ) نازل شد ، زيرا خدمت پيامبر صلى الله عليه و آله عرض كردند : او پسر عموئى دارد كه گاه و بىگاه به سراغش مىآيد ( و روابط نامشروعى در ميان است ) ، پيامبر ، على عليه السلام را فرا خواند فرمود : برادرم ! اين شمشير را بگير ، اگر او را نزد « ماريه » يافتى به قتل برسان !\r\nاميرمؤمنان على عليه السلام عرض كرد : اى رسول خدا ! من مأمورم كه مانند « سكهء تفتيده » « 2 » دستور شما را پياده كنم ، يا اين كه شخص حاضر چيزى مىبيند كه غائب نمىبيند ؟ ( با تحقيق بيشتر انجام وظيفه كنم ) .\r\nفرمود : نه ! بر اساس اين كه حاضر چيزى مىبيند كه غائب نمىبيند عمل كن !\r\nعلى عليه السلام مىفرمايد : شمشير را به كمر بستم و به سراغ او آمدم ، ديدم نزد « ماريه » است ، شمشير را كشيدم ، او فرار كرد و از نخلى بالا رفت ، سپس خود را از بالا به زير\r\n\r\n\r\n","description":"","footnote":"\r\n( 1 ) « قرطبى » ، ج 9 ، ص 6131 .\r\n( 2 ) « سكه » در لغت عرب به معنى وسيله‌اى است كه با آن پول‌ها را نقش مىزنند ، و براى اين منظور آن را داغ مىكنند تا نقش خود را دقيقاً بر درهم ودينار منتقل كند ، و منظور از اين تعبير اين است كه : بايد دستور بىچون و چرا ، و بدون بررسى مجدد ، اجرا شود .\r\n","page_name":" 413 ","page_number":413},
  {"content":"\r\n\r\nافكند ، در اين هنگام پيراهن او بالا رفت و معلوم شد اصلًا عضو جنسى ندارد ، خدمت پيامبر آمدم و ماجرا را شرح دادم ، پيامبر صلى الله عليه و آله فرمود : خدا را شكر كه بدى و آلودگى و اتهام را از دامان ما دور مىكند . « 1 »\r\n* * *\r\n( ( 9 ) ) وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ فَإِنْ فاءَتْ فَأَصْلِحُوا بَيْنَهُما بِالْعَدْلِ وَ أَقْسِطُوا إِنَّ اللَّهَ يُحِبُّ الْمُقْسِطِينَ ( ( 10 ) ) إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ وَ اتَّقُوا اللَّهَ لَعَلَّكُم‌ْتُرْحَمُونَ\r\nو هر گاه دو گروه از مؤمنان با هم به نزاع و جنگ پردازند ، آنها را آشتى دهيد ؛ و اگر يكى از آن دو بر ديگرى تجاوز كند ، با گروه متجاوز پيكار كنيد تا به فرمان خدا باز گردند ؛ و هر گاه بازگشت ( و زمينهء صلح فراهم شد ) ، در ميان آن دو به عدالت صلح برقرار سازيد ؛ و عدالت پيشه كنيد كه خداوند عدالت‌پيشه‌گان را دوست مىدارد .\r\nمؤمنان برادر يكديگرند ؛ پس دو برادر خود را صلح و آشتى دهيد و تقواى الهى پيشه كنيد ، باشد كه مشمول رحمت او شويد !\r\nشأن نزول :\r\n\r\nاصلاح بين دو گروه مؤمن\r\nدر شأن نزول اين آيات آمده است : ميان دو قبيلهء « اوس » و « خزرج » ( دو قبيلهء معروف « مدينه » ) اختلافى افتاد ، و همان سبب شد كه گروهى از آن دو به جان هم بيفتند و با چوب و كفش يكديگر را بزنند ! ( آيهء فوق نازل شد و راه برخورد با چنين حوادثى را به مسلمانان آموخت ) . « 2 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث - در « نور الثقلين » نيز اين شأن نزول به صورت مشروح‌ترى آمده است ( ج 5 ، ص 81 ) .\r\n( 2 ) « مجمع البيان » ، ذيل آيات مورد بحث ؛ « بحار الانوار » ، ج 22 ، ص 53 ؛ « تفسير ابن كثير » ، ج 4 ، ص 226 .\r\n","page_name":" 414 ","page_number":414},
  {"content":"\r\n\r\nبعضى ديگر گفته‌اند : دو نفر از « انصار » با هم خصومت و اختلافى پيدا كرده بودند ، يكى از آنها به ديگرى گفت : من حقم را به زور از تو خواهم گرفت ؛ زيرا جمعيت قبيله من زياد است ! و ديگرى گفت : براى داورى نزد رسول اللَّه صلى الله عليه و آله مىرويم . نفر اوّل نپذيرفت ، و كار اختلاف بالا گرفت ، و گروهى از دو قبيله با دست و كفش و حتى شمشير به يكديگر حمله كردند ، آيات فوق نازل شد ( و وظيفهء مسلمانان را در برابر اين گونه اختلافات روشن ساخت ) . « 1 »\r\n* * * ( 11 ) يا أَيُّهَا الَّذِينَ آمَنُوا لايَسْخَرْ قَوْمٌ مِنْ قَوْمٍ عَسى أَنْ يَكُونُوا خَيْراً مِنْهُمْ وَ لانِساءٌ مِنْ نِساءٍ عَسى أَنْ يَكُنَّ خَيْراً مِنْهُنَّ وَ لاتَلْمِزُوا أَنْفُسَكُمْ وَلا تَنابَزُوا بِالْأَلْقابِ بِئْسَ الْاسْمُ الْفُسُوقُ بَعْدَ الْإِيمانِ وَ مَنْ لَم‌ْيَتُب‌ْفَأُولئِكَ هُمُ الظَّالِمُونَ\r\n( 12 ) يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ لاتَجَسَّسُوا وَ لايَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيه‌ِمَيْتاً فَكَرِهْتُمُوهُ وَ اتَّقُوا اللَّهَ إِنَّ اللَّهَ تَوَّابٌ رَحِيمٌ\r\nاى كسانى كه ايمان آورده‌ايد ! نبايد گروهى از مردان شما گروه ديگر را مسخره كنند ، شايد آنها از اينها بهتر باشند ؛ و نه زنانى زنان ديگر را ، شايد آنان بهتر از اينان باشند ؛ و يكديگر را مورد طعن و عيب‌جوئى قرار ندهيد و با القاب زشت و ناپسند يكديگر را ياد نكنيد ، بسيار بد است كه بر كسى پس از ايمان نام كفرآميز بگذاريد ؛ و آنها كه توبه نكنند ، ظالم و ستمگرند !\r\nاى كسانى كه ايمان آورده‌ايد ! از بسيارى از گمان‌ها بپرهيزيد ، چرا كه بعضى از گمان‌ها گناه است ، و هرگز ( در كار ديگران ) تجسس نكنيد ؛ و هيچ يك از شما ديگرى را غيبت نكند ، آيا كسى از شما دوست دارد كه گوشت برادر مردهء خود را بخورد ؟ ! ( به يقين ) همهء شما از اين امر كراهت داريد ؛ تقواى الهى پيشه كنيد كه خداوند توبه‌پذير و مهربان است !\r\n\r\n\r\n","description":"","footnote":"\r\n( 1 ) « قرطبى » ، ج 9 ، ص 6136 ؛ « جامع البيان » ، ج 26 ، ص 166 ؛ « درّ المنثور » ، ج 6 ، ص 90 .\r\n","page_name":" 415 ","page_number":415},
  {"content":"\r\n\r\nشأن نزول :\r\n\r\nمسخره ، سوء ظنّ ، تجسّس و غيبت ممنوع\r\nمفسران براى اين آيات شأن نزول‌هاى مختلفى نقل كرده‌اند از جمله اين كه :\r\nجملهء « لايَسْخَرْ قَوْمٌ مِنْ قَوْمٍ » دربارهء « ثابت بن قيس » ( خطيب پيامبر صلى الله عليه و آله نازل شده است كه گوش‌هايش سنگين بود ، و هنگامى كه وارد مسجد مىشد ، كنار دست پيامبر صلى الله عليه و آله براى او جائى باز مىكردند ، تا سخن حضرت را بشنود ، روزى وارد مسجد شد ، در حالى كه مردم از نماز فراغت پيدا كرده ، و جاى خود نشسته بودند ، او جمعيت را مىشكافت و مىگفت : جا بدهيد ! جا بدهيد ! تا به يكى از مسلمانان رسيد ، به او گفت : همينجا بنشين ! او پشت سرش نشست ، اما خشمگين شد ، هنگامى كه هوا روشن گشت ، « ثابت » به آن مرد گفت : كيستى ؟ او نام خود را برد و گفت فلان كس هستم ، « ثابت » گفت : فرزند فلان زن ؟ ! و در اينجا نام مادرش را با لقب زشتى كه در جاهليت مىبردند ، ياد كرد ، آن مرد شرمگين شد و سر خود را به زير انداخت ، آيه نازل شد و مسلمانان را از اين گونه كارهاى زشت نهى كرد .\r\nو گفته‌اند : « وَ لانِساءٌ مِنْ نِساءٍ » دربارهء « ام سلمه » نازل گرديد ، كه بعضى از همسران پيامبر صلى الله عليه و آله او را به خاطر لباس مخصوصى كه پوشيده بود ، يا به خاطر كوتاهى قدش ، مسخره كردند ، آيه نازل شد و آنها را از اين عمل باز داشت .\r\nو نيز گفته‌اند : جملهء « وَ لايَغْتَبْ بَعْضُكُمْ بَعْضاً » دربارهء دو نفر از اصحاب رسول اللَّه صلى الله عليه و آله است كه رفيقشان « سلمان » را غيبت كردند ؛ زيرا او را به خدمت پيامبر صلى الله عليه و آله فرستاده بودند تا غذائى براى آنها بياورد ، پيامبر صلى الله عليه و آله « سلمان » را به سراغ « اسامة بن زيد » كه مسئول « بيت المال » بود فرستاد ، « اسامه » گفت : الان چيزى ندارم ، آن دو نفر از « اسامه » غيبت كردند و گفتند : او بخل ورزيده و دربارهء « سلمان » گفتند : اگر او را به سراغ چاه « سميحه » ( چاه پر آبى بود ) بفرستيم ، آب آن فروكش خواهد كرد ! سپس خودشان به راه افتادند تا نزد « اسامه » بيايند ، و دربارهء موضوع كار خود ، تجسس كنند ، پيامبر صلى الله عليه و آله فرمود : من آثار خوردن گوشت در دهان شما مىبينم ، عرض كردند :\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nاى رسول خدا صلى الله عليه و آله ما امروز مطلقاً گوشت نخورده‌ايم ! فرمود : آرى ، گوشت « سلمان » و « اسامه » را مىخورديد ، آيه نازل شد و مسلمانان را از غيبت نهى كرد . « 1 »\r\n* * *\r\n( ( 14 ) ) قالَتِ الْأَعْرابُ آمَنَّا قُلْ لَم‌ْتُؤْمِنُوا وَ لكِنْ قُولُوا أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ وَ إِنْ تُطِيعُوا اللَّهَ وَ رَسُولَهُ لايَلِتْكُمْ مِنْ أَعْمالِكُم‌ْشَيْئاً إِنَّ اللَّهَ غَفُورٌ رَحِيمٌ\r\nعرب‌هاى باديه‌نشين گفتند : « ايمان آورده‌ايم » . بگو : « شما ايمان نياورده‌ايد ، ولى بگوئيد اسلام آورده‌ايم ، اما هنوز ايمان وارد قلب شما نشده است ؛ و اگر از خدا ورسولش اطاعت كنيد ، چيزى از پاداش كارهاى شما را فروگذار نمىكند ، خداوند ، آمرزندهء مهربان است » .\r\nشأن نزول :\r\n\r\nنگوئيد ايمان آورده‌ايم\r\nبسيارى از مفسران ، شأن نزولى براى آيه ذكر كرده‌اند كه خلاصه‌اش چنين است :\r\nجمعى از طايفهء « بنىاسد » در يكى از سال‌هاى قحطى و خشكسالى وارد « مدينه » شدند ، و به اميد گرفتن كمكى از پيامبر صلى الله عليه و آله شهادتين بر زبان جارى كرده ، به پيامبر صلى الله عليه و آله گفتند : « طوائف عرب بر مركب‌ها سوار شدند و با تو پيكار كردند ، ولى ما با زن و فرزندان نزد تو آمديم ، و دست به جنگ نزديم » ، و از اين طريق مىخواستند بر پيامبر صلى الله عليه و آله منّت بگذارند .\r\nآيات فوق ، نازل شد ( و به آنها خاطر نشان كرد كه اسلام آنها ظاهرى است ، و ايمان در اعماق قلبشان نيست ! به علاوه ، اگر هم ايمان آورده‌اند نبايد منّتى بر پيامبر صلى الله عليه و آله بگذارند ، بلكه خدا بر آنها منّت دارد كه هدايتشان كرده ) . « 2 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 22 ، ص 53 ؛ « قرطبى » ، ج 16 ، ص 324 به بعد ، ذيل آيات مورد بحث .\r\n( 2 ) « تفسير الميزان » ، ج 18 ، ص 335 ؛ « روح البيان » و « فى ظلال القرآن » و « مجمع البيان » ، ذيل آيهء مورد بحث ؛ « جامع البيان » ، ج 26 ، ص 182 .\r\n","page_name":" 417 ","page_number":417},
  {"content":"\r\n\r\nولى وجود اين شأن نزول - مانند ساير موارد - هرگز مانع از عموميت مفهوم آيه نيست .\r\n* * *\r\n( ( 16 ) ) قُلْ أَ تُعَلِّمُونَ اللَّهَ بِدِينِكُمْ وَ اللَّهُ يَعْلَمُ ما فِي السَّماواتِ وَ ما فِي الْأَرْضِ وَ اللَّهُ بِكُلِّ شَيْءٍ عَلِيمٌ ( ( 17 ) ) يَمُنُّونَ عَلَيْكَ أَنْ أَسْلَمُوا قُلْ لاتَمُنُّوا عَلَيَّ إِسْلامَكُمْ بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ إِنْ كُنْتُمْ صادِقِينَ\r\nبگو : « آيا خدا را از ايمان خود با خبر مىسازيد ؟ ! او تمام آنچه را در آسمان‌ها و زمين است مىداند ؛ و خداوند از همه چيز آگاه است » !\r\nآنها بر تو منت مىنهند كه اسلام آورده‌اند ؛ بگو : « اسلام آوردن خود را بر من منت نگذاريد ، بلكه خداوند بر شما منّت مىنهد كه شما را به سوى ايمان هدايت كرده ، اگر ( در ادعاى ايمان ) راستگو هستيد !\r\nشأن نزول :\r\n\r\nخداوند از تمام اسرار آگاه است\r\nجمعى از مفسران گفته‌اند : بعد از نزول آيات گذشته ، گروهى از اعراب خدمت پيامبر صلى الله عليه و آله آمدند و سوگند ياد كردند كه در ادعاى ايمان صادقند ، و ظاهر و باطن آنها يكى است ، نخستين آيهء مورد بحث نازل شد ( و به آنها اخطار كرد كه نيازى به سوگند ندارد ، خدا درون و برون همه را مىداند ) . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « الميزان » ، ج 18 ، ص 330 ؛ « قرطبى » ، ج 16 ، ص 350 ؛ « بحار الانوار » ، ج 9 ، ص 155 و « روح البيان » .\r\n","page_name":" 418 ","page_number":418},
  {"content":"\r\n\r\n( 29 ) فَذَكِّرْ فَما أَنْتَ بِنِعْمَةِ رَبِّكَ بِكاهِنٍ وَ لا مَجْنُونٍ ( 30 ) أَمْ يَقُولُونَ شاعِرٌ نَتَرَبَّصُ بِهِ رَيْبَ الْمَنُونِ ( 31 ) قُلْ تَرَبَّصُوا فَإِنِّي مَعَكُمْ مِنَ الْمُتَرَبِّصِينَ ( 32 ) أَمْ تَأْمُرُهُمْ أَحْلامُهُمْ بِهذا أَمْ هُمْ قَوْمٌ طاغُونَ ( 33 ) أَمْ يَقُولُونَ تَقَوَّلَهُ بَلْ لايُؤْمِنُونَ ( 34 ) فَلْيَأْتُوا بِحَدِيثٍ مِثْلِهِ إِنْ كانُوا صادِقِينَ\r\nپس تذكر ده ، كه به لطف پروردگارت تو كاهن و مجنون نيستى !\r\nبلكه آنها مىگويند : « او شاعرى است كه ما انتظار مرگش را مىكشيم » !\r\nبگو : « انتظار بكشيد كه من هم با شما انتظار مىكشم ( شما انتظار مرگ مرا ، و من انتظار نابودى شما را با عذاب الهى ) » !\r\nآيا عقلهايشان آنها را به اين اعمال دستور مىدهد يا قومى طغيانگرند ؟ !\r\nيا مىگويند : « قرآن را به خدا افترا بسته » ؟ ! ولى آنان ايمان ندارند .\r\nاگر راست مىگويند سخنى همانند آن بياورند !\r\nشأن نزول :\r\n\r\nتو نه كاهنى ، نه شاعر و نه مجنون\r\nدر روايتى آمده است : « قريش » در « دار الندوة » « 1 » اجتماع كردند ، تا براى جلوگيرى از دعوت پيامبر اسلام صلى الله عليه و آله كه خطر بزرگى براى منافع نامشروع آنها محسوب مىشد ، بينديشند .\r\nيكى از مردان قبيلهء « بنىعبدالدار » گفت : ما بايد منتظر باشيم كه او بميرد ؛ زيرا به هر حال او شاعر است و به زودى از دنيا خواهد رفت ، همان گونه كه « زهير » و\r\n\r\n\r\n","description":"","footnote":"\r\n( 1 ) « دار الندوة » خانهء « قصى بن كلاب » جد معروف عرب بود ، كه براى مشاوره در امور مهم ، در آن جمع مىشدند ، و به مشورت مىپرداختند ، اين خانه در كنار خانهء خدا قرار داشت ، و در آن به سوى « كعبه » باز مىشد ، و مركزيت آن براى مجالس مشاوره ، از زمان خود « قصى بن كلاب » بود ( « سيرهء ابن هشام » ، ج 1 ، ص 132 ، و ج دوم ، ص 124 ) .\r\n","page_name":" 419 ","page_number":419},
  {"content":"\r\n\r\n« نابغه » و « اعشى » ( سه نفر از شعراى جاهليت ) از دنيا رفتند ، ( و بساطشان برچيده شد ، و بساط محمّد صلى الله عليه و آله نيز با مرگش برچيده خواهد شد ) اين را گفتند ، و پراكنده شدند ، آيات فوق نازل گشت و به آنها پاسخ گفت . « 1 »\r\n* * *\r\n\r\n\r\n","description":"","footnote":"\r\n( 1 ) « تفسير مراغى » ، ج 27 ، ص 31 ؛ « تفسير ابن كثير » ، ج 4 ، ص 260 ؛ « جامع البيان » ، ج 27 ، ص 42 .\r\n","page_name":" 420 ","page_number":420},
  {"content":"\r\n\r\n( 33 ) أَ فَرَأَيْتَ الَّذِي تَوَلَّى ( 34 ) وَ أَعْطى قَلِيلًا وَ أَكْدى ( 35 ) أَ عِنْدَهُ عِلْمُ الْغَيْبِ فَهُوَ يَرى ( 36 ) أَمْ لَمْ يُنَبَّأْ بِما فِي صُحُفِ مُوسى ( 37 ) وَ إِبْراهِيمَ الَّذِي وَفَّى ( 38 ) أَلَّا تَزِرُ وازِرَةٌ وِزْرَ أُخْرى ( 39 ) وَ أَنْ لَيْسَ لِلْإِنْسانِ إِلَّا ما سَعى ( 40 ) وَ أَنَّ سَعْيَهُ سَوْفَ يُرى ( 41 ) ثُمَّ يُجْزاهُ الْجَزاءَ الْأَوْفى\r\nآيا ديدى آن كس را كه ( از اسلام - يا انفاق ) روى گردان شد ؟ !\r\nو كمى عطا كرد و از بيشتر امساك نمود !\r\nآيا نزد او علم غيب است و مىبيند ( كه ديگران مىتوانند گناهان او را بر دوش گيرند ) ؟ !\r\nيا از آنچه در كتب موسى نازل گرديده با خبر نشده است ؟ !\r\nو ( در كتب ) ابراهيم ، همان كسى كه وظيفهء خود را به طور كامل ادا كرد .\r\nكه هيچ كس بار گناه ديگرى را بر دوش نمىگيرد .\r\nو اين كه براى انسان بهره‌اى جز سعى و كوشش او نيست .\r\nو اين كه تلاش او به زودى ديده مىشود .\r\nسپس به او جزاى كافى داده خواهد شد .\r\nشأن نزول :\r\n\r\nهر كس بار خود را بر دوش مىكشد\r\nغالب مفسران براى آيات فوق شأن نزولى نقل كرده‌اند ، ولى اين شأن نزول‌ها هماهنگ نيست ، آنچه بيشتر در ميان آنها معروف است دو شأن نزول زير است :\r\n1 - اين آيات ناظر به ماجراى « عثمان » است ، او اموال فراوانى داشت و از اموال خود انفاق مىكرد ، يكى از بستگان او به نام « عبداللَّه بن سعد » گفت : اگر به اين وضع\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nادامه دهى چيزى براى تو باقى نمىماند ، « عثمان » گفت : من گناهانى دارم كه مىخواهم به اين وسيله رضا و عفو الهى را جلب كنم ، « عبداللَّه » گفت : اگر شترِ سواريت را با جهازش به من دهى ، من تمام گناهانت را به گردن مىگيرم ! « عثمان » چنين كرد ، و بر اين قرارداد گواه گرفت ، و بعد از آن از انفاق خوددارى كرد ( آيات فوق نازل شد و اين كار را شديداً نكوهش كرد ، و اين حقيقت را روشن ساخت كه هيچ كس نمىتواند بار گناه ديگرى را بر دوش گيرد ، و نتيجهء سعى و تلاش هر كس به خود او مىرسد ) . « 1 »\r\n2 - آيه دربارهء « وليد بن مغيره » است ، او به سوى پيامبر صلى الله عليه و آله آمد و به اسلام نزديك شد ، بعضى از مشركان او را سرزنش كرده ، گفتند : آئين بزرگان ما را رها كردى ، آنها را گمراه شمردى ، و گمان كردى آنها در آتش دوزخند !\r\nاو گفت : راستى من از عذاب خدا مىترسم ! ، شخص سرزنش كننده گفت : اگر چيزى از اموالت را به من دهى و به سوى شرك بازگردى ، من عذاب تو را بر گردن مىگيرم ! « وليد بن مغيره » اين كار را كرد ، ولى مالى را كه بنا بود بپردازد ، جز قسمت كمى از آن را نپرداخت ! آيهء فوق نازل شد و « وليد » را بر روى گرداندن از ايمان نكوهش كرد . « 2 »\r\n* * *\r\n\r\n\r\n","description":"","footnote":"\r\n( 1 ) اين شأن نزول را « طبرسى » در « مجمع البيان » ، ذيل آيات مورد بحث آورده ، و مفسران ديگر مانند « زمخشرى » در « كشاف » و « فخر رازى » در « تفسير كبير » نيز آورده‌اند ، « طبرسى » بعد از نقل آن مىافزايد : اين شأن نزول از « ابن عباس » و « سدى » و « كلبى » و جماعتى از مفسران نقل شده است .\r\n« بحار الانوار » ، ج 9 ، ص 158 ، ج 22 ، ص 55 ، و ج 108 ، ص 121 ؛ « قرطبى » ، ج 17 ، ص 111 .\r\n( 2 ) اين شأن نزول را نيز « مجمع البيان » و « قرطبى » و « روح البيان » و « روح المعانى » و بعضى ديگر از تفاسير نقل كرده‌اند .\r\n« مجمع البيان » ، ذيل آيات مورد بحث ؛ « بحار الانوار » ، ج 9 ، ص 158 ، و ج 22 ، ص 55 ؛ « قرطبى » ، ج 17 ، ص 111 .\r\n","page_name":" 422 ","page_number":422},
  {"content":"\r\n\r\n( 16 ) أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ وَ ما نَزَلَ مِنَ الْحَقِّ وَ لايَكُونُوا كَالَّذِينَ أُوتُوا الْكِتابَ مِنْ قَبْلُ فَطالَ عَلَيْهِمُ الأَمَدُ فَقَسَتْ قُلُوبُهُمْ وَكَثِيرٌ مِنْهُمْ فاسِقُونَ\r\nآيا وقت آن نرسيده است كه دل‌هاى مؤمنان در برابر ذكر خدا و آنچه از حق نازل شده است خاشع گردد و مانند كسانى نباشند كه در گذشته به آنها كتاب آسمانى داده شد ، سپس زمانى طولانى بر آنها گذشت و قلبهايشان قساوت پيدا كرد ؛ و بسيارى از آنها گنهكارند !\r\nشأن نزول :\r\n\r\nدر برابر نام خدا خاشع باشيد\r\nبراى آيهء مورد بحث ، شأن نزول‌هاى متعددى نقل شده از جمله اين كه :\r\nآيهء مزبور يك سال بعد از هجرت ، دربارهء منافقان نازل شده است ، به خاطر اين كه روزى از « سلمان فارسى » پرسيدند : از آنچه در « تورات » است براى ما سخن بگو ! ، چرا كه در « تورات » مسائل شگفت‌انگيزى است ( و به اين وسيله مىخواستند نسبت به قرآن ، بىاعتنائى كنند ) در اين هنگام ، آيات آغاز سورهء « يوسف » نازل شد ، « سلمان » به آنها گفت : اين قرآن « احسن القصص » و بهترين سرگذشتها است ، و براى شما از غير آن نافع‌تر است .\r\nمدتى از تكرار سؤال خوددارى كردند ، باز به سراغ « سلمان » آمدند و همان خواهش را تكرار كردند ، در اين هنگام ، آيهء : أَللَّهُ نَزَّلَ أَحْسَنَ الْحَدِيثِ كِتاباً مُتَشابِهاً مَثانِىَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ . . . : « خداوند بهترين سخن را نازل كرده كتابى كه آياتش ( از نظر لطف و زيبائى و معنى ) همانند يكديگر است آياتى مكرر دارد ( اما تكرارى شوق‌انگيز ) كه از شنيدن آياتش لرزه بر اندام كسانى كه در برابر پروردگارشان خاشعند مىافتد . . . » نازل شد . « 1 »\r\n\r\n\r\n","description":"","footnote":"\r\n( 1 ) زمر ، آيهء 23 .\r\n","page_name":" 423 ","page_number":423},
  {"content":"\r\n\r\nباز ، مدتى از تكرار اين سؤال ، خوددارى كردند و بار سوم به سراغ « سلمان » آمدند و همان درخواست را تكرار كردند ، در اين هنگام ، آيهء مورد بحث نازل شد ( و آنها را مؤاخذه كرد كه : آيا موقع آن نرسيده است كه در برابر نام خدا خشوع كنيد و از اين سخنان دست برداريد ) .\r\nدر شأن نزول ديگرى ، آمده است : ياران پيامبر صلى الله عليه و آله در « مكّه » در خشكسالى و زندگى سختى به سر مىبردند ، هنگامى كه مهاجرت كردند به فراوانى و نعمت رسيدند وضع آنها دگرگون شد ، و قساوت بر قلوب عده‌اى چيره گشت ، در حالى كه لازم بود ، بر ايمان و يقين و اخلاص آنها ، به خاطر مصاحبت با قرآن افزوده شود ( آيهء فوق نازل شد و به آنها هشدار داد ) . « 1 »\r\nپاره‌اى از شأن نزول‌هاى ديگر نيز ، در زمينهء اين آيه ، به چشم مىخورد كه چون حكايت از « مكّى » بودن آيه مىكند ، قابل اعتماد نيست ، زيرا مشهور اين است كه تمام اين سوره در « مدينه » نازل شده است .\r\n* * *\r\n( ( 28 ) ) يا أَيُّهَا الَّذِينَ آمَنُوا اتَّقُوا اللَّهَ وَ آمِنُوا بِرَسُولِهِ يُؤْتِكُمْ كِفْلَيْنِ مِنْ رَحْمَتِهِ وَ يَجْعَلْ لَكُمْ نُوراً تَمْشُونَ بِهِ وَ يَغْفِرْ لَكُمْ وَ اللَّهُ غَفُورٌ رَحِيمٌ ( ( 29 ) ) لِئَلَّا يَعْلَمَ أَهْلُ الْكِتابِ أَلَّا يَقْدِرُونَ عَلى شَىْءٍ مِنْ فَضْلِ اللَّهِ وَ أَنَّ الْفَضْلَ بِيَدِ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ\r\nاى كسانى كه ايمان آورده‌ايد ! تقواى الهى پيشه كنيد و به رسولش ايمان بياوريد تا دو سهم از رحمتش به شما ببخشد و براى شما نورى قرار دهد كه با آن ( در ميان مردم و در مسير زندگى خود ) راه برويد و گناهان شما را ببخشد ؛ و خداوند آمرزنده و مهربان است .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « قرطبى » ، ج 17 ، ص 249 - در « تفسير درّ المنثور » نيز شأن نزول‌هائى از جمله شأن نزولى شبيه به شأن نزول دوم آمده است ( درّ المنثور ، ج 6 ، ص 175 ) ؛ « بيضاوى » نيز در تفسير خود ( انوار التنزيل ) اين شأن نزول را آورده .\r\n","page_name":" 424 ","page_number":424},
  {"content":"\r\n\r\nتا اهل كتاب بدانند كه قادر بر چيزى از فضل خدا نيستند ، و تمام فضل ( و رحمت ) به دست اوست ، به هر كس بخواهد آن را مىبخشد ؛ و خداوند داراى فضل عظيم است !\r\nشأن نزول :\r\n\r\nپاداش اهل ايمان و تقوا\r\nبسيارى از مفسران ، براى آيات فوق ، شأن نزولى نقل كرده‌اند كه خلاصه‌اش چنين است :\r\nرسول خدا صلى الله عليه و آله « جعفر بن ابيطالب » را با هفتاد نفر به سوى « نجاشى » ( به حبشه ) فرستاد ، او بر « نجاشى » وارد شد ، وى را دعوت به اسلام كرد ، و اجابت نمود و ايمان آورد ، به هنگام بازگشت از « حبشه » ، چهل تن از اهل آن كشور كه ايمان آورده بودند ، به « جعفر » گفتند : به ما اجازه ده كه خدمت اين پيامبر صلى الله عليه و آله برسيم و اسلام خود را بر او عرضه بداريم ، همراه « جعفر » به « مدينه » آمدند ، هنگامى كه فقر مالى مسلمانها را مشاهده كردند ، به رسول خدا صلى الله عليه و آله عرض كردند : ما اموال فراوانى در ديار خود داريم ، اگر اجازه فرمائيد به كشور خود باز گرديم ، اموال خود را همراه بياوريم و با مسلمانان تقسيم كنيم ، پيامبر صلى الله عليه و آله اجازه فرمود ، رفتند ، اموال خود را آوردند ، و ميان خود و مسلمين تقسيم كردند ، در اين هنگام آيهء « الَّذِينَ آتَيْناهُمُ الْكِتابَ مِنْ قَبْلِهِ هُمْ بِهِ يُؤْمِنُونَ . . . » « 1 » نازل گرديد و از آنها تمجيد كرد .\r\nافرادى از اهل كتاب كه ايمان نياورده بودند ، هنگامى كه اين جمله را كه در ذيل آيات فوق ( آيات سورهء قصص ) است شنيدند : أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا : « آنها پاداش خود را به خاطر صبر و استقامتشان دوبار دريافت مىدارند » در برابر مسلمانان ايستاده گفتند : اى مسلمانان كسانى كه به كتاب شما و كتاب ما ايمان بياورند دو پاداش دارند ، بنابراين ، كسى كه تنها به كتاب ما ايمان داشته باشد يك پاداش دارد ، همانند پاداش شما ! پس به اعتراف خودتان شما فضيلتى بر ما نداريد !\r\n\r\n\r\n","description":"","footnote":"\r\n( 1 ) قصص ، آيات 52 تا 54 .\r\n","page_name":" 425 ","page_number":425},
  {"content":"\r\n\r\nاينجا بود كه آيات فوق ( يا أَيُّهَا الَّذِينَ آمَنُوا اتَّقُوا اللَّه ) نازل شد ، و اعلام داشت كه مسلمانان نيز دو پاداش دارند ، علاوه بر نور الهى و مغفرت ، و سپس افزود : « اهل كتاب بدانند آنها توانائى بر به دست آوردن چيزى از فضل و رحمت الهى ندارند » ! « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث - همين معنى در « تفسير ابوالفتوح رازى » و « روح المعانى » ، ذيل آيات مورد بحث ، با تفاوت‌هائى نقل شده است .\r\n« بحار الانوار » ، ج 22 ، ص 56 ؛ « جامع البيان » ، ج 27 ، ص 314 .\r\n","page_name":" 426 ","page_number":426},
  {"content":"\r\n\r\n( 1 ) قَدْ سَمِعَ اللَّهُ قَوْلَ الَّتِي تُجادِلُكَ فِي زَوْجِها وَ تَشْتَكِي إِلَى اللَّهِ وَ اللَّهُ يَسْمَعُ تَحاوُرَكُما إِنَّ اللَّهَ سَمِيعٌ بَصِيرٌ ( ( 2 ) ) الَّذِينَ يُظاهِرُونَ مِنْكُمْ مِنْ نِسائِهِمْ ما هُنَّ أُمَّهاتِهِمْ إِنْ أُمَّهاتُهُمْ إِلَّا اللَّائِي وَلَدْنَهُمْ وَ إِنَّهُمْ لَيَقُولُونَ مُنْكَراً مِنَ الْقَوْلِ وَ زُوراً وَ إِنَّ اللَّهَ لَعَفُوٌّ غَفُورٌ ( ( 3 ) ) وَ الَّذِينَ يُظاهِرُونَ مِنْ نِسائِهِمْ ثُمَّ يَعُودُونَ لِما قالُوا فَتَحْرِيرُ رَقَبَةٍ مِنْ قَبْلِ أَنْ يَتَمَاسَّا ذلِكُمْ تُوعَظُونَ بِهِ وَ اللَّهُ بِما تَعْمَلُونَ خَبِيرٌ ( ( 4 ) ) فَمَنْ لَم‌ْيَجِدْ فَصِيامُ شَهْرَيْنِ مُتَتابِعَيْنِ مِنْ قَبْلِ أَنْ يَتَمَاسَّا فَمَن‌ْلَم‌ْيَسْتَطِعْ فَإِطْعامُ سِتِّينَ مِسْكِيناً ذلِكَ لِتُؤْمِنُوا بِاللَّهِ وَ رَسُولِهِ وَ تِلْكَ حُدُودُ اللَّهِ وَ لِلْكافِرِينَ عَذابٌ أَلِيمٌ\r\nخداوند سخن زنى را كه دربارهء شوهرش به تو مراجعه كرده بود و به خداوند شكايت مىكرد شنيد ( و تقاضاى او را اجابت كرد ) ؛ خداوند گفتگوى شما را با هم‌مىشنيد ؛ و خداوند شنوا و بيناست .\r\nكسانى كه از شما نسبت به همسرانشان « ظهار » مىكنند ( و مىگويند : تو نسبت به من به منزلهء مادرم هستى ) ، آنها هرگز مادرانشان نيستند ؛ مادرانشان تنهاكسانىاند كه آنها را به دنيا آورده‌اند . آنها سخنى زشت و باطل مىگويند ؛ و خداوند بخشنده و آمرزنده است !\r\nكسانى كه همسران خود را « ظهار » مىكنند ، سپس از گفتهء خود باز مىگردند ، بايد پيش از آميزش جنسى با هم ، برده‌اى را آزاد كنند ؛ اين دستورى است كه به آن اندرز داده مىشويد ؛ و خداوند به آنچه انجام مىدهيد آگاه است !\r\nو كسى كه توانائى ( آزاد كردن برده‌اى ) نداشته باشد ، دو ماه پياپى قبل از آميزش روزه بگيرد ؛ و كسى كه اين را هم نتواند ، شصت مسكين را اطعام كند ؛ اين براى آن است كه به خدا و رسولش ايمان بياوريد ؛ اينها مرزهاى الهى است ؛ و كسانى كه با آن مخالفت كنند ، عذاب دردناكى دارند !\r\nشأن نزول :\r\n\r\nظِهار ، مجازات ، و راه حلّ\r\nغالب مفسران ، براى آيات نخستين اين سوره ، شأن نزولى نقل كرده‌اند كه\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nمضمون همه ، اجمالًا يكى است ، هر چند در جزئيات با هم متفاوت مىباشند ، اما اين تفاوت ، تأثيرى در بحث تفسيرى ندارد .\r\nماجرا چنين بود : زنى از انصار به نام « خوله » ( نام‌هاى ديگرى نيز در روايات ديگر براى او ذكر شده است ) از طايفهء « خزرج » كه همسرش به نام « اوس بن صامت » بود ، در يك ماجرا مورد خشم شوهرش قرار گرفت ، او كه مرد تندخو و سريع‌التأثّرى بود ، تصميم بر جدائى از او گرفت ، گفت :\r\n« أَنْتِ عَلَيَّ كَظَهْرِ أُمِّي »\r\n( تو نسبت به من ، همچون مادر من هستى ! ) و اين ، نوعى از طلاق در زمان جاهليت بود ، اما طلاقى كه نه قابل رجوع بود و نه زن آزاد مىشد ، كه بتواند همسرى براى خود برگزيند ، بدترين حالتى كه براى يك زن شوهردار ، ممكن بود رخ دهد .\r\nچيزى نگذشت ، مرد پشيمان شد ، به همسرش گفت : فكر مىكنم : براى هميشه بر من حرام شدى ! زن گفت : چنين مگو ! خدمت رسول خدا صلى الله عليه و آله برو ، و حكم اين مسأله را از او بپرس ، مرد گفت : من خجالت مىكشم ، زن گفت : پس بگذار من بروم ، گفت : مانعى ندارد .\r\nزن ، خدمت رسول خدا صلى الله عليه و آله آمد ، و ماجرا را چنين نقل كرد : اى رسول خدا صلى الله عليه و آله همسرم « اوس بن صامت » زمانى مرا به زوجيت خود برگزيد ، كه جوان بودم ، صاحب جمال ، مال و ثروت و فاميل ، اموال من را مصرف كرد ، جوانيم از بين رفت ، و فاميلم پراكنده شدند ، و سنم زياد شد ، حالا « ظهار » كرده و پشيمان شده ، آيا راهى هست كه ما به زندگى سابق بازگرديم ؟ !\r\nپيامبر صلى الله عليه و آله فرمود : تو بر او حرام شده‌اى ! عرض كرد : يا رسول الله صلى الله عليه و آله او صيغهء طلاق جارى نكرده ، او پدر فرزندان من است ، و از همه در نظر من محبوب‌تر .\r\nفرمود : تو بر او حرام شده‌اى ! و من دستور ديگرى در اين زمينه ندارم .\r\nزن پى در پى اصرار و الحاح مىكرد ، سرانجام رو به درگاه خدا آورد و عرض كرد :\r\nأَشْكُو إِلَى اللَّهِ فاقَتِى وَ حاجَتِى ، وَ شِدَّةَ حالِى ، اللَّهُمَّ فَأَنْزِلْ عَلى لِسانِ نَبِيِّكَ :\r\n« خداوندا ! بيچارگى و نياز و شدت حالم را به تو شكايت مىكنم ، خداوندا ! فرمانى بر پيامبرت\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nنازل كن ، و اين مشكل را بگشا » .\r\nو در روايتى آمده است : زن عرضه داشت :\r\nأَللَّهُمَّ إِنَّكَ تَعْلَمُ حالِى فَارْحَمْنِى فَإِنَّ لِى صَبِيَّةً صِغاراً ، إِنْ ضَمَمْتُهُمْ إِلَيْهِ ضاعُوا ، وَ إِنْ ضَمَمْتُهُمْ إِلىَّ جاعُوا\r\n: « خداوندا ! تو حال مرا مىدانى ، بر من رحم كن ، كودكان خردسالى دارم ، اگر در اختيار شوهرم بگذارم ضايع مىشوند ، و اگر خودم آنها را برگيرم گرسنه خواهند ماند » !\r\nدر اينجا حال وحى به پيامبر صلى الله عليه و آله دست داد ، و آياتِ آغاز اين سوره بر او نازل شد كه راه حل مشكل « ظهار » را به روشنى نشان مىدهد .\r\nفرمود : همسرت را صدا كن ، آيات مزبور را بر او تلاوت كرد ، فرمود : آيا مىتوانى يك برده را به عنوان « كفارهء ظهار » آزاد كنى ؟ عرض كرد : اگر چنين كنم ، چيزى براى من باقى نمىماند .\r\nفرمود : مىتوانى ، دو ماه پى در پى روزه بگيرى ؟ عرض كرد : من اگر نوبت غذايم سه بار تأخير شود ، چشمم از كار مىافتد و مىترسم نابينا شوم .\r\nفرمود : آيا مىتوانى ، شصت مسكين را اطعام كنى ، عرض كرد : نه ، مگر اين كه شما به من كمك كنيد .\r\nفرمود : من به تو كمك مىكنم و پانزده صاع ( 15 من كه خوراك شصت مسكين مىباشد ، هر يك نفر يك مُدّ يعنى يك چهارم من ) به او كمك فرمود ، او كفاره را داد ، و به زندگى سابق بازگشتند . « 1 »\r\nچنان كه گفتيم ، اين شأن نزول را بسيارى از مفسران از جمله « قرطبى » ، « روح البيان » ، « روح المعانى » ، « الميزان » ، و « فخر رازى » ، « فى ظلال القرآن » ، « ابوالفتوح رازى » ، « كنز العرفان » و بسيارى از كتب تاريخ و حديث با تفاوت‌هائى نقل كرده‌اند .\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ( با كمى تلخيص ) ؛ « بحار الانوار » ، ج 22 ، ص 57 ، و ج 90 ، ص 71 ؛ « جامع البيان » ، ج 28 ، ص 6 ؛ « قرطبى » ، ج 17 ، ص 270 و 271 .\r\n","page_name":" 429 ","page_number":429},
  {"content":"\r\n\r\n( 8 ) أَ لَمْ تَرَ إِلَى الَّذِينَ نُهُوا عَنِ النَّجْوى ثُمَّ يَعُودُونَ لِما نُهُوا عَنْهُ وَ يَتَناجَوْنَ بِالْإِثْمِ وَ الْعُدْوانِ وَ مَعْصِيَةِ الرَّسُولِ وَ إِذا جاؤُكَ حَيَّوْكَ بِمالَم‌ْيُحَيِّكَ بِهِ اللَّهُ وَ يَقُولُونَ فِي أَنْفُسِهِمْ لَوْ لا يُعَذِّبُنَا اللَّهُ بِما نَقُول‌ُحَسْبُهُمْ جَهَنَّمُ يَصْلَوْنَها فَبِئْسَ الْمَصِيرُ\r\nآيا نديدى كسانى را كه از نجوا ( / سخنان در گوشى ) نهى شدند ، سپس به كارى كه از آن نهى شده بودند باز مىگردند و براى انجام گناه و تعدّى و نافرمانى رسول خدا به نجوا مىپردازند ، و هنگامى كه نزد تو مىآيند تو را تحيّتى ( و خوشامدى ) مىگويند كه خدا به تو نگفته است ، و در دل مىگويند : « چرا خداوند ما را به خاطر گفته‌هايمان عذاب نمىكند » ؟ ! جهنم براى آنان كافى است ، وارد آن مىشوند ، و چه بد فرجامى است !\r\nشأن نزول :\r\n\r\nكيفر نجواكنندگانِ بدجنس\r\nدر مورد آيهء مورد بحث ، دو شأن نزول نقل شده كه هر كدام مربوط به يك قسمت از آيه است :\r\nنخست اين كه : جمعى از يهود و منافقان در ميان خودشان ، جدا از مؤمنان ، نجوا مىكردند و سخنان در گوشى مىگفتند ، و گاه با چشم‌هاى خود اشاره‌هاى ناراحت‌كننده‌اى به مؤمنان داشتند ، مؤمنان هنگامى كه اين منظره را ديدند گفتند : ما فكر مىكنيم خبر ناراحت‌كننده‌اى از بستگان و عزيزان ما كه به جهاد رفته‌اند به آنها رسيده و از آن سخن مىگويند ، و همين باعث غم و اندوه مؤمنان مىشد ، هنگامى كه اين كار را تكرار كردند مؤمنان به رسول خدا صلى الله عليه و آله شكايت نمودند ، پيامبر صلى الله عليه و آله دستور داد : هيچ كس در برابر مسلمانان با ديگرى نجوا نكند ، اما آنها گوش ندادند ، باز هم تكرار كردند ، آيهء فوق نازل شد ( و آنها را سخت بر اين كار تهديد كرد ) . « 1 »\r\nدر صحيح « بخارى » و « مسلم » و بسيارى از كتب تفسير ، نقل شده كه گروهى از\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 17 ، ص 23 ؛ « قرطبى » ، ج 17 ، ص 291 .\r\n","page_name":" 430 ","page_number":430},
  {"content":"\r\n\r\nيهود ، خدمت پيامبر صلى الله عليه و آله آمدند و به جاى\r\n« السَّلامُ عَلَيْكَ »\r\nگفتند :\r\n« السَّامُ عَلَيْكَ يا أَبَا الْقاسِمِ »\r\n( كه مفهومش مرگ بر تو يا ملالت و خستگى بر تو ) بود ، پيامبر صلى الله عليه و آله در جواب آنها فرمود :\r\nوَ عَلَيْكُم !\r\n( همين بر شما باد ! ) « عايشه » مىگويد : من متوجه اين مطلب شده گفتم :\r\nعَلَيْكُمُ السَّامُ وَ لَعَنَكُمُ اللَّهُ وَ غَضِبَ عَلَيْكُم\r\n: « مرگ بر شما ، خدا لعنت كند شما را ، و بر شما غضب كند » !\r\nپيامبر به من فرمود : مدارا كن و از خشونت و بدگوئى بپرهيز !\r\nگفتم : مگر نمىشنوى ؟ مىگويند : « مرگ بر تو » ! فرمود : مگر تو هم نشنيدى كه من در جواب « عليكم » گفتم ، اينجا بود كه خداوند آيهء فوق را نازل كرد كه هنگامى كه اين گروه نزد شما مىآيند ، تحيتى مىگويند كه خدا چنان تحيتى به شما نگفته است . « 1 »\r\n* * *\r\n( ( 11 ) ) يا أَيُّهَا الَّذِينَ آمَنُوا إِذا قِيلَ لَكُمْ تَفَسَّحُوا فِى الْمَجالِسِ فَافْسَحُوا يَفْسَحِ اللَّهُ لَكُمْ وَ إِذا قِيلَ انْشُزُوا فَانْشُزُوا يَرْفَعِ اللَّهُ الَّذِينَ آمَنُوا مِنْكُمْ وَالَّذِينَ أُوتُوا الْعِلْمَ دَرَجاتٍ وَ اللَّهُ بِما تَعْمَلُونَ خَبِيرٌ\r\nاى كسانى كه ايمان آورده‌ايد ! هنگامى كه به شما گفته شود : « مجلس را وسعت بخشيد ( و به تازه واردها جا دهيد ) » ، وسعت بخشيد ، خداوند ( بهشت را ) براى شماوسعت مىبخشد ؛ و هنگامى كه گفته شود : « برخيزيد » ، برخيزيد ؛ اگر چنين كنيد ، خداوند كسانى را كه ايمان آورده‌اند و كسانى را كه علم به آنان داده شده درجات عظيمى مىبخشد ؛ و خداوند به آنچه انجام مىدهيد آگاه است !\r\nشأن نزول :\r\n\r\nاحترام كسانى كه وارد مجلس مىشوند\r\n« طبرسى » در « مجمع البيان » و « آلوسى » در « روح المعانى » و جمعى ديگر از\r\n\r\n\r\n","description":"","footnote":"\r\n( 1 ) « تفسير مراغى » ، ج 28 ، ص 13 ؛ « مسند احمد » ، ج 3 ، ص 383 ؛ « صحيح مسلم » ، ج 7 ، ص 5 ؛ « صحيح بخارى » ، ج 7 ، ص 80 .\r\n","page_name":" 431 ","page_number":431},
  {"content":"\r\n\r\nمفسران ، نقل كرده‌اند كه : پيامبر صلى الله عليه و آله در يكى از روزهاى جمعه در « صفه » ( سكوى بزرگى كه در كنار مسجد پيامبر صلى الله عليه و آله قرار داشت ) نشسته بود ، و گروهى نزد آن حضرت حاضر بودند ، جا تنگ بود ، پيامبر صلى الله عليه و آله عادتش اين بود كه « مجاهدان بدر » را اعم از مهاجر و انصار احترام فراوان مىكرد ، در اين هنگام ، گروهى از « بدريون » وارد شدند ، در حالى كه ديگران قبل از آنها اطراف پيامبر صلى الله عليه و آله را پر كرده بودند ، هنگامى كه مقابل پيامبر صلى الله عليه و آله رسيدند سلام كردند ، پيامبر صلى الله عليه و آله پاسخ فرمود ، سپس به حاضران سلام كردند ، آنها نيز پاسخ گفتند ، آنها روى پاى خود ايستاده منتظر بودند ، حاضران به آنها جا دهند ولى هيچ كس تكان نخورد ! اين امر ، بر پيامبر صلى الله عليه و آله سخت آمد ، رو به بعضى از كسانى كه اطراف او نشسته بودند كرد ، فرمود : فلان و فلانى برخيزند ، چند نفر را از جا بلند كرد تا واردين بنشينند ( و اين در حقيقت نوعى ادب آموزى و درس احترام گذاردن ، به پيش‌كسوتان در ايمان و جهاد بود ) .\r\nولى ، اين مطلب بر آن چند نفر كه از جا برخاستند ، ناگوار آمد ، به طورى كه آثارش در چهرهء آنها نمايان گشت ، منافقان ( كه از هر فرصتى استفاده مىكردند ) گفتند : پيامبر صلى الله عليه و آله رسم عدالت را رعايت نكرد ، كسانى را كه عاشقانه نزديك او نشسته بودند ، به خاطر افرادى كه بعداً وارد مجلس شدند ، از جا بلند كرد ، در اينجا آيهء فوق نازل شد ( و قسمتى از آداب نشستن در مجالس را براى آنها شرح داد ) . « 1 »\r\n* * * ( 12 ) يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً ذلِكَ خَيْرٌ لَكُمْ وَ أَطْهَرُ فَإِنْ لَم‌ْتَجِدُوا فَإِنَّ اللَّهَ غَفُورٌ رَحِيمٌ ( 13 ) أَ أَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ فَإِذْ لَم‌ْتَفْعَلُوا وَ تابَ اللَّهُ\r\n\r\n\r\n","description":"","footnote":"\r\n( 1 ) « تفسير روح المعانى » ، ج 28 ، ص 25 ؛ « مجمع البيان » ، ذيل آيهء مورد بحث ؛ « درّ المنثور » ، ج 6 ، ص 184 ؛ « قرطبى » ، ج 17 ، ص 296 ؛ ( مفسران ديگر مانند « فخر رازى » و « فى ظلال القرآن » نيز در ذيل آيهء مورد بحث همين مطلب را مختصر تفاوتى نقل كرده‌اند ) .\r\n","page_name":" 432 ","page_number":432},
  {"content":"\r\n\r\nعَلَيْكُمْ فَأَقِيمُوا الصَّلاةَ وَ آتُوا الزَّكاةَ وَ أَطِيعُوا اللَّهَ وَ رَسُولَهُ وَ اللَّه‌ُخَبِيرٌ بِما تَعْمَلُونَ\r\nاى كسانى كه ايمان آورده‌ايد ! هنگامى كه مىخواهيد با رسول خدا نجوا كنيد ( و سخنان درگوشى بگوئيد ) ، قبل از آن صدقه‌اى ( در راه خدا ) بدهيد ؛ اين براى شما بهتر و پاكيزه‌تر است . و اگر توانائى نداشته باشيد ، خداوند غفور و رحيم است !\r\nآيا ترسيديد فقير شويد كه از دادن صدقات قبل از نجوا خوددارى كرديد ؟ ! اكنون كه اين كار را نكرديد و خداوند توبهء شما را پذيرفت ، نماز را بر پا داريد و زكات را اداكنيد و خدا و پيامبرش را اطاعت نمائيد و ( بدانيد ) خداوند از آنچه انجام مىدهيد با خبر است !\r\nشأن نزول :\r\n\r\nصدقه ، قبل از نجوا\r\nمرحوم « طبرسى » در « مجمع البيان » و جمعى ديگر از مفسران معروف ، در شأن نزول اين آيات ، چنين نقل كرده‌اند : جمعى از اغنياء ، خدمت پيامبر صلى الله عليه و آله مىآمدند و با او نجوا مىكردند ( اين كار ، علاوه بر اين كه وقت گرانبهاى پيغمبر صلى الله عليه و آله را مىگرفت ، مايهء نگرانى مستضعفين و موجب امتيازى براى اغنياء بود ) در اينجا خداوند نخستين آيات فوق را نازل كرد و به آنها دستور داد : قبل از نجوا كردن با پيامبر صلى الله عليه و آله ، صدقه‌اى به مستمندان بپردازند ، اغنياء وقتى چنين ديدند ، از نجوا خوددارى كردند ، آيهء دوم نازل شد ( و آنها را ملامت كرد و حكم آيهء اوّل را نسخ نمود ) و اجازهء نجوا به همگان داد ( ولى نجوا در مورد كار خير و اطاعت پروردگار ) . « 1 »\r\nبعضىاز مفسران نيزتصريح كرده‌اند : هدف گروهى از نجواكنندگان اين بود كه‌ازاين راه ، برترى بر ديگران كسب كنند ، پيامبر صلى الله عليه و آله هم روى بزرگوارى خاص خود ، در عين اين كه ناراحت بود ، از آنها ممانعت نمىكرد تا اين كه قرآن آنها را از اين كار نهى نمود . « 2 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « اسباب نزول الآيات » واحدى نيشابورى ، ص 276 ؛ « درّ المنثور » ، ج 6 ، ص 185 و بسيارى از تفاسير ديگر ذيل آيات مورد بحث .\r\n( 2 ) « روح المعانى » ، ج 28 ، ص 27 .\r\n","page_name":" 433 ","page_number":433},
  {"content":"\r\n . \r\n","description":"","footnote":"","page_name":" 434 ","page_number":434},
  {"content":"\r\n\r\n\r\nفصل دوازدهم : سوره‌هاى حشر - ممتحنه - صف - جمعه - منافقون - تغابن - تحريم - حاقه - معارج\r\n\r\n","description":"","footnote":"","page_name":" 435 ","page_number":435},
  {"content":"\r\n . \r\n","description":"","footnote":"","page_name":" 436 ","page_number":436},
  {"content":"\r\n\r\n( 1 ) سَبَّحَ لِلَّهِ ما فِى السَّماواتِ وَ ما فِى الْأَرْضِ وَ هُوَ الْعَزِيزُ الْحَكِيمُ ( 2 ) هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ لِأَوَّلِ الْحَشْرِ ما ظَنَنْتُمْ أَنْ يَخْرُجُوا وَ ظَنُّوا أَنَّهُمْ مانِعَتُهُمْ حُصُونُهُمْ مِنَ اللَّهِ فَأَتاهُمُ اللَّهُ مِن‌ْحَيْثُ لَم‌ْيَحْتَسِبُوا وَ قَذَفَ فِي قُلُوبِهِمُ الرُّعْبَ يُخْرِبُونَ بُيُوتَهُمْ بِأَيْدِيهِمْ وَأَيْدِي الْمُؤْمِنِينَ فَاعْتَبِرُوا يا أُولِي الْأَبْصارِ ( 3 ) وَ لَوْ لا أَنْ كَتَبَ اللَّهُ عَلَيْهِمُ الْجَلاءَ لَعَذَّبَهُمْ فِي الدُّنْيا وَ لَهُمْ فِي الْآخِرَةِ عَذابُ النَّارِ ( 4 ) ذلِكَ بِأَنَّهُمْ شَاقُّوا اللَّهَ وَ رَسُولَهُ وَ مَنْ يُشَاقِّ اللَّهَ فَإِنَّ اللَّهَ شَدِيدُ الْعِقابِ ( 5 ) ما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّهِ وَ لِيُخْزِيَ الْفاسِقِينَ\r\nآنچه در آسمان‌ها و آنچه در زمين است ، براى خدا تسبيح مىگويند ؛ و او عزيز و حكيم است !\r\nاو كسى است كه كافران اهل كتاب را در نخستين برخورد ( با مسلمانان ) ازخانه‌هايشان بيرون راند . گمان نمىكرديد آنان خارج شوند ، و خودشان نيز گمان‌مىكردند كه دژهاى محكمشان آنها را از عذاب الهى مانع مىشود ؛ اما خداوند از آنجا كه گمان نمىكردند به سراغشان آمد و در دل‌هايشان ترس و وحشت افكند ، به گونه‌اى كه‌خانه‌هاى خود را با دست خويش و با دست مؤمنان ويران مىكردند ؛ پس عبرت بگيريد اى صاحبان چشم !\r\nو اگر نه اين بود كه خداوند ترك وطن را بر آنان مقرّر داشته بود ، آنها را در همين دنيا مجازات مىكرد ؛ و براى آنان در آخرت نيز عذاب آتش است !\r\nاين به خاطر آن است كه آنها با خدا و رسولش دشمنى كردند ؛ و هر كس با خدا دشمنى كند ( بايد بداند كه ) خدا مجازات شديدى دارد !\r\nهر درخت با ارزش نخل را قطع كرديد يا آن را به حال خود واگذاشتيد ، همه به فرمان خدا بود ؛ و براى اين بود كه فاسقان را خوار و رسوا كند !\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nشأن نزول :\r\n\r\nعبرت‌ها\r\nمفسران و محدثان و ارباب تواريخ ، در مورد اين آيات ، شأن نزول مفصلى ذكر كرده‌اند كه فشردهء آن چنين است :\r\nدر سرزمين « مدينه » سه گروه از يهود زندگى مىكردند : « بنىنضير » ، « بنىقريظه » و « بنىقينقاع » و گفته مىشود كه : آنها اصلًا اهل « حجاز » نبودند ولى ، چون در كتب مذهبى خود خوانده بودند كه پيامبرى از سرزمين « مدينه » ظهور مىكند ، به اين سرزمين كوچ كردند ، و در انتظار اين ظهور بزرگ ، بودند .\r\nهنگامى كه رسول خدا صلى الله عليه و آله به « مدينه » هجرت فرمود با آنها پيمان عدم تعرض بست ، ولى آنها هر زمان فرصتى يافتند از نقض اين پيمان ، فروگذار نكردند .\r\nاز جمله اين كه : بعد از جنگ « احد » ( غزوهء احد در سال سوم هجرت واقع شد ) « كعب بن اشرف » ، با چهل سوار از يهود ، به « مكّه » آمدند و يكسر به سراغ قريش رفتند و با آنها عهد و پيمان بستند كه همگى متحداً بر ضد محمد صلى الله عليه و آله پيكار كنند ، سپس « ابو سفيان » با چهل نفر از مكيان ، و « كعب بن اشرف » يهودى با چهل نفر از يهود وارد « مسجد الحرام » شدند ، و در كنار خانهء « كعبه » پيمانها را محكم ساختند ، اين خبر از طريق وحى به پيامبر صلى الله عليه و آله رسيد .\r\nديگر اين كه ، پيامبر صلى الله عليه و آله روزى با چند نفر از بزرگان و يارانش به سوى قبيلهء « بنىنضير » كه در نزديكى « مدينه » زندگى مىكردند آمد ، و مىخواست از آنها كمك يا وامى بگيرد براى پرداختن ديهء دو مقتول از طايفهء « بنىعامر » كه به دست « عمرو بن اميه » ( يكى از مسلمانان ) كشته شده بودند ، ( و شايد پيامبر صلى الله عليه و آله و يارانش مىخواستند در زير اين پوشش ، وضع « بنىنضير » را از نزديك بررسى كنند ، مبادا مسلمانان غافلگير شوند ) .\r\nپيامبر صلى الله عليه و آله در بيرون قلعهء يهود بود ، و با « كعب بن اشرف » در اين زمينه صحبت مىكرد ، در اين هنگام در ميان يهوديان بذر توطئه‌اى پاشيده شد ، و با يكديگر گفتند :\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nشما اين مرد را در چنين شرايط مناسبى گير نمىآوريد ، الآن كه در كنار ديوار شما نشسته است ، يك نفر پشت بام رود و سنگ عظيمى بر او بيفكند و ما را از دست او راحت كند ! يكى از يهود به نام « عمرو بن جحاش » اعلام آمادگى كرد و به پشت بام رفت ، رسول خدا صلى الله عليه و آله از طريق وحى آگاه شد ، برخاست و به « مدينه » آمد ، بى آن كه با ياران خود سخنى بگويد ، آنها تصور مىكردند ، پيامبر صلى الله عليه و آله باز بر مىگردد ، اما بعداً آگاه شدند كه پيامبر صلى الله عليه و آله در « مدينه » است ، آنها نيز به « مدينه » بازگشتند ، و اينجا بود كه پيمان‌شكنى يهود بر رسول خدا صلى الله عليه و آله مسلم شد ، و دستور آماده باش را براى جنگ ، به مسلمانان داد .\r\nدر بعضى از روايات نيز آمده : يكى از شعراى « بنىنضير » به هجو و بدگوئى پيامبر صلى الله عليه و آله پرداخت و اين خود دليل ديگرى بر پيمان‌شكنى آنها بود .\r\nپيامبر صلى الله عليه و آله براى اين كه ضربهء كارى قبلًا به آنها بزند ، به « محمّد بن مسلمه » كه با « كعب بن اشرف » ، بزرگ يهود ، آشنائى داشت دستور داد او را به هر نحو بتواند به قتل برساند و او با مقدماتى اين كار را كرد .\r\nكشته شدن « كعب بن اشرف » تزلزلى در يهود ايجاد كرد ، به دنبال آن رسول خدا صلى الله عليه و آله دستور داد : مسلمانان براى جنگ با اين قوم پيمان‌شكن حركت كنند ، هنگامى كه آنها با خبر شدند به قلعه‌هاى مستحكم و دژهاى نيرومند خود پناه بردند ، و درها را محكم بستند ، پيامبر صلى الله عليه و آله دستور داد : بعضى درختان نخل را كه نزديك قلعه‌ها بود ، بكنند يا بسوزانند .\r\n- اين كار ، شايد به اين منظور صورت گرفت كه يهوديان را كه علاقهء شديدى به اموال خود داشتند از قلعه بيرون كشد و پيكار ، رو در رو انجام گيرد ، اين احتمال نيز داده شده كه : اين نخلها مزاحم مانور سريع ارتش اسلام در اطراف قلعه‌ها بود ، و مىبايست بريده شود -\r\nبه هر حال ، اين كار فرياد يهود را بلند كرد ، گفتند : اى محمّد ! تو پيوسته از اين گونه كارها نهى مىكردى ، پس اين چه برنامه‌اى است ؟ آيهء پنجم اين سوره ( از آيات\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nفوق ) نازل شد و به آنها پاسخ گفت كه : اين يك دستور خاص الهى بود . محاصره چند روز طول كشيد ، و پيامبر صلى الله عليه و آله براى پرهيز از خون‌ريزى به آنها پيشنهاد كرد سرزمين « مدينه » را ترك گويند و از آنجا خارج شوند ، آنها نيز پذيرفتند ، مقدارى از اموال خود را برداشته و بقيه را رها كردند ، جمعى به سوى « اذرعات شام » و تعداد كمى به سوى « خيبر » و گروهى به « حيره » رفتند ، و باقيماندهء اموال و اراضى و باغات و خانه‌هاى آنها ، به دست مسلمانان افتاد . هر چند تا آنجا كه مىتوانستند ، خانه‌هاى خود را به هنگام كوچ كردن تخريب كردند .\r\nو اين ماجرا بعد از غزوهء « احد » به فاصلهء شش ماه ، و به عقيدهء بعضى بعد از غزوهء « بدر » به فاصلهء شش ماه اتفاق افتاد . « 1 »\r\n* * *\r\n( ( 6 ) ) وَ ما أَفاءَ اللَّهُ عَلى رَسُولِهِ مِنْهُمْ فَما أَوْجَفْتُمْ عَلَيْهِ مِنْ خَيْلٍ وَ لارِكابٍ وَ لكِنَّ اللَّهَ يُسَلِّطُ رُسُلَهُ عَلى مَنْ يَشاءُ وَ اللَّهُ عَلى كُلِّ شَيْءٍ قَدِيرٌ ( ( 7 ) ) ما أَفاءَ اللَّهُ عَلى رَسُولِهِ مِنْ أَهْلِ الْقُرى فَلِلَّهِ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ كَىْ لايَكُونَ دُولَةً بَيْنَ الْأَغْنِياءِ مِنْكُمْ وَما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا وَ اتَّقُوا اللَّهَ إِنَّ اللَّهَ شَدِيدُ الْعِقابِ\r\nو آنچه را خدا از آنان ( / از يهود ) به رسولش بازگردانده ( و بخشيده ) چيزى است كه شما براى به دست آوردن آن ( زحمتى نكشيديد ، ) نه اسبى تاختيد و نه شترى ؛ ولى خداوند رسولان خود را بر هر كس بخواهد مسلط مىسازد ؛ و خدا بر هر چيز تواناست !\r\nآنچه را خداوند از اهل اين آبادىها به رسولش باز گرداند از آن خدا و رسول وخويشاوندان او و يتيمان و مستمندان و در راه‌ماندگان است ، تا ( اين اموال عظيم ) در ميان ثروتمندان شما دست به دست نگردد . آنچه را رسول خدا براى شما آورده بگيريد\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « تفسير على بن ابراهيم قمى » ، ج 2 ، ص 358 ؛ « قرطبى » و « نور الثقلين » ذيل آيات مورد بحث ( با اقتباس و تلخيص ) .\r\n","page_name":" 440 ","page_number":440},
  {"content":"\r\n\r\n( واجرا كنيد ) ، و از آنچه نهى كرده خوددارى نمائيد ؛ و از ( مخالفت ) خدا بپرهيزيد كه خداوند كيفرش شديد است !\r\nشأن نزول :\r\n\r\nانفال ، ملك حكومت اسلامى\r\nاز آنجا كه اين آيات ، تكميلى است بر آيات گذشته كه داستان شكست يهود « بنىنضير » را بازگو مىكرد ، شأن نزول آن نيز ادامهء همان شأن نزول است .\r\nتوضيح اين كه ، بعد از بيرون رفتن يهود « بنىنضير » از « مدينه » ، باغ‌ها و زمين‌هاى كشاورزى و خانه‌ها و قسمتى از اموال آنها در مدينه باقى ماند ، جمعى از سران مسلمين خدمت رسول خدا صلى الله عليه و آله رسيدند و طبق آنچه از سنت عصر جاهليت به خاطر داشتند ، عرض كردند : برگزيده‌هاى اين غنيمت ، و يك چهارم آن را برگير ، و بقيه را به ما واگذار ، تا در ميان خود تقسيم كنيم ! آيات فوق نازل شد و با صراحت گفت : چون براى اين غنائم ، جنگى نشده و مسلمانان زحمتى نكشيده‌اند تمام آن تعلق به رسول اللّه ( رئيس حكومت اسلامى ) دارد ( و او هر گونه صلاح بداند تقسيم مىكند و چنان كه بعداً خواهيم ديد ، پيامبر صلى الله عليه و آله اين اموال را در ميان مهاجرين كه دست‌هاى آنها در سرزمين « مدينه » از مال دنيا تهى بود ، و تعداد كمى از انصار ، تقسيم كرد ) . « 1 »\r\n* * *\r\n( ( 9 ) ) وَ الَّذِينَ تَبَوَّؤُا الدَّارَ وَ الْإِيمانَ مِنْ قَبْلِهِمْ يُحِبُّونَ مَنْ هاجَرَ إِلَيْهِمْ وَ لايَجِدُونَ فِى صُدُورِهِمْ حاجَةً مِمَّا أُوتُوا وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ\r\nو براى كسانى كه در سرا ( / سرزمين مدينه ) و در سراى ايمان پيش از مهاجران مسكن گزيدند و كسانى را كه به سويشان هجرت كنند دوست مىدارند ، و در دل خود نيازى به\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 19 ، ص 161 ؛ « قرطبى » ، ج 18 ، ص 10 .\r\n","page_name":" 441 ","page_number":441},
  {"content":"\r\n\r\nآنچه به مهاجران داده شده احساس نمىكنند و آنها را بر خود مقدم مىدارند هر چندخودشان بسيار نيازمند باشند ؛ كسانى كه از بخل و حرص نفس خويش بازداشته شده‌اند رستگارانند !\r\nشأن نزول :\r\n\r\nمحبّت خالص\r\nمفسران در شأن نزول اين آيه ، داستان‌هاى متعددى نقل كرده‌اند ، « ابن عباس » مىگويد : پيغمبر گرامى اسلام صلى الله عليه و آله روز پيروزى بر يهود « بنىنضير » به انصار فرمود :\r\n« اگر مايل هستيد اموال و خانه‌هايتان را با مهاجران تقسيم كنيد ، و در اين غنائم با آنها شريك شويد ، و اگر مىخواهيد اموال و خانه‌هايتان از آن شما باشد و از اين غنائم چيزى به شما داده نشود » ؟ !\r\nانصار گفتند : هم اموال و خانه‌هايمان را با آنها تقسيم مىكنيم ، و هم چشم داشتى به غنائم نداريم ، و مهاجران را بر خود مقدم مىشمريم ، آيهء فوق نازل شد و اين روحيهء عالى آنها را ستود . « 1 »\r\nدر حديث ديگرى مىخوانيم : كسى خدمت پيامبر صلى الله عليه و آله آمد عرض كرد : گرسنه‌ام ، پيغمبر صلى الله عليه و آله دستور داد از منزل غذائى براى او بياورند ، ولى در منزل حضرت غذا نبود ، فرمود : چه كسى امشب اين مرد را ميهمان مىكند ؟ مردى از انصار ، اعلام آمادگى كرد ، و او را به منزل خويش برد ، اما جز مقدار كمى غذا براى كودكان خود چيزى نداشت ، سفارش كرد ، غذا را براى ميهمان بياوريد ، و چراغ را خاموش كرد و به همسرش گفت : كودكان را هر گونه ممكن است چاره كن تا خواب روند ، سپس زن و مرد بر سر سفره نشستند و بى آن كه چيزى از غذا در دهان بگذارند دهان خود را تكان مىدادند ، ميهمان گمان كرد آنها نيز همراه او غذا مىخورند ، و به مقدار كافى خورد و سير شد ، و آنها شب گرسنه خوابيدند ، صبح خدمت پيامبر صلى الله عليه و آله آمدند\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « بحار الانوار » ، ج 19 ، ص 162 ؛ « تفسير ثعالبى » ، ج 5 ، ص 410 .\r\n","page_name":" 442 ","page_number":442},
  {"content":"\r\n\r\nپيامبر صلى الله عليه و آله نگاهى به آنها كرد و تبسمى فرمود ( و بى آن كه آنها سخنى بگويند ) آيهء فوق را تلاوت كرد و ايثار آنها را ستود .\r\nدر رواياتى كه از طرق اهل بيت عليهم السلام رسيده مىخوانيم : ميزبان على عليه السلام و كودكان فرزندان او ، و كسى كه كودكان را گرسنه خواباند بانوى اسلام فاطمه زهرا عليها السلام بود . « 1 »\r\nبايد توجه داشت داستان اوّل ممكن است شأن نزول آيه باشد ، ولى دومى نوعى تطبيق پيامبر صلى الله عليه و آله است كه در مورد اين ميهمانى ايثارگرانه ، آيه را تلاوت فرمود ، بنابراين نزول آيات در مورد انصار منافاتى با ميزبان بودن على عليه السلام ندارد .\r\nبعضى نيز نوشته‌اند : اين آيه ، در مورد جنگجويان « احد » نازل شده كه هفت نفر از آنها سخت تشنه و مجروح بودند ، كسى آبى به مقدار نوشيدن يك نفر آورد و سراغ هر يك رفت به ديگرى حواله داد ، و او را بر خود مقدم شمرد ، و سرانجام همگى تشنه ، جان سپردند و خداوند اين ايثارگرى آنها را ستود . « 2 »\r\nولى روشن است ، اين آيه در داستان « بنىنضير » نازل شده ، اما به خاطر عموميت مفهوم آن قابل تطبيق بر موارد مشابه است .\r\n* * *\r\n( ( 11 أَ لَمْ تَرَ إِلَى الَّذِينَ نافَقُوا يَقُولُونَ لِإِخْوانِهِمُ الَّذِينَ كَفَرُوا مِنْ أَهْلِ الْكِتابِ لَئِنْ أُخْرِجْتُمْ لَنَخْرُجَنَّ مَعَكُمْ وَ لانُطِيعُ فِيكُمْ أَحَداً أَبَداً وَ إِنْ قُوتِلْتُمْ لَنَنْصُرَنَّكُم‌ْوَ اللَّهُ يَشْهَدُ إِنَّهُمْ لَكاذِبُونَ ( ( 12 ) ) لَئِنْ أُخْرِجُوا لايَخْرُجُونَ مَعَهُمْ وَ لَئِنْ قُوتِلُوا لايَنْصُرُونَهُمْ وَ لَئِنْ نَصَرُوهُمْ لَيُوَلُّنَّ الْأَدْبارَ ثُمَّ لايُنْصَرُونَ ( ( 13 ) ) لَأَنْتُمْ أَشَدُّ رَهْبَةً فِى صُدُورِهِمْ مِنَ اللَّهِ ذلِكَ بِأَنَّهُمْ قَوْمٌ لايَفْقَهُونَ ( ( 14 ) ) لايُقاتِلُونَكُمْ جَمِيعاً إِلَّا فِى قُرىً مُحَصَّنَةٍ أَوْ مِنْ وَراءِ جُدُرٍ بَأْسُهُمْ بَيْنَهُمْ\r\n\r\n\r\n","description":"","footnote":"\r\n( 1 ) « مجمع البيان » ، ذيل آيهء مورد بحث ؛ « نور الثقلين » ، ج 5 ، ص 285 .\r\n( 2 ) « مجمع البيان » ، ذيل آيهء مورد بحث .\r\n","page_name":" 443 ","page_number":443},
  {"content":"\r\n\r\nشَدِيدٌ تَحْسَبُهُمْ جَمِيعاً وَ قُلُوبُهُمْ شَتّى ذلِكَ بِأَنَّهُمْ قَوْمٌ لايَعْقِلُونَ\r\nآيا منافقان را نديدى كه پيوسته به برادران كفارشان از اهل كتاب مىگفتند : « هرگاه شما را ( از وطن ) بيرون كنند ، ما هم با شما خواهيم رفت و هرگز سخن هيچ كس را دربارهءشما اطاعت نخواهيم كرد ؛ و اگر با شما پيكار شود ، ياريتان خواهيم نمود » ؟ ! و خداوند شهادت مىدهد كه آنها دروغگويانند !\r\nاگر آنها را بيرون كنند با آنان بيرون نمىروند ، و اگر با آنها پيكار شود ياريشان نخواهند كرد ، و اگر ياريشان كنند پشت به ميدان كرده فرار مىكنند ؛ سپس كسى آنان را يارى نمىكند !\r\nوحشت از شما در دل‌هاى آنها بيش از ترس از خداست ؛ اين به خاطر آن است كه آنها گروهى نادانند !\r\nآنها هرگز با شما به صورت گروهى نمىجنگند جز در دژهاى محكم يا از پشت‌ديوارها .\r\nپيكارشان در ميان خودشان شديد است ، ( اما در برابر شما ضعيف ! ) آنها را متّحد مىپندارى ، در حالى كه دل‌هايشان پراكنده است ؛ اين به خاطر آن است كه آنهاقومى هستند كه تعقل نمىكنند .\r\nشأن نزول :\r\n\r\nبه عهد و پيمان منافقان اعتماد نكنيد\r\nبعضى از مفسران ، شأن نزولى براى آيات فوق نقل كرده‌اند كه خلاصه‌اش چنين است :\r\nجمعى از منافقان « مدينه » ، مانند « عبداللّه بن ابَىّ » و يارانش ، مخفيانه كسى را به سراغ يهود « بنىنضير » فرستاده گفتند : شما محكم در جاى خود بايستيد ، از خانه‌هاى خود بيرون نرويد ، و دژهاى خود را محكم سازيد ، ما دو هزار نفر ياور از قوم خود و ديگران داريم و تا آخرين نفس ، با شما هستيم ، طايفهء « بنىقريظه » و ساير هم‌پيمان‌هاى شما از قبيلهء « غطفان » نيز با شما همراهى مىكنند .\r\nهمين امر سبب شد كه ، يهود « بنىنضير » بر مخالفت پيامبر صلى الله عليه و آله تشويق شوند ، اما در اين هنگام يكى از بزرگان « بنىنضير » به نام « سلام » به « حُيَىّ بن اخطب » كه\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nسرپرست برنامه‌هاى « بنىنضير » بود گفت : اعتنائى به حرف « عبداللّه بن ابى » نكن ، او مىخواهد تو را تشويق به جنگ محمّد صلى الله عليه و آله كند ، خودش در خانه بنشيند ، و شما را تسليم حوادث نمايد « حيى » گفت : ما جز دشمنى محمّد صلى الله عليه و آله و پيكار با او ، چيزى را نمىشناسيم ، « سلام » در پاسخ او گفت : به خدا سوگند من مىبينم ، سرانجام ما را از اين سرزمين بيرون مىكنند ، و اموال و شرف ما بر باد مىرود ، كودكان ما اسير ، و جنگجويان ما كشته مىشوند . « 1 » آيات فوق ، سرانجام اين ماجرا را بازگو مىكند .\r\nبعضى معتقدند : اين آيات قبل از ماجراى يهود « بنىنضير » نازل شده و حكايت از حوادث آيندهء اين ماجرا مىكند ، و به همين دليل ، آن را از خبرهاى غيبى قرآن مىشمرند .\r\nلحن آيات ، كه به صورت فعل مضارع ذكر شده ، گرچه اين نظر را تأييد مىكند ولى پيوند اين آيات با آيات پيشين ، كه بعد از ماجراى شكست « بنىنضير » و تبعيد آنها نازل گرديده ، نشان مىدهد كه اين آيات نيز بعد از اين ماجرا نازل شده ، و تعبير به فعل مضارع به عنوان حكايت حال است ( دقت كنيد ) .\r\n* * *\r\n\r\n\r\n","description":"","footnote":"\r\n( 1 ) « روح البيان » ، ج 9 ، ص 439 - همين معنى با تفاوت‌هائى در « تفسير درّ المنثور » ، ج 6 ، ص 199 آمده است .\r\n","page_name":" 445 ","page_number":445},
  {"content":"\r\n\r\n( ( 1 ) ) يا أَيُّهَا الَّذِينَ آمَنُوا لاتَتَّخِذُوا عَدُوِّي وَ عَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ وَ قَدْ كَفَرُوا بِما جاءَكُمْ مِنَ الْحَقِّ يُخْرِجُونَ الرَّسُولَ وَ إِيَّاكُمْ أَن‌ْتُؤْمِنُوا بِاللَّهِ رَبِّكُمْ إِنْ كُنْتُمْ خَرَجْتُمْ جِهاداً فِي سَبِيلِي وَ ابْتِغاءَمَرْضاتِي تُسِرُّونَ إِلَيْهِمْ بِالْمَوَدَّةِ وَ أَنَا أَعْلَمُ بِما أَخْفَيْتُمْ وَ ما أَعْلَنْتُمْ وَ مَنْ يَفْعَلْهُ مِنْكُمْ فَقَدْ ضَلَّ سَواءَ السَّبِيلِ ( ( 2 ) ) إِنْ يَثْقَفُوكُمْ يَكُونُوا لَكُمْ أَعْداءً وَ يَبْسُطُوا إِلَيْكُمْ أَيْدِيَهُمْ وَ أَلْسِنَتَهُمْ بِالسُّوءِ وَ وَدُّوا لَوْ تَكْفُرُونَ ( ( 3 ) ) لَنْ تَنْفَعَكُمْ أَرْحامُكُمْ وَ لا أَوْلادُكُمْ يَوْمَ الْقِيامَةِ يَفْصِلُ بَيْنَكُمْ وَ اللَّهُ بِما تَعْمَلُونَ بَصِيرٌ\r\nاى كسانى كه ايمان آورده‌ايد ! دشمن من و دشمن خودتان را دوست نگيريد ! شما نسبت به آنان اظهار محبت مىكنيد ، در حالى كه آنها به آنچه از حق براى شما آمده كافر شده‌اند و رسول اللّه و شما را به خاطر ايمان به خداوندى كه پروردگار همهءشماست از شهر و ديارتان بيرون مىرانند ؛ اگر شما براى جهاد در راه من و جلب خشنوديم هجرت كرده‌ايد ؛ ( پيوند دوستى با آنان برقرار نسازيد . ) شما مخفيانه باآنها رابطهء دوستى برقرار مىكنيد در حالى كه من به آنچه پنهان يا آشكارمىسازيد از همه داناترم . و هر كس از شما چنين كارى كند ، از راه راست گمراه شده است .\r\nاگر آنها بر شما مسلط شوند ، دشمنانتان خواهند بود و دست و زبان خود را به بدى كردن نسبت به شما مىگشايند ، و دوست دارند شما به كفر باز گرديد !\r\nهرگز بستگان و فرزندانتان روز قيامت سودى به حالتان نخواهند داشت ؛ ميان شما جدائى مىافكند ؛ و خداوند به آنچه انجام مىدهيد بيناست .\r\nشأن نزول :\r\n\r\nماجراى نامهء حاطب بن ابى بلتعه\r\nغالب مفسران تصريح كرده‌اند : اين آيات ، ( يا آيهء اوّل ) دربارهء « حاطب ابن ابى بلتعه » ، نازل شده است ( البته با تفاوت‌هاى مختصرى ) ، و ما ذيلًا آنچه را مرحوم « طبرسى » در « مجمع البيان » آورده است ، ذكر مىكنيم :\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nجريان چنين بوده : زنى به نام « ساره » كه وابسته به يكى از قبائل « مكّه » بود ، از « مكّه » به « مدينه » خدمت رسول خدا صلى الله عليه و آله آمد ، پيامبر صلى الله عليه و آله به او فرمود :\r\nآيا مسلمان شده‌اى و به اينجا آمده‌اى ؟ عرض كرد : نه ، فرمود : به عنوان مهاجرت آمده‌اى ؟\r\nگفت : نه .\r\nفرمود : پس چرا آمدى ؟\r\nعرض كرد : شما اصل و عشيرهء ما بوديد ، سرپرستان من همه رفتند ، و من شديداً محتاج شدم ، نزد شما آمده‌ام تا عطائى به من كنيد و لباس و مركبى ببخشيد .\r\nفرمود : پس ، جوانان « مكّه » چه شدند ؟ ( اشاره به اين كه : آن زن خواننده بود و براى جوانان خوانندگى مىكرد ) .\r\nگفت : بعد از واقعهء « بدر » ، هيچ كس از من تقاضاى خوانندگى نكرد ، ( و اين نشان مىدهد ، ضربهء جنگ « بدر » تا چه حدّ بر مشركان « مكّه » سنگين بود ) .\r\nحضرت صلى الله عليه و آله به فرزندان « عبد المطلب » ، دستور داد : لباس ، مركب و خرج راهى به او دادند ، و اين در حالى بود كه ، پيامبر صلى الله عليه و آله آمادهء فتح « مكّه » مىشد .\r\nدر اين موقع « حاطب بن ابى بلتعه » ( يكى از مسلمانان معروف ، كه در جنگ « بدر » و « بيعت رضوان » شركت كرده بود ) نزد « ساره » آمد ، نامه‌اى نوشت و گفت : آن را به اهل « مكّه » بده ، و ده دينار و به قولى ده درهم نيز به او داد ، و پارچهء بردى نيز به او بخشيد .\r\n« حاطب » در نامه به اهل « مكّه » چنين نوشته بود : رسول خدا صلى الله عليه و آله قصد دارد به سوى شما آيد ، آمادهء دفاع از خويش باشيد !\r\n« ساره » ، نامه را برداشت و از « مدينه » به سوى « مكّه » حركت كرد .\r\n« جبرئيل » اين ماجرا را به اطلاع پيامبر صلى الله عليه و آله رسانيد ، رسول خدا صلى الله عليه و آله ، على عليه السلام ، « عمار » ، « عمر » ، « زبير » ، « طلحه » ، « مقداد » و « ابو مرثد » را دستور داد كه : سوار بر مركب شوند و به سوى « مكّه » حركت كنند و فرمود : در يكى از منزلگاه‌هاى وسط\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nراه به زنى مىرسيد كه حامل نامه‌اى از « حاطب » به مشركين « مكّه » است ، نامه را از او بگيريد .\r\nآنها حركت كردند و در همان مكان كه رسول خدا صلى الله عليه و آله فرموده بود ، به او رسيدند ، او سوگند ياد كرد كه : هيچ نامه‌اى نزد او نيست ، اثاث سفر او را تفتيش كردند و چيزى نيافتند ، همگى تصميم بر بازگشت گرفتند .\r\nولى على عليه السلام فرمود : نه پيامبر صلى الله عليه و آله به ما دروغ گفته ، و نه ما دروغ مىگوئيم ، شمشير را كشيد و فرمود : نامه را بيرون بياور ، و الّا به خدا سوگند گردنت را مىزنم ! « ساره » هنگامى كه مسأله را جدى يافت ، نامه را كه در ميان گيسوانش پنهان كرده بود بيرون آورد ، آنها نامه را خدمت پيامبر صلى الله عليه و آله آوردند .\r\nحضرت صلى الله عليه و آله به سراغ « حاطب » فرستاد فرمود : اين نامه را مىشناسى ؟ !\r\nعرض كرد : بلى .\r\nفرمود : چه چيز موجب شد ، به اين كار اقدام كنى ؟ !\r\nعرض كرد : اى رسول خدا ! به خدا سوگند از آن روز كه اسلام را پذيرفته‌ام لحظه‌اى كافر نشده‌ام ، و هرگز به تو خيانت ننموده‌ام ، و هيچ گاه دعوت مشركان را از آن زمان كه از آنها جدا شدم ، اجابت نكرده‌ام ، ولى مسأله اين است : تمام مهاجران ، كسانى در « مكّه » دارند كه از خانوادهء آنها در برابر مشركان حمايت مىكند ، اما من در ميان آنها غريبم و خانوادهء من در چنگال آنها گرفتارند ، خواستم از اين طريق ، حقى به گردن آنها داشته باشم ، تا مزاحم خانوادهء من نشوند ، در حالى كه مىدانستم خداوند سرانجام ، آنها را گرفتار شكست مىكند ، و نامهء من براى آنها سودى ندارد .\r\nپيامبر صلى الله عليه و آله عذرش را پذيرفت ، ولى « عمر » برخاسته گفت : اى رسول خدا ! اجازه بده گردن اين منافق را بزنم !\r\nپيامبر صلى الله عليه و آله فرمود : از جنگجويان « بدر » است ، و خداوند نظر لطف خاصى به آنها دارد ( اينجا بود كه آيات فوق نازل شد و درس‌هاى مهمى در زمينهء ترك هرگونه دوستى نسبت به مشركان و دشمنان خدا به مسلمانان داد ) . « 1 »\r\n\r\n\r\n","description":"","footnote":"\r\n( 1 ) « مجمع البيان » ، ج 9 ، ص 269 ( با كمى تلخيص ) اين شأن نزول را « بخارى » در صحيح خود ( ج 6 ، ص 185 و 186 ) و « فخر رازى » در تفسير خود ، و همچنين در « تفسير روح المعانى » و « روح البيان » و « فى ظلال القرآن » و « قرطبى » و « مراغى » و غير اينها با تفاوت‌هائى نقل كرده‌اند .\r\n","page_name":" 448 ","page_number":448},
  {"content":"\r\n\r\n( 10 ) يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ اللَّهُ أَعْلَمُ بِإِيمانِهِنَّ فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ لا هُن‌َّحِلٌّ لَهُمْ وَ لا هُمْ يَحِلُّونَ لَهُنَّ وَ آتُوهُمْ ما أَنْفَقُوا وَ لا جُناحَ عَلَيْكُمْ أَن‌ْتَنْكِحُوهُنَّ إِذا آتَيْتُمُوهُنَّ أُجُورَهُنَّ وَ لا تُمْسِكُوا بِعِصَمِ الْكَوافِرِ وَسْئَلُوا ما أَنْفَقْتُمْ وَ لْيَسْئَلُوا ما أَنْفَقُوا ذلِكُمْ حُكْمُ اللَّهِ يَحْكُمُ بَيْنَكُمْ وَ اللَّه‌ُعَلِيمٌ حَكِيمٌ ( ( 11 ) ) وَ إِنْ فاتَكُمْ شَيْءٌ مِنْ أَزْواجِكُمْ إِلَى الْكُفَّارِ فَعاقَبْتُمْ فَآتُوا الَّذِينَ ذَهَبَتْ أَزْواجُهُمْ مِثْلَ ما أَنْفَقُوا وَ اتَّقُوا اللَّهَ الَّذِي أَنْتُمْ بِهِ مُؤْمِنُونَ\r\nاى كسانى كه ايمان آورده‌ايد ! هنگامى كه زنان با ايمان به عنوان هجرت نزد شما آيند ، آنها را آزمايش كنيد - خداوند به ايمانشان آگاه‌تر است - هرگاه آنان را مؤمن‌يافتيد ، آنها را به سوى كفار بازنگردانيد ؛ نه آنها براى كفار حلالند و نه كفار براى آنها حلال ؛ و آنچه را همسران آنها ( براى ازدواج با اين زنان ) پرداخته‌اند به آنان‌بپردازيد ؛ و گناهى بر شما نيست كه با آنها ازدواج كنيد هرگاه مَهرشان را به آنان بدهيد . و زنان كافر را در همسرى خود نگه نداريد حق داريد مَهرى را كه پرداخته‌ايد مطالبه كنيد آن گونه كه آنها حق دارند مَهر ( زنانشان را ) مطالبه كنند ؛ اين حكم‌خداوند است كه در ميان شما حكم مىكند ، و خداوند دانا و حكيم است !\r\nو اگر بعضى از همسران شما به سوى كفار بازگردند و شما در جنگى بر آنان پيروز شديد و غنائمى گرفتيد ، به كسانى كه همسرانشان رفته‌اند ، همانند مَهرى راكه پرداخته‌اند بدهيد ؛ و از ( مخالفت ) خداوندى كه همه به او ايمان داريد بپرهيزيد !\r\nشأن نزول :\r\n\r\nاز مواد صلح‌نامهء حديبيه\r\nجمعى از مفسران ، در شأن نزول اين آيات چنين آورده‌اند : رسول خدا صلى الله عليه و آله در « حديبيه » با مشركان « مكّه » پيمانى امضاء كرد كه ، يكى از مواد پيمان اين بود :\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nهر كس از اهل « مكّه » به مسلمانان بپيوندد او را بازگردانند ، اما اگر كسى از مسلمانان ، اسلام را رها كرده به « مكّه » بازگردد ، مىتوانند او را برنگردانند .\r\nدر اين هنگام ، زنى به نام « سبيعه » اسلام را پذيرفت ، و در همان سرزمين « حديبيه » به مسلمانان پيوست ، همسرش خدمت پيامبر صلى الله عليه و آله آمده گفت : اى محمّد ! همسرم را به من بازگردان ؛ چرا كه اين يكى از مواد پيمان ما است ، و هنوز مركب آن خشك نشده ، آيهء فوق نازل شد و دستور داد زنان مهاجر را امتحان كنند ( ابن عباس مىگويد : امتحانشان به اين بود كه بايد سوگند ياد كنند ، هجرت آنها به خاطر كينه با شوهر ، يا علاقه به سرزمين جديد ، و يا هدف دنيوى نبوده بلكه تنها به خاطر اسلام بوده است ) .\r\nآن زن سوگند ياد كرد كه چنين است . در اينجا رسول خدا صلى الله عليه و آله مهريه‌اى را كه شوهرش پرداخته بود و هزينه‌هائى را كه متحمل شده بود به او پرداخت و فرمود :\r\nطبق اين مادهء قرارداد ، تنها مردان را باز مىگردانند ، نه زنان را . « 1 »\r\n* * *\r\n\r\n\r\n","description":"","footnote":"\r\n( 1 ) شأن نزول فوق در بسيارى از كتب تفسير آمده ، و ما از « مجمع البيان » با كمى تلخيص و اقتباس آورديم ، « طبرسى » اين حديث را از « ابن عباس » نقل كرده است ؛ « بحار الانوار » ، ج 20 ، ص 337 ، و ج 101 ، ص 14 ، باب 27 ، احكام المهاجرات .\r\n","page_name":" 450 ","page_number":450},
  {"content":"\r\n\r\n( 2 ) يا أَيُّهَا الَّذِينَ آمَنُوا لِمَ تَقُولُونَ ما لا تَفْعَلُونَ ( 3 ) كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ ( 4 ) إِنَّ اللَّهَ يُحِبُّ الَّذِينَ يُقاتِلُونَ فِي سَبِيلِهِ صَفّاً كَأَنَّهُمْ بُنْيانٌ مَرْصُوصٌ\r\nاى كسانى كه ايمان آورده‌ايد ! چرا سخنى مىگوئيد كه عمل نمىكنيد ؟ !\r\nنزد خدا بسيار موجب خشم است كه سخنى بگوئيد كه عمل نمىكنيد !\r\nخداوند كسانى را دوست مىدارد كه در راه او پيكار مىكنند گوئى بنائى آهنين‌اند !\r\nشأن نزول :\r\n\r\nگفتار بدون عمل\r\nمفسران براى آيهء « لِمَ تَقُولُونَ ما لا تَفْعَلُونَ » ، شأن نزول‌هاى متعددى ذكر كرده‌اند كه ، تفاوت زيادى با هم ندارد ، از جمله اين كه :\r\n1 - جمعى از مؤمنان بودند كه مىگفتند : بعد از اين ، هر وقت با دشمن روبرو شويم ، پشت نخواهيم كرد ، و فرار نمىكنيم ، ولى به گفتهء خود وفا نكردند ، و در روز « احد » فرار نمودند ، تا آنجا كه پيشانى پيامبر صلى الله عليه و آله و دندان مبارك او شكسته شد .\r\n2 - هنگامى كه خداوند ثواب شهداى « بدر » را بيان كرد ، جمعى از صحابه گفتند :\r\nحال كه چنين است ، ما در جنگ‌هاى آينده ، تمام نيروى خود را به كار خواهيم گرفت ، ولى در « احد » فرار كردند ، آيهء فوق نازل شد و آنها را سرزنش نمود .\r\n3 - جمعى از مؤمنان ، پيش از آنكه حكم جهاد نازل شود مىگفتند : اى كاش ! خداوند بهترين اعمال را به ما نشان مىداد تا عمل كنيم ، چيزى نگذشت كه خداوند به آنها خبر داد : « افضل اعمال ، ايمان خالص و جهاد است » ، اما اين خبر آنها را خوش نيامد ، و تعلل ورزيدند ، آيه نازل شد و آنها را ملامت كرد . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ج 9 ، ص 278 - ساير مفسران نيز اين شأن نزول‌ها را با تفاوت‌هائى ذكر كرده‌اند ؛ « بحار الانوار » ، ج 31 ، ص 582 .\r\n","page_name":" 451 ","page_number":451},
  {"content":"\r\n\r\n( ( 9 ) ) يا أَيُّهَا الَّذِينَ آمَنُوا إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّهِ وَ ذَرُوا الْبَيْعَ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ( ( 10 ) ) فَإِذا قُضِيَتِ الصَّلاةُ فَانْتَشِرُوا فِي الْأَرْضِ وَ ابْتَغُوا مِنْ فَضْلِ اللَّهِ وَ اذْكُرُوا اللَّهَ كَثِيراً لَعَلَّكُمْ تُفْلِحُونَ ( ( 11 ) ) وَ إِذا رَأَوْا تِجارَةً أَوْ لَهْواً انْفَضُّوا إِلَيْها وَ تَرَكُوكَ قائِماً قُلْ ما عِنْدَ اللَّهِ خَيْرٌ مِنَ اللَّهْوِ وَ مِنَ التِّجارَةِ وَ اللَّهُ خَيْرُ الرَّازِقِينَ\r\nاى كسانى كه ايمان آورده‌ايد ! هنگامى كه براى نماز روز جمعه اذان گفته شود ، به سوى ذكر خدا بشتابيد و خريد و فروش را رها كنيد كه اين براى شما بهتر است اگرمىدانستيد !\r\nو هنگامى كه نماز پايان گرفت ( شما آزاديد ) در زمين پراكنده شويد و از فضل خدا بطلبيد ، و خدا را بسيار ياد كنيد شايد رستگار شويد !\r\nهنگامى كه آنها تجارت يا سرگرمى و لهوى را ببينند پراكنده مىشوند و به سوى آن مىروند و تو را ايستاده به حال خود رها مىكنند ؛ بگو : « آنچه نزد خداست بهتر از لهو و تجارت است ، و خداوند بهترين روزىدهندگان است » !\r\nشأن نزول :\r\n\r\nداد و ستد هنگام اقامهء نماز جمعه\r\nدر شأن نزول اين آيات ، يا خصوص آيهء « وَ إِذا رَأَوْا تِجارَةً » روايات مختلفى نقل شده كه ، همهء آنها از اين معنى خبر مىدهد : در يكى از سال‌ها كه مردم « مدينه » گرفتار خشكسالى ، گرسنگى و افزايش نرخ اجناس شده بودند ، « دحيه » با كاروانى از « شام » فرا رسيد و با خود مواد غذائى آورده بود ، و اين در روز « جمعه » بود و پيامبر صلى الله عليه و آله مشغول خطبهء « نماز جمعه » .\r\nطبق معمول ، براى اعلام ورود كاروان طبل زدند و حتى بعضى ديگر آلات موسيقى را نواختند ، مردم ، با سرعت خود را به بازار رساندند .\r\nمسلمانانى كه در مسجد براى نماز اجتماع كرده بودند ، خطبه را رها كرده و براى تأمين نيازهاى خود به سوى بازار شتافتند ، تنها دوازده مرد و يك زن در مسجد باقى\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nماندند ( آيه نازل شد و آنها را سخت مذمت كرد ) پيامبر صلى الله عليه و آله فرمود : اگر اين گروه اندك هم مىرفتند از آسمان سنگ بر آنها مىباريد . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث و غالب تفاسير ديگر ؛ « بحار الانوار » ، ج 86 ، ص 195 و 200 ، و ج 22 ، ص 59 و 73 .\r\n","page_name":" 453 ","page_number":453},
  {"content":"\r\n\r\n( ( 5 ) ) وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ لَوَّوْا رُؤُسَهُمْ وَ رَأَيْتَهُمْ يَصُدُّونَ وَ هُمْ مُسْتَكْبِرُونَ ( ( 6 ) ) سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ إِنَّ اللَّهَ لايَهْدِي الْقَوْمَ الْفاسِقِينَ ( ( 7 ) ) هُمُ الَّذِينَ يَقُولُونَ لاتُنْفِقُوا عَلى مَنْ عِنْدَ رَسُولِ اللَّهِ حَتَّى يَنْفَضُّوا وَ لِلَّهِ خَزائِنُ السَّماواتِ وَ الْأَرْضِ وَ لكِنَّ الْمُنافِقِينَ لايَفْقَهُونَ ( ( 8 ) ) يَقُولُونَ لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْأَذَلَّ وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ وَ لكِنَّ الْمُنافِقِينَ لايَعْلَمُونَ\r\nهنگامى كه به آنان گفته شود : « بيائيد تا رسول خدا براى شما استغفار كند » ! سرهاى خود را ( از روى كبر و غرور ) تكان مىدهند ؛ و آنها را مىبينى كه از سخنان تو اعراض كرده و تكبر مىورزند !\r\nبراى آنها تفاوت نمىكند ، خواه استغفار برايشان كنى يا نكنى ، هرگز خداوند آنان را نمىبخشد ؛ زيرا خداوند قوم فاسق را هدايت نمىكند !\r\nآنها كسانى هستند كه مىگويند : « به افرادى كه نزد رسول خدا هستند انفاق نكنيد تا پراكنده شوند » ( غافل از اين كه ) خزائن آسمان‌ها و زمين از آن خداست ، ولىمنافقان نمىفهمند !\r\nآنها مىگويند : « اگر به مدينه بازگرديم ، عزيزان ذليلان را بيرون مىكنند » ! در حالى كه عزّت مخصوص خدا و رسول او و مؤمنان است ؛ ولى منافقان نمىدانند !\r\nشأن نزول :\r\n\r\nماجراى عبداللّه بن ابى و تهديد مسلمانان\r\nبراى آيات فوق ، شأن نزول مفصلى در كتب تاريخ و حديث و تفسير آمده است ، كه خلاصهء آن چنين است : بعد از غزوهء « بنىالمصطلق » ( جنگى كه در سال ششم هجرت در سرزمين « قديد » واقع شد ) . و پيش از حركت به سمت مدينه دو نفر از مسلمانان ، يكى از طايفهء « انصار » و ديگرى از « مهاجران » به هنگام بر گرفتن آب از\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nچاه با هم اختلاف پيدا كردند ، يكى قبيلهء « انصار » را به يارى خود طلبيد ، و ديگرى « مهاجران » را ، يك نفر از مهاجران به يارى دوستش آمد ، و « عبداللّه بن ابَىّ » كه از سركرده‌هاى معروف منافقان بود ، به يارى مرد انصارى شتافت ، و مشاجرهء لفظى شديدى در ميان آن دو درگرفت .\r\n« عبداللّه بن ابَىّ » ، سخت خشمگين شد ، و در حالى كه جمعى از قومش نزد او بودند گفت : « ما اين گروه مهاجران را پناه داديم و كمك كرديم اما كار ما شبيه ضرب المثل معروفى است كه مىگويد :\r\nسَمِّنْ كَلْبَكَ يَأْكُلْكَ ! :\r\n« سگت را فربه كن تا تو را بخورد » !\r\nوَ اللَّهِ لَئِنْ رَجَعْنا إِلَى الْمَدِينَةِ لَيُخْرِجَنَّ الْأَعَزُّ مِنْهَا الْا ذَلَّ :\r\n« به خدا سوگند اگر به « مدينه » بازگرديم ، عزيزان ، ذليلان را بيرون خواهند كرد » و منظورش از عزيزان ، خود و اتباعش بود ، و از ذليلان مهاجران .\r\nسپس ، رو به اطرافيانش كرده گفت : اين نتيجهء كارى است كه شما بر سر خودتان آورديد ، اين گروه را در شهر خود جاى داديد ، و اموالتان را با آنها قسمت كرديد ، هرگاه باقيماندهء غذاى خودتان را به مثل اين مرد ( اشاره به مرد مهاجرى كه طرف دعوى بود ) نمىداديد ، بر گردن شما سوار نمىشدند ، از سرزمين شما مىرفتند ، و به قبائل خود ملحق مىشدند !\r\nدر اينجا « زيد بن ارقم » كه در آن وقت جوانى نوخاسته بود ، رو به « عبداللّه بن ابى » كرده گفت : به خدا سوگند ! ذليل و قليل توئى ! و محمّد صلى الله عليه و آله در عزت الهى و محبت مسلمين است ، و به خدا قسم ! من بعد از اين تو را دوست نمىدارم .\r\n« عبداللّه » صدا زد : خاموش باش ! تو بايد بازى كنى اى كودك ! « زيد بن ارقم » خدمت رسول خدا صلى الله عليه و آله آمد و ماجرا را نقل كرد .\r\nپيامبر صلى الله عليه و آله كسى را به سراغ « عبداللّه » فرستاد ، فرمود : اين چيست كه براى من نقل كرده‌اند ؟\r\n« عبداللّه » گفت : به خدائى كه كتاب آسمانى بر تو نازل كرده ، من چيزى نگفتم ! « زيد » گفت : دروغ مىگويد .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nجمعى از انصار كه حاضر بودند ، عرض كردند : اى رسول خدا صلى الله عليه و آله « عبداللّه » بزرگ ما است ، سخن كودكى از كودكان را بر ضد او نپذير ، پيامبر عذر آنها را پذيرفت ، در اينجا طائفهء انصار « زيد بن ارقم » را ملامت كردند .\r\nپيامبر صلى الله عليه و آله دستور حركت از آنجا را داد ، يكى از بزرگان « انصار » به نام « اسيد » خدمتش آمده عرض كرد : اى رسول خدا ! در ساعت نامناسبى حركت كردى ، فرمود : بله ، آيا نشنيدى رفيقتان « عبداللّه » چه گفت ؟ او گفته است : هر گاه به « مدينه » بازگردد ، عزيزان ، ذليلان را خارج خواهند كرد .\r\n« اسيد » عرض كرد : تو اى رسول خدا ! اگر اراده كنى او را بيرون خواهى راند ، واللّه تو عزيزى و او ذليل است ، سپس عرض كرد : يا رسول اللّه ! با او مدارا كنيد .\r\nسخنان « عبداللّه بن ابَىّ » به گوش فرزندش رسيد ، خدمت رسول خدا صلى الله عليه و آله آمده عرض كرد : شنيده‌ام مىخواهيد پدرم را به قتل برسانيد ، اگر چنين است به خود من دستور دهيد ، سرش را جدا كرده براى شما مىآورم ! زيرا مردم مىدانند كسى نسبت به پدر و مادرش از من نيكوكارتر نيست ، از اين مىترسم ديگرى او را به قتل برساند ، و من نتوانم بعد از آن به قاتل پدرم نگاه كنم ، و خداى ناكرده او را به قتل برسانم و مؤمنى را كشته باشم و به دوزخ بروم ! .\r\nپيغمبر صلى الله عليه و آله فرمود مسألهء كشتن پدرت مطرح نيست ، مادامى كه او با ما است با او مدارا و نيكى كن .\r\nپس از آن پيامبر صلى الله عليه و آله دستور داد : تمام آن روز و تمام شب را لشكريان به راه ادامه دهند ، فردا هنگامى كه آفتاب بر آمد ، دستور توقف داد ، لشكريان بسيار خسته شده بودند همين كه سر بر زمين گذاشتند به خواب عميقى فرو رفتند ( و هدف پيغمبر اين بود كه مردم ماجراى ديروز و حرف « عبداللّه بن ابى » را فراموش كنند . . . ) .\r\nسرانجام پيامبر صلى الله عليه و آله وارد « مدينه » شد ، « زيد بن ارقم » مىگويد : من از شدت اندوه و شرم ، در خانه ماندم و بيرون نيامدم ، در اين هنگام سورهء « منافقين » نازل شد ، « زيد » را تصديق ، و « عبداللّه » را تكذيب كرد ، پيامبر صلى الله عليه و آله گوش زيد را گرفت و فرمود :\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nاى جوان ! خداوند سخن تو را تصديق كرد ، همچنين آنچه را به گوش شنيده بودى و در قلب حفظ نموده بودى ، خداوند آياتى از قرآن را درباره آنچه تو گفته بودى نازل كرد .\r\nدر اين هنگام ، « عبداللّه ابى » نزديك « مدينه » رسيده بود ، وقتى خواست وارد شهر شود پسرش آمد و راه را بر پدر بست .\r\nگفت : واى بر تو ! چه مىكنى ؟\r\nپسرش گفت : به خدا سوگند جز به اجازهء رسول خدا صلى الله عليه و آله نمىتوانى وارد « مدينه » شوى و امروز مىفهمى عزيز و ذليل كيست ؟ ! !\r\n« عبداللّه » كسى را براى شكايت از پسرش به خدمت رسول خدا فرستاد ، پيامبر صلى الله عليه و آله به پسرش پيغام داد : بگذار پدرت داخل شهر شود .\r\nفرزندش گفت : حالا كه اجازه رسول خدا آمد مانعى ندارد .\r\n« عبداللّه » وارد شهر شد ، اما چند روزى بيشتر نگذشت كه بيمار گشت و از دنيا رفت ! ( و شايد دق مرگ شد )\r\nهنگامى كه اين آيات نازل شد ، و دروغ « عبداللّه » ظاهر گشت ، بعضى به او گفتند : آيات شديدى دربارهء تو نازل شده خدمت پيامبر صلى الله عليه و آله برو تا براى تو استغفار كند ، « عبداللّه » سرش را تكان داد گفت : به من گفتيد : ايمان بياور ، آوردم ، گفتيد :\r\nزكات بده ، دادم ، چيزى باقى نمانده كه بگوئيد براى محمّد صلى الله عليه و آله سجده كن ! و در اينجا آيهء « وَ إِذا قِيلَ لَهُمْ تَعالَوْا » نازل گرديد . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « كامل ابن اثير » ، ج 2 ، ص 192 ؛ « سيرهء ابن هشام » ، ج 3 ، ص 302 ( با كمى تفاوت ) ؛ « بحار الانوار » ، ج 20 ، ص 281 به بعد .\r\n","page_name":" 457 ","page_number":457},
  {"content":"\r\n\r\n14 يا أَيُّهَا الَّذِينَ آمَنُوا إِنَّ مِنْ أَزْواجِكُمْ وَ أَوْلادِكُمْ عَدُوّاً لَكُمْ فَاحْذَرُوهُمْ وَ إِنْ تَعْفُوا وَ تَصْفَحُوا وَ تَغْفِرُوا فَإِنَّ اللَّهَ غَفُورٌ رَحِيمٌ\r\nاى كسانى كه ايمان آورده‌ايد ! بعضى از همسران و فرزندانتان دشمنان شما هستند ، از آنها بر حذر باشيد ؛ و اگر عفو كنيد و چشم بپوشيد و ببخشيد ، ( خدا شما را مىبخشد ) ؛ چرا كه خداوند بخشنده و مهربان است !\r\nشأن نزول :\r\n\r\nنحوهء رفتار همسر ، با خانواده و فرزندان\r\nدر روايتى از امام باقر عليه السلام مىخوانيم : در مورد اين آيه « إِنَّ مِنْ أَزْواجِكُمْ . . . » فرمود :\r\nمنظور اين است : وقتى بعضى از مردان مىخواستند هجرت كنند ، پسر و همسرش دامن او را گرفته مىگفتند : تو را به خدا سوگند هجرت نكن ؛ زيرا اگر به روى ما بعد از تو بىسرپرست خواهيم شد ، لذا بعضى مىپذيرفتند و مىماندند ، آيهء فوق نازل شد و آنها را از قبول اين گونه پيشنهادها و اطاعت فرزندان و زنان در اين زمينه‌ها برحذر داشت .\r\nاما ، بعضى ديگر اعتنا نمىكردند و مىرفتند ، ولى به خانواده خود مىگفتند : به خدا اگر با ما هجرت نكنيد و بعداً در ( دار الهجرة ) « مدينه » نزد ما آئيد ، ما مطلقاً به شما اعتنا نخواهيم كرد ، ولى به آنها دستور داده شد كه هر وقت خانوادهء آنها به آنها پيوستند ، گذشته را فراموش كنند و جملهء « وَ إِنْ تَعْفُوا وَ تَصْفَحُوا وَ تَغْفِرُوا فَإِنَّ اللَّهَ غَفُورٌ رَحِيمٌ » ناظر به همين معنى است . « 1 »\r\n* * *\r\n\r\n\r\n","description":"","footnote":"\r\n( 1 ) « تفسير على بن ابراهيم قمى » ، مطابق نقل « نور الثقلين » ، ج 5 ، ص 342 ، ح 20 - همين معنى به صورت مختصرترى در « تفسير درّ المنثور » و تفاسير ديگر از « ابن عباس » نقل شده است ، ولى هيچ كدام به جامعيت روايت فوق نيست ؛ « بحار الانوار » ، ج 19 ، ص 89 .\r\n","page_name":" 458 ","page_number":458},
  {"content":"\r\n\r\n( 1 ) يا أَيُّهَا النَّبِيُّ لِمَ تُحَرِّمُ ما أَحَلَّ اللَّهُ لَكَ تَبْتَغِي مَرْضاتَ أَزْواجِكَ وَ اللَّهُ غَفُورٌ رَحِيمٌ ( ( 2 ) ) قَدْ فَرَضَ اللَّهُ لَكُمْ تَحِلَّةَ أَيْمانِكُمْ وَ اللَّهُ مَوْلاكُمْ وَ هُوَ الْعَلِيمُ الْحَكِيمُ ( ( 3 ) ) وَ إِذْ أَسَرَّ النَّبِيُّ إِلى بَعْضِ أَزْواجِهِ حَدِيثاً فَلَمَّا نَبَّأَتْ بِهِ وَ أَظْهَرَهُ اللَّهُ عَلَيْهِ عَرَّفَ بَعْضَهُ وَ أَعْرَضَ عَنْ بَعْضٍ فَلَمَّا نَبَّأَها بِهِ قالَتْ مَنْ أَنْبَأَكَ هذا قالَ نَبَّأَنِيَ الْعَلِيمُ الْخَبِيرُ ( ( 4 ) ) إِنْ تَتُوبا إِلَى اللَّهِ فَقَدْ صَغَتْ قُلُوبُكُما وَ إِنْ تَظاهَرا عَلَيْهِ فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ وَ الْمَلائِكَةُ بَعْدَ ذلِكَ ظَهِيرٌ ( ( 5 ) ) عَسى رَبُّهُ إِنْ طَلَّقَكُنَّ أَنْ يُبْدِلَهُ أَزْواجاً خَيْراً مِنْكُنَّ مُسْلِماتٍ مُؤْمِناتٍ قانِتاتٍ تائِباتٍ عابِداتٍ سائِحاتٍ ثَيِّباتٍ وَ أَبْكاراً\r\nاى پيامبر ! چرا چيزى را كه خدا بر تو حلال كرده به خاطر جلب رضايت همسرانت بر خود حرام مىكنى ؟ ! و خداوند آمرزنده و رحيم است .\r\nخداوند راه گشودن سوگندهايتان را روشن ساخته ؛ و خداوند مولاى شماست و او دانا و حكيم است .\r\n( به خاطر بياوريد ) هنگامى را كه پيامبر يكى از رازهاى خود را به بعضى از همسرانش گفت ، ولى هنگامى كه وى آن را افشا كرد و خداوند پيامبرش را از آن آگاه ساخت ، قسمتى از آن را براى او بازگو كرد و از قسمت ديگر خوددارى نمود ؛ هنگامى كه پيامبر همسرش را از آن خبر داد ، گفت : « چه كسى تو را از اين راز آگاه ساخت » ؟ ! فرمود : « خداوند عالِم و آگاه مرا باخبر ساخت » !\r\nاگر از كار خود توبه كنيد ( به نفع شماست زيرا ) دل‌هايتان از حق منحرف گشته ؛ و اگر بر ضدّ او دست به دست هم دهيد ، ( كارى از پيش نخواهيد برد ) زيرا خداوند ياور اوست و همچنين جبرئيل و مؤمنان صالح ، و فرشتگان بعد از آنان پشتيبان اويند .\r\nاميد است اگر او شما را طلاق دهد ، پروردگارش به جاى شما همسرانى بهتر براى او قرار دهد ، همسرانى مسلمان ، مؤمن ، متواضع ، توبه‌كار ، عابد ، هجرت كننده ، زنانى غيرباكره و باكره !\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nشأن نزول :\r\n\r\nتوطئهء همسران پيامبر صلى الله عليه و آله\r\nدر شأن نزول آيات فوق ، روايات زيادى در كتب تفسير ، حديث و تاريخ شيعه و اهل سنت نقل شده است ، كه ما از ميان آنها آنچه مشهورتر و مناسب‌تر به نظر مىرسد انتخاب كرده‌ايم و آن اين كه :\r\nپيامبر صلى الله عليه و آله گاه كه نزد « زينب بنت جحش » ( يكى از همسرانش ) مىرفت « زينب » او را نگاه مىداشت و از عسلى كه تهيه كرده بود خدمت پيامبر صلى الله عليه و آله مىآورد ، اين سخن به گوش « عايشه » رسيد ، بر او گران آمد ، مىگويد : من با « حفصه » ( يكى ديگر از همسران پيامبر صلى الله عليه و آله ) قرار گذاشتيم هر وقت پيامبر صلى الله عليه و آله نزد يكى از ما آمد ، فوراً بگوئيم آيا صمغ « مغافير » خورده‌اى ؟ ! ( « مغافير » صمغى بود كه يكى از درختان « حجاز » به نام « عرفط » ( بر وزن هرمز ) تراوش مىكرد و بوى نامناسبى داشت ) و پيامبر صلى الله عليه و آله مقيّد بود كه هرگز بوى نامناسبى از دهان يا لباسش شنيده نشود ، بلكه به عكس ، اصرار داشت هميشه خوشبو و معطر باشد !\r\nبه اين ترتيب ، روزى پيامبر صلى الله عليه و آله نزد « حفصه » آمد ، او اين سخن را به پيامبر صلى الله عليه و آله گفت ، حضرت فرمود : من « مغافير » نخورده‌ام ، بلكه عسلى نزد « زينب بنت جحش » نوشيدم ، و من سوگند ياد مىكنم كه ديگر از آن عسل ننوشم ( نكند زنبور آن عسل ، روى گياه نامناسبى و احتمالًا « مغافير » نشسته باشد ) ولى ، اين سخن را به كسى مگو ( مبادا به گوش مردم برسد ، و بگويند : چرا پيامبر غذاى حلالى را بر خود تحريم كرده ؟ و يا از كار پيامبر در اين مورد و يا مشابه آن تبعيت كنند ، و يا به گوش « زينب » برسد و دل‌شكسته شود ) .\r\nاما او سرانجام اين راز را افشا كرد ، و بعداً معلوم شد ، اصل اين قضيه توطئه‌اى بوده است ، پيامبر صلى الله عليه و آله سخت ناراحت شد ، آيات فوق نازل گشت و ماجرا را چنان پايان داد كه ، ديگر اين گونه كارها در درون خانهء پيامبر صلى الله عليه و آله تكرار نشود . « 1 »\r\n\r\n\r\n","description":"","footnote":"\r\n( 1 ) اصل اين حديث را « بخارى » در ج 6 ، از صحيح خود ، ص 194 نقل كرده ، و توضيحاتى كه در پرانتز ذكر كرديم از كتب ديگر استفاده مىشود ؛ « بحار الانوار » ، ج 22 ، ص 228 .\r\n","page_name":" 460 ","page_number":460},
  {"content":"\r\n\r\nدر بعضى از روايات نيز آمده است : پيامبر صلى الله عليه و آله بعد از اين ماجرا يك ماه از همسران خود كناره‌گيرى كرد « 1 » و حتى شايعهء تصميم آن حضرت صلى الله عليه و آله نسبت به طلاق آنها منتشر شد ، به طورى كه سخت به وحشت افتادند « 2 » و از كار خود پشيمان شدند .\r\n* * *\r\n\r\n\r\n","description":"","footnote":"\r\n( 1 ) « تفسير قرطبى » و تفسيرهاى ديگر ، ذيل آيات مورد بحث .\r\n( 2 ) « تفسير فى ظلال القرآن » ، ج 8 ، ص 163 .\r\n","page_name":" 461 ","page_number":461},
  {"content":"\r\n\r\n41 وَ ما هُوَ بِقَوْلِ شاعِرٍ قَلِيلًا ما تُؤْمِنُونَ ( ( 42 ) ) وَ لا بِقَوْلِ كاهِنٍ قَلِيلًا ما تَذَكَّرُونَ\r\nو گفتهء شاعرى نيست ، اما كمتر ايمان مىآوريد !\r\nو نه گفتهء كاهنى ، هر چند كمتر متذكّر مىشويد !\r\nشأن نزول :\r\n\r\nنه سخن شاعر است و نه كاهن !\r\nبعضى در شأن نزول اين آيات ، نقل كرده‌اند : كسى كه نسبت شعر و شاعرى به پيامبر صلى الله عليه و آله داد ، « ابو جهل » بود ، و كسى كه نسبت كهانت مىداد ، « عقبه » يا « عتبه » بود ، و ديگران هم به دنبال آنها اين تهمت‌ها را تكرار مىكردند . « 1 »\r\nدرست است كه الفاظ قرآن هماهنگى و نظم زيبائى دارد كه گوش را نوازش ، و روح را آرامش مىبخشد ، اما اين نه ارتباطى با شعر شاعران دارد و نه با سجع كاهنان .\r\n« شعر » معمولًا زائيدهء تخيلات ، و بيانگر احساسات برافروخته ، و هيجانات عاطفى است ، و به همين دليل ، فراز و نشيب و افت و خيز فراوان دارد ، در حالى كه قرآن در عين زيبائى و جذابى كاملًا مستدل و منطقى ، و محتوائى عقلانى دارد ، و اگر گهگاه پيشگوئىهائى از آينده كرده ، اين پيشگوئىها اساس قرآن را تشكيل نمىدهد ، تازه بر خلاف خبرهاى كاهنان ، همه قرين واقعيت بوده .\r\nجمله‌هاى « قَلِيلًا ما تُؤْمِنُونَ » و « قَلِيلًا ما تَذَكَّرُونَ » توبيخ و سرزنش براى كسانى است كه اين وحى آسمانى را با نشانه‌هاى روشن مىبينند ، اما گاه شعرش مىخوانند ، و گاه كهانت ، و كمتر ايمان مىآورند .\r\n* * *\r\n\r\n\r\n","description":"","footnote":"\r\n( 1 ) « بحار الانوار » ، ج 18 ، ص 199 ؛ « قرطبى » ، ج 18 ، ص 274 .\r\n","page_name":" 462 ","page_number":462},
  {"content":"\r\n\r\n( 1 ) سَأَلَ سائلُ بِعَذَابٍ وَاقِعٍ ( 2 ) لِّلْكفِرِينَ لَيْس لَهُ دَافِعٌ ( 3 ) مِّنَ اللَّهِ ذِى الْمَعَارِجِ\r\nتقاضا كننده‌اى تقاضاى عذابى كرد كه واقع شد !\r\nاين عذاب كافران است ، و هيچ كس نمىتواند آن را دفع كند .\r\nاز سوى خداوند صاحب فضائل و مواهب !\r\nشأن نزول :\r\n\r\nدرخواست عذاب الهى\r\nبسيارى از مفسران و ارباب حديث ، شأنِ نزولى براى اين آيات نقل كرده‌اند كه ، حاصل آن چنين است :\r\n« هنگامى كه رسول خدا صلى الله عليه و آله على عليه السلام را در روزِ « غدير خم » به خلافت منصوب فرمود و دربارهء او گفت :\r\nمَنْ كُنْتُ مَوْلاهُ فَعَلِيٌّ مَوْلاهُ :\r\n« هر كس من مولى و ولى او هستم ، على ، مولى و ولى او است » ، چيزى نگذشت كه اين مسأله در بلاد و شهرها منتشر شد . « نعمان بن حارث فهرى » خدمت پيامبر صلى الله عليه و آله آمده ، عرض كرد :\r\n« تو به ما دستور دادى : شهادت به يگانگى خدا و اين كه تو فرستادهء او هستى دهيم ، ما هم شهادت داديم ، آن گاه ، دستور به جهاد ، حج ، روزه ، نماز و زكات دادى ، ما همهء اينها را نيز پذيرفتيم ، اما به اينها راضى نشدى تا اين كه اين جوان ( اشاره به على عليه السلام است ) را به جانشينى خود منصوب كردى ، و گفتى :\r\n« مَنْ كُنْتُ مَوْلاهُ فَعَلِيٌّ مَوْلاهُ » .\r\nآيا اين سخنى است از ناحيهء خودت ، يا از سوى خدا ؟ !\r\nپيامبر صلى الله عليه و آله فرمود : « قسم به خدائى كه معبودى جز او نيست ، اين از ناحيهء خدا است » .\r\n« نعمان » روى بر گرداند ، در حالى كه مىگفت :\r\nاللَّهُمَّ إِنْ كانَ هذا هُوَ الْحَقَّ مِنْ عِنْدِكَ\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nفَأَمْطِرْ عَلَيْنا حِجارَةً مِنَ السَّماءِ :\r\n« خداوندا ! اگر اين سخن حق است و از ناحيهء تو ، سنگى از آسمان بر ما بباران » ! .\r\nاينجا بود كه : سنگى از آسمان بر سرش فرود آمد و او را كشت ، همين جا بود كه آيهء « سَأَلَ سائلُ بِعَذَابٍ وَاقِعٍ * لِّلْكفِرِينَ لَيْس لَهُ دَافِعٌ » نازل گشت » . آنچه گفتيم ، مضمونِ عبارتى است كه در « مجمع البيان » از « ابوالقاسم حَسَكانى » ، با سلسله سندش از امام صادق عليه السلام نقل شده است . « 1 »\r\nهمين مضمون را بسيارى از مفسران « اهل سنت » ، و رواتِ حديث ، با مختصرى تفاوت نقل كرده‌اند .\r\nمرحوم « علامهء امينى » در « الغدير » ، آن را از سى نفر از علماى معروف اهل سنت نقل مىكند ( با ذكر مدرك و نقل عين عبارت ) از جمله :\r\n« تفسير غريب القرآنِ » « حافظ ابو عبيد هروى » .\r\nتفسير « شفاء الصدورِ » « ابوبكر نقاش موصلى » .\r\nتفسير « الكشف و البيانِ » « ابو اسحاق ثعالبى » .\r\nتفسير « ابوبكر يحيى القرطبى » .\r\n« تذكرهء » « ابو اسحاق ثعلبى » .\r\nكتاب « فرائد السمطينِ » « حموينى » .\r\nكتاب « درر السمطينِ » « شيخ محمّد زرندى » .\r\nتفسير « سراج المنيرِ » « شمس الدين شافعى » .\r\nكتاب « سيرهء حلبى » .\r\nكتاب « نور الابصارِ » « سيد مؤمن شبلنجى » .\r\nو كتاب « شرح جامع الصغير سيوطى » از « شمس الدين الشافعى » .\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 8 ، ص 6 ، ج 35 ، ص 320 ، 321 ، 323 و 324 ، و ج 37 ، ص 136 ، 162 ، 167 و . . . ؛ « نور الثقلين » ، ج 5 ، ص 411 ؛ « قرطبى » ، ج 18 ، ص 278 .\r\n","page_name":" 464 ","page_number":464},
  {"content":"\r\n\r\nو غير اينها . « 1 »\r\nدر بسيارى از اين كتب ، تصريح شده كه آيات فوق ، در همين رابطه نازل شده است ، اما دربارهء اين كه اين شخص « حارث بن نعمان » بوده يا « جابر بن نذر » يا « نعمان بن حارث فهرى » ؟ اختلاف است ، و مىدانيم : اين امر تأثيرى در اصل مطلب ندارد .\r\nالبته ، بعضى از مفسران يا محدثانى كه فضائل على عليه السلام را با ناخشنودى مىپذيرند ، ايرادهاى مختلفى بر اين شأن نزول گرفته‌اند ، كه در بحث تفسير به آن اشاره شده است .\r\n* * *\r\n\r\n\r\n","description":"","footnote":"\r\n( 1 ) « الغدير » ، ج 1 ، ص 239 تا 246 .\r\n","page_name":" 465 ","page_number":465},
  {"content":"\r\n . \r\n","description":"","footnote":"","page_name":" 466 ","page_number":466},
  {"content":"\r\n\r\n\r\nفصل سيزدهم : سوره‌هاى جن - مدثر - انسان - عبس - مطفقين - فجر - ليل\r\n\r\n","description":"","footnote":"","page_name":" 467 ","page_number":467},
  {"content":"\r\n . \r\n","description":"","footnote":"","page_name":" 468 ","page_number":468},
  {"content":"\r\n\r\n( 1 ) قُلْ أُوحِيَ إِلَيَّ أَنَّهُ اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً ( 2 ) هْدِي إِلَى الرُّشْدِ فَآمَنَّا بِهِ وَ لَنْ نُشْرِكَ بِرَبِّنا أَحَداً ( 3 ) وَ أَنَّهُ تَعالى جَدُّ رَبِّنا مَا اتَّخَذَ صاحِبَةً وَ لا وَلَداً ( 4 ) وَ أَنَّهُ كانَ يَقُولُ سَفِيهُنا عَلَى اللَّهِ شَطَطاً ( 5 ) وَ أَنَّا ظَنَنَّا أَنْ لَنْ تَقُولَ الْإِنْسُ وَ الْجِنُّ عَلَى اللَّهِ كَذِباً ( 6 ) وَ أَنَّهُ كانَ رِجالٌ مِنَ الْإِنْسِ يَعُوذُونَ بِرِجالٍ مِنَ الْجِنِّ فَزادُوهُمْ رَهَقاً\r\nبگو : به من وحى شده است كه جمعى از جنّ به سخنانم گوش فرا داده‌اند ، سپس گفته‌اند :\r\n« ما قرآن عجيبى شنيده‌ايم » .\r\nكه به راه راست هدايت مىكند ، پس ما به آن ايمان آورده‌ايم و هرگز كسى را شريك پروردگارمان قرار نمىدهيم !\r\nو اين كه بلند است مقام با عظمت پروردگار ما ، و همسر و فرزندى نگرفته است !\r\nو اين كه سفيه ما ( ابليس ) دربارهء خداوند سخنان ناروا مىگفت !\r\nو اين كه ما گمان مىكرديم كه انس و جن هرگز بر خدا دروغ نمىبندند !\r\nو اين كه مردانى از بشر به مردانى از جنّ پناه مىبردند ، و آنها سبب افزايش گمراهى و طغيانشان مىشدند !\r\nشأن نزول :\r\n\r\nايمان آوردن جنّيان\r\nدر تفسير آيات 29 تا 32 سورهء « احقاف » شأن نزول‌هائى آمده بود كه با مطالب سورهء مورد بحث ( سوره جنّ ) كاملًا هماهنگ است ، و نشان مىدهد : هر دو مربوط به يك حادثه است ، شأن نزول‌ها به طور فشرده چنين است :\r\n1 - پيامبر صلى الله عليه و آله از « مكّه » به سوى بازار « عكاظ » در « طائف » مىرفت ، تا مردم را در آن مركز اجتماع بزرگ به سوى اسلام دعوت كند ، اما كسى به دعوت او پاسخ مثبت نگفت ، در باز گشت به محلى رسيد كه آن را وادى « جنّ » مىگفتند ، شب در آنجا ماند و آيات قرآن را تلاوت مىفرمود ، گروهى از جنّ شنيدند و ايمان آوردند ، و\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nبراى تبليغ به سوى قوم خود بازگشتند . « 1 »\r\n2 - « ابن عباس » مىگويد : « پيامبر صلى الله عليه و آله مشغول نماز صبح بود ، و در آن تلاوت قرآن مىكرد ، گروهى از جنّ كه در صدد تحقيق از علت قطع اخبار آسمان‌ها از خود بودند ، صداى تلاوت قرآن محمّد صلى الله عليه و آله را شنيده ، گفتند : علت قطع اخبار آسمان از ما ، همين است ، به سوى قوم خود باز گشتند و آنها را به سوى اسلام دعوت كردند » . « 2 »\r\n3 - بعد از وفات « ابو طالب » ، كار بر رسول خدا صلى الله عليه و آله سخت شد ، به سوى « طائف » عزيمت فرمود : تا يارانى پيدا كند ، اشراف « طائف » شديداً او را تكذيب كردند ، و آن قدر از پشت سر سنگ به او زدند كه خون از پاهاى مباركش جارى شد ، خسته و ناراحت به كنار باغى آمد ، و سرانجام غلام صاحبان آن باغ ، كه نامش « عداس » بود ، به حضرت ايمان آورد .\r\nپيامبر صلى الله عليه و آله به سوى « مكّه » باز مىگشت ، شبانه به نزديكى نخلى رسيد ، مشغول نماز شد ، و در اينجا بود كه گروهى از « جنّ » از اهل « نصيبين » يا « يمن » از آنجا مىگذشتند ، صداى تلاوت قرآن حضرت را در نماز صبح شنيدند و ايمان آوردند . « 3 »\r\nنظير همين شأن نزول‌ها را جمعى از مفسران در آغاز سورهء « جنّ » نيز آورده‌اند .\r\nولى ، شأن نزول ديگرى در اينجا آمده كه با آنها متفاوت است و آن اين كه : از « عبداللَّه بن مسعود » پرسيدند : آيا كسى از شما ياران پيامبر صلى الله عليه و آله ، در حوادث شب جنّ خدمت پيامبر صلى الله عليه و آله بود ؟\r\nگفت : احدى از ما نبود ، ما شبى در « مكّه » پيامبر صلى الله عليه و آله را نيافتيم ، هر چه جستجو كرديم اثرى از او نديديم ، از اين ترسيديم كه پيامبر صلى الله عليه و آله را كشته باشند ، به جستجوى حضرت در دره‌هاى « مكّه » رفتيم ، ناگهان ديديم از سوى كوه « حرا » مىآيد .\r\n\r\n\r\n","description":"","footnote":"\r\n( 1 ) « تفسير على بن ابراهيم قمى » ، طبق نقل « نور الثقلين » ، ج 5 ، ص 19 ( با تلخيص ) .\r\n( 2 ) « صحيح بخارى » و « مسلم » و « مسند احمد » مطابق نقل « فى ظلال القرآن » ، ج 7 ، ص 429 ( با تلخيص ) .\r\n( 3 ) « مجمع البيان » ، ج 9 ، ص 92 و « سيرهء ابن هشام » ، ج 2 ، ص 62 و 63 ( با تلخيص ) .\r\n","page_name":" 470 ","page_number":470},
  {"content":"\r\n\r\nعرض كرديم : كجا بودى اى رسول خدا ؟ ما سخت نگران شديم ، و ديشب بدترين شب زندگى ما بود ، فرمود : دعوت كننده‌اى از سوى « جنّ » به سراغ من آمد ، رفتم قرآن براى آنها بخوانم . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ج 10 ، ص 368 .\r\n","page_name":" 471 ","page_number":471},
  {"content":"\r\n\r\n( ( 11 ) ) ذَرْنِي وَ مَنْ خَلَقْتُ وَحِيداً ( ( 12 ) ) وَ جَعَلْتُ لَهُ مالًا مَمْدُوداً ( ( 13 ) ) وَ بَنِينَ شُهُوداً ( ( 14 ) ) وَ مَهَّدْتُ لَهُ تَمْهِيداً ( ( 15 ) ) ثُمَّ يَطْمَعُ أَنْ أَزِيدَ ( ( 16 ) ) كَلَّا إِنَّهُ كانَ لِآياتِنا عَنِيداً ( ( 17 ) ) سَأُرْهِقُهُ صَعُوداً\r\nمرا با كسى كه او را خود به تنهائى آفريده‌ام واگذار !\r\nهمان كس كه براى او مال گسترده‌اى قرار دادم .\r\nو فرزندانى كه همواره نزد او ( و در خدمت او ) هستند .\r\nو وسائل زندگى را برايش فراهم ساختم !\r\nباز طمع دارد كه بيفزايم !\r\nهرگز ! چرا كه او به آيات ما دشمنى مىورزد !\r\nو به زودى او را مجبور مىكنم كه از قلّهء زندگى بالا رود !\r\nشأن نزول :\r\n\r\nخدا وليد را بكشد !\r\nبراى اين آيات دو شأن نزول ذكر شده است :\r\n1 - قريش در « دار الندوة » ( مركزى در نزديكى مسجد الحرام كه براى مشورت در مسائل مهم ، در آن جمع مىشدند ) اجتماع كردند ، « وليد » ( مرد معروف و سرشناس مكّه كه مشركان ، به عقل و درايت او معتقد بودند و در مسائل مهم با او به مشورت مىپرداختند ) رو به آنها كرده گفت : شما مردمى هستيد داراى نسب و الا ، و عقل و خرد ، و عرب از هر سو به سراغ شما مىآيند ( براى زيارت خانه كعبه و غير آن ) دربارهء ادعاى پيامبرى محمّد صلى الله عليه و آله از شما مىپرسند و پاسخ‌هاى مختلفى از شما مىشنوند حرف خود را يكى كنيد .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nپس از آن رو به آنها كرده گفت : شما دربارهء اين مرد ( اشاره به پيغمبر اكرم صلى الله عليه و آله ) چه مىگوئيد ؟\r\nگفتند : مىگوئيم « شاعر » است !\r\nوليد چهره درهم كشيده ، گفت : ما شعر بسيار شنيده‌ايم ، اما سخن او شباهتى به شعر ندارد .\r\nگفتند : مىگوئيم « كاهن » است .\r\nگفت : هنگامى كه نزد او مىرويد سخنانى را كه كاهنان ( به شكل اخبار غيبى ) مىگويند در او نمىيابيد .\r\nگفتند : مىگوئيم « ديوانه » است .\r\nگفت : وقتى به سراغ او مىرويد هيچ اثرى از جنون در او نخواهيد يافت .\r\nگفتند : مىگوئيم « ساحر » است .\r\nگفت : ساحر ، به چه معنى ؟\r\nگفتند : كسى كه ميان دشمنان و ميان دوستان ايجاد دشمنى مىكند .\r\nگفت : بلى او « ساحر » است و چنين مىكند ! ( زيرا بعضى از آنها مسلمان مىشوند و راه خود را از ديگران جدا مىسازند ) .\r\nسپس از « دار الندوه » خارج شدند ، در حالى كه هر كدام پيغمبر اكرم صلى الله عليه و آله را ملاقات مىكرد ، مىگفت : اى ساحر ! اى ساحر !\r\nاين مطلب بر پيامبر گران آمد ، خداوند آيات آغاز اين سوره و آيات فوق را ( تا آيهء 25 ) نازل فرمود ( و پيامبرش را دلدارى داد ) .\r\n2 - بعضى نيز گفته‌اند : هنگامى كه آيات سورهء « الم سجده » ( سورهء غافر ) نازل شد ، پيامبر صلى الله عليه و آله در مسجد الحرام ( به نماز ) ايستاده بود ، « وليد بن مغيره » نزديك حضرت بود و تلاوت او را مىشنيد ، هنگامى كه پيامبر صلى الله عليه و آله متوجه اين معنى شد ، تلاوت اين آيات را تكرار كرد .\r\n« وليد » به مجلس قومش - طائفهء بنىمخزوم - آمده ، گفت : به خدا سوگند هم\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nاكنون از محمّد صلى الله عليه و آله كلامى شنيدم كه نه شبيه سخن انسان‌هاست ، و نه سخن جنّ ،\r\nوَ انَّ لَهُ لَحَلاوَةً وَ انَّ عَلَيْهِ لَطَلاوَةً وَ انَّ أَعْلاهُ لَمُثْمِرٌ ، وَ انَّ أَسْفَلَهُ لَمُغْدِقٌ ، وَ انَّهُ لَيَعْلُو وَ ما يُعْلى ! :\r\n« گفتار او شيرينى خاصى دارد ، و زيبائى و طراوت مخصوصى ، شاخه‌هايش پرميوه ، و ريشه‌هايش قوى و نيرومند ، سخنى است كه از هر سخن ديگر برتر مىرود و هيچ سخنى بر آن برترى نمىيابد » ! .\r\nاين را گفت و به منزلش بازگشت ، قريش به يكديگر گفتند : به خدا سوگند او دلباخته آئين محمّد صلى الله عليه و آله شده ، و از آئين ما بيرون رفته ، و تمام قريش را منحرف خواهد كرد ، زيرا به وليد « ريحانهء قريش » ( گل سرسبد قبيلهء قريش ) مىگفتند .\r\n« ابو جهل » گفت : من چارهء اين كار را مىكنم ، حركت كرده ، آمد و با چهره‌اى غمگين كنار « وليد » نشست .\r\n« وليد » گفت : فرزند برادر چرا غمگينى ؟ !\r\nگفت : قريش بر تو با اين سن و سال عيب مىنهند ، و گمان مىكنند تو سخن محمّد را زينت بخشيدى .\r\nاو برخاست و همراه ابو جهل به مجلس قوم در آمد .\r\nگفت : شما گمان مىكنيد محمّد ديوانه است ؟ آيا هرگز آثار جنون بر او ديده‌ايد ؟\r\nگفتند : نه .\r\nگفت : فكر مىكنيد او كاهن است ؟ آيا هرگز آثار كهانت بر او ديده‌ايد ؟\r\nگفتند : نه .\r\nگفت : تصور مىكنيد : او شاعر است ؟ آيا هرگز ديده‌ايد لب به شعر بگشايد ؟\r\nگفتند : نه .\r\nگفت : پس فكر مىكنيد او دروغگو است ؟ آيا هرگز سابقهء دروغى دربارهء او داريد ؟\r\nگفتند : نه ، او نزد ما هميشه به عنوان « صادق امين » قبل از ادعاى نبوتش شناخته شده .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nدر اينجا قريش به « وليد » گفتند : پس به عقيدهء تو دربارهء او چه بگوئيم ؟\r\n« وليد » فكر كرد و نگاهى نمود ، و چهره درهم كشيده ، گفت : او فقط مرد ساحرى است ، مگر نديده‌ايد ميان مرد و خانواده و فرزندان و دوستانش جدائى مىاندازد ؟\r\n( گروهى به او ايمان مىآوردند و از خانوادهء خود جدا مىشوند ) .\r\nبنابراين او ساحر است و آنچه مىگويد ، سحرى است جالب ! . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ج 10 ، ص 386 - اين شأن نزول را بسيارى از مفسران مانند « قرطبى » ، « مراغى » و « فخر رازى » و « فى ظلال القرآن » و « الميزان » و غير آنها ( با تفاوت‌هائى ) نقل كرده‌اند .\r\n","page_name":" 475 ","page_number":475},
  {"content":"\r\n\r\n( ( 5 ) ) إِنَّ الْأَبْرارَ يَشْرَبُونَ مِنْ كَأْسٍ كانَ مِزاجُها كافُوراً ( ( 6 ) ) عَيْناً يَشْرَبُ بِها عِبادُ اللَّهِ يُفَجِّرُونَها تَفْجِيراً ( ( 7 ) ) يُوفُونَ بِالنَّذْرِ وَ يَخافُونَ يَوْماً كانَ شَرُّهُ مُسْتَطِيراً ( ( 8 ) ) وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً ( ( 9 ) ) إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً ( ( 10 ) ) إِنَّا نَخافُ مِنْ رَبِّنا يَوْماً عَبُوساً قَمْطَرِيراً ( ( 11 ) ) فَوَقاهُمُ اللَّهُ شَرَّ ذلِكَ الْيَوْمِ وَ لَقَّاهُمْ نَضْرَةً وَ سُرُوراً\r\nبه يقين ابرار ( و نيكان ) از جامى مىنوشند كه با عطر خوشى آميخته است .\r\nاز چشمه‌اى كه بندگان خاص خدا از آن مىنوشند ، و از هر جا بخواهند آن را جارى مىسازند !\r\nآنها به نذر خود وفا مىكنند ، و از روزى كه شرّ و عذابش گسترده است مىترسند .\r\nو غذاى ( خود ) را با اين كه به آن علاقه ( و نياز ) دارند ، به « مسكين » و « يتيم » و « اسير » مىدهند !\r\n( و مىگويند : ) ما شما را به خاطر خدا اطعام مىكنيم ، و هيچ پاداش و سپاسى از شما نمىخواهيم !\r\nما از پروردگارمان خائفيم در آن روزى كه عبوس و سخت است !\r\n( به خاطر اين عقيده و عمل ) خداوند آنان را از شرّ آن روز نگه مىدارد و آنها را مىپذيرد در حالى كه غرق شادى و سرورند .\r\nشأن نزول :\r\n\r\nسندى بزرگ بر فضيلت اهل بيت پيامبر صلى الله عليه و آله\r\n« ابن عباس » مىگويد : حسن و حسين عليهما السلام بيمار شدند پيامبر صلى الله عليه و آله با جمعى از ياران به عيادتشان آمدند ، و به على عليه السلام گفتند : اى ابوالحسن ! خوب بود نذرى براى شفاى فرزندان خود مىكردى ، على عليه السلام و فاطمه عليها السلام و فضه كه خادمهء آنها بود ، نذر كردند : اگر آنها شفا يابند سه روز روزه بگيرند ( طبق بعضى از روايات حسن و\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nحسين عليهما السلام نيز گفتند : ما هم نذر مىكنيم روزه بگيريم ) .\r\nچيزى نگذشت هر دو شفا يافتند ، در حالى كه از نظر مواد غذائى دست خالى بودند على عليه السلام سه من جو قرض نمود ، فاطمه عليها السلام يك سوم آن را آرد كرد ، و نان پخت ، هنگام افطار ، سائلى بر در خانه آمده ، گفت :\r\nالسَّلامُ عَلَيْكُمْ أَهْلَ بَيْتِ مُحَمَّدٍ صلى الله عليه و آله\r\n: « سلام بر شما اى خاندان محمّد » ! مستمندى از مستمندان مسلمين هستم ، غذائى به من بدهيد ، خداوند به شما از غذاهاى بهشتى مرحمت كند ، آنها همگى مسكين را بر خود مقدم داشتند ، و سهم خود را به او دادند و آن شب جز آب ننوشيدند .\r\nروز دوم را همچنان روزه گرفتند و موقع افطار ، وقتى كه غذا را آماده كرده بودند ( همان نان جوين ) يتيمى بر در خانه آمد آن روز نيز ، ايثار كردند و غذاى خود را به او دادند ( بار ديگر با آب افطار كردند و روز بعد را نيز روزه گرفتند ) .\r\nدر سومين روز ، اسيرى به هنگام غروب آفتاب بر در خانه آمد ، باز هر كدام سهم غذاى خود را به او دادند هنگامى كه صبح شد ، على عليه السلام دست حسن عليه السلام و حسين عليه السلام را گرفته بود و خدمت پيامبر صلى الله عليه و آله آمدند ، هنگامى كه پيامبر صلى الله عليه و آله آنها را مشاهده كرد ، ديد از شدت گرسنگى مىلرزند ! فرمود ! اين حالى را كه در شما مىبينم براى من بسيار گران است ، سپس برخاست و با آنها حركت كرد ، هنگامى كه وارد خانهء فاطمه عليها السلام شد ، ديد در محراب عبادت ايستاده ، در حالى كه از شدت گرسنگى شكم او به پشت چسبيده ، و چشم‌هايش به گودى نشسته ، پيامبر صلى الله عليه و آله ناراحت شد .\r\nدر همين هنگام جبرئيل نازل گشت و گفت : اى محمّد ! اين سوره را بگير ، خداوند با چنين خاندانى به تو تهنيت مىگويد ، سپس سورهء « هل أتى » را بر او خواند ( بعضى گفته‌اند : از آيهء « انَّ الأَبْرارَ » تا آيهء « كانَ سَعْيُكُمْ مَشْكُوراً » كه مجموعاً هيجده آيه است در اين موقع نازل گشت ) .\r\nآنچه را در بالا آورديم ، نص حديثى است كه با كمى اختصار ، در « الغدير » به عنوان « قدر مشترك » ميان روايات زيادى كه در اين باره نقل شده ، آمده است ، و در\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nهمان كتاب از 34 نفر از علماى معروف اهل سنت ، نام مىبرد كه اين حديث را در كتاب‌هاى خود آورده‌اند ( با ذكر نام كتاب و صفحهء آن ) .\r\nبه اين ترتيب ، روايت فوق از رواياتى است كه در ميان اهل سنت مشهور بلكه متواتر است . « 1 »\r\nو اما علماى شيعه ، همه اتفاق نظر دارند كه : اين هيجده آيه يا مجموع اين سوره ، در ماجراى فوق نازل شده است ، و همگى بدون استثناء ، در كتب تفسير يا حديث ، روايت مربوط به آن را به عنوان يكى از افتخارات و فضائل مهم على عليه السلام و فاطمهء زهراء عليها السلام و فرزندانشان آورده‌اند .\r\nحتى چنان كه در تفسير آغاز سوره آمده ، اين مطلب به قدرى معروف و مشهور است كه در اشعار شعرا ، و حتى در شعر معروف « امام شافعى » آمده است .\r\nدر اينجا بهانه‌جويانى كه هر وقت به فضائل على عليه السلام مىرسند ، حساسيت فوق العاده‌اى نشان مىدهند ، منتهاى دقت را در اشكال‌تراشى به عمل آورده و خرده‌گيرىهائى بر اين شأن نزول دارند از جمله :\r\n1 - اين سوره « مكّى » است در حالى كه داستان شأن نزول مربوط به بعد از تولد امام حسن عليه السلام و امام حسين عليه السلام است كه قطعاً در « مدينه » واقع شده !\r\nولى چنان كه در آغاز اين سوره ( در تفسير آيات ) ، مشروحاً بيان شده ، دلائل روشنى در دست داريم كه نشان مىدهد : تمام سورهء « هل أتى » و يا لااقل « هيجده آيه » در « مدينه » نازل شده است .\r\n2 - لفظ آيه عام است چگونه مىتوان آن را تخصيص به افراد معينى داد .\r\nولى نا گفته پيدا است كه عام بودن مفهوم آيه ، منافاتى با نزول آن در مورد خاصى ندارد ، بسيارى از آيات قرآن مفهوم عام و گسترده‌اى دارد ، ولى شأن نزول كه مصداق اتَمّ و اعلاى آن است مورد خاصى مىباشد ، و اين عجيب است كه\r\n\r\n\r\n","description":"","footnote":"\r\n( 1 ) « الغدير » ، ج 3 ، ص 107 تا 111 و در كتاب « احقاق الحق » در ج 3 ، ص 157 تا 171 ، حديث فوق از 36 نفر از دانشمندان و علماى اهل سنت با ذكر مأخذ نقل شده است .\r\n","page_name":" 478 ","page_number":478},
  {"content":"\r\n\r\nعموميت مفهوم آيه‌اى را كسى دليل بر نفى شأن نزول آن بگيرد .\r\n3 - بعضى ، شأن نزول‌هاى ديگرى نقل كرده‌اند كه با شأن نزول فوق سازگار نيست ، از جمله اين كه « سيوطى » در « درّ المنثور » نقل كرده كه مرد سياه پوستى خدمت پيامبر صلى الله عليه و آله آمد و از « تسبيح » و « تهليل » سؤال كرد .\r\nعمر گفت : بس است ، زياد از رسول خدا سؤال كردى ، پيامبر صلى الله عليه و آله فرمود : عمر ! خاموش باش ، و در اين هنگام سورهء « هل أتى » بر پيامبر صلى الله عليه و آله نازل شد ! « 1 »\r\nدر حديث ديگرى در همان كتاب آمده است كه مردى از « حبشه » خدمت رسول خدا صلى الله عليه و آله آمد ، مىخواست از او سؤال كند ، پيامبر صلى الله عليه و آله فرمود : سؤال كن و فرا گير .\r\nعرض كرد : اى رسول خدا ! گروه شما از نظر رنگ و صورت و نبوت بر ما برترى دارد ، اگر من به آنچه تو ايمان آورده‌اى ايمان بياورم ، و همانند آنچه عمل مىكنى ، عمل كنم ، من با تو در بهشت خواهم بود ؟\r\nفرمود : آرى ، سوگند به كسى كه جانم به دست او است سفيدى سياه‌پوستان در بهشت از هزار سال راه ديده مىشود ، پس از آن پيامبر صلى الله عليه و آله ثواب‌هاى مهمى براى گفتن\r\nلا إله الا اللَّه و سبحان اللَّه و بحمده\r\n، بيان فرمود ، در اين هنگام سورهء « هل أتى » نازل شد ! « 2 »\r\nولى با توجه به اين كه اين روايات تقريباً هيچ گونه تناسبى با مضمون آيات سورهء « هل أتى » ندارد ، به نظر مىرسد براى پايمال كردن شأن نزول سابق ، از سوى عمّال « بنىاميه » يا مانند آنان جعل شده باشد .\r\n4 - بهانهء ديگر كه ممكن است در اينجا مطرح شود اين است كه : چگونه انسان مىتواند ، سه روز گرسنه بماند و تنها با آب افطار كند ؟ !\r\nاما اين ايراد عجيبى است براى اين كه : خود ما افراد متعددى را ديده‌ايم كه براى بعضى از معالجات طبى سه روز كه سهل است امساك معروف « چهل روز » را انجام\r\n\r\n\r\n","description":"","footnote":"\r\n( 1 ) « درّ المنثور » ، ج 6 ، ص 297 .\r\n( 2 ) همان مدرك .\r\n","page_name":" 479 ","page_number":479},
  {"content":"\r\n\r\nداده‌اند ، يعنى چهل روز تمام ، تنها آب نوشيده‌اند ! و مطلقاً غذائى نخورده‌اند ! و همين امر باعث درمان بسيارى از بيمارىهاى آنها شده ، حتى يكى از اطباى معروف غير مسلمان به نام « الكسى سوفورين » كتابى در زمينهء آثار درمانى مهم چنين امساكى ، با ذكر برنامهء دقيق آن نوشته است . « 1 »\r\nحتى اگر تعجب نكنيد بعضى از همكاران در تفسير نمونه ، اين امساك را تا 22 روز عملًا انجام داده‌اند .\r\n5 - بعضى ديگر ، براى اين كه به سادگى از كنار اين فضيلت بگذرند ، از طريق ديگرى وارد شده‌اند ، مثلًا « آلوسى » مىگويد : اگر بگوئيم اين سوره دربارهء على عليه السلام و فاطمه عليها السلام نازل نشده ، چيزى از قدر آنها نمىكاهد ؛ زيرا داخل بودن آنها در عنوان « ابرار » مطلب آشكارى است كه هر كس مىداند ، سپس ، به بيان بعضى از فضائل آنها پرداخته ، مىگويد : انسان چه دربارهء اين دو بزرگوار مىتواند بگويد : جز اين كه على عليه السلام مولاى مؤمنان و وصى پيامبر صلى الله عليه و آله و فاطمه عليها السلام پارهء تن رسول خدا صلى الله عليه و آله و جزء وجود محمّدى صلى الله عليه و آله و حسنين عليهما السلام روح و ريحان ، و آقايان جوانان بهشتند ، اما مفهوم اين سخن ترك ديگران نيست ، بلكه هر كس غير اين راه را بپويد گمراه است . « 2 »\r\nولى ما مىگوئيم : اگر بنا شود فضيلتى را با اين شهرت ناديده بگيريم ، بقيهء فضائل نيز تدريجاً به چنين سرنوشتى دچار مىشوند ، و روزى فرا خواهد رسيد كه بعضى ، اصل فضيلت على و بانوى اسلام و حسنين عليهم السلام را نيز انكار كنند !\r\nقابل توجه اين كه : در بعضى از روايات از خود على عليه السلام نقل شده كه در موارد متعدد ، به نزول اين آيات در مورد خود و فرزندانش در مقابل مخالفان استدلال كرده است . « 3 »\r\nاين نكته نيز قابل توجه است كه : « اسير » معمولًا در « مدينه » وجود داشت ، و در\r\n\r\n\r\n","description":"","footnote":"\r\n( 1 ) اين كتاب به نام كتاب « روزه روش نوين براى درمان بيمارىها » به فارسى ترجمه و نشر شده است .\r\n( 2 ) « روح المعانى » ، ج 29 ، ص 158 .\r\n( 3 ) « احتجاج طبرسى » و « خصال صدوق » ( طبق نقل « الميزان » ، ج 20 ، ص 224 ) .\r\n","page_name":" 480 ","page_number":480},
  {"content":"\r\n\r\n« مكّه » به حكم آن كه هنوز غزوات اسلامى شروع نشده بود كمتر اسير ديده مىشد ، و اين گواه ديگرى بر مدنى بودن اين سوره است .\r\nآخرين نكته‌اى را كه در اينجا لازم به ياد آورى مىدانيم اين است كه : به گفتهء جمعى از دانشمندان اسلامى از جمله « آلوسى » مفسر معروف اهل سنت ، بسيارى از نعمت‌هاى بهشتى در اين سوره بر شمرده شده است ولى از « حور العين » كه غالباً در قرآن مجيد در عداد نعمت‌هاى بهشتى آمده ، مطلقاً سخنى مطرح نيست ، ممكن است اين امر به خاطر نزول اين سوره دربارهء فاطمهء زهرا عليها السلام و همسر و فرزندانش باشد ، كه به احترام بانوى اسلام عليها السلام ذكرى از « حور » به ميان نيامده ! « 1 »\r\nگر چه بحث ما در زمينهء اين شأن نزول طولانى شد ، ولى در برابر اشكال‌تراشىهاى بهانه‌جويان ، چاره‌اى جز اين نبود .\r\n* * *\r\n\r\n\r\n","description":"","footnote":"\r\n( 1 ) « روح المعانى » ، ج 29 ، ص 158 .\r\n","page_name":" 481 ","page_number":481},
  {"content":"\r\n\r\n( ( 1 ) ) عَبَسَ وَ تَوَلَّى ( ( 2 ) ) أَنْ جاءَهُ الْأَعْمى ( ( 3 ) ) وَ ما يُدْرِيكَ لَعَلَّهُ يَزَّكَّى ( ( 4 ) ) أَوْ يَذَّكَّرُ فَتَنْفَعَهُ الذِّكْرى ( ( 5 ) ) أَمَّا مَنِ اسْتَغْنى ( ( 6 ) ) فَأَنْتَ لَهُ تَصَدَّى ( ( 7 ) ) وَ ما عَلَيْكَ أَلَّا يَزَّكَّى ( ( 8 ) ) وَ أَمَّا مَنْ جاءَكَ يَسْعى ( ( 9 ) ) وَ هُوَ يَخْشى ( ( 10 ) ) فَأَنْتَ عَنْهُ تَلَهَّى\r\nچهره در هم كشيد و روى بر تافت .\r\nاز اين كه نابينائى به سراغ او آمد !\r\nتو چه مىدانى شايد او تقوا پيشه كند .\r\nيا متذكر گردد و اين تذكر به حال او مفيد باشد !\r\nاما آن كس كه توانگر است .\r\nبه او روى مىآورى .\r\nدر حالى كه اگر پاك نگردد چيزى بر تو نيست .\r\nو ما كسى كه به سراغ تو مىآيد و كوشش مىكند .\r\nو از خدا ترسان است .\r\nتو از او غافل مىشوى !\r\nشأن نزول :\r\n\r\nچرا با ديدن يك مرد نابينا چهره در هم مىكشى ؟ !\r\nاين آيات ، اجمالًا نشان مىدهد : خداوند كسى را در آنها مورد عتاب قرار داده به خاطر اين كه : فرد يا افراد غنى و ثروتمندى را بر نابيناى حق‌طلبى مقدم داشته\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nاست ، اما اين شخص مورد عتاب كيست ؟ در آن اختلاف نظر است :\r\nمشهور در ميان مفسران عامه و خاصه اين است كه :\r\nعده‌اى از سران قريش مانند « عتبة بن ربيعه » ، « ابوجهل » ، « عباس بن عبد المطلب » ، و جمعى ديگر ، خدمت پيامبر صلى الله عليه و آله بودند ، و پيامبر مشغول تبليغ و دعوت آنها به سوى اسلام بود ، و اميد داشت اين سخنان در دل آنها مؤثر شود ( و مسلماً اگر اين گونه افراد اسلام را مىپذيرفتند ، گروه ديگرى را به اسلام مىكشاندند و هم كارشكنىهاى آنها از ميان مىرفت و از هر دو جهت به نفع اسلام بود ) در اين ميان « عبداللّه بن ام مكتوم » كه مرد نابينا و ظاهراً فقيرى بود وارد مجلس شد ، و از پيغمبر صلى الله عليه و آله تقاضا كرد آياتى از قرآن را براى او بخواند و به او تعليم دهد ، و پيوسته سخن خود را تكرار مىكرد و آرام نمىگرفت ؛ زيرا دقيقاً متوجه نبود كه پيامبر صلى الله عليه و آله با چه كسانى مشغول صحبت است .\r\nاو آن قدر كلام پيغمبر صلى الله عليه و آله را قطع كرد كه حضرت صلى الله عليه و آله ناراحت شد ، و آثار ناخشنودى در چهرهء مباركش نمايان گشت و در دل گفت : اين سران عرب پيش خود مىگويند : پيروان محمّد صلى الله عليه و آله نابينايان و بردگانند ، و لذا از « عبداللّه » روى برگرداند ، و به سخنانش با آن گروه ادامه داد .\r\nدر اين هنگام ، آيات فوق نازل شد ( و در اين باره پيامبر صلى الله عليه و آله را مورد عتاب قرار داد ) رسول خدا صلى الله عليه و آله بعد از اين ماجرا « عبداللّه » را پيوسته گرامى مىداشت ، و هنگامى كه او را مىديد مىفرمود :\r\nمَرْحَباً بِمَنْ عاتَبَنِى فِيْهِ رَبِّى :\r\n« مرحبا به كسى كه پروردگارم به خاطر او مرا مورد عتاب قرار داد » و سپس به او مىفرمود : « آيا حاجتى دارى آن را انجام دهم » ؟\r\nو پيامبر صلى الله عليه و آله دو بار او را در غزوات اسلامى در « مدينه » جانشين خويش قرار داد . « 1 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 17 ، ص 76 ؛ « جامع البيان » ، ج 30 ، ص 65 ؛ « قرطبى » ، ج 19 ، ص 211 .\r\n","page_name":" 483 ","page_number":483},
  {"content":"\r\n\r\nشأن نزول دومى كه براى آيات فوق نقل شده ، اين است : اين آيات ، دربارهء مردى از « بنىاميه » نازل شده كه نزد پيامبر نشسته بود ، در همان حال « عبداللّه بن ام مكتوم » وارد شد ، هنگامى كه چشمش به « عبداللّه » افتاد خود را جمع كرد ، مثل اين كه مىترسيد آلوده شود ، قيافه در هم كشيده و صورت خود را برگردانيد ، خداوند در آيات فوق عمل او را نقل كرده ، و مورد ملامت و سرزنش قرار داده است ، اين شأن نزول در حديثى از امام صادق عليه السلام نقل شده است . « 1 »\r\nمحقق بزرگ شيعه مرحوم « سيد مرتضى » اين شأن نزول را پذيرفته است .\r\nالبته ، در آيه ، چيزى كه صريحاً دلالت كند منظور شخص پيامبر صلى الله عليه و آله است ، وجود ندارد ، تنها چيزى كه مىتواند قرينه‌اى بر اين معنى باشد ، خطاب‌هائى است كه از آيات 8 تا 10 اين سوره آمده كه مىگويد : « كسى كه پيوسته ( براى شنيدن آيات خدا ) به سرعت سراغ تو مىآيد ، و از خدا مىترسد ، تو از او غافل مىشوى » !\r\nاين چيزى است كه بهتر از هر كس در مورد پيامبر صلى الله عليه و آله مىتواند صادق باشد .\r\nولى ، به گفتهء مرحوم « سيد مرتضى » قرائنى نيز در اين آيات وجود دارد كه نشان مىدهد : منظور شخص پيامبر صلى الله عليه و آله نيست از جمله :\r\n« عبوس بودن » از صفات پيامبران مخصوصاً پيغمبر اسلام نيست ، او حتى نسبت به دشمنان خود با چهرهء گشاده سخن مىگفت ، چه رسد به مؤمنان حقيقت‌جو .\r\nديگر پرداختن به اغنيا و غافل شدن از فقراى حق طلب ، با اخلاق آن حضرت كه در آيهء 4 سورهء « قلم » به آن اشاره شده : وَ إِنَّكَ لَعَلى خُلُقٍ عَظِيمٍ : « تو اخلاق عظيم و برجسته‌اى دارى » هرگز نمىسازد ، ( به خصوص اين كه معروف است سورهء « قلم » قبل از سورهء « عبس » نازل شده است ) . « 2 »\r\nولى ، به فرض كه شأن نزول اوّل واقعيت داشته باشد ، اين مطلب در حد ترك\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 17 ، ص 77 .\r\n( 2 ) « مجمع البيان » ، ذيل آيات مورد بحث .\r\n","page_name":" 484 ","page_number":484},
  {"content":"\r\n\r\nاولائى بيش نيست : و كارى كه منافات با مقام عصمت داشته باشد در آن مشاهده نمىشود .\r\nزيرا « اوّلًا » پيامبر صلى الله عليه و آله هدفى جز نفوذ در سران قريش ، و گسترش دعوت اسلام از اين طريق ، و درهم شكستن مقاومت آنها ، نداشت .\r\n« ثانياً » چهره در هم كشيدن در برابر يك مرد نابينا مشكلى ايجاد نمىكند ؛ چرا كه او نمىبيند ، به علاوه « عبداللّه بن ام مكتوم » نيز رعايت آداب مجلس را نكرده بود ؛ زيرا هنگامى كه مىشنود پيامبر صلى الله عليه و آله با گروهى مشغول صحبت است نبايد سخن او را قطع كند .\r\nولى ، از آنجا كه خداوند اهميت فوق العاده‌اى به محبت و ملاطفت كردن با مؤمنان مستضعف حقيقت‌طلب مىدهد ، همين مقدار بىاعتنائى را در برابر اين مرد مؤمن براى پيامبرش نمىپسندد ، و او را مورد عتاب قرار مىدهد ، اينها همه از يك سو .\r\nاز سوى ديگر ، اگر به اين آيات ، از زاويهء حقانيت و عظمت پيامبر صلى الله عليه و آله نگاه كنيم ، مىبينيم در سر حدّ يك معجزه است ؛ چرا كه رهبر بزرگ اسلام در كتاب آسمانى خود آن چنان مسئوليت براى خود ذكر مىكند كه حتى كوچك‌ترين ترك اولى ، يعنى بىاعتنائى مختصرى نسبت به يك مرد نابيناى حق طلب ، را مورد عتاب خداوند مىبيند ، اين دليل زنده‌اى است بر اين كه اين كتاب آسمانى از سوى خدا است و او پيامبر صادق است ، مسلماً اگر اين كتاب از سوى خداوند نبود ، چنين محتوائى نداشت .\r\nو عجب‌تر اين كه : پيامبر صلى الله عليه و آله طبق روايتى كه در بالا آورديم ، هر وقت « عبداللّه بن ام مكتوم » را مىديد ، به ياد اين ماجرا مىافتاد و او را بسيار احترام مىكرد .\r\nو از سوى سوم ، اين آيات مىتواند بيانگر فرهنگ اسلام در بر خورد با مستضعفان و مستكبران باشد ، كه چگونه مرد فقير نابيناى مؤمنى را بر آن همه اغنيا ، و سران قدرتمند مشرك عرب مقدم مىشمرد ، اين به خوبى نشان مىدهد : اسلام\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nحامى مستضعفان و دشمن مستكبران است .\r\nدر پايان ، اين سخن را بار ديگر تكرار مىكنيم : مشهور در ميان مفسران گر چه شأن نزول اوّل است ، ولى بايد اعتراف كرد كه : در خود آيه چيزى كه صريحاً دليل بر اين معنى باشد كه منظور پيامبر صلى الله عليه و آله است ، وجود ندارد و شأن نزول دوم از جهاتى ترجيح دارد .\r\n* * *\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n( 1 ) وَيْلٌ لِلْمُطَفِّفِينَ ( 2 ) الَّذِينَ إِذَا اكْتالُوا عَلَى النَّاسِ يَسْتَوْفُونَ ( 3 ) وَ إِذا كالُوهُمْ أَوْ وَزَنُوهُمْ يُخْسِرُونَ ( 4 ) أَ لايَظُنُّ أُولئِكَ أَنَّهُمْ مَبْعُوثُونَ ( 5 ) لِيَوْمٍ عَظِيمٍ ( 6 ) يَوْمَ يَقُومُ النَّاسُ لِرَبِّ الْعالَمِينَ\r\nواى بر كم‌فروشان !\r\nآنان كه وقتى براى خود پيمانه مىكنند ، حق خود را به طور كامل مىگيرند .\r\nاما هنگامى كه مىخواهند براى ديگران پيمانه يا وزن كنند ، كم مىگذارند .\r\nآيا آنها گمان نمىكنند كه برانگيخته مىشوند .\r\nدر روزى بزرگ ؟ !\r\nروزى كه مردم در پيشگاه پروردگار جهانيان مىايستند .\r\nشأن نزول :\r\n\r\nواى بر كم‌فروشان !\r\n« ابن عباس » مىگويد : هنگامى كه پيغمبر اكرم صلى الله عليه و آله وارد « مدينه » شد بسيارى از مردم سخت آلودهء كم‌فروشى بودند ، خداوند اين آيات را نازل كرد و آنها پذيرفتند : و بعد از آن كم‌فروشى را ترك كردند . « 1 »\r\nدر حديث ديگرى آمده است : بسيارى از اهل « مدينه » تاجر بودند و در كار خود كم‌فروشى مىكردند ، و بسيارى از معاملات آنها معاملات حرام بود ، اين آيات نازل شد ، و پيامبر صلى الله عليه و آله آنها را براى اهل « مدينه » تلاوت فرمود ، سپس افزود : خَمْسٌ بِخَمْسٍ : « پنج چيز در برابر پنج چيز است » !\r\nعرض كردند : اى رسول خدا : كدام پنج در مقابل كدام پنج است ؟ !\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 66 ، ص 116 ؛ « قرطبى » ، ج 19 ، ص 250 .\r\n","page_name":" 487 ","page_number":487},
  {"content":"\r\n\r\nفرمود :\r\nما نَقضَ قَوْمٌ الْعَهْدَ إِلَّا سَلَّطَ اللَّهُ عَلَيْهِمْ عَدُوَّهُمْ ! وَ ما حَكَمُوا بِغَيْرِ ما أَنْزَلَ اللَّهُ إِلَّا فَشا فِيْهِمُ الْفَقْرُ ! وَ ما ظَهَرَتْ فِيْهِمُ الْفاحِشَةُ إِلَّا فَشا فِيْهِمُ الْمَوْتُ ! وَ لا طَفَّفُوا الْكَيْلَ إِلَّا مُنِعُوا النَّباتَ وَ أُخِذُوا بِالسِّنِيْنَ ! وَ لا مَنَعُوا الزَّكاتَ إِلَّا حُبِسَ عَنْهُمُ الْمَطَرُ ! :\r\n« هيچ قومى عهدشكنى نكردند ، مگر اين كه خداوند دشمنانشان را بر آنها مسلط ساخت .\r\nهيچ جمعيتى به غير حكم الهى حكم نكردند ، مگر اين كه فقر در ميان آنها زياد شد .\r\nدر ميان هيچ ملتى فحشاء ظاهر نشد ، مگر اين كه مرگ و مير در ميان آنها فراوان گشت !\r\nهيچ گروهى كم‌فروشى نكردند ، مگر اين كه زراعت آنها از بين رفت و قحطى آنها را فرو گرفت !\r\nو هيچ قومى زكات را منع نكردند ، مگر اين كه باران از آنها قطع شد » ! « 1 »\r\nمرحوم « طبرسى » نيز در « مجمع البيان » در شأن نزول اين آيات نقل كرده است :\r\nمردى در « مدينه » بود به نام « ابو جهينه » كه دو پيمانهء كوچك و بزرگ داشت ، به هنگام خريدن از پيمانهء بزرگ استفاده مىكرد و به هنگام فروش از پيمانهء كوچك ( اين سوره نازل شد و به او و امثالش هشدار داد ) . « 2 »\r\n* * * ( 29 ) إِنَّ الَّذِينَ أَجْرَمُوا كانُوا مِنَ الَّذِينَ آمَنُوا يَضْحَكُونَ ( 30 ) وَ إِذا مَرُّوا بِهِمْ يَتَغامَزُونَ\r\n\r\n\r\n","description":"","footnote":"\r\n( 1 ) « تفسير كبير فخر رازى » ، ج 31 ، ص 88 - همين مضمون را « ابوالفتوح رازى » و « مراغى » در تفسيرشان آورده‌اند ؛ « بحار الانوار » ، ج 70 ، ص 370 ؛ « قرطبى » ، ج 19 ، ص 253 .\r\n( 2 ) « مجمع البيان » ، ذيل آيات مورد بحث ؛ « بحار الانوار » ، ج 66 ، ص 116 ؛ « قرطبى » ، ج 19 ، ص 250 .\r\n","page_name":" 488 ","page_number":488},
  {"content":"\r\n\r\n( 31 ) وَ إِذَا انْقَلَبُوا إِلى أَهْلِهِمُ انْقَلَبُوا فَكِهِينَ ( 32 ) وَ إِذا رَأَوْهُمْ قالُوا إِنَّ هؤُلاءِ لَضالُّونَ ( 33 ) وَ ما أُرْسِلُوا عَلَيْهِمْ حافِظِينَ ( 34 ) فَالْيَوْمَ الَّذِينَ آمَنُوا مِنَ الْكُفَّارِ يَضْحَكُونَ ( 35 ) عَلَى الْأَرائِكِ يَنْظُرُونَ ( 36 ) هَلْ ثُوِّبَ الْكُفَّارُ ما كانُوا يَفْعَلُونَ\r\nبدكاران ( در دنيا ) پيوسته به مؤمنان مىخنديدند .\r\nو هنگامى كه از كنارشان مىگذشتند آنان را با اشاره مسخره مىكردند .\r\nو چون به سوى خانوادهء خود باز مىگشتند مسرور و خندان بودند .\r\nو هنگامى كه آنها را مىديدند مىگفتند : « اينها گمراهانند » !\r\nدر حالى كه هرگز مأمور مراقبت و متكفل آنان ( مؤمنان ) نبودند .\r\nولى امروز مؤمنان به كفار مىخندند .\r\nدر حالى كه بر تخت‌هاى آراستهء بهشتى نشسته و ( به سرنوشت شوم آنها ) مىنگرند !\r\nآيا ( با اين حال ) كافران پاداش اعمال خود را گرفتند ؟ !\r\nشأن نزول :\r\n\r\nفردا نوبت ما است\r\nمفسران براى اين آيات ، دو شأن نزول نقل كرده‌اند :\r\nنخست اين كه : روزى على عليه السلام و جمعى از مؤمنان از كنار جمعى از كفار « مكّه » گذشتند ، آنها به على عليه السلام و مؤمنان خنديدند و استهزاء كردند ، آيات فوق نازل شد و سرنوشت اين گروه كافر استهزاء كننده را در قيامت روشن ساخت .\r\n« حاكم ابوالقاسم حسكانى » در « شواهد التنزيل » از « ابن عباس » چنين نقل مىكند : « منظور از « إِنَّ الَّذِينَ أَجْرَمُوا » منافقان قريش و منظور از « الَّذِينَ آمَنُوا » على بن ابيطالب عليه السلام و ياران او است » . « 1 »\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث - نزول اين آيات دربارهء على عليه السلام و مشركان « مكّه » در بسيارى از كتب تفسير مانند : « قرطبى » ، ج 19 ، ص 268 ، « روح المعانى » ، « كشاف » ، « تفسير كبير فخر رازى » و غير آن آمده است .\r\n« شواهد التنزيل » حاكم حسكانى ، ج 2 ، ص 427 ( مجمع احياء الثقافة الاسلامية التابعة لوزارة الثقافة و الارشاد الاسلامى ) .\r\n","page_name":" 489 ","page_number":489},
  {"content":"\r\n\r\nديگر اين كه : آيات فوق دربارهء افرادى همچون « عمّار » ، « صُهَيب » ، « خبّاب » ، « بلال » ، و ساير فقراى مؤمنين كه مورد استهزاء مشركان قريش همچون « ابوجهل » ، « وليد بن مغيره » ، و « عاص بن وائل » ، واقع مىشدند ، نازل شده . « 1 »\r\nجمع ميان اين دو شأن نزول نيز كاملًا ممكن است .\r\n* * *\r\n\r\n\r\n","description":"","footnote":"\r\n( 1 ) « روح المعانى » ، ج 3 ، ص 76 ؛ « مجمع البيان » ، ذيل آيات مورد بحث .\r\n","page_name":" 490 ","page_number":490},
  {"content":"\r\n\r\n( 27 ) يا أَيَّتُهَا النَّفْسُ الْمُطْمَئِنَّةُ ( 28 ) ارْجِعِي إِلى رَبِّكِ راضِيَةً مَرْضِيَّةً ( 29 ) فَادْخُلِي فِي عِبادِي ( 30 ) وَ ادْخُلِي جَنَّتِي\r\nتو اى روح آرام يافته !\r\nبه سوى پروردگارت بازگرد در حالى هم تو از او خشنودى و هم او از تو خشنود است .\r\nپس در سلك بندگانم در آى .\r\nو در بهشتم وارد شو !\r\nشأن نزول :\r\n\r\nاى روح آرام و مطمئن !\r\nدر بعضى از تفاسير آمده است : اين آيات در مورد « حمزهء سيد الشهداء » نازل شده ، ولى با توجه به اين كه اين سوره « مكّى » است ، اين در حقيقت نوعى تطبيق است نه شأن نزول ، همان گونه كه دربارهء « امام حسين » عليه السلام نيز در آغاز سوره خوانديم . « 1 »\r\nجالب اين كه : در روايتى كه « كافى » از امام صادق عليه السلام نقل كرده مىخوانيم : « يكى از يارانش پرسيد : آيا ممكن است مؤمن از قبض روحش ناراضى باشد ؟ !\r\nفرمود : نه به خدا سوگند ، هنگامى كه فرشتهء مرگ براى قبض روحش مىآيد ، اظهار ناراحتى مىكند ، فرشتهء مرگ مىگويد : اى ولى خدا ناراحت نباش ! سوگند به آن كس كه محمّد صلى الله عليه و آله را مبعوث كرده ، من بر تو از پدر مهربان‌ترم ، درست چشم‌هايت را بگشا و ببين ، او نگاه مىكند ، رسول خدا صلى الله عليه و آله ، امير مؤمنان عليه السلام ، فاطمه عليها السلام و حسن عليه السلام و حسين عليه السلام و امامان از ذريهء او عليهم السلام را مىبيند ، فرشته به او\r\n\r\n\r\n","description":"","footnote":"\r\n( 1 ) « تفسير ابن كثير » ، ج 4 ، ص 545 ؛ « تفسير جلالين » ، ص 820 ، پاورقى ؛ « لباب النقول » سيوطى ، ص 210 .\r\n","page_name":" 491 ","page_number":491},
  {"content":"\r\n\r\nمىگويد : نگاه كن اين رسول خدا و امير مؤمنان و فاطمه و حسن و حسين و امامان عليهم السلام دوستان تواند .\r\nاو چشمانش را باز مىكند و نگاه مىكند ، ناگهان گوينده‌اى از سوى پروردگار بزرگ ندا مىدهد : يا أَيَّتُهَا النَّفْسُ الْمُطْمَئِنَّةُ : « اى كسى كه به محمّد و خاندانش اطمينان داشتى » ! به سوى پروردگارت بازگرد ، در حالى كه تو ، به ولايت آنها راضى هستى ، و او با ثوابش از تو خشنود است ، داخل در ميان بندگانم يعنى محمّد و اهل بيتش عليهم السلام شو ، در بهشتم وارد شو ، در اين هنگام چيزى براى انسان محبوب‌تر از آن نيست كه هر چه زودتر روحش از تن جدا شود و به اين منادى بپيوندد » ! « 1 »\r\n* * *\r\n\r\n\r\n","description":"","footnote":"\r\n( 1 ) « كافى » ، ج 3 ، ص 127 ، ح 2 ، باب « ان المؤمن لايكره على قبض روحه » .\r\n","page_name":" 492 ","page_number":492},
  {"content":"\r\n\r\n( 1 ) وَ اللَّيْلِ إِذا يَغْشى ( 2 ) وَ النَّهارِ إِذا تَجَلَّى ( 3 ) وَ ما خَلَقَ الذَّكَرَ وَ الْأُنْثى ( 4 ) إِنَّ سَعْيَكُمْ لَشَتَّى ( 5 ) فَأَمَّا مَنْ أَعْطى وَ اتَّقى ( 6 ) وَ صَدَّقَ بِالْحُسْنى ( 7 ) فَسَنُيَسِّرُهُ لِلْيُسْرى ( 8 ) وَ أَمَّا مَنْ بَخِلَ وَ اسْتَغْنى ( 9 ) وَ كَذَّبَ بِالْحُسْنى ( 10 ) فَسَنُيَسِّرُهُ لِلْعُسْرى ( 11 ) وَ ما يُغْنى عَنْهُ مالُهُ إِذا تَرَدَّى\r\nقسم به شب در آن هنگام كه ( جهان را ) بپوشاند .\r\nو به روز هنگامى كه تجلى كند .\r\nو به آن كس كه جنس مذكر و مؤنث را آفريد .\r\nكه سعى و تلاش شما مختلف است :\r\nاما آن كس كه انفاق كند و پرهيزگارى پيش گيرد .\r\nو جزاى نيك ( الهى ) را تصديق كند .\r\nما او را در مسير آسانى قرار مىدهيم !\r\nاما كسى كه بخل ورزد و بى نيازى طلبد .\r\nو پاداش نيك را انكار كند .\r\nبه زودى او را در مسير دشوارى قرار مىدهيم .\r\nو در آن هنگام كه سقوط مىكند ، اموالش به حال او سودى نخواهد داشت !\r\nشأن نزول :\r\n\r\nبخيل را بنگريد !\r\nمفسران براى كلّ اين سوره ، شأن نزولى از « ابن عباس » نقل كرده‌اند كه ما مطابق\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nآنچه مرحوم « طبرسى » در « مجمع البيان » آورده است ، مىآوريم :\r\n« مردى در ميان مسلمانان بود كه شاخهء يكى از درختان خرماى او بالاى خانهء مرد فقير عيالمندى قرار گرفته بود ، صاحب نخل ، هنگامى كه بالاى درخت مىرفت تا خرماها را بچيند ، گاهى چند دانه خرما در خانه مرد فقير مىافتاد ، و كودكانش آنها را برمىداشتند ، آن مرد از نخل فرود مىآمد و خرما را از دستشان مىگرفت ( آن قدر بخيل و سنگدل بود كه ) اگر خرما را در دهان يكى از آنها مىديد ، انگشتش را در داخل دهان او مىكرد تا خرما را بيرون آورد ! . مرد فقير به پيامبر صلى الله عليه و آله شكايت آورد ، پيغمبر صلى الله عليه و آله فرمود : برو تا به كارت رسيدگى كنم . سپس ، صاحب نخل را ملاقات كرده ، فرمود : اين درختى كه شاخه‌هايش بالاى خانهء فلان كس آمده است ، به من مىدهى تا در مقابل آن نخلى در بهشت از آن تو باشد ؟ مرد گفت : من درختان نخل بسيارى دارم ، و خرماى هيچ كدام به خوبى اين درخت نيست ( و حاضر به چنين معامله‌اى نيستم ) .\r\nكسى از ياران پيامبر صلى الله عليه و آله اين سخن را شنيد ، عرض كرد : اى رسول خدا ! اگر من بروم و اين درخت را از آن مرد خريدارى و واگذار كنم ، شما همان چيزى را كه به او مىداديد به من عطا خواهى كرد ؟ فرمود : آرى .\r\nآن مرد رفته ، صاحب نخل را ديد ، با او گفتگو كرد ، صاحب نخل گفت :\r\nآيا مىدانى محمّد صلى الله عليه و آله حاضر شد درخت نخلى در بهشت در مقابل اين ، به من بدهد ( و من نپذيرفتم ) و گفتم : من از خرماى اين بسيار لذت مىبرم و نخل فراوان دارم و هيچ كدام خرمايش به اين خوبى نيست ؟\r\nخريدار گفت : آيا مىخواهى آن را بفروشى يا نه ؟\r\nگفت : نمىفروشم ، مگر آن كه مبلغى را كه گمان نمىكنم كسى بدهد ، به من بدهى !\r\nگفت : چه مبلغ ؟ گفت : چهل نخل .\r\nخريدار تعجب كرده ، گفت : عجب بهاى سنگينى براى نخلى كه كج شده مطالبه\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nمىكنى ، چهل نخل ؟ !\r\nسپس ، بعد از كمى سكوت گفت : بسيار خوب ، چهل نخل به تو مىدهم .\r\nفروشنده ( طمعكار ) گفت : اگر راست مىگوئى ، چند نفر را به عنوان شهود بطلب !\r\nاتفاقاً گروهى از آنجا مىگذشتند ، آنها را صدا زد ، و بر اين معامله شاهد گرفت .\r\nآن گاه ، خدمت پيامبر صلى الله عليه و آله آمده ، عرض كرد : اى رسول خدا ! نخل به ملك من در آمد و تقديم ( محضر مباركتان ) مىكنم !\r\nرسول خدا صلى الله عليه و آله به سراغ خانوادهء فقير رفت و به صاحب خانه گفت : اين نخل از آن تو و فرزندان تو است .\r\nاينجا بود كه سورهء « و الليل » نازل شد ( و گفتنىها را دربارهء بخيلان و سخاوتمندان گفت ) .\r\nدر بعضى از روايات آمده : نام شخص خريدار « ابو الدّحداح » بود . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 22 ، ص 60 ؛ « درّ المنثور » ، ج 6 ، ص 357 .\r\n","page_name":" 495 ","page_number":495},
  {"content":"\r\n . \r\n","description":"","footnote":"","page_name":" 496 ","page_number":496},
  {"content":"\r\n\r\n\r\nفصل چهاردهم : سوره‌هاى ضحى - علق - قدر - عاديات - تكاثر - همزه - فيل - ماعون - كوثر - كافرون - مسد - اخلاص - فلق\r\n\r\n","description":"","footnote":"","page_name":" 497 ","page_number":497},
  {"content":"\r\n . \r\n","description":"","footnote":"","page_name":" 498 ","page_number":498},
  {"content":"\r\n\r\n( 1 ) وَ الضُّحى ( 2 ) وَ اللَّيْلِ إِذا سَجى ( 3 ) ما وَدَّعَكَ رَبُّكَ وَ ما قَلى ( 4 ) وَ لَلْآخِرَةُ خَيْرٌ لَكَ مِنَ الْأُولى ( 5 ) وَ لَسَوْفَ يُعْطيكَ رَبُّكَ فَتَرْضى\r\nقسم به روز ( هنگامى كه آفتاب بر آيد ) .\r\nو به شب هنگامى كه آرام گيرد .\r\nكه خداوند تو را وانگذاشته و مورد خشم قرار نداده !\r\nو مسلماً آخرت براى تو از دنيا بهتر است .\r\nو به زودى پروردگارت آن قدر به تو عطا خواهد كرد كه خشنود شوى !\r\nشأن نزول :\r\n\r\nخدا تو را به خود وانگذاشته\r\nدربارهء شأن نزول اين سوره ، روايات زيادى نقل شده كه از همه روشن‌تر روايت زير است :\r\n« ابن عباس » مىگويد : پانزده روز گذشت ، و وحى بر پيامبر صلى الله عليه و آله نازل نشد ، مشركان گفتند : پروردگار محمّد ، او را رها كرده ، و دشمن داشته ، اگر راست مىگويد كه مأموريت او از سوى خدا است ، بايد وحى به طور مرتب بر او نازل شود ، در اينجا سورهء فوق نازل گشت ( و به سخنان آنها پاسخ گفت ) .\r\nقابل توجه اين كه : طبق حديثى ، وقتى اين سوره نازل شد ، پيامبر صلى الله عليه و آله به « جبرئيل » فرمود : دير كردى ، سخت به تو مشتاق بودم .\r\n« جبرئيل » گفت :\r\nوَ أَنَا كُنْتُ أَشَدُّ الَيْكَ شَوْقاً :\r\n« من به تو مشتاق‌تر بودم ، ولى من بنده‌اى مأمورم ، و جز به فرمان پروردگار ، نازل نمىشوم » !\r\nدر حديث ديگرى آمده است : جماعتى از يهود خدمت رسول اللَّه صلى الله عليه و آله رسيدند ، و از داستان « ذى القرنين » و « اصحاب كهف » و آفرينش « روح » سؤال كردند ،\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nپيامبر صلى الله عليه و آله فرمود : فردا به شما خبر خواهم داد ، و ان شاء اللَّه نگفت ، و همين سبب شد كه وحى الهى ايامى از او قطع شود و زبان دشمنان به شماتت باز گشت ، از اين جهت ، پيامبر صلى الله عليه و آله غمگين شد ، اين سوره نازل شد تا مايهء تسلّى خاطر پيامبر صلى الله عليه و آله گردد ( ولى اين شأن نزول بعيد به نظر مىرسد ؛ چرا كه تماس يهود با پيغمبر اكرم صلى الله عليه و آله و اين گونه سؤالات ، معمولًا در « مدينه » بود ، نه در « مكّه » ) .\r\nدر بعضى از روايات نيز آمده است : جمعى از مسلمانان عرض كردند : اى رسول خدا ! چرا وحى بر شما نازل نمىشود ؟ فرمود :\r\nوَ كَيْفَ يَنْزِلُ عَلَىَّ الْوَحْىُ وَ أَنْتُمْ لا تُنَقُّونَ بَراجِمَكُمْ وَ لا تَقْلِمُونَ أَظْفارَكُمْ :\r\n« چگونه وحى بر من نازل شود ، در حالى كه شما مفاصل انگشتان خود را پاكيزه نمىكنيد ، و ناخن‌هاى خود را نمىگيريد » ! ؟ « 1 »\r\nدر اين كه : مدت انقطاع وحى چقدر بود ؟ روايات ، مختلف است : دوازده روز ، پانزده ، نوزده ، بيست و پنج ، و حتى بعضى چهل روز نقل كرده‌اند .\r\nو در روايتى نيز ، فقط دو سه شبانه روز .\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ( با كمى تلخيص و اقتباس ) ؛ « بحار الانوار » ، ج 16 ، ص 136 ؛ « قرطبى » ، ج 20 ، ص 92 به بعد .\r\n","page_name":" 500 ","page_number":500},
  {"content":"\r\n\r\n( 1 ) اقْرَأْ بِاسْمِ رَبِّكَ الَّذي خَلَقَ ( 2 ) خَلَقَ الْإِنْسانَ مِنْ عَلَقٍ ( 3 ) اقْرَأْ وَ رَبُّكَ الْأَكْرَمُ ( 4 ) الَّذي عَلَّمَ بِالْقَلَمِ ( 5 ) عَلَّمَ الْإِنْسانَ ما لَمْ يَعْلَمْ\r\nبخوان به نام پروردگارت كه آفريد .\r\nانسان را از خون بسته‌اى خلق كرد !\r\nبخوان كه پروردگارت ( از همه ) بزرگوارتر است .\r\nهمان كسى كه به وسيلهء قلم تعليم نمود .\r\nو به انسان آنچه را نمىدانست ياد داد .\r\nشأن نزول :\r\n\r\nنزول نخستين آيات قرآن\r\nبه اعتقاد اكثر مفسران ، اين سوره ، نخستين سوره‌اى است كه بر پيغمبر اكرم صلى الله عليه و آله نازل شده است ، بلكه به گفتهء بعضى : پنج آيهء فوق ، به اتفاق همهء مفسران در آغاز وحى بر رسول اكرم صلى الله عليه و آله نازل شده ، مضمون آن نيز مؤيد اين معنى است .\r\nدر روايات آمده است : پيغمبر اكرم صلى الله عليه و آله به كوه « حرا » رفته بود ، « جبرئيل » آمده ، گفت : اى محمّد ! بخوان ! پيامبر صلى الله عليه و آله فرمود : من قرائت كننده نيستم .\r\n« جبرئيل » او را در آغوش گرفت و فشرد ، و بار ديگر گفت : بخوان !\r\nپيامبر صلى الله عليه و آله همان جواب را تكرار كرد ، بار دوم نيز « جبرئيل » اين كار را كرد ، و همان جواب را شنيد ، و در سومين بار گفت : « اقْرَأْ بِاسْمِ رَبِّكَ الَّذي خَلَقَ . . . » ( تا آخر آيات پنجگانه ) .\r\nاين سخن را گفت ، و از ديدهء پيامبر صلى الله عليه و آله پنهان شد .\r\nرسول خدا صلى الله عليه و آله كه با دريافت نخستين اشعهء وحى ، سخت خسته شده بود ، به سراغ ( خانهء ) « خديجه » آمده ، فرمود :\r\nزَمِّلُونِى وَ دَثِّرُونِى :\r\n« مرا بپوشانيد و جامه‌اى بر\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nمن بيفكنيد تا استراحت كنم » . « 1 »\r\n« طبرسى » در « مجمع البيان » نيز نقل مىكند : « رسول خدا صلى الله عليه و آله به « خديجه » فرمود : هنگامى كه تنها مىشوم ، ندائى مىشنوم ( و نگرانم ! ) .\r\n« خديجه » عرض كرد : خداوند جز خير ، دربارهء تو كارى نخواهد كرد ؛ چرا كه به خدا سوگند ، تو امانت را ادا مىكنى ، صلهء رحم به جا مىآورى ، در سخن گفتن راستگو هستى .\r\n« خديجه » مىگويد : بعد از اين ماجرا به سراغ « ورقة بن نوفل » رفتيم ، ( او از آگاهان عرب و عموزادهء « خديجه » بود ) رسول اللَّه صلى الله عليه و آله آنچه را ديده بود براى « ورقه » بيان كرد .\r\n« ورقه » گفت : هنگامى كه آن منادى به سراغ تو مىآيد ، دقت كن ، ببين چه مىشنوى ؟ سپس براى من نقل كن .\r\nپيامبر صلى الله عليه و آله در خلوتگاه خود اين را شنيد كه مىگويد : اى محمّد ! بگو : بِسْمِ اللَّه الرَّحْمنِ الرَّحيم الْحَمْدُ لِلَّهِ رَبِّ الْعالَمين - تا - وَ لَا الضَّالِّين ، و بگو :\r\nلا الهَ الَّا اللَّهُ\r\n، آن گاه حضرت به سراغ « ورقه » رفت و مطلب را براى او بازگو كرد .\r\n« ورقه » گفت : بشارت بر تو ! باز هم بشارت بر تو ! من گواهى مىدهم تو همان هستى كه « عيسى بن مريم » عليها السلام بشارت داده است ! و تو شريعتى همچون « موسى » عليه السلام دارى ، تو پيامبر مرسلى ، و به زودى بعد از اين روز ، مأمور به جهاد مىشوى و اگر من آن روز را درك كنم ، در كنار تو جهاد خواهم كرد » ! .\r\nهنگامى كه « ورقه » از دنيا رفت ، رسول خدا صلى الله عليه و آله فرمود : « من اين روحانى را در بهشت ( بهشت برزخى ) ديدم ، در حالى كه لباس حرير بر تن داشت ، زيرا او به من ايمان آورد و مرا تصديق كرد » . « 2 »\r\n\r\n\r\n","description":"","footnote":"\r\n( 1 ) « ابوالفتوح رازى » ، ج 12 ، ص 96 ( با كمى تلخيص ) ؛ « قرطبى » ، ج 20 ، ص 118 - همين معنى را بسيارى از مفسران عامه و خاصه با شاخ و برگ‌هاى بيشترى كه بعضى قابل قبول نيست نقل كرده‌اند .\r\n( 2 ) « مجمع البيان » ، ذيل آيات مورد بحث .\r\n","page_name":" 502 ","page_number":502},
  {"content":"\r\n\r\nالبته ، در بعضى از كلمات مفسرين ، يا كتب تاريخ ، مطالب ناموزونى دربارهء اين فصل از زندگى پيغمبر اكرم صلى الله عليه و آله به چشم مىخورد ، كه مسلماً از احاديث مجعول و اسرائيليات است ، مثل اين كه : پيغمبر بعد از ماجراى نخستين نزول وحى ، بسيار ناراحت شد و از اين ترسيد كه القائات شيطانى باشد ! يا چند بار تصميم گرفت خود را از كوه به زير پرتاب كند ! و امثال اين لاطائلات كه نه با مقام شامخ نبوت سازگار است و نه با آنچه در تاريخ از عقل و درايت فوق العادهء پيامبر صلى الله عليه و آله ، مديريت ، شكيبائى ، تسلط بر نفس و اعتماد او ثبت شده است . « 1 »\r\nبه نظر مىرسد : اين گونه روايات ضعيف و ركيك ، ساخته و پرداختهء دشمنان اسلام است و خواسته‌اند : هم اسلام را زير سؤال برند و هم شخص پيغمبر اكرم صلى الله عليه و آله را ، با توجه به آنچه گفته شد ، به سراغ تفسير آيات مىرويم .\r\n* * *\r\n\r\n\r\n","description":"","footnote":"\r\n( 1 ) از ديدگاه بعضى ، حتى آنچه در مورد ديدار « خديجه » و رسول خدا صلى الله عليه و آله با « ورقه » نقل شده نيز نمىتواند درست باشد ؛ زيرا با توجه به مسائلى كه از زمان كودكى براى آن حضرت پيش آمده بود ، و آنچه در ايام جوانى براى آن حضرت رخ مىداد كه « خديجه » نيز از همين نكات به شخصيت عظيم او پى برد و شخصاً او را به همسرى خويش برگزيد ، مراقبت و حفاظت ويژه‌اى كه « عبدالمطلب » و « ابوطالب » از او مىكردند ، و آنچه اميرمؤمنان عليه السلام در خطبهء « قاصعه » فرموده كه خداوند فرشتهء عظيم خود را مأمور تربيت او كرد ، همه بازگو كنندهء آن است كه آن حضرت از رسالت خويش خبر داشت و نياز به تأييد « ورقه » نداشت .\r\n","page_name":" 503 ","page_number":503},
  {"content":"\r\n\r\n1 إِنَّا أَنْزَلْناهُ في لَيْلَةِ الْقَدْرِ ( ( 2 ) ) وَ ما أَدْراكَ ما لَيْلَةُ الْقَدْرِ ( ( 3 ) ) لَيْلَةُ الْقَدْرِ خَيْرٌ مِنْ أَلْفِ شَهْرٍ ( ( 4 ) ) تَنَزَّلُ الْمَلائِكَةُ وَ الرُّوحُ فيها بِإِذْنِ رَبِّهِمْ مِنْ كُلِّ أَمْرٍ ( ( 5 ) ) سَلامٌ هِيَ حَتَّى مَطْلَعِ الْفَجْرِ\r\nما آن ( قرآن ) را در شب قدر نازل كرديم !\r\nو تو چه مىدانى شب قدر چيست ؟ !\r\nشب قدر بهتر از هزار ماه است !\r\nفرشتگان و « روح » در آن شب به اذن پروردگارشان براى ( تقدير ) هر كارى نازل مىشوند .\r\nشبى است سرشار از سلامت ( و بركت و رحمت ) تا طلوع سپيده !\r\nشأن نزول :\r\n\r\nيك شب برابر هزار ماه\r\nدر روايتى آمده كه پيغمبر اكرم صلى الله عليه و آله در خواب ديد « بنىاميه » از منبر او بالا رفته‌اند ، اين امر بر پيامبر گران آمد و ناراحت شد ، سورهء « قدر » نازل گرديد و پيامبر را تسلّى دارد ( لذا بعضى « لَيْلَةُ الْقَدْرِ خَيْرٌ مِنْ أَلْفِ شَهْرٍ » را ناظر به مدت حكومت « بنىاميه » كه حدود يك هزار ماه بود مىدانند ) و مىدانيم : مسجد و منبر در « مدينه » تشكيل شد ، نه در « مكّه » . « 1 »\r\nاما ، معروف - چنان كه گفتيم : ؛ « مكّى » بودن است ، و اين روايت ممكن است از قبيل تطبيق باشد ، نه شأن نزول .\r\n* * *\r\n\r\n\r\n","description":"","footnote":"\r\n( 1 ) « روح المعانى » ، ج 30 ، ص 188 و « درّ المنثور » ، ج 6 ، ص 371 ؛ « بحار الانوار » ، ج 18 ، ص 128 ، و ج 44 ، ص 58 ؛ « قرطبى » ، ج 20 ، ص 133 .\r\n","page_name":" 504 ","page_number":504},
  {"content":"\r\n\r\n( 1 ) وَ الْعادِياتِ ضَبْحاً ( 2 ) فَالْمُورِياتِ قَدْحاً ( 3 ) فَالْمُغيراتِ صُبْحاً ( 4 ) فَأَثَرْنَ بِهِ نَقْعاً ( 5 ) فَوَسَطْنَ بِهِ جَمْعاً ( 6 ) إِنَّ الْإِنْسانَ لِرَبِّهِ لَكَنُودٌ ( 7 ) وَ إِنَّهُ عَلى ذلِكَ لَشَهيدٌ ( 8 ) وَ إِنَّهُ لِحُبِّ الْخَيْرِ لَشَديدٌ ( 9 ) أَ فَلا يَعْلَمُ إِذا بُعْثِرَ ما فِي الْقُبُورِ ( 10 ) وَ حُصِّلَ ما فِي الصُّدُورِ ( 11 ) إِنَّ رَبَّهُمْ بِهِمْ يَوْمَئِذٍ لَخَبيرٌ\r\nسوگند به اسبان دوندهء ( مجاهدان ) در حالى كه نفس زنان به پيش مىرفتند .\r\nو به افروزندگان جرقهء آتش .\r\nو به هجوم آوران سپيده دم .\r\nكه گرد و غبار به هر سو پراكندند .\r\nو ( ناگهان ) در ميان دشمن ظاهر شدند .\r\nكه انسان در برابر نعمت‌هاى پروردگارش بسيار ناسپاس و بخيل است .\r\nو او خود ( نيز ) بر اين معنى گواه است !\r\nو او علاقهء شديد به مال دارد !\r\nآيا نمىداند : در آن روز كه تمام كسانى كه در قبرها هستند برانگيخته مىشوند .\r\nو آنچه در درون سينه‌هاست آشكار مىگردد .\r\nدر آن روز پروردگارشان از آنها كاملًا با خبر است ؟ !\r\nشأن نزول :\r\n\r\nسوگند به اسب‌هاى ميدان نبرد\r\nدر حديثى آمده است كه ، اين سوره بعد از جنگ « ذات السلاسل » نازل شد و\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nماجرا چنين بود :\r\nدر سال هشتم هجرت ، به پيغمبر اكرم صلى الله عليه و آله خبر دادند : دوازده هزار سوار در سرزمين « يابس » جمع شده ، با يكديگر عهد كرده‌اند : تا پيامبر صلى الله عليه و آله و على عليه السلام را به قتل نرسانند و جماعت مسلمين را متلاشى نكنند ، از پاى ننشينند !\r\nپيغمبر اكرم صلى الله عليه و آله جمع كثيرى از ياران خود را به سركردگى بعضى از صحابه ، به سراغ آنها فرستاد ، ولى بعد از گفتگوهائى بدون نتيجه ، بازگشتند ، سرانجام ، پيغمبر اكرم صلى الله عليه و آله ، على عليه السلام را با گروه كثيرى از مهاجر و انصار به نبرد آنها اعزام داشت .\r\nآنها به سرعت به سوى منطقهء دشمن حركت كردند ، به دشمن خبر رسيد كه على بن ابيطالب عليه السلام وارد منطقه شده ، آنها براى مقابله حاضر شدند ، امام عليه السلام نخست ، اسلام را بر آنها عرضه داشت ، ولى نپذيرفتند ، و اظهار داشتند جز جنگ و كشتار به عمل ديگرى راضى نخواهيم شد ، وعدهء نبرد فردا .\r\nامام عليه السلام پذيرفت ، و دستور داد نيروها اسب‌هاى خود را علف دهند ، زين بر آنها نهند و آمادهء كارزار باشند ، و صبحگاهان كه هنوز هوا تاريك بود ، دشمن را در حلقهء محاصره گرفته ، به آنها حمله كردند و آنان را درهم شكستند ، عده‌اى را كشتند ، زنان و فرزندانشان را اسير ، و اموال فراوانى را به غنيمت گرفتند .\r\nسورهء « و العاديات » نازل شد ، در حالى كه هنوز سربازان اسلام به « مدينه » باز نگشته بودند ، پيغمبر خدا صلى الله عليه و آله آن روز براى نماز صبح آمد ، و اين سوره را در نماز ، تلاوت فرمود ، بعد از پايان نماز ، اصحاب عرض كردند : اين سوره‌اى است كه ما تا به حال نشنيده بوديم ! .\r\nفرمود : آرى ، على عليه السلام بر دشمنان پيروز شد ، و « جبرئيل » ديشب با آوردن اين سوره ، به من بشارت داد .\r\nچند روز بعد ، على عليه السلام با غنائم و اسيران به « مدينه » وارد شد . « 1 » بعضى معتقدند : اين يكى از مصاديق روشن آيه است ، نه شأن نزول .\r\n\r\n\r\n","description":"","footnote":"\r\n( 1 ) « بحار الانوار » ، ج 21 ، ص 68 به بعد ؛ « مجمع البيان » ، ذيل آيات مورد بحث و بعضى تواريخ ديگر .\r\n","page_name":" 506 ","page_number":506},
  {"content":"\r\n\r\n( 1 ) أَلْهاكُمُ التَّكاثُرُ ( 2 ) حَتَّى زُرْتُمُ الْمَقابِرَ ( 3 ) كَلَّا سَوْفَ تَعْلَمُونَ ( 4 ) ثُمَّ كَلَّا سَوْفَ تَعْلَمُونَ ( 5 ) كَلَّا لَوْ تَعْلَمُونَ عِلْمَ الْيَقينِ ( 6 ) لَتَرَوُنَّ الْجَحيمَ ( 7 ) ثُمَّ لَتَرَوُنَّها عَيْنَ الْيَقينِ ( 8 ) ثُمَّ لَتُسْئَلُنَّ يَوْمَئِذٍ عَنِ النَّعيمِ\r\nافزون طلبى شما را به خود مشغول داشته است .\r\nتا آنجا كه به ديدار قبرها رفتيد ( و به آن قبور افتخار كرديد ) .\r\nچنين نيست ( آرى ) به زودى خواهيد دانست !\r\nباز چنان نيست ؛ به زودى خواهيد دانست .\r\nقطعاً چنان نيست ؛ اگر شما علم اليقين ( به آخرت ) داشتيد ( افزون طلبى شما را از خدا غافل نمىكرد ) !\r\nقطعاً شما جهنم را خواهيد ديد !\r\nسپس ( با ورود در آن ) آن را به عين اليقين مشاهده خواهيد كرد .\r\nسپس در آن روز ( همهء شما ) از نعمت‌هائى كه داشته‌ايد بازپرسى خواهيد شد !\r\nشأن نزول :\r\n\r\nتفاخر و زيادت‌طلبى نا به جا ، از بىخردى است\r\nمفسران معتقدند : اين سوره دربارهء قبائلى نازل شد كه بر يكديگر تفاخر مىكردند ، و با كثرت نفرات و جمعيت ، يا اموال و ثروت خود ، بر يكديگر مباهات مىنمودند ، تا آنجا كه براى بالا بردن آمار نفرات قبيله ، به گورستان مىرفتند و قبرهاى مردگان هر قبيله را مىشمردند !\r\nولى ، بعضى آن را ناظر به دو قبيله از قبائل « قريش » در « مكّه » مىدانند ، و بعضى\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nدو قبيله از قبائل انصار پيامبر صلى الله عليه و آله در « مدينه » و بعضى تفاخر « يهود » را بر ديگران . « 1 »\r\nهر چند « مكّى » بودن آن صحيح‌تر به نظر مىرسد .\r\nاما ، مسلّم است كه اين شان نزول‌ها هر چه باشد ، هرگز مفهوم آيه را محدود نمىكند .\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « الميزان » ، ج 20 ، ص 353 ؛ « قرطبى » ، ج 20 ، ص 168 .\r\n","page_name":" 508 ","page_number":508},
  {"content":"\r\n\r\n( 1 ) وَيْلٌ لِكُلِّ هُمَزَةٍ لُمَزَةٍ ( 2 ) الَّذي جَمَعَ مالًا وَ عَدَّدَهُ ( 3 ) يَحْسَبُ أَنَّ مالَهُ أَخْلَدَهُ ( 4 ) كَلَّا لَيُنْبَذَنَّ فِي الْحُطَمَةِ ( 5 ) وَ ما أَدْراكَ مَا الْحُطَمَةُ ( 6 ) نارُ اللَّهِ الْمُوقَدَةُ ( 7 ) الَّتي تَطَّلِعُ عَلَى الْأَفْئِدَةِ ( 8 ) إِنَّها عَلَيْهِمْ مُؤْصَدَةٌ ( 9 ) في عَمَدٍ مُمَدَّدَةٍ\r\nواى بر هر عيبجوى مسخره كننده‌اى !\r\nهمان كس كه مال فراوانى جمع آورى و شماره كرده ( بى هيچ قيد و شرطى ) !\r\nاو گمان مىكند كه اموالش او را جاودانه مىسازد .\r\nچنين نيست ( كه مىپندارد ) ؛ به زودى در « حطمه » ( آتشى خردكننده ) پرتاب مىشود .\r\nو تو چه مىدانى « حطمه » چيست ؟ !\r\nآتش برافروختهء الهى است .\r\nآتشى كه از دل‌ها سر مىزند !\r\nاين آتش بر آنها فرو بسته شده .\r\nدر ستون‌هاى كشيده و طولانى !\r\nشأن نزول :\r\n\r\nواى بر عيب‌جويان و طعنه‌زنان\r\nجمعى از مفسران چنين گفته‌اند : آيات اين سوره ، دربارهء « وليد بن مغيره » نازل شده است ، كه در پشت سر پيغمبر اكرم صلى الله عليه و آله غيبت مىكرد ، و در پيش رو طعن و استهزاء مىنمود .\r\nبعضى ديگر ، آن را دربارهء افراد ديگرى از سران شرك و دشمنان كينه‌توز و\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nسرشناس اسلام مانند : « اخنس بن شريق » ، « امية بن خلف » و « عاص بن وائل » دانسته‌اند . « 1 »\r\nولى ، چنانچه اين شأن نزول‌ها را بپذيريم ، باز عموميت مفهوم آيات شكسته نمىشود ، بلكه شامل تمام كسانى است كه داراى اين صفاتند .\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « الميزان » ، ج 20 ، ص 360 ؛ « قرطبى » ، ج 20 ، ص 183 .\r\n","page_name":" 510 ","page_number":510},
  {"content":"\r\n\r\n( 1 ) أَ لَمْ تَرَ كَيْفَ فَعَلَ رَبُّكَ بِأَصْحابِ الْفيلِ ( 2 ) أَ لَمْ يَجْعَلْ كَيْدَهُمْ في تَضْليلٍ ( 3 ) وَ أَرْسَلَ عَلَيْهِمْ طَيْراً أَبابِيلَ ( 4 ) تَرْميهِمْ بِحِجارَةٍ مِنْ سِجِّيلٍ ( 5 ) فَجَعَلَهُمْ كَعَصْفٍ مَأْكُولٍ\r\nآيا نديدى پروردگارت با فيل سواران ( لشگر ابرهه كه براى نابودى كعبه آمده بودند ) چه كرد ؟ !\r\nآيا نقشهء آنها را در ضلالت و تباهى قرار نداد ؟ !\r\nو بر سر آنها پرندگانى را گروه گروه فرستاد .\r\nكه با سنگ‌هاى كوچكى آنان را هدف قرار مىدادند .\r\nسرانجام آنها را همچون كاه خورده شده ( و متلاشى ) قرار داد !\r\nشأن نزول :\r\n\r\nمگر داستان اصحاب فيل را نشنيده‌اى ؟ !\r\nدر حديثى از امام على بن الحسين عليه السلام مىخوانيم : « ابوطالب همواره با شمشيرش از پيغمبر اكرم صلى الله عليه و آله دفاع مىكرد تا آنجا كه مىفرمايد : ( روزى ) « ابوطالب » عرض كرد : فرزند برادر ! آيا تو مبعوث به همهء مردم شده‌اى ، يا تنها به قوم خودت ؟\r\nپيغمبر صلى الله عليه و آله فرمود : نه ، مبعوث به جميع انسان‌ها شده‌ام ، از سفيد و سياه ، عربى و عجمى ، سوگند به كسى كه جانم در دست او است ، كه من همهء انسان‌هاى سفيد پوست و سياه پوست را به اين آئين دعوت مىكنم ، و تمام كسانى را كه بر قلهء كوه‌ها و درياها هستند به اين آئين فرا مىخوانم ، و من تمام كسانى كه به زبان‌هاى فارسى و رومى سخن مىگويند را به سوى هدايت دعوت مىكنم .\r\nهنگامى كه اين سخن به گوش قريش رسيد ، در حيرت فرو رفتند و گفتند : آيا گوش به سخنان فرزند برادرت نمىدهى كه چه مىگويد ؟\r\nبه خدا سوگند اگر مردم فارس و روم اين سخنان را بشنوند ، ما را از سرزمينمان\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nمىربايند ! و سنگ‌هاى خانهء كعبه را قطعه قطعه جدا مىكنند ! اينجا بود كه خداوند آيهء شريفهء وَ قالُوا إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا أَ وَ لَمْ نُمَكِّنْ لَهُمْ حَرَماً آمِناً يُجْبى إِلَيْهِ ثَمَراتُ كُلِّ شَيْءٍ : « آنها گفتند : اگر ما هدايت را با تو بپذيريم ( و از تو تبيعت كنيم ) ما را از سرزمينمان مىربايند ! ، آيا ما آنها را در حرم امنى كه ثمرات هر چيز را به سوى آن مىآورند جاى نداديم » ؟ « 1 »\r\nو دربارهء اين سخن آنها كه خانهء كعبه را متلاشى مىكنند ، سورهء « فيل » را نازل كرد » ( و به آنها گوشزد نمود : هيچ كس قادر بر چنين كارى نيست ) . « 2 »\r\n* * * \r\nداستان اصحاب الفيل\r\nمفسران و مورخان اين داستان را به صورت‌هاى مختلفى نقل كرده‌اند ، و در سال وقوع آن نيز گفتگو دارند ، اما اصل داستان آن چنان مشهور است كه در رديف اخبار متواتر قرار گرفته ، و ما آن را طبق روايات معروف كه از « سيرهء ابن هشام » ، « بلوغ الارب » ، « بحار الانوار » و « مجمع البيان » خلاصه كرده‌ايم ، مىآوريم :\r\n« ذونواس » پادشاه « يمن » ، مسيحيان « نجران » را كه در نزديكى آن سرزمين مىزيستند ، تحت شكنجه شديد قرار داد ، تا از آئين مسيحيت بازگردند ، ( قرآن اين ماجرا را به عنوان « اصحاب الاخدود » در سورهء « بروج » آورده ، و ما آن را در تفسير همان سوره مشروحاً بيان كرديم ) .\r\nبعد از اين جنايت بزرگ ، مردى به نام « دوس » از ميان آنها جان سالم به در برد ، و خود را به « قيصر روم » كه بر آئين مسيح بود رسانيد ، و ماجرا را براى او شرح داد .\r\nاز آنجا كه فاصلهء ميان « روم » و « يمن » زياد بود ، « قيصر » نامه‌اى به « نجاشى » سلطان « حبشه » نوشت ، تا انتقام نصاراى « نجران » را از « ذونواس » بگيرد ، و نامه را با همان شخص براى « نجاشى » فرستاد .\r\n\r\n\r\n","description":"","footnote":"\r\n( 1 ) قصص ، آيهء 57 .\r\n( 2 ) « نور الثقلين » ، ج 4 ، ص 135 ، و ج 5 ، ص 669 ، ح 8 ؛ « روضة الواعظين » الفتال نيشابورى ، ص 54 .\r\n","page_name":" 512 ","page_number":512},
  {"content":"\r\n\r\n« نجاشى » سپاهى عظيم بالغ بر هفتاد هزار نفر به فرماندهى شخصى به نام « ارياط » روانهء « يمن » كرد ، « ابرهه » نيز يكى از فرماندهان اين سپاه بود .\r\n« ذونواس » شكست خورد ، و « ارياط » حكمران « يمن » شد ، بعد از مدتى ، « ابرهه » بر ضد او قيام كرد ، او را از بين برد و بر جاى او نشست .\r\nخبر اين ماجرا به « نجاشى » رسيد ، تصميم گرفت « ابرهه » را سركوب كند ، « ابرهه » براى نجات خود ، موهاى سر را تراشيد ، و با مقدارى از خاك « يمن » به نشانهء تسليم كامل نزد « نجاشى » فرستاده ، و بدين وسيله اعلام وفادارى كرد .\r\n« نجاشى » چون چنين ديد ، او را بخشيد و در پست خود ابقا نمود .\r\nدر اين هنگام ، « ابرهه » براى اثبات خوش خدمتى ، كليساى بسيار زيبا و مهمى بنا كرد كه مانند آن در آن زمان در كرهء زمين وجود نداشت ، و به دنبال آن تصميم گرفت مردم « جزيرهء عربستان » را به جاى « كعبه » به سوى آن فرا خواند ، و تصميم گرفت :\r\nآنجا را كانون حج عرب سازد ، و مركزيت مهم « مكّه » را به آنجا منتقل كند .\r\nبراى همين منظور ، مبلغان بسيارى به اطراف ، و در ميان قبائل عرب و سرزمين « حجاز » فرستاد ، اعراب كه سخت به « مكّه » و « كعبه » علاقه داشتند و آن را از آثار بزرگ « ابراهيم » خليل مىدانستند ، احساس خطر كردند .\r\nطبق بعضى از روايات ، گروهى آمدند و مخفيانه « كليسا » را آتش زدند ، و طبق نقل ديگرى ، بعضى آن را مخفيانه آلوده و ملوث ساختند ، و به اين ترتيب در برابر اين دعوت بزرگ ، عكس العمل شديد نشان دادند و معبد « ابرهه » را بى اعتبار كردند .\r\n« ابرهه » سخت خشمگين شد ، و تصميم گرفت خانهء « كعبه » را به كلى ويران سازد ، تا هم انتقام گرفته باشد ، و هم عرب را متوجه معبد جديد كند ، با لشگر عظيمى كه بعضى از سوارانش از « فيل » استفاده مىكردند عازم « مكّه » شد .\r\nهنگامى كه نزديك « مكّه » رسيد كسانى را فرستاد تا شتران و اموال اهل « مكّه » را به غارت آورند ، و در اين ميان ، دويست شتر از « عبدالمطلب » غارت شد .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n« ابرهه » كسى را به داخل « مكّه » فرستاد و به او گفت : بزرگ « مكّه » را پيدا كند ، و به او بگويد : « ابرهه » پادشاه « يمن » مىگويد : من براى جنگ نيامده‌ام ، تنها براى اين آمده‌ام كه اين خانهء كعبه را ويران كنم ، اگر شما دست به جنگ نبريد ، نيازى به ريختن خونتان ندارم !\r\nفرستادهء « ابرهه » وارد « مكّه » شد و از رئيس و شريف « مكّه » جستجو كرد ، همه ، « عبدالمطلب » را به او نشان دادند ، ماجرا را نزد « عبدالمطلب » بازگو كرد ، « عبدالمطلب » نيز گفت : ما توانائى جنگ با شما را نداريم ، و اما خانهء كعبه را ، خداوند خودش حفظ مىكند .\r\nفرستادهء « ابرهه » به « عبدالمطلب » گفت : بايد با من نزد او بيائى ، هنگامى كه « عبدالمطلب » وارد بر « ابرهه » شد ، او سخت تحت تأثير قامت بلند و قيافهء جذاب و ابهت فوق العادهء « عبدالمطلب » قرار گرفت ، تا آنجا كه « ابرهه » براى احترام او از جا برخاست ، روى زمين نشست ، و « عبدالمطلب » را در كنار دست خود جاى داد ؛ زيرا نمىخواست او را روى تخت در كنار خود بنشاند ، سپس به مترجمش گفت : از او بپرس حاجت تو چيست ؟ !\r\nبه مترجم گفت : حاجتم اين است كه دويست شتر را از من به غارت برده‌اند ، دستور دهيد اموالم را بازگردانند .\r\n« ابرهه » سخت از اين تقاضا در عجب شد ، و به مترجمش گفت : به او بگو :\r\nهنگامى كه تو را ديدم عظمتى از تو در دلم جاى گرفت ، اما اين سخن را كه گفتى در نظرم كوچك شدى ، تو دربارهء دويست شترت سخن مىگوئى ، اما دربارهء « كعبه » كه دين تو و اجداد تو است و من براى ويرانيش آمده‌ام ، مطلقاً سخنى نمىگوئى ؟ !\r\n« عبدالمطلب » گفت :\r\nأَنَا رَبُّ الإِبِلِ ، وَ إِنَّ لِلْبَيْتِ رَبّاً سَيَمْنَعُهُ ! :\r\n« من صاحب شترانم ، و اين خانه صاحبى دارد كه از آن دفاع مىكند » ( اين سخن ، « ابرهه » را تكان داد و در فكر فرو رفت ) .\r\n« عبدالمطلب » به « مكّه » آمد ، و به مردم اطلاع داد : به كوه‌هاى اطراف پناهنده\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nشوند ، و خودش با جمعى كنار خانهء كعبه آمد تا دعا كند و يارى طلبد ، دست در حلقهء درِ خانهء كعبه كرد و اشعار معروفش را خواند :\r\n لا هُمَّ إِنَّ الْمَرْءَ يَمْنَعُ رَحْلَهُ فَامْنَعْ رِحالَكَ * لا يَغْلِبَنَّ صَلِيبُهُمْ وَ مِحالُهُمْ أَبَداً مِحَالك !\r\nجَرُّوا جَمِيْعَ بِلادِهِمْ وَ الْفِيْلَ كَىْ يَسْبُوا عِيالَكَ * لا هُمَّ إِنَّ الْمَرْءَ يَمْنَعُ رَحْلَهُ فَامْنَعْ عِيْالَكَ\r\nوَ انْصُرْ عَلىْ آلِ الصَّلِيْبِ وَ عابِدِيْهِ الْيَوْمَ آلَكَ : « 1 » \r\n« خداوندا ! هر كس از خانهء خود دفاع مىكند ، تو خانه‌ات را حفظ كن » !\r\n« هرگز مباد روزى كه صليب آنها و قدرتشان بر نيروهاى تو غلبه كنند » .\r\n« آنها تمام نيروهاى بلاد خويش و فيل را با خود آورده‌اند تا ساكنان حرم تو را اسير كنند » .\r\n« خداوندا ! هر كس از خانوادهء خويش دفاع مىكند ، تو نيز از ساكنان حرم امنت دفاع كن » .\r\n« و امروز ساكنان اين حرم را بر آل صليب و عبادت كنندگانش يارى فرما » .\r\nسپس « عبدالمطلب » به يكى از دره‌هاى اطراف « مكّه » آمد و در آنجا با جمعى از « قريش » پناه گرفت ، و به يكى از فرزندانش دستور داد : بالاى كوه « ابو قبيس » برود ، ببيند چه خبر مىشود .\r\nفرزندش به سرعت نزد پدر آمده ، گفت : پدر ! ابرى سياه از ناحيهء دريا ( درياى احمر ) به چشم مىخورد كه به سوى سرزمين ما مىآيد ، « عبدالمطلب » خرسند شد ، صدا زد :\r\nيا مَعْشَرَ قُرَيْشٍ ! أُدْخُلُوا مَنازِلَكُمْ فَقَدْ أَتاكُمُ اللَّهُ بِالنَّصْرِ مِنْ عِنْدِهِ :\r\n« اى جمعيت قريش ! به منزل‌هاى خود بازگرديد كه نصرت الهى به سراغ شما آمد » اين از يكسو .\r\n\r\n\r\n","description":"","footnote":"\r\n( 1 ) مورخان و مفسران ، اشعار فوق را مختلف آورده‌اند ، آنچه در بالا آمد خلاصه‌اى است از تركيبى از نقل‌هاى مختلف .\r\n","page_name":" 515 ","page_number":515},
  {"content":"\r\n\r\nاز سوى ديگر ، « ابرهه » سوار بر « فيل » معروفش كه « محمود » نام داشت با لشگر انبوهش براى درهم كوبيدن كعبه از كوه‌هاى اطراف سرازير « مكّه » شد ، ولى هر چه بر « فيل » خود فشار مىآورد پيش نمىرفت ، اما هنگامى كه سر او را به سوى « يمن » باز مىگرداند ، به سرعت حركت مىكرد ، « ابرهه » از اين ماجرا سخت متعجب شد و در حيرت فرو رفت .\r\nدر اين هنگام ، پرندگانى از سوى دريا فرا رسيدند ، همانند پرستوها و هر يك از آنها سه عدد سنگريزه با خود همراه داشت ، يكى به منقار و دو تا در پنجه‌ها ، تقريباً به اندازهء نخود ، اين سنگريزه‌ها را بر سر لشگريان « ابرهه » فرو ريختند ، به هر كدام از آنها اصابت مىكرد هلاك مىشد ، و بعضى گفته‌اند : سنگريزه‌ها به هر جاى بدن آنها مىخورد ، سوراخ مىكرد و از طرف مقابل خارج مىشد .\r\nوحشت عجيبى بر تمام لشگر « ابرهه » سايه افكند ، آنها كه زنده مانده بودند پا به فرار گذاشتند ، و راه « يمن » را سؤال مىكردند كه بازگردند ، ولى پيوسته در وسط جاده مانند برگ خزان به زمين مىريختند .\r\nخود « ابرهه » نيز مورد اصابت سنگى واقع شد و مجروح گشت ، و او را به « صنعاء » ( پايتخت يمن ) بازگرداندند و در آنجا چشم از دنيا پوشيد .\r\nبعضى گفته‌اند : اولين بار كه بيمارى « حصبه » و « آبله » در سرزمين عرب ديده شد ، آن سال بود .\r\nتعداد فيل‌هائى را كه « ابرهه » با خود آورده بود ، بعضى همان فيل « محمود » و بعضى هشت فيل و بعضى ده ، و بعضى دوازده نوشته‌اند .\r\nو در همين سال ، مطابق مشهور ، پيغمبر اكرم صلى الله عليه و آله تولد يافت ، و جهان به نور وجودش روشن شد ، لذا جمعى معتقدند : ميان اين دو ، رابطه‌اى وجود داشته . به هر حال ، اهميت اين حادثهء بزرگ به قدرى بود كه ، آن سال را « عام الفيل » ( سال فيل ) ناميدند و مبدأ تاريخ عرب شناخته شد . « 1 »\r\n\r\n\r\n","description":"","footnote":"\r\n( 1 ) « سيرهء ابن هشام » ، ج 1 ، ص 38 تا 62 ، « بلوغ الارب » ، ج 1 ، ص 250 تا 263 ، « بحار الانوار » ، ج 15 ، ص 130 به بعد و « مجمع البيان » ، ذيل آيات مورد بحث .\r\n","page_name":" 516 ","page_number":516},
  {"content":"\r\n\r\n( 1 ) أَ رَأَيْتَ الَّذي يُكَذِّبُ بِالدِّينِ ( ( 2 ) ) فَذلِكَ الَّذي يَدُعُّ الْيَتيمَ ( ( 3 ) ) وَ لا يَحُضُّ عَلى طَعامِ الْمِسْكينِ ( ( 4 ) ) فَوَيْلٌ لِلْمُصَلِّينَ ( ( 5 ) ) الَّذينَ هُمْ عَنْ صَلاتِهِمْ ساهُونَ ( ( 6 ) ) الَّذينَ هُمْ يُراءوُنَ ( ( 7 ) ) وَ يَمْنَعُونَ الْماعُونَ\r\nآيا كسى كه روز جزا را پيوسته انكار مىكند ديدى ؟ !\r\nاو همان كسى است كه يتيم را با خشونت مىراند .\r\nو ( ديگران را ) به اطعام مسكين تشويق نمىكند !\r\nپس واى بر نمازگزارانى كه ،\r\nدر نماز خود سهل انگارى مىكنند !\r\nهمان كسانى كه ريا مىكنند .\r\nو ديگران را از وسائل ضرورى زندگى منع مىنمايند !\r\nشأن نزول :\r\n\r\nآثار تكذيب دين در امور زندگى\r\nدر شأن نزول اين سوره ، بعضى گفته‌اند : دربارهء « ابوسفيان » نازل شده ، كه هر روز دو شتر بزرگ نحر مىكرد ، و خود ، اطرافيان و يارانش از آن استفاده مىنمودند ، اما روزى يتيمى آمد و تقاضاى چيزى كرد ، او با عصايش بر او زد و او را دور كرد .\r\nبعضى ديگر گفته‌اند : آيه دربارهء « وليد بن مغيره » يا « عاص بن وائل » نازل شده است . « 1 »\r\n* * *\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 18 ، ص 175 ؛ « قرطبى » ، ج 20 ، ص 210 .\r\n","page_name":" 517 ","page_number":517},
  {"content":"\r\n\r\n1 إِنَّا أَعْطَيْناكَ الْكَوْثَرَ ( ( 2 ) ) فَصَلِّ لِرَبِّكَ وَ انْحَرْ ( ( 3 ) ) إِنَّ شانِئَكَ هُوَ الْأَبْتَرُ\r\nما به تو كوثر ( خير و بركت فراوان ) عطا كرديم !\r\nپس براى پروردگارت نماز بخوان و قربانى كن !\r\n( و بدان ) دشمن تو قطعاً بريده نسل و بى عقب است !\r\nشأن نزول :\r\n\r\nبه تو كوثر داديم !\r\nدر شأن نزول اين سوره ، مىخوانيم : « عاص بن وائل » كه از سران مشركان بود ، پيغمبر اكرم صلى الله عليه و آله را به هنگام خارج شدن از مسجد الحرام ملاقات كرد ، و مدتى با حضرت گفتگو نمود ، گروهى از سران « قريش » در مسجد نشسته بودند ، اين منظره را از دور مشاهده كردند .\r\nهنگامى كه « عاص بن وائل » وارد مسجد شد ، به او گفتند : با كه صحبت مىكردى ؟ گفت : با اين مرد « ابتر » !\r\nاين تعبير را به خاطر اين انتخاب كرد ، كه « عبداللَّه » پسر پيغمبر اكرم صلى الله عليه و آله از دنيا رفته بود ، و عرب كسى را كه پسر نداشت « ابتر » ( يعنى بلا عقب ) مىناميد ، و لذا « قريش » اين نام را بعد از فوت پسر پيغمبر براى حضرت انتخاب كرده بود ( سورهء فوق نازل شد و پيغمبر اكرم صلى الله عليه و آله را به نعمت‌هاى بسيار و كوثر بشارت داد ، و دشمنان او را ابتر خواند ) . « 1 »\r\nتوضيح اين كه : پيغمبر اكرم صلى الله عليه و آله دو فرزند پسر از بانوى اسلام « خديجه » داشت :\r\nيكى « قاسم » و ديگرى « طاهر » كه او را « عبداللَّه » نيز مىناميدند ، و هر دو در « مكّه » از دنيا رفتند ، و پيغمبر اكرم صلى الله عليه و آله فاقد فرزند پسر شد ، اين موضوع زبان بدخواهان\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « بحار الانوار » ، ج 17 ، ص 203 .\r\n","page_name":" 518 ","page_number":518},
  {"content":"\r\n\r\n« قريش » را گشود ، و كلمهء « ابتر » را براى حضرتش انتخاب كردند . « 1 »\r\nآنها طبق سنت خود ، براى فرزند پسر اهميت فوق العاده‌اى قائل بودند ، او را تداوم‌بخش برنامه‌هاى پدر مىشمردند ، بعد از اين ماجرا ، آنها فكر مىكردند با رحلت پيغمبر اكرم صلى الله عليه و آله برنامه‌هاى او به خاطر نداشتن فرزند ذكور ، تعطيل خواهد شد و خوشحال بودند .\r\nقرآن مجيد نازل شد و به طرز اعجازآميزى در اين سوره ، به آنها پاسخ گفت ، و خبر داد : دشمنان او ابتر خواهند بود ، و برنامهء اسلام و قرآن هرگز قطع نخواهد شد ، بشارتى كه در اين سوره داده شده از يكسو ، ضربه‌اى بود بر اميدهاى دشمنان اسلام ، و از سوى ديگر ، تسلّى خاطرى بود به رسول اللَّه صلى الله عليه و آله كه بعد از شنيدن اين لقب زشت و توطئهء دشمنان ، قلب پاكش غمگين و مكدّر شده بود .\r\n* * *\r\n\r\n\r\n","description":"","footnote":"\r\n( 1 ) پيغمبر اكرم صلى الله عليه و آله صاحب فرزند ذكور ديگرى به نام « ابراهيم » از « ماريهء قبطيه » در « مدينه » در سال هشتم هجرت شد ، ولى اتفاقاً او نيز قبل از آن كه به دو سالگى برسد چشم از دنيا پوشيد و وفات او قلب پيامبر صلى الله عليه و آله را آزرد .\r\n","page_name":" 519 ","page_number":519},
  {"content":"\r\n\r\n( ( 1 ) ) قُلْ يا أَيُّهَا الْكافِرُونَ ( ( 2 ) ) لا أَعْبُدُ ما تَعْبُدُونَ ( ( 3 ) ) وَ لا أَنْتُمْ عابِدُونَ ما أَعْبُدُ ( ( 4 ) ) وَ لا أَنا عابِدٌ ما عَبَدْتُّمْ ( ( 5 ) ) وَ لا أَنْتُمْ عابِدُونَ ما أَعْبُدُ ( ( 6 ) ) لَكُمْ دينُكُمْ وَ لِيَ دينِ\r\nبگو : اى كافران !\r\nآنچه را شما مىپرستيد من نمىپرستم !\r\nو نه شما آنچه را من مىپرستم مىپرستيد .\r\nو نه من آنچه را شما پرستش كرده‌ايد مىپرستم .\r\nو نه شما آنچه را كه من مىپرستم پرستش مىكنيد .\r\nآئين شما براى خودتان ، و آئين من براى خودم !\r\nشأن نزول :\r\n\r\nهرگز معبودان شما را نمىپرستم\r\nدر روايات آمده است : « اين سوره دربارهء گروهى از سران مشركان « قريش » نازل شده ، مانند « وليد بن مغيره » ، « عاص بن وائل » ، « حارث بن قيس » ، « امية بن خلف » و . . . گفتند : اى محمّد ! تو بيا از آئين ما پيروى كن ، ما نيز از آئين تو پيروى مىكنيم ، و تو را در تمام امتيازات خود شريك مىسازيم ، يك سال تو خدايان ما را عبادت كن ! و سال ديگر ما خداى تو را عبادت مىكنيم ، اگر آئين تو بهتر باشد ، ما در آن با تو شريك شده‌ايم ، و بهره خود را گرفته‌ايم ، و اگر آئين ما بهتر باشد تو در آئين ما شريك شده و بهره‌ات را از آن گرفته‌اى !\r\nپيغمبر صلى الله عليه و آله فرمود : پناه بر خدا كه من چيزى را همتاى او قرار دهم !\r\nگفتند : لااقل بعضى از خدايان ما را لمس كن و از آنها تبرك بجوى ، ما تصديق تو مىكنيم و خداى تو را مىپرستيم !\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nپيامبر صلى الله عليه و آله فرمود : من منتظر فرمان پروردگارم هستم .\r\nدر اين هنگام ، سورهء « قل يا ايها الكافرون » نازل شد ، رسول اللَّه به مسجد الحرام آمد ، در حالى كه جمعى از سران « قريش » در آنجا جمع بودند ، بالاى سر آنها ايستاد ، و اين سوره را تا آخر بر آنها خواند ، آنها وقتى پيام اين سوره را شنيدند كاملًا مأيوس شدند ، و حضرت و يارانش را آزار دادند » . « 1 »\r\n* * *\r\n\r\n\r\n","description":"","footnote":"\r\n( 1 ) اين شأن نزول را بسيارى از مفسران ، با مختصر اختلافى در عبارات ، در تفاسير خود آورده‌اند ، از جمله : « طبرسى » در « مجمع البيان » ، ذيل آيات مورد بحث و « قرطبى » در تفسيرش در ج 20 ، ص 225 و « ابوالفتوح رازى » در تفسير خود و « سيوطى » در « درّ المنثور » .\r\n","page_name":" 521 ","page_number":521},
  {"content":"\r\n\r\n( ( 1 ) ) تَبَّتْ يَدا أَبي لَهَبٍ وَ تَبَّ ( ( 2 ) ) ما أَغْنى عَنْهُ مالُهُ وَ ما كَسَبَ ( ( 3 ) ) سَيَصْلى ناراً ذاتَ لَهَبٍ ( ( 4 ) ) وَ امْرَأَتُهُ حَمَّالَةَ الْحَطَبِ ( ( 5 ) ) في جيدِها حَبْلٌ مِنْ مَسَدٍ\r\nبريده باد هر دو دست « ابولهب » ( و مرگ بر او باد ) !\r\nهرگز مال و ثروتش و آنچه را به دست آورد به حالش سودى نبخشيد !\r\nو به زودى وارد آتشى شعله‌ور و پر لهيب مىشود .\r\nو ( نيز ) همسرش ، در حالى كه هيزم‌كش ( دوزخ ) است .\r\nو طنابى در گردنش از ليف خرما است !\r\nشأن نزول :\r\n\r\nمرگ بر ابولهب !\r\nاز « ابن عباس » نقل شده : هنگامى كه آيهء « وَ انْذُرْ عَشِيْرَتَكَ الأَقْرَبِيْنَ » نازل شد و پيغمبر مأموريت يافت فاميل نزديك خود را انذار كند و به اسلام دعوت نمايد ( دعوت خود را علنى سازد ) پيغمبر اكرم صلى الله عليه و آله بر فراز كوه « صفا » آمده ، فرياد زد :\r\n« يا صَباحاهُ » !\r\n( اين جمله را عرب زمانى مىگفت كه مورد هجوم غافلگيرانه دشمن قرار مىگرفت ، براى اين كه همه را با خبر سازند و به مقابله برخيزند ، كسى صدا مىزد :\r\n« يا صَباحاهُ » !\r\nانتخاب كلمهء « صباح » به خاطر اين بود كه ، هجوم‌هاى غافلگيرانه غالباً در اوّل صبح واقع مىشد ) .\r\nهنگامى كه مردم « مكّه » اين صدا را شنيدند ، گفتند : كيست كه فرياد مىكشد ؟\r\nگفته شد : « محمّد » است ، جمعيت به سراغ حضرتش رفتند ، او قبائل عرب را با نام صدا زد ، و با صداى او جمع شدند ، فرمود : به من بگوئيد : اگر به شما خبر دهم كه سواران دشمن از كنار اين كوه به شما حمله‌ور مىشوند ، آيا مرا تصديق خواهيد كرد ؟\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nدر پاسخ گفتند : ما هرگز از تو دروغى نشنيده‌ايم .\r\nفرمود : انِّى نَذِيْرٌ لَكُمْ بَيْنَ يَدىْ عَذابٍ شَدِيْدٍ : « من شما را در برابر عذاب شديد الهى انذار مىكنم » ( شما را به توحيد و ترك بت‌ها دعوت مىنمايم ) .\r\nهنگامى كه « ابولهب » اين سخن را شنيد گفت :\r\nتَبّاً لَكَ ! أَ ما جَمَعْتَنا الَّا لِهذا ؟ ! :\r\n« زيان و مرگ بر تو باد ! آيا تو فقط براى همين سخن ما را جمع كردى » ؟ !\r\nدر اين هنگام بود كه ، اين سوره نازل شده : تَبَّتْ يَدا أَبِى لَهَبٍ وَ تَبَّ : « زيان و هلاكت بر دستان ابولهب باد كه زيانكار و هلاك شده است » .\r\nبعضى در اينجا افزوده‌اند : هنگامى كه همسر « ابولهب » ( نامش « ام جميل » بود ) با خبر شد كه اين سوره دربارهء او و همسرش نازل شده ، به سراغ پيغمبر اكرم صلى الله عليه و آله آمد ، در حالى كه آن حضرت را نمىديد ، سنگى در دست داشت و گفت : من شنيده‌ام « محمّد » مرا هجو كرده ، به خدا سوگند اگر او را بيابم با همين سنگ بر دهانش مىزنم ! من خودم نيز شاعرم ! سپس به اصطلاح ، اشعارى در مذمت پيغمبر و اسلام بيان كرد . « 1 »\r\nخطر « ابولهب » و همسرش براى اسلام و عداوت آنها منحصر به اين نبود ، و اگر مىبينيم قرآن لبهء تيز حمله را متوجه آنها كرده و با صراحت از آنها نكوهش مىكند ، دلائلى بيش از اين دارد كه بعداً به خواست خدا به آن اشاره خواهد شد .\r\n* * *\r\n\r\n\r\n","description":"","footnote":"\r\n( 1 ) « قرطبى » ، ج 10 ، ص 7324 ( با كمى تلخيص ) ، همين مضمون را با تفاوتى « طبرسى » در « مجمع البيان » ، ذيل آيات مورد بحث و « ابن اثير » در « الكامل » ، ج 2 ، ص 60 ، و « درّ المنثور » و « ابوالفتوح رازى » و « فخر رازى » و « فى ظلال القرآن » در تفسير اين سوره نقل كرده‌اند .\r\n","page_name":" 523 ","page_number":523},
  {"content":"\r\n\r\n( 1 ) قُلْ هُوَ اللَّهُ أَحَدٌ ( 2 ) اللَّهُ الصَّمَدُ ( 3 ) لَمْ يَلِدْ وَ لَمْ يُولَدْ ( 4 ) وَ لَمْ يَكُنْ لَهُ كُفُواً أَحَدٌ\r\nبگو : خداوند ، يكتا و يگانه است .\r\nخداوندى است كه همهء نيازمندان قصد او مىكنند .\r\n( هرگز ) نزاد ، و زاده نشد .\r\nو براى او هيچ گاه شبيه و مانندى نبوده است !\r\nشأن نزول :\r\n\r\nتوصيف كامل از خدا\r\nدر شأن نزول اين سوره ، از امام صادق عليه السلام چنين نقل شده : « يهود از رسول اللَّه صلى الله عليه و آله تقاضا كردند ، خداوند را براى آنها توصيف كند ، پيغمبر صلى الله عليه و آله سه روز سكوت كرد و پاسخى نگفت ، تا اين سوره نازل شد و پاسخ آنها را بيان كرد » .\r\nدر بعضى از روايات آمده : اين سؤال كننده « عبداللَّه بن صوريا » يكى از سران معروف يهود بود ، و در روايت ديگرى آمده : « عبداللَّه بن سلام » چنين سؤالى را از پيغمبر اكرم صلى الله عليه و آله در « مكّه » كرد ، سپس ايمان آورد ، و ايمان خود را همچنان مكتوم مىداشت .\r\nدر روايات ديگرى آمده است : مشركان « مكّه » چنين سؤالى را كرده‌اند .\r\nدر بعضى از روايات نيز آمده : سؤال‌كنندگان ، گروهى از مسيحيان « نجران » بودند . « 1 »\r\nدر ميان اين روايات ، تضادى وجود ندارد ؛ زيرا ممكن است اين سؤال از ناحيهء همهء آنها مطرح شده باشد ، و اين خود دليلى است بر عظمت فوق العادهء اين سوره ، كه‌پاسخگوى سؤالات افراد و اقوام مختلف است .\r\n\r\n\r\n","description":"","footnote":"\r\n( 1 ) « الميزان » ، ج 20 ، ص 546 ؛ « مجمع البيان » ، ذيل آيات مورد بحث ؛ « قرطبى » ، ج 20 ، ص 246 .\r\n","page_name":" 524 ","page_number":524},
  {"content":"\r\n\r\n( 1 ) قُلْ أَعُوذُ بِرَبِّ الْفَلَقِ ( 2 ) مِنْ شَرِّ ما خَلَقَ ( 3 ) وَ مِنْ شَرِّ غاسِقٍ إِذا وَقَبَ ( 4 ) وَ مِنْ شَرِّ النَّفَّاثاتِ فِي الْعُقَدِ ( 5 ) وَ مِنْ شَرِّ حاسِدٍ إِذا حَسَدَ\r\nبگو : پناه مىبرم به پروردگار سپيدهء صبح .\r\nاز شرّ تمام آنچه آفريده است .\r\nو از شرّ موجود شرور هنگامى كه شبانه وارد مىشود .\r\nو از شرّ آنها كه با افسون در گره‌ها مىدمند ( و هر تصميمى را سست مىكنند ) .\r\nو از شرّ هر حسودى هنگامى كه حسد مىورزد !\r\nشأن نزول :\r\n\r\nپناه به شكافندهء افق تاريك !\r\nدربارهء شأن نزول اين سوره ، رواياتى در غالب كتب تفسير نقل شده ، كه مطابق آنها پيغمبر اكرم صلى الله عليه و آله به وسيلهء بعضى از يهود مورد سحر قرار گرفته ، بيمار شده بود ، « جبرئيل » نازل شد و محل ابزار سحر را كه در چاهى پنهان كرده بودند نشان داد ، آن را بيرون آوردند ، سپس اين سوره را خواندند ، و حال پيغمبر اكرم صلى الله عليه و آله بهبود يافت . « 1 »\r\nولى ، مرحوم « طبرسى » و بعضى ديگر از محققان ، اين گونه روايات را كه سند آن فقط به دو نفر « ابن عباس » و « عايشه » منتهى مىشود ، زير سؤال قرار داده‌اند ؛ زيرا :\r\nاوّلًا - سوره ، طبق مشهور « مكّى » است و لحن آن نيز لحن سوره‌هاى « مكّى » را دارد ، در حالى كه درگيرى پيامبر صلى الله عليه و آله با يهود در « مدينه » بوده است و اين خود دليلى است بر عدم اصالت اين گونه روايات .\r\nاز سوى ديگر ، اگر پيغمبر اكرم صلى الله عليه و آله به اين آسانى مورد سحر ساحران قرار گيرد ، تا\r\n\r\n\r\n","description":"","footnote":"\r\n( 1 ) « مجمع البيان » ، ذيل آيات مورد بحث ؛ « قرطبى » ، ج 20 ، ص 253 .\r\n","page_name":" 525 ","page_number":525},
  {"content":"\r\n\r\nآنجا كه بيمار شود و در بستر بيفتد ، به آسانى ممكن است او را از مقاصد بزرگش بازدارند ، مسلماً خداوندى كه او را براى چنان مأموريت و رسالت عظيمى فرستاده ، از نفوذ سحر ساحران حفظ خواهد كرد ، تا مقام والاى نبوت بازيچهء دست آنها نشود .\r\nاز سوى سوم ، اگر بنا شود سحر در جسم پيغمبر صلى الله عليه و آله اثر بگذارد ، ممكن است اين توهّم در مردم پيدا شود كه سحر در روح او نيز مؤثر است ، و ممكن است افكارش دستخوش سحر ساحران گردد ، و اين معنى اصل اعتماد به پيامبر صلى الله عليه و آله را در افكار عمومى متزلزل مىسازد .\r\nلذا قرآن مجيد اين معنى را نفى مىكند كه پيغمبر « مسحور » شده باشد ، مىفرمايد : وَ قالَ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً * أُنْظُرْ كَيْفَ ضَرَبُوا لَكَ الأَمْثالَ فَضَلُّوا فَلا يَسْتَطيعُونَ سَبيلًا : « ظالمان گفتند : شما از يك انسان سحره شده‌اى پيروى مىكنيد * ببين چگونه براى تو مثل‌ها زدند و گمراه شدند ؟ آن چنان كه نمىتوانند راه را پيدا كنند » ! « 1 »\r\n« مسحور » در اينجا خواه به معنى كسى باشد كه از نظر عقلى سحر شده يا در جسمش ، در هر صورت گواه بر مقصود ما است .\r\nبه هر حال ، با چنين روايات مشكوكى ، نمىتوان قداست مقام نبوت را زير سؤال برد ، و در فهم آيات بر آنها تكيه كرد .\r\n* * *\r\n\r\n\r\n\r\n","description":"","footnote":"\r\n( 1 ) فرقان ، آيات 8 و 9 .\r\n","page_name":" 526 ","page_number":526}
  ]