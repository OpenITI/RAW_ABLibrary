[
  {"content":"\r\nمجموعه تاريخ ايران\r\n17\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد دوازدهم\r\nترجمهء\r\nابوالقاسم پاينده\r\nانتشارات اساطير\r\n33\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد دوازدهم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ سوم : بهار 1369 ه‍ ش .\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد دوازدهم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nمرداد ماه 1354\r\n","description":"","footnote":"","page_name":" مقدمة 1 ","page_number":3},
  {"content":"\r\nيادآورى ناشر\r\nخوانندهء محترم در چاپ نخستين كتاب شماره صفحه 5075 اشتباهاً 5085 شده است اما توالى مطلب محفوظ است .\r\n","description":"","footnote":"","page_name":" مقدمة 2 ","page_number":4},
  {"content":"\r\n\r\n[ جلد دوازدهم 
  ]\r\nبسم الله الرحمن الرحيم\r\n\r\n[ دنبالهء حوادث سال صد و پنجاه و هشتم 
  ]\r\nدر اين سال با مهدى ، محمد بن عبد الله بن محمد بن على بن عبد الله بن عباس ، بيعت خلافت كردند ، به مكه ، صبحگاه همان شب كه ابو جعفر منصور در گذشته بود ،\r\n( 109 و اين به روز شنبه بود هشت روز رفته از ذى حجه سال صد و پنجاه و هشتم .\r\nهشام بن محمد و محمد بن عمر و ديگران چنين گفته‌اند . اما بگفته واقدى بيعت وى به بغداد بود ، به روز پنجشنبه يازده روز مانده از ذىحجهء اين سال . 109 مادر مهدى ، ام موسى دختر منصور بن عبد الله حميرى بود .\r\n( 110\r\n\r\nخلافت مهدى بن محمد بن عبد الله عباسى سخن از كيفيت پيمانى كه به هنگام مرگ منصور در مكه براى خلافت مهدى نهادند\r\nمحمد نوفلى گويد : به سالى كه ابو جعفر منصور درگذشت از راه بصره حركت كردم ، ابو جعفر منصور از راه كوفه رفته بود . در ذات عرق به دو رسيدم و با وى برفتم . هر وقت بر مىنشست نزديك وى مىرفتم و سلام مىگفتم . بيمار بود و نزديك مرگ ، و چون به بئر ميمون رسيد آنجا فرود آمد و ما وارد مكه شديم . عمرهء خويش را انجام دادم ، آنگاه چنان بود كه هر روز سوى ابو جعفر مىرفتم و تا نزديك نيمروز در سراپرده وى مىماندم ، سپس باز مىگشتم . هاشميان نيز چنين مىكردند .\r\n","description":"","footnote":"","page_name":" 5059 ","page_number":5},
  {"content":"\r\nبيمارى ابو جعفر شدت مىگرفت و فزون مىشد تا شبى كه در گذشته بود و ما نمىدانستيم .\r\nهنگام طلوع فجر نماز صبح را در مسجد الحرام بكردم ، آنگاه برنشستم . در دو جامهء خويش بودم و شمشيرى روى آن آويخته بودم و با محمد بن عون حارثى مىرفتم كه از نزديكان و سران بنى هاشم بود . در آن روز دو جامه گلى رنگ به تن داشت كه در آن محرم بود و شمشيرى روى آن آويخته بود .\r\nگويد : پيران بنى هاشم دوست داشتند كه در رنگ گلى احرام كنند به سبب حديث عمر بن خطاب و عبد الله بن جعفر و گفتار على بن ابى طالب در اين باب .\r\nگويد : وقتى به ابطح رسيديم عباس بن محمد و محمد بن سليمان با سوار و پياده به ما رسيدند كه وارد مكه مىشدند . به طرف آنها رفتيم و سلامشان گفتيم ، سپس برفتيم . محمد بن عون به من گفت : « وضع اين دو كس و ورودشان را به مكه چگونه مىبينى ؟ » گفتم : « چنين پندارم كه آن مرد مرده و خواسته‌اند كه مكه را استوار كنند . » و قضيه چنان بود .\r\n( 111 گويد : در آن اثنا كه به راه مىرفتيم يكى ناشناس با دو جامهء كهنه نمايان شد .\r\nهنوز تاريك بود ، بيامد و ميان گردن اسبان ما وارد شد ، آنگاه رو به ما كرد و گفت : « به خدا آن مرد بمرد . » سپس از ما نهان شد .\r\nما برفتيم تا به اردوگاه رسيديم و وارد سراپرده اى شديم كه هر روز آنجا مىنشستيم . موسى بن مهدى را ديديم كه بالاى مجلس به نزد ستون سراپرده بود ، قاسم بن منصور به يك طرف سراپرده بود ، در آن وقت كه منصور را در ذات عرق ديديم ، وقتى بر شتر خويش مىنشست قاسم مىآمد و پيش روى وى ، ميان منصور و سالار نگهبانان روان مىشد و كسان دستور مىيافتند كه رقعه ها را به دو دهند .\r\nگويد : وقتى قاسم را كنار سراپرده ها ديدم و موسى را بالاى آن ديدم بدانستم كه منصور در گذشته است .\r\n","description":"","footnote":"","page_name":" 5060 ","page_number":6},
  {"content":"\r\nگويد : در آن وقت كه نشسته بودم حسن بن زيد بيامد و پهلوى من نشست و رانش روى رانم بود . كسان بيامدند تا سراپرده را پر كردند ، ابن عياش منتوف در آن ميان بود . در اين حال بوديم كه صداى گريه شنيديم حسن گفت : « گمان دارى اين مرد مرده است ؟ » گفتم : « چنين گمان ندارم ، اما پندارم كه سنگين شده يا از خويش رفته است . » ناگهان ابو العنبر ، خادم سياه منصور ، كه قباى خويش را از پيش و پس دريده بود و خاك بر سر ريخته بود ، به نزد ما رسيد و بانگ زد : « واى امير مؤمنانم . » همهء كسانى كه در سراپرده بودند برخاستند و سوى خيمه گاه ابو جعفر سرازير شدند كه مىخواستند وارد شوند ، اما خادمان مانع شدند و به سينهء آنها زدند . ابن عياش منتوف گفت : « سبحان الله ، مگر هرگز مرگ خليفه را نديده‌ايد ؟ خدايتان رحمت كند ، بنشينيد . » كسان نشستند . قاسم برخاست و جامهء خويش را بدريد و خاك بر سر نهاد ، موسى همچنان نشسته بود ، وى كودكى نو سال بود .\r\nپس از آن ربيع در آمد ، كاغذى به دست وى بود كه پايين آن را به زمين انداخت و يك طرف آن را بگرفت و چنين خواند :\r\n« به نام خداى رحمان رحيم ، از عبد الله منصور امير مؤمنان به بازماندگانش از بنى هاشم و شيعيان وى از مردم خراسان و عامهء مسلمانان » گويد : آنگاه كاغذ را از دست خويش بينداخت و بگريست و كسان نيز بگريستند . آنگاه كاغذ را برگرفت و گفت : « مىتوانيد گريه كنيد ، اما اين فرمانى است كه امير مؤمنان داده و ناچار بايد براى شما بخوانيم ، خدايتان رحمت كند ، گوش فرا داريد » ، كسان خاموش شدند و او به خواندن باز رفت :\r\n« اما بعد ،\r\n( 112 من اين نامه را وقتى مىنويسم كه زنده‌ام ، در آخرين روز دنيا و اولين روز آخرت . به شما سلام مىگويم و از خدا مىخواهم كه پس از من شما را\r\n","description":"","footnote":"","page_name":" 5061 ","page_number":7},
  {"content":"\r\nبه فتنه نيندازد و فرقه ها نكند و به جان هم نيندازد ، اى بنى هاشم واى مردم خراسان . . . » گويد : پس از آن دربارهء مهدى سفارش كرده بود و بيعتى را كه با وى كرده بودند به يادشان آورده بود و ترغيبشان كرده بود كه دولت وى را به پا دارند و به پيمان وى وفا كنند تا آخر مكتوب .\r\nنوفلى گويد : اين چيزى بود كه ربيع ساخته بود ، آنگاه در چهرهء كسان نگريست و نزديك هاشميان رفت و دست حسن بن زيد را گرفت و گفت : « اى ابو محمد ، برخيز و بيعت كن . » گويد : حسن با وى برخاست ، ربيع او را به نزد موسى برد و پيش روى وى بنشانيد كه دست موسى را گرفت . آنگاه رو به كسان كرد و گفت : « اى مردمان ، امير مؤمنان منصور مرا تازيانه زد و ما لم را مصادره كرد ، مهدى با وى سخن كرد كه از من رضايت داد ، دربارهء پس دادن مالم با وى سخن كرد كه نپذيرفت ، مهدى به جاى آن از مال خويش داد و مضاعف داد و به جاى يك جامه دو جامه داد . هيچكس شايسته تر از من نيست كه با خاطر آسوده و دل راضى و نيكخواه با امير مؤمنان بيعت كند . » گويد : آنگاه با موسى براى مهدى بيعت كرد و دست به دست او زد . پس از آن ربيع به نزد محمد بن عنوان آمد و او را به سبب سنش مقدم داشت كه بيعت كرد . آنگاه ربيع بنزد من آمد و مرا برخيزانيد ، من سومى بودم . كسان نيز بيعت كردند و چون فراغت يافت وارد خيمه ها شد و اندكى بماند ، سپس پيش ما گروه هاشميان آمد و گفت « برخيزيد » كه همگى با وى برخاستيم . جمعى بسيار بوديم از مردم عراق و مردم مكه و مدينه كه در مراسم حج حضور داشته بودند . وارد شديم ، منصور بر تخت خويش بود در كفنها با چهرهء نمايان . وى را برداشتيم و به مكه برديم ، سه ميل راه ، گويى او را مىبينم كه نزديك پايهء تخت وى بودم و او را مىبرديم . باد وزيد و موى دو\r\n","description":"","footnote":"","page_name":" 5062 ","page_number":8},
  {"content":"\r\nطرف سرش پريشان شد . موى خويش را براى ستردن ( در اثناى حج ) انبوه كرده بود . خضاب وى رنگ باخته بود ، وى را به نزديك حفره اش برديم و در آن سرازير كرديم .\r\nگويد : نخستين چيزى كه سبب برترى على بن عيسى بن ماهان شد ، اين بود كه شبى كه ابو جعفر منصور درگذشت ، خواستند از عيسى بن موسى براى مهدى بيعتى تازه بگيرند ، ربيع به اين كار پرداخت ، اما عيسى بن موسى نپذيرفت ،\r\n( 113 سردارانى كه حضور داشتند به نعل و به ميخ مىزدند [ 1 
  ] .\r\nاما على بن عيسى بن ماهان برخاست و شمشير كشيد و پيش وى رفت و گفت :\r\n« به خدا ، يا بيعت مىكنى يا گردنت را مىزنم . » و چون عيسى بن موسى چنين ديد بيعت كرد ، كسان نيز از پى وى بيعت كردند .\r\nموسى بن هارون گويد : موسى بن مهدى و ربيع ، وابسته منصور مناره ، غلام منصور را با خبر وفات و بيعت مهدى فرستادند ، پس از آن چوب پيمبر را صلى الله عليه و سلم با بردى كه پياپى به خليفگان مىرسيد همراه حسن شروى فرستادند . ابو العباس طوسى نيز ، انگشتر خلافت را همراه مناره فرستاد ، آنگاه از مكه برون شدند .\r\nعبد الله بن مسيب با نيم نيزه پيش روى صالح بن منصور روان شد چنان كه در زندگانى منصور پيش روى وى روان مىشده بود . قاسم بن نصر كه در آن وقت سالار نگهبانان موسى بن مهدى بود نيم نيزه را بشكست . على بن عيسى بن ماهان تحريك شد كه وى به سبب آزارى كه از عيسى بن موسى ديده بود و رفتارى كه در قضيهء راونديان با وى كرده بودند كينه توز بود ، على از رهسپردنشان عيب گرفت و سخن آورد - از جمله سران گروه ابو خالد مروروذى بود - چندانكه نزديك بود كار بزرگ شود و بالا گيرد ، به طورى كه محمد بن سليمان سلاح برگرفت و به پا خاست و ديگر مرم\r\n\r\n","description":"","footnote":"\r\n[ 1 
  ] به جاى تعبير مثل وار عربى : نزديك مىشدند و دور مىشدند ، كه به همين معنى است ( م )\r\n","page_name":" 5063 ","page_number":9},
  {"content":"\r\nخاندان وى نيز به پا خاستند . قيام محمد از همه نكوتر بود . عاقبت كار به خاموشى گراييد و آرام شد . قضيه را براى مهدى نوشتند كه على بن عيسى را از كشيكبانى موسى بن مهدى بر كنار كنند و ابو حنيفه حرب بن قيس را به جاى وى نهاد و كار اردو آرام گرفت .\r\nگويد : عباس بن محمد و محمد بن سليمان سوى مهدى رفتند اما عباس بن محمد زودتر رسيد .\r\nگويد : مناره به روز سه شنبه نيمهء ذى حجه به نزد مهدى رسيد و سلام خلافت گفت و تسليت گفت و نامه ها را رسانيد و مردم مدينة السلام با وى بيعت كردند .\r\nهيثم بن عدى به نقل از ربيع گويد : منصور در سفر حجى كه در اثناى آن مرد ، در عذيب ، يا يكى ديگر از منزلهاى راه مكه ، خوابى ديد و از آن به هراس افتاد .\r\nربيع همپالكى وى بود ، به دو گفت : « اى ربيع ، چنان مىپندارم كه در اين سفر خواهم مرد ، تو بايد بيعت ابو عبد الله مهدى را مؤكد كنى . »\r\n( 114 گويد : گفتمش : « اى امير مؤمنان ، خدايت باقى بدارد و ابو عبد الله در زندگى تو از محبتت بهره ور شود ان شاء الله . » گويد : در اين هنگام سنگين شد و مىگفت : « زودتر مرا به حرم و امانگاه پروردگارم برسان كه از گناهان و تقصيرها كه دربارهء خويش كرده‌ام بگريزم . » بدين گونه بود تا به بئر ميمون رسيد .\r\nربيع گويد : بدر گفتم : « اينك بئر ميمون ، وارد حرم شده اى . » گفت : « حمد خداى . » و همان روز جان داد .\r\nربيع گويد : بگفتم تا خيمه ها را زدند و سراپرده را حاضر كردند و به امير مؤمنان پرداختم و كلاه دراز بسرش نهادم و پيراهن به دو پوشانيدم و تكيه اش دادم و پرده نازكى پيش روى وى افكندم كه قيافه اش پيدا بودم اما وضعش معلوم نبود . كسانش را به پرده نزديك كردم كه وضع وى معلوم نمىشد اما قيافه اش را مىديدند . آنگاه\r\n","description":"","footnote":"","page_name":" 5064 ","page_number":10},
  {"content":"\r\nوارد شدم و به جايى ايستادم كه به آنها چنان وانمايم كه منصور با من سخن مىكند ، آنگاه برون شدم و گفتم : « به منت خداى ، امير مؤمنان بهى يافت . به شما سلام مىگويد و مىگويد : دوست دارم كه خدا كارتان را مؤكد دارد و دشمنتان را سركوب كند و دوستتان را خرسند كند . دوست دارم بيعت ابو عبد الله مهدى را تجديد كنيد ، تا دشمنى يا سركشى در شما طمع نبندد . » گويد : همگان گفتند : « خدا امير مؤمنان را قرين توفيق بدارد ، ما به اين كار بيشتر شتاب داريم . » هيثم بن عدى گويد : ربيع به درون رفت و بايستاد و پيش آنها باز گشت و گفت براى بيعت بياييد . و هيچكس از خواص و نزديكان و سران حاضر نبود كه براى مهدى بيعت نكرد . آنگاه ربيع به درون رفت و گريان و گريبان دريده برون شد كه به سر خويش مىزد . يكى از حاضران گفت : « واى من بر تو ! اى بچه بز » گويد : منظورش ربيع بود كه مادرش به هنگامى كه او را شير مىداده بود مرده بود و بزى او را شير داده بود .\r\nگويد : براى منصور يكصد قبر بكندند و در هر كدام چيزى به خاك كردند تا كسان ، محل قبر وى را ندانند و از بيم مردم او را در گورى ديگر نهادند .\r\nگويد : قبور خليفگان بنى عباس چنين است و قبر هيچكدامشان معلوم نيست .\r\nگويد : مهدى خبر يافت و چون ربيع به نزد وى رفت به دو گفت : « اى برده ! شكوه امير مؤمنان مانعت نبود كه با وى چنان كردى . » گويد : به قولى ، او را تازيانه زد . اما اين درست نيست .\r\nگويد : كسى كه در سفر حج منصور حضور داشته گويد : صالح بن منصور را ديدم كه همراه پدرش بود ، كسان نيز با وى بودند ، موسى بن مهدى جزو دنبالگان بود . وقتى كسان باز مىگشتند پشت سر موسى بودند ، صالح نيز با وى بود .\r\n","description":"","footnote":"","page_name":" 5065 ","page_number":11},
  {"content":"\r\n( 115 اصمعى گويد : نخستين كسى كه در بصره خبر مرگ ابو جعفر منصور را داد خلف احمر بود ، ما در حلقهء يونس بوديم كه خلف بر ما گذشت و به ما سلام گفت و گفت : « ام طبق نخستين مولود خويش را آورد . » يونس گفت : « چه شد ؟ » گفت :\r\n« بهترين گردن ستبر از او تولد يافت « مرگ امام از حوادث بزرگ است . » در اين سال ابراهيم بن يحيى عباس سالار حج بود و چنان كه گويند منصور در اين باب سفارش كرده بود .\r\nدر اين سال عامل مكه و طايف ابراهيم بن يحيى بود عامل مدينه عبد الصمد بن على بود . عامل كوفه عمرو بن زهير ضبى ، برادر مسيب بود .\r\nبه قولى عامل كوفه اسماعيل بن ابى اسماعيل ثقفى بود كه به قولى از وابستگان بنى نصر بود ، از طايفهء قيس . قضاى كوفه با شريك بن عبد الله نخعى بود ، ديوان خراج آن با ثابت بن موسى بود . عامل خراسان حميد بن قحطبه بود . قضاى بغداد نيز با شريك بن عبد الله بود .\r\nبه قولى ، به وقت مرگ منصور قضاى بغداد با عبيد الله بن محمد جمحى بود و تنها قضاى كوفه با شريك بن عبد الله بود . به قولى شريك ، قضاى كوفه و پيشوايى نماز مردم آنجا را داشت .\r\nچنان كه گفته‌اند به هنگام مرگ منصور سالار نگهبان بغداد عمر بن عبد الرحمان برادر عبد الجبار و به قولى موسى بن كعب بود . ديوان خراج بصره و سرزمبن آن به عهدهء عمارة بن حمزه بود . قضاى آنجا و امانت نماز با عبيد الله بن حسن عنبرى بود . حادثات آن با سعيد بن دعلج بود . در اين سال ، چنان كه محمد بن عمر گفته مردمان به وبايى سخت دچار شدند .\r\n","description":"","footnote":"","page_name":" 5066 ","page_number":12},
  {"content":"\r\n( 116 آنگاه سال صد و پنجاه و نهم در آمد .\r\n\r\nسخن از حوادثى كه به سال صد و پنجاه و نهم بود\r\nاز جمله آن بود كه عباس بن محمد در اين سال به غزاى تابستانى رفت و تا آنقره رسيد . عباس بن حسن خادم با غلامان بر مقدمهء وى بود مهدى جمعى از سرداران خراسان و ديگران را به دو پيوسته بود . مهدى نيز برون شد و در بردان اردوى زد و آنجا بماند تا عباس بن محمد را با كسانى كه مقرر بود همراه وى بروند روانه كرد . عباس را در كار عزل و غيره بر حسن خادم ، سالارى نداد . عباس در اين غزا يكى از شهرهاى روم را با يك انبار غلهء زير زمينى [ 1 
  ] بگشود و به سلامت باز آمدند و هيچكس از مسلمانان آسيب نديد .\r\nدر اين سال حميد بن قحطبه هلاك شد ، وى از جانب مهدى عامل خراسان بود و مهدى ، ابو عون عبد الملك بن يزيد را به جايش گماشت .\r\nو هم در اين سال حمزة بن مالك ولايتدار سيستان شد و جبرئيل بن يحيى را به ولايتدارى سمرقند گماشتند .\r\nو هم در اين سال مهدى مسجد رصافه را بنيان نهاد و ديوار رصافه را بساخت و خندق آن را بكند .\r\nو هم در اين سال مهدى ، عبد الصمد بن على را از مدينهء پيمبر خدا صلى الله عليه و سلم برداشت ، به سبب آزردگىاى كه از او داشت و به جاى وى محمد بن عبد الله كثيرى را عامل مدينه كرد . سپس او را نيز معزول كرد و عبيد الله بن محمد جمحى را به جايش گماشت .\r\n\r\n","description":"","footnote":"\r\n[ 1 
  ] كلمهء متن مطموره است كه در فرهنگها بمعنى انبار غله يا زندان زيرزمينى آمده م .\r\n","page_name":" 5067 ","page_number":13},
  {"content":"\r\nو هم در اين سال ، مهدى ، عبد الملك بن شهاب مسمعى را از راه دريا به هندوستان فرستاد و دو هزار كس از مردم مقيم بصره را از همهء ولايتها براى وى به مزد وى گرفت با هزار و پانصد كس از داوطلبانى كه در مرزها مىماندند . يك سردار از مردم شام را نيز به نام ابن حباب مذحجى همراه وى كرد با هفتصد كس از مردم شام ، از داوطلبان بصره نيز هزار كس با اموالشان با وى برون شدند\r\n( 117 و چنان كه گفته‌اند ربيع بن اصبح نيز با اين گروه بود . از اسواريان و سباجه نيز چهار هزار كس با وى بودند . عبد الملك بن شهاب جارودى سالار هزار داوطلب بصره بود . پسرش غسان بن عبد الملك نيز سالار دو هزار مزدور بصره بود . عبد الواحد پسر ديگر عبد الملك سالار هزار و پانصد داوطلب مقيم مرزها بود ، يزيد بن حباب نيز با ياران خويش جدا بود .\r\nگويد : پس همگى حركت كردند ، مهدى براى تجهيز اين گروهها تا به هنگام حركت ابو القاسم ، محرز بن ابراهيم را فرستاده بود . پس راه خويش را پيش گرفتند تا به سال صد و شصتم به شهر بار بد رسيدند كه از ولايت هند بود .\r\nو هم در اين سال معبد بن خليل كه از جانب مهدى عامل سند بود ، در آنجا درگذشت و مهدى با مشورت ابو عبيد الله وزير خويش ، روح بن حاتم را به جاى وى گماشت .\r\nدر اين سال مهدى بگفت تا هر كه را در زندان منصور بود آزاد كنند ، مگر كسى كه چيزى به گردن داشت بابت ديه يا قتل يا بكوشش در تباهكارى شهره بود يا مظلمه يا حقى از ديگرى بنزد وى بود ، كه آزاد شدند از جمله كسانى كه از زندان مطبق آزاد شدند يعقوب بن داود وابستهء بنى سليم بود . حسن بن ابراهيم طالبى نيز با وى در اين زندان محبوس بوده بود .\r\nو هم در اين سال مهدى ، حسن بن ابراهيم را از زندان مطبق كه در آنجا محبوس بوده بود به نزد نصير خادم انتقال داد و آنجا محبوس داشت .\r\n","description":"","footnote":"","page_name":" 5068 ","page_number":14},
  {"content":"\r\n\r\nسخن از اينكه چرا مهدى حسن بن - ابراهيم را به نزد نصر انتقال داد ؟\r\nگويند : سبب آن بود كه وقتى مهدى چنان كه گفتم دستور داد زندانيان را آزاد كنند ، يعقوب بن داود با حسن بن ابراهيم در يك جا به زندان بود ، اما يعقوب بن داود را آزاد كردند و حسن بن ابراهيم را آزاد نكردند و او بدگمان شد و بر جان خويش بترسيد و مفر و نجاتى براى خويش مىجست و نهانى يكى از معتمدان خويش را وادار كرد\r\n( 118 كه از محلى مقابل محل حبس وى نقبى بكند .\r\nراوى گويد : و چنان بود كه يعقوب بن داود از آن پس كه آزاد شد پيش ابن - علاثه مىرفت كه از جانب مهدى قاضى مدينة السلام بود و با وى همى بود تا به دو انس گرفت ، يعقوب كه از تصميم حسن دربارهء فرار خبر يافته بود ، پيش ابن علاثه رفت و به دو گفت كه اندرزى براى مهدى دارد و از او خواست كه وى را به نزد عبيد الله ببرد . ابن علاثه از او پرسيد كه اندرز چيست ؟ اما نخواست با او بگويد و از فوت وقت بيمش داد . ابن علاثه پيش ابو عبيد الله رفت و حكايت يعقوب و سبب آمدنش را با او بگفت كه دستور داد يعقوب را بنزد وى در آرد .\r\nگويد : و چون يعقوب به نزد ابو عبيد الله در آمد خواست كه او را بنزد مهدى برد تا اندرزى را كه بنزد اوست به مهدى بگويد . پس ابو عبيد الله او را بنزد مهدى برد و چون به نزد مهدى در آمد از نعمت وى كه از زندان آزادش كرده بود و منت نهاده بود سپاس گفت . سپس گفت كه اندرزى به نزد وى هست .\r\nگويد : مهدى در حضور ابو عبيد الله و ابن علاثه از او پرسش كرد اما يعقوب خلوت خواست .\r\nمهدى گفت كه به آنها اعتماد دارد ، اما يعقوب نخواست چيزى با مهدى بگويد\r\n","description":"","footnote":"","page_name":" 5069 ","page_number":15},
  {"content":"\r\nتا آنها برخيزند . پس آنها را برخيزانيد و خلوت كرد . يعقوب خبر حسن بن ابراهيم را با تصميمى كه داشت با وى بگفت و گفت : « اين كار در شب بعد انجام مىشود . » گويد : مهدى معتمدى را فرستاد كه خبر حسن بن ابراهيم را براى وى بياور و او بيامد و خبرى را كه يعقوب گفته بود تأييد كرد .\r\nمهدى بگفت تا حسن را بنزد نصر ببرند و همچنان در زندان مهدى بود تا حيله كرد و براى وى حيله كردند و برون شد و بگريخت و چون نبودن وى معلوم شد از پى او برآمدند اما به دو دست نيافتند . مهدى به ياد آورد كه يعقوب وى را در كار حسن بن ابراهيم رهنمونى كرده بود و اميد داشت مانند پيش وى را رهنمون شود .\r\nدربارهء يعقوب از ابو عبيد الله پرسش كرد كه پاسخ داد حاضر است كه وى جمله ملازمان ابو عبيد الله شده بود .\r\nگويد : مهدى يعقوب را به خلوت پيش خواند و كارى را كه نخستين بار دربارهء حسن بن ابراهيم كرده بود و اندرزى كه داده بود به يادش آورد و فرار حسن را به دو خبر داد .\r\nيعقوب گفت كه از محل حسن خبر ندارد ، ولى اگر امانى به وى دهد كه از آن اطمينان كند تعهد مىكند كه حسن را به نزد وى آرد به شرط آنكه به امان وفا كند و به حسن عطيه دهد و با وى نيكى كند . مهدى در همان مجلس تعهد كرد .\r\nيعقوب گفت : « اى امير مؤمنان ، از گفتگوى وى چشم بپوش\r\n( 119 و به جستجوى وى مباش كه اين مايهء هراس او مىشود . مرا به كار وى واگذار تا حيله كنم و او را پيش تو آرم . » و مهدى اين را تعهد كرد .\r\nيعقوب گفت : « اى امير مؤمنان ، عدالت خويش را بر رعيت گسترده اى و انصاف كرده اى و نيكى و تفضل خويش را عام كرده اى كه اميدشان بزرگ شده و دامنهء آرزوهايشان -\r\n","description":"","footnote":"","page_name":" 5070 ","page_number":16},
  {"content":"\r\nفراخى گرفته ، اما چيزها مانده كه اگر با تو بگويم دربارهء آن نيز همانند چيزهاى ديگر نظر خواهى كرد ، پشت در تو كارهاى مىكنند كه خبر ندارى ، اگر راه ورود به نزد خويش را بر من بگشايى و اجازه دهى كه آن را به تو برسانم چنين مىكنم . » گويد : مهدى اين را پذيرفت و به دو واگذاشت و سليم سياه را كه خادم منصور بوده بود وسيله كرد كه هر وقت خواست به نزد مهدى درآيد ، حضور وى را خبر دهد .\r\nو چنان شد كه يعقوب شبانگاه به نزد مهدى مىرفت و دربارهء امور نيك و جالب چون كار مرزها و بناى قلعه ها و تقويت جنگاوران ازدواج عزبان و آزادى اسيران و محبوسان و پرداخت دين قرض داران و عطاى مردم آبرومند به دو چيزها مىگفت . بدين سبب به نزد وى منزلت يافت و هم به سبب آنكه اميد داشت به وسيلهء وى حسن بن ابراهيم را به دست آورد از اين رو يعقوب را برادر خوانده خويش كرد و دستخطى در اين باب برون داد كه در ديوانها ثبت شد و يكصد هزار درم به دو رسيد و اين نخستين عطيه اى بود كه به دو داد .\r\nمنزلت و يعقوب همچنان بهى مىيافت و بالا مىرفت تا وقتى كه حسن بن ابراهيم را به دست مهدى داد . و منزلت وى سقوط كرد و مهدى بگفت تا او را بداشتند و على بن خليل در اين باره شعرى گفت به اين مضمون :\r\n« شگفتا از تغيير كارها كه « خوشايند است و ناخوشايند « روزگار با مردان بازى مىكند « و حوادث آن همچنان جاريست « و طنابهاى معاويه [ 1 
  ] بر يعقوب بن داود فرسود « و بليه عافيه [ 2 
  ] به ابن علاثه قاضى رسيد « به ابو عبيد الله وزير بگوى\r\n\r\n","description":"","footnote":"\r\n[ 1 
  ] نام ابو عبيد الله وزير\r\n[ 2 
  ] نام خاص\r\n","page_name":" 5071 ","page_number":17},
  {"content":"\r\n« مگر چيزى براى تو باقى مانده ؟\r\n« يعقوب در كارها مىنگرد « و تو به يك سوى مىنگرى\r\n( 120 « بدين سان وى را به خويشتن راه دادى « و مردم شئامت پيشه چنين باشند . » در اين سال ، مهدى ، اسماعيل بن ابى اسماعيل را از كوفه و حادثات آن برداشت .\r\nدربارهء كسى كه به جاى وى ولايتدار شد ، اختلاف كرده‌اند : بعضيها گفته‌اند : به مشورت شريك بن عبد الله قاضى كوفه ، اسحاق بن صباح كندى اشعثى را به جاى وى ولايتدار كرد .\r\nعمر بن شبه گويد : مهدى ، عيسى بن لقمان جمحى را ولايتدار كوفه كرد و او عثمان بن سعيد برادرزادهء خويش را سالار نگهبانان كرد .\r\nبه قولى شريك بن عبد الله امامت نماز داشت و قضا ، و عيسى به كار حادثات بود . آنگاه شريك بتنهايى ولايتدار شد و اسحاق بن صباح كندى را سالار نگهبانان خويش كرد و يكى از شاعران دربارهء او شعرى گفت به اين مضمون :\r\n« اگر به اوج سهيل برسى « بيش از اين نخواهى بود « كه بر آوردهء شريك هستى . » راوى گويد : چنان پنداشته‌اند كه اسحاق ، سپاس شريك را نداشت و شريك دربارهء وى شعرى گفت به اين مضمون :\r\n« به سبب اميد دنيا كه داشت « نماز كرد و روزه بداشت « و چون به دنيا دست يافت « نه نماز كرد و نه روزه داشت . »\r\n","description":"","footnote":"","page_name":" 5072 ","page_number":18},
  {"content":"\r\nجعفر بن محمد ، قاضى كوفه گويد : مهدى امامت نماز و قضا را يك جا به شريك داد و اسحاق بن صباح را به نگهبانان وى گماشت . پس از آن اسحاق بن صباح را بر نماز و حادثات گماشت ، پس از آن اسحاق را ولايتدار كوفه كرد كه نعمان بن جعفر را سالار نگهبانان خويش كرد و چون نعمان بمرد ، برادرش يزيد بن جعفر را سالار نگهبانان كرد .\r\nو هم در اين سال مهدى ، سعيد بن دعلج را از حادثات بصره معزول كرد و عبيد الله بن حسن بصرى را از امامت نماز و قضا برداشت و عبد الملك بن ايوب نميرى را به جاى هر دو گماشت و به عبد الملك نوشت كه هر كس از\r\n( 121 مردم بصره از سعيد بن . - دعلج شكايت آورد احقاق حق كند . پس از آن در همين سال حادثات را از عبد الملك ابن ايوب گرفت و به عمارة بن حمزه زاد داد كه يكى از مردم بصره به نام مسور پسر عبد الله باهلى را بر آن گماشت و عبد الملك همچنان بر نماز باقى بود .\r\nو هم در اين سال مهدى ، يزيد بن منصور را از يمن برداشت و رجاء بن روح را به جاى وى گماشت .\r\nو هم در اين سال هيثم بن سعيد را از جزيره برداشت و فضل بن صالح را عامل آنجا كرد .\r\nو هم در اين سال مهدى ، كنيز فرزند دار خويش خيزران را آزاد كرد و او را به زنى گرفت .\r\nو هم در اين سال مهدى ، ام عبد الله دختر صالح بن على خواهر مادرى فضل و عبد الله ، هردوان پسر صالح ، را به زنى گرفت .\r\nو هم در اين سال در ماه ذى حجه در بغداد به نزد قصر عيسى در كشتىها حريق رخ داد و بسيار كس بسوخت و كشتىها با هر چه در آن بود بسوخت .\r\nو هم در اين سال مطر ، وابستهء منصور ، از مصر معزول شد و ابو ضمره ، محمد ابن سليمان ، به جاى وى به عاملى منصوب شد .\r\n","description":"","footnote":"","page_name":" 5073 ","page_number":19},
  {"content":"\r\nو هم در اين سال گروهى از بنى هاشميان و شيعيانشان از مردم خراسان كوشش آوردند كه عيسى بن موسى را از ولايت عهد خلع كنند و اين كار را به موسى بن - مهدى واگذارند و چون مهدى اين را معلوم داشت ، چنان كه گفته‌اند به عيسى بن - موسى كه در كوفه بود نوشت كه پيش وى رود و عيسى بدانست كه دربارهء او چه مقصود دارد و از رفتن پيش مهدى خوددارى كرد .\r\nعمر گويد : وقتى كار به مهدى رسيد ، از عيسى خواست كه از كار برون شود اما در مقابل وى مقاومت كرد . مهدى خواست او را زيان برساند ، روح بن حاتم مهلبى را ولايتدار كوفه كرد و او خالد بن يزيد را سالار نگهبانان خويش كرد .\r\nگويد : مهدى مىخواست كه روح براى عيسى دربارهء چيزهايى كه حجتى بر ضد وى نبود زحمتى پديد آرد و او دستاويزى براى آن نمىيافت .\r\nگويد : و چنان بود كه عيسى به ملكى كه در رحبه داشت رفته بود و فقط دو ماه سال را به كوفه مىآمد : در ماه رمضان كه در مراسم جمعه ها\r\n( 122 و عيد حضور مىيافت آنگاه به ملك خويش باز مىگشت . و در آغاز ذى حجه ، كه براى حضور در مراسم عيد از خانهء خويش بر اسبان مىآمد تا به درهاى مسجد مىرسيد و بر آستانهء درها پياده مىشد . آنگاه در جاى خويش نماز مىكرد .\r\nگويد : روح به مهدى نوشت كه عيسى در جمعه ها حضور نمىيابد و به كوفه نمىآيد مگر در دو ماه سال ، و چون حضور مىيابد بر اسبان خويش مىآيد تا وارد عرصهء ( برون ) مسجد شود كه نمازگاه مردمان است و از آنجا مىگذرد و به نزد درهاى مسجد مىرسد و اسبان وى در نمازگاه مردمان پشكل مىكند و كسى جز او چنين نمىكند .\r\nگويد : مهدى به دو نوشت كه بر دهانهء كوچه هاى مجاوز مسجد چوبى بنه كه كسان به نزد آن پياده شوند . روح بر دهانهء كوچه ها چوب نهاد كه آن محل را خشبه مىنامند .\r\n","description":"","footnote":"","page_name":" 5074 ","page_number":20},
  {"content":"\r\nگويد : پيش از روز جمعه اين خبر به عيسى بن موسى رسيد و كس پيش ورثهء مختار بن ابى عبيد فرستاد و خانهء مختار را كه به مسجد چسبيده بود بخريد و بهاى خوب داد . پس از آن خانه را تعمير كرد و حمامى در آنجا بساخت و چون به مراسم جمعه مىخواست رفت به آن خانه مىرفت و از آنجا به در مسجد مىرسيد و به يكسو نماز مىكرد و به خانهء خويش باز مىگشت ، پس از آن در كوفه منزل كرد و آنجا مقيم شد .\r\nگويد : مهدى به عيسى اصرار كرد و گفت : « اگر نپذيرى كه از جانشينى خلع شوى تا براى موسى و هارون بيعت بگيرم ، به سبب معصيت تو آنچه را بر مرتكب معصيت رواست به تو روا مىدارم و اگر بپذيرى ترا عوضى دهم كه سودمندتر باشد و نقدتر . » گويد : عاقبت عيسى پذيرفت و براى آن دو بيعت گرفت و بگفت تا ده هزار هزار درم و به قولى بيست هزار هزار به او دهند با تيولهاى بسيار .\r\nاما راوى ديگر گويد : وقتى مهدى مىخواست عيسى بن موسى را خلع كند به دو نوشت كه پيش وى رود . عيسى دريافت كه دربارهء او چه مقصود دارد و از رفتن به نزد مهدى خوددارى كرد چندان كه بيم نافرمانى وى مىرفت . مهدى عموى خويش عباس بن محمد را سوى عيسى فرستاد و نامه اى به دو نوشت و آنچه را مىخواست به دو بگويد بگفت .\r\nگويد : عباس بن على با نامه و پيام مهدى به نزد عيسى رفت و با جواب وى در اين باب به نزد مهدى بازگشت . مهدى از آن پس كه عباس به نزد وى بازگشت محمد بن فروخ ، ابو هريره سردار ، را با هزار كس از ياران خويش\r\n( 123 كه در كار شيعه گرى بينا بودند روانه كرد و هر يك از آنها را طبلى داد و دستورشان داد كه وقتى به كوفه رسيدند همگى طبلهاشان را بزنند .\r\nگويد : محمد بن فروخ بوقت شب و نزديك صبحدم وارد كوفه شد و ياران وى\r\n","description":"","footnote":"","page_name":" 5085 ","page_number":21},
  {"content":"\r\nطبلهاى خويش را زدند كه عيسى بن موسى از اين كار سخت بهراسيد ، آنگاه پيش ابو هريره رفت كه به دو گفت حركت كند ، عيسى بيمارى را بهانه كرد اما از او نپذيرفت و هماندم او را روانهء مدينة السلام كرد .\r\nدر اين سال يزيد بن منصور ، دايى مهدى ، به هنگام بازگشت از يمن ، سالار حج شد . اين را از ابو معشر آورده‌اند . محمد بن عمر واقدى و غير او نيز چنين گفته‌اند .\r\nبازگشت يزيد بن منصور از يمن به سبب نامه اى بود كه مهدى فرستاده بود و دستورش داده بود ، پيش وى بازگردد و كار حج را به دو سپرده بود و گفته بود كه مشتاق وى و حضور اوست .\r\nدر اين سال امير مدينه ، عبيد الله بن صفوان جمحى بود . امامت نماز كوفه و حادثات آن با اسحاق بن صباح كندى بود . خراج آن با ثابت بن موسى بود . قضاى مدان با شريك بن عبد الله بود . امامت نماز بصره با عبد الملك بن ايوب نميرى بود .\r\nحادثات آن با عمارة بن حمزه بود كه مسور بن عبد الله باهلى در اين كار جانشين وى بود . قضاى بصره با عبيد الله بن حسن بود . عامل ولايت دجله و ولايت اهواز و ولايت فارس عمارة بن حمزه بود . عامل سند ، بسطام بن عمرو بود . عامل يمن ، رجاء بن روح بود . عامل يمامه ، بشير بن منذر بود . عامل خراسان ، ابو عون ، عبد الملك بن يزيد بود . عامل جزيره ، فضل بن صالح بود . عامل افريقيه ، يزيد بن حاتم بود .\r\nعامل مصر ، ابو حمزه ، محمد بن سليمان بود .\r\n( 124 آنگاه سال صد و شصتم در آمد .\r\n\r\nسخن از خبر حوادثى كه به سال صد و شصتم بود\r\nاز جمله اين بود كه يوسف بن ابراهيم كه او را يوسف برم مىگفتند در خراسان\r\n","description":"","footnote":"","page_name":" 5086 ","page_number":22},
  {"content":"\r\nقيام كرد و او و پيروانش كه همآهنگ راى وى بودند ، چنان كه گفته‌اند به وضع مهدى و رفتارى كه پيش گرفته بود معترض بودند و چنان كه گفته‌اند مردم بسيار به دو روى فراهم آمده بودند .\r\nراوى گويد : مهدى ، يزيد بن مزيد را سوى يوسف برم فرستاد كه تلاقى شد و نبرد كردند تا دست و گريبان شدند . يزيد ، يوسف را به اسيرى گرفت و بنزد مهدى فرستاد .\r\nگروهى از سران اصحابش را نيز با وى فرستاد و چون آنها را به نهروان رسانيدند يوسف برم را بر شترى نشانيدند كه روى وى را به طرف دم شتر كرده بودند ، بدين وضع آنها را وارد رصافه كردند و او را به نزد مهدى بردند كه به هرثمة بن اعين دستور داد كه دو دست و دو پاى يوسف را بريد و گردن وى و يارانش را بزد و آنها را بر پل بالاى دجله كه مجاور اردوگاه مهدى بود بياويخت .\r\nاينكه دستور كشتن يوسف را به هرثمه داد از آن رو بود كه وى در خراسان برادر هرثمه را كشته بود .\r\n\r\nسخن از خبر خلع عيسى بن موسى و بيعت موسى هادى\r\nدر همين سال چنان كه در روايت فضل بن سليمان آمده به روز ششم محرم عيسى بن موسى همراه ابو هريره برفت و در خانهء محمد بن سليمان بر كنار دجله در عسكر مهدى منزل گرفت ، چند روز ببود و از راهى كه هميشه مىرفته بود بنزد مهدى مىرفت ، سخنى نمىگفت و تعرض و ناخوشايندى و بى حرمتى نمىديد ، چندان كه تا حدى با وى انس گرفت . پس از آن يك روز پيش از نشستن مهدى به قصر در آمد و به محلى رفت كه نشيمنگاه ربيع بود ، در اطاقكى كوچك كه درى داشت .\r\nدر آن روز سران شيعه اتفاق كرده بودند كه وى را خلع كنند و بر او بتازند\r\n( 125 و هنگامى كه در اطاقك نشيمنگاه ربيع بود چنين كردند . در اطاقك بر آنها بسته شد ، اما با\r\n","description":"","footnote":"","page_name":" 5087 ","page_number":23},
  {"content":"\r\nگرزهايشان در را بكوفتند و بشكافتند و نزديك بود آن را درهم بشكنند ، زشتترين دشنامها را به عيسى گفتند و او را در آنجا محاصره كردند .\r\nمهدى به كارشان اعتراض كرد اما اعتراض وى آنها را از كارشان بازنداشت بلكه نسبت به عيسى سختتر شدند عيسى و مخالفان چند روز بر اين وضع ببودند تا وقتى كه كهنسالان خاندان در حضور مهدى با وى سخن كردند و خلع وى را از او خواستند و روبرو دشنامش گفتند كه محمد بن سليمان از همگيشان نسبت به دو سختتر بود .\r\nگويد : و چون مهدى ديد كه راى آنها چنين است و وليعهدى عيسى را خوش ندارند گفتشان كه با موسى پيمان كنند و به راى و موافقت ايشان گراييد و اصرار كرد كه عيسى از وى و مخالفان بپذيرد كه از پيمانى كه به گردن كسان داشت برون شوند و از آنجا رهايى يابند .\r\nگويد : اما عيسى نپذيرفت و گفت كه قسمهاى مؤكد ، مقيد به مال و عيال ، به گردن دارد . پس تنى چند از فقيهان و قاضيان و از جمله محمد بن علاثه و زنگى بن خالد - مكى و ديگران را به نزد وى آوردند كه فتواى خويش را با وى بگفتند و مهدى مختار شد كه بيعتى را كه عيسى به گردن مردمان داشت در قبال چيزى كه مورد رضاى وى باشد و جبران آنچه كه به سبب شكستن قسم بر او لازم مىشود و از مالش برون مىشود بخرد كه ده هزار هزار درم بود با املاكى در زاب و بالا و كسگر .\r\nگويد : عيسى اين را پذيرفت . از آن هنگام كه مهدى دربارهء خلع با عيسى سخن كرده بود تا وقتى كه پذيرفت به نزد وى در دار الديوان رصافه محبوس بود تا به خلع و تسليم رضايت داد و خلع شد ، به روز چهارشنبه چهار روز مانده از محرم پس از نماز پسين . و روز بعد ، پنجشنبه ، سه روز مانده از محرم ، هنگام برآمدن روز ، با مهدى و موسى از پى وى بيعت كرد .\r\nگويد : پس از آن مهدى به مردم خاندان خويش اجازهء ورود داد ، وى در\r\n","description":"","footnote":"","page_name":" 5088 ","page_number":24},
  {"content":"\r\nخيمه اى كه محمد بن سليمان به دو پيشكش كرده بود و در صحن ابواب به پا شده بود از يكايك آنها براى خويشتن و براى موسى از پى خويش بيعت گرفت تا به آخرشان رسيد . آنگاه به مسجد جماعت رصافه رفت و به منبر نشست . موسى نيز بالا رفت و پايينتر از وى بود . عيسى بر نخستين پلهء منبر ايستاد .\r\nگويد : آنگاه مهدى حمد خداى گفت و ثناى او كرد و بر محمد صلى الله عليه و سلم صلوات گفت و گفت كه مردم خاندان و شيعيان و سرداران و ياران وى و ديگر مردم خراسان اتفاق كرده‌اند كه عيسى بن موسى را خلع كنند ، و كارى را كه براى وى به گردن داشتند به موسى پسر امير مؤمنان دهند كه وى را برگزيده‌اند و پسنديده‌اند و چنان ديده كه در پذيرفتن راى ايشان ، اميد مصلحت و الفت هست و از مخالفت با مقصودشان و اختلاف در كارشان بيمناك بوده . و عيسى\r\n( 126 از تقدم خويش چشم پوشيده و از بيعتى كه در گردنشان بوده آزادشان كرده و آنچه در اين زمينه از آن وى بود ، به موجب پيمان امير مؤمنان و مردم خاندان و شيعيان وى از آن موسى پسر امير مؤمنان شده و موسى ميانشان به كتاب خدا و سنت پيمبر او صلى الله عليه و سلم عمل مىكند ، با رفتار نكو و عدالت . آنگاه گفت : « اى گروه حاضران شما نيز بيعت كنيد و سوى آنچه ديگران شتافته‌اند بشتابيد كه همه نيكى در جماعت است و همه بدى در پراكندگى است .\r\nبراى خويشتن و شما توفيق رحمت خداى مىخواهم و عمل به اطاعت وى و چيزها كه موجب رضاى او مىشود و هم براى خويشتن و براى شما آمرزش مىخواهم . » گويد : موسى پايينتر از مهدى بر كنار منبر نشسته بود تا ميان وى و كسانى كه بالا مىرفتند و بيعت مىكردند و دست به دست وى مىدادند حايل نشود و چهرهء او را مستور ندارد .\r\nگويد : عيسى همچنان در جاى خويش ايستاده بود ، مكتوبى را كه از خلع وى ياد مىكرد و اينكه از ولايتعهد كه از آن وى بود برون شده و جمع كسانى را كه\r\n","description":"","footnote":"","page_name":" 5089 ","page_number":25},
  {"content":"\r\nبيعت وى را به گردن داشتند آزاد كرده و اين را شخصا كرده ، به دلخواه نه از روى كراهت ، به رضايت نه از روى فشار ، به خوشى نه اجبار ، براى وى خواندند .\r\nگويد : عيسى بدين معترف شد . آنگاه بالاى منبر رفت و با مهدى بيعت كرد و دست به دست وى زد و بازگشت . مردم خاندان مهدى نيز به ترتيب سن بيعت كردند . نخست با مهدى بيعت مىكردند پس از آن با موسى و دست به دست آنها مىزدند ، تا آخرينشان از اين كار فراغت يافت . ياران و سرداران معتبر و شيعيان مهدى كه حضور داشتند چنين كردند .\r\nگويد : آنگاه مهدى فرود آمد و سوى خانهء خويش رفت و دايى خويش يزيد بن منصور را به بيعت گرفتن از باقيمانده خواص و عامه گماشت و او بدين كار پرداخت تا از همه مردمان فراغت يافت . مهدى به تعهدى كه با عيسى كرده بود و او را به خلع از ولايت عهد راضى كرده بود عمل كرد . دربارهء خلع وى مكتوبى نوشت و جمع مردم خاندان و ياران خوبش و همه شيعيان و سپاهيان ثبت شده در ديوان را شاهد آن كرد كه بر ضد عيسى حجت باشد و گفتگو و ادعاى وى را دربارهء چيزى كه از آن برون شده بود ببرد .\r\nاين نسخه تعهدى است كه عيسى از جانب خويش نوشته بود :\r\n« به نام خداى رحمان رحيم . اين مكتوبى است براى بندهء خدا مهدى محمد « امير مؤمنان و براى وليعهد مسلمانان ، موسى بن مهدى ، و براى مردم خاندان « وى همهء سردارانش و سپاهيانش از مردم خراسان و عامهء مسلمانان در « مشرقها و مغربهاى زمين و هر كجا يكى از آنها بباشد . اين را براى « مهدى محمد امير مؤمنان و موسى بن محمد بن على ، وليعهد مسلمانان « نوشته‌ام ، دربارهء وليعهدى وى كه از من بود تا وقتى كه مسلمانان در « كار رضايت بر ولايتعهد موسى اتفاق كردند و كارشان نظام گرفت و پندارهايشان - « ائتلاف يافت .\r\n( 127 اين خط را از خويشتن مىدانم و خط اين مكتوب\r\n","description":"","footnote":"","page_name":" 5090 ","page_number":26},
  {"content":"\r\n« از آن من است . من نيز همانند همهء مسلمانان به موسى پسر امير مؤمنان و « بيعت وى و برون شدن از بيعتى كه به گردنشان داشتم رضايت مىدهم و « شما را از آن گشايش و رهايى مىدهم كه بر شما و هيچكس از جمعتان و « عامهء مسلمانان تكلفى نباشد و مرا در اين باب از كهنه و نو نه سخن هست « نه ادعا ، نه مطالبه ، نه حجت ، نه مقال و در زندگانى مهدى محمد « امير مؤمنان و پس از وى و پس از موسى وليعهد مسلمانان تا وقتى كه زنده‌ام « و تا به وقت مرگ بر هيچكس از شما يا بر عامهء مسلمانان حق اطاعتى يا « بيعتى ندارم كه با محمد مهدى امير مؤمنان بيعت كرده‌ام و با موسى پسر « امير مؤمنان از پى وى ، و در قبال آنها و عامهء مسلمانان از مردم خراسان و « ديگران ملتزم شده‌ام كه نسبت به تعهد خويش در مورد كارى كه از آن « برون شده‌ام ، عمل كنم و پابند آن باشم . در اين باب پيمان خدا و هر « قرار و پيمان و تأييد و تأكيدى كه يكى از خلق خداى كرده باشد به « گردن من است كه نسبت به مهدى محمد امير مؤمنان و وليعهد وى موسى « پسر امير مؤمنان در آشكار و نهان ، به گفتار و كردار و نيت ، در سختى و « گشايش ، در آسايش و رنج ، شنوا و مطيع و نيكخواه باشم و دربارهء « كارى كه از آن خارج شده‌ام با آنها و دوستانشان دوستى كنم و با « دشمنانشان دشمنى كنم و اگر بگشتم يا تغيير آوردم يا تبديل كردم ، يا « دغلى كردم ، يا به خلاف چيزى كه در اين مكتوب براى مهدى محمد « امير مؤمنان و وليعهد وى موسى پسر امير مؤمنان و عامهء مسلمانان تعهد « كرده‌ام دعوت كردم يا بدان عمل نكردم هر زنى كه به وقت نوشتن اين « مكتوب داشته‌ام يا بعد تا به مدت سى سال به همسرى بگيرم طلاقى « است سه بار بى قيد و شرط به طلاق به اين و هر مملوكى كه اكنون دارم « يا تا مدت سى سال مالك شوم در راه خداى آزاد باشد و هر مالى كه\r\n","description":"","footnote":"","page_name":" 5091 ","page_number":27},
  {"content":"\r\n« دارم از نقد يا كالا يا طلب يا زمين ، كم يا زياد ، كهنه يا نو ، يا پس از « اين روز تا به مدت سى سال به دست آرم وقف مسكينان باشد\r\n( 128 و زمامدار آن « را هر كجا ببيند وقف نهد . و به نذر واجب . متعهدم كه طى سى سال از « مدينة السلام تا خانهء كهن خداى كه در مكه است پابرهنه و پياده روم « كه از آن بجز عمل ، كفاره و مفر نباشد و خداى در انجام آن مراقب و « ناظر و شاهد باشد و شهادت خداى بس . » چهارصد و سى كس از بنى هاشم و وابستگان و صحابيان قريش و وزيران و دبيران و قاضيان شاهد اقرار عيسى بن موسى بر مضمون اين تعهدنامه شدند .\r\nدر صفر سال صد و شصتم قلمى شد و عيسى بن موسى مهر زد .\r\n« گويد : يكى از شاعران در اين باب عشرى گفت به اين مضمون :\r\n« ابو موسى مرگ را خوش ندارد « اما مرگ مايهء رهايى و حرمت است « از شاهى خلع شد « و جامهء ذلتى به تن كرد « كه هرگز كهنگى نگيرد . » به سال صد و شصتم عبد الملك بن شهاب مسمعى با داوطلبان و ديگرانى كه با وى روان شده بودند به شهر باربد رسيد و يك روز پس از رسيدنشان به شهر حمله بردند و دو روز مقابل آن بودند ، آنگاه منجنيق نصب كردند و با همه لوازم حمله كردند . كسان فراهم آمدند و همديگر را به قسم قرآن و نام خداى ترغيب كردند و خداى شهر را به زور براى آنها گشود و سوارانشان از هر طرف وارد شدند و حريفان را به طرف بدشان راندند و در آنجا آتش و نفت افروختند و كسانى از آنها را بسوختند ، بعضى از آنها نيز با مسلمانان نبرد كردند و خدا همگى را بكشت .\r\nبيست و چند كس نيز از مسلمانان كشته شد و خدا شهر را غنيمت آنها كرد ، پس از\r\n","description":"","footnote":"","page_name":" 5092 ","page_number":28},
  {"content":"\r\nآن دريا طوفانى شد و نتوانستند بر آن برنشينند و باز گردند و ببودند تا دريا خوش شود در آنجا دهانهايشان دردى گرفت كه آن را حمام قرمى گفتند و نزديك به يك هزار كس از آنها بمرد كه ربيع بن صبيح از آن جمله بود ، آنگاه به وقتى كه بازگشتن ميسر بود بازگشتند و به كناره فارس رسيدند به جايى كه آن را درياى حمران مىگفتند و شبانگاه طوفان بر آنها وزيد و بيشتر كشتيهايشان را بشكست كه بعضىشان غرق شدند و بعضى ديگر نجات يافتند و با گروهى از اسيران خويش كه دختر شاه باربد از آن جمله بود بنزد محمد بن سليمان رسيدند كه در آن وقت ولايتدار بصره بود .\r\nدر اين سال ابان بن صدقه وزير و دبير هارون شد .\r\nو هم در اين سال ابو عون از خراسان معزول شد كه مغضوب شده بود و معاذ ابن مسلم به جاى وى ولايتدار شد .\r\n( 129 و هم در اين سال وليد بن عيسى غزاى تابستانى كرد .\r\nو هم در اين سال عمر بن عباس خثعمى به غزا به درياى شام رفت .\r\nو هم در اين سال مهدى ، خاندان ابو بكره را از نسبشان در قبيلهء ثقيف به وابستگى پيمبر خداى صلى الله عليه و سلم بازبرد . سبب آن بود كه يكى از خاندان ابو بكره ( بنام حكم ) شكايت نامه اى به مهدى داد كه ضمن آن به وابستگى پيمبر خداى صلى الله عليه و سلم به دو تقريب جسته بود .\r\nمهدى گفت : « اين انتسابى است كه بدان معترف نمىشويد مگر به وقت حاجتى كه برايتان رخ دهد و ناچار شويد به وسيلهء آن به ما تقرب جوييد . » حكم گفت : « اى امير مؤمنان ، اگر كسى منكر اين باشد ، ما اقرار داريم . من از تو مىخواهم كه من و گروه خاندان ابو بكره را به نسبمان و وابستگى پيمبر خداى صلى الله عليه و سلم بازبرى و خاندان زياد بن عبيد را دستور دهى تا از نسبى كه معاويه بدان ملحقشان كرده بود برون شوند و به نسبشان كه از عبيد است و جزو وابستگان ثقيف ، بازروند كه معاويه اين كار را به سبب بى اعتنايى به حكم پيمبر خداى كرد كه\r\n","description":"","footnote":"","page_name":" 5093 ","page_number":29},
  {"content":"\r\nفرمود : « فرزند از آن بستر است و از آن زناكار سنگ است . » گويد : پس مهدى دربارهء خاندان ابو بكره و خاندان زياد دستور داد كه هر گروهى را به نسبشان برند و مكتوبى به محمد بن سليمان نوشت و دستور داد كه آن را در مسجد جماعت [ 1 
  ] براى مردم بخوانند و خاندان ابو بكره را به وابستگيشان به پيمبر خداى صلى الله عليه و سلم و نسب نفيع بن مسروح بازبرد و كسانى را كه مقر شدند اموالشان را در بصره به آنها پس دهد و به كسانى كه منكر شدند اموالشان را پس ندهد و براى آزمودنشان و كشف مقصودشان حكم بن سمرقند را معين كند .\r\nگويد : محمد بن سليمان دستورى را كه دربارهء خاندان ابو بكره به دو رسيده بود اجرا كرد مگر دربارهء كسانى از آنها كه غايب بودند .\r\nگويد : چيزى كه راى مهدى را دربارهء خاندان زياد قوت داد در روايت سليمان آمده كه گويد : در حضور مهدى بودم و او در مظالم مىنگريست كه يكى از خاندان زياد به نام صغدى پسر سلم پيش وى آمد كه به دو گفت : « تو كيستى ؟ » گفت : « پسر عمويت » گفت : « كدام پسر عموى منى ؟ » گويد : پس او نسب خويش را به زياد برد .\r\nمهدى گفت : « اى پسر سميه زناكار ، از چه وقت پسر عموى من بوده اى ؟ » و خشم آورد و بگفت تا گردن وى را بكوفتند و بيرونش كردند و كسان برخاستند .\r\n( 130 گويد : وقتى برون شدم عيسى بن موسى ، يا موسى بن عيسى ، به من پيوست و گفت : « به خدا مىخواستم كس به طلب تو بفرستم ، پس از رفتن تو امير مؤمنان روى به ما كرد و گفت : كى دربارهء خاندان زياد اطلاع دارد ؟ به خدا به نزد هيچيك از ما از اين باب چيزى نبود ، اى ابو عبد الله تو چه اطلاع دارى ؟ » گويد : همچنان دربارهء زياد و خاندان زياد با وى سخن كردم تا به منزل وى\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5094 ","page_number":30},
  {"content":"\r\nرسيديم به در محول كه گفت : « به نام خدا و خويشاوندى از تو ميخواهم كه همه اين را براى من بنويسى تا شبانگاه پيش امير مؤمنان برم و خبر ترا با وى بگويم . » گويد : برفتم و بنوشتم و به نزد وى فرستادم .\r\nگويد : وى شبانگاه پيش مهدى رفت و به دو خبر داد ، مهدى دستور داد به هارون الرشيد كه ولايتدار بصره از جانب وى بود بنويسند و به او دستور داد كه به ولايتدار بصره بنويسد و دستور دهد كه خاندان زياد را از قريش و ديوان قريش و عرب برون كند و فرزندان ابو بكره را به وابستگى پيمبر خدا صلى الله عليه و سلم عرضه كند . هر كس از آنها مقر شد مال وى را به دستش واگذارد و هر كه به ثقيف انتساب جست مال وى را مصادره كند .\r\nگويد : همگان به وابستگى مقر شدند ، بجز سه نفر كه اموالشان مصادره شد .\r\nپس از آن خاندان زياد به متصدى ديوان رشوه دادند و آنها را به وضعى كه بوده بودند بازبرد .\r\nگويد : خالد نجار در اين باره شعرى گفت بدين مضمون :\r\n« به نزد من زياد و نافع و ابو بكره « از جمله شگفتيهاى بزرگند « اين يكى چنان كه مىگويد قرشى است « و آن يكى وابسته است « و اين يكى به پندار خويش عرب است . »\r\n\r\nنسخه نامهء مهدى به ولايتدار بصره دربارهء بازبردن خاندان زياد به نسبشان\r\n« به نام خداى رحمان رحيم »\r\n","description":"","footnote":"","page_name":" 5095 ","page_number":31},
  {"content":"\r\n« اما بعد ، شايسته ترين چيزى كه خليفگان مسلمانان خويشتن را و « خواص و عوام مسلمان را در كارهايشان و احكامشان بدان ملزم كرده‌اند « اينست كه ميان خودشان از كتاب خدا و سنت پيمبر خدا صلى الله عليه و - « سلم تبعيت كنند و بدان پاى بند باشند و بدان ، موافقشان باشد يا مخالف ، « رضايت دهند كه در آن اقامهء حدود خدا هست و معرفت حقوق وى و « پيروى از رضاى وى و تحصيل پاداش وى و ثواب نيكوى وى . و مخالفت « و اعراض از آن و رغبت به غير آن ، مايهء ضلالت و خسران دنيا و آخرت « است . راى معاوية بن ابى سفيان كه مىخواست زياد پسر عبيد ، غلام « خاندان علاج ثقيف را الحاق كند و دعوى چيزى كرد كه پس از معاويه « همه مسلمانان پسنديده و اهل فضيلت و فقه و تقوى و علم ، و بسياريشان\r\n( 131 « به دوران وى ، منكر آن شدند كه زياد و پدر و مادر او را مىشناختند .\r\n« انگيزهء معاويه در اين كار تقوايى يا هدايتى يا پيروى از سنتى هدايتگر يا « تقليد از امامان بر حق گذشته نبود ، بلكه مىخواست دين و آخرت خويش « را هلاك كند و عزم مخالفت با كتاب و سنت داشت ، فريفتهء دليرى و تصميم « زياد بود و اميد داشت در كار باطل و رفتار و آثار و اعمال زشت خويش « از او كمك و پشتيبانى گيرد . پيمبر خداى صلى الله عليه و سلم فرمود « فرزند از آن بستر است و از آن زناكار سنگ » و نيز فرمود : « هر كه جز « به وابستگان خويش انتساب گيرد لعنت خداى و فرشتگان و مردمان همگى « بر او باد و خدا از وى عوض و همسنگ نپذيرد » ، به دينم قسم ، زياد نه « در كنار ابو سفيان تولد يافت و نه بر بستر وى ، عبيد نيز غلام ابو سفيان « نبود ، سميه نيز كنيز وى نبود ، مملوك وى نبودند و به هيچ وسيله از آن « وى نشدند .\r\n« چنان كه حافظان حديث دانند ، وقتى نصر بن حجاج سلمى و\r\n","description":"","footnote":"","page_name":" 5096 ","page_number":32},
  {"content":"\r\n« همراهان وى از وابستگان بنى مغيرهء مخزومى سخن آوردند كه « مىخواستند نصر را ملحق كنند و دعوى را ثابت كنند ، معاويه زير تشك « خويش سنگى براى آنها آماده كرده بود و سوى آنها افكند ، به دو گفتند : « ما « آنچه را در بارهء زياد كردى روا مىداريم ، اما تو آنچه را ما دربارهء « يارمان كرده‌ايم روا نمىدارى . » « گفت : « حكم پيمبر خدا صلى الله عليه و سلم براى شما از حكم « معاويه بهتر است . » بنابر اين معاويه با حكم دربارهء زياد و ملحق كردن « وى و عمل و اقدامى كه دربارهء وى كرده با فرمان خدا عز و جل و حكم « پيمبر خدا صلى الله عليه و سلم مخالفت كرد و از هوس خويش كه انحراف « و دورى از حق بود پيروى كرد . خداى عز و جل فرموده :\r\n« * ( وَمن أَضَلُّ مِمَّنِ اتَّبَعَ هَواه بِغَيْرِ هُدىً من الله إِنَّ الله لا يَهْدِي الْقَوْمَ الظَّالِمِينَ 28 : 50 ) * » [ 1 
  ] « يعنى : ستمگرتر از آنكه هوس خويش را بدون هدايت خدا « پيروى كند كيست كه خدا گروه ستمكاران را هدايت نمىكند . » « و هم او عز و جل به داود صلى الله عليه و سلم كه حكمت و نبوت « و مال و خلافت به دو داده بود فرمود :\r\n« * ( يا داوُدُ إِنَّا جَعَلْناكَ خَلِيفَةً في الأَرْضِ فَاحْكُمْ بَيْنَ النَّاسِ بِالْحَقِّ وَ « لا تَتَّبِعِ الْهَوى فَيُضِلَّكَ عَنْ سَبِيلِ الله ، إِنَّ الَّذِينَ يَضِلُّونَ عَنْ سَبِيلِ الله لَهُمْ « عَذابٌ شَدِيدٌ بِما نَسُوا يَوْمَ الْحِسابِ 38 : 26 ) * » [ 2 
  ] « يعنى : اى داود ، ما ترا در اين سرزمين جانشين كرده‌ايم ميان « مردم به حق داورى كن و پيرو هوس مشو كه ترا از راه خداى گمراه كند « و كسانى كه از راه خدا گمراه شوند به سزاى آنكه روز حساب را\r\n\r\n","description":"","footnote":"\r\n[ 1 
  ] قصص آيه 50\r\n[ 2 
  ] سوره ص آيه 26\r\n","page_name":" 5097 ","page_number":33},
  {"content":"\r\n« فراموش كرده‌اند عذابى المانگيز دارند .\r\n« امير مؤمنان از خدا مىخواهد كه جان و دين وى را مصون « دارد و از تسلط هوس پناه دهد و در همه كارها وى را به آنچه دوست « دارد و مىپسندد توفيق دهد ، كه وى شنواست و نزديك .\r\n( 132 « امير مؤمنان چنان راى دارد كه زياد و همه كسانى را كه از فرزندان « وى هستند به مادر و نسب شناخته شده شان بازبرد و به پدرشان عبيد و « مادرشان سميه ملحقشان كند و در اين باب از گفتهء پيمبر خداى صلى الله « عليه و سلم و اتفاق صلحا و امامان هدايت پيروى كند و عمل معاويه را « كه مخالف كتاب خدا و سنت پيمبر وى صلى الله عليه و سلم بود روان ندارد .\r\n« امير مؤمنان براى انجام اين كار شايسته ترين كس است از آن رو كه با « پيمبر خداى صلى الله عليه و سلم خويشاوندى دارد و از آثار وى تبعيت « مىكند و سنت وى را زنده مىدارد و سنتهاى ديگر را كه منحرف است « و به دور از حق و هدايت ، باطل مىدارد . خداى تعالى فرموده :\r\n« * ( فَما ذا بَعْدَ الْحَقِّ إِلَّا الضَّلالُ فَأَنَّى تُصْرَفُونَ 10 : 32 ) * » [ 1 
  ] « يعنى : از حق كه بگذرى جز ضلال چيست ؟ پس چگونه چشم ( از « حق ) مىپوشيد .\r\n« بدانكه نظر امير مؤمنان دربارهء زياد و هر كه از فرزندان زياد « باشد چنين است . آنها را به پدرشان زياد بن عبيد و مادرشان سميه ملحق « كن و بدان ملتزمشان كن و اين را براى مسلمانانى كه به نزد تو هستند « نمايان كن تا بدانند و ميانشان استقرار گيرد كه امير مؤمنان اين را به « قاضى بصره و صاحب ديوانشان نوشته و سلام بر تو باد با رحمت و بركات « خداى . »\r\n\r\n","description":"","footnote":"\r\n[ 1 
  ] يونس آيه 33\r\n","page_name":" 5098 ","page_number":34},
  {"content":"\r\nمعاوية بن عبيد الله نوشت به سال صد و پنجاه و نهم .\r\nگويد : و چون مكتوب به محمد بن سليمان رسيد زير آن نوشت كه اجرا شود ، سپس دربارهء آنها با وى سخن كردند كه دست از ايشان بداشت گويد : مهدى به عبد الملك بن ايوب نميرى نيز همانند آن نوشت كه به محمد ابن سليمان نوشته بود اما آن را اجرا نكرد به سبب وضعى كه با قبيلهء قيس داشت و نمىخواست كسى از قوم وى به قوم ديگر رود .\r\nدر اين سال عبيد الله بن صفوان جمحى كه ولايتدار مدينه بود در گذشت ، و به جاى او محمد بن عبد الله كثيرى ولايتدار مدينه شد و اندكى بماند و معزول شد و زفر بن عاصم هلالى به جاى وى گماشته شد .\r\nدر اين سال مهدى قضاى مدينه را به محمد بن عمران طلحى داد .\r\nو هم در اين سال عبد السلام خارجى قيام كرد و كشته شد .\r\nو هم در اين سال بسطام بن عمرو از سند معزول شد و روح بن حاتم عامل آنجا شد .\r\nدر اين سال مهدى سالار حج شد و چون از شهر خويش مىرفت پسرش موسى را جانشين كرد\r\n( 133 و يزيد بن منصور را كه دايى مهدى بود به وزارت و تدبير امور وى به جا نهاد .\r\nدر اين سال ، هارون پسر مهدى و جمعى از مردم خاندان وى با مهدى روان شدند ، از جمله كسانى كه با وى بود يعقوب بن داود بود كه به نزد وى منزلتى داشت و چون مهدى به مكه رسيد حسن بن ابراهيم كه يعقوب براى وى از مهدى امان گرفته بود به نزد وى آمد و مهدى به دو عطيه و جايزهء نكو داد و ملكى را از خالصهء حجاز تيول او كرد .\r\nو هم در اين سال مهدى ، پوششى را كه بر كعبه بود بكند و پوششى نو بر آن پوشانيد چنان كه گفته‌اند سبب آن بود كه حاجبان كعبه به دو خبر داده بودند كه بيم\r\n","description":"","footnote":"","page_name":" 5099 ","page_number":35},
  {"content":"\r\nدارند كعبه از بسيارى پوشش كه بر آن هست ويران شود . پس مهدى بگفت تا هر چه پوشش بر كعبه هست بردارند تا برهنه بماند . آنگاه بگفت تا عطر زعفران آلود به همه خانه ماليدند .\r\nگويند : وقتى به پوشش هشام رسيدند آن را ديباى قطور يافتند ، اما پوشش اسلاف وى عموماً از كالاى يمن بود .\r\nدر اين سال مهدى در مكه ، بر مردم آن ، چنان كه گويند مالى بسيار تقسيم كرد ، بر مردم مدينه نيز ، همچنين . گويند در آنچه در اين سفر تقسيم كرده بود نگريست معلوم شد سى هزار هزار درهم همراه وى آورده بودند ، از مصر نيز سيصد هزار دينار به دو رسيده بود ، از يمن نيز دويست هزار دينار كه اين همه را تقسيم كرده بود .\r\nيكصد هزار و پنجاه هزار جامه نيز پخش كرد . مسجد پيمبر خدا را صلى الله عليه و سلم توسعه داد و بگفت تا اطاقكى را كه در مسجد پيمبر صلى الله عليه و سلم بود بكندند ، مىخواست منبر پيمبر خدا صلى الله عليه و سلم را كوتاه كند و به وضعى برد كه بوده بود و آنچه را معاويه بر آن افزوده بود بيندازد .\r\nاز مالك بن انس آورده‌اند كه در اين باب مشورت كرد ، به دو گفتند كه ميخها در چوبى كه معاويه افزوده بود فرو رفته و هم در چوب نخستين كه كهنه است و بيم داريم كه اگر ميخهايى كه در آن هست برون شود تكان بخورد و بشكند ، و مهدى آن را واگذاشت .\r\nدر ايام اقامت مدينه مهدى بگفت تا پانصد كس از انصار را ثبت كنند كه با وى بروند و در عراق كشيكبانان و ياران وى باشند و بجز مقرريهايشان روزيها براى ايشان معين كرد و چون با وى به بغداد آمدند تيولى به آنها داد كه به نامشان شهره است .\r\n( 134 و هم در ايام اقامت مدينه رقيه عثمانى دختر عمرو را به زنى گرفت .\r\nو هم در اين سال محمد بن سليمان براى مهدى برف حمل كرد و به مكه رسانيد . مهدى نخستين كس از خليفگان بود كه براى وى برف به مكه حمل كردند .\r\n","description":"","footnote":"","page_name":" 5100 ","page_number":36},
  {"content":"\r\nو هم در اين سال تيولهايى را كه از مردم خاندان وى و ديگران گرفته شده بود به آنها پس داد .\r\nدر اين سال امامت نماز و حادثات كوفه با اسحاق بن صباح كندى بود .\r\nعامل بصره و توابع و حادثات آن و عامل ولايت دجله و بحرين و عمان و ولايت اهواز و فارس محمد بن سليمان بود .\r\nدر اين سال قضاى بصره با عبيد الله بن حسن بود . عامل خراسان معاذ بن - مسلم بود . عامل جزيره فضل بن صالح بود . عامل سند ، روح بن حاتم بود . عامل افريقيه يزيد بن حاتم بود . عامل مصر ابو حمزه محمد بن سليمان بود .\r\n( 135 آنگاه سال صد و شصت و يكم در آمد .\r\n\r\nسخن از خبر حوادثى كه به سال صد و شصت و يكم بود\r\nاز جمله حوادث سال قيام حكيم مقنع بود در خراسان در يكى از دهكده هاى مرو . و او چنان كه گويند قايل به تناسخ ارواح بود كه به جاى خويش باز مىگردد و مردم بسيار را گمراه كرد و نيرو گرفت و سوى ما وراء النهر رفت . مهدى تعدادى از سرداران خويش را به نبرد وى فرستاد كه معاذ بن مسلم كه در آن وقت عامل خراسان بود از آن جمله بود ، عقبة بن مسلم و جبرئيل بن يحيى و ليث وابستهء مهدى نيز با وى بودند . پس از آن مهدى سعيد حرشى را خاص نبرد مقنع كرد و سرداران را به دو پيوست . مقنع نيز در قلعه اى در كش آذوقه فراهم مىكرد و براى حصارى شدن مهيا مىشد .\r\nو هم در اين سال نصر بن محمد خزاعى در شام به عبد الله بن مروان دست يافت و او را بنزد مهدى بود و اين پيش از آن بود كه نصر را ولايتدار سند كند\r\n","description":"","footnote":"","page_name":" 5101 ","page_number":37},
  {"content":"\r\nو مهدى عبد الله بن مروان را در مطبق به زندان كرد .\r\nابو الخطاب گويد : عبد الله بن مروان را كه كنيهء ابو الحكم داشت بنزد مهدى آوردند ، وى در رصافه به مجلس عام نشست و گفت : « كى اين را مىشناسد ؟ » عبد العزيز بن مسلم عقيلى برخاست و به نزد وى ايستاد . آنگاه گفت :\r\n« ابو الحكم ؟ » گفت : « بله ، پسر امير مؤمنان . » گفت : « پس از من چگونه بودى ؟ » آنگاه سوى مهدى نگريست و گفت :\r\n« بله ، اى امير مؤمنان ، اين عبد الله بن مروان است . » كسان از جرئت وى شگفتى كردند اما مهدى متعرض او نشد .\r\nگويد : وقتى مهدى ، عبد الله بن مروان را به زندان كرد بر ضد وى حيله كردند ، عمرو بن سهلهء اشعرى بيامد و ادعا كرد كه عبد الله بن مروان پدرش را كشته و او را بنزد عافيه قاضى برد كه حكم داد به قصاص وى كشته شود . شاهد نيز بر ضد وى اقامه شد و چون مىخواستند حكم را مسجل كنند عبد العزيز بن مسلم عقيلى با شتاب سوى عافيهء قاضى آمد ، صف مردم را مىشكافت تا به نزد وى رسيد و گفت : « عمرو ابن سهله پندارد كه عبد الله بن مروان پدرش را كشته به خدا دروغ مىگويد هيچكس جز من پدرش را نكشته ، من او را به دستور مروان كشتم\r\n( 136 و عبد الله بن - مروان از خون وى مبرا است . » و قصاص از عبد الله بن مروان بگشت . مهدى متعرض عبد العزيز بن مسلم نشد از آن رو كه به دستور مروان وى را كشته بود .\r\nدر اين سال ثمامة بن وليد غزاى تابستانى كرد و در دابق فرود آمد . روميان بجنبيدند و او غافل بود . طليعه داران و خبرگيران وى خبر آوردند اما به خبر آنها اعتنا نكرد و با پيشتازان سپاه سوى روميان رفت كه سالارشان ميخائيل بود و تعدادى از مسلمانان كشته شدند . در آن وقت عيسى بن على پادگان قلعهء مرعش بود و به سبب اين حادثه در آن سال مسلمانان غزاى تابستانى نداشتند .\r\n","description":"","footnote":"","page_name":" 5102 ","page_number":38},
  {"content":"\r\nدر اين سال مهدى بگفت تا در راه مكه از قادسيه تا زباله قصرهايى بسازند وسيعتر از قصرهايى كه ابو العباس ساخته بود و بگفت تا بر قصرهاى ابو العباس بيفزايند . منزلگاههايى را كه ابو جعفر ساخته بود به حال خود باقى گذاشت و بگفت تا در هر آبگاهى آبگير بسازند و ميلها و بركه ها را تجديد كنند و پهلوى آبگيرها چاه حفر كنند . اين كار را به يقطين بن موسى سپرد و همچنان تا به سال صد و هفتاد و يكم با وى بود و ابو موسى برادر يقطين در اين كار جانشين وى بود .\r\nدر اين سال مهدى بگفت تا در مسجد جامع بصره بيفزايند كه از جلو مسجد از سمت قبله و از طرف راست از سمت عرصهء بنى سليم در آن افزودند . كار بنا به دست محمد بن سليمان بود كه در آن وقت ولايتدار بصره بود .\r\nدر اين سال مهدى بگفت تا اطاقكها را از مسجدهاى جماعت بكنند و منبرها را كوتاه كنند و به اندازهء منبر پيمبر خداى كنند صلى الله عليه و سلم و در اين باب به آفاق نوشت كه بدان عمل كردند .\r\nو هم در اين سال مهدى به يعقوب بن داود دستور داد كه به همه آفاق امنا فرستد و او به اين دستور عمل كرد . و چنان شد كه وقتى مكتوبى از مهدى به عاملى مىرسيد اجرا نمىشد تا يعقوب بن داود ، دربارهء اجراى آن به امين و معتمد خويش بنويسد .\r\nدر اين سال ، منزلت ابو عبيد الله وزير مهدى كاستى گرفت و يعقوب از فقيهان بصره و مردم كوفه و مردم شام بسيار كس به خويش پيوست . سر بصريان و عهده دار امورشان اسماعيل بن عليه اسدى و محمد بن ميمون عنبرى بودند عبد الاعلى بن - موسى حلبى را نيز سر مردم كوفه و مردم شام كرد .\r\n","description":"","footnote":"","page_name":" 5103 ","page_number":39},
  {"content":"\r\n\r\n( 137 سخن از اينكه چرا منزلت - ابو عبيد الله به نزد مهدى دگرگون شد ؟\r\nسبب ارتباط وى را با مهدى در ايام منصور گفته‌ايم كه وقتى عبد الجبار بن - عبد الرحمان ، منصور را خلع كرده بود و او مهدى را به رى مىفرستاد ابو عبيد الله را به دو پيوست .\r\nفضل بن ربيع گويد : غلامان به نزد مهدى از ابو عبيد الله بد مىگفتند و از وى سعايت مىكردند ، نامه هاى ابو عبيد الله و كارهايى كه مىخواست به نزد منصور اجرا مىشد اما غلامان با مهدى خلوت مىكردند و در بارهء ابو عبيد الله سخنچينى مىكردند و مهدى را بر ضد وى تحريك مىكردند .\r\nفضل گويد : نامه هاى ابو عبيد الله پياپى به پدرم مىرسيد كه از غلامان و آنچه از آنها مىديد شكوه مىكرد و پدرم پيوسته از او به نزد منصور ياد مىكرد و خبر كارهايش را مىگفت و از منصور براى مهدى نامه مىگرفت كه سفارش ابو عبيد الله را مىكرد و مىگفت كه سخن كسان را دربارهء وى نپذيرد .\r\nگويد : وقتى ابو عبيد الله ديد كه غلامان بر مهدى تسلط دارند و با وى خلوت مىكنند از قبايل مختلف چهار كس از اهل ادب و علم برگزيد و آنها را به مهدى پيوست كه جزو ياران وى بودند و نمىگذاشتند كه غلامان با وى خلوت كنند .\r\nگويد : پس از آن ، هنگامى كه ابو عبيد الله در بارهء بعض كارهاى خويش با مهدى سخن مىكرد يكى از آن چهار كس به كارى كه دربارهء آن سخن مىكرد اعتراض كرد ، ابو عبيد الله خاموش ماند و با وى مقابله نكرد ، برون شد و دستور داد تا وى را از مهدى بازدارند و او را از مهدى باز داشت و خبر آن به پدرم رسيد .\r\nگويد : در آن سال كه منصور وفات يافت پدرم با وى به حج رفت و دربارهء تجديد بيعت مهدى بر خاندان منصور و سرداران و وابستگان اقدام كرد و چون بازگشت\r\n","description":"","footnote":"","page_name":" 5104 ","page_number":40},
  {"content":"\r\nپس از مغرب به پيشواز وى رفتم و با وى بودم تا از منزل خويش گذشت و خانهء مهدى را رها كرد و سوى عبيد الله رفت ، به من گفت : « پسركم ، وى يار اين مرد است و نبايد با وى چنان رفتار كنيم كه مىكرده‌ايم يا آنچه را به يارى وى كرده‌ايم به حساب بياريم . » گويد : برفتيم تا به در ابو عبيد الله رسيديم و پدرم همچنان متوقف بود تا من نماز عشا را بكردم .\r\n( 138 حاجب در آمد و گفت : « در آى . » وى قدم پيش نهاد ، من نيز قدم پيش نهادم .\r\nاما حاجب گفت : « اى ابو الفضل ، تنها براى تو اجازه گرفته‌ام . » گفت : « برو و به او خبر بده كه فضل با من است . » گويد : آنگاه روى به من كرد و گفت : « اين نيز از آن جمله است . » گويد : آنگاه حاجب برون آمد و به هر دومان اجازه داد كه من و پدرم وارد شديم ، ابو عبيد الله در صدر مجلس بر سجاده بود و بر بالشى تكيه داده بود ، با خود گفتم : براى پدرم برمىخيزد . اما براى وى برنخاست . گفتم : وقتى نزديك رسيد درست مىنشيند ، اما چنان نكرد ، گفتم : براى وى سجاده مىخواهد اما نخواست .\r\nگويد : پدرم مقابل روى او بر فرش نشست و او همچنان تكيه داده بود و از رهسپردن و سفر و حال وى پرسش مىكرد ، پدرم انتظار داشت از او دربارهء آنچه در مورد مهدى و تجديد بيعت وى كرده بود بپرسد اما از آن چشم پوشيد . پدرم خواست كه دربارهء آن سخن آغازد . گفت : « خبر شما به ما رسيده . » گويد پدرم مىخواست برخيزد گفت : « چنان مىبينم كه دربندها را بسته‌اند بهتر است بمانى . » پدرم گفت : « در بندها را به روى من نمىبندند . » گفت : « چرا ، بسته‌اند . » گويد : پدرم گمان كرد كه مىخواهد او را نگهدارد كه از رنج راه بياسايد و\r\n","description":"","footnote":"","page_name":" 5105 ","page_number":41},
  {"content":"\r\nمىخواهد از او پرسش كند ، گفت : « مىمانم » ابو عبيد الله گفت : « فلانى برو در خانهء محمد پسر ابو عبيد الله جاى ماندنى آماده كن . » و چون ديد كه مىخواهد وى از خانه برون شود گفت : « در بندها را به روى من نمىبندند ، مىروم . » گويد : آنگاه برخاست و چون از خانه برون شديم [ 1 
  ] رو به من كرد و گفت :\r\n« پسركم ، تو احمقى . » گفتم : « احمقى من چيست ؟ » گفت : « به من مىگويى سزاوار بود كه نيامده بودى ، سزاوار بود وقتى آمدى و ما را بر در بداشت ، نمىماندى تا من نماز عشا بكنم ، باز مىگشتى و وارد نمىشدى . سزاوار بود وقتى وارد شدى و براى تو برنخاست بازگردى و پيش وى نمانى ، اما صواب جز همهء آنچه كردم نبود . ليكن به خدايى كه خدايى جز او نيست - و قسمهاى سخت ياد كرد - از حرمت خويش چشم مىپوشم و مالم را خرج مىكنم تا ابو عبيد الله را به زمين بزنم . » گويد : پس از آن به سختى مىكوشيد اما راهى براى آسيب زدن وى نمىيافت در انديشه بود تا قشيرى را كه ابو عبيد الله او را نيز بر در نگهداشته بود به ياد آورد و كس فرستاد كه بيامد ،\r\n( 139 گفت : « مىدانم كه ابو عبيد الله با تو چه كرد ، با من نيز نهايت بدرفتارى كرد ، در كار وى به حيله كوشيدم ، اما راهى بر ضد او نيافتم ، آيا در كار وى حيله اى مىدانى ؟ » گفت : « ابو عبيد الله را از يكى از اين راهها كه مىگويم آسيب توان زد :\r\nبگويند مرديست كه صناعت خويش را نمىداند . اما ابو عبيد الله از همه كس ماهرتر است . يا بگويند : در كار دينش متهم است . اما ابو عبيد الله عفيفترين كسان است\r\n\r\n","description":"","footnote":"\r\n[ 1 
  ] متن چنين است و پيداست كه چيزى از روايت افتاده است . در ابن اثير هست كه پسر به پدر اعتراض كرده و او به جواب اعتراضات پسر چنين گفته است .\r\n","page_name":" 5106 ","page_number":42},
  {"content":"\r\nو اگر دختران مهدى در كنار وى باشند ، نامناسب نيست . يا بگويند : دل به مخالفت سلطان دارد ، ابو عبيد الله را از اين چيزها آسيب نمىتوان زد ، جز اين كه اندك تمايلى به مسلك قدرى دارد اما از اين راه به دو دست نمىتوان يافت كه بگويند مورد بدگمانى است ولى همه اين چيزها در پسرش فراهم است . » گويد : پس ربيع او را گرفت و ميان دو چشمانش را بوسيد ، آنگاه به پسر ابو عبيد الله پرداخت . به خدا همچنان حيله مىكرد و كس پيش مهدى مىفرستاد و او را به يكى از حرم مهدى متهم مىداشت ، تا بدگمانى نسبت به محمد بن ابى عبيد الله در مهدى رسوخ يافت و بگفت تا او را بياوردند و ابو عبيد الله را برون كردند . به دو گفت : « اى محمد قرآن بخوان . » گويد : مىخواست بخواند اما قرآن نمىدانست . گفت : « اى معاويه مگر به من نگفته بودى كه پسرت همه قرآن را حفظ دارد ؟ » گفت : « اى امير مؤمنان به تو گفتم ، اما سالهاست از من جدايى گرفته و در اين مدت جدايى قرآن را از ياد برده . » گفت : « برخيز و با ريختن خون وى به خدا تقرب جوى . » و او مىخواست برخيزد كه بيفتاد .\r\nعباس بن محمد گفت : « اى امير مؤمنان اگر راى تو باشد پير را معاف دارى . » گويد : مهدى چنان كرد ، آنگاه بگفت تا محمد را برون بردند و گردنش را بزدند .\r\nگويد : مهدى از ابو عبيد الله نيز بد گمان شد ، ربيع به دو گفت : « پسرش را كشته اى و سزاوار نيست كه با تو باشد يا به دو اعتماد كنى » و مهدى بيمناك شد و سرانجام وى چنان شد كه شد و ربيع به مقصود رسيد و انتقام گرفت و بيشتر .\r\nابو عبد الله يعقوب بن داود گويد : مهدى يكى از اشعريان را تازيانه زد و\r\n","description":"","footnote":"","page_name":" 5107 ","page_number":43},
  {"content":"\r\nسخت به دردش آورد . ابو عبيد الله كه وابستهء آنها بود از او طرفدارى كرد و گفت : « اى امير مؤمنان كشتن بهتر از اين است . » مهدى به دو گفت : « اى يهودى از اردوگاه من برون شو كه خدايت لعنت كند » گفت : « نمىدانم بجز جهنم كجا توانم رفت . »\r\n( 140 گويد : گفتم : « اى امير مؤمنان در خور اينست كه انتظار آن مىدارد . » گويد : مهدى گفت : « اى ابو عبد الله ، سبحان الله . » در اين سال ، عمر بن عباس به غزاى دريا رفت .\r\nو هم در اين سال ، نصر بن محمد بن اشعث به جاى روح بن حاتم ولايتدار سند شد ، حركت كرد و آنجا رفت ، پس از آن معزول شد و محمد بن سليمان به جاى وى ولايتدار شد و عبد الملك بن شهاب مسمعى را آنجا فرستاد كه به سند رفت و نصر را غافلگير كرد . آنگاه به دو اجازه حركت داد كه روان شد تا به ساحل رسيد ، در شش فرسخى منصوره و فرمان وى به ولايتدارى سند رسيد كه به كار خويش بازگشت . عبد الملك هيجده روز آنجا مانده بود و نصر متعرف او نشد كه سوى بصره بازگشت .\r\nدر اين سال مهدى عافية بن يزيد ازدى را به كار قضا گماشت و او و ابن - علاثه در عسكر مهدى در رصافه به كار قضا مىپرداختند . قاضى سمت شرقى شهر ، عمر بن حبيب عدوى بود .\r\nدر اين سال فضل بن صالح از جزيره معزول شد و عبد الصمد بن على عامل آنجا شد .\r\nو هم در اين سال عيسى بن لقمان عامل مصر شد .\r\nو هم در اين سال يزيد بن منصور عامل سواد كوفه شد ، حسان شروى عامل موصل شد و بسطام بن عمرو تغلبى عامل آذربيجان .\r\n","description":"","footnote":"","page_name":" 5108 ","page_number":44},
  {"content":"\r\nو هم در اين سال ابو ايوب ، سليمان مكى ، از ديوان خراج معزول شد و ابو الوزير عمر بن مطرف به جايش نشست .\r\nو هم در اين سال نصر بن مالك از بيمارى فلج درگذشت و در گورستان بنى هاشم به خاك رفت و مهدى بر او نماز كرد .\r\nو هم در اين سال مهدى ، ابان بن صدقه را از نزد هارون پسر خويش به نزد موسى پسر ديگر خويش فرستاد و وى را دبير و وزير موسى كرد و به جاى وى يحيى بن - خالد بن برمك را به نزد هارون نهاد .\r\n( 141 در اين سال موسى هادى ، پسر محمد مهدى ، سالار حج شد ، وى وليعهد پدرش بود .\r\nدر اين سال ، عامل طايف و مكه و يمامه جعفر بن سليمان بود . امامت نماز و حادثات كوفه با اسحاق بن صباح كندى بود . عامل سواد كوفه يزيد بن منصور بود .\r\n( 142 آنگاه سال صد و شصت و دوم در آمد .\r\n\r\nسخن از خبر حوادثى كه به سال صد و شصت و دوم بود\r\nاز جمله حوادث سال اين بود كه عبد السلام خارجى در قنسرين كشته شد .\r\n\r\nسخن از خبر كشته شدن عبد السلام خارجى\r\nگويند : اين عبد السلام بن هاشم يشكرى در جزيره قيام كرد كه در آنجا پيروان وى بسيار شدند و شوكتش بالا گرفت . تنى چند از سرداران مهدى به مقابلهء وى\r\n","description":"","footnote":"","page_name":" 5109 ","page_number":45},
  {"content":"\r\nرفتند از جمله سردار عيسى بن موسى كه خارجى وى را با عده اى از همراهانش بكشت و گروهى از سرداران هزيمت شدند . مهدى سپاهيان سوى وى فرستاد كه چند تن از سرداران فرو ماندند كه شبيب بن واج مروروذى از آن جمله بودند . آنگاه مهدى هزار سوار به نزد شبيب فرستاد كه به هر كدامشان هزار درم كمك داده بود و به شبيب پيوسته بود كه بنزد وى رفتند . آنگاه شبيب از پى عبد السلام برون شد كه از جمع شبيب فرارى شد و به قنسرين رفت كه در آنجا به دو رسيد و او را بكشت .\r\nدر اين سال مهدى ديوانهاى زمام [ 1 
  ] را پديد آورد و عمر بن بزيع وابستهء خويش را بر آن گماشت و عمر بن بريع ، ابو حازم نعمان بن عثمان را به زمام خراج عراق گماشت .\r\nدر اين سال مهدى دستور داد كه در همه آفاق به مجذومان و زندانيان مقررى دهند .\r\nدر اين سال ثمامة بن وليد عبسى غزاى تابستانى را عهده كرد ، اما غزا انجام نگرفت .\r\nدر اين سال روميان سوى حدث آمدند و حصار آن را ويران كردند . حسن ابن قحطبه غزاى تابستانى كرد سى هزار مقررى بگير همراه داشت بجز داوطلبان .\r\nبه چشمه گرم اذروليه رسيد و در ولايت روم بسيار ويرانى كرد و بسوخت بى آنكه قلعه اى بگشايد يا با سپاهى مقابل شود و روميان او را اژدها ناميدند . گويند :\r\n( 143 حسن سوى اين چشمهء گرم رفت كه در آنجا آب تنى كند ، به سبب پيسى كه داشت ، آنگاه كسان را به سلامت پس آورد . قضاى اردوگاه وى و ضبط غنيمت با حفص بن عامر سلمى بود .\r\n\r\n","description":"","footnote":"\r\n[ 1 
  ] ديوان به تقريب به همان معانى است كه اكنون دفتر را به كار مىبريم چون محل دفتر و دفتر ثبت ارقام ، دفتر زمام چيزى همانند دفتر كل بوده كه خلاصه محتواى دفترهاى ديگر در آن انعكاس مىيافته است . ( م )\r\n","page_name":" 5110 ","page_number":46},
  {"content":"\r\nدر اين سال يزيد بن اسيد سلمى از دربند قاليقلا ( كيلكيه ) به غزا رفت و غنيمت گرفت و سه قلعه بگشود و اسير بسيار گرفت .\r\nدر اين سال على بن سليمان از يمن معزول شد و عبد الله بن سليمان به جايش منصوب شد .\r\nو هم در اين سال ، سلمة بن رجاء از مصر معزول شد و عيسى بن نعمان بر آنجا منصوب شد ، در ماه محرم ، پس از آن در ماه جمادى الاخر معزول شد و واضح ، وابستهء مهدى بر آن منصوب شد ، پس از آن در ماه ذى قعده معزول شد و يحيى حرشى بر آن منصوب شد .\r\nدر اين سال سرخ پوشان در گرگان نمودار شدند ، سالارشان يكى بود به نام عبد القهار كه بر گرگان استيلا يافت و بسيار كس بكشت ، عمر بن علاء از طبرستان به غزاى وى رفت و عبد القهار و ياران وى را بكشت .\r\nدر اين سال ابراهيم بن جعفر بن منصور سالار حج بود ، عباس بن محمد از پى آن از مهدى اجازهء حج خواست كه وى را ملامت كرد كه چرا پيش از آنكه يكى را به مراسم حج گمارد اجازهء حج نخواسته بود كه وى را بر مراسم بگمارد . و او گفت : « اى امير مؤمنان دانسته تأخير كردم كه كار نمىخواستم . » عاملان ولايتها در اين سال همان عاملان سال پيش بودند بجز اينكه در اين سال جزيره با عبد الصمد بن على بود و طبرستان و رويان با سعيد بن دعلج و گرگان با مهلهل بن صفوان .\r\n( 144 آنگاه سال صد و شصت و سوم در آمد .\r\n\r\nسخن از خبر حوادثى كه به سال صد و شصت و سوم بود\r\nاز جمله حوادث اين سال هلاكت مقنع بود كه سعيد حرشى وى را در كش\r\n","description":"","footnote":"","page_name":" 5111 ","page_number":47},
  {"content":"\r\nمحاصره كرد و حصار بر او سخت شد و چون هلاكت را نزديك ديد زهر خورد و زنان و كسان خويش را نيز زهر خورانيد و بمرد و چنان كه گفته‌اند آنها نيز همگى بمردند ، پس از آن مسلمانان وارد قلعهء وى شدند و سرش را بريدند و آن را پيش مهدى فرستادند كه در حلب بود .\r\nدر اين سال مهدى بر همهء سپاهها از مردم خراسان و ديگران گروهى را براى غزاى تابستان مقرر كرد و برون شد و در بردان اردو زد و نزديك دو ماه آنجا بماند كه تعبيه مىكرد و مهيا مىشد و سپاهيان را عطيه مىداد . در آنجا كسانى از مردم خاندان خويش را نيز كه با وى برون شده بودند عطيه داد .\r\nراوى گويد : عيسى بن على در آخر جمادى الآخر در بغداد بمرد و روز بعد مهدى به بردان رفت كه به غزاى تابستانى مىرفت و موسى بن مهدى را در بغداد جانشين كرد ، در آن وقت دبير وى ابان بن صدقه بود و مهردارش عبد الله بن علاثه بود .\r\nسالار كشيكبانان وى على بن عيسى بود و سالار نگهبانانش عبد الله بن حازم بود .\r\nعباس بن محمد گويد : وقتى به سال صد و شصت و سوم مهدى ، رشيد را به غزاى تابستانى مىفرستاد به بدرقهء او برون شد ، من نيز با وى بودم و چون مقابل قصر مسلمه رسيد گفتم : « اى امير مؤمنان مسلمه منتى به گردنهاى ما دارد ، محمد بن على بر او گذشت و چهار هزار دينار به دو داد و گفت : اى پسر عمو ، اين دو هزار براى قرض تو است و دو هزار براى خرج تو و چون تمام شد رعايت حشمت ما مكن . » گويد : وقتى اين حديث را با وى بگفتم گفت : « كسانى از فرزندان مسلمه و وابستگان وى را كه اينجا هستند حاضر كنيد . » و بگفت تا بيست هزار دينار به آنها دادند و بگفت تا مقررى برايشان تعيين كنند پس از آن گفت : « اى ابو الفضل مسلمه را عوض داده‌ايم ؟ » گفتم : « آرى ، اى امير مؤمنان و بيفزودى . »\r\n","description":"","footnote":"","page_name":" 5112 ","page_number":48},
  {"content":"\r\n( 145 هيثم بن عدى گويد : مهدى ، هارون الرشيد را به غزاى سرزمين روم فرستاد و ربيع حاجب و حسن بن قحطبه را به دو پيوست .\r\nمحمد بن عباس گويد : در مجلس امير مؤمنان نشسته بودم و او با كشيكبانان بود ، حسن بن قحطبه بيامد و به من سلام گفت و بر تشكى كه پدرم بر آن مىنشست ، بنشست و دربارهء وى پرسيد ، گفتم : « بر نشسته است » به من گفت : « عزيزم به او بگو كه من آمده بودم و از جانب من سلام بگوى و بگوى كه مىخواهم به امير مؤمنان بگويد كه حسن بن قحطبه مىگويد : اى امير - مؤمنان ، خدايم به فدايت كند ، هارون را به غزا مىفرستى و من و ربيع را به دو پيوسته اى ، من سر سرداران توام و ربيع سر وابستگان تو است ، آسوده خاطر نيستم كه همگى درت را خالى گذاريم ، يا مرا با هارون به غزا فرستى و ربيع بماند يا ربيع را به غزا فرستى و من بر در تو بمانم . » گويد : پدرم آمد و پيام را به دو رسانيدم كه پيش مهدى رفت و با وى بگفت كه گفت : « به خدا معافيت خواستنى نكو است ، نه چنان كه حجامتگر پسر حجامتگر كرد . » منظورش عامر بن اسماعيل بود كه از رفتن همراه ابراهيم معافيت خواست و بر او خشم آورد و مالش را مصادره كرد .\r\nابو بديل گويد : مهدى ، رشيد را به غزا فرستاد ، موسى بن عيسى و عبد الملك ابن صالح عباسى و دو وابسته پدرش ، ربيع حاجب و حسن . حاجب را همراه وى فرستاد و چون برفت دو روز يا سه روز بعد به نزد وى رفتم كه گفت : « چرا از وليعهد و از دو برادرت بخصوص - مقصودش ربيع و حسن حاجب بود - باز ماندى ؟ » گفتم : « به سبب دستور امير مؤمنان ، و من در مدينة السلام هستم تا به من اجازه دهد . » گفت : « حركت كن تا به او و آنها برسى و هر چه را كه بدان نياز دارى\r\n","description":"","footnote":"","page_name":" 5113 ","page_number":49},
  {"content":"\r\nبگوى . » گويد : گفتم : « به لوازم احتياج ندارم ، اگر راى امير مؤمنان باشد اجازه دهد با وى بدرود گويم . » گفت : « پندارى كى برون مىشوى ؟ » گويد : گفتم : « فردا . » گويد : پس با وى بدرود گفتم و برون شدم و به قوم پيوستم .\r\nگويد : رشيد را ديدم كه برون مىشد و چوگان بازى مىكرد و موسى بن - عيسى و عبد الملك بن صالح را ديدم كه از كار وى مىخنديدند .\r\n( 146 گويد : بنزد ربيع و حسن رفتم كه از هم جدا نمىشديم ، گفتم : « خدا از جانب كسى كه شما را فرستاد و از جانب كسى كه سوى وى فرستادتان پاداش خيرتان ندهد . » گفت : « هى ، خبر چيست ؟ » گويد : گفتم : « موسى بن عيسى و عبد الملك بن صالح از كار پسر امير مؤمنان مىخندند ، مگر نمىتوانستيد براى آنها و ديگر سردارانى كه با وى هستند مجلسى معين كنيد كه در آن به نزد وى روند ، به روز جمعه ، و در ايام ديگر ، چنان كه مىخواهد بنزد وى نروند . » گويد : در آن اثنا كه در اين راه بوديم هنگام شب از پى من فرستادند .\r\nگويد : برفتم . يكى پيش آنها بود ، به من گفتند : « اين غلام غمر بن يزيد است و كتاب اين دولت را به نزد وى يافته‌ايم . كتاب را گشودم و در آن ، سالهاى مهدى را نگريستم كه ده سال بود . » [ 1 
  ]\r\n\r\n","description":"","footnote":"\r\n[ 1 
  ] از گزافه گوييهاى يهودان به مصلحت مسلمان شده ، اين وهم رواج يافته بود كه كتب عهد عتيق همه حوادث آينده را بنام و نشان كسان پيشگويى كرده و اين ، به سودجويان و مصلحتجويان فرصت داده بود كه هر چه ميخواستند بنويسند و رايج كنند ( م )\r\n","page_name":" 5114 ","page_number":50},
  {"content":"\r\nگويد : گفتم : « در جهان شگفتتر از شما نيست ؟ مگر پنداريد كه خبر اين غلام نهان مىماند و اين كتاب مكتوم مىماند ؟ » گفتند : « ابداً . » گفتم : « وقتى از سالهاى امير مؤمنان چندان كه كاسته بكاسته ، شما نخستين كسانى هستيد كه خبر مرگش را به او مىدهيد . » گويد ، متحير شدند و در كار خويش فرو ماندند و گفتند : « تدبير چيست ؟ » گفتم : « اى غلام ، عنبسه را پيش من آر . » مقصودم وراق بدوى وابستهء خاندان ابى بديل بود . پس او را بياوردند ، گفتم : « با خطى همانند اين خط و بر كاغذى همانند اين كاغذ به جاى ده سال چهل سال بگذار . » گويد : به خدا اگر ده را در آن و چهل را در اين نديده بودم ترديد نمىكردم كه خط همان خط است و كاغذ همان كاغذ .\r\nگويد : وقتى مهدى رشيد را كه وليعهد بود به غزاى روميان مىفرستاد خالد بن - برمك را با وى همراه كرد ، حسن و سليمان پسران برمك را نيز با وى فرستاد براى كار سپاه و مخارج و دبيرى و ترتيب امور آن ، يحيى بن خالد را فرستاد كه همه كار هارون با وى بود . ربيع حاجب را نيز همراه رشيد كرد كه به نيابت مهدى غزا كند و روابط ميان ربيع و يحيى بر اين ترتيب بود . هارون با آنها مشورت مىكرد و مطابق رأيشان كار مىكرد . خدا فتحهاى بسيار نصيب آنها كرد و در اين سفر آنها را به نيكى آزمود . خالد در سمالو نقشى معتبر داشت كه هيچ كس نداشت ، منجم آنها به ميمنت خالد و اعتبار وى برمكى ناميده مىشد .\r\n( 147 گويد : وقتى مهدى ، هارون الرشيد را براى غزا در نظر گرفت ، بگفت تا دبيران ابناى دعوت را به نزد وى برند كه در آنها بنگرد و يكى از آنها را براى هارون برگزيند .\r\nيحيى گويد : مرا با آنها به نزد مهدى بردند ، پيش روى وى بايستادند و من آخر\r\n","description":"","footnote":"","page_name":" 5115 ","page_number":51},
  {"content":"\r\nهمه ايستادم ، گفت : « اى يحيى ، نزديك بيا . » نزديك رفتم ، آنگاه به من گفت : « بنشين » ، نشستم و جلوى وى زانو زدم ، گفت : « ابناى شيعهء خويش و اهل دولت خويش را به دقت نگريستم كه از آن جمله يكى را براى پسرم هارون برگزينم كه به دو ملحق كنم تا كار سپاه وى را عهده كند و دبيرى وى را انجام دهد و ترا به كار وى شايسته تر يافتم كه مربى وى بوده اى و از خواص وى ، ترا به دبيرى وى و كار سپاهش مىگمارم .\r\nگويد : براى اين ، سپاس وى گفتم و دستش را بوسه زدم . بگفت تا يكصد هزار درم به من دادند كه در كار سفر از آن كمك گيرم ، مرا نيز با آن سپاه براى كارى كه به منظور آن مىرفت روانه كردند .\r\nگويد : ربيع ، سليمان بن برمك را سوى مهدى فرستاد و گروهى را نيز با وى همراه كرد ، مهدى وى را حرمت كرد و تقرب داد و با فرستادگانى كه همراه وى بودند نكويى كرد ، آنگاه از اين سفر خويش بازگشتند .\r\nدر اين سال ، سال سفر مهدى با پسرش هارون ، مهدى ، عبد الصمد بن على را از جزيره برداشت و زفر بن عاصم هلالى را به جاى وى گماشت .\r\n\r\nسخن از اينكه چرا مهدى عبد الصمد بن - على را از جزيره معزول كرد ؟\r\nگويند : مهدى در اين سفر راه موصل گرفت ، عبد الصمد بن على عامل جزيره بود ، وقتى از موصل حركت كرد و به سرزمين جزيره رسيد عبد الصمد به پيشواز وى نرفت و لوازم ضيافت براى او مهيا نكرد و پلها را اصلاح نكرد و مهدى اين را در دل گرفت و چون او را بديد روى درهم كشيد و به دو اعتنا نكرد . عبد الصمد تحفه هايى براى او فرستاد كه نپسنديد و پس فرستاد و خشمش بر او بيفزود و بگفت تا وى را به ضيافت وادار كنند كه در اين كار بيهوده سرى كرد و دون همتى كرد و پيوسته نفرت وى را بيفزود تا وقتى كه مهدى به قلعهء\r\n( 148 مسلمه رسيد و او را پيش خواند و در ميانشان گفتگويى رفت كه مهدى\r\n","description":"","footnote":"","page_name":" 5116 ","page_number":52},
  {"content":"\r\nبا وى به درشتى سخن كرد و عبد الصمد به دو پاسخ گفت و تحمل نكرد .\r\nگويد : پس مهدى بگفت تا او را بدارند و از جزيره معزول كرد و در آن سفر و پس از بازگشت همچنان در حبس بود تا مهدى از او راضى شد .\r\nگويد : عباس بن محمد براى مهدى ضيافت به پا داشت ، تا به حلب رسيد و در آنجا بشارت كشته شدن مقنع به دو رسيد . در هنگامى كه در حلب بود عبد الجبار محتسب را فرستاد تا زنديقانى را كه در آن ناحيه بودند جلب [ 1 
  ] كند و او چنان كرد و آنها را بنزد وى برد كه جمعى از آنها را بكشت و بياويخت ، چيزى از كتابهايشان را پيش وى بردند كه با كاردها پاره پاره شد ، پس از آن سپاه خويش را در حلب از نظر گذرانيد و دستور حركت داد و جمعى از مردم خاندان خويش را كه با وى همراه بودند با پسرش هارون سوى روم فرستاد .\r\nگويد : مهدى پسر خويش هارون را بدرقه كرد تا از دربند گذشت و به جيحان رسيد و تا شهرى كه آنجا هست و مهديه نام دارد پيش راند . بر كنار نهر جيحان با هارون بدرود گفت .\r\nگويد : هارون برفت تا در يكى از روستاهاى سرزمين روم فرود آمد كه در آنجا قلعه اى بود به نام سمالو ، سى و هشت روز مقابل آن بماند و منجنيقها نصب كرد تا از پس ويرانىاى كه در قلعه رخ داد و تشنگى و گرسنگىاى كه مردم قلعه بدان دچار شدند و كشتگان و مجروحانى كه ميان مسلمانان بود ، خداى آنجا را گشود .\r\nفتح قلعه مطابق شرايطى بود كه براى خويش نهاده بودند كه كشته نشوند و بيرون نشوند و پراكنده شان نكنند و چون اين ، تعهد شد فرود آمدند كه شرايط انجام شد و هارون مسلمانان را به سلامت بازگردانيد ، مگر آنها كه در سمالو كشته شده بودند .\r\nدر اين سال و در همين سفر مهدى به بيت المقدس رفت و آنجا نماز كرد .\r\n\r\n","description":"","footnote":"\r\n[ 1 
  ] كلمهء متن\r\n","page_name":" 5117 ","page_number":53},
  {"content":"\r\nعباس بن محمد و فضل بن صالح و على بن سليمان و دايى وى يزيد بن منصور نيز با وى بودند .\r\nدر اين سال ، مهدى ، ابراهيم بن صالح را از فلسطين معزول كرد و يزيد بن منصور از او خواست كه ابراهيم را به آنجا باز برد .\r\nو هم در اين سال ، مهدى پسر خويش هارون را ولايتدار همه مغرب و آذربيجان و ارمينيه كرد و ثابت بن موسى را دبير وى كرد ، دبير نامه هاى وى در كار خراج ، يحيى بن خالد بن برمك بود .\r\n( 149 در همين سال زفر بن عاصم را از جزيره معزول كرد و عبد الله صالح بن على را به جاى وى منصوب كرد . مهدى در سفر بيت المقدس پيش وى منزل گرفته بود و آنچه را در منزل وى در سليمه ديده بود پسنديده بود .\r\nو هم در اين سال معاذ بن مسلم را از خراسان برداشت و مسيب بن زهير را ولايتدار آنجا كرد .\r\nو هم در اين سال يحيى حرشى را از اصبهان معزول كرد و حكم بن سعيد را به جاى وى منصوب كرد .\r\nو هم در اين سال سعيد بن دعلج را از طبرستان و رويان معزول كرد و عمر - بن علا را بر آن گماشت .\r\nو هم در اين سال مهلهل بن صفوان را از گرگان معزول كرد و هشام بن سعيد را بر آنجا منصوب كرد .\r\nدر اين سال على بن مهدى سالار حج شد .\r\nدر اين سال عامل يمامه و مدينه و مكه و طايف ، جعفر بن سليمان بود . امامت نماز و حادثات كوفه با اسحاق بن صباح بود ، قضاى آنجا با شريك بود . عامل بصره و توابع و ولايت دجله و بحرين و عمان و فرض و ولايت اهواز و ولايت فارس محمد بن سليمان بود . عامل خراسان مسيب بن زهير بود . عامل سند ،\r\n","description":"","footnote":"","page_name":" 5118 ","page_number":54},
  {"content":"\r\nنصر بن محمد بن اشعث بود .\r\n( 150 آنگاه سال صد و شصت و چهارم در آمد .\r\n\r\nسخن از خبر حوادثى كه به سال صد و شصت و چهارم بود\r\nاز جمله اين بود كه عبد الكبير بن عبد الحميد خطابى ، از دربند حدث به غزا رفت و ميخائيل بطريق چنان كه گويند با حدود هفتاد هزار كس و از جمله تازاد .\r\nبطريق ارمنى به مقابلهء وى آمد كه عبد الكبير از مقابلهء وى فرو ماند و مسلمانان را از نبرد منع كرد و بازگشت ، مهدى مىخواست گردنش را بزند اما با وى سخن كردند و او را در مطبق بداشت .\r\nو هم در اين سال مهدى ، محمد بن سليمان را از كارهايش معزول كرد و صالح ابن داود را به جاى وى گماشت و عاصم بن موسى خراسانى دبير را با وى فرستاد به تصدى خراج و دستور داد كه حماد بن موسى ، دبير محمد بن سليمان ، و عبيد الله ابن عمر جانشين وى و عاملانش را بگيرد و آنها را به اقرار وا دارد .\r\nدر اين سال مهدى در عيساباد بزرگ قصرى از خشت بنياد كرد ، تا بعد قصر آجرى خويش را كه قصر السلامه ناميد بنياد كند . ( آغاز ) بنياد قصر به روز چهارشنبه بود ، آخر ذى قعده .\r\nدر اين سال ، مهدى هنگامى كه اين قصر را بنياد كرد به آهنگ حج سوى كوفه روان شد ، چند روزى در رصافه كوفه ببود ، آنگاه سوى حج روان شد تا به عقبه رسيد و آب براى وى و يارانش كمياب شد و بيم كرد كه آبهايى كه در پيش بود وى و همراهانش را كفايت نكند ، بعلاوه دچار تبى شد و از عقبه بازگشت و بر يقطين خشم آورد ، به سبب آب كه وى متصدى آبگيرها بود . در اثناى بازگشت تشنگى بر مردم و بر مركبهاشان سخت شد چندان كه به معرض هلاكت بودند .\r\n","description":"","footnote":"","page_name":" 5119 ","page_number":55},
  {"content":"\r\nدر اين سال نصر بن محمد بن اشعث در سند به هلاكت رسيد .\r\nو هم در اين سال ، عبد الله بن سليمان را از يمن معزول كرد كه بر او خشم آورده بود و كس فرستاد كه به پيشواز وى رود\r\n( 151 و كالاى وى را بكاود و آنچه را همراه وى بود شمار كند ، و چون بيامد بگفت تا وى را به نزد ربيع بدارند تا به مقدارى مال و جواهر و عنبر اقرار كرد كه به دو پس داد و آزادش كرد و منصور ابن يزيد بن منصور را به جايش نهاد .\r\nدر اين سال مهدى وقتى از عقبه باز مىگشت صالح بن ابو جعفر منصور را از آنجا سوى مكه فرستاد تا با مردمان حج كند و در اين سال او مراسم حج را براى مردمان به پا داشت .\r\nدر اين سال ، عامل مدينه و مكه و طايف و يمامه جعفر بن سليمان بود . عامل يمن منصور بن يزيد بن منصور بود . امامت نماز و حادثات كوفه با هاشم بن سعيد بن منصور بود ، قضاى آنجا با شريك بن عبد الله بود . امامت نماز و حادثات بصره و ولايت دجله و بحرين و عمان و فرض و ولايت اهواز و فارس با صالح بن داود ابن على بود . عامل سند سطيح بن عمر بود . عامل خراسان ، مسيب بن زهير بود .\r\nعامل موصل محمد بن فضل بود . قضاى بصره با عبيد الله بن حسن بود . عامل مصر ابراهيم بن صالح بود ، عامل افريقيه يزيد بن حاتم بود . عامل طبرستان و رويان و گرگان يحيى حرشى بود . عامل دنباوند و قومس ، فراشته غلام امير مؤمنان بود . عامل رى خلف بن عبد الله بود . عامل سيستان سعيد بن دعلج بود .\r\n( 152 آنگاه سال صد و شصت و پنجم در آمد .\r\n\r\nسخن از خبر حوادثى كه به سال صد و شصت و پنجم بود\r\nاز جمله اين بود كه هارون بن محمد مهدى ، به غزاى تابستانى رفت كه پدرش\r\n","description":"","footnote":"","page_name":" 5120 ","page_number":56},
  {"content":"\r\nاو را چنان كه گفته‌اند به روز شنبه يازده روز مانده از جمادى الاخر به غزاى سرزمين روم فرستاد و ربيع غلام خويش را نيز به دو پيوست . هارون در ولايتهاى روم پيش رفت و ماجده را بگشود . سواران نقيطا ، قومس القوامسه ، به مقابلهء وى آمدند ، يزيد بن مزيد با وى هماوردى كرد ، يزيد پياده شد ، آنگاه نقيطا از اسب بيفتاد و يزيد چندان او را بزد كه به شدت زخمى شد و روميان هزيمت شدند و يزيد بر اردوگاهشان تسلط يافت و سوى دمشق متصدى پادگانها رفت كه در نقموديه بود ، هارون با نود و پنجهزار و هفتصد و نود و سه كس روان شد و يكصد هزار دينار و نود و چهار هزار و چهارصد و پنجاه دينار طلا براى آنها همراه برد با بيست و يك هزار هزار و چهار صد هزار و بيست و چهار هزار و هشتصد درم نقره .\r\nراوى گويد : هارون برفت تا به خليج دريا رسيد كه به نزد قسطنطنيه است .\r\nدر آن وقت فرمانرواى روم اغسطه زن اليون بود به سبب آنكه پسرش صغير بود و پدرش مرده بود و او در دامن مادر بود . پيام بران و فرستادگان به طلب صلح و متاركه و پرداخت فديه ميان وى و هارون بن مهدى به رفت و آمد بودند . عاقبت هارون از او پذيرفت و شرط كرد كه به تعهد خويش عمل كند و در راه وى بلد نهد و بازارها به پا كند كه به گذرگاهى سخت در آمده بود كه براى مسلمانان هراس آور بود .\r\nاغسطه آنچه را هارون مىخواست پذيرفت چيزى كه بر سر آن ميان وى و هارون صلح شده بود نود يا هفتاد هزار دينار بود كه در نيسان اول و در حزيران هر سال بپردازد . هارون اين را پذيرفت و اغسطه در راه بازگشت وى بازارها به پا كرد و همراه وى فرستاده اى به نزد مهدى روانه كرد با آنچه داده بود بر اين قرار كه هر چه ميسرش بود طلا و نقره و كالا بدهد .\r\n( 153 مكتوب صلح را براى مدت سه سال نوشتند و اسيران را تسليم كردند . آنچه خداى تا به وقت تسليم روميان به دادن جزيه ، غنيمت هارون كرده بود ، پنج هزار سر و ششصد و چهل و سه سر بود . در اثناى جنگها چهل و پنج هزار كس كشته شد . دو هزار و نود اسير نيز دست بسته كشته شدند . چهارپايانى\r\n","description":"","footnote":"","page_name":" 5121 ","page_number":57},
  {"content":"\r\nكه خدا غنيمت وى كرد بيست هزار اسب بود با لوازم آن ، يكصد هزار گاو و گوسفند سر بريد ، مقررى بگيران بجز داوطلبان و بازارداران يكصد هزار بودند .\r\nيابو به يك درم فروخته شد و استر به كمتر از ده درم و زره به كمتر از يك درم و بيست شمشير به يك درم .\r\nگويد : مروان بن ابى حفصه در اين باب شعرى گفت به اين مضمون :\r\n« به دور قسطنطنيهء روم بگشتى « و نيزه بران نهادى « تا حصار آن به ذلت افتاد « همين كه قصد آن كردى « شاهان آنجا با جزيه پيش تو آمدند « و ديگهاى نبرد همچنان جوشان بود . » در اين سال ، مهدى ، خلف بن عبد الله را از رى برداشت و عيسى وابستهء جعفر را بر آن گماشت .\r\nدر اين سال ، صالح بن ابو جعفر منصور سالار حج شد .\r\nدر اين سال عاملان ولايتها همان عاملان سال پيشين بودند ، جز اينكه عامل حادثات و امامت نماز بصره روح بن حاتم بود . عامل ولايت دجله و بحرين و عمان و كسكر و ولايت اهواز و فارس و كرمان معلى ، وابسته امير مؤمنان بود . عامل سند ، ليث ، وابسته مهدى بود .\r\n( 154 پس از آن سال صد و شصت و ششم در آمد .\r\n\r\nسخن از خبر حوادثى كه به سال صد و شصت و ششم بود :\r\nاز جمله اين بود كه در محرم ، سيزده روز مانده از آن ماه ، هارون بن مهدى و\r\n","description":"","footnote":"","page_name":" 5122 ","page_number":58},
  {"content":"\r\nكسانى كه همراه وى بودند ، از خليج قسطنطنيه بازگشتند . روميان جزيه را همراه آوردند كه چنان كه گفته‌اند شصت و چهار هزار دينار رومى بود و دو هزار و پانصد دينار عربى و سى هزار رطل ( پشم ) مرعزى .\r\nدر اين سال ، مهدى از سرداران خويش براى هارون بيعت گرفت ، از پس موسى بن مهدى ، و او را رشيد ناميد .\r\nو هم در اين سال عبيد الله بن حسن را از قضاى بصره معزول كرد و خالد بن طليق خزاعى را به جاى وى نصب كرد ، اما ولايتدارى او پسنديده نبود و مردم بصره خواستند كه از وى معاف شوند .\r\nدر اين سال ، مهدى ، بر يعقوب بن داود خشم آورد .\r\n\r\nسخن از خبر خشم آوردن مهدى بر يعقوب بن داود\r\nمحمد نوفلى گويد : داود بن طهمان ، پدر يعقوب بن داود ، و برادرانش دبيران نصر بن سيار بوده بودند ، داود پيش از آن نيز براى يكى از ولايتداران خراسان دبيرى مىكرده بود ، و چون روزگار يحيى بن زيد رسيد آنچه را از نصر مىشنيد محرمانه به او و يارانش خبر مىداد و بر حذرشان مىداشت . وقتى ابو مسلم قيام كرد و خون يحيى بن زيد را مىجست و قاتلان و همدستان قتل وى را كه از ياران نصر بوده بودند مىكشت ، داود بن طهمان بنزد وى رفت كه از آنچه ميان وى و ابو مسلم مىرفته بود از وى اطمينان داشت ، ابو مسلم او را امان داد ،\r\n( 155 متعرض جانش نشد اما اموالى را كه در ايام نصر به دست آورده بود بگرفت و خانه ها و املاك وى را كه به ارث برده بود و در مرو بود ، برايش واگذاشت .\r\nگويد : و چون داود بمرد ، فرزندان وى اهل ادب بودند و از ايام و احوال و اشعار كسان اطلاع داشتند و چون نگريستند به سبب وضع پدرشان كه دبير نصر\r\n","description":"","footnote":"","page_name":" 5123 ","page_number":59},
  {"content":"\r\nبوده بود به نزد بنى عباس منزلتى نداشتند و به كار خدمتشان طمع نياوردند و چون اين را بدانستند مسلك زيديان گرفتند و به خاندان حسين نزديك شدند و اميد مىداشتند كه آنها دولتى داشته باشند و در آن آسوده بزيند . يعقوب به تنهايى و احياناً با ابراهيم بن عبد الله در ولايتها به طلب بيعت براى ابراهيم بن عبد الله مىگشت .\r\nگويد : و چون محمد و ابراهيم پسران عبد الله قيام كردند ، على بن داود كه از يعقوب كهنسالتر بود نامه نوشت و يعقوب با تنى چند از برادران خويش با ابراهيم قيام كردند و پس از كشته شدن محمد و ابراهيم از منصور رو نهان كردند كه آنها را بجست و يعقوب و على را بگرفت و در مدت زندگانى خويش در مطبق بداشت . و چون منصور بمرد مهدى جزو كسان ديگر كه منت مىنهاد و آزادشان مىكرد بر آنها نيز منت نهاد و آزادشان كرد . اسحاق بن فضل ، در مطبق با آنها بوده بود ، و از او و برادرانش كه با وى به محبس بودند جدايى نمىگرفته بودند از اين رو ميانشان دوستى آمده بود .\r\nگويد : اسحاق بن فضل عقيده داشت كه خلافت همهء صلحاى بنى هاشم رواست ، مىگفت : از پى پيمبر خدا صلى الله عليه و سلم امامت جز در بنى هاشم روا نبود و در اين روزگار جز در ايشان روا نيست . » در گفتار خويش از كهنسالتر بنى عبد المطلب بسيار ياد مىكرد و او و يعقوب بن داود در اين باب هماهنگ بودند . وقتى مهدى ، يعقوب را آزاد كرد مدتى از وقت خويش را به طلب عيسى بن - زيد و حسن بن ابراهيم گذرانيد - و اين پس از آن بود كه حسن از زندان وى گريخته بود - روزى مهدى گفت : « اگر يكى از زيديان را مىشناختم كه خاندان حسن و نيز عيسى بن زيد را بشناسد و از فقه سررشته داشته باشد از راه فقه او را سوى خويش مىكشيدم و ميان من و خاندان حسن و نيز عيسى بن زيد دخالت مىكرد . » گويد : يعقوب بن داود را به او وا نمودند ، وى را سوى او بردند و به نزدش وارد كردند ، در آن وقت يك جبه و پاپوشهاى پشمدار داشت با عمامهء كرباسين و\r\n","description":"","footnote":"","page_name":" 5124 ","page_number":60},
  {"content":"\r\nعبايى سفيد و خشن .\r\nگويد : پس مهدى با وى سخن كرد و خصوصيت نمود و او را مردى يافت به تمام . از وى دربارهء عيسى بن زيد پرسيد ، كسان پنداشته‌اند كه به مهدى وعده داد كه ميان وى و عيسى دخالت كند . يعقوب اين را انكار مىكرد ، اما كسان وى را متهم كردند كه منزلت وى به نزد مهدى\r\n( 156 به سبب خبرچينى خاندان على بود . كار وى پيوسته به نزد مهدى بالا مىگرفت و اهميت مىيافت تا وى را به وزارت گرفت و كار خلافت را به دو سپرد و او كس به طلب زيديان فرستاد كه آنها را از هر سوى بياوردند و كارهاى معتبر و گرانقدر خلافت را در مشرق و مغرب به آنها سپرد كه جهان به دست وى بود ، و از همين روى بشار بن برد شعرى گفت به اين مضمون :\r\n« اى بنى اميه خوابتان به درازا كشيد « برخيزيد كه خليفه ، يعقوب بن داود است « اى قوم ، خلافت شما به تباهى افتاد « خليفه را ميان دف و عود بجوييد . » گويد : پس غلامان مهدى به وى حسد آوردند و درباره اش سعايت كردند .\r\nاز جمله توفيقها كه يعقوب به نزد مهدى حاصل كرد اين بود كه براى حسن ابن ابراهيم از او امان گرفت و در ميان او و مهدى دخالت كرد تا در مكه به يك جا فراهمشان آورد .\r\nگويد : وقتى خاندان حسن بن على از كار يعقوب خبر يافتند ، از او دورى گرفتند و يعقوب بدانست كه اگر دولتى داشته باشند در آن آسوده نمىتوانند زيست و بدانست كه مهدى مهلتش نخواهد داد كه از او به نزد مهدى بسيار سعايت مىكردند ، از اين رو يعقوب به اسحاق بن فضل بسيار متمايل بود ، وى نيز در انتظار حوادث بود . به نزد مهدى از اسحاق نيز سعايت مىكردند و مىگفتند : « مشرق و مغرب به دست يعقوب و ياران اوست كه به آنها نامه نوشته و كافى است كه به آنها بنويسد و مطابق وعده\r\n","description":"","footnote":"","page_name":" 5125 ","page_number":61},
  {"content":"\r\nبه يك روز بشورند و دنيا را براى اسحاق بن فضل بگيرند . » و اين ، دل مهدى را از او پر كرده بود .\r\nعلى بن محمد نوفلى به نقل از خادمان مهدى گويد : روزى بر سر وى ايستاده بودم و مگسها را از او دور مىكردم كه يعقوب در آمد و جلو وى زانو زد و گفت :\r\n« اى امير مؤمنان ، آشفتگى كار مصر را دانسته اى و به من گفته اى كه يكى را براى آن بجويم كه كار آنجا را فراهم آرد . پيوسته جستجو كرده‌ام تا يكى را جسته‌ام كه در خور اين كار است . » گفت : « كيست ؟ » گفت : « عموزادهء تو اسحاق بن فضل . » گويد : يعقوب تغيير را در چهرهء مهدى بديد و برخاست و برفت . مهدى از پى وى نگريست و گفت : « خدايم بكشد اگر ترا نكشم . » آنگاه سر به طرف من برداشت و گفت : « واى تو ، اين را مكتوم بدار . » گويد : غلامان مهدى پيوسته او را بر ضد يعقوب تحريك مىكردند و از وى مىترسانيدند تا تصميم گرفت كه نعمت از او برگيرد .\r\n( 157 موسى بن ابراهيم مسعودى گويد : مهدى مىگفت : « يعقوب بن داود را در خواب براى من وصف كردند و به من گفتند كه وى را به وزارت گيرم . » گويد : پس او را به وزارت گرفت و به نزد مهدى به كمال منزلت رسيد .\r\nمدتى گذشت . وقتى مهدى عيساباد را بنيان كرد يكى از خادمان مهدى كه به نزد وى تقرب داشت بيامد و گفت : « احمد بن اسماعيل بن على به من گفت : تفريحگاهى ساخته و پنجاه هزار هزار از مال مسلمانان را بر آن خرج كرده . » مهدى اين را از گفتهء خادم به خاطر سپرد ، اما نام احمد بن اسماعيل را از ياد برد و در خيال خويش به يعقوب بن داود بست و يك بار كه يعقوب به نزد وى بود ، جامهء او را كشيد و به زمينش زد .\r\n","description":"","footnote":"","page_name":" 5126 ","page_number":62},
  {"content":"\r\nگفت : « اى امير مؤمنان ، مگر چه كرده‌ام ؟ » گفت : « مگر تو نبودى كه گفتى كه من براى تفريحگاه خودم پنجاه هزار هزار خرج كرده‌ام ؟ » يعقوب گفت : « به خدا ، نه گوشهاى من اين را شنيد و نه فرشتگان كاتب آن را نوشته‌اند . » و اين نخستين سبب رخداد وى بود .\r\nگويد : پدرم مىگفت : « يعقوب بن داود ، مهدى را در گفتگو از زنان و همخوابگى ، رسوا و بىباك مىدانست . يعقوب نيز در اين باب از خويش بسيار سخن مىكرد ، مهدى نيز چنين بود . و چنان بود كه شبانگاه با مهدى خلوت مىكردند و مىگفتند كه صبحگاهان به يعقوب مىتازد و چون صبح مىشد يعقوب كه خبر يافته بود به نزد وى مىرفت و چون مهدى در او مىنگريست لبخند مىزد و مىگفت : بماند به نزد تو خيرى هست ؟ » مىگفت : « بله » مىگفت : « جان من بنشين و با من بگوى . » مىگفت : « ديشب با كنيزم خلوت كردم و او گفت و من گفتم » و در اين باب حكايتى مىساخت و با مهدى مىگفت و به خوشدلى از هم جدا مىشدند و اين خبر به كسى كه از يعقوب سعايت كرده بود مىرسيد و از آن شگفتى مىكرد . » موصلى گويد : يعقوب بن داود دربارهء كارى كه مهدى در نظر گرفته بود گفت :\r\n« به خدا اين اسراف است . » مهدى گفت : « واى تو مگر اسراف از بزرگان نكو نيست ، واى تو اى يعقوب ، اگر اسراف نبود ، توانگران از تنگدستان شناخته نمىشدند . » يعقوب بن داود گويد : روزى مهدى از پى من فرستاد . به نزد وى در آمدم ، در جايى نشسته بود كه فرشى داشت با نقشى در كمال خوشى ، بر كنار بستانى مشجر كه سر درختان برابر صحن مجلس بود ،\r\n( 158 درختان شفتالو و سيب همه مانند فرش مجلس\r\n","description":"","footnote":"","page_name":" 5127 ","page_number":63},
  {"content":"\r\nمهدى بود پر گل و شكوفه و چيزى نكوتر از آن نديده بودم . به نزد وى كنيزى بود كه نكوتر و خوش اندامتر و خوش تركيبتر از او نديده بودم ، او نيز لباسى همانند آن داشت و چيزى نكوتر از آن مجموع نديده بودم .\r\nگويد : مهدى به من گفت : « اى يعقوب ، اين مجلس ما را چگونه مىبينى ؟ » گفتم : « در نهايت خوبى ، خدا امير مؤمنان را از آن بهره ور كند و آن را به روى خوش كند . » گفت : « مجلس از آن تست ، هر چه را اينجا هست با اين كنيز ببر كه خوشى تو بدان كامل شود . » گويد : و من او را دعاى بايسته كردم .\r\nگويد : آنگاه گفت : « اى يعقوب مرا به تو حاجتى هست . » گويد : از جاى برجستم و ايستادم و گفتم : « اى امير مؤمنان اين از روى آزردگىاى است و من از خشم امير مؤمنان به خدا پناه مىبرم . » گفت : « نه ، ولى خوش دارم كه انجام اين حاجت را تعهد كنى . من اين را به سبب آنچه تو هم مىكنى نگفتم . بلكه از روى واقع گفتم و خوش دارم كه اين حاجت را تعهد كنى و انجام كنى . » گفتم : « فرمان از آن امير مؤمنان است و از من شنوايى است و اطاعت » گفت : « به خدا . » گفتم : « به خدا » و سه بار گفتم .\r\nگفت : « به سلامت سر من ؟ » گفتم : « به سلامت سر تو » گفت : « دست بر آن نه و بدان قسم ياد كن » گويد : دست بر سر وى نهادم و قسم ياد كردم كه هر چه بگويد عمل كنم و حاجت وى را انجام دهم .\r\n","description":"","footnote":"","page_name":" 5128 ","page_number":64},
  {"content":"\r\nگويد : و چون خاطرش از من اطمينان يافت گفت : « اين فلان پسر فلان را كه از فرزندان على است مىخواهم كه زحمت وى را از من بردارى و مرا از وى آسوده كنى و در اين كار شتاب كنى . » گفتم : « چنين مىكنم . » گفت : « اين چيز را بنزد خويش ببر » گويد : پس من آن چيزها را ببردم ، كنيزك و همهء آنچه در خانه بود از فرش و غيره ، و بگفت تا يكصد هزار درم به من بدهند .\r\nگويد : همهء آن را ببردم و چون از داشتن كنيزك بسيار خرسند بودم وى را در جايى نهادم كه پرده اى ميان من و وى بود . پس از آن از پى مرد علوى فرستادم و او را بنزد خويش آوردم و از حال وى پرسيدم كه شمه اى با من بگفت ، مردى خردمند و خوش بيان بود .\r\nگويد : در اثناى سخن خويش به من گفت : « واى تو اى يعقوب ، با خون من كه از فرزندان فاطمه دختر محمد هستم به پيشگاه خدا مىروى ؟ » گويد : گفتم : « نه به خدا ، مىخواهى نيكىاى دربارهء تو كنم ؟ »\r\n( 159 گفت : « اگر نيكىاى بكنى سپاس تو مىدارم و به نزد من دعا دارى و طلب مغفرت . » گويد : گفتمش : « كدام يك از راهها را خوشتر دارى ؟ » گفت : « راه فلان و فلان » گفتم : « اينجا كى هست كه با وى مأنوس باشى و به وى اعتماد داشته باشى ؟ » گفت : « فلان و فلان » گفتم : « كس به نزد آنها فرست ، اين مال را بگير و در مصاحبت آنها برو ، در حمايت خداى . وعده گاه تو و وعده گاه آنها براى برون شدن از خانهء من به فلان\r\n","description":"","footnote":"","page_name":" 5129 ","page_number":65},
  {"content":"\r\nو فلان محل - كه دربارهء آن توافق شده بود - فلان وقت و فلان شب باشد . » گويد : كنيز كه گفتهء مرا به خاطر سپرده بود آن را به وسيلهء خادم خويش به مهدى پيام داد و گفت : « اين پاداش تو است از طرف كسى كه وى را بر خويش مرجح داشتى كه چنين رفتار كرد و چنين عمل كرد . » راوى گويد : مهدى همان وقت كس فرستاد و راهها و جاهايى را كه يعقوب و مرد علوى گفته بودند از مردان خويش پر كرد و طولى نكشيد كه علوى را به نزد وى بردند با دو يارش و مال ، به همان ترتيب كه كنيزك گفته بود .\r\nيعقوب گويد : صبحگاه روز بعد ، فرستادهء مهدى آمد و مرا احضار كرد .\r\nگويد : بىخيال بودم و توجهى به كار علوى نداشتم تا وقتى به نزد مهدى رفتم و او را ديدم كه بر كرسىاى نشسته بود و چوبى به دست داشت گفت : « اى يعقوب ، كار آن مرد چه شد ؟ » گفتم : « خدا ترا از وى آسوده كرد . » گفت : « بمرد ؟ » گفتم : « آرى . » گفت : « به خدا . » گفتم : « به خدا » گفت : « برخيز و دست خويش را بر سر من بنه . » گويد : برخاستم و دست به سر وى نهادم و براى وى قسم ياد كردم . » گويد : آنگاه گفت : « اى غلام آنچه را در اين اطاق هست به نزد ما بيار . » گويد : در را گشود كه علوى بود و دو يارش و مال .\r\nگويد : متحير ماندم و كارى ندانستم و از سخن باز ماندم كه نمىدانستم چه بگويم .\r\nگويد : مهدى گفت : « اگر مىخواستم خون ترا بريزم بر من روا بود ، اما او\r\n","description":"","footnote":"","page_name":" 5130 ","page_number":66},
  {"content":"\r\nرا در مطبق بداريد و ديگر به يادمنش نياريد . » گويد : پس مرا در مطبق بداشتند . در آنجا چاهى براى من معين كردند و در آن آويختند ، مدتى دراز بدين حال بودم كه شمار روزها را نمىدانستم ، چشمم آسيب ديد ، مويم دراز شد و چون موى حيوانات آويخته بود .\r\nگويد : در اين حال بودم كه مرا خواندند و به جايى بردند كه نمىدانم كجا بود و بيش از اين ندانستم كه به من گفتند : « به امير مؤمنان سلام گوى » و من سلام گفتم .\r\nگفت : « من كدام امير مؤمنانم ؟ » گفتم : « مهدى . » گفت : « خداى مهدى را رحمت كند . » گفتم : « پس هادى ؟ » گفت : « خداى هادى را رحمت كناد . » گفتم : « پس رشيد ؟ » گفت : « آرى » گفتم : « ترديد ندارم كه امير مؤمنان\r\n( 160 از خبر من و گرفتارى من و اينكه كارم به كجا رسيده خبر دارد . » گفت : « بله ، همهء آن به نزد من است و امير مؤمنان دانسته است ، حاجت خويش را بخواه . » گفتم : « اقامت مكه . » گفت : « چنين مىكنم ، جز اين ؟ » گويد : گفتم : « ديگر از چيزى بهره نمىبرم و به چيزى علاقه ندارم . » گفت : « قرين رشاد باشى . » گويد : پس برون شدم و راه مكه گرفتم .\r\n","description":"","footnote":"","page_name":" 5131 ","page_number":67},
  {"content":"\r\nپسر يعقوب گويد : همچنان در مكه ببود تا بمرد و ايامش در آنجا دراز نبود .\r\nعبد الله گويد : يعقوب بن داود به من گفت : « مهدى نبيذ نمىنوشيد مگر به ناراحتى ، كه بدان رغبت نداشت ، ياران وى عمر بن بزيع و معلى وابسته اش و مفضل و ديگر وابستگانش به نزد وى مىنوشيدند ، به طورى كه آنها را مىديد . » گويد : من او را در بارهء نوشيدن آنها و دربارهء سماع اندرز مىدادم و مىگفتم :\r\n« براى اين نبود كه مرا به وزارت خواندى و براى اين نبود كه به مصاحبت تو در آمدم ، چگونه از پى نمازهاى پنجگانه در مسجد ، به نزد تو نبيذ مىنوشند و به سماع مىپردازى ؟ » گويد : مىگفت : « عبد الله بن جعفر نيز سماع مىكرد . » گويد : گفتم : « اين از اعمال نيك وى نبود ، اگر يكى هر روز سماع كند ، اين كار وى را به خدا نزديكتر مىكند يا دور تر . » عبد الله گويد : يعقوب بن داود اصرار داشت كه مهدى از سماع و نبيذ نوشيدن دل بركند ، چندان كه وى را به زحمت انداخت . يعقوب نيز از وضع خويش خسته شده بود و از حالى كه در آن بود به خدا توبه برد و قصد آن داشت كه وضع خويش را رها كند .\r\nيعقوب گويد : به مهدى مىگفتم : « اى امير مؤمنان ، جرعه شرابى كه بنوشم و به پيشگاه خدا از آن توبه برم ، از اين حال كه دارم خوشتر است ، وقتى به آهنگ تو برمىنشينم آرزو مىكنم كه دستى خطاكار در راه مرا آسيب زند ، مرا معاف بدار و كسى جز مرا برگمار ، به خدا در خواب هراسانم ، امور مسلمانان و مقررى سپاهيان را به من سپرده اى ، دنياى تو آخرت مرا جبران نمىكند . » گويد : و او به من مىگفت : « خدايا مغفرتى ده ، خدايا دل وى را به صلاح آر . »\r\n","description":"","footnote":"","page_name":" 5132 ","page_number":68},
  {"content":"\r\nگويد : شاعرى خطاب به مهدى شعرى گفت به اين مضمون :\r\n« يعقوب بن داود را به يك سوى نه « و به شراب خوشبوى روى كن . »\r\n( 161 ابن سلام گويد : مهدى ، به يكى از پسران يعقوب بن داود كنيزى بخشيده بود . پسر سبك عقل بود . پس از چند روز دربارهء كنيز از او پرسش كرد كه گفت :\r\n« اى امير مؤمنان ، مانند وى نديده‌ام ، هرگز ميان من و زمين مركوبى رامتر از او نبوده ، بلا نسبت مستمع . » گويد : مهدى رو به يعقوب كرد و گفت : « به پندار تو كى را منظور دارد ، مرا يا ترا ؟ » يعقوب به دو گفت : « احمق را از هر چيزى حفظ توانى كرد مگر از شر خويش . » محمد نوفلى گويد : چنان بود كه يعقوب بن داود به نزد مهدى مىرفت و هنگام شب با وى خلوت مىكرد و با وى سخن مىكرد و حكايت مىگفت . شبى به نزد وى بود تا بيشتر شب برفت و يعقوب از نزد وى برون شد ، يك عباى هاشمى رنگ - شده داشت ، كبود كم رنگ ، عبا را سخت كوفته بودند كه صدا مىداد . غلامى عنان اسب وى را به دست راست گرفته بود ، اسبى بود سرخموى . غلام به خواب بود ، يعقوب داشت عباى خويش را مرتب مىكرد كه صدا داد و اسب رميد ، يعقوب نزديك آن رسيد . اسب پشت به دو كرد و ضربتى به ساقش زد و آن را بشكست . مهدى صداى افتادن را شنيد و پابرهنه بيرون شد و چون وضع وى را بديد بناليد و هراس نمود . آنگاه بگفت تا وى را بر كرسىاى به خانه اش ببرند . روز بعد ، سپيده دم ، مهدى به نزد وى رفت ، مردم از اين ، خبر يافتند و به ديدار وى شتافتند . مهدى سه روز پياپى از او عيادت كرد ، آنگاه از عيادت وى بازماند و كس مىفرستاد و از حال وى مىپرسيد . و چون يعقوب حضور نداشت ، سعايتگران به مهدى دست يافتند و ده روز نگذشت كه\r\n","description":"","footnote":"","page_name":" 5133 ","page_number":69},
  {"content":"\r\nنسبت به وى ابراز خشم كرد و او را واگذاشت كه در منزلش به علاج پردازد و ميان ياران خويش ندا داد كه هر كس عباى يعقوبى و كلاه يعقوبى داشته باشد جامه اش گرفته شود . آنگاه بگفت تا يعقوب را در زندان نصر بداشتند .\r\nنوفلى گويد : مهدى بگفت تا ياران يعقوب را از ولايتهاى شرق و غرب معزول كنند و مردم خاندان وى را بگيرند و به زندان كنند و با آنها چنين كردند .\r\nعلى بن محمد گويد : وقتى يعقوب بن داود و مردم خاندان وى را به زندان كردند و عاملان وى پراكنده شدند\r\n( 162 و نهان شدند و سرگردان شدند ، حكايت وى و حكايت اسحاق بن فضل را به ياد مهدى آوردند كه شبانه كس از پى اسحاق فرستاد و از پى يعقوب كه او را از زندان بياوردند و به دو گفت : « مگر به من نگفته بودى كه اين و مردم خاندانش پندارند كه از ما خاندان ، به كار خلافت شايسته ترند و بر ما تقدم دارند ؟ » يعقوب به دو گفت : « هرگز اين را با تو نگفته‌ام . » گفت : « مرا تكذيب مىكنى و سخنم را رد مىكنى . » آنگاه تازيانه خواست و دوازده تازيانه سخت به او زد و بگفت تا او را به حبسگاه بازبرند .\r\nگويد : اسحاق بيامد و قسم ياد كرد كه هرگز اين را نگفته و چنين سخنى در خور وى نيست و جزو سخنانى كه مىگفت ، گفت : « اى امير مؤمنان چگونه چنين گويم كه جدم در جاهليت بمرد و پدر تو از پى پيمبر خدا صلى الله عليه و سلم باقى بود و وارث وى بود » ، مهدى گفت : « او را ببريد . » گويد : روز بعد يعقوب را پيش خواند كه همان سخن را كه شب پيش با وى گفته بود تكرار كرد و گفت : « اى امير مؤمنان ، بر من شتاب ميار تا به يادت بيارم .\r\nياد دارى كه بر كنار نهر در آلاچيقى بودى در بستانى ، من نيز به نزد تو بودم كه ابو الوزير در آمد . . . » على گويد : ابو الوزير خويشاوند يعقوب بن داود بود كه شوهر دختر صالح بن -\r\n","description":"","footnote":"","page_name":" 5134 ","page_number":70},
  {"content":"\r\nداود بود .\r\nگفت : « . . . در آمد و اين خبر را از اسحاق با تو بگفت ؟ » گفت : « اى يعقوب راست گفتى ، اين را به ياد آوردم . » گويد : پس مهدى شرم كرد و از اينكه او را تازيانه زده بود پوزش خواست و او را به زندان باز برد .\r\nگويد : يعقوب همچنان در همه روزگار مهدى و روزگار موسى به زندان بود تا وقتى كه رشيد او را برون آورد به سبب تمايلى كه در زندگانى پدرش نسبت به وى داشته بود .\r\nدر اين سال موسى هادى سوى گرگان رفت و ابو يوسف ، يعقوب بن ابراهيم ، را به كار قضاى خويش گماشت .\r\nدر اين سال مهدى به عيساباد رفت و در آن منزل گرفت كه قصر السلامه آنجا بود . مردمان نيز با وى آنجا منزل گرفتند و هم در آنجا دينارها و درهمها سكه زدند .\r\nو هم در اين سال مهدى دستور داد ما بين مدينهء پيمبر خدا صلى الله عليه و سلم و مكه و يمن بريد نهند از استران و اشتران كه پيش از آن آنجا بريد نبوده بود .\r\nو هم در اين سال خراسان بر ضد مسيب بن زهير بر آشفت . و مهدى ، ابو العباس ، فضل بن سليمان طوسى ،\r\n( 163 را ولايتدار آنجا كرد و سيستان را نيز به دو پيوست و او به دستور مهدى ، تميم بن سعيد بن دعلج را بر سيستان جانشين كرد .\r\nو هم در اين سال ، داود بن روح بن حاتم و اسماعيل بن سليمان بن مجالد و محمد ابن ابو ايوب مكى و محمد بن طيفور را به تهمت زندقه گرفتند كه اقرار كردند و مهدى آنها را به توبه واداشت و رهاشان كرد . داود بن روح را پيش پدرش فرستاد كه در آن وقت عامل بصره بود : بر او منت نهاد و به روح دستور داد تأديبش كند .\r\n","description":"","footnote":"","page_name":" 5135 ","page_number":71},
  {"content":"\r\nو هم در اين سال وضاح شروى ، عبد الله بن ابو عبيد الله وزير را بياورد . نام ابو - عبيد الله ، معاويه بود ، پسر عبيد الله اشعرى از مردم شام . كسى كه دربارهء عبد الله سعايت كرده بود ، ابن شبابه بود . وى را به زندقه منسوب داشته بودند . حكايت وى و كشته شدنش را از پيش ياد كرده‌ايم .\r\nو هم در اين سال ، ابراهيم بن يحيى بن محمد ولايتدار مدينهء پيمبر خدا شد ، صلى الله عليه و سلم ، عبيد الله بن قثم عباسى نيز ولايتدار طايف و مكه شد .\r\nو هم در اين سال منصور بن يزيد بن منصور از يمن معزول شد و عبد الله بن سليمان ربعى به جاى وى منصوب شد .\r\nدر اين سال ، مهدى ، عبد الصمد بن على را از زندانى كه در آن بود آزاد كرد .\r\nدر اين سال ، ابراهيم بن يحيى بن محمد سالار حج شد .\r\nدر اين سال عامل كوفه بر نماز و حادثات هاشم بن سعيد بود . عامل نماز و حادثات بصره ، روح بن حاتم بود ، قضاى آنجا با خالد بن طليق بود . عامل ولايت دجله و كسكر و توابع بصره و بحرين و ولايت اهواز و فارس و كرمان ، معلى وابسته امير مؤمنان بود . عامل خراسان و سيستان فضل بن سليمان طوسى بود . عامل مصر ، ابراهيم بن صالح بود . عامل افريقيه يزيد بن حاتم بود . عامل طبرستان و رويان و گرگان يحيى حرشى بود . عامل دنباوند و قومس ، فراشته وابستهء مهدى بود . عامل رى ، سعد وابستهء امير مؤمنان بود .\r\nدر اين سال غزاى تابستانى نبود ، به سبب صلحى كه بود .\r\n( 164 آنگاه سال صد و شصت و هفتم در آمد .\r\n","description":"","footnote":"","page_name":" 5136 ","page_number":72},
  {"content":"\r\n\r\nسخن از حوادثى كه به سال صد و شصت و هفتم بود\r\nاز جمله حوادث سال اين بود كه مهدى پسر خويش ، موسى را با جمعى انبوه از سپاهيان و لوازمى كه چنان كه گويند ، كسى نظير آن نداشته بود ، براى نبرد ونداهرمز و شروين دو فرمانرواى طبرستان سوى گرگان فرستاد . وقتى مهدى ، موسى را براى رفتن گرگان مجهز مىكرد ابان بن صدقه را بر رسايل وى گماشت و محمد ابن جميل را بر سپاه وى و نفيع وابستهء منصور را به حاجبى وى و على بن عيسى بن - ماهان را بر كشيكبانان وى و عبد الله بن خازم [ 1 
  ] را بر نگهبانان وى . موسى سپاهيان را سوى ونداهرمز و شروين برد و يزيد بن مزيد را سالارشان كرد و آن دو را محاصره كرد .\r\nدر اين سال ، عيسى بن موسى به كوفه درگذشت . در آن وقت ولايتدار كوفه روح بن حاتم بود كه قاضى و جمعى از سران را شاهد وفات وى كرد ، آنگاه به خاك سپرده شد .\r\nگويند : عيسى بن موسى سه روز مانده از ذى حجه بمرد ، روح بن حاتم كه ولايتدار كوفه بود ، بر جنازهء وى حضور يافت . به دو گفتند : « تو كه اميرى پيش صف شو . » گفت : « خدا نبيند كه روح بر عيسى بن موسى نماز مىكند ، بزرگترين فرزند وى پيش صف شود . » اما از او نپذيرفتند و او نيز از آنها نپذيرفت . عاقبت عباس بن - عيسى پيش صف شد و بر پدر خويش نماز كرد .\r\nگويد : خبر به مهدى رسيد كه بر او خشم آورد و به دو نوشت : « شنيدم كه از نماز كردن بر عيسى دريغ كرده اى ، مگر به اعتبار خودت يا پدرت يا پدر بزرگت بر او نماز مىكردى ؟ جز اين نبود كه اگر من حضور داشتم جاى من بود و چون\r\n\r\n","description":"","footnote":"\r\n[ 1 
  ] - در متن حاز است ( ح ) اما در ابن اثير خازم آمده ( خ ) كه درست است ( م )\r\n","page_name":" 5137 ","page_number":73},
  {"content":"\r\nغايب بودم ، تو به سبب انتساب به سلطان بدين كار شايسته تر بودى . » گويد : آنگاه بگفت تا وى را به حساب بكشند كه خراج را نيز با نماز و حادثات بر عهده داشت .\r\nگويد : وقتى عيسى بمرد ، مهدى از وى و فرزندانش آزرده بود ، كه به سبب شكوهمندى وى تقدم بر او را خوش نمىداشته بود .\r\n( 165 در اين سال مهدى به طلب زنديقان و جستجوشان در آفاق و كشتنشان بكوشيد ، كارشان را به عمر كلواذى سپرد كه يزيد بن فيض دبير منصور را بگرفت و او چنان كه گويند مقر شد و به زندان شد آنگاه از زندان فرار كرد كه به دو دست نيافت .\r\nو هم در اين سال ، مهدى ، ابو عبيد الله ، معاوية بن عبيد الله را از ديوان رسائل معزول كرد و ربيع حاجب را بر آن گماشت كه سعيد بن واقد را جانشين كرد و ابو - عبيد الله به اقتضاى منزلت خويش اجازهء ورود مىيافت .\r\nو هم در اين سال ، به بغداد و بصره مرگ و سرفهء سخت و وباى سخت رواج يافت .\r\nو هم در اين سال ، ابان بن صدقه به گرگان درگذشت . وى دبير رسايل موسى بود و مهدى ، ابو خالد يك چشم ، يزيد ، جانشين ابو عبيد الله را به جاى وى فرستاد .\r\nو هم در اين سال ، مهدى دستور داد تا مسجد الحرام را بيفزايند و بسيارى خانه ها در آن افتاد . كار بناى افزوده ها با يقطين بن موسى بود و همچنان در اين كار بود تا مهدى درگذشت .\r\nدر اين سال ، يحيى حرشى از طبرستان و رويان و ديگر جاهاى اين ناحيه كه به دست وى بود معزول شد ، و عمر بن علا ولايتدار آنجا شد . فراشته وابستهء مهدى ولايتدار گرگان شد و يحيى حرشى از آنجا نيز معزول شد .\r\n","description":"","footnote":"","page_name":" 5138 ","page_number":74},
  {"content":"\r\nدر اين سال ، چند شب مانده از ذى حجه ، جهان تاريك ماند تا وقتى كه روز بالا آمد .\r\nدر اين سال به سبب صلحى كه ميان مسلمانان و روميان بود غزاى تابستانى نبود .\r\nدر اين سال ، ابراهيم بن يحيى بن محمد كه عامل مدينه بود ، سالار حج شد و چند روز پس از آنكه از حج فراغت يافت و به مدينه بازگشت درگذشت و اسحاق بن - عيسى بن على به جاى وى ولايتدار شد .\r\nدر اين سال ، عقبة بن سالم هنايى در عيساباد ، ضربت خورد ، در خانهء عمر بن - بزيع بود كه يكى او را غافلگير كرد و با خنجر ضربتش زد كه همانجا بمرد .\r\n( 166 در اين سال عامل مكه و طايف عبيد الله بن قثم بود . عامل يمن ، سليمان بن يزيد حارثى بود . عامل يمامه ، عبد الله بن مصعب زبيرى بود . عامل نماز و حادثات كوفه ، روح بن حاتم بود . عامل نماز و حادثات بصره محمد بن سليمان بود . قضاى آنجا با عمر بن عثمان تيمى بود . عامل ولايت دجله و كسكر و توابع بصره و بحرين و عمان و ولايت اهواز و فارس و كرمان ، معلى وابسته مهدى بود . عامل خراسان و سيستان ، سليمان طوسى بود . عامل مصر ، موسى بن مصعب بود . عامل افريقيه يزيد بن حاتم بود .\r\nعامل طبرستان و رويان ، عمر بن علاء بود . عامل گرگان و دنباوند و قومس ، فراشه وابستهء مهدى بود . عامل رى ، سعد غلام امير مؤمنان بود .\r\n( 167 آنگاه سال صد و شصت و هشتم در آمد .\r\n\r\nسخن از خبر حوادثى كه به سال صد و شصت و هشتم بود\r\nاز جمله آن بود كه روميان صلحى را كه ميان آنها و هارون بن مهدى شده بود و از پيش ياد كرديم ، شكستند و خيانت آوردند ، و اين به ماه رمضان همين سال بود .\r\n","description":"","footnote":"","page_name":" 5139 ","page_number":75},
  {"content":"\r\nاز آغاز صلح تا وقتى كه روميان خيانت آوردند و صلح را شكستند ، سى و دو ماه بود . على بن سليمان كه در آن وقت عامل جزيره و قنسرين بود يزيد بن بدر بن بطال را با سپاهى سوى روميان فرستاد كه غنيمت گرفتند و ظفر يافتند .\r\nدر اين سال مهدى ، سعيد حرشى را با چهل هزار كس سوى طبرستان فرستاد .\r\nدر اين سال ، عمر كلواذى كه كار زنديقان را به عهده داشت درگذشت و حمدويه به جاى وى گماشته شد ، نام وى محمد بود پسر عيسى ، از مردم ميسان .\r\nو هم در اين سال ، مهدى در بغداد زنديقان را بكشت .\r\nو هم در اين سال مهدى ، ديوان خويش و ديوان مردم خاندانش را به مدينه بازبرد و از دمشق به آنجا انتقال داد .\r\nدر اين سال مهدى سوى نهر صله رفت ، چنان كه گويند از آن رو نهر صله نام يافت كه مىخواست درآمد آن را تيول مردم خاندان خويش و ديگران كند و بدين گونه صله به آنها بدهد .\r\nدر اين سال ، مهدى ، على بن يقطين را بر ديوان زمام الازمه بالا دست عمر بن - بزيع گماشت .\r\nموسى بن حمزه گويد : نخستين كسى كه ديوان زمام نهاد عمر بن بزيع بود ، در ايام خلافت مهدى . سبب آن بود كه وقتى ديوانها بر او فراهم آمد ، بينديشيد و معلوم داشت كه آن را مضبوط نتواند داشت ، مگر آنكه بر هر ديوانى زمامى داشته باشد كه ديوانهاى زمام را نهاد و بر هر ديوان زمامى يكى را گماشت . گماشتهء وى بر زمام ديوان خراج ، اسماعيل بن صبيح بود . بنى اميه ديوانهاى زمام نداشتند .\r\nدر اين سال ، على ، پسر محمد مهدى ، كه او را ابن ريطه مىگفتند ، سالار حج شد .\r\n( 168 آنگاه سال صد و شصت و نهم در آمد .\r\n","description":"","footnote":"","page_name":" 5140 ","page_number":76},
  {"content":"\r\n\r\nسخن از خبر حوادثى كه به سال صد و شصت و نهم بود\r\nاز جمله حوادث سال اين بود كه مهدى در محرم سوى ماسبذان رفت .\r\n\r\nسخن از خبر رفتن مهدى سوى ماسبذان\r\nگويند : مهدى در پايان كار خويش ، تصميم داشت هارون پسر خويش را بر پسر ديگر ، موسى هادى ، تقدم دهد و يكى از مردم خاندان خويش را به گرگان پيش وى فرستاد كه كار بيعت را فيصل دهد و رشيد را تقدم دهد ، اما نكرد . مهدى يكى از وابستگان را به طلب وى فرستاد ، اما موسى از آمدن دريغ كرد و فرستاده را تازيانه زد و مهدى به سبب موسى برون شد و به قصد وى آهنگ گرگان داشت كه رسيد به دو آنچه رسيد .\r\nابو شاكر كه دبير مهدى بر يكى از ديوانهاى وى بوده بود گويد : على بن - يقطين از مهدى خواست كه به نزد وى ناشتا كند و وعده داد كه چنان كند ، آنگاه عزم رفتن ماسبذان كرد ، به خدا دستور رحيل داد كه گويى وى را آنجا مىكشانيدند .\r\nعلى گفت : « اى امير مؤمنان ، با من وعده نهادى كه به نزد من ناشتا كنى . » گفت : « ناشتاى خويش را به نهروان ببر . » گويد : پس آن را ببرد كه در نهروان ناشتا كرد ، سپس روان شد .\r\nدر اين سال ، مهدى درگذشت .\r\n","description":"","footnote":"","page_name":" 5141 ","page_number":77},
  {"content":"\r\n\r\nسخن از سبب وفات مهدى\r\nدر اين باره اختلاف كرده‌اند : از واضح ، ناظر مهدى آورده‌اند كه گويد :\r\nمهدى ، در ماسبذان ، در دهكده اى به نام رذ به شكار رفت . من با وى بودم تا پسينگاه .\r\n( 169 آنگاه به خيمه گاه خويش رفتم كه از خيمه گاه وى دور بود ، سحرگاه بزرگ ، براى انجام وظايف [ 1 
  ] برنشستم ، در دشتى روان بودم و از غلامان و يارانم كه همراه من بودند جدا مانده بردم ، سياهى برهنه كه بر جهازى چوبين نشسته بود به من رسيد و نزديك آمد و گفت : « ابو سهل ، خدايت در مورد مولايت امير مؤمنان پاداش بزرگ دهد . » مىخواستم او را با تازيانه بزنم كه از پيش روى من نهان شد و چون به رواق رسيدم مسرور جلو من آمد و گفت : « ابو سهل ، خدا ترا در مورد مولايت امير مؤمنان پاداش بزرگ دهد . » گويد : وارد شدم ، وى را ديدم كه در جامه اى پيچيده بود ، در خيمه اى ، گفتم : « از پس نماز پسينگاه كه از شما جدا شدم حال وى بسيار خوش بود و تنش سالم بود ، خبر چه بود ؟ » گفت : « سگان از پى آهويى برفتند ، وى نيز همچنان از پى آن بود ، آهو از در خرابه اى به درون دويد ، سگان از پى آن به درون دويدند ، اسب نيز از پى سگان به درون دويد كه پشت وى بر در خرابه بشكست و هماندم بمرد .\r\nعلى بن ابو نعيم مروزى گويد : يكى از كنيزكان مهدى آغوزى [ 2 
  ] براى هووى خود مىفرستاد كه زهرآگين بود مهدى پس از حركت در عيساباد در بستان نشسته بود آغوز را خواست و از آن بخورد . كنيزك ترسيد كه به او بگويد زهرآلود است .\r\nاحمد بن محمد رازى گويد : مهدى در ماسبذان در بالا خانه قصرى نشسته بود و\r\n\r\n","description":"","footnote":"\r\n[ 1 
  ] كلمهء متن .\r\n[ 2 
  ] شيرى باشد كه از گوسفند نوزاييده گيرند ( برهان )\r\n","page_name":" 5142 ","page_number":78},
  {"content":"\r\nاز نظرگاه آن به زير مىنگريست . حسنه كنيزك وى دو گلابى بزرگ برگرفته بود و در يك ظرف چينى نهاده بود و يكى را كه بهتر و رسيده تر بود در قسمت پايين زهر آلود كرده بود و پاره جدا شده را بر آن نهاده بود و بالاى ظرف چينى جاى داده بود .\r\nمهدى گلابى را خوش داشت . كنيزك ظرف گلابى را همراه خادمهء خويش بنزد يكى از كنيزان مهدى مىفرستاد كه محبوبتر از او بود و مىخواست او را بكشد . خادمه با ظرف چينى كه گلابى در آن بود گذر كرد و مىخواست آن را به كنيزى كه حسنه براى وى فرستاده بود تسليم كند ، گذار وى چنان بود كه مهدى از نظرگاه او را مىديد و چون او را بديد و گلابى را با وى بديد او را پيش خواند و دست سوى گلابىاى برد كه بالاى ظرف بود و زهر آلود بود و آن را بخورد و چون به اندرون وى رسيد ، فرياد زد : « اندرونم » ، حسنه صدا را شنيد و خبر را با وى بگفتند كه بيامد\r\n( 170 و به چهرهء خويش مىزد و مىگريست و مىگفت : « آقاى من مىخواستم ترا خاص خودم داشته باشم اما ترا كشتم . » و همانروز درگذشت .\r\nعبد الله بن اسماعيل متصدى مركوبها گويد : وقتى به ماسبذان رسيديم ، نزديك به لگام وى رفتم و آن را گرفتم كه هيچگونه بيمارىاى نداشت . به خدا صبحگاهان در گذشته بود . حسنه را ديدم كه انا لله مىگفت و بر خيمه وى پشمينه بود .\r\nگويد : ابو العتاهيه در اين باب شعرى گفت به اين مضمون :\r\n« شب در زيور بودند و صبحگاهان « پشمينه بر آنها نهاده بود .\r\n« هر شاخ زنى روزى ، شاخ زنى دارد .\r\n« اگر چندان عمر كنى كه نوح كرده بود « پاينده نخواهى بود « اگر به ناچار نوحه خواهى كرد « بر خويشتن نوحه كن . »\r\n","description":"","footnote":"","page_name":" 5143 ","page_number":79},
  {"content":"\r\nعلى بن يقطين گويد : در ماسبذان با مهدى بوديم ، صبحگاهى گفت : « گرسنه‌ام » نانى چند با گوشت سرد كه با سركه پخته شده بود پيش وى آوردند كه از آن بخورد و گفت به اطاق جلوى ميروم و آنجا مىخوابم ، بيدارم نكنيد تا خودم بيدار شوم .\r\nوارد اطاق شد و بخفت ، ما نيز در ايوان خانه بخفتيم ، از صداى گريهء وى بيدار شديم و با شتاب سوى وى رفتيم گفت : « آنچه را من ديدم شما نديديد ؟ » گفتيم : « ما چيزى نديديم . » گفت : « مردى بر در ايستاد كه اگر در ميان هزار يا يكصد هزار مرد باشد مىشناسمش و شعرى خواند به اين مضمون :\r\n« گويى مىبينم كه مردم اين قصر نابود شده‌اند « و جاها و منزلگاههاى آن خالى مانده است .\r\n« و سالار قوم از پس خوشى و شاهى « به قبرى در شده كه سنگها روى آنست « و بجز ياد وى و قصه اش نمانده « و زنانش بر او بانگ و فغان مىكنند . »\r\n( 171 گويد : ده روز نگذشت كه درگذشت و درگذشت وى چنان كه ابو معشر و واقدى گفته‌اند به سال شصت و نهم بود ، به شب پنجشنبه هشت روز مانده از محرم .\r\nخلافتش ده سال بود و يك ماه و نيم . بعضىها گفته‌اند : خلافت وى ده سال و چهل و نه روز بود و وقتى كه درگذشت چهل و سه سال داشت .\r\nهشام بن محمد گويد : ابو عبد الله مهدى ، محمد بن عبد الله ، به سال صد و پنجاه و هشتم شاهى يافت ، در ماه ذى حجه شش روز رفته از آن ماه . ده سال و يك ماه و بيست و دو روز شاهى كرد و عاقبت به سال صد و شصت و نهم در گذشت . در آن وقت چهل و سه ساله بود .\r\n","description":"","footnote":"","page_name":" 5144 ","page_number":80},
  {"content":"\r\n\r\nسخن از خبر محل دفن مهدى و اينكه كى بر او نماز كرد ؟\r\nگويند : مهدى در دهكده اى از دهكده هاى ماسبذان به نام رذ درگذشت .\r\nبه كار بن رياح در اين باب شعرى دارد به اين مضمون :\r\n« رحمت رحمان در همه اوقات « بر پيكرى كه در ماسبذان به گور شد « قبرى كه بسته شد ، بزرگوارىاى را نهان كرد « و دو دست را كه به نيكى پيشرو بود . » پسرش بر او نماز كرد ، تابوتى نبود كه وى را در آن بردارند و او را روى درى ببردند و زير درخت گردويى به خاك رفت .\r\nدربارهء رنگ مهدى اختلاف كرده‌اند : بعضىها گفته‌اند سبزه رنگ بود ، بعضىها گفته‌اند سپيد بود ، به گفتهء بعضى در چشم راست وى لكهء سپيدى بود ، بعضىها گفته‌اند اين در چشم چپ بود . در ايذه تولد يافته بود .\r\n\r\n( 172 سخن از بعضى روشهاى مهدى و اخبار وى\r\nهارون بن ابى عبيد الله گويد : وقتى مهدى به مظالم مىنشست مىگفت :\r\n« قاضيان را پيش من آريد ، اگر تنها از شرم آنها مظالم را باز پس دهم ، همين بس است . » على بن صالح گويد : روزى مهدى نشست و جايزه هايى را كه مىبايد در حضور وى به خواص وى از خاندانش و سرداران تقسيم شود ، مىداد . نامها را براى وى مىخواندند و مىگفت كه ده هزار يا بيست هزار و امثال آن بيفزايند . يكى از سرداران را\r\n","description":"","footnote":"","page_name":" 5145 ","page_number":81},
  {"content":"\r\nبر او عرضه كردند ، گفت : « از اين پانصد كم شود . » گفت : « اى امير مؤمنان ، چرا از من كم كردى ؟ » گفت : « براى آنكه ترا سوى دشمنى فرستادم و هزيمت شدى . » گفت : « خرسند مىشدى كه من كشته شوم ؟ » گفت : « نه . » گفت : « به خدايى كه ترا حرمت خلافت داده ، اگر به جاى مىماندم كشته مىشدم . » گويد : پس مهدى از او شرم كرد و گفت : « پنجهزار بر او بيفزاى . » على بن صالح گويد : مهدى به يكى از سرداران خشم آورد ، چنان بود كه مكرر با وى عتاب كرده بود و گفته بود كه تا كى نسبت به من خطا مىكنى و من عفو مىكنم .\r\nگفت : « تا ابد ، ما بد مىكنيم و خدا ترا پاينده مىدارد و ما را عفو مىكنى . » گويد : اين را بارها براى مهدى تكرار كرد كه از او شرم كرد و از او راضى شد .\r\nحفص ، وابستهء مزينه ، به نقل از پدرش گويد : هشام كلبى دوست من بود كه همديگر را مىديديم و سخن مىكرديم و شعر مىخوانديم ، وى را آشفته مىديدم در جامه هاى كهنه بر استرى لاغر ، كه تنگدستى بر او و استرش نمايان بود . ناگهان يك روز او را بر استرى سرخموى ديدم از استران خلافت ، با زين و لگامى از زين و لگامهاى خلافت ، در جامه هاى نكو و بوى خوش .\r\nگويد : خرسندى نمودم و گفتم : « نعمتى آشكار مىبينم . » به من گفت : « آرى ، به تو خبر مىدهم ، اما مكتوم دار .\r\n( 173 چند روز پيش ما بين نيمروز و پسين در خانهء خويش بودم كه فرستادهء مهدى بنزد من آمد ، سوى وى رفتم و به نزد او وارد شدم ، به خلوت نشسته بود و هيچكس به نزد وى نبود ، كتابى نيز\r\n","description":"","footnote":"","page_name":" 5146 ","page_number":82},
  {"content":"\r\nپيش روى وى بود . به من گفت : « اين كتاب را بردار و بخوان ، چيزهايى كه در آن هست و آن را هولانگيز مىدانى مانع خواندنت نشود . » هشام گويد : در كتاب نگريستم و چون قسمتى از آن را بخواندم آن را هولانگيز - يافتم و از دست خويش بينداختم و نويسندهء آن را لعنت كردم .\r\nگويد : مهدى به من گفت : « به تو گفتم كه اگر آن را هولانگيز يافتى مينداز .\r\nقسم به حقى كه بر تو دارم آن را بخوان تا به آخر برسانى . » گويد : پس آن را بخواندم ، كتابى بود كه نويسنده ضمن آن مهدى را به وضعى شگفتانگيز بزشتى ياد كرده بود و چيزى براى او باقى ننهاده بود .\r\nگفتم : « اى امير مؤمنان اين معلون دروغ پرداز كيست ؟ » گفت : « فرمانرواى اندلس . » گويد : گفتم : « اى امير مؤمنان ، زشتى بر اوست و پدرانش و مادرانش . » گويد : پس از آن بنا كردم زشتىهايشان را ياد كنم .\r\nگويد : مهدى از اين خرسند شد و گفت : « قسمت مىدهم كه همه زشتىهايشان را بر دبيرى املا كنى . » گويد : پس دبيرى از دبيران راز را پيش خواند و دستور داد كه به يكسو نشست و به من گفت تا سوى وى رفتم . دبير عنوان پاسخ مهدى را نوشت ، من نيز زشتىهاى آن قوم را بر وى املا كردم و بسيار گفتم و چيزى به جاى نگذاشتم تا از كتاب فراغت يافتم و به دو دادم كه خرسندى كرد . از آن پيش كه باز گردم بگفت تا كتاب را مهر زدند و در كيسه اى نهادند و به متصدى بريد دادند و دستور داد كه با شتاب سوى اندلس بفرستد .\r\nگويد : آنگاه بقچه اى براى من خواست كه ده جامهء نيكو در آن بود ، با ده هزار درم و اين استر را با زين و لگام ، همه را به من داد و گفت : « آنچه را شنيدى مكتوم دار . » مسور بن مشاور گويد : نماينده اى از آن مهدى به من ستم كرد و ملكى را كه\r\n","description":"","footnote":"","page_name":" 5147 ","page_number":83},
  {"content":"\r\nداشتم به غصب گرفت ، بنزد سلام متصدى مظالم رفتم و از او شكوه كردم و رقعهء مكتوبى به دو دادم كه رقعه را به مهدى داد ، به وقتى كه عمويش عباس بن محمد و ابن - علاثه و عافيهء قاضى به نزد وى بودند .\r\nگويد : مهدى به من گفت : « نزديك شو » كه نزديك رفتم . گفت : « چه مىگويى ؟ » گفتم : « به من ستم كرده اى . » گفت : « به يكى از اين دو رضايت مىدهى ؟ » گفتم : « آرى . »\r\n( 174 گفت : « به من نزديك شو » نزديك او شدم چندان كه به تشك چسبيدم .\r\nگفت : « سخن كن . » گفتم : « خدا قاضى را قرين صلاح بدارد ، اين ، دربارهء ملكم به من ستم كرده است . » قاضى گفت : « اى امير مؤمنان چه مىگويى ؟ » گفت : « ملك من است و در تصرفم . » گويد : گفتم : « خدا قاضى را قرين صلاح بدارد ، از او بپرس : اين ملك پيش از خلافت از آن او شده يا پس از آن ؟ » گويد : پس ، از او پرسيد كه اى امير مؤمنان چه مىگويى ؟\r\nگفت : « پس از خلافت از آن من شده . » گفت : « پس به او تسليم كن . » گفت : « چنين كردم . » گويد : عباس بن محمد گفت : « به خدا اى امير مؤمنان ، اين مجلس را بيش از بيست هزار هزار دوست دارم . » مجاهد شاعر گويد : مهدى به تفريح برون شد ، عمر بن بزيع وابسته اش نيز با وى بود .\r\n","description":"","footnote":"","page_name":" 5148 ","page_number":84},
  {"content":"\r\nگويد : از سپاه دور افتاديم ، كسان در كار شكار بودند ، مهدى گرسنه شد گفت :\r\n« واى تو ، چيزى هست ؟ » گفت : « چيزى نيست . » گفت : « كوخى [ 1 
  ] مىبينم و پندارم سبزى فروشى است . » گويد : آهنگ آن كرديم ، يك نبطى در كوخى بود با يك سبزى فروشى ، به دو سلام گفتيم ، سلام را پاسخ گفت ، گفتيم : « چيزى كه بخوريم به نزد تو هست ؟ » گفت : « آرى آرى ، سس ماهى دارم و نان جو . » مهدى گفت : « اگر روغن زيتون به نزد تو باشد تكميل كرده اى . » گفت : « بله . » گفت : « و پياز ؟ » گفت : « بله ، هر چه بخواهى ، و خرما نيز . » راوى گويد : پس به طرف سبزى فروش رفت و سبزى و پياز آورد كه سير و پر بخوردند . مهدى به عمر بن بزيع گفت : « در اين باب شعرى بگوى . » و او شعرى گفت به اين مضمون :\r\n« هر كس سس ماهى با زيتون مىخوراند « و نان جو با پياز « به سبب رفتار بد ، در خور يك سيلى است « يا دو سيلى يا سه سيلى . » مهدى گفت : « چه بد گفتى ، چنين نيست ، بلكه :\r\n« به سبب رفتار نكو « در خور يك كيسه است ، يا دو ، يا سه . » گويد : پس از آن ، سپاه رسيد با خزينه ها و خدمه و بگفت تا سه كيسه به نبطى دادند و بازگشت .\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5149 ","page_number":85},
  {"content":"\r\nابو غانم گويد : زيد\r\n( 175 هلالى مردى معتبر و بخشنده و نامآور بود از بنى هلال .\r\nو نقش انگشتر وى چنين بود : افلح يا زيد من زكى عمله ، يعنى : اى زيد هر كه عملش پاكيزه باشد رستگار شود . و اين خبر به مهدى رسيد و شعرى گفت به اين مضمون :\r\n« نقش انگشتر زيد هلالى اين است « كه هر كه عملش پاكيزه باشد رستگار شود » حسن خادم گويد : در ايام مهدى طوفانى شد كه پنداشتيم ما را به رستاخيز مىكشاند . به جستجوى امير مؤمنان درآمدم ، وى را ديدم كه چهره بر زمين نهاده بود و مىگفت : « خدايا ، محمد را در امتش حفظ كن . خدايا ما را مورد شماتت دشمنانمان از امتهاى ديگر مكن . خدايا اگر اين دنيا را به گناه من گرفته اى اينك پيشانى من پيش روى تو است . » گويد : طولى نكشيد كه طوفان برفت و بليهء ما بر طرف شد .\r\nعبد الصمد بن على گويد : به مهدى گفتم : « اى امير مؤمنان ، ما خاندانى هستيم كه به دوستى وابستگانمان و پيش انداختنشان دل بسته‌ايم ، اما تو در اين كار افراط كرده اى ، همه كارهاى خويش را به آنها سپرده اى و به شب و روز خاص خويشتنشان كرده اى .\r\nبيم دارم دلهاى سپاهيان و سرداران خراسانى تو بگردد . » گفت : « اى ابو محمد وابستگان شايسته اين هستند . يكى نيست كه او را در مجلس عام بخوانم و او را چنان رفعت دهم كه رانش به ران من بخورد و چون از آن مجلس برخاست تيمار اسب خويش را از او بخواهم و بدان پردازد و خويشتن را از آن برتر نداند مگر اين وابستگانم كه در قبال اين كار بزرگى نمىكنند . اگر اين را از ديگرى بخواهم گويد : پسر دوست توام و در كار دعوت تو سابقه دارم و پسر كسى هستم كه در كار دعوت تو سابقه و داشته ، از اينش باز نتوانم داشت . » فضل بن ربيع گويد : مهدى به عبد الله بن مالك گفت : « با اين وابسته من كشتى\r\n","description":"","footnote":"","page_name":" 5150 ","page_number":86},
  {"content":"\r\nبگير . » كه با وى كشتى گرفت و گردنش را بگرفت . مهدى گفت : « حمله كن . » گويد : و چون عبد الله چنين ديد سرش را گرفت كه به سر در افتاد و او را از پاى در آورد . آنگاه عبد الله گفت : « اى امير مؤمنان ، وقتى از پيش تو برخاستم به نزد تو محبوبتر كس بودم ، اما پيوسته امير مؤمنان با وابسته خويش بر ضد من بود . » گفت : « مگر گفتهء شاعر را نشنيده اى كه گويد :\r\n( 176 « وابسته ات ستم نبيند « كه ستم ديدن وابسته قوم « همانند قطع بينىهاست . » ابو الخطاب گويد : قاسم بن مجاشع تميمى را كه از مردم مرو بود ، در دهكده اى به نام باران وفات در رسيد و او مهدى را وصى خويش كرد و چنين نوشت :\r\n« خداى يكتا عيان كرده و فرشتگان و دانشوران گواهى داده‌اند كه خدايى جز او نيست كه انصاف به دو پايدار است . خدايى جز او نيست كه عزيز و فرزانه است . دين كامل بنزد خدا ، اسلام است ، و كسانى كه كتابشان داده‌اند اختلاف نكرده‌اند ، مگر از پس آنكه دانش به سويشان آمده و از حسد همديگر ، و هر كه آيه هاى خدا را انكار كند خدا تند حساب است . » [ 1 
  ] آنگاه نوشت : « قاسم بن مجاشع به اين شهادت مىدهد شهادت مىدهد كه محمد بنده و فرستادهء اوست ، صلى الله عليه و سلم ، و اينكه على بن ابى طالب وصى پيمبر خدا است ، صلى الله عليه و سلم ، و وارث امامت از پس وى . »\r\n\r\n","description":"","footnote":"\r\n[ 1 
  ] شَهِدَ الله أَنَّه لا إِله إِلَّا هُوَ ، وَالْمَلائِكَةُ وَأُولُوا الْعِلْمِ قائِماً بِالْقِسْطِ ، لا إِله إِلَّا هُوَ الْعَزِيزُ الْحَكِيمُ .\r\nإِنَّ الدِّينَ عِنْدَ الله الإِسْلامُ وَمَا اخْتَلَفَ الَّذِينَ أُوتُوا الْكِتابَ إِلَّا من بَعْدِ ما جاءَهُمُ الْعِلْمُ بَغْياً بَيْنَهُمْ وَمن يَكْفُرْ بِآياتِ الله فَإِنَّ الله سَرِيعُ الْحِسابِ 3 : 18 - 19 .\r\nآل عمران ( آيه هاى 18 و 19 )\r\n","page_name":" 5151 ","page_number":87},
  {"content":"\r\nگويد : وصيت را بر مهدى عرضه كردند و چون بدينجا رسيد آن را بينداخت و در آن ننگريست .\r\nابو الخطاب گويد : و اين همچنان در قلب ابو عبيد الله وزير بود و چون وفات وى در رسيد اين آيه را در وصيت خويش نوشت .\r\nهيثم بن عدى گويد : يكى به نزد مهدى آمد و گفت : « اى امير مؤمنان منصور مرا دشنام گفت و به مادرم نسبت زنا داد ، اگر گويى وى را بحل كنم ، مرا عوض دهى و براى وى از خدا غفران بخواهم . » گفت : « چرا دشنامت داد ؟ » گفت : « دشمنش را در حضورش دشنام دادم و از اين خشم آورد . » گفت : « دشمن وى كى بود كه از دشنام وى خشمگين شد ؟ » گفت : « ابراهيم بن عبد الله بن حسن » گفت : « ابراهيم خويشاوند نزديك او بود و حق واجب بر او داشت ، اگر چنان كه مىگويى ترا دشنام داده از خويشاوند خويش دفاع كرده و حرمت خويش را تأييد كرده ، كسى كه براى پسر عموى خويش انصاف گرفته ، بد نكرده . » گفت : « وى دشمن خدا بود . » گفت : « به خاطر دشمنى انتقام نگرفته ، بلكه به خاطر خويشاوندى انتقام گرفته . » گويد : آن مرد را خاموش كرد و چون مىخواست برود گفت : « شايد چيزى مىخواستى و براى آن وسيله اى بهتر از اين نيافتى . » گفت : « آرى . » گويد : پس لبخند زد و بگفت تا پنجهزار درم به او بدهند .\r\nگويد : يكى را پيش مهدى آوردند كه دعوى پيمبرى كرده بود و چون او را بديد گفت : « تو پيمبرى ؟ »\r\n","description":"","footnote":"","page_name":" 5152 ","page_number":88},
  {"content":"\r\nگفت : « آرى . » گفت : « سوى كيان مبعوث شده اى ؟ » گفت : « مگر گذاشتيد به نزد كسانى كه سويشان مبعوث شده‌ام بروم .\r\n( 177 صبحگاهان مرا فرستادند و شبانگاه گرفتيد و به زندانم كرديد . » گويد : مهدى از گفتهء وى بخنديد و آزادش كرد .\r\nربيع گويد : مهدى را ديدم كه در شبى مهتاب در اطاق جلو خانهء خويش نماز مىكرد نمىدانم آيا او نكوتر بود ؟ يا اطاق جلو ؟ يا ماه ؟ يا جامه هاى وى ؟\r\nگويد : اين آيه را بخواند : « * ( فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا في الأَرْضِ وَتُقَطِّعُوا أَرْحامَكُمْ 47 : 22 ) * . » [ 1 
  ] يعنى : توانيد بود كه اگر روى بگردانيد در زمين تباهى كنيد و روابط خويشاونديتان را ببريد ؟\r\nگويد : وقتى نماز خويش را به سر برد به من نگريست و گفت : « ربيع ! » گفتم : « اى امير مؤمنان آمادهء فرمانم . » گفت : « موسى را پيش من بيار . » و به نماز برخاست .\r\nگويد : گفتم : « كدام موسى ؟ موسى پسرش ؟ يا موسى بن جعفر ؟ كه در آن وقت به نزد وى محبوس بود ؟ » گويد : بنا كردم بينديشم .\r\nگويد : عاقبت گفتم : « بجز موسى بن جعفر كسى نيست . » گويد : پس او را حاضر كردم .\r\nگويد : نماز خويش را ببريد و گفت : « اى موسى من آيه را خواندم كه : فهل عسيتم تا آخر و بيم دارم كه رعايت خويشاوندى ترا نكرده باشم ، به من اطمينان بده كه بر ضد من قيام نمىكنى . »\r\n\r\n","description":"","footnote":"\r\n[ 1 
  ] سوره محمد ( 47 ) آيه 21 .\r\n","page_name":" 5153 ","page_number":89},
  {"content":"\r\nگويد : گفت : « خوب . » پس از او اطمينان گرفت و آزادش كرد .\r\nسليمان بن داود مىگفت : « شنيدم كه مهدى به محراب مسجد بود و آيهء * ( أَ لَمْ تَرَ إِلَى الَّذِينَ أُوتُوا نَصِيباً من الْكِتابِ يُؤْمِنُونَ بِالْجِبْتِ وَالطَّاغُوتِ وَيَقُولُونَ لِلَّذِينَ كَفَرُوا هؤُلاءِ أَهْدى من الَّذِينَ آمَنُوا سَبِيلًا 4 : 51 ) * [ 1 
  ] كه در سورهء نساء است به آهنگ مىخواند . » محمد گويد : به نزد مهدى حضور داشتم كه براى مظالم نشسته بود يكى از خاندان زبير بيامد و از ملكى سخن آورد كه يكى از شاهان بنى اميه ، نمىدانم وليد يا سليمان ، مصادره كرده بود .\r\nگويد : مهدى به ابو عبيد الله دستور داد كه ياد آن را از ديوان عتيق در آرند كه چنان كرد و بر مهدى فرو خواند و چنان بود كه بر چند تن از بنى اميه عرضه شده بود ، اما به پس دادن آن رأى نداده بودند كه عمر بن عبد العزيز از آن جمله بود .\r\nمهدى گفت : « اى زبيرى ، اين عمر بن عبد العزيز از شما گروه قريش است و چنان كه مىبينيد آن را پس نداده . » گفت : « مگر همه كارهاى عمر پسنديده بود ؟ »\r\n( 178 گفت : « كدام يك از كارهايش ناپسند بود ؟ » گفت : « اينكه سقط شدهء بنى اميه را كه در خرقه ها بود جزو مقررى بگيرهاى معتبر مىبرد و پير بنى هاشم را جزو شصتىها مىبرد . » مهدى گفت : « اى معاويه ! عمر چنين مىكرد ؟ » گفت : « آرى . » گفت : « ملك زبيرى را پسش بده . »\r\n\r\n","description":"","footnote":"\r\n[ 1 
  ] يعنى : مگر آن كسان را كه از كتاب آسمانى بهره ايشان داده‌اند ، نمىبينى كه به بت و طغيانگر گروند ، و درباره كافران گويند : اين گروه از مؤمنان هدايت يافته ترند . سوره نساء ( 4 ) آيه 51 .\r\n","page_name":" 5154 ","page_number":90},
  {"content":"\r\nابو سلمهء غفارى گويد : مهدى به جعفر بن سليمان كه عامل مدينه بود نوشت كه جمعى را كه به قدرى بودن منسوب داشته بودند پيش وى فرستد .\r\nگويد : جعفر كسانى را سوى او فرستاد كه عبد الله بن ابى عبيدهء ياسرى و عبد الله ابن يزيد هذلى و عيسى بن يزيد ليثى و ابراهيم بن محمد اسامى از آن جمله بودند . وقتى آنها را به نزد مهدى وارد كردند عبد الله بن ابى عبيده از ميان آنها به دو پرداخت و گفت : « اين طريقهء پدر تو است و رأى وى . » گفت : « نه ، عمويم داود بود . » گفت : « نه ، بجز پدرت نبود ، كه بر اين بود كه از ما جدا شد و بر اين طريقه بود . » گويد : پس مهدى آزادشان كرد .\r\nمحمد بن عبد الله بن محمد بن على بن عبد الله طالبى گويد : در اواخر قدرت بنى - اميه به خواب ديدم كه گويى وارد مسجد پيمبر خدا شده‌ام صلى الله عليه و سلم و در نوشته اى كه بر موزائيك مسجد هست نگريستم كه چنين بود : « به فرمان امير مؤمنان وليد بن عبد الملك » و يكى مىگفت : اين نوشته محو مىشود و به جاى آن نام يكى از بنى هاشم را مىنويسند به نام محمد .\r\nگويد : گفتم : « من محمدم و از بنى هاشمم ، پسر كى ؟ » گفت : « پسر عبد الله . » گفتم : « من پسر عبد اللهم ، پسر كى ؟ » گفت : « پسر محمد . » گفتم : « من پسر محمدم ، پسر كى ؟ » گفت : « پسر على . » گفتم : « من پسر عليم ، پسر كى ؟ » گفت : « پسر عبد الله . » گفتم : « من پسر عبد اللهم ، پسر كى ؟ »\r\n","description":"","footnote":"","page_name":" 5155 ","page_number":91},
  {"content":"\r\nگفت : « پسر عباس . » گويد : اگر به عباس نرسيده بودم ترديد نمىكردم كه من صاحب اين كارم . » گويد : در آن روزگار از اين خواب سخن كردم و كسان از آن سخن كردند .\r\nما مهدى را نمىشناختيم ، پس او وارد مسجد پيمبر خدا شد ، صلى الله عليه و سلم ، و سر برداشت و نظر كرد\r\n( 179 و نام وليد را بديد و گفت : « نام وليد را در مسجد پيمبر خدا صلى الله عليه و سلم مىبينم ! » و كرسىاى خواست و در صحن مسجد نهادند و گفت : « نمى روم تا محو شود و نام من به جاى آن نوشته شود . » و بگفت تا عملگان و نردبانها و آنچه بايسته بود بياوردند و نرفت تا تغيير يافت و اسم وى نوشته شد .\r\nعبد الله بن محمد بن عطا گويد : پاسى از شب رفته مهدى برون شد و بر خانه طواف مىكرد از سمت مسجد شنيد كه يك زن به دو مىگفت : « قوم من بىچيزند ، از چشمها افتاده‌اند و قرضهاى سنگين دارند و خشكسالى آنها را گزيده است ، مردانشان نابود شده‌اند ، اموالشان برفته و نانخورشان فزونى گرفته ، به راهماندگانند و برهنگان راه ، سفارش خداست و سفارش پيمبر ، كسى هست كه دستور دهد چيزى به من دهند و خدا در سفرش او را بىچيز نگذارد و پناه كسانش باشد . » گويد : پس مهدى دستور داد تا نصير خادم پانصد درم به دو داد .\r\nمحمد بن سليمان گويد : نخستين كسى كه فرش طبرى گسترد مهدى بود به سبب آنگه پدرش به دو دستور داد در رى بماند و از طبرستان فرش طبرى به او هديه كردند كه بگسترد و اطراف آن برف و نى نهاد تا وقتى كه به ترتيب كنف مرطوب دست يافتند و فرش طبرى را در كنار آن خوش داشتند .\r\nمفضل گويد : مهدى به من گفت : « امثالى را كه از بدويان شنيده اى و به نزد تو درست است براى من فراهم كن . » گويد : امثال را با پيكارهايى را كه ميان عربان رخ داده بود براى وى نوشتم كه\r\n","description":"","footnote":"","page_name":" 5156 ","page_number":92},
  {"content":"\r\nبه من صله داد و نكويى كرد .\r\nعلى بن محمد گويد : يكى از فرزندان عبد الرحمان بن سمره مىخواسته بود در شام به پا خيزد . وى را پيش مهدى آوردند كه او را رها كرد و حرمت كرد و تقرب داد ، روزى به او گفت قصيدهء زهير را در قافيهء راء براى من بخوان كه چنين است :\r\n« لمن الديار بقنة الحجر . »\r\n( 180 كه آن را بخواند . آنگاه مرد سمرى گفت : « به خدا كسى كه مانند اين شعر دربارهء وى گفته مىشد ، نماند . » گويد : مهدى خشم آورد و او را نادان ديد و طرد كرد اما عقوبت نكرد و مردمان او را احمق شمردند .\r\nگويند : ابو عون ، عبد الملك بن يزيد بيمار شد ، مهدى به عيادت وى رفت .\r\nخانه اى ديد فرسوده ، و بناى بد ، طاق صفه اى كه در آن بود ، خشت بود . تشك نرمى در محل نشيمن بود ، مهدى بر متكايى نشست ، ابو عون جلو روى وى بود . مهدى با وى نيك گفت و از بيمارى وى درد خوارى كرد .\r\nابو عون گفت : « اى امير مؤمنان از خداى اميد عافيت دارم و اينكه مرا بر بسترم نميراند تا در اطاعت تو كشته شوم و اطمينان دارم كه نخواهم مرد تا در اطاعت تو چنان كه بايد بكوشم . » گويد : مهدى دربارهء وى رأى نكو نمود و گفت : « حاجت خويش را با من بگوى و هر چه مىخواهى بخواه و در مورد حيات و ممات خويش به كار گير ، به خدا اگر وصيتى كنى كه مال تو بدان رسايى نداشته باشد ، هر چه باشد من آن را عهده مىكنم ، بگوى و وصيت كن . » گويد : ابو عون سپاس داشت و دعا گفت : « اى امير مؤمنان حاجت من اين است كه از عبد الله بن ابى عون رضايت دهى و او را پيش خوانى كه آزردگى تو از\r\n","description":"","footnote":"","page_name":" 5157 ","page_number":93},
  {"content":"\r\nوى به درازا كشيده است » .\r\nگويد : مهدى گفت : « اى ابو عون ، وى بيراهه مىرود و به خلاف رأى ما و رأى تست ، دربارهء دو پير ابو بكر و عمر ناروا مىگويد و بد آنها مىگويد . » گويد : ابو عون گفت : « به خدا اى امير مؤمنان وى بر همان كاريست كه براى آن قيام كرديم و بدان دعوت كرديم ، اگر راى شما ديگر شده ، آنچه را دوست داريد به ما بگوييد تا اطاعتتان كنيم . » گويد : پس مهدى برفت و در راه به كسانى از سران و خاندان خويش كه همراهش بودند گفت : « چرا مثل ابو عون نيستيد ، به خدا مىپنداشتم خانهء وى با طلا و نقره ساخته شده ، شما وقتى يك درم بياييد با ساج و طلا بنا ميسازيد . » ابو عبد الله به نقل از پدرش گويد : روزى مهدى سخن كرد و گفت : « بندگان خدا از خدا بترسيد . » گويد : يكى برخاست و گفت : « تو نيز از خدا بترس كه به خلاف حق كار مىكنى . » گويد : پس او را بگرفتند و ببردند و با ته شمشيرهاى خويش او را مىزدند و چون او را به نزد مهدى درآوردند گفت : « اى پسر زن بدكاره ، وقتى من بر منبرم ، به من مىگويى از خداى بترس ! . » گفت : « از تو زشت است ، اگر اين ، از ديگرى سر مىزد بر ضد وى از تو كمك مىخواستم . » گفت : « چنان مىبينم\r\n( 181 كه نبطى هستى . » گفت : « اين ، حجت را بر ضد تو مؤكدتر مىكند كه يك نبطى ترا به ترس از خدا مىخواند . » گويد : بعدها آن مرد را مىديدند كه از آنچه ميان وى و مهدى رفته بود سخن مىكرد .\r\n","description":"","footnote":"","page_name":" 5158 ","page_number":94},
  {"content":"\r\nگويد : پدرم مىگفت : « من آنجا حضور داشتم ، اما گفتگو را نشنيدم . » ابو خزيمهء بادغيسى گويد : مهدى مىگفت : « به نزد من وسيله و دستاويزى بهتر از آن نيست كه منتى را كه به نزد كسى دارم ياد كنم كه نظير آن را تكرار كنم تا نيك پرورده شود كه منع پسين سپاس پيشين را قطع مىكند . » يزيد بن وهب بن جرير گويد : بشار بن برد بن يرجوخ ، صالح بن داود برادر يعقوب را به هنگامى كه ولايتدار بصره شد هجا گفت و چنين گفت :\r\n« آنها برادر تو صالح را روى منبرها نشاندند « و منبرها از برادرت به فغان آمد . » گويد : وقتى هجاى وى به يعقوب رسيد به نزد مهدى رفت و گفت : « اى امير مؤمنان ، اين كور مشرك امير مؤمنان را هجا گفته . » گفت : « واى تو چه گفته ؟ » گفت : « امير مؤمنان ، مرا از خواندن آن معاف بدارد . » گويد : پس اصرار كرد كه بخواند و او شعرى خواند به اين مضمون :\r\n« خليفه اى كه با عمه هاى خود زنا مىكند « و بوق و چوگان بازى مىكند « خداى ، ديگرى را به عوض وى به ما دهد « و او را در . . . س خيزران نهان كند . » گويد : مهدى كس فرستاد كه او را بيارند ، يعقوب بيم كرد به نزد مهدى آيد و مدح او گويد و مهدى او را ببخشد و كس فرستاد كه او را در هور ، در گرداب افكند .\r\nابو الحى عيسى گويد : وقتى مروان بن ابى حفصه به نزد مهدى در آمد و شعر خويش را كه ضمن آن گويد :\r\n( 182 « چگونه تواند بود\r\n","description":"","footnote":"","page_name":" 5159 ","page_number":95},
  {"content":"\r\n« و چنين نتواند بود « كه فرزندان دخترى « چون عموها ميراث برند . » خواند ، مهدى هفتاد هزار درم به دو داد و مروان شعرى گفت به اين مضمون :\r\n« هفتاد هزار درم از عطاى خويش به من داد « و هيچ كس از شاعران پيش از من « چنين عطايى نگرفته . » ابو عدنان سلمى گويد : مهدى به عمارة بن حمزه گفت : « شعر كدام يك از شاعران ظريفتر است ؟ » گفت : « والبة بن حباب ، همان كه گويد :\r\n« و او را كه گناهى ندارد « عشقى هست چون نوك نيزه ها « كه در دل و در خاطر مىرود « و همه جاى دل مجروح است . » گفت : « به خدا راست گفتى . » گفت : « اى امير مؤمنان پس چرا وى را نديم خويش نمىكنى كه عربى محترم است و شاعرى ظريف . » گفت : « به خدا مانع من از اينكه وى را نديم خويش كنم اين شعر است كه گويد :\r\n« در خلوت به ساقيمان گفتم « سر خويش را به نزديك سر من آر « و دمى براى من بر روى خويش بخواب « كه من كسى هستم كه\r\n","description":"","footnote":"","page_name":" 5160 ","page_number":96},
  {"content":"\r\n« همنشينانم را . . . يم . » « مىخواهى به اين ترتيب همنشين وى باشى ؟ » محمد گويد : در زمان مهدى شخص سبك خردى بود كه شعر مىگفت ، وقتى مهدى را مدح گفت و او را پيش مهدى بردند شعرى براى او خواند كه ضمن آن گفته بود : « كنيزكان زفر » ، مهدى گفت : « زفر چيست ؟ » گفت : « اى امير مؤمنان تو نمىدانى ؟ » گفت : « نه . » گفت : « تو كه امير مؤمنان و سرور مسلمانان و پسر عموى پيمبر خدايى نمىدانى ، من مىدانم ! نه به خدا . » ابن طريح گويد : طريح بن اسماعيل ثقفى به نزد مهدى وارد شد و نسب خويش را بگفت و از او خواست كه شعرش را بشنود . گفت : « مگر تو همان نيستى كه خطاب به وليد بن يزيد گفته اى :\r\n( 183 « تو پسر همانى كه عرصه وسيع داشت « و پستى و تنگى به تو راه نيافته .\r\n« به خدا هرگز در باره من چنين نخواهى گفت و شعرى از تو نخواهم شنيد ، اگر خواهى عطيه ات دهم . » گويند : مهدى به سال صد و شصت و ششم دستور داد روزه بگيرند تا به روز چهارم براى مردم طلب باران كند و چون شب سوم شد برف آمد و لقيط بن بكير محاربى در اين باب شعرى گفت به اين مضمون :\r\n« اى امام هدايت ، به وسيله تو بارش يافتيم « و سختى از ما برفت « شبانگاه تو به حفاظت توجه داشتى « اما مردم خفته بودند و پرده ظلمت بر آنها بود\r\n","description":"","footnote":"","page_name":" 5161 ","page_number":97},
  {"content":"\r\n« آنها به خواب بودند اما شب تو « در باره آنها دراز بود « كه به هراس و تضرع و گريستن بودى .\r\n« تو به كارشان توجه داشتى « اما گروهى كه عصيان كرده بودند « و بد كرده بودند غافل بودند .\r\n« سيراب شديم در صورتى كه بىآب بوديم « و مىگفتيم سالى ناباب و سرخ است .\r\n« در تاريكى شب خدا را بخواندى « كه دعايت مستجاب شد و سال بد را ببردى « به وسيله برفها كه زمين از آن زنده شد « و چنان شد كه گلى سبز است . » گويند : در ايام مهدى ، مردم ، ماه رمضان را در دل تابستان روزه داشتند در آن وقت ابو دلامه ، عطيه اى را كه مهدى به دو وعده داده بود مىخواست ، رقعه اى به مهدى نوشت و ضمن آن از رنج گرما و روزه شكوه كرد و در اين باب شعرى گفت به اين مضمون :\r\n« به حق خويشاوندىاى كه « نزديك و دور ما را در قرابت « فراهم آورده ، « از تو كه بزرگوارترين رهروانى « مىخواهم كه به شعر خوانى كه « از شعر شنو ، اميد پاداش دارد « گوش فرادارى .\r\n","description":"","footnote":"","page_name":" 5162 ","page_number":98},
  {"content":"\r\n« روزه آمد و من به عبادت روزه داشتم « و اميد ثواب روزه دار عبادتگر دارم « چندان سجده كرده‌ام كه پيشانىام « از تصادم سجده گاه « زخمى شده . »\r\n( 184 گويد : وقتى مهدى رقعه را خواند او را پيش خواند و گفت : « اى پسر زن بوگندو ، ميان من و تو چه خويشاوندىاى هست ؟ » گفت : « خويشاوندى آدم و حوا . » گويد : مهدى از گفته وى بخنديد و بگفت تا عطيه اى به او بدهند .\r\nابراهيم بن خالد معيطى گويد : به نزد مهدى در آمدم ، وصف نغمه گرى مرا براى وى گفته بودند . درباره نغمه گرى و اطلاع من از آن ، پرسش كرد و گفت : « آهنگ نواقيس را مىخوانى ؟ » گفتم : « بله و صليب را نيز . [ 1 
  ] » گويد : مرا پس فرستاد و شنيدم كه گفته بود : « معيطى است جزو خلوتيان و همدمان خويش به دو نياز ندارم و با وى انس نمىگيرم . » گويد : آهنگ نواقيس از معبد نغمه گر است كه در شعرى آمده به اين مضمون :\r\n« از خانه ليلى بپرس : آيا پاسخ مىگويى « و سخن مىكنى ؟\r\n« صحراى پهناور چگونه سخن خواهد كرد « خانه اى كه گويى « از طول ايام و كهنگى درهم ريخته\r\n\r\n","description":"","footnote":"\r\n[ 1 
  ] - بازى با كلمه به تناسب صليب و ناقوس ( م )\r\n","page_name":" 5163 ","page_number":99},
  {"content":"\r\n« چگونه سخن را پاسخ مىگويد . » اصمعى گويد : حكم وادى را ديدم كه وقتى كه مهدى به بيت المقدس مىرفت به راه وى آمد ، شعركهايى داشت . دف خويش را در آورد و مىزد و مىگفت منم كه گفته‌ام :\r\n« عروس كى برون مىشود كه « بازماندن وى به درازا كشيد « صبح نزديك شد يا در آمد « اما هنوز او پوشش خويش را « به سر نبرده است . » گويد : كشيكبانان به طرف وى دويدند . مهدى به آنها بانگ زد دست بداريد و در باره وى پرسيد . گفتند : « حكم وادى است . » كه وى را پذيرفت و عطيه داد .\r\nمحمد گويد : روزى مهدى به يكى از خانه هاى خويش در آمد ، كنيز نصرانى خويش را ديد كه گريبانش گشاده بود و ميان دو پستانش نمايان بود ، صليبى از طلا بر آن آويخته بود كه آن را نكو ديد و دست سوى آن برد و كشيد و\r\n( 185 آن را بر گرفت ، كنيز در باره صليب سر و صدا كرد ، مهدى در اين باره شعرى گفت به اين مضمون :\r\n« وقتى كه بر سر صليب با وى كشاكش داشتم « و گفت : واى من مگر صليب روا نيست . » گويد : آنگاه يكى از شاعران را پيش خواند كه شعر تاييد كرد و بگفت تا آن را به آواز بخوانند و اين آهنگ را خوش داشت .\r\nمحمد گويد : مهدى به يكى از كنيزكان خويش نگريست كه تاجى داشت و يك گل نرگس از طلا و نقره بر آن بود كه آن را پسنديد و مصرعى گفت :\r\n« چه خوش است نرگس روى تاج . »\r\n","description":"","footnote":"","page_name":" 5164 ","page_number":100},
  {"content":"\r\nو در سخن فروماند گفت : « كى اينجا هست ؟ » گفتند : « عبد الله بن مالك . » گويد : او را پيش خواند و گفت : « كنيزى از آن خويش را ديدم و تاجى را كه بر او بود نيكو ديدم و گفتم : « چه خوش است نرگس روى تاج ، مىتوانى چيزى بر آن بيفزايى ؟ » گفت : « آرى ، اى امير مؤمنان ، ولى مرا بگذار كه برون شوم و بينديشم . » گفت : « چنان كه خواهى . » گويد : پس او برون شد و ادب آموز فرزند خويش را پيش خواند و تكميل مصرع را از او خواست كه گفت :\r\n« بر پيشانى درخشان همانند عاج . » و آن را در چهار بيت به سر برد كه عبد الله آن را به نزد مهدى فرستاد و مهدى چهل هزار براى او فرستاد كه چهار هزار از آن را به ادب آموز داد و بقيه را براى خويش بر گرفت و روى شعر آهنگى معروف هست .\r\nاحمد بن موسى گويد : توزى شعرى از آن مهدى را در باره حسنه كنيزش براى من خواند به اين مضمون :\r\n« آبى مىبينم و سخت تشنه‌ام « ولى به آبگاه راه نيست « همينت بس نيست كه مالك منى « اما مردمان همگى بندگان منند « اگر دست و پاى مرا ببرى « از روى خشنودى گويم « نكو كردى بيشتر كن . »\r\n( 186 محمد گويد : مهدى را ديدم كه از سمت كوچه قريش وارد بصره شد ، ديدمش\r\n","description":"","footnote":"","page_name":" 5165 ","page_number":101},
  {"content":"\r\nكه مىرفت . بانوقه پيش روى مهدى ، ميان وى و سالار نگهبانان بود ، قبايى سياه به تن داشت و چون پسران شمشيرى آويخته بود .\r\nو هم محمد گويد : مهدى به بصره آمد و از كوچه قريش گذشت كه خانه ما آنجا بود . ولايتداران از آنجا نمىگذشتند ، اگر ولايتدار مىآمد آمدن وى را شوم مىدانستند ، كمتر ولايتدارى از آن مىگذشت كه در ولايتدارى خويش دير بماند و زود معزول مىشد ، هيچ خليفه اى بجز مهدى از كوچه قريش نگذشته بود ، از كوچه عبد الرحمان بن سمره مىگذشتند كه پهلوى آن بود .\r\nگويد : مهدى را ديدم كه مىرفت و عبد الله بن مالك سالار نگهبانان وى پيش رويش مىرفت و نيم نيزه به دست داشت . دختر مهدى ، بانوقه نيز جلو او ، ميان وى و سالار نگهبانان مىرفت بازى جوانان : قبايى سياه به تن داشت با كمربندى و چاچىاى . شمشير آويخته بود . پستانهايش را مىديدم كه قبا را بلند كرده بود كه برجسته بود .\r\nگويد : بانوقه سبزه بود و نكوقامت و شيرين حركات و چون بمرد ، و اين به بغداد بود ، مهدى چنان بناليد كه مانند آن شنيده نشده بود ، براى مردمان نشست كه به دو تسليت مىگفتند . گفته بود كه هيچكس را از او باز ندارند . كسان تسليت بسيار گفتند و در بليغ گويى كوشيدند . ميان جمع از اهل علم و ادب كسان بودند كه اين گفته ها را نقد مىكردند و اتفاق كردند كه تسليتى مختصرتر و بليغتر از تسليت شبيب بن شيبه نشنيده بودند كه گفت : « اى امير مؤمنان خدا براى وى از تو بهتر و ثواب خدا براى تو از او بهتر . از خدا مىخواهم كه غمگينت ندارد و مفتون نكند . » عبد الرحمان گويد : بانوقه دختر مهدى در گذشت . شبيب بن شيبه به نزد وى در آمد و گفت : « اى امير مؤمنان خدايت بر اين مصيبت پاداش دهد و از پى آن صبر بيارد ، خداى آزمون ترا با خشم نيالايد و نعمت از تو نگيرد كه ثواب خدا براى تو از وى بهتر ، و رحمت خداى براى وى از تو بهتر . آنچه را از پيش نمىتوان\r\n","description":"","footnote":"","page_name":" 5166 ","page_number":102},
  {"content":"\r\nبرداشت بر آن صبر بايد كرد . »\r\n\r\n( 187 خلافت هادى\r\nدر اين سال ، به روز در گذشت مهدى ، براى موسى بن محمد بن عبد الله بن - محمد بن على بن عبد الله بن عباس بيعت خلافت كردند . موسى به گرگان بود و با مردم طبرستان نبرد مىكرد . در گذشت مهدى به ما سبذان بود ، پسرش هارون نيز با وى بود . ربيع وابسته اش به بغداد بود كه وى را در آنجا به جا نهاده بود .\r\nگويند : وقتى مهدى در گذشت ، غلامان و سرداران به نزد پسر وى هارون فراهم آمدند و گفتند : « اگر سپاه از درگذشت مهدى خبر يابد از فتنه ايمن نخواهى ماند . رأى درست اين است كه او را ببرند و ميان سپاهيان نداى رحيل دهى تا وى را در بغداد به خاك كنى . » هارون گفت : « پدرم يحيى بن خالد برمكى را به نزد من بخوانيد . » گويد : و چنان بود كه مهدى همه مغرب را از انبار تا افريقيه به هارون سپرده بود و به يحيى بن خالد دستور داده بود آن را عهده كند كه كارها و ديوانها با وى بود و بدان مىپرداخت و در كارها نايب هارون بود تا مهدى در گذشت .\r\nگويد : يحيى بن خالد پيش هارون رفت كه به دو گفت : « پدر جان در باره گفتار عمر بن بزيع و نصير و مفضل چه مىگويى ؟\r\nگفت : « چه مىگويند ؟ . » هارون به دو خبر داد كه گفت : « راى من چنين نيست . » گفت : « براى چه ؟ » گفت : « از آن رو كه اين نهان نمىماند و بيم هست كه اگر سپاهيان بدانند در كجاوه وى آويزند و گويند رها نمىكنيم تا مقررى ما را براى مدت سه سال و بيشتر\r\n","description":"","footnote":"","page_name":" 5167 ","page_number":103},
  {"content":"\r\nبدهند و خود سرى كنند و اختلاف آرند . راى من اينست كه او را كه خدايش رحمت كند همين جا به خاك كنى و نصر را با انگشتر و چوب و مباركباد و تسليت پيش امير مؤمنان هادى فرستى كه بريد به عهدهء نصير است و كسى از رفتن وى تعجب نمىكند - وى متصدى بريد آن ناحيه بود - و دستور دهى بهر يك از سپاهيانى كه همراه تواند دويست بدهند و چون درمها را گرفتند نداى حركت دهى كه هدفى جز كسان و وطن [ 1 
  ] هاى خويش ندارند و تا بغداد به چيزى نمىپردازند . » گويد : پس چنان كرد و چون سپاهيان درمها را گرفتند گفتند : « بغداد ! بغداد ! » و سوى آن شتاب داشتند و براى برون شدن از ماسبذان بىتاب بودند .\r\nگويد : و چون به بغداد رسيدند و خبر درگذشت خليفه را بدانستند به در ربيع رفتند و آن را بسوختند و مقرريها را مطالبه كردند و سر و صدا كردند . هارون به بغداد رسيد .\r\n( 188 خيزران ، كس بطلب ربيع و يحيى فرستاد كه در اين باب با آنها مشورت كند . ربيع پيش وى رفت ، اما يحيى چنان نكرد كه از شدت غيرت موسى خبر داشت .\r\nگويد : خيزران مال فراهم آورد و دو سال مقررى سپاهيان را بداد كه آرام شدند . خبر به هادى رسيد و نامه اى براى ربيع فرستاد كه او را به كشتن تهديد مىكرد .\r\nبه يحيى بن خالد نيز نوشت ، براى وى پاداش خير مسئلت مىكرد و دستور مىداد همچنان به كار هارون بپردازد و اعمالى را كه از وى عهده مىكرده بود همچنان عهده كند .\r\nگويد : ربيع كس به طلب يحيى بن خالد فرستاد كه دوست وى بود و به دو اطمينان داشت و به رأى وى اعتماد داشت كه : « اى ابو على رأى تو چيست كه مرا تحمل كشته شدن نيست ؟ . » يحيى گفت : « رأى من اينست كه از جاى خويش نروى و پسر خويش فضل را بفرستى كه از وى استقبال كند و هر چه مقدور تو باشد هديه و تحفه\r\n\r\n","description":"","footnote":"\r\n[ 1 
  ] - كلمه متن .\r\n","page_name":" 5168 ","page_number":104},
  {"content":"\r\nهمراه ببرد ، اميدوارم وقتى باز مىگردد چيزى كه از آن بيم دارى از ميان برود ان شاء الله . » گويد : ام الفضل دختر ربيع به جايى بود كه گفتگوى آهسته آنها را مىشنيد و گفت : « به خدا به تو اندرز گفت . » ربيع گفت : « خوش دارم با تو وصيت كنم كه نمىدانم چه خواهد شد . » گفت : « من به تنهايى چيزى را عهده نمىكنم و در آنچه بايد كوتاهى نمىكنم و در اين مورد و در كارها چنان مىكنم كه تو خواهى ، پسر خويش فضل و اين زن را در اين مورد شريك من كن كه زنى لايق است و در خور اين كار . » ربيع چنان كرد و با آنها وصيت كرد .\r\nفضل بن سليمان گويد : وقتى سپاهيان در بغداد بر ربيع بشوريدند و كسانى را كه در زندان وى بودند در آوردند و درهاى خانه هاى وى را كه در ميدان بود بسوختند ، عباس بن محمد و عبد الملك بن صالح و محرز بن ابراهيم حضور يافتند ، عباس چنان رأى داشت كه مقررىهايشان را بدهند تا خرسند شوند و خوشدل شوند و پراكنده شوند ، كه بداد اما خرسند نشدند و به تعهدى كه در اين باب شده بود اعتماد نكردند . عاقبت محرز بن ابراهيم آن را تعهد كرد كه به تعهد وى قانع شدند و پراكنده شدند كه بدان عمل كرد و مقررى هيجده ماه آنها داده شد . اين پيش از آمدن هارون بود و چون او كه جانشين موسى هادى بود بيامد ، ربيع كه بنزد وى بود دستيار وى بود بود هيئتها به شهرها فرستاد و مرگ مهدى را خبر داد و از آنها براى موسى هادى و براى هارون به تصدى كار از پى وى بيعت گرفت و كار بغداد را مضبوط داشت .\r\nگويد : و چنان بود كه نصير\r\n( 189 خادم همانروز با خبر وفات مهدى و بيعت هادى از ماسبذان سوى گرگان رفت و چون به نزد هادى رسيد وى نداى رحيل داد و بى توقف بر اسبان بريد روان شد . از خاندان خويش ابراهيم و جعفر و از وزيران ، عبد الله بن زياد دبير\r\n","description":"","footnote":"","page_name":" 5169 ","page_number":105},
  {"content":"\r\nو متصدى نامه هاى خويش و محمد بن جميل دبير سپاه خويش را همراه داشت و چون نزديك مدينة السلام رسيد كسان از خاندان وى و ديگران به استقبالش رفتند . كار ربيع را كه پيش از آمدن وى هيئتها فرستاده بود و مقررى سپاه را داده بود پسنديده بود . ربيع پسر خويش فضل را فرستاده بود كه با هديه هايى كه مهيا كرده بود در همدان به دو رسيد و از او پيشواز كرد . هادى وى را نزديك خويش كرد و تقرب داد و گفت : « مولاى مرا چگونه به جا گذاشتى ؟ » و فضل اين را براى پدر خويش نوشت .\r\nگويد : ربيع نيز به استقبال رفت آمد كه با وى عتاب كرد و او عذر خواست و سببى را كه وى را بدان كار وادار كرده بود معلوم وى داشت كه پذيرفت و به جاى عبيد الله بن زياد وزارت را به دو داد و ديوان زمام را كه عمر بن بزيع به عهده داشته بود به دو پيوست . محمد بن جميل را نيز به ديوان خراج عراقين گماشت ، عبيد الله بن زياد را به خراج شام و نواحى مجاور آن گماشت . على بن عيسى بن ماهان را به سالارى كشيكبانان خويش به جاى نهاد و ديوان سپاه را به دو پيوست . عبد الله بن مالك را به جاى عبد الله بن خازم سالار نگهبانان خويش كرد . انگشتر را به دست على بن يقطين باقى گذاشت .\r\nگويد : موسى هادى پس از بازگشت از گرگان ، ده روز مانده از صفر همين سال به بغداد رسيد و چنان كه گويند از گرگان تا بغداد را بيست روزه پيمود و چون به بغداد رسيد در قصر موسوم به خلد جاى گرفت و يك ماه آنجا ببود آنگاه به بستان ابو جعفر انتقال گرفت سپس به عيساباد انتقال گرفت .\r\nدر اين سال ربيع وابسته ابو جعفر منصور درگذشت .\r\nمحمد نوفلى گويد : موسى هادى كنيزى داشت كه سوگلى وى بود و او را دوست داشت . وقتى هادى به گرگان بود كه مهدى او را به آنجا فرستاده بود كنيز اشعارى گفت و براى وى كه در گرگان بود نوشت كه يك مصرع آن چنين بود :\r\n« اى دور افتاده كه به گرگان مانده اى . »\r\n","description":"","footnote":"","page_name":" 5170 ","page_number":106},
  {"content":"\r\n( 190 گويد : و چون خبر بيعت بيامد و به بغداد بازگشت هدفى جز وى نداشت و چون به نزد كنيز وارد شد اشعار وى را مىخواند و پيش از آنكه كسى را ببيند روز و شب خويش را به نزد وى به سر برد .\r\nدر اين سال ، موسى به سختى از پى زنديقان بود و گروهى از آنها را در همين سال كشت . از جمله كسانى كه كشت يزدان پسر باذان دبير يقطين بود با على پسر يقطين . وى از مردم نهروان بود . گويند : وى به حج رفت و كسان را ديد كه در طوافگاه به قدم دو مىرفتند و گفت : « همانند گاوند كه در خرمن مىدود . » گويد : علاء بن حداد اعمى خطاب به موسى اشعرى دارد به اين مضمون :\r\n« اى كه ايمن خدايى بر مخلوق وى « و وارث كعبه اى و منبر « در باره مرد كافرى كه « كعبه را همانند خرمن مىكند « و مردم را به هنگام دويدن « همانند خران مىكند « كه گندم و جو مىكوبد « رأى تو چيست ؟ » « گويد : پس موسى او را بكشت و بياويخت ، دار وى بر يكى از حجگزاران افتاد و او را بكشت ، جز او را نيز بكشت .\r\nگويد : از جمله بنى هاشم يعقوب بن فضل كشته شد .\r\nعلى بن محمد هاشمى گويد : پسر داود بن على را كه زنديق بود پيش مهدى برده بودند ، يعقوب بن فضل مطلبى را نيز برده بودند ، در دو مجلس جداگانه ، از آن پس كه به نزد وى به زنديق بودن اقرار كردند ، به هر دوشان يك سخن گفت .\r\nيعقوب بن فضل به دو گفت : « ميان خودم و خودت به زنديق بودن اقرار مىكنم اما اين\r\n","description":"","footnote":"","page_name":" 5171 ","page_number":107},
  {"content":"\r\nرا به نزد كسان علنى نمىكنم و گرچه با مقراضها قطعه قطعه‌ام كنى ؟ » گويد : مهدى به دو گفت : « واى تو ، اگر آسمانها بر تو گشوده شده بود و كار چنان بود كه تو مىگويى شايسته بود كه به خاطر محمد تعصب مىداشتى ، اگر محمد نبود ، صلى الله عليه و سلم ، تو كى بودى . يكى از مردم بودى ، به خدا اگر نبود كه وقتى خدا اين خلافت را به من داد با وى پيمان كرده‌ام كه هاشمىاى را نكشم ، مهلتت نمىدادم و ترا مىكشتم . » گويد : آنگاه به موسى نگريست و گفت : « اى موسى به حق خودم قسمت مىدهم كه اگر از پى من عهده دار خلافت شدى ، اينان را ساعتى مهلت ندهى . » گويد : پسر داود بن على پيش از درگذشت مهدى در زندان بمرد ، اما يعقوب بماند تا مهدى بمرد و هادى از گرگان بيامد\r\n( 191 و همانوقت كه وارد شد سفارش مهدى را به ياد آورد و كس فرستاد كه تشكى بر يعقوب افكند و كسان را روى آن بنشانيد تا بمرد .\r\nآنگاه به كار بيعت و تأييد خلافت خويش از او غافل ماند و اين به روزى سخت گرم بود و يعقوب همچنان بماند تا پاسى از شب برفت ، به موسى گفتند : « اى امير مؤمنان يعقوب باد كرده و بو گرفته . » گفت : « او را پيش برادرش اسحاق بن فضل فرستيد و بگوييد در زندان درگذشته . » گويد : وى را پيش اسحاق بردند و چون نظر كرد نمىشد او را غسل داد و هماندم او را در بستانى كه از آن وى بود به خاك سپرد صبحگاهان كس پيش هاشميان فرستاد و از درگذشت يعقوب خبرشان داد و دعوت كرد كه بر جنازه حاضر شوند ، بگفت تا چوبى را به قامت انسان كردند و پنبه بر آن پيچيدند و كفنها پوشانيدند ، آنگاه بر تخت ببرد و هر كه حاضر بود ترديد نداشت كه چيزى ساختگى است .\r\nگويد : يعقوب از صلب خويش فرزندان داشت : عبد الرحمان و فضل و اروى\r\n","description":"","footnote":"","page_name":" 5172 ","page_number":108},
  {"content":"\r\nو فاطمه . فاطمه را از وى آبستن يافتند و بدين اقرار كرد .\r\nمحمد گويد : فاطمه را با زن يعقوب بن فضل كه هاشمى نبود و خديجه نام داشت ، پيش مهدى آورده بودند كه به زنديق بودن مقر شدند ، فاطمه اقرار كرد كه از پدرش آبستن است . مهدى آنها را پيش ريطه دختر ابو العباس فرستاد كه ديد سرمه كشيده و رنگ زده‌اند ، ملامتشان كرد و به خصوص دختر را سختتر ملامت كرد كه گفت : « مجبورم كرد . » گفت : « اگر مجبور بودى پس اين رنگ و سرمه و خوشى چيست ؟ » و لعنتشان كرد .\r\nگويد : به من گفتند كه آنها را هراس دادند و از هراس بمردند ، با چيزى كه آن را هراسك ( رعبوب ) گويند به سرشان كوفتند كه ا آن هراس كردند و بمردند .\r\nگويد : اروى بماند و فضل بن اسماعيل پسر عمويش او را به زنى گرفت وى مردى بود كه دينش بد نبود .\r\nدر اين سال ، ونداهرمز فرمانرواى طبرستان با امان پيش موسى آمد كه عطيه خوب به دو داد و به طبرستان پس فرستاد .\r\n\r\n( 192 سخن از بقيه حوادثى كه به سال صد و شصت و نهم بود\r\nاز جمله حوادث سال اين بود كه حسين بن على بن حسن بن حسن بن حسن بن - على بن ابى طالب قيام كرد كه در فخ كشته شد .\r\n","description":"","footnote":"","page_name":" 5173 ","page_number":109},
  {"content":"\r\n\r\nسخن از قيام حسين بن على طالبى و كشته شدن وى\r\nمحمد بن موسى خوارزمى گويد : از مرگ مهدى تا خلافت هادى ، هشت روز بود .\r\nگويد : هادى در گرگان بود كه خبر به دو رسيد و از وقتى كه به مدينة السلام رسيد تا وقتى كه حسين بن على طالبى قيام كرد كه كشته شد نه ماه و هيجده روز بود .\r\nابو حفص سلمى گويد : اسحاق بن عيسى عامل مدينه بود ، وقتى مهدى بمرد و موسى بن خلافت رسيد اسحاق به ديدار موسى به عراق رفت و عمر بن عبد العزيز - عمرى را بر مدينه جانشين كرد .\r\nفضل بن اسحاق هاشمى گويد : اسحاق بن عيسى كه عامل مدينه بود از هادى خواست كه از كار معافش كند و اجازه خواست به بغداد رود ، هادى او را معاف داشت و عمر بن عبد العزيز را به جايش گماشت .\r\nگويد : سبب قيام حسين بن على آن بود كه وقتى عمر بن عبد العزيز ولايتدار مدينه شد ، ابو الزفت ، حسن بن محمد طالبى و مسلم بن جندب شاعر هذلى و عمر بن سلام وابسته خاندان عمر را به هنگام نوشيدن گرفت و بگفت تا همه را تازيانه زدند سپس بگفت تا طناب به گردنشان انداختند و در مدينه بگردانيدند .\r\nگويد : كسان درباره ) آنها با عمر سخن كردند ، حسين بن على بن حسن پيش وى رفت و گفت : « اين بر آنها روانيست ، به آنها تازيانه زده اى در صورتى كه حق زدنشان را نداشتى كه مردم عراق در اين مانعى نمىبينند ، ديگر چرا آنها را مىگردانى ؟ » گويد : پس عمر كس فرستاد و آنها را كه به محل سنگفرش رسيده بودند ، پس آورد و بگفت تا به زندانشان برند يك روز و شب در زندان ببودند ، آنگاه در باره\r\n","description":"","footnote":"","page_name":" 5174 ","page_number":110},
  {"content":"\r\nآنها با وى سخن كردند كه همگى را آزاد كرد ،\r\n( 193 اما زير نظر بودند ، آنگاه حسن بن محمد كه حسين بن على كفيل [ 1 
  ] وى بود نهان شد .\r\nعبد الله بن محمد انصارى گويد : عمرى از آنها كفيل گرفته بود . حسين بن على ابن حسن و يحيى بن عبد الله كفيلان حسن بن محمد بودند كه وابسته سياه آنها ، دختر ابو ليث ، غلام عبد الله بن حسن ، را به زنى گرفته بود و پيش وى مىرفت و آنجا مقيم بود .\r\nگويد : حسن بن محمد روز چهارشنبه و پنجشنبه و جمعه از بازديد غايب بود ، شامگاه جمعه جانشين عمرى به بازديد رفت . حسين بن على و يحيى بن عبد الله را گرفت و در باره حسن بن محمد از آنها پرسش كرد و تا حدى با آنها خشونت كرد . آنگاه پيش عمر بازگشت و خبر آنها را با وى بگفت ، گفت : « خدايت قرين صلاح بدارد حسن بن محمد از سه روز پيش غايب است . » عمرى گفت : « حسين و يحيى را پيش من آر . » جانشين عمرى آنها را بخواند و چون پيش وى رفتند گفت : « حسن بن محمد كجاست ؟ » گفتند : « به خدا نمىدانيم ، روز چهارشنبه غايب بود روز پنجشنبه شنيديم كه بيمار است گمان مىكرديم در اين روز بازديد نيست .\r\nگويد : عمرى در باره وى با آنها سخن درشت گفت . حسن بن عبد الله قسم ياد كرد كه به خواب نرود تا او را بيارد يا در خانه وى را بزند تا بداند كه او را آورده است و چون برون شدند حسين به دو گفت : « سبحان الله چرا چنين كردى ، حسن را از كجا مىيابى در باره چيزى قسم ياد كردى كه قدرت آن ندارى . » گفت ، « من در باره حسن قسم ياد كردم ؟ » گفت : « سبحان الله پس در باره چى قسم ياد كردى ؟ »\r\n\r\n","description":"","footnote":"\r\n[ 1 
  ] - كلمه متن .\r\n","page_name":" 5175 ","page_number":111},
  {"content":"\r\n! گفت : « به خدا نمىخوابم تا در خانه او را با شمشير بزنم . » گويد : حسين گفت : « با اين كار رابطه اى را كه ميان ما و يارانمان هست مىشكنيم . » گفت : « كاريست شده و ناچار بايد بشود . » گويد : چنان كه گفته‌اند وعده كرده بودند كه به وقت حج در منى يا در مكه قيام كنند ، جمعى از مردم كوفه از شيعيان آنها كه با حسين بيعت كرده بودند در خانه اى مخفى بودند ، پيش آنها رفتند و از آغاز شب ، همه شب را در اين كار به سر كردند و آخر شب قيام كردند . يحيى بن عبد الله بيامد و در خانه مروان را بزد و چون عمرى را آنجا نيافت ، سوى منزل او رفت كه در خانه عبد الله بن عمر بود كه آنجا نيز وى را نيافت كه نهان شده بود . پس بيامدند تا مسجد را تصرف كردند و چون اذان نماز صبح گفته شد\r\n( 194 حسين كه عمامه اى سپيد داشت بر منبر نشست . مردم سوى مسجد مىآمدند و چون آنها را مىديدند باز مىگشتند و نماز نمىكردند . و چون نماز صبح را بكرد ، مردم سوى وى آمدن آغاز كردند و با وى بيعت مىكردند . بر كتاب خدا و سنت پيمبر ، صلى الله عليه و سلم ، و براى شخص مورد رضايت از خاندان محمد .\r\nگويد : خالد بربر كه آن وقت متصدى خالصجات مدينه بود و سالار دويست سپاهى مقيم مدينه بود با كسانى كه همراه وى بودند بيامد ، عمرى نيز بيامد با وزير ابن اسحاق و محمد بن واقد شروى و بسيار كس با آنها بودند كه حسين بن جعفر بن حسين ابن حسين نيز كه بر خرى نشسته بود از آن جمله بود . خالد بربر وارد عرصه شد دو زره به تن داشت و شمشير به دست ، گرزى به كمر آويخته بود و شمشيرش برهنه بود به حسين بانگ مىزد : « من كسكاسم ، خدايم بكشد اگر ترا نكشم » سپس به آنها حمله برد تا نزديكشان رسيد ، يحيى و ادريس پسران عبد الله بن حسن به طرف وى رفتند ، يحيى ضربتى روى بينى خود وى زد كه آن را بريد و بينيش را نيز بريد و چشمانش از خون\r\n","description":"","footnote":"","page_name":" 5176 ","page_number":112},
  {"content":"\r\nپر شد كه چيزى نمىديد ، به زانو در آمد ، با شمشير از خويش دفاع مىكرد اما جايى را نمىديد ، ادريس از پشت به طرف وى رفت و ضربتى بزد كه از پاى بيفتاد و با شمشيرهاى خويش بزدند تا او را كشتند و يارانشان به دو زره وى تاختند و آن را در آوردند ، شمشير و گرزش را نيز گرفتند و او را ببردند ، آنگاه بگفتند تا او را به طرف سنگفرش كشيدند . پس از آن به ياران وى حمله بردند كه هزيمت شدند .\r\nعبد الله بن محمد گويد : اين همه را با چشم خودم ديدم .\r\nگويد : خالد ضربتى به يحيى بن عبد الله زد و كلاه وى را دريد ، ضربت وى به دست يحيى رسيد و اثر كرد ، يحيى ضربتى به چهرهء او زد يكى نابينا از مردم جزيره از پشت سر بيامد و ضربتى به دو پاى وى زد ، سپس با شمشيرهايشان بزدند و او را بكشتند .\r\nعبد الله بن محمد گويد : وقتى حسين بن جعفر بر خر خويش وارد مسجد شد سياهپوشان نيز وارد شدند ، اما سفيد پوشان حمله بردند و بيرونشان كردند . حسين بانگشان زد كه با پير ملايمت كنيد ، منظورش حسين بن جعفر بود .\r\nگويد : بيت المال غارت شد . ده و چند هزار دينار در آن به دست آمد كه از مقرريها فزون آمده بود به قولى هفتاد هزار دينار بود كه عبد الله بن مالك فرستاده بود كه به كمك آن از مردم خزاعه سپاهى مزدور بگيرند .\r\nگويد : كسان پراكنده شدند و مردم مدينه درها را بر روى خويش ببستند .\r\nگويد : و چون روز بعد شد ، علويان فراهم آمدند شيعيان بنى عباس نيز فراهم آمدند و ما بين هشتى خانه فضل و خانه عثمان روى سنگفرش با آنها نبرد كردند .\r\n( 195 سياهپوشان به سفيدپوشان حمله مىبردند و آنها را تا هشتى خانه فضل مىرسانيدند . آنگاه سفيد پوشان بر آنها حمله مىبردند و تا خانه عثمان پسشان مىراندند زخمى ميان دو گروه بسيار شد تا نيمروز نبرد كردند ، آنگاه از هم جدا شدند . آخر روز دوم كه روز شنبه بود خبر آمد كه مبارك ترك به نزد بئر المطلب فرود آمده ، مردم جان گرفتند و سوى وى رفتند\r\n","description":"","footnote":"","page_name":" 5177 ","page_number":113},
  {"content":"\r\nو با وى سخن كردند كه بيايد ، روز بعد بيامد تا به ثنيه رسيد .\r\nشيعيان بنى عباس و كسانى كه آهنگ نبرد داشتند به دور وى فراهم آمدند و تا به وقت نيمروز نبردى سخت كردند ، آنگاه پراكنده شدند و علويان سوى مسجد آمدند و گروه ديگر سوى مبارك ترك رفتند كه در خانه عمر بن عبد العزيز به نزد ثنيه به خواب قيلوله بود و بعد از نيمروز را با كسان وعده نهاد ، و چون از او غافل ماندند بر مركبهاى خويش بنشست و برفت . بعد از نيمروز كسان بيامدند و او را نيافتند تا به وقت مغرب اندك زد و خوردى در ميانه رفت ، آنگاه پراكنده شدند .\r\nگويد : حسين و يارانش چند روزى ببودند و آماده مىشدند ، اقامتشان در مدينه يازده روز بود ، سپس بروز بيست و چهارم شش روز مانده از ذى قعده برون شد . و چون از مدينه برون شدند اذان گويان بيامدند و اذان گفتند و كسان به مسجد باز آمدند و در آنجا استخوانهايى را كه مىخورده بودند با آثارشان بيافتند و به آنها نفرين گفتن آغاز . كردند كه خدا چنينشان كند و چنانشان كند .\r\nنصير بن عبد الله جمحى گويد : وقتى حسين به بازار رسيد كه سوى مكه مىرفت به مردم مدينه نگريست و گفت : « خدا خيرتان ندهد . » مردم و اهل بازار گفتند : « خدا ترا خير ندهد و بازت نيارد . » ياران وى در مسجدها كثافت مىكرده بودند و آن را از مدفوع و ادرار پر كرده بودند و چون برفتند مردم مسجد را بشستند .\r\nعبد الله بن ابراهيم گويد : ياران حسين پرده هاى مسجد را گرفتند و براى خويش از آن جبه ها ساختند .\r\nگويد : ياران حسين در مكه بانگ . زدند : هر غلامى سوى ما آيد آزاد باشد .\r\nغلامان سوى آنها مىرفتند ، غلامى از آن پدرم پيش وى رفت و با وى بود و چون حسين آهنگ رفتن كرد ، پدرم پيش وى رفت و با وى سخن كرد گفت : « غلامانى را كه از آن شما نبود آزاد كرديد ، چگونه اين را روا مىداريد . »\r\n","description":"","footnote":"","page_name":" 5178 ","page_number":114},
  {"content":"\r\nگويد : حسين به ياران خويش گفت : « وى را ببريد و هر غلامى را كه شناخت به او تسليم كنيد . » پس او را ببردند كه غلام خويش را با دو غلام از آن همسايگان ما گرفت .\r\nگويد : خبر حسين به هادى رسيد ، در اين سال كسانى از مردم خاندان وى و\r\n( 196 از جمله محمد بن سليمان و عباس بن محمد و موسى بن عيسى به حج رفته بودند بجز جوانانشان . سالار حج سليمان بن ابى جعفر بود ، هادى بگفت تا نامه نويسند كه محمد بن سليمان عهده دار نبرد باشد . به دو گفتند : « عمويت ، عباس بن محمد ؟ » گفت : « و لم كنيد ، به خدا در باره شاهيم ، فريب نمىخورم . » گويد : پس نامه در باره گماشتن محمد بن سليمان به كار نبرد فرستاده شد . وقتى نامه به آنها رسيد كه از حج بازگشته بودند . محمد بن سليمان مجهز به مرد و سلاح برون شده بود كه راه نا امن بود و بدويان آن را بسته بودند و حسين براى آنها جمع فراهم نياورده بود . وقتى خبرشان به دو رسيد كه نزديك وى بودند و با خادمان و برادران خويش حركت كرد .\r\nگويد : موسى بن على به دره نحل ، سى ميلى مدينه رسيده بود كه خبر به دو رسيد . برادران و كنيزانش نيز با وى بودند ، خبر به عباس بن محمد نيز رسيد و به آنها نامه نوشت كه به طرف مكه حركت كردند و وارد شدند . محمد بن سليمان نيز بيامد ، همگى احرام عمره بسته بودند ، سوى ذى طوى رفتند و در آنجا اردو زدند ، سليمان بن ابى جعفر نيز با آنها بود . كسانى از شيعيان بنى عباس و غلامان و سردارانشان كه آن سال به حج رفته بودند ، پيش آنها رفتند ، در آن سال مردم بسيار به حج رفته بودند .\r\nگويد : محمد بن سليمان نود مركب از اسب و استر پيش روى خويش فرستاد خود وى بر اسبى تنومند بود ، پشت سر وى چهل سوار بود بر شتران جهازدار . پشت سر آنها دويست سوار بر خر بود ، بجز پيادگان كه همراه داشتند و در ديده كسان سخت\r\n","description":"","footnote":"","page_name":" 5179 ","page_number":115},
  {"content":"\r\nبسيار مىنمودند و آنها را چند برابر پنداشتند . به خانه طواف بردند و سعى ميان صفا و مروه را انجام دادند و عمره خويش را به سر بردند آنگاه روان شدند و سوى ذى طوى رفتند و روز پنجشنبه آنجا رسيدند .\r\nمحمد بن سليمان ، ابو كامل غلام اسماعيل بن على را با بيست و چند سوار فرستاد و اين به روز جمعه بود كه با آنها تلاقى كرد . در ميان ياران وى يكى بود به نام زيد كه از خواص عباس بوده بود و او را با خويشتن به حج آورده بود به سبب عبادتى كه از او ديده بود و چون قوم را بديد سپر و شمشير خويش را بگردانيد و به سوى آنها رفت و اين به دره مر بود بعدها او را يافتند كه سرش با گرز كوفته شده بود .\r\nگويد : و چون شب شنبه شد پنجاه سوار سوى آنها فرستادند ، نخستين كس را كه براى حركت دعوت كردند ، ابو الذيال صباح بود سپس يكى ديگر ، سپس يكى ديگر ، سپس يكى ديگر ، ابو خلوه خادم ، وابسته محمد پنجمين بود\r\n( 197 كه پيش مفضل وابسته مهدى رفتند و مىخواستند وى را سالار جمع كنند ، اما نپذيرفت و گفت : « نه ، يكى بجز مرا سالار كنيد من نيز با آنها هستم . » گويد : پس عبد الله بن حميد سمرقندى را كه در آن وقت جوانى سى ساله بود سالار جمع كردند و پنجاه سوار بودند كه برفتند و اين به شب شنبه بود و چون آن قوم نزديك رسيدند سواران بازگشتند .\r\nگويد : سياهپوشان آرايش گرفتند : عباس بن محمد و موسى بن عيسى در پهلوى چپ بودند . محمد بن سليمان در پهلوى راست . معاذ بن مسلم ما بين محمد بن سليمان و عباس بن محمد بود .\r\nگويد : پيش از طلوع فجر ، حسين و يارانش بيامدند سه تن از وابستگان سليمان بن على كه يكيشان زنجويه غلام حسان بود حمله بردند و سرى بياوردند و جلو محمد بن سليمان افكندند كه گفته بودند هر كه سرى بيارد پانصد درم از آن وى باشد .\r\n","description":"","footnote":"","page_name":" 5180 ","page_number":116},
  {"content":"\r\nگويد : ياران محمد بيامدند و شتران را پى كردند كه كجاوه هاى آن بيفتاد و علويان را بكشتند و هزيمتشان كردند .\r\nگويد : آنها از ميان تپه ها آمده بودند ، كسانى كه از سمت محمد بن سليمان آمده بودند كمتر بودند ، بيشترشان از سمت موسى بن عيسى و ياران وى آمده بودند و شكست در آنها افتاد . وقتى محمد بن سليمان از كسان سمت خويش فراغت يافت و پراكنده شدند ، به مجاوران موسى بن عيسى نگريستند و ديدندشان كه چون گلوله نخى فراهم بودند و قلب و پهلوى راست به دورشان پيچيده بود . آنگاه راه مكه گرفتند و نمىدانستند وضع حسين چيست . در ذى طوى يا نزديك آن بودند كه ناگهان يكى از مردم خراسان را ديدند كه مىگفت : « بشارت ، بشارت » اينك سر حسين كه آن را بيرون آورد كه ضربتى بر سراسر پيشانى داشت و ضربتى ديگر به پشت .\r\nگويد : وقتى كسان از نبرد فراغت يافتند نداى امان دادند . حسن بن محمد ، ابو الزفت كه يكى از چشمان خويش را كه در اثناى نبرد آسيبى ديده بود ، به هم بر نهاده بود بيامد و پشت محمد و عباس بايستاد ، موسى بن عيسى با عبد الله بن عباس سوى وى رفت و دستور داد كه او را بكشتند . محمد بن سليمان از يك راه وارد مكه شد و عباس بن محمد از راهى ديگر ، سرها را بريدند كه يكصد و چند سر بود از جمله سر سليمان بن عبد الله بن حسن و اين به روز ترويه بود ، خواهر حسين را كه همراه وى بوده بود گرفتند و به نزد زينب دختر سليمان جاى دادند .\r\nگويد : هزيمتشدگان با حج گزاران بياميختند و برفتند ، سليمان بن ابى جعفر بيمار بود و در نبرد حضور نيافت ، عيسى بن جعفر آن سال به حج آمده بود يكى نابينا با ياران حسين بود كه براى آنها نقل مىگفت كه كشته شد ، هيچ كس از آنها دست بسته كشته نشد .\r\n( 198 حسين بن محمد گويد : موسى بن عيسى چهار كس از مردم كوفه و وابسته اى از آن بنى عجل و يكى ديگر را به اسيرى گرفت .\r\n","description":"","footnote":"","page_name":" 5181 ","page_number":117},
  {"content":"\r\nموسى بن عيسى گويد : با شش اسير بازگشتم . هادى گفت : « هى ! اسير مرا مىكشى ؟ » گفتم : « اى امير مؤمنان در اين باب انديشيدم ، گفتم : عايشه و زينب پيش مادر امير مؤمنان مىروند و به نزد وى گريه مىكنند و با وى سخن مىكنند و در باره ابو الزفت با امير مؤمنان سخن مىكنند كه او را رها مىكند . » گفت : « اسيران را بيار . » گفتم : « به قيد طلاق و عتق با آنها پيمان و قرار كرده‌ام . » گفت : « پيش منشان بيار . » آنگاه بگفت تا دو تا را كشتند ، سومى ناشناس بود .\r\nگفتم : « اى امير مؤمنان ، اين ، خاندان ابو طالب را بهتر از همه كس مىشناسد اگر نگاهش بدارى هر كه را بخواهى ترا به دو رهنمون شود . » گفت : « بله ، به خدا اى امير مؤمنان اميدوارم كه بقاى من براى امير مؤمنان سودمند باشد . » گويد : هادى دمى خاموش ماند سپس گفت : « به خدا پس از آنكه به دست من افتاده اى رها شدنت سخت است » اما همچنان با وى سخن گفت تا دستور داد او را پس ببرند و بگفت تا مطلوب وى را برايش بنويسند ، ديگرى را بخشيد ، سپس بگفت تا عذافر - صراف و على بن سابق پشيزى ( فلاس ) كوفى را بكشند و بياويزند كه آنها را بر در پل بياويختند . اينان در فخ اسير شده بودند .\r\nگويد : هادى به مبارك ترك خشم آورد و بگفت تا اموال وى را بگيرند و جزو تيمارگران اسبان كنند ، بر موسى بن عيسى نيز خشم آورد از آن رو كه حسن بن محمد را كشته بود و بگفت تا اموال وى را بگيرند .\r\nعبد الله بن عبد الرحمان بن عيسى گويد : در ايام خلافت هادى ، ادريس بن عبد الله طالبى كه از نبرد فخ جان برده بود و به مصر افتاد ، بريد مصر با واضح ، وابسته صالح پسر امير مؤمنان بود كه رافضىاى خبيث بود و ادريس را همراه بريد\r\n","description":"","footnote":"","page_name":" 5182 ","page_number":118},
  {"content":"\r\nبه سرزمين مغرب برد كه در ولايت طنجه به شهرى افتاد به نام و ليله و بربرانى كه در شهر و اطراف آن بودند ، دعوت وى را پذيرفتند .\r\nهادى گردن واضح را بزد و بياويخت ، به قولى رشيد بود كه گردن وى را زد و شماخ يمامى وابسته مهدى را نهانى سوى ادريس فرستاد و براى وى به ابراهيم بن - اغلب كه از جانب وى عامل افريقيه بود ، نامه اى نوشت .\r\n( 199 گويد : شماخ برفت تا به وليله رسيد و گفت كه به طب اشتغال دارد و از دوستان خاندان است و به نزد ادريس رفت كه با وى انس گرفت و از او اطمينان يافت . شماخ نيز به تعظيم وى پرداخت و به دو تمايل و دلبستگى نمود كه به نزد او منزلتى و الا يافت .\r\nگويد : پس از آن ادريس از درد دندانهاى خويش به دو شكوه برد كه داروى زهر آگين و كشنده به دو داد و گفت كه همان شب هنگام طلوع فجر با آن مضمضه كند و چون فجر دميد ادريس از آن دارو مضمضه كرد و آن را در دهان خويش مىگردانيد و مكرر مىكرد كه او را بكشت . از پى شماخ بر آمدند و او را نيافتند . شماخ بنزد ابراهيم بن اغلب رفت و آنچه را كرده بود با وى بگفت و پس از وصول وى خبر مرگ ادريس رسيد . ابن اغلب خبر را براى رشيد نوشت كه شماخ را عامل بريد و اخبار مصر كرد .\r\nگويد : يكى از شاعران كه پندارم هنازى بود در اين باب شعرى گفت به اين مضمون :\r\n« اى ادريس ، پنداشتى از كيد خليفه « جان مىبرى يا فرار سود دارد ؟\r\n« محققا به تو مىرسد مگر آنكه « به شهرى روى كه روز را آنجا راه نباشد « شمشيرها وقتى به سبب خشم وى برهنه شود\r\n","description":"","footnote":"","page_name":" 5183 ","page_number":119},
  {"content":"\r\n« دراز باشد و در مقابل آن « عمرها كوتاه باشد « شاهى كه گويى مرگ پيرو فرمان اوست « چندان كه گويند ، تقديرها اطاعت او مىكنند . » فضل بن اسحاق هاشمى گويد : وقتى حسين بن على در مدينه قايم كرد عامل آنجا عمرى بود و تا حسين در مدينه بود عمرى مخفى بود ، تا او سوى مكه رفت . هادى ، سليمان بن ابى جعفر را به تصدى مراسم حج فرستاده بود . كسانى از خاندان عباس بن محمد و موسى بن عيسى و اسماعيل بن موسى كه قصد حج داشتند با وى برفتند . از راه كوفه ، محمد بن سليمان نيز با تنى چند از فرزندان جعفر بن سليمان از راه بصره برفتند . از جمله وابستگان ، مبارك ترك و مفضل خادم و صاعد ، وابسته هادى همراه بودند . كارها با سليمان بود از جمله سران به نام ، يقطين بن موسى همراه بود و عبيد بن يقطين و ابو الورد ، عمر بن مصرف ، و چون خبر يافتند كه حسين و يارانش سوى مكه روان شده‌اند ، فراهم آمدند و سليمان بن ابى جعفر را به سبب سالارى كه داشت سر خويش كردند . ابو كامل ، غلام اسماعيل ، سالار پيشتازان شده بود كه در فخ به دو رسيدند .\r\nعبيد الله بن قثم را در مكه نهادند كه به كار آنجا و مردمش پردازد .\r\nگويد : عباس بن محمد آنها را به سبب حادثاتى كه آورده بودند امان داده بود و تعهد كرده بود كه نيكى كند و خويشاونديشان را رعايت كند .\r\n( 200 فرستاده شان در اين باب مفضل خادم بود اما از پذيرفتن آن سر باز زدند . عاقبت نبرد رخ داد و كسان كشته شدند و علويان هزيمت شدند كه ميانشان نداى امان دادند و گريخته اى را دنبال نكردند .\r\nگويد : از جمله گريختگان يحيى و ادريس پسران عبد الله بن حسين بودند .\r\nادريس در ديار مغرب به قوم تاهرت پيوست و به آنها پناه برد كه وى را بزرگ داشتند و همچنان به نزد آنها بود تا در كار وى تدبير كردند و حيله آوردند كه هلاك\r\n","description":"","footnote":"","page_name":" 5184 ","page_number":120},
  {"content":"\r\nشد و پسرش ادريس به جايش نشست كه تاكنون در آن ناحيه است و شاهان آنجايند و سپاه سويشان نمىرود .\r\nمفضل بن سليمان گويد : وقتى عمرى كه در مدينه بود از كشته شدن حسين در فخ خبر يافت به خانه حسين و خانه جمعى از مردم خاندان وى و ديگر كسانى كه با حسين قيام كرده بودند تاخت و آن را ويران كرد و نخلها را بسوخت و آنچه را نسوخت بگرفت و جزو خالصجات و ضبط شده ها كرد .\r\nگويد : هادى بر مبارك خشم آورد ، به سبب آنكه پس از نزديك شدن به مدينه از مقابله حسين سر باز زده بود و بگفت تا اموالش را بگيرند و او را جزو تيمارگران اسبان در آرند و تا به هنگام درگذشت هادى چنين بود .\r\nگويد : بر موسى بن عيسى نيز خشم آورد ، به سبب آنكه حسن بن محمد ، ابو الزفت ، را كشته بود و همچنان اسير پيش وى نياورده بود كه در باره وى فرمان دهد ، بگفت تا اموال وى را بگيرند و همچنان مضبوط بود تا موسى بمرد .\r\nگويد : گروهى از كسانى را كه در فخ اسير شده بودند پيش موسى آوردند كه عذافر صيرفى و على بن سابق پشيزى كوفى جزو آنها بودند و بگفت تا گردنهاشان را بزنند و در بغداد بر در پل بياويزند .\r\nگويد : موسى ، مهرويه وابسته خويش را به كوفه فرستاد و بگفت تا با آنها سختى كند از آن رو كه جمعى از آنها با حسين قيام كرده بودند .\r\nيوسف برم وابسته خاندان حسن كه مادرش كنيز فاطمه دختر حسن بوده بود گويد : در آن ايام كه حسين به نزد مهدى آمد با وى بودم كه چهل هزار دينار به دو داد كه در بغداد و كوفه ميان كسان پخش كرد ، به خدا وقتى از كوفه برون شد چيزى نداشت كه بپوشد بجز يك جبه پوستى كه پيراهن زير آن نبود ، با يك زير جامه خواب .\r\nدر راه تا مدينه وقتى فرود مىآمد از غلامان خويش چيزى براى مخارج آن روزشان قرض مىگرفت .\r\n","description":"","footnote":"","page_name":" 5185 ","page_number":121},
  {"content":"\r\nابو بشر سرى ، هم پيمان بنى زهره گويد : روزى كه حسين بن على بن حسن قهرمان فخ قيام مىكرد به نماز صبح رفتم ، حسين با ما نماز كرد\r\n( 201 و به منبر رفت ، منبر پيمبر خداى صلى الله عليه و إله و سلم ، بنشست ، پيراهنى داشت با عمامه اى سپيد كه از پيش روى و پشت سر آويخته بود ، شمشيرش را كشيده بود و پيش پاى خويش نهاده بود .\r\nگويد : ناگهان خالد بربر با ياران خويش بيامد و چون مىخواست وارد مسجد شود يحيى بن عبيد الله سوى او دويد ، خالد به دو حمله برد او را مينگريستم كه يحيى سوى وى دويد كه ضربتى به چهره اش زد كه چشمانش و بينيش آسيب ديد و خود و كلاه را دريد به طورى كه بالاى سر او را ديدم كه از جاى بيفتاد . به ياران وى نيز حمله برد كه هزيمت شدند . آنگاه به نزد حسين بازگشت ، شمشيرش همچنان برهنه بود و خون از آن مىچكيد .\r\nگويد : آنگاه حسين سخن كرد ، حمد خداى كرد و ثناى او گفت و با مردم سخن كرد و در آخر سخن خويش گفت : « اى مردمان ، من فرزند پيمبر خدا و در حرم پيمبر خدا و در مسجد پيمبر خدا و بر منبر پيمبر خدا ، شما را به كتاب خدا و سنت پيمبر او مىخوانم ، صلى الله عليه و سلم ، اگر بدين عمل نكردم بيعتى بر گردنهاى شما ندارم . » گويد : در آن سال زيارتگران بسيار بودند و مسجد را پر كرده بودند . ناگهان يكى مرد برخاست ، نكوروى و بلند قد كه عبايى رنگين به تن داشت و دست پسر خويش را كه جوانى زيبا و چالاك بود گرفت و از صفها گذشت تا به منبر رسيد و به حسين نزديك شد و گفت : « اى پسر پيمبر خداى با اين پسرم از ديارى دور برون شدم ، آهنگ حج خانه خدا داشتم و زيارت قبر پيمبر او صلى الله عليه و سلم ، كارى كه اكنون از تو رخ داد به خاطرم نمى گذشت ، آنچه را گفتى شنيدم ، به آنچه تعهد كردى عمل مىكنى ؟ »\r\n","description":"","footnote":"","page_name":" 5186 ","page_number":122},
  {"content":"\r\nگفت : « بله . » گفت : « دست پيش آر تا با تو بيعت كنم . » گويد : به خدا بدر منى سرهايشان را ميان سرها ديدم زيرا در آن سال حج كردم .\r\nگويد : جمعى از مردم مدينه به من گفتند كه : « مبارك ترك به حسين بن على پيغام داد كه به خدا اگر از آسمان بيفتم و درنده مرا بربايد يا باد مرا به جاى بسيار دور ببرد برايم آسانتر از آنست كه خارى به تو فرو برم يا مويى از سرت ببرم ولى ناچار بايد دستاويزى داشته باشم ، به من شبيخون بيار كه من در مقابل تو هزيمت مىشوم ، و در اين باب به نام خدا با وى پيمان و قرار كرد .\r\nگويد : حسين كس فرستاد ، يا شخصا برون شد با گروهى اندك كه چون با اردوگاه وى نزديك شدند بانگ زدند و تكبير گفتند كه هزيمت شد تا به نزد موسى بن - عيسى رسيد و يارانش نيز هزيمت شدند .\r\n( 202 مفضل بن محمد طالبى گويد : حسين بن على آن روز در باره كسانى كه قيام نكرده بودند و وعده داده بودند به نزد وى بيايند اما تخلف كرده بودند شعرى گفت به اين مضمون :\r\n« هر كه به شمشير پناه برد « فرصتى شگفتانگيز به دست آرد « يا مرگ با شتاب ، يا زندگى با عزت « به آسان مپردازيد كه آسان شما را به تباهى مىبرد « تا گردنى نزنيد به بزرگى نمىرسيد . » محمد منقرى گويد : هنگامى كه موسى بن عيسى از فخ باز مىگشت عيسى بن - دأب به نزد وى رفت و او را بيمناك ديد كه در باره كسانى كه كشته بود عذرى مىجست .\r\nبه دو گفت : « خداى امير را قرين صلاح بدارد شعرى را كه يزيد بن معاويه به عذر -\r\n","description":"","footnote":"","page_name":" 5187 ","page_number":123},
  {"content":"\r\nخواهى از كشتن حسين بن على رضى الله عنه به مردم مدينه نوشته بود براى تو بخوانم ؟ » گفت : « بخوان . » گويد : و او شعر را خواند به اين مضمون :\r\n« اى سوارى كه صبحگاهان بر شتران تنومند « شتابان سوى مقصد خويش مىروى « به قرشيان كه جايگاهشان دور است بگوى « كه ميان من و حسين ، خداى هست و خويشاوندى « جايگاهى در جلو خانه بايد « كه پيمان خداى را با آنچه « به خاطر آن رعايت تعهد بايد كرد « به يادش آرم .\r\n« به سبب تفاخر به مادرتان « با قوم خويش خشونت كرده‌ايد « مادرى كه به دينم قسم « مصون بود و نكوكار و بزرگوار .\r\n« همو بود كه هيچكس به فضيلت همانند وى نبود « دختر پيمبر بود و بهترين كسان « و اين را دانسته‌اند « فضيلت وى از آن شماست « اما كسان ديگر از قوم شما « نيز از فضيلت او بهره اى دارند « من اين را مىدانم يا چون آنكه داناست « گمان همى دارم\r\n","description":"","footnote":"","page_name":" 5188 ","page_number":124},
  {"content":"\r\n« و گاه باشد كه گمان صادق آيد « و به نظام باشد « و خواهد بود كه آنچه به حرمت وى مىطلبيد « به كشتنتان دهد كه عقابان و ماران « شما را به همديگر واگذارند « اى قوم ما نبردى را كه خاموش شده « ميفروزيد « و به طنابهاى صلح بياويزيد « به سر كشى رو مياريد كه « سركشى هلاكت آور است « و آنكه جام سركشى بنوشد « به زحمت افتد « نسلها كه پيش از شما بوده‌اند « نبرد را آزموده‌اند « كه قومها به سبب آن نابود شده‌اند .\r\n« با قوم خويش انصاف كنيد « كه از گردنفرازى هلاك ميشويد « كه اى بسا گردنفراز « كه از پاى افتاده است . »\r\n( 203 گويد : پس چيزى از آن نگرانى كه موسى بن عيسى داشت از وى برفت .\r\nعلاء گويد : وقتى خبر خلع كردن قوم فخ به هادى امير مؤمنان رسيد هنگام شب خلوت كرد و به خط خويش مكتوبى مىنوشت ، وابستگان و خاصان وى از خلوت كردنش ملول شدند غلامى از آن وى را به درون فرستادند و گفتند : « برو ببين\r\n","description":"","footnote":"","page_name":" 5189 ","page_number":125},
  {"content":"\r\nچه خبر شده است . » گويد : غلام نزديك موسى شد كه به دو گفت : « چه مىخواهى ؟ » و او بهانه اى آورد . موسى لحظه اى خاموش ماند سپس سر برداشت و شعرى خواند به اين مضمون :\r\n« آنها كه رهسپردن كارشان نبود « بيدار مانده‌اند « و آنها كه نمىخفته‌اند « زحمت رهسپارى شبانه را « از آنها برداشته‌اند . » اصمعى گويد : در شب فخ ، محمد بن سليمان بن عمر بن ابى عمرو مدنى كه پيش روى وى به ميان دو هدف تير مىانداخت . گفت : « تير بينداز » گفت : « به خدا تير به فرزند پيمبر خداى نمىاندازم ، صلى الله عليه و سلم ، من همراه تو آمده‌ام كه به ميان دو هدف تير بيندازم نيامده‌ام كه به مسلمانان تير بيندازم . » گويد : به مخزومى گفت : « تير بينداز » و او بينداخت و از بيمارى پيس جان داد .\r\nگويد : و چون حسين بن على كشته شد و يقطين بن موسى سر وى را بياورد كه پيش روى هادى نهادند گفت : « به خدا گويى شما سر يكى از ضلالتگران را آورده‌ايد ، كمتر سزايى كه به شما مىدهم اين است كه از عطيه محرومتان كنم . » گويد : پس محرومشان داشت و چيزى به آنها نداد .\r\nگويد : وقتى حسين كشته شد ، موسى هادى به تمثيل شعرى خواند به اين مضمون :\r\n« وقتى ما با گروهى تلاقى كنيم\r\n","description":"","footnote":"","page_name":" 5190 ","page_number":126},
  {"content":"\r\n« پيش صف آن را به عقب صف مىرانيم . » در اين سال معيوف بن يحيى بن غزاى تابستانى رفت ، از دربند راهب . و چنان بود كه روميان با بطريق ، سوى حدث آمده بودند و ولايتدار و سپاه و مردم بازارها گريخته بودند\r\n( 204 و دشمن وارد آنجا شده بود . معيوف بن يحيى وارد سرزمين دشمن شد و به شهر اشنه رسيد كه اسير گرفتند و غنيمت .\r\nدر اين سال سليمان بن ابو جعفر منصور سالار حج بود .\r\nعامل مدينه عمر بن عبد العزيز عمرى بود . عامل مكه و طايف عبيد الله بن قثم بود .\r\nعامل يمن ، ابراهيم بن سلم بن قتيبه بود . عامل يمامه و بحرين سويد بن ابى سويد سردار خراسانى بود . عامل عمان حسن بن تسنيم حوارى بود . عامل نماز و حادثات و زكات كوفه و بهقباد پايين ، موسى بن عيسى بود . عالم نماز و حادثات بصره محمد بن سليمان بود ، قضاى آنجا با عمر بن عثمان بود . عامل گرگان حجاج وابسته هادى بود . عامل قومس زياد بن حسان بود . عامل طبرستان و رويان ، صالح بن شيخ اسدى بود . عامل اصبهان طيفور وابسته هادى بود .\r\n( 205 آنگاه سال صد و هفتادم در آمد .\r\n\r\nسخن از خبر حوادثى كه به سال صد و هفتادم بود\r\nاز جمله حوادث اين سال وفات يزيد بن حاتم بود ، در افريقيه ، كه پس از وى روح بن حاتم ولايتدار آنجا شد .\r\nو هم در اين سال عبد الله بن مروان بن محمد در مطبق بمرد .\r\nو هم در اين سال موسى هادى به عيساباد در گذشت . در باره سببى كه وفات وى از آن بود اختلاف كرده‌اند ، بعضىها گفته‌اند : وفات او به سبب دملى بود كه در اندرون داشت : بعضى ديگر گفته‌اند : مرگ وى از جانب كنيزان مادرش\r\n","description":"","footnote":"","page_name":" 5191 ","page_number":127},
  {"content":"\r\nخيزران بود كه دستورشان داده بود او را بكشند ، به عللى كه بعضى از آن را ياد مىكنيم .\r\n\r\nسخن از خبر علتى كه خيزران به موجب آن به كنيزان خود دستور داده بود موسى هادى را بكشند\r\nيحيى بن حسن گويد : وقتى هادى به خلافت رسيد از مادر خويش دورى كرد و مخالف وى شد . يك روز خالصه پيش هادى رفت و گفت : « مادرت از تو جامه مىخواهد . » هادى بگفت تا يك خزينه پر از جامه به دو دهند .\r\nگويد : در منزل خيزران در آغاز هيجده هزار جامه ا . جامه هاى مزين يافتند .\r\nگويد : و چنان بود كه خيزران در آغاز خلافت موسى ، كارهاى وى را آشفته مىكرد و با وى چنان مىكرد كه پيش از آن با پدرش مىكرده بود و در كار امر و نهى استبداد مىكرد .\r\nگويد : هادى به دو پيام داد كه از پناه قناعت به زشتى ابتذال مرو كه دخالت در امور شاهى ، در خور زنان نيست ، به نماز و تسبيح گفتن و عبادت كردن خويش بپرداز و از پس اين ، حق تو است كه در باره بايسته هايت اطاعت كنند .\r\nگويد : و چنان بود كه خيزران در ايام خلافت موسى در باره تقاضاهاى كسان با وى سخن مىكرد و موسى هر چه را كه او مىخواست مىپذيرفت .\r\nگويد : چنين بود تا چهار ماه از خلافت هادى گذشت و كسان به دور خزران ريختند و اميد در او بستند و صبحگاهان گروهها به در خانه وى مىشدند .\r\nگويد : روزى خيزران در باره كارى كه هادى راهى براى پذيرفتن آن نمىدانست سخن كرد و هادى بهانه اى آورد ،\r\n( 206 خيزران گفت : « ناچار بايد تقاضاى مرا بپذيرى . » گفت : « نمىپذيرم . »\r\n","description":"","footnote":"","page_name":" 5192 ","page_number":128},
  {"content":"\r\nگفت : « من اين را براى عبد الله بن مالك تعهد كرده‌ام . » گويد : موسى خشمگين شد و گفت : « واى پسر زن بدكاره ! مىدانستم اين كار مربوط به اوست ، به خدا آن را براى تو انجام نمىدهم . » خيزران گفت : « به خدا هرگز حاجتى از تو نمىخواهم . » گفت : « به خدا اهميت نمىدهم . » و به هيجان آمد و خشمگين شد . خيزران خشمگين برخاست . هادى گفت : « به جاى خويش باش و سخن مرا فهم كن و گر نه به خدا كه از قرابت پيمبر خداى صلى الله عليه و سلم به دور باشم ، اگر بشنوم كه كسى از سرداران من يا يكى از خواص من يا خادمانم بر در تو ايستاده ، گردنش را مىزنم و مالش را مىگيرم ، هر كه مىخواهد بايستد ، اين گروهها چيست كه صبحگاه و شبانگاه به در تو مىآيند ! مگر چرخ نخريسى ندارى كه ترا مشغول دارد ، يا مصحفى كه تذكارت دهد ، يا خانه اى كه مصونت دارد . مبادا ، مبادا در خويش را به روى مسلمانى يا ذمىاى بگشايى . » گويد : پس خيزران برفت و نمىدانست كجا پا مىنهد و از آن پس بنزد هادى از شيرين يا تلخ سخن نكرد .\r\nحسن گويد : شنيدم كه خالصه به عباس بن فضل مىگفت : « موسى آشى [ 1 
  ] براى خيزران فرستاد و گفت : « آن را خوش داشتم و از آن بخوردم ، از آن بخور . » خالصه گويد : به دو گفتم : « دست بدار تا بنگرى ، كه بيم دارم چيزى در آن باشد كه خوش نداشته باشى . » گويد : سگى آوردند كه از آن بخورد و گوشتش بريخت . پس از آن هادى كس فرستاد و گفت : « آش را چگونه يافتى ؟ » گفت : « آن را خوش يافتم . »\r\n\r\n","description":"","footnote":"\r\n[ 1 
  ] كلمه متن : ارزه . در متون به معنى درخت ارزن ( ارجن ) آمده ، به حكم سياق ، محتملا مطبوخى بوده مايه اصلى آن برنج ( ارز ) به تخمين كلمه آش را بجاى آن نهادم كله مطلب ، نه معنى دقيق كلمه ، را معلوم مىكند . ( م )\r\n","page_name":" 5193 ","page_number":129},
  {"content":"\r\nگفت : « نخورده اى اگر خورده بودى از تو آسوده شده بودم ، خليفه اى كه مادر داشته باشد رستگارى نيابد . » گويد : يكى از هاشميان به من گفت كه سبب مرگ هادى آن بود كه چون در كار خلع هارون و بيعت براى پسر خويش جعفر بكوشيد و خيزران در باره هارون از وى بيمناك شد ، وقتى بيمار شد يكى از كنيزان خويش را فرستاد كه او را خفه كرد و بر چهره اش بنشست ، آنگاه كس پيش يحيى فرستاد كه : « اين مرد در گذشت در كار خويش بكوش و كوتاهى مكن . » سعيد گويد : به موسى خبر مىرسيد كه سرداران بنزد مادر وى مىروند كه اميد دارند از سخن خيزران بنزد موسى\r\n( 207 حاجتهايشان انجام شود .\r\nگويد : « و چنان بود كه خيزران مىخواست بر هادى تسلط يابد چنان كه بر مهدى تسلط يافته بود ، اما هادى وى را از اين منع مىكرد و مىگفت : « زنان را با گفتگو در كار مردان چكار ؟ » و چون رفتن سرداران به نزد خيزران فزونى گرفت ، روزى آنها را فراهم آورد و گفت : « كدام بهتريم ، من يا شما ؟ » گفتند : « تو اى امير مؤمنان . » گفت : « مادر من بهتر است يا مادر شما ؟ » گفتند : « مادر تو اى امير مؤمنان . » گفت : « كدامتان خوش داريد كه مردان از مادرش سخن كنند و گويند مادر فلانى چنان كرد ، و مادر فلانى چنان رفتار كرد و مادر فلانى چنان گفت ؟ » گفتند : « هيچ يك از ما اين را خوش ندارد . » گفت : « پس چرا مردان پيش مادر من مىروند و از گفتار وى سخن مىكنند ؟ » گويد : « و چون اين را شنيدند ، قطعا از خيزران بريدند و اين به روى سخت آمد و از هادى دورى گرفت و قسم ياد كرد كه با وى سخن نكند و پيش وى نرفت تا مرگش در رسيد .\r\nگويد : چگونگى كار موسى هادى كه مىخواست هارون را خلع كند و در اين باب\r\n","description":"","footnote":"","page_name":" 5194 ","page_number":130},
  {"content":"\r\nبر او سخت گرفت و بكوشيد چنان است كه در روايت صالح بن سليمان آمده كه گويد :\r\nوقتى خلافت به هادى رسيد ، يحيى بن خالد را بر عمل مغرب كه سپرده به هارون بود به جاى گذاشت . هادى مىخواست هارون الرشيد را خلع كند و براى پسرش جعفر بيعت بگيرد ، سرداران و از جمله يزيد بن مزيد و عبد الله بن مالك و على بن موسى و امثالشان از او پيروى كردند و هارون را خلع كردند و با جعفر بن موسى بيعت كردند و محرمانه كسان را وادار كردند كه بنزد شيعيان از هارون سخن آورند . در مجلس جماعت مذمت وى گفتند و گفتند : « به دو رضايت نمىدهيم » و كارشان بالا گرفت و علنى شد . هادى بگفت تا پيش روى هارون نيم نيزه نبردند . كسان از او دورى گرفتند و او را رها كردند و كس جرئت نداشت به هارون سلام كند يا به وى نزديك شود .\r\nگويد : و چنان بود كه يحيى بن خالد به كارهاى رشيد مىپرداخت و چنان كه گفته‌اند او و پسرانش از هارون جدا نمىشدند . اسماعيل بن صبيح دبير يحيى بن خالد بود و مىخواست او را به جايى نهد كه براى او خبرها را معلوم دارد ، ابراهيم حرانى كه در مقام وزارت موسى بود اسماعيل را به دبيرى گرفت اين خبر را به هادى رسانيدند ، يحيى ا . قضيه خبر يافت و به اسماعيل گفت كه سوى حران رود و او برفت .\r\nچند ماه بعد\r\n( 208 هادى از ابراهيم حرانى پرسيد : « دبير تو كيست ؟ » گفت : « فلان دبير » و نام وى را بگفت .\r\nهادى گفت : « شنيده بودم دبير تو اسماعيل بن صبيح است . » گفت : « اى امير مؤمنان درست نيست ، اسماعيل در حران است . » گويد : به نزد هادى از يحيى بن خالد سعايت كردند و گفتند : « هارون سر مخالفت تو ندارد ، يحيى بن خالد او را تباه مىكند ، كسى از پى يحيى فرست و او را به كشته - شدن تهديد كن و به كفر منسوب دار . » و موسى هادى به سبب اين به يحيى بن خالد خشم آورد .\r\nمحمد بن يحيى بن خالد گويد : شبى هادى كس از پى يحيى فرستاد وى از جان\r\n","description":"","footnote":"","page_name":" 5195 ","page_number":131},
  {"content":"\r\nخويش نوميد شد و با كسان خويش بدرود گفت و حنوط ماليد و جامه هاى خويش را عوض كرد و ترديد نداشت كه او را خواهد كشت .\r\nگويد : و چون يحيى را به نزد هادى در آوردند ، گفت : « اى يحيى ترا با من چكار است ؟ » گفت : « اى امير مؤمنان ، من بنده توام و بنده را نسبت به مولاى خويش جز اطاعت نباشد . » گفت : « چرا ميان من و برادرم دخالت مىكنى و او را بر ضد من به تباهى وامى دارى ؟ » گفت : « اى امير مؤمنان من كيستم كه ميان شما دخالت كنم ، مهدى مرا به نزد وى نهاد و دستورم داد كه به كار وى پردازم و به دستورى كه مرا داده بود عمل كردم ، پس از آن نيز مرا بدان دستور دادى و دستور ترا به كار بستم ، مگر هارون چه كرده ؟ » گفت : « كارى نكرده ، در انديشه چيزى نيست و در خور آن نيست . » گويد : پس خشم هادى فرو نشست .\r\nگويد : هارون به خلع رضايت داده بود . يحيى به دو گفت : « مكن » گفت : « مگر خوشى و فراغت را براى من وا نمىگذارد همين مرا بس و با دختر عمويم به خوشى مىگذرانم . » گويد : هارون سخت به ام جعفر دلباخته بود ، يحيى به دو گفت : « اين كجا و خلافت كجا ؟ شايد اين را هم براى تو نگذارند و همه برود . » و او را از پذيرفتن منع كرد .\r\nصالح بن سليمان گويد : هادى در عيساباد بود كه شبانه از پى خالد فرستاد و خالد از اين هراس كرد ، به نزد وى رفت كه در خلوت بود و دستور يافت يكى را كه هادى او را ترسانيده بود و روى نهان كرده بود بجويد .\r\n","description":"","footnote":"","page_name":" 5196 ","page_number":132},
  {"content":"\r\nگويد : و چنان بود كه هادى مىخواسته بود يحيى را نديم خويش كند اما اشتغال وى به كار هارون مانع بود و آن كس را نديم خويش كرده بود يحيى در باره آن كس با وى سخن كرد كه امانش داد و انگشترى از ياقوت سرخ را كه به دست داشت به دو داد و گفت : « امان وى است . » گويد : يحيى برفت و آن كس را بجست و به نزد هادى آورد كه خرسند شد .\r\n( 209 گويد : كسان متعدد به من گفته‌اند : كسى كه هادى او را مىجست ابراهيم موصلى بود .\r\nصالح بن سليمان گويد : روزى هادى به ربيع گفت : « بايد يحيى بن خالد پس از همه كسان به نزد من در آيد . » گويد : ربيع كس از پى يحيى فرستاد و براى پذيرفتن وى آماده شد .\r\nگويد : روز بعد كه هادى بنشست اجازه ورود داد تا هيچكس نماند ، آنگاه يحيى به نزد وى در آمد ، عبد الصمد بن على و عباس بن محمد با بيشتر مردم خاندان و سردارانش پيش وى بودند . هادى همچنان وى را نزديك خواند تا پيش روى خويش نشانيد و گفت : « من با تو ستم مىكردم و قدر ترا نمىدانستم مرا بحل كن . » گويد : كسان از حرمتى كه با وى مىكرد شگفتى كردند ، يحيى دست او را ببوسيد . هادى به دو گفت : اى يحيى كيست كه در باره تو مىگويد :\r\n« اگر بخيل دست به دست يحيى زند « جانش براى عطيه دادن آماده شود . » گفت : « اى امير مؤمنان ، اين دست تو است نه دست بنده ات . » گويد : وقتى هادى در باره خلع رشيد با يحيى سخن كرد به دو گفت : « اى امير مؤمنان اگر مردمان را به شكستن پيمان وادارى به قسمهايشان بى اعتنا شوند ،\r\n","description":"","footnote":"","page_name":" 5197 ","page_number":133},
  {"content":"\r\nاگر آنها را به بيعت هارون واگذارى و براى جعفر از پى وى بيعت بگيرى بيعت وى استوارتر خواهد بود . » گفت : « راست گفتى و نيكخواهى آوردى كه تدبير چنين است . » خزيمة بن عبد الله گويد : هادى در مورد قصدى كه براى خلع رشيد داشت بگفت تا يحيى بن خالد را به زندان كنند ، يحيى رقعه اى براى وى فرستاد كه اندرزى به نزد من هست . هارون او را پيش خواند كه گفت : « اى امير مؤمنان به خلوت باشيم هادى با وى به خلوت نشست . كه گفت : « اى امير مؤمنان چنان دانى كه اگر آن اتفاق رخ داد ، و از خدا مىخواهم كه آن را نبينم و ما را پيش از آن ببرد ، گمان دارى كه مردمان خلافت را به جعفر كه به بلوغ نرسيده وا مىگذارند و در كار نماز و حج و غزاى خويش به دو رضايت مىدهند ؟ » گفت : « به خدا چنين گمان ندارم . » گفت : « اى امير مؤمنان آيا اطمينان دارى كه بيشتر كسان تو چون فلان و فلان به طلب آن بر نمىآيند و كسان ديگر در آن طمع نمىبندند كه خلافت از ميان فرزندان پدرت برون شود ؟ » گفت : « اى يحيى مرا بيدار كردى . » گويد : يحيى مىگفت : « با هيچكس از خليفگان سخن نكردم كه خردمندتر از موسى باشد . » گويد : يحيى به دو گفت : « اگر با برادرت پيمان خلافت بسته نشده بود مىبايد براى وى پيمان ببندى ، چه رسد به اينكه پيمانى را كه مهدى براى وى بسته فسخ كنى . امير مؤمنان ، راى من اين است كه اين كار را به وضع خويش بگذارى\r\n( 210 و چون جعفر به بلوغ رسيد ، و خدايش بدان برساند ، رشيد را به نزد وى آرى كه خويشتن را به سود وى خلع كند و نخستين كس باشد كه با وى بيعت كند و دست به دست وى دهد . »\r\n","description":"","footnote":"","page_name":" 5198 ","page_number":134},
  {"content":"\r\nگويد : هادى راى وى را پذيرفت و بگفت تا او را رها كنند .\r\nمحمد بن يحيى گويد : از آن پس كه پدرم با هادى سخن كرد ، وى مصمم شد كه رشيد را خلع كند - كه جمعى از غلامان و سردارانش او را بدين كار واداشته بودند - چه هارون خلع را بپذيرد و چه نپذيرد - و سخت نسبت به دو خشم آورد و با او سخت گرفت . يحيى به دو گفت : « از هادى براى رفتن به شكار اجازه بگير و چون برون شدى دور برو و وقت بگذران . » گويد : هارون رقعه اى داد و اجازه خواست . هادى به دو اجازه داد كه سوى قصر مقاتل رفت و چهل روز آنجا بماند ، چندان كه هادى از كار وى شگفتى كرد و از ماندن وى برنجيد ، به دو مىنوشت كه باز آيد اما او بهانه مىآورد تا كار بالا گرفت كه هادى آشكارا وى را دشنام مىگفت و وابستگان و سردارانش به او زبان درازى مىكردند ، در آن وقت فضل بن يحيى بدر خلافت نايب پدر خويش و رشيد بود و اين خبرها را براى وى مىنوشت كه باز آمد و كار به درازا كشيد .\r\nيزيد ، غلام يحيى بن خالد گويد : خيزران ، عاتكه را كه دايه هارون بود پيش يحيى فرستاد كه پيش روى وى گريبان دريد و مىگريست و مىگفت : « بانو مىگويد :\r\nخدا را ، خدا را ، در باره پسرم به ياد آر ، او را به كشتن مده ، بگذار آنچه را برادرش از او مىخواهد و منظور دارد بپذيرد كه بقاى وى را بيشتر از دنيا و هر چه در آن هست دوست دارم . » گويد : يحيى به دو بانگ زد : « ترا با اين چكار ، اگر چنان شود كه تو مىگويى ، من و فرزندان و كسانم پيش از او كشته خواهيم شد ، اگر بدخواه وى باشم ، بدخواه خودم و آنها كه نيستم . » گويد : و چون هادى ديد كه يحيى بن خالد با وجود حرمتها كه به دو كرد و تيولها كه داد و عطيه ها كه فرستاد از نظرى كه در باره هارون داشت بر نمىگردد كس فرستاد و او را تهديد كرد كه اگر باز نماند كشته مىشود .\r\n","description":"","footnote":"","page_name":" 5199 ","page_number":135},
  {"content":"\r\n( 211 گويد : اين حال هراس و خطر همچنان ببود تا وقتى كه مادر يحيى بمرد ، وى در قعر الخلد بغداد بود ، زيرا هارون مقيم الخلد بود ، يحيى نيز با وى بود . هارون وليعهد بود و يحيى در خانه وى جا داشت و شب و روز او را مىديد .\r\nعمرو رومى گويد : موسى هادى از آن پس كه زمامدار شد ، در آغاز خلافت خويش به مجلس خاص نشست و ابراهيم بن جعفر و ابراهيم بن سلم بن قتيبه و حرانى را پيش خواند كه سمت چپ وى نشستند خادم سياه وى نيز بود ، به نام اسلم كه كنيه ابو سليمان داشت و به دو اعتماد داشت و او را تقرب مىداد . در اين اثنا صالح مصلى دار وارد شد و گفت : « هارون بن مهدى . » هادى گفت : « اجازه ورود بده » گويد : هارون وارد شد و سلام گفت و دو دست وى را ببوسيد و به سمت راست وى ، دور به گوشه اى نشست . موسى خاموش ماند و در او مىنگريست و ديرى چنين كرد ، سپس روى به دو كرد و گفت : « اى هارون چنان مىبينم كه در باره تحقق رويا با خويشتن سخن مىكنى و آرزوى چيزى دارى كه از آن به دورى و در مقابل آن سختيهاست ، آرزوى خلافت مىدارى . » گويد : هارون زانو زد و گفت : « اى موسى ، اگر جبارى كنى فرومانى و اگر فروتنى كنى بالاگيرى ، اگر ستم كنى با تو خدعه كنند . اميد دارم كه خلافت به من برسد و با كسانى كه ستم كرده اى انصاف كنم و با خويشاوندانى كه از آنها بريده اى پيوستگى كنم . فرزندان ترا برتر از فرزندان خويش نهم و دختران خويش را به زنى آنها دهم و حق بايستهء امام مهدى را ادا كنم . » گويد : موسى به دو گفت : « اى ابو جعفر از تو همين انتظار مىرود نزديك من بيا . » هارون به دو نزديك شد و دو دستش را ببوسيد و مىرفت كه به جاى خويش بازگردد .\r\nموسى گفت : « نه قسم به پير جليل و شاه نبيل ، يعنى پدرت منصور ، مىبايد با\r\n","description":"","footnote":"","page_name":" 5200 ","page_number":136},
  {"content":"\r\nمن بنشينى . » و او را در صدر مجلس با خويشتن بنشانيد ، سپس گفت : « اى حرانى ، هزار هزار دينار پيش برادر من ببر ، و چون خراج گرفتن آغاز شد يك نيمهء آن را ببر .\r\nآنچه را در خزينه هاى ما از مال خودمان هست با آن چيزها كه از خاندان لعنت گرفته شده به او بنماى كه هر چه مىخواهد بر گيرد . » گويد : حرانى چنان كرد .\r\nگويد : و چون هارون برخاست به صالح گفت : « اسب او را نزديك فرش بيار . » عمرو رومى گويد : هارون با من مأنوس بود ، نزديك وى شدم و گفتم : « سرور من ، رؤيايى كه امير مؤمنان به تو مىگفت چه بود ؟ » گفت : « مهدى مىگفت : در خواب ديدم كه چوبى به موسى دادم و چوبى به هارون دادم ، بالاى چوب موسى كمى برك آورد ، اما چوب هارون از اول تا به آخر برك آورد . » مهدى حكم بن موسى ضمرى را كه كنيهء ابو سفيان داشت پيش خواند و گفت : « اين رويا را تعبير كن . » گفت : « هر دو به شاهى مىرسند ، روزگار موسى كوتاه خواهد بود اما هارون به نهايت مدتى مىرسد كه خليفه اى ببوده ، روزگار وى\r\n( 212 بهترين روزگار خواهد بود و ايامش بهترين ايام . » گويد : چند روزى بيشتر نگذشت كه موسى بيمار شد و بمرد ، بيماريش سه روز بود .\r\nعمرو رومى گويد : وقتى خلافت به هارون رسيد ، حمدونه را به جعفر پسر موسى به زنى داد و فاطمه را به اسماعيل پسر ديگر موسى داد و به همه آنچه گفته بود عمل كرد و روزگارش بهترين روزگارها بود .\r\nگويند : هادى سوى حديثه رفت ، حديثه موصل ، و آنجا بيمار شد كه بيماريش سخت شد و از آنجا بازگشت .\r\nعمرو يشكرى كه جزو خادمان بوده بود ، گويد : هادى از آن پس كه به همه عاملان خويش در شرق و غرب نوشته بود در حديثه پيش وى آيند ، از حديثه بازگشت .\r\n","description":"","footnote":"","page_name":" 5201 ","page_number":137},
  {"content":"\r\nوقتى بيماريش سنگين شد ، كسانى كه با جعفر پسر وى بيعت كرده بودند فراهم آمدند و گفتند : « اگر كار به دست يحيى افتد ما را بكشد و باقى نگذارد . » و راى دادند كه يكيشان به دستور امير مؤمنان پيش يحيى رود و گردنش را بزند ، سپس گفتند :\r\n« اگر امير مؤمنان از بيمارى خويش بهى يابد عذر ما به نزد وى چه خواهد بود ؟ » و دست بداشتند .\r\nگويد : آنگاه خيزران كس پيش يحيى فرستاد و خبر داد كه اين مرد رفتنى است و دستور داد كه براى كارهاى بايسته آماده شود ، و چنان بود كه خيزران تا وقتى در گذشت بر كار رشيد و تدبير خلافت تسلط داشت .\r\nگويد : يحيى بن خالد بگفت تا دبيران را حاضر كردند و در منزل فضل بن يحيى فراهم آوردند و همان شب از جانب رشيد به عاملان نامه ها نوشتند با خبر وفات هادى و اينكه رشيد كارى را كه داشته‌اند به آنها مىسپارد ، و چون هادى بمرد با پيكها فرستادند .\r\nفضل بن سعيد به نقل از پدرش گويد : خيزران سوگند يا كرده بود كه با موسى هادى سخن نكند و از نزديك وى برفت و چون مرگ هادى در رسيد و فرستاده بيامد و اين را به دو خبر داد گفت : « با وى چكار دارم ؟ » خالصه گفت : « اى بانو ، پيش پسر خويش برو كه اينكه وقت عتاب گويد و خشم نمايى نيست . » گفت : « آبى بياريد كه براى نماز وضو كنم . » سپس گفت : « ما هميشه سخن مىكرديم كه در اين شب خليفه اى مىميرد ، خليفه اى پا مىگيرد و خليفه اى تولد مىيابد . » گويد : موسى بمرد و هارون به خلافت رسيد و مامون تولد يافت .\r\nفضل بن سعيد گويد : اين حديث را با عبد الله بن عبيد الله بگفتم ، او نيز نظير آن را كه پدرم گفته بود بگفت .\r\n","description":"","footnote":"","page_name":" 5202 ","page_number":138},
  {"content":"\r\nگفتم : « خيزران اين را از كجا دانسته بود ؟ » گفت : « از اوزاعى شنيده بود . »\r\n( 213 زينب دختر سليمان گويد : وقتى موسى در عيساباد در گذشت خيزران خبر را با ما بگفت ، ما چهار زن بوديم ، من و خواهرم و ام حسن و عايشه دختران كم - سن سليمان . ريطه مادر على نيز با ما بود . خالصه بيامد كه به دو گفت : « مردم چه كردند ؟ » گفت : « اى بانوى من ، موسى در گذشت و او را به خاك كردند . » گفت : « اگر موسى بمرد هارون زنده است ، سويقى براى من بياريد . » گويد : پس سويق آوردند كه بنوشيد و به نوشانيد . آنگاه گفت : « براى سروران من چهار صد هزار بياريد » پس از آن گفت : « پسرم هارون چه كرد ؟ » گفتند : « قسم ياد كرد كه نماز ظهر را نكند مگر در بغداد . » گفت : « محملها را بياريد كه وقتى او رفته جاى نشستن من اينجا نيست » و در بغداد به دو پيوست .\r\n\r\nسخن از وقت وفات هادى و مقدار سن و مدت خلافت وى و اينكه كى بر او نماز كرد\r\nابو معشر گويد : موسى هادى شب جمعه ، نيمه ماه ربيع الاول ، در گذشت .\r\nواقدى گويد : موسى در عيساباد به نيمهء ماه ربيع الاول ، در گذشت .\r\nهشام بن محمد گويد : موسى هادى چهارده روز رفته از ماه ربيع الاول به شب جمعه به سال صد و هفتادم در گذشت .\r\nبعضىها گفته‌اند در گذشت وى به شب جمعه شانزدهم ماه ربيع الاول بود و مدت خلافتش يك سال و سه ماه بود .\r\nهشام گويد : هادى چهارده ماه شاهى كرد و وقتى بمرد بيست و شش سال داشت .\r\n","description":"","footnote":"","page_name":" 5203 ","page_number":139},
  {"content":"\r\nواقدى گويد : خلافت وى يك سال و يك ماه و بيست و دو روز بود .\r\nبه گفتهء ديگرى وفات وى به روز شنبه بود ، ده روز رفته از ربيع الاول ، يا به شب جمعه . در آن وقت بيست و سه ساله بود . خلافتش يك سال و سه ماه و بيست و سه روز بود . برادرش هارون بن محمد ملقب به رشيد بر او نماز كرد ، كنيه اش ابو محمد بود . مادرش خيزران بود كه كنيز بود . در عيساباد بزرگ در بستان آنجا ، به خاك رفت .\r\n( 214 فضل بن اسحاق گويد : وى بلند قد بود و تنومند و زيبا گونه و سفيد آميخته به سرخى ، در لب بالايش پيچيدگىاى بود و او را موسى اطبق [ 1 
  ] لقب داده بودند تولدش در سيروان روى داده بود .\r\n\r\nسخن از فرزندان موسى هادى\r\nوى نه فرزند داشت : هفت پسر و دو دختر . يكى از پسران جعفر بود كه او را نامزد خلافت كرده بود ، با عباس و عبد الله و اسحاق و اسماعيل و سليمان و موسى كه همه كنيززادگان بودند . موسى اعمى از پس مرگ پدر تولد يافت ، يكى از دو دختر ام عيسى بود كه زن مامون بود و ديگرى ام عباس كه لقب نونه داشت .\r\n\r\nسخن از بعضى خبرها و رفتارهاى موسى هادى\r\nسندى بن شاهك گويد : با موسى به گرگان بودم ، خبر مرگ مهدى و خلافت وى بيامد ، بر اسبان بريد سوى بغداد روان شد ، سعيد بن سلم نيز با وى بود و مرا سوى خراسان فرستاد .\r\n\r\n","description":"","footnote":"\r\n[ 1 
  ] يعنى « روى هم بنه » و اين بمناسبت پيچيدگى لب وى بوده است . ( م )\r\n","page_name":" 5204 ","page_number":140},
  {"content":"\r\nگويد سعيد بن سلم ميگفت : « ما بين خانه ها و بستانهاى گرگان راه مىپيموديم . » سعيد گويد : هادى در يكى از بستانها صداى مردى را شنيد كه آواز مىخواند به سالار نگهبانان خويش گفت : « هميندم اين مرد را پيش من آر . » گويد : گفتم : « اى امير مؤمنان چه شبيه است حكايت اين خيانتكار با حكايت سليمان بن عبد الملك . » گفت : « چگونه ؟ » گويد : گفتم : « سليمان بن عبد الملك در نزهتگاهى بود و حرمش همراه وى بود ، از بستانى ديگر صداى مردى را شنيد كه آواز مىخواند ، سالار نگهبانان خويش را خواست و گفت : « صاحب اين صدا را پيش من آر . » گويد : و چون پيش روى سليمان رسيد به دو گفت : « براى چه پهلوى من كه حرمم نيز با من است آواز مىخوانى ! مگر ندانسته اى كه ماديان وقتى صداى نر را بشنود بدان مايل شود ؟ اى غلام خواجه اش كن » گويد : پس آن مرد را خواجه كردند .\r\nگويد : و چون سال بعد شد ، سليمان به همان نزهتگاه بازگشت و همان جا نشست كه سال پيش نشسته بود و آن مرد را و رفتارى را كه نسبت به وى كرده بود ، به ياد آورد .\r\n( 215 به سالار نگهبانان خويش گفت : « مردى را كه خواجه اش كرديم پيش من آر » ، او را حاضر كرد و چون پيش روى سليمان رسيد ، گفت : « يا به فروش كه بپردازيم يا ببخش كه پاداش دهيم . » گويد : به خدا او را به عنوان خلافت بخواند ، بلكه به دو گفت : « اى سليمان ، خدا را ، خدا را ، نسل مرا بريدى و آب روى [ 1 
  ] مرا بردى و از لذتم محرومم كردى آنگاه مىگويى : يا به فروش كه بپردازيم يا ببخش كه پاداش دهيم ! نه به خدا تا وقتى كه در پيشگاه خداى بايستم »\r\n\r\n","description":"","footnote":"\r\n[ 1 
  ] كلمه متن : ماء وجهى\r\n","page_name":" 5205 ","page_number":141},
  {"content":"\r\nگويد : موسى گفت : « اى غلام ، سالار نگهبانان را پس آر » و چون او را بياورد گفت : « متعرض اين مرد مشو . » ابو موسى ، هارون بن محمد ، به نقل از على بن صالح گويد كه وى يك روز به هنگام نوجوانى بالاى سر هادى ايستاده بود . مهدى سه روز تمام به مظالم ننشسته بود حرانى به نزد وى آمد و گفت : « اى امير مؤمنان عامه اين رفتار ترا نمىپسندد كه سه روز است در مظالم ننگريسته اى . » على بن صالح گويد : به من نگريست و گفت : « مردمان را اجازهء ورود بده جقلى را بيار نه نقرى را . » گويد : شتابان از پيش وى برون شدم ، آنگاه بماندم و نمىدانستم چه گفته بود ، گفتم : پيش امير مؤمنان روم كه گويد : « حاجب منى و سخنم را نمىفهمى ؟\r\nچيزى به خاطرم رسيد ، يك بدوى را كه جزو هيئت آمده بود پيش خواندم و از جقلى و نقرى پرسش كردم . » گفت : « جقلى يعنى عامه و نقرى يعنى خاصه . » گويد : پس بگفتم تا پرده ها را بالا بردند و درها را گشودند و كسان تا به آخر در آمدند و او همچنان تا شب در مظالم مىنگريست ، و چون مجلس به سر رسيد پيش روى وى رفتم ، گفت : « على ، گويى مىخواهى چيزى بگويى ؟ » گفتم آرى ، اى امير مؤمنان ، سخنى با من گفتى كه پيش از امروز نشنيده بودم و بيم داشتم از تو بپرسم و بگويى : حاجب منى و سخنم را نمىفهمى ؟ يك بدوى را كه به نزد ما بود پيش خواندم و آن سخن را براى من توضيح كرد ، اى امير مؤمنان از جانب من او را عوض بده .\r\nگفت : « خوب ، يك صد هزار درم براى او ببر . » گفتم : « اى امير مؤمنان ! يك بدوى خشن است ده هزار درم او را بس است . » گفت : « اى على ، واى تو ، من مىبخشم و تو بخل مىكنى ؟ »\r\n","description":"","footnote":"","page_name":" 5206 ","page_number":142},
  {"content":"\r\nعلى بن صالح گويد : روزى هادى بر نشست و قصد داشت از مادر خويش خيزران كه بيمار بود عيادت كند ، عمر بن بزيع به او رسيد و گفت : «\r\n( 216 « اى امير مؤمنان مىخواهى كارى را به تو بنمايم كه سودمندتر از اين باشد ؟ » گفت : « اى عمر ، آن چيست ؟ » گفت : « مظالم كه از سه روز پيش در آن ننگريسته اى . » گويد : به راهبران اشاره كرد كه رو سوى دار المظالم كنند . آنگاه يكى از خادمان خويش را پيش خيزران فرستاد و از نرفتن خويش عذر خواست و گفت : « به دو بگوى عمر بن بزيع چيزى از حق خدا را به ياد ما آورد كه بر ما واجبتر از حق تو بود كه سوى آن رفتيم و ان شاء الله فردا پيش تو مىآييم . » عبد الله بن مالك گويد : من عهده دار نگهبانان مهدى بودم ، چنان بود كه مهدى كس از پى نديمان و نغمه گران هادى مىفرستاد و به من دستور مىداد آنها را تازيانه بزنم ، هادى از من مىخواست با آنها مدارا كنم و رنجشان ندهم ، اما بدان اعتنا نمىكردم و دستورى را كه مهدى داده بود به كار مىبستم .\r\nگويد : وقتى هادى به خلافت رسيد ، اطمينان يافتم كه تلف مىشوم . روزى از پى من فرستاد ، كفن پوشيده و حنوط زده پيش وى رفتم ، بر كرسىاى نشسته بود ، شمشير و سفره چرمين پيش روى او بود . سلام گفتم .\r\nگفت : « خداى بر آن ديگر سلام نگويد ، يادت هست آن روز كه دربارهء حرانى پيغام دادم كه امير مؤمنان دربارهء تازيانه زدن و محبوس كردن وى دستور داده بود ، اما نپذيرفتى و دربارهء فلان و فلان ( و بنا كرد نديمان خويش را بر شمرد ) و به گفته و دستور من اعتنا نكردى ؟ » گفتم : « آرى اى امير مؤمنان ، اجازه مىدهى حجت خويش را بگويم ؟ » گفت : « آرى . » گفتم : « اى امير مؤمنان به خدا قسمت مىدهم ، اگر مرا به كارى كه پدرت\r\n","description":"","footnote":"","page_name":" 5207 ","page_number":143},
  {"content":"\r\nگماشته بود ، مىگماشتى و دستورى به من مىدادى و يكى از پسرانت پيغام مىداد و دستورى مخالف دستور تو ميداد ، و از دستور وى تبعيت مىكردم و از دستور تو سرپيچى مىكردم ، خرسند مىشدى ؟ » گفت : « نه ؟ . » گفتم : « با تو نيز چنينم ، با پدرت نيز چنين بودم » ، مرا پيشتر خواند ، دو دستش را بوسه زدم ، دستور داد تا خلعتها آوردند و بر من ريختند و گفت : « آنچه را به عهده داشتى ، به عهدهء تو نهادم برو بار شاد . » گويد : از نزد وى برون شدم ، به منزل خويش رفتم و در كار خويش و كار وى انديشناك بودم ، گفتم : جوانى است ميخواره و كسانى كه دربارهء آنها نافرمانى وى كرده‌ام ، نديمان و وزيران و دبيران اويند ، گويى مىبينمشان كه وقتى شراب بر آنها چيره شود راى وى را دربارهء من بگردانيده‌اند و در مورد من به كارى وا داشته‌اند كه آن را خوش ندارم و از آن بيم دارم .\r\nگويد : نشسته بودم و دختركم پيش روى من بود . اجاقى به نزد من بود با نانهاى نازك كه مىبريدم و به نانخورش مىآلودم و گرم مىكردم و به دخترك مىدادم .\r\nناگهان سر و صدايى برخاست چندان بزرگ كه پنداشتم كه از سم اسبان و بسيارى جنجال دنيا كنده شد و متزلزل شد گفتم : به خدا همين بود كه گمان داشتم و از جانب وى همان كه مىترسيدم رسيد . ناگهان در گشوده شد و خادمان وارد شدند ، امير مؤمنان هادى ميان آنها بر خرى بود\r\n( 217 و چون او را بديدم از جاى خويش برجستم و به طرف او دويدم و دست و پاى وى و سم خرش را بوسه زدم . گفت : « اى عبد الله در كار تو - انديشيدم و گفتم به خاطرت مىرسد كه من وقتى بنوشيدم دشمنان تو كه اطراف منند ، راى مرا كه دربارهء تو نكو شده بگردانند ، و مضطرب شده اى و وحشت كرده اى ، به منزل تو آمدم كه با تو مؤانست كنم و به تو بگويم كه كينه ات از قلبم برفته . بيا از آنچه مىخوردى به من بخوران ، همانطور كه با آن مىكردى بكن ، تا بدانى كه من با تو هم -\r\n","description":"","footnote":"","page_name":" 5208 ","page_number":144},
  {"content":"\r\nنمك شده‌ام و با خانه ات مأنوس شده‌ام كه بيم و هراست برود . » گويد : من نانها را با كاسه اى كه نانخورش در آن بود نزديك وى بردم كه از آن بخورد ، سپس گفت : « اين خرده را كه از مجلس خويش براى عبد الله آورده‌ام بياريد . » گويد : چهار صد استر كه درم بارداشت وارد كردند ، گفت : « اين خردهء تو است . در امور خويش از آن كمك گير و اين استران را براى من به نزد خويش نگه - دار شايد روزى براى يكى از سفرها بدان نيازمند شوم » ، آنگاه گفت : « خدايت قرين نيكى بدارد » و براى بازگشتن برون رفت .\r\nموسى پسر عبد الله گويد : كه پدرش بستان خويش را كه ميان خانه اش بود به دو بخشيده بود پس از آن آخورهايى براى اين استران به دور بستان ساخت و در همه ايام زندگى هادى نظارت آن را به عهده داشت و به كار آن مىپرداخت .\r\nمحمد بن عبد الله بن يعقوب گويد : پدرم مىگفت : « على بن عيسى به خشم خليفه خشمگين مىشد و به رضاى او راضى مىشد . » [ 1 
  ] محمد گويد : پدرم مىگفت : « هيچ عرب يا عجمى آن منت كه على بن عيسى بر من دارد ندارد ، وى در محبس به نزد من آمد » ، تازيانه اى به دست داشت و گفت : « امير مؤمنان ، موسى هادى به من دستور داده يكصد تازيانه به تو بزنم . » عبد الله بن يعقوب گويد : پيش آمد و تازيانه را به دست و شانهء من مىنهاد و به من مىماليد تا يكصد بر شمرد و برون شد ، هادى گفت : « با اين مرد چه كردى ؟ » گفت : « چنان كردم كه دستور داده بودى . » گفت : « وضع وى چگونه است ؟ » گفت : « بمرد . » گفت : « ما از آن خداييم و به سوى خدا باز مىگرديم » [ 1 
  ] واى تو به خدا مرا\r\n\r\n","description":"","footnote":"\r\n[ 1 
  ] إِنَّا لِلَّه وَإِنَّا إِلَيْه راجِعُونَ 2 : 156 سوره بقره آيه 156\r\n","page_name":" 5209 ","page_number":145},
  {"content":"\r\nبه نزد مردمان رسوا كردى ، اين مردى شايسته بود ، مردم مىگويند : يعقوب بن داود او را كشت » .\r\nگويد : و چون شدت تأثر وى را بديد گفت : « اى امير مؤمنان زنده است و نمرده . » گفت : « خداى را ستايش بر اين . » محمد گويد : هادى از پى ربيع پسرش فضل را به حاجبى خويش گماشته بود و به دو گفته بود : « كسان را از من باز مدار كه اين ، بركت را از من زايل مىكند و چيزى با من مگوى كه چون كنجكاوى كنم نادرست باشد كه اين موجب سقوط شاهى مىشود و رعيت را زيان مىزند . »\r\n( 218 موسى بن عبد الله گويد : يكى را پيش موسى هادى بردند و بنا كرد وى را به گناهانش سركوفت مىزد و تهديد مىكرد .\r\nگويد : آن مرد گفت : « اى امير مؤمنان ، عذرجويى من از اين گناهان كه به سبب آن به من سركوفت مىزنى رد سخن تو است و اقرار گناه را بر من مسجل مىكند ولى به تو مىگويم :\r\n« اگر از عقوبت كردن اميد رحمتى دارى « در پاداش عفو بىرغبت مباش [ 1 
  ] » گويد : پس بگفت : تا او را رها كنند .\r\nعمر بن شبه گويد : سعيد بن سلم به نزد موسى هادى بود ، هيئت فرستادگان روم به نزد وى در آمد ، سعيد بن سلم كلاهى به سر داشت با آنكه جوان بود سرش طاس بود ، موسى به دو گفت : « كلاهت را بردار تا با طاسى سرت پير نمايى كنى . » حسن بن عبد الخالق گويد : به عيسىآباد رفتم به قصد ديدار فضل بن ربيع . موسى امير مؤمنان را ديدم كه خليفه بود اما او را نمىشناختم ، در لباسى نازك بود\r\n\r\n","description":"","footnote":"\r\n[ 1 
  ] در متن به نظم است .\r\n","page_name":" 5210 ","page_number":146},
  {"content":"\r\nبر اسبى ، نيزه اى به دست داشت و به هر كه مىرسيد ضربتى به دو ميزد . به من گفت . « اى پسر زن بدكاره ! » گويد ، كسى را ديدم كه گويى مجسمه اى بود . در شام ديده بودمش رانهايش مانند رانهاى شتر بود ، دستم را به دستهء شمشير بردم يكى به من گفت : « واى تو ، امير مؤمنان است » و من اسبم را به حركت در آوردم ، يك اسب تندرو بود كه فضل - بن ربيع به من داده بود ، آن را به چهار هزار درم خريده بود ، وارد خانهء محمد بن قاسم سالار كشيكبانان شدم ، بر در بايستاد ، نيزه به دست داشت و گفت : « اى پسر زن بدكاره برون آى » اما من برون نشدم و او برفت و گذشت .\r\nگويد : به فضل گفتم : « امير مؤمنان را ديدم و قصه چنان و چنان بود . » گفت :\r\n« به بغداد برو و چون براى نماز جمعه آمدم مرا ببين . » گويد : ديگر به عيساباد نرفتم تا وقتى كه هادى در گذشت .\r\nحسين بن معاذ كه همشير موسى هادى بوده بود گويد : وقتى با موسى به خلوت بودم در دل خويش مهابتى از او نمىيافتم كه با من گشاده روى بود ، گاه مىشد كه با من كشتى مىگرفت و بى هراس با وى كشتى مىگرفتم و به زمينش مىزدم . اما وقتى جامهء خلافت مىپوشيد و در مجلس امر و نهى مىنشست\r\n( 219 و بالاى سرش مىايستادم به خدا از لرزش و هراسيدن از او خوددارى نمىتوانستم كرد .\r\nعمر بن مهران گويد : « مرتبت خاص » بنزد مهدى از آن ابراهيم بن سلم بود . پسرى از آن ابراهيم در گذشت به نام سلم ، موسى هادى به تسليت وى رفت ، بر خرى سرخموى بود ، آينده اى را منع نمىكردند و سلام گويى را از او باز نمىداشتند تا در رواق ابراهيم فرود آمد و به دو گفت : « اى ابراهيم وقتى دشمن و فتنه بود ، خرسند بودى و چون درود و رحمت شد غمگين شدى ! » گفت : « اى امير مؤمنان هر يك از اجزاى من كه غمين بود از تسليت پر شد . » گويد : وقتى ابراهيم در گذشت از پى وى « مرتبت خاص » از آن سعيد بن سلم شد .\r\n","description":"","footnote":"","page_name":" 5211 ","page_number":147},
  {"content":"\r\nعمر بن شبه گويد : على بن حسين طالبى لقب جزرى داشت ، وى رقيهء عثمانى دختر عمرو را كه زن مهدى بوده بود به زنى گرفته بود . خبر به موسى هادى رسيد ، در آغاز خلافت وى ، كس فرستاد و على را پيش خواند و به نادانى منسوب داشت و گفت : « زنى بجز زن امير مؤمنان نيافتى ؟ » گفت : « خدا بجز زنان جدم را ، صلى الله عليه و سلم ، بر مخلوق خويش حرام نكرده ، اما جز آنها را حرمت نيست . » گويد : هادى با چوبى كه به دست داشت سرش را زخمدار كرد و بگفت تا پانصد تازيانه به او بزنند كه زدند . مىخواست زن را طلاقى كند اما على نكرد . وى را در سفره اى چرمين از پيش روى هادى ببردند و به گوشه اى افكندند ، انگشترى گرانقدر در انگشت وى بود . يكى از خادمان ، وى را بديد كه از ضربت تازيانه بىخود شده بود ، روى او افتاد و دستى را كه انگشتر بر آن بود بگرفت . على دست خادم را بگرفت و بكوفت كه فرياد زد و پيش موسى رفت و دست خويش را به دو نشان داد ، موسى سخت به خشم آمد و گفت : « با خادم من چنين مىكند ، پدرم را نيز تحقير كرده و آن سخنان را با من گفته » و كس پيش او فرستاد كه چرا چنين كردى ؟\r\nگفت : « به او بگو و از او بپرس و دستور بده كه دست خويش را بر سر تو نهد و راست گويد . » گويد : موسى چنان كرد و خادم بدور است گفت . موسى گفت : « خوب كرد ، به خدا شهادت مىدهم كه او عموزادهء من است ، اگر چنين نكرده بود از نسب وى بيزارى مىكردم » و بگفت تا او را رها كنند .\r\nابو ابراهيم اذانگوى گويد : هادى با دو زره كه به تن داشت روى اسب مىجست مهدى او را « گل من » مىناميد .\r\n( 220 عطاء بن مقدم واسطى گويد : روزى زنديقى را پيش مهدى آورده بودند كه به دو گفته بود توبه كند ، اما نخواسته بود توبه كند و گردنش را زد و بگفت تا وى را\r\n","description":"","footnote":"","page_name":" 5212 ","page_number":148},
  {"content":"\r\nبياويزند مهدى به موسى گفت : « پسركم ، وقتى خلافت به تو رسيد اين فرقه ، يعنى ياران مانى را از ميان بردار ، اين فرقه ايست كه مردمان را به ظاهرى نكو دعوت مىكند چون اجتناب از زشتىها و بىرغبتى دنيا و عمل براى آخرت اما كسان را به تحريم گوشت و خوددارى از دست زدن به آب پاك و كشتن حشرات مىكشاند كه موجب تكلف است و گناه ، سپس از اين مرحله به پرستش دو تا مىكشاند : يكى نور و ديگرى ظلمت ، پس از اين همسرى خواهران و دختران و شستشو با ادرار و دزديدن اطفال را از راهها به دستاويز رهاندن از گمراهى ظلمت به هدايت نور مباح مىشمارد : براى آنها دار بپاكن و شمشير در ميانشان نه و با اين كار به خداى بى شريك تقرب جوى كه جد تو عباس را به خواب ديدم كه دو شمشير به من آويخت و دستورم داد ياران دو تا را بكشم . » گويد : از آن پس كه ده ماه از روزگار موسى گذشت گفت : « به خدا اگر ماندم همهء اين فرقه را مىكشم ، تا ديده بهم زنى از آنها نماند . » گويند : دستور داده بود هزار دار براى وى فراهم آرند و گفت : « اين به فلان ماه خواهد بود . » اما پس از دو ماه در گذشت .\r\nموسى بن صالح گويد : عيسى بن دأب كه از همهء مردم حجاز ادب دان تر و شيرين - سخن تر بود به نزد هادى منزلتى يافته بود كه كس نيافته بود براى وى متكا مىخواست و در مجلس خويش براى هيچكس جز او چنين نمىكرد ، مىگفت : « هرگز روز يا شبم با حضور تو دراز نبوده و هر وقت از ديده‌ام نهان شده اى آرزو داشته‌ام كسى جز ترا نبينم . » طيبتش شيرين و صحبتش دلنشين بود ، نادره بسيار مىدانست ، شعر نكو مىگفت و نكو برمىگزيد .\r\nگويد : شبى هادى بگفت تا سى هزار دينار به دو دهند ، صبحگاهان ابن دأب پيشكار خويش را به در موسى فرستاد و به دو گفت : « حاجب را ببين و بگو اين مال را براى ما بفرستد . »\r\n","description":"","footnote":"","page_name":" 5213 ","page_number":149},
  {"content":"\r\nگويد : فرستاده حاجب را ديد و پيام او را رسانيد كه لبخند زد و گفت : « اين با من نيست ، پيش متصدى امضاء برو\r\n( 221 تا مكتوبى براى وى به ديون فرستد و آنجا تدبير كنى آنگاه چنان و چنان كنى . » گويد : فرستاده پيش ابن دأب بازگشت و به دو خبر داد كه گفت : « ولش كن از پى آن مرو و دربارهء آن پرسش مكن . » گويد : موسى در بالا خانهء خويش بود ، به بغداد ، كه ديد ابن دأب مىآيد و جز يك غلام با وى نيست ، به ابراهيم حرانى گفت : « مىبينى كه ابن دأب وضع خويش را تغيير نداده و براى ما تجمل نگرفته ، ديروز با وى نيكى كرديم كه اثر ما بر او ديده شود . » ابراهيم گفت : « اگر امير مؤمنان دستورم دهد ، چيزى از اين باب به اشاره با وى بگويم . » گفت : « نه ، او كار خويش را بهتر مىداند . » گويد : اين دأب وارد شد و سخن آغاز كرد ، موسى به چيزى از كار وى اشاره كرد ، گفت : مىبينم كه جامه ات شستشو ديده است ، اينك وقت زمستان است و به جامهء تازه و نرم نياز هست . » گفت : « اى امير مؤمنان دستم از آنچه نياز دارم كوتاه است . » گفت : « چگونه ! ما از بخشش خويش چيزى به تو داديم كه گمان داشتيم كار ترا سامان مىدهد . » گفت : « به من نرسيده و آن را نگرفته‌ام . » گويد : هادى متصدى بيت المال خاص را پيش خواند و گفت : « هم اكنون سى هزار دينار را براى وى بيار . » كه حاضر كردند و پيش روى او ببردند .\r\nعلى بن يقطين گويد : شبى با جمعى از ياران موسى پيش وى بوديم ، خادمى بيامد و آهسته با وى چيزى گفت كه با شتاب برخاست و گفت : « نرويد » و برفت و\r\n","description":"","footnote":"","page_name":" 5214 ","page_number":150},
  {"content":"\r\nدير كرد ، پس از آن بيامد و تند نفس مىكشيد ، خويشتن را بر تشك خويش افكند ، لختى به تندى نفس كشيد تا بياسود . خادمى همراه وى بود كه طبقى را آورده بود كه بقچه اى بر آن بود و پيش روى وى ايستاده بود ، پس از آن بانگ بر آورد كه از آن شگفتى كرديم ، پس از آن نشست و به خادم گفت : « آنچه را همراه دارى به زمين بگذار . » كه طبق را بگذاشت .\r\nآنگاه گفت : « بقچه را بردار . » كه آن را برداشت ، در طبق سر دو كنيز بود كه به خدا هرگز نكوتر از روى و موى آنها نديده بودم ، سر و مويشان به جواهر آراسته بود و بوى خوش از آن بر مىخاست و ما اين را با اهميت نگريستيم .\r\nگفت : « مىدانيد قصهء آنها چيست ؟ » گفتيم : « نه » گفت : « خبر يافته بوديم كه آنها عاشق همديگرند و مرتكب كارى زشت مىشوند ، اين خادم را بر آنها گماشته بودم كه اخبارشان را به من برساند ، كه بيامد و خبر داد كه فراهم آمده‌اند ، برفتم و آنها را در يك بستر ديدم به كار زشت ،\r\n( 222 پس آنها را بكشتم . » سپس گفت : « غلام ، سرها را بردار . » گويد : آنگاه به گفتگوى خويش بازگشت ، گويى كارى نكرده بود .\r\nعبد الله بن محمد بواب گويد : به جانشينى فضل بن ربيع ، حاجب هادى بودم .\r\nگويد : يك روز هادى نشسته بود ، من نيز در خانهء وى بودم ، چاشت خورده بود و نبيذ خواست ، پيش از آن بنزد مادر خويش ، خيزران رفته بود كه از او خواسته بود غطريف داييش را بر يمن گمارد ، به دو گفته بود كه پيش از آنكه بنوشم ، به ياد من آر .\r\nگويد : و چون قصد نوشيدن كرد ، خيزران ، منيره يا زهره را پيش وى فرستاد كه به يادش\r\n","description":"","footnote":"","page_name":" 5215 ","page_number":151},
  {"content":"\r\nآرد ، به دو گفت : « بازگرد و بگو براى وى برگزين : طلاق دخترش عبيده يا ولايتدارى يمن » فرستاده بجز گفتار او كه « براى وى برگزين » را نفهميد و نرفت . خيزران گفت : « ولايتدارى يمن را براى وى برگزيدم . » گويد : پس دختر وى عبيده را طلاق داد و چون بانگ فرياد شنيد ، گفت : « چه شده ؟ » خيزران خبر را با وى بگفت .\r\nگفت : « تو برگزيدى . » گفت : « پيام تو را بدين گونه به من نگفتند . » گويد : پس هادى به صالح مصلى دار دستور داد كه با شمشير بر سر نديمان بايستد كه زنانشان را طلاق دهند . و خادمان با اين خبر پيش من آمدند كه به من بگويند كه به هيچ كس اجازهء ورود ندهم .\r\nگويد : يكى بر در ايستاده بود و عبايش را به خويشتن پيچيده بود و پا به پا مىشد ، دو شعر به خاطرم رسيد و آن را بخواندم به اين مضمون :\r\n« اى دوستان سعدى من « نوحه كنيد و به مريم سلام گوييد « كه خدا مريم را دور ندارد « به دو گوييد : اينك كه قصد فراق كرده اى « آيا از پس اين وصالى هست كه بدانند . » گويد : مرد عبا به خويش پيچيده گفت : « كه بدانيم . » گفتم : « فرق ميان بدانند و بدانيم چيست ؟ » گفت : شعر به معنى سامان مىگيرد و به معنى تباه مىشود ، ما را چه حاجت كه كسان اسرارمان را بدانند ؟\r\nگفتمش : « من اين شعر را بهتر از تو مىدانم . »\r\n","description":"","footnote":"","page_name":" 5216 ","page_number":152},
  {"content":"\r\nگفت : « شعر از آن كيست ؟ » گفتم : « از اسود بن عمارهء نوفلى » گفت : « من همو هستم . » گويد : به دو نزديك شدم و خبر موسى را با وى بگفتم و از اينكه سخن وى را رد كرده بودم پوزش خواستم .\r\nگويد : پس اسب خويش را بگردانيد و گفت : « اينجا شايسته ترين جا براى ترك آن كردن است . »\r\n( 223 ابو المعافى گويد : شعرى در ستايش موسى و هارون براى عباس بن محمد خواندم ، به اين مضمون :\r\n« اى خيزران ، ترا خوش باد و باز ترا خوش باد « كه پسرانت كار بندگان را به دست دارند . » گويد : به من گفت : « اندرزى به تو مىدهم ، يمانى گويد : از مادرم به بدى يا به نيكى ياد مكن . » يوسف صيقل شاعر واسطى گويد : از آن پيش كه هادى خليفه شود و به بغداد رود از گرگان با وى بوديم ، بر نظر گاهى نكو كه داشت بالا رفت ، شعرى براى وى به آواز خواندند به اين مضمون :\r\n« مردان نيزه دارشان پياپى « بار بر گرفتند . » گفت : « اين شعر را چگونه بايد خواند ؟ » گويد : و چون شعر را به آهنگ براى وى خواندند گفت : « دلم مىخواست كه اين آهنگ روى شعرى ظريفتر از اين باشد ، به نزد يوسف صيقل رويد تا روى آن شعرى بگويد . » گويد : پيش من آمدند و خبر را با من بگفتند كه شعرى گفتم به اين مضمون :\r\n","description":"","footnote":"","page_name":" 5217 ","page_number":153},
  {"content":"\r\n« از اينكه مىنالم ملامتم مكن « سرور من بلندپروازى مىكند « چه بليه اى خواهم داشت « اگر آنچه در ميان ما هست بريده شده باشد « حقا كه موسى با فضيلت خويش « همه فضيلتها را فراهم آورده است . » گويد : پس نظر كرد ، شترى پيش روى او بود ، گفت : « اين را درهم و دينار بار كنيد و پيش وى ببريد . » گويد : پس شتر را با بار پيش من آوردند .\r\nابو زهير گويد : اين دأب به نزد هادى از همه عزيزتر بود . روزى فضل بن ربيع برون شد و گفت : « امير مؤمنان دستور مىدهد : هر كه بر در او است برود ، اما تو اى ابن دأب وارد شو . » ابن دأب گويد : به نزد هادى وارد شدم كه بر بستر خويش افتاده بود و ديدگانش از بىخوابى و نوشيدن شبانه سرخ بود ، به من گفت : « دربارهء شراب با من سخن كن . » گفتم : « بله ،\r\n( 224 اى امير مؤمنان ، كسانى از كنانه برون شدند كه از شام شراب بيارند ، برادر يكيشان بمرد ، به نزد قبر وى به نوشيدن نشستند . يكيشان شعرى گفت به اين مضمون :\r\n« هيچ جانى را از شرابش باز مدار « شرابش بنوشان اگر چه به گور رفته باشد « اعضا و ارواح و صدى [ 1 
  ] را\r\n\r\n","description":"","footnote":"\r\n[ 1 
  ] صدى از نظر فرهنگ قديم عرب جان انسانى است در حالت خاص و حالت ديگر آن هامه است كه به معنى سرنيزه ست . ( م )\r\n","page_name":" 5218 ","page_number":154},
  {"content":"\r\n« شراب صافى روشن بنوشان « آزاده اى بوده كه جزو رفتگان شده « همه چوبها و شاخها مىشكند . » گويد : دواتى خواست و اشعار را نوشت ، پس از آن چهل هزار درم به عهدهء حرانى نوشت ، گفت : « ده هزار براى تو و سى هزار درم براى سه شعر . » گويد : بنزد حرانى رفتم كه گفت : « برده هزار درم با ما صلح كن به شرط اينكه به نزد ما قسم ياد كنى كه اين را به امير مؤمنان نگويى » گويد : قسم ياد كردم كه آن را به امير مؤمنان نگويم ، مگر او آغاز كند ، اما از آن ياد نكرد تا خلافت به رشيد رسيد .\r\nابو دعامه گويد : سلم بن عمرو خاسر ، موسى هادى را ستايش كرد و شعرى گفت به اين مضمون :\r\n« آزاده اى از قريش در عيساباذ هست « كه در مجاورت وى نوشيدن كافى هست .\r\n« كه به وقت بيم يا اميد « مسلمانان را به دو سوى خويش پناه ميدهد .\r\n« در ميدان خانه هاى بلند هست « كه مردمى فرومايه آن را بنا كرده‌اند « چه بسيار كس كه گويد من نسب بى خلل دارم « اما مردمان و روايتگران آن را نمىپذيرند « نسبت به حرمت خويش بخيل است « از آن رو كه مىخواهد به جاى ماند « اما چيزى كه نسبت بدان بخل ورزند « به جاى نمىماند\r\n","description":"","footnote":"","page_name":" 5219 ","page_number":155},
  {"content":"\r\n« ضبى را ننگى هست كه مخفى نمىماند « آن را همى پوشاند اما پرده بر مىافتد « قسم به دينم كه اگر ابو خديج « خانه را بنيان نهاده بود ، هرگز ويران نمىشد . » گويد : وقتى از پس مهدى ، هادى به خلافت رسيد ، سلم بن عمرو خاسر دربارهء وى شعرى گفت به اين مضمون :\r\n« موسى توفيق خلافت و هدايت يافت « و امير مؤمنان محمد در گذشت .\r\n« آنكه فقدان وى همهء خلايق را غمين كرده در گذشت و آنكه هر كه را تفقد كند بس باشد ، پا گرفت . »\r\n( 225 و هم او شعرى گفت به اين مضمون :\r\n« وقتى موسى نمايان شود « شاهان در قبال وى نهان شوند « همانند ستارگان در مقابل نور خورشيد « به هنگامى كه طالع شود .\r\n« هيچكس از مخلوق نيست كه ماه و جلوهء آن را « ببيند و تواضع و اطاعت نيارد . » و هم او گفت :\r\n« اگر موسى از پى پدر خويش خليفه نبود « مردم براى مهدى خويش جانشينى نداشتند « مگر نمىبينى كه قوم اميان به آبگاه در ميشوند « و گويى از كناره هاى دريا آب مىگيرند « از دو كف شاهى كه عطاى وى عام است .\r\n","description":"","footnote":"","page_name":" 5220 ","page_number":156},
  {"content":"\r\n« و گويى آنكه از وى چيز مىگيرد « از بخشش وى به اسراف مىافتد . » مروان بن ابى حفصه گويد : وقتى موسى هادى به شاهى رسيد پيش وى رفتم و براى وى شعرى خواندم به اين مضمون :\r\n« اگر از پى امام محمد جاويد باشم « از طول بقاى خويش خرسند نباشم . » گويد : مدح او كردم و شعرى دربارهء وى گفتم به اين مضمون :\r\n« پدرت مرا هفتاد هزار داد « و پشتم را بدان قوت بخشيد « و اين به نزد من رونقى داشت « اى امير مؤمنان ، اطمينان دارم « كه نصيب من به نزد تو كاهش نمىيابد . » و چون اين شعر را خواندم گفت : « كى به پاى مهدى تواند رسيد ، ولى ترا خرسند مىكنم . » ضحاك بن معن سلمى گويد : به نزد موسى وارد شدم و براى وى شعرى خواندم به اين مضمون :\r\n« اى دو جايگاه غم دل ، سخن كنيد « كه رباب و كلثوم را اينجا مىبينم . »\r\n( 226 گويد : مدح وى گفتم و چون به اين شعر رسيدم كه :\r\n« به بخشش گشاده دست چنان كه پندارمش « در خزانه ها درمى به جاى نخواهد نهاد . » هادى به احمد خازن نگريست و گفت : « واى تو اى احمد گويى ديشب به ما مىنگريسته . »\r\n","description":"","footnote":"","page_name":" 5221 ","page_number":157},
  {"content":"\r\nگويد : آن شب مالى بسيار برون آورده بود و پراكنده بود .\r\nابراهيم موصلى گويد : روزى به نزد موسى بوديم ، ابن جامع و معاذ بن طبيب نيز به نزد وى بودند ، نخستين روز بود كه معاذ به نزد ما مىآمد .\r\nگويد : معاذ در كار آهنگها ماهر بود و آهنگهاى كهن را مىشناخت . موسى گفت : « هر كه مرا به طرب آرد هر چه خواهد از آن اوست » ، ابن جامع براى وى آواز خواند كه در او اثر نكرد و دانستم كه كدام آهنگ را مىخواهد ، به من گفت :\r\n« ابراهيم بيار » و من شعرى براى وى به آواز خواندم به اين مضمون :\r\n« سليمى سر جدايى دارد « كجا مىرود ، كجا مىرود . » گويد : به طرب آمد چنان كه از جاى خويش برخاست و صداى خويش را بلند كرد و گفت : « مكرر » و من مكرر كردم ، گفت : « مقصودم همين بود ، هر چه مىخواهى بگوى . » گفتم : « اى امير مؤمنان ، باغ عبد الملك و چشمهء فرو ريز آن . » گويد : چشمانش در كاسه بگشت و چنان شد كه گفتى دو پاره آتش بود ، سپس گفت : « اى پسر زن بوگندو ، مىخواهى مردم بشنوند كه مرا به طرب آورده اى و اختيار را به تو گذاشته‌ام و توليت داده‌ام ، به خدا اگر نبود كه جهلت بر عقل درستت غلبه كرده ، چيزى را كه چشمانت بر آنست قطع مىكردم . » گويد : آنگاه دمى خاموش ماند و من فرشتهء مرگ را ميان خودم و او ديدم كه منتظر فرمان اوست . آنگاه ابراهيم حرانى را پيش خواند و گفت : « دست اين نادان را بگير و وارد بيت المال كن كه هر چه مىخواهد از آن بر گيرد . » گويد : حرانى مرا وارد بيت المال كرد و گفت : « چه مقدار بر مىگيرى ؟ » گفتم : « صد كيسه . » گفت : « بگذار با وى بگويم » گفتم : « هشتاد . »\r\n","description":"","footnote":"","page_name":" 5222 ","page_number":158},
  {"content":"\r\nگفت : « بايد به او بگويم . » دانستم كه مقصود وى چيست و گفتم : « هفتاد كيسه از آن من و سى كيسه از آن تو . » گفت : « اكنون حق گفتى ، خود دانى . » گويد : من با هفتصد هزار باز آمدم و فرشتهء مرگ از مقابلم برفت .\r\nحكم وادى گويد : هادى به آهنگ ميانه كه تحريرش اندك بود\r\n( 227 و بيش از حد سبك نبود سخت رغبت داشت .\r\nگويد : شبى به نزد وى بوديم ، ابن جامع و موصلى و زبير بن رحمان و غنوى نيز به نزد وى بودند ، سه كيسه خواست و بگفت تا آن را در ميان مجلس نهند و همه را به هم پيوست و گفت : « هر كه براى من آهنگى بخواند ، از آن باب كه خوش دارم ، اين همه از آن اوست . » گويد : رسمى نكو داشت ، وقتى چيزى را خوش نداشت ، تحمل نمىكرد و از آن مىگشت ، ابن جامع نغمه اى خواند كه از آن بگشت ، هر كه بود نغمه اى خواند و او همچنان مىگشت تا من نغمه اى خواندم كه مطابق دلخواه وى بود و بانگ بر - آورد : « احسنت ، احسنت ، شرابم دهيد . » كه بنوشيد و طرب كرد .\r\nگويد : من برخاستم و بر كيسه ها نشستم و دانستم كه صاحب آن شده‌ام . ابن - جامع سخن آورد و نكو آورد ، گفت : « اى امير مؤمنان ، به خدا وى چنان بود كه گفتى ، همهء ما از آهنگى كه مىخواستى به دور افتاديم بجز او . » گويد : پس گفت : « كيسه ها از آن تو است . » و به آن آهنگ نوشيد تا به حد مطلوب خويش رسيد و برخاست و گفت : « سه تن از فراشان [ 1 
  ] را بگوييد كيسه ها را همراه وى ببرند . » و به درون رفت .\r\nگويد : ما برون شديم و در حياط مىرفتيم كه بازگرديم ، ابن جامع به من پيوست ، گفتم . « اى ابو القاسم ، فدايت شوم ، چنان كردى كه از و الا نسبى همانند تو\r\n\r\n","description":"","footnote":"\r\n[ 1 
  ] كلمهء متن\r\n","page_name":" 5223 ","page_number":159},
  {"content":"\r\nسزد دربارهء كيسه ها چنان كن كه خواهى ؟ » گفت : « ترا خوش باد ، خوش داشتيم كه بيشتر گفته بوديم . » گويد : آنگاه موصلى به ما پيوست و گفت : « به ما نيز چيزى بده » گفتم « براى چه ، چرا سخن نيك نگفتى ، نه به خدا ، حتى يك درم » سعيد قارى علاف كه يار ابان قارى بوده گويد : همنشينان موسى و ديگران به نزد وى بودند ، از آن جمله حرانى و سعيد بن سلم ، كنيز موسى ساقيشان بود و زنى شوخ بود : به آن يكى مىگفت : « اى اوباش » ، با آن يكى و آن ديگرى مزاح مىكرد .\r\nيزيد بن مزيد وارد شد و سخنانى را كه با آنها مىگفت شنيد و به دو گفت : « قسم به خداى بزرگ اگر با من نيز چنان گويى كه با آنها مىگويى ، با شمشير ضربتى به تو مىزنم . » گويد : موسى گفت : « واى تو ! به خدا او هر چه بگويد مىكند ، حذر كن . » گويد : كنيز از او باز ماند و هرگز با وى مزاح نكرد .\r\nراوى گويد : « سعيد علاف و ابان قارى هر دوان اباضى بودند .\r\n( 228 ابن قداح گويد : ربيع كنيزى داشت به نام امة العزيز به نهايت زيبا كه پستانهاى برجسته و اندام نكو داشت و آن را به مهدى هديه كرد ، كه چون زيبايى و وضع وى را بديد گفت : « اين براى موسى شايسته تر است » و كنيز را به دو بخشيد كه وى را از همه كس بيشتر دوست داشت و پسران بزرگ موسى را براى وى زاد .\r\nگويد : پس از آن يكى از دشمنان ربيع به موسى گفت كه از ربيع شنيده كه مىگفته : « هرگز كسى را ما بين خودم و زمين ننهادم كه همانند امة العزيز باشد . » و موسى از اين به سختى غيرت آورد و قسم ياد كرد كه ربيع را خواهد كشت و چون به خلافت رسيد يكى از روزها ربيع را پيش خواند و با وى چاشت خورد و حرمت كرد و جامى به دو داد كه شربت عسل در آن بود .\r\n","description":"","footnote":"","page_name":" 5224 ","page_number":160},
  {"content":"\r\nگويد : ربيع گفته بود : « مىدانستم كه مرگم در آنست و اگر جام را رد كنم گردنم را مىزند كه مىدانستم به سبب هم بستر شدن من با امة العزيز و سخنى كه از من به دو رسيده بود و عذرى از من نشنيده بود ، كينهء مرا به دل دارد ، پس آن را بنوشيدم . » گويد : پس از آن ربيع به خانهء خويش بازگشت و فرزندان خويش را فراهم آورد و به آنها گفت : « من هم امروز يا فردا مىميرم . » پسرش فضل گفت : « فدايت شوم ، چرا چنين مىگويى ؟ » گفت : « موسى به دست خويش شربت زهر آلود به من نوشانيد و اثر آن را در تن خويش مىيابم . » آنگاه بدانچه مىخواست وصيت كرد و همانروز يا روز بعد بمرد .\r\nگويد : رشيد از پس مرگ موسى هادى ، امة العزيز را به زنى گرفت و على را از او آورد .\r\nفضل بن سليمان هاشمى گويد : « وقتى هادى در آغاز سالى كه به خلافت رسيد به عيساباذ انتقال يافت ، ربيع را از وزارت و ديوان رسايل كه به عهده داشت معزول داشت و عمر بن بزيع را به جاى وى گماشت و ربيع را بر ديوان زمام باقى گذاشت كه همچنان بر آن ديوان ببود تا بمرد . وفات ربيع چند ماه پس از خلافت هادى بود مرگ وى را به هادى خبر دادند ، اما بر جنازهء وى حضور نيافت و هارون الرشيد بر او نماز كرد . وى در آن وقت وليعهد بود .\r\nگويد : پس از آن موسى ، ابراهيم بن ذكوان حرانى را به جاى ربيع گماشت و اسماعيل بن صبيح را به كارى كه ابراهيم داشته بود گماشت ، سپس اسماعيل را معزول داشت و يحيى بن سليم را به جايش نهاد و اسماعيل را بر ديوان زمام شام و مجاوران گماشت .\r\nيحيى بن حسن ، دايى فضل بن ربيع ، به نقل از پدر خويش گويد : موسى هادى\r\n","description":"","footnote":"","page_name":" 5225 ","page_number":161},
  {"content":"\r\nگفت : « مىخواهم ربيع را بكشم و نمىدانم با او چه كنم . » سعيد بن سلم گفت : « يكى را دستور مىدهى كه كاردى زهر آلود بر گيرد و او را بكشد\r\n( 229 سپس دستور مىدهى آن مرد را بكشند . » گفت : « راى درست اينست » و يكى را گفت كه در راه وى بنشست و دستور كشتن ربيع را به دو داد .\r\nگويد : يكى از نايبان ربيع بيامد و به دو گفت : « در بارهء تو چنين و چنان دستور داده . » ربيع راه ديگر گرفت و وارد خانهء خويش شد و بيمار نمايى كرد . اما هشت روز پس از آن بيمار شد و به خويشتن بمرد . وفات وى به سال صد و شصت و نهم بود .\r\n\r\n( 230 خلافت هارون الرشيد\r\nبا رشيد ، هارون بن محمد بن عبد الله بن محمد بن على بن عبد الله بن عباس ، به شب جمعه ، همان شب كه برادرش موسى هادى درگذشت ، بيعت خلافت كردند . وقتى به خلافت رسيد سنش بيست و دو سال بود . به قولى وقتى با وى بيعت خلافت كردند بيست و يك ساله بود . مادرش يك كنيز يمانى جرشى بود به نام خيزران .\r\nتولدش در رى بود ، سه روز مانده از ذى حجه سال صد و چهل و پنجم ، در ايام خلافت منصور .\r\nاما برمكيان ، چنان كه گويند ، پنداشته‌اند كه رشيد اولين روز محرم سال صد و چهل و نهم تولد يافت . فضل بن يحيى هفت روز پيش از او ، تولد يافته بود كه تولد فضل هفت روز مانده از ذى حجه سال صد و چهل و هشتم بود . مادر فضل ، زينب دختر منير ، دايهء رشيد شد از شير فضل ، و خيزران فضل را از شير رشيد ، شيرداد .\r\n","description":"","footnote":"","page_name":" 5226 ","page_number":162},
  {"content":"\r\nسليمان بن ابى شيخ گويد : آن شب كه موسى هادى در مىگذشت هرثمة بن اعين شبانه هارون الرشيد را برون آورد و براى خلافت بنشانيد . هارون ، يحيى بن خالد بن - برمك را پيش خواند ، وى به زندان بود و موسى تصميم داشته بود همان شب وى و هارون الرشيد را بكشد .\r\nگويد : يحيى حضور يافت و عهده دار وزارت شد و كس به نزد يوسف بن قاسم دبير فرستاد و او را احضار كرد و بگفت تا نامه ها را انشاء كند . صبحگاه روز بعد كه سرداران حضور يافتند يوسف بن قاسم برخاست و حمد خداى گفت و ثناى وى كرد بر محمد صلى الله عليه و سلم درود گفت : آنگاه سخنى گفت كه به اوج مقصود رسيد : از مرگ موسى سخن آورد و قيام هارون به كار خلافت از پس وى و عطيه ها كه گفته بود به كسان دهند .\r\nاحمد بن قاسم گويد كه عمويش على بن يوسف اين حديث را براى وى گفته بود .\r\nگويد : يزيد طبرى ، وابستهء ما نيز مىگفت كه وى حضور داشته بود و دوات دار ابو يوسف بن قاسم بوده بود و سخنان را به خاطر سپرده بود .\r\nگويد : پس از حمد خداى عز و جل و درود بر پيمبر صلى الله عليه و سلم گفت :\r\n( 231 « خداى به منت و لطف خويش ، بر شما مردم خاندان پيمبر خويش ، خاندان خلافت و معدن رسالت ، منت نهاد و به شما اهل اطاعت و ياران دولت و مدد كاران دعوت از نعمتهاى خويش داد ، چندان كه به شمار نيايد و تا ابد پايان نگيرد . از جمله منتهاى كامل وى اين است كه الفتتان داد و كارتان را و الا كرد و بازويتان را نيرو داد و دشمنتان را سست كرد و كلمهء حق را نمايان كرد كه شما در خور آن بوديد و اهل آن بوديد و خدا عزتتان داد كه خداى نيرومند است و عزيز . پس شما ياران دين منتخب خداى ، با شمشير برهنه وى از خاندان پيمبر وى صلى الله عليه و سلم دفاع كرديد كه به كمك شما از دست ستمگران و پيشوايان جور كه پيمان خداى را مىشكستند و خون ناروا\r\n","description":"","footnote":"","page_name":" 5227 ","page_number":163},
  {"content":"\r\nمىريختند و غنيمت را مىخوردند و آن را خاص مىكردند نجاتشان داد ، اين نعمت را كه خدايتان داده به ياد داشته باشيد و حذر كنيد از اينكه تغيير آريد و خدايتان تغيير آرد . خداى عز و جل خليفهء خويش ، موسى هادى ، را خاص خويش كرد و سوى خويش برد و از پى وى رشيد پسنديده ، امير مؤمنان ، را خلافت داد كه با شما رؤف و رحيم است كه از نيكو كارتان مىپذيرد و نسبت به بدكارتان عطوف است و بخشنده .\r\nو او كه خدايش نعمت دهد و كار امت را كه به دو سپرده و خلافت اولياء و مطيعان خويش را كه به دو داده برايش محفوظ دارد ، از خويشتن وعده تان مىدهد كه رأفت كند و رحيم باشد و عطيه ها را ميان شما مطابق استحقاق تقسيم كند و از غنيمتى كه خدا به خليفگان داده و در بيت المالها هست معادل مقررى چندين و چندان ماه به شما بدهد ، و آن را از عطاهاى آينده تان كسر نكند و باقى را براى دفاع از حريمتان و حادثاتى كه شايد از جانب عصيانگران بيدين در نواحى و اقطار رخ دهد به بيت المالها برد ، تا اموال به مقدار و كثرت به حدى رسد كه بوده است . پس خداى را حمد كنيد كه راى امير مؤمنان را چنين كرده و وجود وى را به شما تفضل كرده و شكرى نو كنيد كه موجب مزيد احسان وى شود . خداى امير مؤمنان را به اطاعت خويش مؤيد بدارد از خداى بخواهيد كه وى را بقا دهد و نعمت خويش را بر شما مداوم بدارد ، شايد قرين رحمت شويد . قسمهاى خويش را تجديد كنيد و بر خيزيد و بيعت كنيد ، خدايتان رعايت كند به وسيلهء شما و به دست شما اصلاح آرد و شما را دوستدار بندگان شايستهء خويش بدارد . »\r\n( 232 محمد بن هشام مخزومى گويد : وقتى موسى در گذشت ، يحيى بن خالد بنزد رشيد رفت كه بى جامهء زير ، زير روپوشى خفته بود و گفت : « اى امير مؤمنان بر خيز . » رشيد به دو گفت : « به سبب دلبستگىاى كه به خليفه شدن من دارى ، چقدر مرا هراس مىدهى ! تو كه مىدانى وضع من به نزد اين مرد چگونه است اگر اين\r\n","description":"","footnote":"","page_name":" 5228 ","page_number":164},
  {"content":"\r\nخبر به دو رسد وضع من چگونه خواهد شد ! » به دو گفت : « اينك حرانى وزير موسى و اينك انگشتر او . » گويد : پس رشيد در بستر خويش نشست و گفت : « مرا مشورت گوى . » گويد : در آن اثنا كه با وى سخن مىگفت ، فرستاده اى ديگر نمودار شد و گفت : « پسرى براى تو متولد شد . » گفت : « نام وى را عبد الله كردم » آنگاه به يحيى گفت : « مرا مشورت گوى . » گفت : « به تو مشورت مىدهم كه هم اكنون سوى ارمنيهء وى روى . » گفت : « چنين مىكنم ، به خدا نماز را جز به عيساباذ نمىكنم و نماز نيمروز را جز به بغداد نمىكنم و بايد سر ابو عصمه پيش روى من باشد . » گويد : آنگاه جامه هاى خويش را به تن كرد و برون شد و بر هادى نماز كرد .\r\nابو عصمه را پيش آورد و گردنش را بزد و موهاى سرش بر سر نيزه اى محكم كرد و با آن وارد بغداد شد ، از آن روز كه روزى او و جعفر پسر موسى هادى سواره مىرفتند و به يكى از پلهاى عيساباذ رسيدند ، ابو عصمه به هارون نگريست و گفت : « به جاى خويش باش تا وليعهد بگذرد . » هارون گفت : « از امير شنوايى و اطاعت دارم . » و توقف كرد تا جعفر گذشت و اين سبب كشته شدن ابو عصمه بود .\r\nگويد : و چون رشيد به پاى پل رسيد غواصان را پيش خواند و گفت : « مهدى انگشترى به من بخشيده بود كه خريد آن يكصد هزار دينار نود و كوه نام داشت .\r\nروزى ، به نزد برادرم وارد شدم و انگشتر به دستم بود ، وقتى برون شدم سليم سياه از دنبالم آمد و گفت : امير مؤمنان ، به تو دستور مىدهد كه انگشترى را به من بدهى .\r\nو آن را در اينجا انداختم . » پس فرو رفتند و انگشتر را برون آوردند و از آن بىنهايت خرسند شد .\r\nصباح بن خاقان تميمى گويد : موسى هادى ، رشيد را خلع كرده بود ، و براى\r\n","description":"","footnote":"","page_name":" 5229 ","page_number":165},
  {"content":"\r\nجعفر پسر خويش بيعت گرفته بود ، در آن وقت عبد الله بن مالك سالار نگهبانان بود ، وقتى هادى درگذشت همان شب خزيمة بن خازم حمله برد و جعفر را از بسترش بر گرفت ، خزيمه با پنجهزار كس از غلامان خويش بود كه همه مسلح بودند ، گفت : « به خدا گردنت را مىزنم ، يا خويشتن را از خلافت خلع كن . » گويد : و چون روز بعد رسيد ، كسان سواره به در جعفر رفتند ، خزيمه او را بياورد\r\n( 233 و به در خانه بر بلندى نگهداشت . درها بسته بود ، جعفر بانگ بر آورد كه : « اى جمع مسلمانان هر كه را بيعتى از من به گردن باشد وى را از آن رها كردم . خلافت از آن عموى من هارون است و حقى بر آن ندارم . » گويد : سبب آنكه عبد الله بن مالك خزاعى پياده بر نمدها به مكه رفت آن بود كه وى در بارهء قسمهايى كه دربارهء بيعت جعفر ياد كرده بود با فقيهان مشورت كرده بود ، به دو گفته بودند : « از هر قسمى كه ياد كرده اى رها توانى شد ، مگر پياده رفتن سوى خانهء خداى كه در آن حيله نيست . » و او پياده حج كرد و بدين سبب به نزد رشيد منزلت يافت .\r\nگويند : « وقتى كه موسى درگذشت رشيد نسبت به ابراهيم حرانى و سلام ابرش خشمگين بود و بگفت تا آنها را به زندان كنند و اموالشان را بگيرند . ابراهيم به نزد يحيى بن خالد در خانهء وى محبوس شد . محمد بن سليمان دربارهء وى با هارون سخن كرد و از او خواست كه از ابراهيم راضى شود و او را آزاد كند و اجازه دهد كه با محمد سوى بصره رود و رشيد اين را از وى پذيرفت .\r\nدر اين سال رشيد ، عمر بن عبد العزيز مرى را از مدينهء پيمبر صلى الله عليه و سلم و توابع آن كه جزو عمل وى بود ، معزول كرد و اسحاق بن سليمان بن على را بر آن گماشت .\r\nو هم در اين سال ، محمد بن هارون الرشيد تولد يافت . تولد وى ، چنان كه از محمد بن يحيى بن خالد آورده‌اند ، به روز جمعه بود سيزده روز رفته از شوال همين\r\n","description":"","footnote":"","page_name":" 5230 ","page_number":166},
  {"content":"\r\nسال . تولد مأمون نيز به شب جمعه نيمهء ماه ربيع الاول بود .\r\nدر اين سال رشيد ، يحيى بن خالد را وزارت داد و به دو گفت : « كار رعيت را به تو واگذاشتم و آن را از گردن خويش به عهدهء تو نهادم . دربارهء آن به ترتيبى كه صواب مىبينى حكم كن ، هر كه را مىخواهى به كار گمار و هر كه را مىخواهى معزول كن و كارها را مطابق راى خويش روان كن » و انگشتر خويش را به دو داد .\r\nراوى گويد : ابراهيم موصلى در اين باب شعرى گفت به اين مضمون :\r\n« مگر نديدى كه خورشيد بيمار بود « و چون هارون خليفه شد « به بركت امين خداى هارون بخشنده « نور خورشيد درخشان شد « كه هارون عهده دار خلافت است « و يحيى وزير آن است . »\r\n( 234 راوى گويد : خيزران ناظر كارها بود و يحيى به دو گزارش مىداد و مطابق رأى وى كار مىكرد .\r\nدر اين سال هارون بگفت تا سهم ذوى القربى را ميان بنى هاشم به مساوات تقسيم كردند .\r\nو هم در اين سال هر كه را گريزان يا نهان بود امان داد بجز تنى چند از زنديقان كه يونس بن فروه و يزيد بن فيض از آن جمله بودند . از جمله طالبيانى كه قيام كردند طباطبا بود كه نامش ابراهيم بود ، پسر اسماعيل . و نيز على بن حسن بن - ابراهيم .\r\nو هم در اين سال رشيد ، همهء مرزها را از جزيره و قنسرين جدا كرد ، و آن را ولايتى جداگانه كرد كه عواصم نام يافت .\r\nو هم در اين سال طرسوس به دست ابو سليم فرج ، خادم ترك ، آباد شد و كسان\r\n","description":"","footnote":"","page_name":" 5231 ","page_number":167},
  {"content":"\r\nدر آن جاى گرفتند .\r\nدر اين سال هارون الرشيد ، از مدينة السلام به سالارى حج رفت و مردم مكه و مدينه را عطيهء بسيار داد و مال بسيار ميانشان تقسيم كرد .\r\nبه قولى در اين سال ، هم به حج رفت و هم غزا كرد . داود بن زرين در اين باب شعرى گويد به اين مضمون :\r\n« به وجود هارون « نور در همه شهرها پرتوافكن شد « و شريعت از عدالت رفتار وى پا گرفت « پيشوايى كه اشتغال وى به كار خداست « و بيشتر از همه به غزا و حج ميپردازد .\r\n« وقتى منظر درخشان وى بر مردمان عيان شود « چشمان مردمان تاب نور چهره اش را نيارد « امين خداى هارون بخشنده « هر چه را اميد دارد به چند برابر آن رسد . » غزاى تابستانى اين سال را سليمان بن عبد الله بكايى كرد .\r\nدر اين سال عامل مدينه اسحاق بن سليمان هاشمى بود . عامل مكه و طايف عبيد الله بن قثم بود . عامل كوفه موسى بن عيسى بود ، و پسرش عباس نايب وى بر آنجا بود . عامل بصره و بحرين و فرض و عمان و يمامه و ولايت اهواز و فارس محمد بن - سليمان بن على بود .\r\n( 235 آنگاه سال صد و هفتاد و يكم در آمد .\r\n","description":"","footnote":"","page_name":" 5232 ","page_number":168},
  {"content":"\r\n\r\nسخن از خبر حوادثى كه به سال صد و هفتاد و يكم بود\r\nاز جمله حوادث سال ، آن بود كه ابو العباس ، فضل بن سليمان طوسى از خراسان باز آمد و به مدينة السلام آمد ، هنگام آمدن وى انگشتر خلافت به دست جعفر بن محمد بن اشعث بود و چون ابو العباس طوسى بيامد ، رشيد انگشتر را از او گرفت و به ابو العباس داد . پس از آن ابو العباس اندك مدتى بيشتر نبود و در گذشت و رشيد انگشتر را به يحيى بن خالد داد كه هر دو وزارت بر يحيى فراهم آمد .\r\nدر اين سال ، هارون ، ابو هريره محمد بن فروخ را بكشت . وى عامل جزيره بود و هارون ، ابو حنيفه ، حرب بن قيس ، را سوى او فرستاد كه وى را به مدينة السلام آورد و در قصر الخلد گردنش را بزد .\r\nو هم در اين سال هارون بگفت تا همه طالبيانى را كه در مدينة السلام بودند ، سوى مدينهء پيمبر برند ، صلى الله عليه و سلم ، بجز عباس بن حسن ، اما پدرش حسن بن عبد الله جزو كسانى بود كه روانه شدند . و نيز فضل بن سعيد حرورى قيام كرد و ابو خالد مروروذى او را بكشت .\r\nدر اين سال روح بن حاتم به افريقيه رفت .\r\nدر اين سال به ماه رمضان خيزران به مكه رفت و تا هنگام حج آنجا ببود و حج كرد .\r\nدر اين سال عبد الصمد بن على عباسى سالار حج شد .\r\n( 236 آنگاه سال صد و هفتاد و دوم در آمد .\r\n","description":"","footnote":"","page_name":" 5233 ","page_number":169},
  {"content":"\r\n\r\nسخن از خبر حوادثى كه به سال صد و هفتاد و دوم بود\r\n. از جمله حوادث سال اين بود كه رشيد سوى مرج القلعه رفت و منزلگاهى مىجست كه در آن اقامت گيرد .\r\n\r\nسخن از اينكه چرا هارون سوى مرج القلعه رفت ؟\r\nگويند : موجب رفتن وى آن بود كه مدينة السلام را خوش نداشت و آن را بخار مىناميد ، سوى مرج القلعه رفت و در آنجا بيمار شد و بازگشت و اين سفر را سفر جستجو نام دادند .\r\nدر اين سال رشيد ، يزيد بن مزيد را از ارمينيه معزول كرد و عبد الله بن مهدى را بر آن گماشت .\r\nغزاى تابستانى اين سال را سليمان بن على كرد .\r\nدر اين سال يعقوب بن ابو جعفر منصور سالار حج شد .\r\nدر اين سال هارون ده يكى را كه بعلاوه نصف از مردم سواد گرفته مىشد از آنها برداشت .\r\n( 237 آنگاه سال صد و هفتاد و سوم در آمد .\r\n\r\nسخن از خبر حوادثى كه به سال صد و هفتاد و سوم بود\r\nاز جمله اين بود كه چند روز مانده از جمادى الاخر همين سال محمد بن سليمان به بصره در گذشت .\r\n","description":"","footnote":"","page_name":" 5234 ","page_number":170},
  {"content":"\r\nگويند : وقتى محمد بن سليمان در گذشت رشيد براى هر قسمت از تركهء وى يكى را فرستاد و دستور مصادرهء آن را داد . براى تركهء طلا و نقرهء او يكى را از جانب بيت المال خويش فرستاد ، براى جامه ها نيز همچنين . براى فرش و پرده و چهار پا از اسب و شتر و براى عطر و جواهر و هر جور چيزى از جانب كسى كه متصدى آن قسمت بود يكى را فرستاد كه به بصره رفتند و همه اموال محمد را كه در خور خلافت بود بر گرفتند و چيزى بجز لوازم اسقاط كه شايستهء خليفگان نبود به جاى نگذاشتند .\r\nشصت هزار هزار نقد از مال وى به دست آوردند و آن را با چيزهاى ديگر حمل كردند و چون در كشتىها جاى گرفت و وصول كشتىهايى را كه حامل آن بود به رشيد خبر دادند دستور داد تا همه را به خزينه هاى وى برند ، بجز نقدينه كه بگفت تا چكهايى براى نديمان نوشتند . براى نغمه گران نيز چكهاى كوچكى نوشتند كه در ديوان بگردش نيفتاد . آنگاه به هر كس چكى داد به مقدارى كه مىخواست به دو ببخشد ، كه نمايندگان خويش را به كشتىها فرستادند و مال را به مقدارى كه در چكها براى آنها دستور داده شده بود بگرفتند ، به تمام ، و دينار و درمى از آن وارد بيت المال نشد .\r\nراوى گويد : املاك وى را نيز مصادره كرد ، از جمله ملكى بود به نام برشيد در اهواز كه در آمد بسيار داشت .\r\nمحمد گويد : وقتى محمد بن سليمان در گذشت ، لباسهاى وى را از وقتى كه كودك مكتبى بوده بود تا هنگام وفات ، به مقدار سالها در خزينه هاى وى يافتند كه بعضى از آن لكه هاى مركب داشت . [ 1 
  ] گويد : هديه هايى را كه از ولايت سند و مكران و كرمان و فارس و اهواز و يمامه و رى و عمان از تحفه و روغن و ماهى و حبوب و پنير و امثال آن براى وى فرستاده\r\n\r\n","description":"","footnote":"\r\n[ 1 
  ] كلمهء متن صكاك ، جمع صك كه معرب چك پارسى است ، به معنى حواله كه اكنون نيز به همين معنى است يعنى حواله به بانك ( م )\r\n","page_name":" 5235 ","page_number":171},
  {"content":"\r\nبودند ، از خزينه هاى وى در آوردند كه بيشتر آن را فاسد يافتند ، از جمله پانصد ماهى بود كه از خانه جعفر\r\n( 238 و محمد به راه انداخته شد و بلايى بود .\r\nگويد : مدتها بسر كرديم و از عفونت آن از مربد گذر نمىتوانستيم كرد .\r\nدر اين سال خيزران مادر هارون الرشيد و موسى هادى در گذشت .\r\n\r\nسخن از خبر وقت در گذشت خيزران\r\nحسن گويد : روزى كه خيزران در گذشته بود و اين به سال صد و هفتاد و سوم بود ، رشيد را ديدم كه يك جبه سعيدى به تن داشت و يك عباى سوراخدار كبود رنگ كه كمر آن را بسته بود . پايهء تخت را گرفته بود و پابرهنه در گل مىرفت تا به گورستان قريش رسيد و پاهاى خويش را شست ، آنگاه پاپوش خواست و بر خيزران نماز كرد و وارد قبر وى شد .\r\nگويد : و چون از گورستان در آمد ، كرسىاى براى وى نهادند كه بر آن نشست و فضل بن ربيع را پيش خواند و به دو گفت : « به حق مهدى قسم - اين قسم را وقتى ياد مىكرد كه مىخواست سخن مؤكد باشد - كه هنگام شب دربارهء تو تصميمى مىگرفتم از عاملى يا چيز ديگر ، اما مادرم مانعم مىشد و دستور وى را اطاعت مىكردم .\r\nانگشتر را از جعفر بگير . » گويد : فضل بن ربيع به اسماعيل بن صبيح گفت : « ابو الفضل را بر تر از اين مىدانم كه به وى بنويسم و انگشتر را بگيرم ، اگر خواست آن را بفرستد . » گويد : مخارج عام و خاص را بعلاوه با دور يا و كوفه كه پنج بخش بود به فضل سپرد و كار او تا به سال صد و هفتاد و هشتم همچنان بهتر مىشد .\r\nبه قولى در گذشت محمد بن سليمان و خيزران به يك روز بود .\r\nدر اين سال رشيد ، جعفر بن محمد بن اشعث را از خراسان بياورد و آنجا را\r\n","description":"","footnote":"","page_name":" 5236 ","page_number":172},
  {"content":"\r\nبه پسرش عباس بن جعفر داد .\r\nدر اين سال هارون سالار حج بود . گويند : وى با احرام از مدينة السلام برون شد .\r\n( 239 آنگاه سال صد و هفتاد و چهارم در آمد .\r\n\r\nسخن از خبر حوادثى كه به سال صد و هفتاد و چهارم بود\r\nاز جمله اختلاف قبايلىاى بود كه در شام رخ داد .\r\nو هم در اين سال رشيد ، اسحاق بن سليمان هاشمى را ولايتدار سند و مكران كرد .\r\nو هم در اين سال رشيد ، يوسف بن ابى يوسف را به كار قضا گماشت . در اين وقت هنوز پدرش زنده بود .\r\nو هم در اين سال روح بن حاتم هلاك شد .\r\nو هم در اين سال رشيد سوى باقردى و بازبدى رفت و در باقردى قصرى بنيان كرد و شاعر در اين باب شعرى گفت به اين مضمون :\r\n« باقردى و بازبدى ييلاقگاه است و بهارگاه « و آبى خوشگوار به خنكى سلسبيل « بغداد چيست كه خاكش « كثافت است و گرماى آن سخت . » در اين سال عبد الملك بن صالح به غزاى تابستانى رفت .\r\nدر اين سال ، هارون الرشيد سالار حج بود ، از مدينه آغاز كرد و مال بسيار بر مردم آنجا تقسيم كرد .\r\nدر اين سال در مكه و با رخ داد و هارون از ورود آن بازماند و عاقبت روز\r\n","description":"","footnote":"","page_name":" 5237 ","page_number":173},
  {"content":"\r\nترويه وارد آنجا شد و طواف و سعى خويش را انجام داد . اما در مكه جا نگرفت .\r\n( 240 آنگاه سال صد و هفتاد و پنجم در آمد .\r\n\r\nسخن از خبر حوادثى كه به سال صد و هفتاد و پنجم بود\r\nاز جمله اين بود كه رشيد در مدينة السلام ولايت عهد مسلمانان را از پى خويش به پسرش محمد داد و براى وى از سرداران و سپاهيان بيعت گرفت و او را امين ناميد . در آن وقت سى و پنج ساله بود و سلم خاسر شعرى گفت به اين مضمون :\r\n« خداى خليفه را توفيق داد كه « خانهء خلافت را براى خالص نژاد برجسته « بنيان نهاد « وى از جانب پدر و پدر بزرگ ، خليفه بود « و ديدار وى و اخبار بر اين شاهد است « جهانيان در گهوارهء هدايت « براى محمد بن زبيده دختر جعفر « بيعت كردند . »\r\n\r\nسخن از خبر اينكه چرا رشيد براى محمد امين بيعت گرفت ؟\r\nچنان كه روح ، غلام فضل بن يحيى برمكى ، آورده ، سبب ، آن بود كه وى ديده بود كه عيسى بن جعفر به نزد فضل بن يحيى رفته بود و گفته بود كه ترا قسم مىدهم كه در كار بيعت خواهرزادهء من ، يعنى محمد پسر زبيده دختر جعفر بن منصور بكوشى كه\r\n","description":"","footnote":"","page_name":" 5238 ","page_number":174},
  {"content":"\r\nوى فرزند تو است و خلافت وى از آن تست .\r\nگويد : فضل به دو وعده داد كه چنين كند و بدين كار پرداخت و چنان بود كه جمعى از بنى عباس آرزوى خلافت داشتند ، از پى رشيد ، كه وى را وليعهد نبود و چون براى وى بيعت گرفت ، بيعت وى را نپسنديدند كه خردسال بود .\r\nگويد : وقتى فضل ولايتدار خراسان شد مصمم بود براى محمد بيعت بگيرد .\r\nمحمد بن حسين گويد : وقتى فضل بن يحيى به خراسان رفت ميان آنها مالها بخش كرد و سپاهيان را عطيه هاى پياپى داد . آنگاه بيعت محمد بن رشيد را آشكار كرد و كسان براى وى بيعت كردند و او را امين ناميد و نمرى در اين باب شعرى گفت به اين مضمون :\r\n« در مرو ، دستان عرب و عجم « با توفيق به دست فضل رسيد\r\n( 241 « براى بيعت وليعهد كه فضل « آن را با نيكخواهى و مهربانى و علاقه « استوار كرد « فضل براى برگزيده و نخبهء بنى عباس « پيمانى را استوار كرد كه شكست ندارد . » گويد : وقتى خبر به رشيد رسيد كه مردم مشرق بيعت كرده‌اند براى محمد بيعت گرفت و به آفاق نوشت كه در همه شهرها براى او بيعت گرفتند و ابان لاحقى در اين باب شعرى گفت به اين مضمون :\r\n« اى امير مؤمنان ، با رأى رهيافته « تصميمى گرفتى قرين هدايت .\r\n« ستايش خدا را كه ستايش از آن اوست . »\r\n","description":"","footnote":"","page_name":" 5239 ","page_number":175},
  {"content":"\r\nدر اين سال رشيد ، عباس بن جعفر را از خراسان معزول كرد و دايى خويش غطريف بن عطار را ولايتدار آنجا كرد .\r\nو هم در اين سال يحيى بن عبد الله بن حسن سوى ديلم رفت و آنجا جنبش آغاز كرد .\r\nدر اين سال عبد الرحمان بن عبد الملك به غزاى تابستانى رفت و تا اقريطيه رسيد . به گفتهء واقدى كسى كه در اين سال به غزاى تابستانى رفت عبد الملك بن صالح بود .\r\nگويد : در اين سال دچار سرمايى شدند كه دستها و پاهايشان را به بريدن داد .\r\nدر اين سال هارون الرشيد سالار حج بود .\r\n( 242 آنگاه سال صد و هفتاد و ششم در آمد .\r\n\r\nسخن از خبر حوادثى كه به سال صد و هفتاد و ششم بود\r\nاز جمله آن بود كه رشيد ولايت جبال و طبرستان و دنباوند و قومس و ارمينيه و آذربيجان را به فضل بن يحيى سپرد .\r\nو هم در اين سال يحيى بن عبد الله طالبى در ديلم قيام كرد .\r\n\r\nسخن از خبر قيام يحيى و عاقبت كار وى\r\nابو حفص كرمانى گويد : آغاز كار يحيى بن عبد الله از آنجا بود كه وى در ديلم قيام كرد و شوكتش بالا گرفت و كارش نيرو گرفت و مردمان از شهرها و ولايات به دو گراييدند و رشيد از اين بابت سخت آشفته شد چنان كه در آن روزها نبيذ نمىنوشيد .\r\n","description":"","footnote":"","page_name":" 5240 ","page_number":176},
  {"content":"\r\nپس فضل بن يحيى را با پنجاه هزار كس سوى او فرستاد . سرداران بزرگ و عاملان ولايت جبال و رى و گرگان و طبرستان و قومس و دنباوند و رويان نيز با وى بودند و مالها با وى برده بودند . ولايتها را به سرداران خويش داد ، مثنى بن حجاج بن - قتيبه را ولايتدار گرگان كرد و بگفت تا پانصد هزار درم به دو دهند . در نهر بين اردو زد و شاعران ستايش وى گفتند كه عطيه شان داد و بسيار داد ، كسان با شعر به دو توسل جستند و مال بسيار ميانشان پخش كرد .\r\nگويد : وقتى فضل بن يحيى حركت مىكرد منصور بن زياد را به در امير مؤمنان نايب خويش كرد كه نامه هاى وى به دست منصور مىرسيد و جواب آن پيش وى فرستاده مىشد ، كه به منصور و پسرش اعتماد داشتند از آن رو كه با برمكيان صحبت قديم داشته بود و حرمتشان مىكرده بود .\r\nگويد : عاقبت فضل از اردوگاه خويش روان شد و نامه هاى رشيد با خبر و تحفه و جايزه و خلعتها پياپى به دو مىرسيد . فضل نيز به يحيى نامه مىنوشت و ملايمت مىكرد و استمالت مىكرد و قسم مىداد و بيم مىداد و مشورت مىداد و اميد مىداد .\r\nگويد : فضل در طالقان رى و دستبى فرود آمد در محلى به نام اشب كه بسيار سرد بود و پر برف .\r\n( 243 گويد : فضل در آنجا بماند و نامه هاى وى پيوسته به يحيى مىرسيد ، به فرمانرواى ديلم نيز نامه نوشت و هزار هزار درم براى او معين كرد كه كمك كند تا يحيى به نزد وى آيد و مال را براى فرمانرواى ديلم ببردند . يحيى پذيرفت كه صلح كند و همراه فضل برود به شرط آنكه رشيد به خط خويش از روى نسخه اى كه يحيى به نزد او مىفرستد امانى براى وى بنويسد .\r\nگويد : فضل اين را براى رشيد نوشت كه وى را خرسند كرد و منزلت فضل به نزد وى بالا رفت و امانى براى يحيى بن عبد الله نوشت و فقيهان و قاضيان و بيشتر\r\n","description":"","footnote":"","page_name":" 5241 ","page_number":177},
  {"content":"\r\nبنى هاشم و مشايخشان از جمله عبد الصمد بن على و عباس بن محمد و محمد بن ابراهيم و موسى بن عيسى و امثالشان شاهد آن شدند . اماننامه را با جايزه ها و بخششها و هديه ها فرستاد كه فضل آن را بنزد يحيى فرستاد . يحيى بنزد وى آمد كه او را به بغداد آورد و رشيد وى را به وضعى دلخواه پذيرفت و بگفت تا مال بسيار به دو دادند و مقرريهاى خوب معين كرد و از آن پس كه چند روز در خانه يحيى بن خالد ببود به خانه اى مجلل فرود آورد .\r\nگويد : و چنان بود كه رشيد كار يحيى را به خويشتن عهده مىكرد و آن را به ديگرى وا نمىگذاشت ، از آن پس كه از خانهء يحيى بن خالد جا به جا شد بگفت تا كسان به نزد وى روند و او را سلام گويند .\r\nگويد : رشيد در كار گرامى داشتن فضل مبالغه كرد ، مروان بن ابى حفصه در اين باب شعرى دارد به اين مضمون :\r\n« ظفر يافتى ، دست برمكى نيرومند باد « كه با آن دريدگى ما بين هاشميان را « رفو كردى « در صورتى كه رفو گران از التيام آن « وا مانده بودند « و دست بداشته بودند و گفته بودند « كه التيامپذير نيست « اما تو در عرصهء بزرگى توفيقى يافتى « كه پيوسته ياد آن به موسمها مىرود « و هر وقت تيرهاى نصيب را به هم پيوندند « تير ملك همچنان قرين توفيق است . » گويد : ابو ثمامهء خطيب نيز شعرى را كه خود گفته بود براى من خواند به اين\r\n","description":"","footnote":"","page_name":" 5242 ","page_number":178},
  {"content":"\r\nمضمون :\r\n« روز طالقان از آن فضل بود « و پيش از آن روزى داشت كه به نزد خاقان فرود آمد « مانند دو روز پياپى وى كه در دو غزا بود « دو روزى نبود « مرزها را استوار كرد و الفت هاشميان را « از آن پس كه به پراكندگى رفته بود\r\n( 244 « پس آورد كه جمع آن به هم پيوست « حكم وى جمع هاشميان را « از اينكه دو شمشير ميانشان برهنه شود « محفوظ داشت « حكم اينست نه آنچه از تدليس آن « جدايى بالا گرفت و حكمان متفرق شدند . » فضل يكصد هزار درم به دو بخشيد و خلعت داد و ابراهيم آن را به آهنگ خواند .\r\nعبد الله بن موسى حسنى گويد : وقتى يحيى بن عبد الله از ديلم بيامد در خانه على ابن ابى طالب به نزد وى رفتم ، گفتمش : « اى پسر عم ، پس از تو خبر گويى نيست و پس از من خبر نيوشى نيست ، خبر خويش را با من بگوى . » گفت : « اى برادر زاده ، به خدا چنان بودم كه حيى بن اخطب ضمن شعرى گفته بود :\r\n« به دينت قسم « ابن اخطب خويشتن را ملامت نمىكند « كه هر كه را خدا يارى نكند\r\n","description":"","footnote":"","page_name":" 5243 ","page_number":179},
  {"content":"\r\n« بى يار مىماند « همى كوشد تا به خويشتن معذور باشد « و از هر جا كه ميسر باشد نيرو همى جويد . » ضبى به نقل از پيرى از نوفليان گويد : به نزد عيسى بن جعفر در آمديم ، براى وى متكاها روى هم نهاده بودند و او ايستاده بود و بدان تكيه داده بود و از چيزى كه به خاطر داشت و از آن شگفتى مىكرد ، خندان بود .\r\nبه دو گفتيم : « اين چيست كه امير را مىخنداند كه خدا مسرت وى را مداوم بدارد . » گفت : « امروز چندان خرسندى داشتم كه هرگز مانند آن نداشته بودم . » گفتيم : « خداى خرسندى امير را به كمال برد . » گفت : « به خدا جز به حال ايستادن از آن براى شما سخن نمىكنم . » و همچنان ايستاده بود و به متكاها تكيه داده بود و گفت : « امروز به نزد امير مؤمنان رشيد بودم ، يحيى بن عبد الله را پيش خواند كه وى را از زندان بياوردند ، با بندهاى آهنين . به كار ابن عبد الله زبيرى نيز به نزد وى بود . » راوى گويد : به كار با خاندان ابو طالب سخت دشمن بود و به نزد هارون در بارهء آنها سخنچينى مىكرد و اخبارشان را به بدى مىگفت . رشيد او را ولايتدار مدينه كرده بود و دستور داده بود با آنها سختى كند .\r\nعيسى گويد : وقتى يحيى را پيش خواندند رشيد به حال خنده به به كار گفت :\r\n« هى ، هى ، اين گمان دارد كه ما او را مسموم كرده‌ايم . » يحيى گفت : « گمان دارد يعنى چه ؟ اين درد زبان من است . » گويد : زبان خويش را در آورد كه چون سبزى سبز بود .\r\n( 245 گويد : رنگ هارون بگشت و سخت خشمگين شد .\r\nگويد : يحيى گفت : « اى امير مؤمنان ، ما را قرابت و خويشاوندىاى هست ، ما\r\n","description":"","footnote":"","page_name":" 5244 ","page_number":180},
  {"content":"\r\nترك و ديلم نيستيم ، اى امير مؤمنان ، ما و شما مردم يك خاندانيم ، خدا و قرابتى را كه با پيمبر خدا داريم ، صلى الله عليه و سلم ، به ياد تو مىآرم ، براى چه مرا محبوس داشته اى و شكنجه مىدهى ؟ » گويد : هارون نسبت به دو رقت آورد ، اما زبيرى رو به دو كرد و گفت : « اى امير مؤمنان ، سخن اين فريبت ندهد كه مخالف است و عصيانگر و اين را از روى مكارى و خبث مىگويد ، اين ، مدينهء ما را به تباهى داد و در آنجا عصيان آورد . » گويد : يحيى رو به دو كرد به خدا از امير مؤمنان اجازهء سخن كردن نخواست و گفت : « من مدينه را به تباهى مىدهم ، خدايتان عافيت دهد ، شما كى باشيد ؟ » زبيرى گفت : « سخن وى در حضور تو چنين است ، وقتى در غياب تو باشد چگونه است ؟ شما كى باشيد را از روى تحقير ما مىگويد . » گويد : يحيى رو به دو كرد و گفت : « بله ، خدايتان عافيت دهد ، شما كى باشيد ؟\r\nمدينه هجرتگاه عبد الله بن زبير بود يا هجرتگاه پيمبر خدا صلى الله عليه و سلم ؟ تو كى هستى كه بگويى مدينهء ما را به تباهى داد ، به سبب پدران من و پدران اين بود ، كه پدر تو به مدينه مهاجرت كرد . » گويد : پس از آن يحيى گفت : « اى امير مؤمنان ، مردم فقط ماييم و شما ، اگر ما بر ضد شما قيام كنيم ، گوييم خورديد و ما را گرسنه داشتيد ، پوشيديد و ما را برهنه داشتيد ، سوار شديد و ما را پياده داشتيد ، بدين سان دربارهء شما مقالتى يا بيم ، شما نيز به سبب قيام ما بر ضدتان در بارهء ما مقالتى يابيد كه گفتار سر به سر شود و امير مؤمنان با كسان خويش تفضل از سر گيرد ، اما براى چه اين و امثال او بر مردم خاندان تو جرأت آورده‌اند و به نزد تو از آنها سعايت مىكنند ! به خدا اين سعايت كه از ما به نزد تو مىكند از روى نيكخواهى نسبت به تو نيست به نزد ما نيز مىآيد و از تو سعايت مىكند ، بى آنكه نسبت به ما نيكخواه باشد ، مىخواهد ميان ما دورى افكند و از يكى به وسيلهء ديگر انتقام گيرد . به خدا اى امير مؤمنان ، وقتى برادرم\r\n","description":"","footnote":"","page_name":" 5245 ","page_number":181},
  {"content":"\r\nمحمد بن عبد الله كشته شد اين پيش من آمد و گفت : « خدا قاتل وى را لعنت كند . » و مرثيه اى را كه درباره وى گفته بود براى من خواند كه در حدود بيست بيت بود و گفت : « اگر در اين كار جنبش كنى من نخستين كسم كه با تو بيعت مىكند ، چرا سوى بصره نمىروى ، دستهاى ما با تو است . » گويد : چهرهء زبيرى دگرگون شد و سياه شد .\r\nهارون رو به دو كرد و گفت : « اين چه مىگويد ؟ » گفت : « اى امير مؤمنان دروغگوست ، يك كلمه از آنچه مىگويد نبوده . » گويد : رو به يحيى بن عبد الله كرد و گفت : « قصيده اى را كه در رثاى وى گفته بود نقل مىكنى ؟ »\r\n( 246 گفت : « بله ، اى امير مؤمنان ، خدايت قرين صلاح بدارد . » گويد : پس قصيده را براى وى بخواند . زبيرى گفت : « اى امير مؤمنان قسم به خدايى كه خدايى جز او نيست - و دنبالهء قسم دروغ را بر زبان راند - چيزى از آنچه مىگويد نبوده و درباره من چيزها مىگويد كه نگفته‌ام . » گويد : رشيد روى به يحيى بن عبد الله كرد و گفت : « قسم ياد كرد ، آيا شاهدانى هستند كه اين مرثيه را شنيده باشند ؟ » گفت : « نه ، اى امير مؤمنان ، ولى او را به ترتيبى كه مىخواهم قسم مىدهم . » گويد : پس او را قسم داد .\r\nگويد : رو به زبيرى كرد و گفت : « بگو از قوت و نيروى خدا بيزار باشم و به قوت و نيروى خويش متكى باشم اگر اين را گفته باشم . » زبيرى گفت : « اى امير مؤمنان ، اين چه جور قسمى است ! من براى وى به خدايى كه جز او خدايى نيست قسم ياد مىكنم ، و او مرا به چيزى قسم مىدهد كه نمىدانم چيست . » يحيى بن عبد الله گفت : « اى امير مؤمنان ، اگر راست مىگويد چه مانعى دارد كه\r\n","description":"","footnote":"","page_name":" 5246 ","page_number":182},
  {"content":"\r\nقسمى را كه از او مىخواهم ياد كند . » گويد : هارون به دو گفت : « واى تو ، قسم ياد كن . » گفت : « از قوت و نيروى خدا بيزار باشم و به قوت و نيروى خويش متكى باشم . . . » گويد : اما آشفته شد و بلرزيد و گفت : « اى امير مؤمنان ، نمىدانم اين قسم كه از من مىخواهد چيست ؟ من به خداى بزرگ قسم ياد كردم كه از همه چيزها بزرگتر است . » گويد : هارون به دو گفت : « يا قسم ياد مىكنى يا بر ضد تو باور مىدارم و عقوبتت مىكنم . » گويد : زبيرى گفت : « از قوت و نيروى خدا بيزار باشم و به قوت و نيروى خويش متكى باشم ، اگر اين را گفته باشم . » گويد : از پيش هارون برون شد و هماندم خداى او را به فلج مبتلا كرد .\r\nگويد : عيسى بن جعفر گفت : « به خدا از اينكه يحيى يك كلمه از آنچه در ميانشان رفته بود نكاست و در گفتگو با وى كوتهى نياورد ، خرسند نيستم . » گويد : اما زبيريان پندارند كه زنش او را كشت . وى از فرزندان عبد الرحمان ابن عوف بود .\r\nزبير بن هشام گويد : به كار بن عبد الله زنى از فرزندان عبد الرحمان بن عوف گرفت كه در دل زن جايى داشت و روى او كنيزى گرفت كه به غيرتش آورد .\r\nگويد : پس آن زن باد و غلام زنگى به كار ملاطفت كرد و بدانها گفت : « اين فاسق قصد كشتن شما دارد ، مرا در كشتن وى يارى مىكنيد »\r\n( 247 گفتند : « بله . » و آن زن به هنگامى كه به كار به خواب بود به نزد وى رفت غلامان نيز با وى بودند كه روى چهره اش نشستند تا بمرد .\r\nگويد : پس به آنها نبيذ نوشانيد تا به دور بستر قى كردند ، سپس آنها را برون\r\n","description":"","footnote":"","page_name":" 5247 ","page_number":183},
  {"content":"\r\nبرد و به نزد بستر به كار شيشهء شرابى نهاد . صبحگاهان كسان وى فراهم آمدند . زن گفت : « مست شد و قى كرد و شكمش پاره شد و بمرد . » گويد : غلامان را گرفتند و به سختى تازيانه زدند كه به كشتن وى اقرار كردند و گفتند كه زن به آنها دستور داده ، پس زن را از خانه برون كردند و ارث به او ندادند .\r\nابو الخطاب گويد : شبى جعفر بن يحيى برمكى ضمن صحبت گفت : « امروز رشيد ، يحيى بن عبد الله بن حسن را پيش خواند ، ابو البخترى قاضى و محمد بن حسن فقيه يار ابو يوسف نيز پيش وى بودند ، اماننامه اى را كه به يحيى داده بود بخواست و به محمد بن حسن گفت : « دربارهء اين اماننامه چه مىگويى ؟ آيا درست است ؟ » گفت : « درست است . » گويد : رشيد با وى محاجه كرد . محمد بن حسن به دو گفت : « با اماننامه چه مىكنى ؟ اگر كافر حربى نيز بود و از نبردگاه رفته بود ، در امان بود . » رشيد اين را در دل گرفت . پس از آن از ابو البخترى خواست كه اماننامه را بنگرد . ابو البخترى گفت : « اين از فلان و فلان جهت بىاعتبار است . » رشيد گفت : « تو قاضى القضاتى و اين را بهتر مىدانى » ، آنگاه اماننامه را پاره كرد و ابو البخترى آب دهان بر آن افكند .\r\nگويد : به كار بن عبد الله بن مصعب كه در آن مجلس حاضر بود ، روى به عبد الله بن - يحيى كرد و گفت : « اختلاف آوردى و از جماعت جدا شدى و با ما مخالفت كردى و قصد خليفهء ما كردى و چنين كردى و چنان كردى . » يحيى گفت : « شما كى باشيد كه خدا رحمتتان كند ؟ » جعفر گويد : رشيد خوددارى نتوانست و به شدت خنديد .\r\nگويد : يحيى برخاست كه سوى زندان رود ، رشيد به دو گفت : « باز آى ، مگر اكنون\r\n","description":"","footnote":"","page_name":" 5248 ","page_number":184},
  {"content":"\r\nاين بيمارى را بر او نمىبيند . اگر بميرد ، كسان گويند مسمومش كردند . » يحيى گفت : « نه ، از وقتى در حبس بوده‌ام بيمار بوده‌ام ، و پيش از آن نيز بيمار بودم . » ابو الخطاب گويد : پس از آن يحيى بيشتر از يك ماه نبود و در گذشت .\r\nعبد الله بن عباس معروف به خطيب گويد : روزى به در رشيد بودم ، من بودم و پدرم . آن روز از سپاهيان و سرداران چندان حضور داشتند كه نظيرشان را پيش از آن ، و پس از آن بر در خليفه اى نديدم و نديده بودم .\r\nگويد : فضل بن ربيع\r\n( 248 بنزد پدر من آمد و گفت : « در آى » ، لختى صبر كرد سپس بنزد من آمد و گفت : « در آى . » من در آمدم و رشيد را ديدم كه زنى با وى بود كه با زن سخن مىكرد . پدرم به من اشاره كرد كه نمىخواهد كسى به نزد وى در آيد ، براى تو اجازه خواستم از اين رو كه بسيار كس بر در بود و وقتى وارد مىشدى حرمتت پيش كسان مىافزود .\r\nگويد : اندكى ببوديم كه فضل بن ربيع آمد و گفت : « عبد الله بن مصعب زبيرى اجازهء ورود مىخواهد . » رشيد گفت : « امروز نمىخواهم كسى به نزد من آيد . » گفت : « مىگويد چيزى دارم كه مىخواهم بگويم . » گفت : « بگو با تو بگويد . » گفت : « به او گفتم ، اما مىگويد : جز با تو نخواهد گفت . » گفت : « او را بيار . » گويد : فضل برفت كه زبيرى را بيارد و رشيد به سخن با آن زن مشغول شد . پدرم روى به من كرد و گفت : « چيزى ندارد كه بگويد ، بلكه فضل مىخواهد بدين وسيله به كسانى كه بر درند بفهماند كه امير مؤمنان ما را به سبب خصوصيتى كه داشته‌ايم وارد نكرده ، بلكه ما را به درون آورده كه چيزى از ما بپرسد ، چنان كه اين زبيرى\r\n","description":"","footnote":"","page_name":" 5249 ","page_number":185},
  {"content":"\r\nنيز وارد شده . » گويد : زبيرى نمايان شد و گفت : « اى امير مؤمنان چيزى هست كه مىخواهم بگويم . » به دو گفت : « بگوى . » گفت : « راز است . » گفت : « در قبال عباس چيزى راز نيست . » گويد : من برخاستم كه رشيد گفت : « و در قبال تو نيز ، عزيز من . » و من بنشستم .\r\nبه دو گفت : « بگوى » گفت : « به خدا بر امير مؤمنان از زنش و دخترش و كنيزش كه با وى مىخوابد و خادمش كه لباسش را به دو مىدهد و نزديكترين سردارانش و دورترينشان بيمناكم . » گويد : ديدمش كه رنگش بگشت . گفت : « چه شده ؟ » گفت : « دعوت يحيى بن عبد الله به من رسيد و دانستم كه وقتى اين دعوت با وجود دشمنىاى كه ميان ما و آنها هست ، به من مىرسد ، هيچكس بر در تو نيست كه دل به مخالفت تو نداشته باشد . » گفت : « اين را رو به روى او مىگويى ؟ » گفت : « آرى . » رشيد گفت : « او را بيار . » گويد : يحيى بيامد ، زبيرى سخنى را كه با رشيد گفته بود تكرار كرد .\r\nيحيى بن عبد الله گفت : « به خدا اى امير مؤمنان ، سخنى آورده كه اگر به كسى كه كمتر از تو باشد دربارهء كسى بيشتر از من گفته شود و بر او تسلط داشته باشد ، هرگز از دست وى جان نبرد . مرا خويشاوندى و قرابت هست . چرا اين كار را عقب نمىاندازى ! شتاب ميار ، شايد زحمت من بىدخالت دست و زبان تو برداشته\r\n","description":"","footnote":"","page_name":" 5250 ","page_number":186},
  {"content":"\r\nشود . شايد خويشاوند خويش را به ترتيبى كه نمىدانى از پيش بردارى ، من در حضور تو با وى مبادلهء نفرين مىكنم ( مباهله ) اندكى صبر كن . » آنگاه گفت : « اى عبد الله ،\r\n( 249 اگر مىخواهى بر خيز و نماز كن . » گويد : يحيى برخاست و رو به قبله كرد و دو ركعت مختصر كرد . عبد الله نيز دو ركعت بكرد . آنگاه يحيى نشست و گفت : « بنشين . » سپس انگشتان دست خويش را در انگشتان دست وى كرد و گفت : « خدايا اگر مىدانى كه من عبد الله بن مصعب را به مخالفت اين - و دست بر او نهاد و به دو اشاره كرد - خوانده‌ام ، مرا به عذابى از جانب خويش مبتلا كن و به قوت و توان خويشتنم واگذار و گر نه او را به قوت و توانش واگذار و از جانب خويش به عذابى مبتلا كن ، آمين اى پروردگار جهانيان . » عبد الله گفت : « آمين پروردگار جهانيان . » آنگاه يحيى بن عبد الله به عبد الله بن مصعب گفت : « تو نيز چنان گوى كه من گفتم . » عبد الله گفت : « خدايا اگر مىدانى كه يحيى بن عبد الله مرا به مخالفت اين نخوانده مرا به قوت و توان خودم واگذار و از جانب خويش به عذابى مبتلا كن و گر نه او را به قوت و توان خودش واگذار و به عذابى از جانب خويش مبتلا كن ، آمين اى پروردگار جهانيان . » گويد : آنگاه از هم جدا شدند . رشيد بگفت تا يحيى را در يك طرف خانه بداشتند و چون برفت و عبد الله بن مصعب نيز برفت ، رشيد رو به پدر من كرد و گفت :\r\n« دربارهء وى چنين و چنان كردم و فلان و به همان كردم » و منتهاى خويش را در مورد وى بر شمرد . پدرم دو كلمه با وى سخن كرد كه با آن از گنجشكى دفاع نمىكنند و اين از بيم جان خويش بود .\r\nگويد : به ما دستور باز رفتن داد . ما برفتيم ، من به نزد پدرم وارد شدم كه لباس سياه او را در آرم و اين عادت من بود ، داشتم كمربند او را مىگشودم كه غلام وارد شد و گفت : « فرستادهء عبد الله بن مصعب آمده . »\r\n","description":"","footnote":"","page_name":" 5251 ","page_number":187},
  {"content":"\r\nگفت : « بيارش » گويد : و چون بيامد گفت : « خبر چيست ؟ » گفت : « مولايم به تو مىگويد : ترا به خدا پيش من آى . » پدرم به غلام گفت : « به دو بگوى ، تا كنون پيش امير مؤمنان . بوده‌ام ، عبد الله را پيش تو فرستادم هر چه را با من خواهى گفت با وى بگوى . » آنگاه به غلام گفت : « برو كه از پى تو مىآيد . » سپس به من گفت : « مرا خواسته تا از من دربارهء دروغى كه آورده بود كمك بخواهد ، اگر كمكش كنم خويشاوندى خويش را با پيمبر خدا ، صلى الله عليه و سلم ، بريده‌ام و اگر مخالفت وى كنم در باره من سعايت كند . كسان به وسيلهء فرزندان خويش از ناخوشاينديها محفوظ مىمانند و آنها را سپر خويش مىكنند ، پيش وى برو و هر چه گفت جواب تو اين باشد كه به پدرم مىگويم ترا مىفرستم\r\n( 251 اما بر تو نيز بيمناكم . » گويد : وقتى از پيش رشيد باز مىگشتيم كه بنزد وى دير مانده بوديم . پدرم گفت : « غلامى را كه در خانه ميرفت نديدى . به خدا همين كه ما را برون فرستاد كار وى را تمام كرد - مقصودش يحيى بود - انا لله و انا اليه راجعون » عبد الله نفسهاى ما را مىشمارد .\r\nگويد : با فرستاده برفتم . در اثناى راه كه از رفتن خويش غمين بودم به فرستاده گفتم : « واى تو ، كار وى چيست و چه نگرانىاى داشت كه در چنين وقتى از پى پدر من فرستاد ؟ » گفت : « وقتى از در بيامد هماندم كه از است فرود آمد فرياد زد : « شكمم ! شكمم ! » عبد الله بن عباس گويد : اين سخن غلام را اهميت ندادم و بدان توجهى نكردم وقتى به در كوچه رسيديم - كوچه اى بود كه در رو نداشت - درها را بگشود زنان را ديديم كه برون آمده بودند ، موهايشان آشفته بود و طناب به كمر بسته بودند به صورتهاى\r\n","description":"","footnote":"","page_name":" 5252 ","page_number":188},
  {"content":"\r\nخويش مىزدند و فغان مىكردند كه مرد مرده بود .\r\nگويد : با خويش گفتم : چيزى از اين شگفتتر نديده‌ام . اسب خويش را باز گردانيدم و چنان تاختم كه پيش از آن و پس از آن هرگز مانند آن تاختى نداشتم .\r\nغلامان و اطرافيان در انتظار من بودند كه دل پير مرد به من مشغول بود ، وقتى مرا ديدند دوان وارد شدند ، با پيراهن و سربند ، نگران به پيشواز من آمد و بانگ مىزد :\r\n« پسر كم چه خبر بود ؟ » گفتم : « مرد . » گفت : « حمد خداى را كه او را كشت و تو و ما را از وى آسوده كرد . » گويد : هنوز سخن خويش را به سر نبرده بود كه خادم رشيد در آمد كه دستور مىداد پدرم برنشيند و من نيز با وى باشم . در آن اثنا كه به راه مىرفتيم پدرم گفت : « اگر روا بود براى يحيى دعوى نبوت شود كسانش اين دعوى را مىكردند ، وى را به نزد خدا ذخيره مىنهم . » كه به خدا ترديد نداشتيم كه او كشته شده .\r\nگويد : برفتيم تا به نزد رشيد در آمديم و چون ما را بديد گفت : « اى عباس ، خبر را نشنيده اى ؟ » پدرم گفت : « چرا ، حمد خداى كه او را به سبب زبانش از پاى در آورد و ترا اى امير مؤمنان از آسيب زدن خويشاوندانت محفوظ داشت . » رشيد گفت : « به خدا آن مرد سالم است و مطابق دلخواه . » و پرده را برداشت كه يحيى در آمد ، به خدا من هراس را در پير مردم بديدم ، و چون رشيد در يحيى نگريست بانگ زد كه اى ابو محمد مگر خبر ندارى كه خدا دشمن سمكارت را بكشت ؟\r\nگفت : « حمد خداى را كه به امير مؤمنان معلوم داشت كه دشمن وى بر من دروغ بسته بود و او را از آسيب خويشاوند خويش محفوظ داشت . اى امير مؤمنان\r\n","description":"","footnote":"","page_name":" 5253 ","page_number":189},
  {"content":"\r\nبه خدا اگر اين كار را مىخواستم و شايستهء آن بودم و از پى آن بودم - در صورتى كه در پى آن نيستم و آن را نمىخواهم - و دست يافتن بدان جز به يارى وى ميسر نبود\r\n( 251 و در جهان جز من و تو و او كس نبود ، هرگز از وى بر ضد تو نيرو نمىگرفتم به خدا اين هم يكى از آفتهاى تو است - و به فضل بن ربيع اشاره كرد - به خدا اگر ده هزار درم به او بدهى و يك خرما بيشتر از من طمع داشته باشد ، ترا بدان مىفروشد . » گفت : « اما دربارهء عباسى بجز نيكى مگوى . » گويد : در آن روز بگفت تا يكصد هزار دينار به او بدهند . وى را قسمتى از روز بداشته بود .\r\nابو يونس گويد : هارون ، يحيى را با اين بار ، سه بار بداشت و چهار صد هزار دينار به دو داد .\r\nدر اين سال در شام ميان نزاريان و يمانيان اختلاف افتاد ، در آن وقت سر نزاريان ابو الهندام بود .\r\n\r\nسخن از خبر فتنه اى كه ميان نزاريان و يمانيان بود\r\nگويند : وقتى اين فتنه در شام رخ داد ، عامل سلطان در آنجا موسى بن عيسى بود و از نزاريان و يمانيان به سبب تعصبى كه بر ضد همديگر داشتند بسيار كس كشته شد . رشيد موسى بن حيى بن خالد را ولايتدار شام كرد و جمعى ا سرداران و سپاهيان و مشايخ دبيران را به دو پيوست كه چون به شام رسيد براى ورود به آنجا از صالح بن على هاشمى كمك خواست .\r\nراوى گويد : موسى در شام بماند تا ميان مردمش صلح آورد و فتنه آرام شد و كار آنجا به استقامت آمد و خبر آن در دار السلام به رشيد رسيد .\r\n","description":"","footnote":"","page_name":" 5254 ","page_number":190},
  {"content":"\r\nگويد : رشيد حكم دربارهء شاميان را به يحيى سپرد كه از آنها و آنچه در ميانشان رفته بود در گذشت و آنها را به بغداد آورد . اسحاق بن حسان خزيمى در اين باب شعرى گفت به اين مضمون :\r\n« كيست كه به يحيى كه ديدار وى « سخت دشوار است بگويد « اى رعايتگر اسلام بدون قصور « و با ملايمت و نكوكارى .\r\n« آبگاههاى وى خوش بود و همى نوشانيد « و در بلنديها جاى مىگرفت « تا وقتى كه در دار السلام جاى گرفت « بر هر مرزى از قلب وى نگهبانى هست « و نگاهى دقيق كه سستى نگيرد . »\r\n( 252 شاعر ديگر دربارهء موسى شعرى دارد به اين مضمون :\r\n« شام چنان آشفته شد « كه سر مولود سپيد مىشد « موسى سواران و سپاهيان خويش را « بر آن ريخت « و چون شخص يگانه بيامد « شام به اطاعت آمد « وى بخشنده ايست كه در كار بخشندگى « از همه بخشندگان بالا گرفته است « بخشش پدرش يحيى « و بخشش نياكانش راهبر وى بوده است\r\n","description":"","footnote":"","page_name":" 5255 ","page_number":191},
  {"content":"\r\n« موسى بن يحيى نو و كهنهء خويش را « همى بخشيد « موسى همانوقت كه در گهواره بود « به اوج بزرگوارى رسيد « من مدح خويش را از منثور و منظوم خاص وى كردم « اين عادت نيكو را « از برمكيان دارد « كه همه شعر از كوتاه و بلند « خاص ايشان شده است . » در اين سال رشيد غطريف بن عطاء را از خراسان برداشت و حمزة بن مالك بن - هيثم خزاعى را به جاى وى نهاد ، حمزه لقب عروس داشت .\r\nو هم در اين سال رشيد ، جعفر بن يحيى برمكى را ولايتدار مصر كرد و او عمر ابن مهران را بر آنجا گماشت .\r\n\r\nسخن از اينكه چرا رشيد جعفر را ولايت مصر داد و چرا جعفر ، عمر را بر آنجا گماشت ؟\r\nاحمد بن محمد گويد : رشيد خبر يافت كه موسى بن عيسى كه عامل مصر بود آهنگ خلع دارد . گفت : « به خدا سفيه ترين كسى را كه بر در من هست به جاى او مىنهم ، يكى را براى من در نظر گيريد . » گويد : عمر بن مهران را براى وى ياد كردند كه در آن وقت دبير خيزران بود و براى ديگرى دبيرى نكرده بود . عمر مردى لوچ بود\r\n( 253 و كريه المنظر و بد لباس ، عبايش از همه لباسش گرانقدرتر بود كه سى درم مىارزيد ، لباس خود را بالا مىزد\r\n","description":"","footnote":"","page_name":" 5256 ","page_number":192},
  {"content":"\r\nو آستينهاى كوتاه داشت . بر استرى مىنشست كه طنابى داشت با لگام آهنين و غلامش را پشت خودش سوار مىكرد .\r\nگويد : پس رشيد عمر را بر خراج و املاك و جنگ مصر گماشت .\r\nعمر گفت : « اى امير مؤمنان آن را عهده مىكنم به يك شرط . » گفت : « چيست ؟ » گفت : « اجازه‌ام با خودم باشد كه چون ولايت را سامان دادم باز آيم . » گويد : رشيد اين را پذيرفت و عمر سوى مصر رفت . موسى بن عيسى از ولايتدارى عمر خبر يافت و منتظر آمدن وى بود . عمر بن مهران بر استرى بود كه وارد مصر شد ، غلام وى ابو دره نيز بر استرى كند رفتار بود ، سوى خانهء موسى بن - عيسى رفت كه كسان به نزد وى بودند ، وارد شد و پايين مجلس نشست و چون اهل مجلس پراكنده شدند موسى بن عيسى به دو گفت : « اى پير حاجتى دارى ؟ » گفت : « بله ، خداى امير را قرين صلاح بدارد . » آنگاه برخاست و نامه ها را به دو داد .\r\nگفت : « ابو حفص مىآيد ، خدايش زنده بدارد . » گفت : « من ابو حفصم . » گفت : « عمر بن مهران تويى ؟ » گفت : « آرى . » گفت : « خدا فرعون را لعنت كند كه مىگفت : مگر ملك مصر از آن من نيست ؟ » گويد : آنگاه موسى كار را به دو تسليم كرد و حركت كرد ، عمر بن مهران به ابو دره غلام خويش گفت : « هديه اى كه در كيسه جاى نگيرد مپذير . » گويد : كسان هديه هاى خويش را مىفرستادند . آنچه را تحفه بود نمىپذيرفت ،\r\n","description":"","footnote":"","page_name":" 5257 ","page_number":193},
  {"content":"\r\nنقد و جامه را مىپذيرفت و پيش عمر مىبرد كه نام فرستندگان را بر آن مىنوشت .\r\nآنگاه خراج را حواله داد ، در مصر كسانى بودند كه به تأخير و كاستن خراج عادت كرده بودند . از يكى از آنها آغاز كرد كه تعلل كرد ، گفت : « به خدا اگر سالم ماندى بايد خراج خويش را در بيت المال مدينة السلام بپردازى . » گفت : « من مىپردازم و آنجا بفرست . » گفت : « من قسم ياد كرده‌ام و قسم خويش را نمىشكنم . » گويد : پس او را با دو سپاهى بفرستاد . و چنان بود كه در آن وقت مكاتبهء عاملان با خليفه بود ، همراه آنها به رشيد نوشت كه من فلان پسر فلان را پيش خواندم و خراجى را كه به عهده داشت مطالبه كردم كه تعلل كرد و مهلت خواست كه مهلتش دادم . آنگاه او را پيش خواندم كه عذر آورد و به انكار گراييد . من نيز قسم ياد كردم كه بايد خراج خويش را در بيت المال مدينة السلام بپردازد ، مجموع آنچه به عهده دارد فلان و به همان مبلغ است . من او را با فلان پسر فلان و فلان پسر فلان ، از سپاهيان امير مؤمنان از ابواب جمعى فلان پسر فلان فرستادم ، اگر امير مؤمنان ، خواهد كه وصول آن را به\r\n( 254 من نويسد بنويسد انشاء الله تعالى .\r\nگويد : پس از آن هيچكس دربارهء خراج تعلل نكرد . بخش اول خراج و بخش دوم را وصول كرد و چون بخش سوم رسيد مطالبه كرد و تعلل كردند .\r\nخراجپردازان و بازرگانان را پيش خواند و مطالبه كرد كه عذر آوردند و از تنگدستى شكوه كردند . بگفت تا هديه هايى را كه پيش وى فرستاده بودند بياوردند و در كيسه ها نگريست و صراف [ 1 
  ] را پيش خواند كه محتواى آن را وزن كرد و به حساب صاحبانش نهاد .\r\nآنگاه جعبه ها را بخواست و دربارهء محتواى آن بانگ زد و آن را بفروخت و قيمت آن را به حساب صاحبانش نهاد ، آنگاه گفت : « اى قوم ، من هديه هاى شما را براى وقت حاجتتان محفوظ داشتم ، مال ما را بپردازيد . » كه پرداختند تا همه خراج مصر\r\n\r\n","description":"","footnote":"\r\n[ 1 
  ] كلمهء متن جهبذ معرب كهبد فارسى بمعنى صراف و تحصيلدار و سمسار . ( م )\r\n","page_name":" 5258 ","page_number":194},
  {"content":"\r\nرا گرفت و بازگشت و جز او كس را ندانند كه همه خراج مصر را گرفته باشد .\r\nپس حركت كرد ، بر استرى بود ، ابو دره نير بر استرى بود ، كه اجازه بازگشتنش با خودش بود .\r\nدر اين سال عبد الرحمان بن عبد الملك به غزاى تابستانى رفت و قلعه اى را بگشود .\r\nدر اين سال سليمان بن ابى جعفر منصور سالار حج شد و چنان كه واقدى گويد زبيده همسر هارون الرشيد نيز با وى به حج رفت ، برادرش نيز همراه وى بود .\r\n( 255 آنگاه سال صد و هفتاد و هفتم در آمد .\r\n\r\nسخن از حوادثى كه به سال صد و هفتاد و هفتم بود\r\nچنان كه گويند از جمله حوادث سال آن بود كه رشيد ، جعفر بن يحيى برمكى را از مصر برداشت و اسحاق بن سليمان را ولايتدار آنجا كرد . حمزة بن مالك را نيز از خراسان برداشت و فضل بن يحيى را ، بعلاوه ولايتها كه داشته بود ، بر آنجا و نيز بر رى و سيستان گماشت .\r\nدر اين سال عبد الرزاق بن عبد الحميد تغلبى غزاى تابستانى كرد و هم در اين سال ، به گفتهء واقدى ، طوفان و ظلمت و سرخى بود ، به شب يكشنبه چهار روز رفته از محرم .\r\nپس از آن باز به شب چهار شنبه دو روز مانده از محرم همين سال ظلمت بود . آنگاه به روز جمعه يك روز رفته از صفر باز طوفان و ظلمتى سخت بود .\r\nدر اين سال هارون الرشيد سالار حج بود .\r\n( 256 آنگاه سال صد و هفتاد و هشتم در آمد .\r\n","description":"","footnote":"","page_name":" 5259 ","page_number":195},
  {"content":"\r\n\r\nسخن از خبر حوادثى كه به سال صد و هفتاد و هشتم بود\r\nاز جمله حوادث سال اين بود كه در مصر حوفيان قيس و قضاعه و ديگران بر ضد عامل رشيد ، اسحاق بن سليمان ، به پا خاستند و با وى نبرد كردند . رشيد هرثمة بن - اعين را با تنى چند از سرداران پيوسته به دو ، به كمك اسحاق بن سليمان فرستاد كه حوفيان تسليم شدند و به اطاعت آمدند و آنچه را از مال حكومت به عهده داشتند پرداختند . در آن وقت هرثمه عامل فلسطين بود از جانب رشيد و چون كار حوفيان به سر رفت ، هارون ، اسحاق بن سليمان را از مصر برداشت و عبد الملك بن صالح را ولايتدار آنجا كرد .\r\nدر اين سال مردم افريقيه به عبدويه انبارى و سپاهيانى كه با وى در آنجا بودند تاختند ، فضل بن روح كشته شد و همه كسانى از خاندان مهلب كه آنجا بودند برون رانده شدند . رشيد ، هرثمة بن اعين را سوى آنها فرستاد كه به اطاعت باز آمدند .\r\nگويند كه وقتى عبدويه بر افريقيه تسلط يافت و سلطان [ 1 
  ] را خلع كرد ، كارش بزرگ شد و پيروانش بسيار شدند و كسان از هر طرف رو سوى وى كردند در آن وقت وزير رشيد ، يحيى بن خالد بن برمك بود . يحيى ، يقطين بن موسى و منصور بن زياد دبير خويش را سوى عبدويه فرستاد . از آن پس يحيى پياپى به وى نامه مىنوشت و او را به اطاعت ترغيب مىكرد و از نافرمانى بيم مىداد و اندرز مىداد و تطميع مىكرد و وعده مىداد تا امان را پذيرفت و به اطاعت باز آمد و سوى بغداد آمد و يحيى به تعهدى كه با وى كرده بود وفا كرد و با وى نكويى كرد و برايش از رشيد امان گرفت و به او چيز داد و رياست داد .\r\n\r\n","description":"","footnote":"\r\n[ 1 
  ] كلمهء متن\r\n","page_name":" 5260 ","page_number":196},
  {"content":"\r\nدر همين سال رشيد همه كارهاى خويش را به يحيى بن خالد بن برمك سپرد .\r\nدر همين سال وليد بن طريف جانفروش در جزيره قيام كرد و حكميت خاص خداست گفت و ابراهيم بن خازم را در نصيبين به غافلگيرى بكشت ، سپس از آنجا سوى ارمينيه رفت .\r\n( 257 در همين سال فضل بن يحيى به ولايتدارى سوى خراسان رفت . وى رفتار نكو داشت و در آنجا مسجدها و رباطها ساخت و به غزاى ما وراء النهر رفت كه خاراخره شاه اشروسنه كه از اطاعت برفته بود ، سوى وى آمد .\r\nگويند كه فضل بن يحيى در خراسان سپاهى از عجمان گرفت كه آنها را عباسيه نام داد و وابستهء عباسيان كرد . شمارشان پانصد هزار مرد شد كه بيست هزارشان به بغداد آمدند و در بغداد كرنبيان عنوان يافتند و باقيمانده با نامها و دفترهايشان در خراسان بماندند . مروان بن ابى حفصه در اين باب شعرى گفت به اين مضمون :\r\n« فضل شهابى است كه به هنگام نبردها « كه شهابها افول كند « وى را افول نباشد .\r\n« حافظ ملك قومى است كه به حكم وراثت « كارشان بالا گرفته .\r\n« آنجا دسته هاى سواران هست « كه از فرزندان سقايتگر حاجيان « پشتيبانى ميكنند « و جز به آنها تمايلى ندارند .\r\n« دسته هاى سوار عباسيانند « كه عربان دانند و عجمان\r\n","description":"","footnote":"","page_name":" 5261 ","page_number":197},
  {"content":"\r\n« كه فضل چه تعداد از آنها را « سازمان داده است « پنج صد هزار از آنها را كه « دفترها به شمار آورده « به پاى داشته اى « كه از قومى كه به هنگام انتساب « به حكم قرآن انتسابشان به احمد « نزديكتر است « دفاع مىكنند .\r\n« فضل بخشنده ، پسر يحيى « چنان است كه در كف وى « نه نقره به جاى مىماند نه طلا .\r\n« از آن هنگام كه لباس به تن مىكرده « روزى بر او نگذشته « مگر آنكه از بخششهاى خويش « كسانى را توانگر كرده است .\r\n« در قلمرو بخشش و نبرد « به جاها رسيده كه جويندگان « براى وصول بدان « فرو مىمانند « هنگامى كه بخشنده را عطا نباشد « عطاى خوب مىدهد « و هنگامى كه شمشير تيز از نيام در آيد\r\n","description":"","footnote":"","page_name":" 5262 ","page_number":198},
  {"content":"\r\n« فرو نمىماند .\r\n« هدف وى رضاى خداست « و به هنگام رضايت و خشم « جز به حق توجه ندارد .\r\n« نكو كارى تو چندانست « كه باران و دريا با آن « برابرى نمىكند . » گويد : از آن پيش كه فضل سوى خراسان روان شود مروان بن ابى حفصه در اردوگاه شعرى بر او خواند بدين مضمون :\r\n( 258 « مگر ندانى كه بخشش « از روزگار آدم سرازير شد « تا در كف فضل جاى گرفت .\r\n« وقتى آسمان ابو العباس گشوده شود « چه فراوان باران بر تو مىريزد ! « وقتى مادرى از گرسنگى طفل خويش « نگران باشد « او را به نام فضل خواند « و طفل او مصون ماند .\r\n« اسلام به تو زنده ماند « كه مايهء قوت آنى .\r\n« تو از آن قومى كه « خردسالشان كهنسال باشد . » محمد بن عباس گويد : فضل بن يحيى بگفت : تا يكصد هزار درم به دو دادند و او را\r\n","description":"","footnote":"","page_name":" 5263 ","page_number":199},
  {"content":"\r\nجامه پوشانيد و استرى به او بخشيد .\r\nگويد : شنيدمش كه مىگفت در اين سفر هفتصد هزار درم به دست آوردم و همو دربارهء فضل گويد :\r\n« پسر خالد برمكى را « براى ستودن برگزيدم « و اين گزينش ناروا نيست « و مرا بس است .\r\n« خوى وى آنست كه عدالت و بخشش را « بر پيروان خويش از قحطانى و نزارى « بگستراند « سوى منبر شرق روان شد « و پدر وى پيوسته « بر تخت و منبر بالا مىرود .\r\n« روزگار او را و يحيى برمكى را « پيوسته سردار يا امير « مىخواهد . » گويد : سلم خاسر نيز به سپاس وى گفت :\r\n« در خانه اى كه برمكيان در ياوش « از آن حمايت مىكنند « از تنگدستى چه مىترسى .\r\n« قومى كه فضل پسر يحيى « پيشتازى كه همسنگ ندارد « از آنهاست\r\n","description":"","footnote":"","page_name":" 5264 ","page_number":200},
  {"content":"\r\n« وى را دو روز هست « روز بخشش و روز نبرد « كه گويى روزگار در ميان آن .\r\n« اسير است « وقتى برمكى ده ساله شود « هدف وى وزارت باشد « و يا امارت . » فضل بن اسحاق هاشمى گويد : ابراهيم بن جبريل با فضل بن يحيى سوى خراسان رفت اما رفتن را خوش نداشت و فضل اين را در دل گرفت .\r\nابراهيم گويد : از آن پس كه مدتى از من غافل مانده بود ، مرا پيش خواند .\r\nبه نزد وى رفتم و چون پيش روى وى رسيدم سلام گفتم ، اما پاسخ مرا نداد . با خويش گفتم : « به خدا شرى هست . » در آن وقت تكيه داده بود ، درست نشست آنگاه گفت :\r\n« اى ابراهيم خاطر آسوده دار كه تسلطم ترا از من مصون مىدارد . » گويد : آنگاه مرا ولايت سيستان داد و چون خراج آن را بياوردند آن را به من بخشيد\r\n( 259 و پانصد هزار درم بر آن افزود .\r\nراوى گويد : ابراهيم سالار نگهبانان و كشيكبانان فضل بود كه وى را سوى كابل فرستاد كه آنجا را گشود و غنيمتهاى بسيار گرفت .\r\nگويد : در اين سفر هفت هزار هزار به ابراهيم رسيد ، از مال خراج نيز چهار - هزار هزار درم به نزد وى بود . وقتى به بغداد آمد و خانهء خويش را در محلهء بغيان بنيان كرد ، فضل را به خانهء خويش دعوت كرد تا نعمتى را كه از او يافته بود به دو بنمايد ، هديه ها و تحفه ها و ظروف طلا و نقره براى وى آماده كرد و بگفت تا چهار هزار هزار درم را به يك سوى خانه نهند .\r\nگويد : و چون فضل بنشست ، هديه ها و تحفه ها را به دو پيشكش كرد اما چيزى\r\n","description":"","footnote":"","page_name":" 5265 ","page_number":201},
  {"content":"\r\nاز آن را نپذيرفت و گفت فقط براى آن آمدم كه ترا دلخوش كنم .\r\nگفت : « اى امير اين نعمت تو است . » گفت : « به نزد ما بيش از اين دارى . » گويد : از آن همه چيز ، بجز يك تازيانه سگزى بر نگرفت و گفت : « اين از لوازم سواران است . » گفت : « اين مال از مال خراج است . » گفت : « از آن تو باشد » و چون باز گفت . گفت : « مگر اطاقى ندارى كه در آن جاى گيرد . » و مال را به دو بخشيد و بازگشت .\r\nگويد : وقتى فضل بن يحيى از خراسان بازگشت ، رشيد تابستان ابو جعفر به پيشواز وى رفت ، بنى هاشم و كسان ديگر از سرداران و دبيران و بزرگان از او ديدار كردند و كسان را هزار هزار و پانصد هزار مىداد . مروان بن ابى حفصه به ستايش وى گفت :\r\n« عمل پسر يحيى را ستايش مىكنم « كه از آمدن وى نيكروزتر شديم .\r\n« ديدگان ما به خواب نرفت تا او را بديد « و تا وقتى بيامد پيوسته از اشك پر بود .\r\n« سواران و مردان وى « با شكوهمندترين قوت و نيرو « سوى ما باز آمدند « دشمن را از خراسان برون كرد ، « چون نور صبحگاه كه پردهء ظلمات را « برون كرد و در هم شكافت .\r\n« آنها كه در مرو بودند از قدوم وى\r\n","description":"","footnote":"","page_name":" 5266 ","page_number":202},
  {"content":"\r\n« ترسان شدند و گفتند :\r\n« قوم ما پراكنده شد .\r\n« قفل هر مظلمه اى را بگشود « و اسير بندى را با بخشش آزاد كرد ،\r\n( 260 « و با عدالت بدون منت « ميان آنها دست نكوكارى گشود .\r\n« ترس و بيم را از آنها ببرد « و ميانشان امنيت آورد .\r\n« با يتيمانشان نكويى كرد « و از پدران مهربانتر و دلسوزتر بود .\r\n« وقتى كسان هدف فضل را ، « در بخشش و در نبرد بجويند ، « آن را از ستارگان دور تر يابند .\r\n« يحيى و خالد ، فضل را ، « به كارهاى و الا و شكوهمند « بالا برده‌اند « كه نسبت به هر كه مطيع خليفه باشد ، « ملايم است ، اما تيغ تيز را « از خون عصيانگر سيراب مىكند .\r\n« شمشيرهاى وى شرك و نفاق را « زبون كرد « و براى اهل دين مايه قوت دايم شد .\r\n« پيروى بيعت مصطفى را كه بيعت خليفه ،\r\n","description":"","footnote":"","page_name":" 5267 ","page_number":203},
  {"content":"\r\n« همنام پيمبر فاتح خاتم ، « كه همه نيكى از او بود ، « به بركت آن پيوسته است ، « تأييد كرد .\r\n« كوهستان كابل را به غارت دادى .\r\n« و در آنجا براى آتش ضلال .\r\n« آتشدانى به جاى نگذاشتى .\r\n« سواران بدانجا بردى « كه جماعتشان را « مقتول و اسير و فرارى كردند .\r\n« پسر برم ، از آن پس كه « زبون بود و مرگ را معاينه مىديد ، « از نعمت تو بهره ور شد . » حفص بن مسلم ، برادر رزام بن مسلم ، وابستهء خالد بن عبد الله قسرى گويد :\r\nوقتى فضل بن يحيى از خراسان آمده بود پيش وى رفتم ، كيسه هايى پيش روى وى بود كه همچنان سر به مهر پخش مىشد و مهر هيچيك گشوده نمىشد و شعرى گفتم بدين مضمون :\r\n« خداى به وسيلهء فضل ، پسر يحيى بن خالد ، « و بخشش دستان وى ، « بخل همهء بخيلان را تلافى كرد . » گويد : مروان بن ابى حفصه به من گفت : « خوش داشتم كه در گفتن اين شعر از « تو سبق گرفته بودم و ده هزار درم غرامت مىدادم . » در اين سال معاوية بن زفر غزاى تابستانى كرد . سليمان بن راشد نيز در همين سال\r\n","description":"","footnote":"","page_name":" 5268 ","page_number":204},
  {"content":"\r\nغزاى زمستانى كرد ، البيد ، بطريق صقلية نيز با وى بود .\r\nدر اين سال محمد بن ابراهيم عباسى كه عامل مكه بود سالار حج شد .\r\n( 261 پس از آن سال صد و هفتاد و نهم در آمد .\r\n\r\nسخن از حوادثى كه به سال صد و هفتاد و نهم بود\r\nاز جمله حوادث سال آن بود كه فضل بن يحيى از خراسان باز آمد و عمرو بن - شرحبيل را در آنجا جانشين كرد .\r\nدر همين سال ، رشيد ، منصور بن يزيد حميرى را ولايتدار خراسان كرد .\r\nدر همين سال حمزة بن اترك سيستانى در خراسان جانفروشى كرد . [ 1 
  ] در همين سال رشيد ، محمد بن خالد بن برمك را از حاجبى معزول كرد و فضل ابن ربيع را بر آن گماشت .\r\nدر همين سال ، وليد بن طريف جانفروش به جزيره بازگشت و كارش بالا گرفت و پيروانش بسيار شدند . رشيد ، يزيد بن مزيد شيبانى را سوى وى فرستاد . يزيد با وليد حيله كرد و بالاى هيت ، به وقتى كه غافل بود با وى رو به رو شد و او را با گروهى از همراهانش بكشت و باقيماندگان پراكنده شدند و شاعر در اين باب شعرى گفت به اين مضمون :\r\n« وايليان همديگر را مىكشند « كه آهن را بجز آهن نمىشكند . » [ 2 
  ] قارعه خواهر وليد نيز شعرى گفت به اين مضمون :\r\n\r\n","description":"","footnote":"\r\n[ 1 
  ] اين تعبير كنايه از خارجى بودن است كه شعار خارجيان جانفروشى بود و اين معنى را از آيهء إِنَّ الله اشْتَرى من الْمُؤْمِنِينَ أَنْفُسَهُمْ وَأَمْوالَهُمْ 9 : 111 اقتباس كرده بودند .\r\n[ 2 
  ] وليد و يزيد از تيره هاى مختلف قبيلهء بكر بن وائل بوده‌اند .\r\n","page_name":" 5269 ","page_number":205},
  {"content":"\r\n« اى درخت دشت خابور « چرا برگ دادى ! « گويى بر ابن طريف نناليده اى ! « جوانى كه جز از تقوى توشه نمىخواست ، « و جز نيزه و شمشير مالى نمىجست ! » در رمضان اين سال ، رشيد به سپاسگزارى خداى كه وى را بر ابن طريف غلبه داده بود ، عمره كرد و چون عمرهء خويش را به سر برد ، سوى مدينه بازگشت و تا وقت حج آنجا ببود ، سپس با كسان حج كرد و از مكه تا منى پياده رفت و از آنجا تا عرفات نيز ، در همه مراسم و جاها پياده رفت آنگاه از راه بصره بازگشت .\r\nاما به گفتهء واقدى وقتى از عمره فراغت يافت در مكه ببود تا حج را به پاى داشت .\r\n( 262 آنگاه سال صد و هشتادم به سر رفت ،\r\n\r\nسخن از حوادثى كه به سال صد و هشتادم بود\r\nاز جمله حوادث سال اختلافى بود كه در شام ، ميان مردم آنجا رخ داد .\r\n\r\nسخن از سر انجام اختلافى كه در شام رخ داد\r\nگويند وقتى در ميان مردم شام اختلاف رخ داد و كار آن بالا گرفت رشيد به سبب آن سخت غمين شد و جعفر بن يحيى را ولايتدار شام كرد ، به دو گفت : « يا بايد تو به روى يا من . » جعفر گفت : « من خويشتن را سپر تو مىكنم . » و با بيشتر سرداران با مركوب و سلاح برون شد . عباس بن محمد را سالار نگهبانان خويش كرد . شبيب بن حميد بن قحطبه\r\n","description":"","footnote":"","page_name":" 5270 ","page_number":206},
  {"content":"\r\nرا نيز سالار كشيكبانان خويش كرد . وقتى به شام رسيد ميانشان اصلاح آورد و دزدان قوم را بكشت و نيزه و اسبى آنجا وانگذاشت كه آرامش گرفتند و آن آتش فرو نشست . وقتى جعفر مىرفت منصور نمرى شعرى گفت بدين مضمون :\r\n« در شام آتش فتنه اى فروزان شد « اينك نوبت شام است كه آتش آن خاموش شود .\r\n« وقتى موج دريا از خاندان برمك « بر آن فرو ريزد « شعله ها و شراره هايش « به خاموشى رود .\r\n« امير مؤمنان جعفر را آنجا فرستاد « كه شكاف آن بسته شود .\r\n« مباركفال و الا قدر را آنجا فرستاد « كه قحطانى و نزارى به دو رضايت دادند .\r\n« سنگ برمكى بر آنها افتاد .\r\n« كه سر پيمانشكنان را مىشكند .\r\n« صبحگاهان در بيشه اى نفوذ كردى « كه ستارگان ثريا بر فراز آن بود « و ميوهء آن مرگ بود .\r\n« وقتى پرچمها افراشته شد « و باد در آنجا وزيدن گرفت ، « شنوندگان از جلوهء آن به هول افتادند « به مردم شام بگوييد كه آرزوهاى كوتاه و دراز ، « عقلتان را نبرد .\r\n","description":"","footnote":"","page_name":" 5271 ","page_number":207},
  {"content":"\r\n( 263 « امير مؤمنان به خويشتن « سوى شما آمد .\r\n« و اگر او به خويشتن نيامد « منتخب وى آمد .\r\n« شاهى كه اميد نيكى و پرهيزگارى « از او مىتوان داشت .\r\n« و از صولت وى در امان نمىتوان ماند .\r\n« وزير امير مؤمنان است و به هنگام كارزار « شمشير و نيزهء اوست .\r\n« اسرار خليفه از هر كه پوشيده باشد ، « مقر و جايگاه آن به نزد تو است .\r\n« پيوسته وفا كرده اى و در تعهدى ، « نسبت به قومى خيانت نياورده اى .\r\n« و هرگز به حالتى كه مايهء ننگ تو باشد ، « نزديك نشده اى .\r\n« وقتى كارها آشفته شود ، « پزشك احيا گر و اصلاح گر آن « توئى . » « وقتى براى پسر يحيى ، « حوادث سخت پيش آيد ، « از آن به هراس نيفتد .\r\n« در شام اثرى از تو پديد آمد ، « كه به سود آن اميد توان داشت\r\n","description":"","footnote":"","page_name":" 5272 ","page_number":208},
  {"content":"\r\n« و ويرانگرى آن مايهء بيم است .\r\n« خوشا به مردم شام و واى بر آنها « كه زندگى سوى آنها رفت « و يا ويرانى .\r\n« اگر به صلح آيند ابرى سود بخش است و باران زاى « و گر نه قطرات آن ويرانى آور است « پدرت يحيى پسر خالد « پدر شاهان است « و برادر بخشندگى و نعمتها كه كوچكهاى آن « بزرگ است .\r\n« ميان برمكيان چه بخششها مىتوان ديد « و نعمتها كه به نهايت آن نمىتوان رسيد .\r\n« هر كه به نزد تو فرود آيد ، « با ستارگان نيكروزى همراه است .\r\n« و گروهى كه تو پناه آن باشى « قرين عزت است .\r\n« مگر حوادث دهر مرا ، « از جعفر باز مىتواند داشت .\r\n« ديده از دورى وى نگران است ، « و دل از تذكار وى باز نمىماند . » گويد : جعفر بن يحيى ، صالح بن سليمان را به بلقا و توابع گماشت و عيسى بن عكى را بر شام جانشين كرد و بازگشت ، رشيد وى را حرمت افزود چنان كه گويند : وقتى به نزد رشيد رسيد و پيش وى رفت ، دو دست و دو پاى وى را ببوسيد . آنگاه پيش روى وى\r\n","description":"","footnote":"","page_name":" 5273 ","page_number":209},
  {"content":"\r\nايستاد و گفت : « اى امير مؤمنان ستايش خداى را كه وحشت مرا به انس مبدل كرد و دعاى مرا اجابت كرد و به تضرع من رحم آورد و اجل مرا مؤخر داشت ، تا چهرهء آقايم را به من نمود\r\n( 264 و مرا به قرب وى حرمت داد و به دستبوسى وى منت نهاد و به خدمت وى باز آورد . به خدا وقتى غيبت و رفتن خويش را از حضور وى به ياد مىآورم با حادثاتى كه مرا به رنج انداخت ، مىدانم كه به سبب معصيتها بوده و خطاها كه كرده‌ام . اى امير مؤمنان ، خدايم به فدايت كند اگر حرمان من از حضور تو به درازا مىكشيد بيم آن بود بسبب شوق تقرب و تأسف دورى ، عقلم برود و به اشتياق ديدار تو پيش از اجازه باز آيم . ستايش خداى را كه در حال دورى مرا مصون داشت و قرين عافيت داشت و قرين اجابتم داشت كه از اطاعت نكشتم و مرا از نافرمانى به دور داشت كه بى اجازه نيامدم و بىفرمان و راى تو حركت نكردم و پيش از وصول مرگم نرسيد . به خدا اى امير مؤمنان - و بزرگتر از قسم خداى چيزى نيست - به حالى بودم كه اگر همهء دنيا را به من مىدادند قرب ترا مرجح مىداشتم و آن را با جوار تو برابر نمىگرفتم . » و از پى اين سخنان به رشيد گفت : « اى امير مؤمنان ، خداى در ايام خلافت تو به - اقتضاى آنچه از نيت تو مىداند پيوسته موفقت مىدارد و در كار رعيت به نهايت آرزو مىرساند ، جمعشان را به صلاح مىآرد و الفتشان مىدهد و به رعايت تو و هم به سبب مرحمت با آنها پراكندگيشان را مىبرد تا به اطاعت تو تمسك جويند و به ريسمان رضايت تو چنگ زنند و خداى را بر اين ستايش بايد كه در خور آن است .\r\n« اى امير مؤمنان ، وقتى از مردم ولايت شام جدا شدم مطيعان فرمان تو بودند و از آن نافرمانى كه كرده بودند پشيمان بودند ، به ريسمان تو چنگ زده بودند و تابع حكم تو بودند و خواستار عفو تو بودند و به حوصلهء تو اعتماد داشتند و اميد به فضل تو داشتند و از جانب تو ايمن بودند . در ائتلاف چنانند كه در اختلاف بوده‌اند و در اطاعت چنانند كه در مقاومت بوده‌اند ، عفو امير مؤمنان و گذشت وى پيش از پوزشخواهيشان بوده و رأفت و نكويى امير مؤمنان پيش از مسئلت ايشان بوده است .\r\n","description":"","footnote":"","page_name":" 5274 ","page_number":210},
  {"content":"\r\n« به خدا ، اى امير مؤمنان اگر وقتى مىآمدم خداى شررشان را خاموش كرده بود و آتششان را فرونشانيده بود و سركشانشان را به دور كرده بود و غوغائيانشان را به صلاح آورده بود و دربارهء آنها به من عنايت كرده بود و بر آنها نصرت داده بود اين همه به بركت و ميمنت و نيرو و دوام دولت مسعود ميمون پيوسته تو بود و بيمى كه از تو داشتند و اميدى كه در تو بسته بودند . به خدا\r\n( 265 مطابق سفارش تو با آنها عمل كردم و به فرمان تو با آنها رفتار كردم ، روش من به ترتيبى بود كه دستور داده بودى و تعيين كرده بودى . به خدا اطاعتشان به بركت دعوت تو بود و ارادهء خداى به تأييد تو ، و بيمى كه از سطوت تو داشتند . آنچه من كردم ، اگر چه همه كوشش خويش بكردم ، جز اداى پاره اى از حق تو نبود كه هر چه نعمت تو بر من فزون شود از ستايش تو ناتوانتر شوم . خداى هيچكس از رعيت ترا همانند من نكرده كه خويشتن را از اميد وفا به حق تو به دور پندارم و اين نشود مگر در اطاعت و جلب رضاى تو جان بدهم كه از نعمتهاى تو چندان يافته‌ام كه همانند آن را به نزد ديگر كس ندانم .\r\nچگونه سپاس توانم داشت كه از پرتو لطف تو يگانهء روزگار خويش شده‌ام ، چگونه سپاس توانم داشت كه توان سپاس نيز از كردم تو است ، چگونه سپاس توانم داشت كه اگر خداى سپاس را به شمار نعمتهاى تو مقرر كرده باشد ، شمار آن نتوانم ، چگونه سپاس توانم داشت كه تنها پناه منى ، چگونه سپاس توانم داشت كه آنچه را براى خويش بس دانم برايم بس ندانى ، چگونه سپاس توانم داشت كه با احسانهاى نوين احسانهاى پيشين را از ياد من مىبرى ، چگونه سپاس توانم داشت كه به كرم خويش مرا از همگان مقدم داشته اى چگونه سپاس توانم داشت كه مولاى منى چگونه سپاس توانم داشت كه هر چه دارم از تو دارم ، از خداى كه بى استحقاق اين همه را از تو نصيب من كرد ، كه سپاس من از وفاى به بعض آن و بلكه پاره اى از يك دهم آن نارساست ، مىخواهم كه با قدرت و وسعت خويش ترا عوض دهد و منت و حق\r\n","description":"","footnote":"","page_name":" 5275 ","page_number":211},
  {"content":"\r\nبزرگ ترا تلافى كند كه اين به دست اوست و بر آن توانايى دارد . » در اين سال رشيد ، مهر را از جعفر بن يحيى گرفت و به پدر وى يحيى بن خالد سپرد .\r\n( 266 و هم در اين سال جعفر بن يحيى ولايتدار خراسان و سيستان شد . جعفر نيز محمد ابن حسن بن قحطبه را بر آنجا گماشت .\r\nدر اين سال رشيد از مدينة السلام روان شد و از راه موصل آهنگ رقه كرد و و چون به بردان رسيد عيسى بن جعفر را ولايتدار خراسان كرد و جعفر بن يحيى را معزول كرد ، ولايتدارى جعفر بن يحيى بيست روز بود .\r\nدر همين سال جعفر بن يحيى سالار كشيكبانان شد .\r\nدر اين سال رشيد حصار موصل را ويران كرد به سبب خارجيانى كه از آنجا قيام كرده بودند آنگاه سوى رقه رفت و آنجا فرود آمد و رقه را اقامتگاه خويش كرد .\r\nدر اين سال هرثمة بن اعين را از افريقيه معزول كرد و او را به مدينة السلام فرستاد و جعفر بن يحيى او را بر كشيكبانان جانشين كرد .\r\nدر اين سال در سرزمين مصر زمين لرزه اى سخت رخ داد و سر منارهء اسكندريه بيفتاد .\r\nدر اين سال خراشهء شيبانى در جزيره « حكميت خاص خداست » گفت و جانفروشى كرد و مسلم بن به كار عقيلى او را كشت .\r\nدر اين سال سرخپوشان در گرگان قيام كردند ، على بن عيسى بن ماهان نوشت كه محرك قضيهء عمرو بن محمد عمركى است كه زنديق است ، رشيد دستور كشتن او را داد كه در مرو كشته شد .\r\nدر اين سال فضل بن يحيى از طبرستان و رويان معزول شد و آنجا عبد الله بن خازم ولايتدار آنجا شد ، سعيد بن سلم نيز ولايتدار جزيره شد .\r\n","description":"","footnote":"","page_name":" 5276 ","page_number":212},
  {"content":"\r\nغزاى تابستانى اين سال را معاوية بن زفر كرد .\r\nدر اين سال رشيد هنگام بازگشت از مكه به بصره رفت و در محرم آنجا رسيد و چند روزى در محدثه ببود ، پس از آن به قصر عيسى بن جعفر در خريبه انتقال يافت ، سپس بر نهر سيجان كه يحيى بن خالد حفر كرده بود نشست و آن را بديد . نهر ابله و نهر معقل را نيز حفر كرد و كار سيحان استوار شد ، آنگاه\r\n( 267 دوازده روز مانده از محرم از بصره سوى مدينة السلام رفت و از آنجا سوى حيره رفت و آنجا مقام گرفت و منزلها ساخت و همراهان خويش را پاره زمينها به تيول داد و نزديك چهل روز آنجا ببود ، آنگاه مردم كوفه بر او بشوريدند و مجاورت وى را خوش نداشتند كه سوى مدينة السلام رفت ، سپس از مدينه سوى رقه رفت ، وقتى سوى رقه مىرفت محمد امين را در دار السلام جانشين كرد و ولايتدارى دو عراق را به دو داد .\r\nدر اين سال موسى بن عيسى عباسى سالار حج شد .\r\n( 268 آنگاه سال صد و هشتاد و يكم در آمد .\r\n\r\nسخن از خبر حوادثى كه به سال صد و هشتاد و يكم بود\r\nغزاى رشيد به سرزمين روم در اين سال بود كه قلعهء صفصاف را به نبرد گشود و مروان بن ابى حفصه شعرى گفت به اين مضمون :\r\n« امير مؤمنان منتخب « صفصاف را چون زمينى هموار كرد . » و هم در اين سال عبد الملك بن صالح به غزاى روم رفت و تا آنقره رسيد و مطموره را گشود .\r\nو هم در اين سال حسن بن قحطبه در گذشت و حمزة بن مالك نيز .\r\nدر اين سال سرخپوشان بر گرگان تسلط يافتند .\r\n","description":"","footnote":"","page_name":" 5277 ","page_number":213},
  {"content":"\r\nو هم در اين سال رشيد به هنگام اقامت رقه ترتيب صلوات بر پيمبر را در آغاز نامه هاى خويش پديد آورد .\r\nدر اين سال هارون الرشيد سالار حج بود و مراسم حج را با كسان به پا داشت سپس با شتاب حركت كرد ، يحيى بن خالد از او بازماند ، سپس در غمره به دو رسيد .\r\nخواست كه از كار معاف شود كه معافش داشت . يحيى مهر را به دو داد و اجازه خواست در مكه اقامت گيرد كه اجازه داد و او سوى مكه بازگشت .\r\n( 269 آنگاه سال صد و هشتاد و دوم در آمد .\r\n\r\nسخن از خبر حوادثى كه به سال صد و هشتاد و دوم رخ داد\r\nدر اين سال رشيد از مكه بازگشت و سوى رقه رفت و آنجا براى پسر خويش عبد الله مأمون از پى پسرش محمد امين بيعت گرفت ، در اين باب در رقه از سپاهيان بيعت گرفت و مأمون را به جعفر بن يحيى پيوست و وى را سوى مدينة السلام فرستاد .\r\nاز مردم خاندان ، جعفر بن ابو جعفر منصور و عبد الملك بن صالح و از سرداران ، على بن - على همراه مأمون بودند . وقتى به مدينة السلام رسيد با وى بيعت كردند و پدرش ولايتدارى خراسان و ولايتهاى پيوسته بدان را تا همدان به دو داد و او را مأمون ناميد .\r\nدر اين سال دختر خاقان شاه خزر را به نزد فضل بن يحيى مىبردند كه در برذعه بمرد . در آن وقت سعيد بن سلم بن قتيبهء باهلى عامل ارمينيه بود ، طرخانهايى كه همراه دختر بودند به نزد پدر وى بازگشتند و به دو گفتند كه دخترش نهانى كشته شده و او كينه توز شد و براى جنگ مسلمانان آماده شدن آغاز كرد .\r\nدر اين سال يحيى بن خالد به مدينة السلام بازگشت .\r\nغزاى تابستانى اين سال را عبد الرحمان بن عبد الملك كرد و تا دفسوس شهر\r\n","description":"","footnote":"","page_name":" 5278 ","page_number":214},
  {"content":"\r\nاصحاب كهف رسيد .\r\nدر اين سال روميان چشمان شاه خويش ، قسطنطين پسر اليون را ميل كشيدند و مادرش رينى را منصوب كردند كه لقب او غسطه ( اوگوست ) گرفت .\r\nدر اين سال موسى بن عيسى عباسى سالار حج شد .\r\n( 270 آنگاه سال صد و هشتاد و سوم در آمد .\r\n\r\nسخن از خبر حوادثى كه به سال صد و هشتاد و سوم بود\r\nاز جمله حوادث سال آن بود كه خزران به سبب دختر خاقان از باب الابواب در آمدند و مسلمانان و ذميان آنجا را بكشتند و چنان كه گويند بيشتر از يكصد هزار كس را اسير گرفتند و آشفتگىاى عظيم بود كه در اسلام همانند آن شنيده نشده بود .\r\nرشيد ، يزيد بن مزيد را ولايتدار ارمينيه و آذربيجان كرد و او را به سپاه نيرو داد و روانه كرد ، خزيمة بن خازم را نيز در نصيبين نهاد كه حافظ مردم ارمينيه باشد .\r\nدربارهء ورود خزران به ارمينيه گفتار ديگر نيز هست كه محمد بن عبد الله به نقل از پدرش گويد : آمدن خزران به ارمينيه در ايام هارون از آن روز بود كه سعيد بن سلم گردن منجم سلمى را با تبرى زد . پسر وى به ولايت خزران رفت و آنها را بر ضد سعيد بر انگيخت كه از شكاف وارد ارمينيه شدند كه سعيد فرارى شد و با زنان مسلمان در آميختند و به گمانم هفتاد روز آنجا بماندند .\r\nهارون ، خزيمة بن خازم و يزيد بن مزيد را به ارمينيه فرستاد كه آنچه را سعيد به تباهى برده بود به سامان بردند و خزران را برون كردند و شكاف بسته شد .\r\nدر اين سال رشيد بن على بن عيسى بن ماهان كه در خراسان بود نوشت كه پيش وى شود . سبب نوشتن رشيد به على آن بود كه به دو پرداخته بودند و به هارون گفته بودند\r\n","description":"","footnote":"","page_name":" 5279 ","page_number":215},
  {"content":"\r\nكه سر مخالفت دارد . على بن عيسى پسر خويش يحيى را جانشين كرد كه رشيد او را به جاى نهاد ، على به نزد رشيد رفت و مالى بسيار پيش وى برد ، رشيد وى را از جانب پسر خويش مأمون براى جنگ ابو الخصيب به خراسان فرستاد كه بازگشت .\r\nدر اين سال ، ابو الخصيب ، وهيب بن عبد الله نسائى وابستهء حريش ، در نساى خراسان قيام كرد .\r\n( 271 و هم در اين سال موسى بن جعفر بن محمد به بغداد در گذشت و محمد بن سماك نيز در گذشت .\r\nدر اين سال عباس بن موسى هادى سالار حج بود .\r\n( 272 آنگاه سال صد و هشتاد و چهارم در آمد .\r\n\r\nسخن از خبر حوادثى كه به سال صد و هشتاد و چهارم بود\r\nدر اين سال ، در جمادى الاخر ، هارون به هنگام بازگشت از رقه از راه فرات بر كشتيها به دار السلام رفت و چون آنجا رسيد بقايا [ 1 
  ] را از كسان مطالبه كرد و چنان كه گويند عبد الله بن هيثم با زندان و تازيانه گرفتن آن را عهده كرد . حماد بربر ولايتدار مكه و يمن شد . داود بن يزيد مهلبى ولايتدار سند شد . يحيى حرشى ولايتدار جبل شد .\r\nمهرويه رازى ولايتدار طبرستان شد . ابراهيم بن اغلب به كار افريقيه پرداخت كه رشيد وى را ولايتدار آنجا كرد .\r\nدر اين سال ابو عمرو جانفروش قيام كرد كه زهير قصاب را سوى او فرستاد كه وى را در شهر زور كشت .\r\nدر اين سال ابو الخصيب امان خواست و على بن موسى امانش داد كه در مرو بنزد وى آمد و على او را حرمت كرد .\r\nدر اين سال ابراهيم بن محمد عباسى سالار حج بود . 272\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5280 ","page_number":216},
  {"content":"\r\n( 273 آنگاه سال صد و هشتاد و پنجم در آمد .\r\n\r\nسخن از خبر حوادثى كه به سال صد و هشتاد و پنجم بود\r\nاز جمله حوادث سال اين بود كه مردم طبرستان مهرويه رازى را كه ولايتدار آنجا بود كشتند و رشيد ، عبد الله بن سعيد حرشى را به جاى وى ولايتدار كرد .\r\nدر اين سال عبد الرحمان انبارى در مرج القلعه ابان بن قحطبه خارجى را كشت .\r\nدر اين سال حمزهء جانفروش ، در بادغيس آشفتگى آورد ، عيسى بن على به ده هزار كس ياران حمزه تاخت و آنها را بكشت و تا كابل و زابلستان و قندهار رسيد .\r\nابو العذافر در اين باب شعرى گفت به اين مضمون :\r\n« نزديك بود كه عيسى ذو القرنين شود « كه به دو مشرق و دو مغرب رسيد « كابل و زابلستان و اطراف آن را « تا دور خج وانگذاشت . » در اين سال بار ديگر ابو الخصيب در نساء قيام كرد و بر آنجا و طوس و نيشابور و هم بر ابيورد تسلط يافت و سوى مرو حمله برد و آنجا را محاصره كرد كه هزيمت شد و سوى سرخس رفت و كارش نيرو گرفت .\r\nو هم در اين سال يزيد بن مزيد در برذعه در گذشت و اسد بن يزيد به جاى وى ولايتدار شد .\r\nو هم در اين سال يقطين بن موسى به بغداد در گذشت .\r\nو هم در اين سال ، در ماه جمادى الاخر ، عبد الصمد بن على به بغداد در گذشت ،\r\n","description":"","footnote":"","page_name":" 5281 ","page_number":217},
  {"content":"\r\nهيچيك از دندانهاى وى نيفتاده بود و با دندانهاى كودك به گور رفت كه دندانى كم نداشت .\r\nدر اين سال رشيد از راه موصل به رقه رفت .\r\nدر اين سال يحيى بن خالد از رشيد اجازه خواست عمره كند و مجاور شود ، رشيد اجازه داد و او در ماه شعبان به آهنگ عمره برون شد\r\n( 274 و در ماه رمضان عمره كرد . سپس تا به وقت حج در جده بماند ، آنگاه حج كرد . در مسجد الحرام صاعقه اى رخ داد كه دو كس را كشت .\r\nدر اين سال منصور بن محمد عباسى سالار حج بود .\r\n( 275 آنگاه سال صد و هشتاد و ششم در آمد .\r\n\r\nسخن از خبر حوادثى كه به سال صد و هشتاد و ششم بود\r\nدر اين سال على بن عيسى بن ماهان از مرو براى نبرد ابى الخصيب سوى نساء رفت و وى را در آنجا بكشت و زنان و فرزندانش را اسير كرد و خراسان آرامش يافت .\r\nدر اين سال رشيد ، ثمامة بن اشرس را به زندان كرد از آن روز كه خبر يافته بود كه وى دربارهء احمد بن عيسى بن زيد دروغ گفته بود .\r\nدر اين سال جعفر بن ابو جعفر منصور به نزد هرثمه در گذشت .\r\nدر اين سال هارون الرشيد سالار حج بود . در ماه رمضان اين سال به آهنگ حج از رقه حركت كرد و از انبار گذشت اما وارد مدينة السلام نشد ، بلكه بر كنار فرات در منزلگاهى به نام دارات فرود آمد كه تا مدينة السلام هفت فرسنگ راه بود .\r\nابراهيم بن عثمان بن نهيك را در رقه جانشين كرد ، دو پسر خويش محمد امين و عبد الله مأمون ، دو وليعهد خويش ، را همراه برد . از مدينه آغاز كرد و به مردم آنجا سه عطا داد .\r\n","description":"","footnote":"","page_name":" 5282 ","page_number":218},
  {"content":"\r\nچنان بود كه به نزد وى مىرفتند و عطيه اى به آنها مىداد ، آنگاه بنزد محمد مىرفتند و عطيه دومشان مىداد ، سپس بنزد مأمون مىرفتند كه عطيه سومشان مىداد و اين به يك - هزار هزار و پنجاه هزار دينار رسيد .\r\nابراهيم بن محمد حجبى گويد : رشيد در شعبان سال صد و هفتاد و سوم به روز پنجشنبه محمد پسر خويش را وليعهد كرد و او را امين ناميد و به سال صد و هفتاد و پنجم شام و عراق را به دو پيوست ، پس از آن به سال صد و هشتاد و سوم در رقه براى عبد الله مأمون بيعت گرفت و از حدود همدان تا انتهاى مشرق را به دو سپرد . سلم بن عمرو خاسر در اين باب شعرى گفت به اين مضمون :\r\n( 276 « هارون پيشواى هدايت « براى خردمند نيك سيرت « بيعت گرفت « آنكه اموال خويش را تلف مىكند ، « اما برندگان را بار گران مىدهد ، « امامى كه در كار دانش دقيق است « و داود فضيلت پيشهء عادل است ، « كه پيمان هدايت را رتق و فتق مىكند .\r\n« گويندهء راستى پيشه « كه براى خير عباسيان عمل مىكند « و با مردم عيالمند تفضل مىكند .\r\n« از همه شان نكوكارتر است « و به هنگام وقوع حادثات از همه شان « بخشنده تر است « و هنگامى كه ظلمت باطل بيايد\r\n","description":"","footnote":"","page_name":" 5283 ","page_number":219},
  {"content":"\r\n« در كار شاهى همانند منصور است .\r\n« كار براى مأمون كه نور هدايت است « كمال يافت « و جهل از جاهل برفت . » حسن بن قريش گويد : قاسم بن رشيد زير سرپرستى عبد الملك بن صالح بود و چون رشيد براى محمد و مأمون بيعت گرفت عبد الملك به دو نوشت :\r\n« اى پادشاهى كه اگر ستاره بودى ، « ستارهء سعد بودى .\r\n« براى قاسم نيز بيعتى بگير « و در ملك براى وى شعله اى بيفروز « خداى طاق يكتاست « پس وليعهدان را طاق كن . » و اين نخستين بار بود كه رشيد به بيعت قاسم ترغيب مىشد ، پس از آن براى قاسم پسر خويش بيعت گرفت و او را مؤتمن ناميد و جزيره ها و مرزها و عواصم را به دو سپرد . و عبد الملك چنين گفت :\r\n« هر كه عصيانگر خدا باشد و فتنه انگيز ، « به دوستى خليفه دل نمىبندد .\r\n« وقتى خداى هارون را بر گزيد « رهبرى ما را به دو سپرد « و به وسيلهء او « دين و سنتها را زنده كرد .\r\n« هارون نيز از سر رأفتى كه با ما داشت « زمين را به امين و مأمون و مؤتمن سپرد . »\r\n","description":"","footnote":"","page_name":" 5284 ","page_number":220},
  {"content":"\r\nگويد : وقتى رشيد زمين را ميان سه فرزند خويش تقسيم كرد ، يكى از مردمان گفت : « كار ملك را استوار كرد » ، يكى ديگر گفت : « بلكه آنها را به هم انداخت و سر انجام كارى كه كرد بيمانگيز است . » و يكى شعرى گفت به اين مضمون :\r\n( 277 « به سبب غمى كه به خاطر هست مىگريم « و اشكم همچنان روان است .\r\n« براى هول آماده باش « كه چيزها بينى كه خوابت را ببرد .\r\n« اگر بمانى چيزى بينى كه « غم و بيداريت را دراز كند .\r\n« شاه مهذب راى بدى آورد « كه خلافت و ولايتها را تقسيم كرد .\r\n« مىخواست كه با اين كار ، اختلاف را « از ميان فرزندان خويش ببرد « كه با همديگر دوستى كنند .\r\n« اما دشمنى را در ميانه كاشت « و الفتشان را به نابودى داد « و ميانشان جنگ انداخت « و زمينه اختلافشان را فراهم كرد .\r\n« از پس اندك مدتى واى بر رعيت « كه محنتهاى سخت به آنها داد « و بليات پيوسته براى آنها پديد آورد « و آشفتگى و تباهى را همراهشان كرد .\r\n","description":"","footnote":"","page_name":" 5285 ","page_number":221},
  {"content":"\r\n« چنان باشد كه از خونهاشان « درياهاى جوشان روان شود ، « كه تمام شدن آن را نبينند « و بال بليه هايشان پيوسته به گردن وى باشد .\r\n« واقعا اين گمراهى است يا هدايت ؟ » گويد : هارون به سال صد و هشتاد و ششم به حج رفت ، محمد و عبد الله و سرداران و وزيران و قاضيان نيز با وى بودند . ابراهيم بن عثمان عكى را در رقه بر حرم و خزاين اموال و سپاه جانشين كرد ، قاسم پسر خويش را به منبج فرستاد و با سرداران و سپاهيانى كه به دو پيوسته بود آنجا منزل داد و چون مراسم حج را به سر برد براى پسر خويش عبد الله مأمون دو نامه نوشت كه فقيهان و قاضيان دربارهء آن سخت دقت كردند . يكى از دو نامه شرايطى بود كه با محمد شده بود كه به مضمون آن وفا كند و ولايتها را كه قلمرو عبد الله شده بود و املاك و در آمدها و جواهر و اموالى را كه از آن وى كرده بود به وى تسليم كند . يكى ديگر نسخهء بيعتى بود كه از خاصه و عامه گرفته بود و شرطها كه براى عبد الله با محمد و كسان كرده بود .\r\nاز آن پس كه از محمد بيعت گرفت و خدا و فرشتگان\r\n( 278 را با همه كسانى كه از ديگر فرزندان وى و خاندانش و بستگان و سرداران و وزيرانش و ديگران در كعبه با وى بودند بر محمد شاهد كرد ، هر دو نامه را در كعبه نهاد و به پرده داران دستور داد كه نامه ها را دارند و نگذارند كسى آن را برون برد .\r\nعبد الله بن محمد و دو راوى ديگر گويند كه رشيد حضور يافت و سران بنى - هاشم و سرداران و فقيهان را احضار كرد ، آنها را وارد بيت الحرام كردند و بگفت تا نامه را بر عبد الله و محمد بخوانند و جماعت حاضران را بر آنها شاهد كرد ، آنگاه چنان ديد كه نامه را در كعبه بياويزند و چون بالا بردند كه بياويزند بيفتاد و گفتند كه اين كار به زودى از آن پيش كه انجام يابد مىشكند ، نسخهء نامه چنين بود :\r\n","description":"","footnote":"","page_name":" 5286 ","page_number":222},
  {"content":"\r\n« به نام خداى رحمان رحيم . اين مكتوبى است براى بنده خدا ، هارون امير مؤمنان ، كه محمد بن هارون امير مؤمنان نوشته در حال صحت عقل و اختيار به دلخواه نه اكراه ، كه امير مؤمنان از پى خويش كار را به من سپرده و بيعت مرا در گردن همه مسلمانان نهاده و از پس من ولايت عهد و خلافت و همه امور مسلمانان را به رضا و دلخواه من ، از روى ميل نه اكراه ، به عبد الله بن هارون امير مؤمنان داده و چنگ و سپاه و خراج و طراز و بريد و بيت المالها و زكاتها و ده يك ده يكها ( كذا ) و همهء اعمال خراسان و مرزها و همه ولايتهاى آن را در زندگى و از پس خويش به دو سپرده و من به رضايت و دلخواه خويش براى بنده خدا هارون امير مؤمنان شرط كرده‌ام كه در قبال برادرم عبد الله بن هارون عهده دارم كه به پيمانى كه هارون امير مؤمنان دربارهء ولايت عهد و خلافت و امور مسلمانان براى وى نهاده وفا كنم و آن را با ولايت خراسان و اعمال آن به دو تسليم كنم . بعلاوه هر چه امير مؤمنان تيول وى كرده يا از املاك خويش به دو داده يا براى وى خريده و هر مال و زيور يا جواهر يا كالا يا جامه يا منزل يا مركوبى كه در زندگى خويش ، كم يا بيش به دو داده از آن عبد الله بن هارون امير مؤمنان است كه به دو تسليم شود و من اين همه را يكايك بدانستم\r\n( 279 و اگر براى امير مؤمنان حادثهء مرگ رخ دهد و خلافت به محمد پسر امير مؤمنان رسد ، محمد به عهده دارد كه دستور هارون امير مؤمنان را اجرا كند و خراسان را با مرزهاى آن و كسانى از خاندان امير مؤمنان كه در قرماسين به عبد الله مأمون پيوسته به دو سپارد و عبد الله بن امير مؤمنان را به خراسان و رى و ولايتها و ديگر موارد سلطهء امير مؤمنان كه هنگامى كه عبد الله بن امير مؤمنان در اردوگاه امير مؤمنان بوده به نام وى كرده روانه كند با همه كسانى كه امير مؤمنان خواسته يا به دو پيوسته از راى تا اقصاى ولايت خراسان محمد بن امير مؤمنان حق ندارد سردار يا تبعه اى را يا كسى از ياران عبد الله را كه امير مؤمنان به دو پيوسته از او بگرداند يا عبد الله بن امير مؤمنان را از ولايتى كه هارون امير مؤمنان به دو داده ، از مرزهاى خراسان و همه ولايتهاى آن از ولايت رى كه مجاور همدان است تا اقصاى خراسان و مرزها و\r\n","description":"","footnote":"","page_name":" 5287 ","page_number":223},
  {"content":"\r\nولايتها و توابع آن ، بگرداند يا كسى را سوى او فرستد يا يكى از ياران و سرداران وى را از او جدا كند يا كسى را بر او ولايت دهد يا سوى وى يا يكى از عمال و كارداران وى بندار [ 1 
  ] يا محاسب يا عاملى فرستد تا در كار كوچك و بزرگ وى زيانى پديد آرد يا ميان وى و عمل در اين قلمرو مطابق راى و تدبير خويش حايل شود يا متعرض هيچيك از مردم خاندان و ياران و قاضيان و عاملان و دبيران و سرداران و خادمان و وابستگان و سپاهيانى شود كه امير مؤمنان به دو وابسته كه موجب زيان آنها شود در جانشان يا خونهايشان يا بستگانشان يا نسلشان يا اموالشان يا املاكشان و خانه هاشان و محلاتشان و كالايشان و بردگانشان و مركوبانشان و چيزى از آن كوچك يا بزرگ ، و هيچكس از فرزندان آدم به دستور يا هوس يا رخصت يا تساهل وى متعرض آنان نشود و هيچكس از قاضيان و عاملان و منسوبان وى بىاجازه و راى عبد الله بن امير مؤمنان و راى قاضيان وى در كارشان دخالت نكند ، اگر يكى از كسانى كه امير مؤمنان به عبد الله بن امير مؤمنان پيوسته از خاندان امير مؤمنان و ياران و سرداران و عاملان و دبيران و خادمان و وابستگان و سپاهيان سوى وى آيد و نام ديوان و محل خويش را به عصيان يا مخالفت عبد الله بن امير مؤمنان انكار كند ،\r\n( 280 محمد بن امير مؤمنان بايد او را با زبونى و ذلت سوى عبد الله بن امير مؤمنان فرستد تا راى و دستور خويش را دربارهء وى اجرا كند .\r\n« اگر محمد بن امير مؤمنان خواهد كه عبد الله بن امير مؤمنان را از تصدى كار كه از پس وى دارد خلع كند يا عبد الله بن امير مؤمنان را از ولايت و مرزها و اعمال خراسان كه در مجاورت همدان است يا جايى كه امير مؤمنان در اين نامهء خويش ياد كرده ، عزل كند ، يا يكى از سرداران وى را كه امير مؤمنان به دو پيوسته و سوى قرماسين رفته‌اند بازگرداند يا چيزى از آنچه را كه امير مؤمنان براى او نهاده به توجيهى يا\r\n\r\n","description":"","footnote":"\r\n[ 1 
  ] كلمهء متن : بگفته برهان : كيسه داروخانه دار و صاحب تجمل و مكنت باشد . بگفته اقرب - الموارد : دخيل پارسى است بمعنى حافظ كه در اينجا بايد بمعنى ضابط و ناظر و چيزى همانند آن گرفت ( م )\r\n","page_name":" 5288 ","page_number":224},
  {"content":"\r\nبه حيله اى كوچك يا بزرگ ، كم يا بيش ، نقصان دهد ، از پس امير مؤمنان خلافت از آن عبد الله بن هارون باشد و او بر محمد بن امير مؤمنان مقدم باشد و از پس امير مؤمنان ولى امر باشد و اطاعت همهء سرداران امير مؤمنان هارون از مردم خراسان و مقررى بگيران و همه مسلمانان از همه ولايتها و شهرها از آن عبد الله بن امير مؤمنان باشد كه بايد چندانكه زندگى در پيكرشان هست با وى قيام كنند و با مخالفت وى پيكار كنند و او را نصرت دهند و از وى دفاع كنند و هيچيك از آنها را از هر جمع كه باشد و هر كجا باشد نرسد كه با وى مخالفت كند يا نافرمانى او كند و از اطاعت وى برون شود يا در كار خلع عبد الله بن هارون امير مؤمنان و تغيير عهد به غير وى يا كاستن چيزى از آنچه كه امير مؤمنان هارون در زندگى و صحت خويش براى وى نهاده و در نامه اى كه در بيت الحرام نهاده و هم در اين نامه نوشته مطيع محمد بن امير مؤمنان شود . اگر محمد بن هارون امير مؤمنان چيزى از آنچه را كه امير مؤمنان هارون براى عبد الله نهاده كاستى دهد گفتهء عبد الله بن امير مؤمنان را باور بايد داشت و شما از بيعتى كه براى محمد بن امير مؤمنان هارون به گردن داريد آزاديد و محمد بن هارون امير مؤمنان مىبايد مطيع عبد الله بن امير مؤمنان هارون شود و خلافت را به دو تسليم كند . محمد بن امير مؤمنان ، هارون ، و عبد الله بن امير مؤمنان ، هارون ، حق ندارند قاسم بن امير مؤمنان ، هارون ، را خلع كنند يا يكى از فرزندان و اقارب خويش يا جز آنها را از ديگر مخلوق بر او تقدم دهند . وقتى خلافت به عبد الله بن امير مؤمنان رسيد كار به دست اوست كه پيمانى را كه امير مؤمنان ، هارون ، از پى وى براى قاسم نهاده اجرا كند يا آن را به هر كس از\r\n( 281 فرزندان يا برادران خويش كه خواهد بگرداند يا هر كه را خواهد بر او مقدم دارد و قاسم بن امير مؤمنان را از پى مقدم نهد و در اين باب چنان كه خواهد و راى وى باشد فرمان كند و شما گروه مسلمانان تعهد داريد كه آنچه را امير مؤمنان در اين نامه نوشته و بر آنها شرط كرده و بدان دستور داده اجرا كنيد و در آنچه براى عبد الله بن امير مؤمنان به عهده شما نهاده و واجب شناخته مطيع و شنواى امير مؤمنان باشيد ، به موجب\r\n","description":"","footnote":"","page_name":" 5289 ","page_number":225},
  {"content":"\r\nپيمان و تعهد خداى و تعهد پيمبر وى صلى الله عليه و سلم و تعهد مسلمانان و پيمان و قرارها كه خدا از فرشتگان مقرب و پيمبران و رسولان گرفته و بر گردن مؤمنان و مسلمانان مؤكد كرده براى عبد الله بن امير مؤمنان بر آنچه ياد شده و براى محمد و عبد الله و قاسم پسران امير مؤمنان بدانچه ياد شده و در اين نامه نوشته شده و بر شما شرط شده و بدان مقر شده‌ايد وفا كنيد و اگر چيزى از آن را تبديل كرديد يا تغيير داديد يا شكستيد يا با دستورى كه امير مؤمنان در اين نامه به شما داده و بر شما شرط كرده مخالفت كرديد از حمايت خداى و حمايت پيمبر وى محمد ، صلى الله عليه و سلم ، و حمايت مؤمنان و مسلمانان برونيد و هر مالى كه اكنون هر كس از شما دارد يا تا پنجاه سال ديگر به دست مىآرد وقف مسكينان باشد و هر كدامتان مكلفيد بيت الله الحرام را كه در مكه است پنجاه بار پياده حج كنيد به نذر واجب كه خداى جز انجام آن را از شما نپذيرد و هر مملوكى كه كسى از شما دارد يا در آينده تا پنجاه سال به دست آرد آزاد باشد و هر زنى كه داشته باشيد سه طلاقه است به طور قطع به طلاق به اين بازگشت ناپذير ، و خدا مراقب و نگهبان اينست و خدا حسابگرى نيكو است . »\r\n\r\nنسخهء شرطى كه عبد الله پسر امير مؤمنان به خط خويش در كعبه نوشت\r\nاين نامه ايست براى بندهء خدا ، هارون امير مؤمنان ، كه عبد الله بن هارون امير مؤمنان در حال صحت عقل و اختيار نوشته با نيت درست دربارهء آنچه در اين نامه نوشته و اطلاع از اينكه مضمون آن مايهء برترى و صلاح وى و خاندانش و جماعت مسلمانان است ، كه امير مؤمنان هارون در ايام قدرت خويش كار و خلافت و همه امور مسلمانان را از پى برادرم محمد بن هارون به من سپرد و در زندگى خويش مرزها و ولايتها و همه اعمال خراسان را به من سپرد و بر محمد بن هارون شرط كرد كه به پيمان خلافت\r\n( 282 و تصدى امور بندگان كه از پى وى براى من نهاده و هم به ولايت خراسان و همه\r\n","description":"","footnote":"","page_name":" 5290 ","page_number":226},
  {"content":"\r\nاعمال آن وفا كند و در مورد چيزى از آنچه امير مؤمنان به تيول من داده و براى من خريده از ملك و مستغل و محله و باغ ، يا خودم خريده‌ام يا امير مؤمنان به من بخشيده از جواهر و جامه و كالا و مركوب و برده و غيره ، متعرض من نشود و نيز در مورد محاسبه اى متعرض من و هيچيك از عاملان و دبيران من نشود و هرگز در اين باب بى گير من و يكى از آنها نشود و هرگز براى من و ياران من و دستياران من از همهء مردم به جان و خون و موى و پوست مال ، و چيزى از خرد و كلان مايهء زيان نشود .\r\nمحمد اين را پذيرفت و بدان معترف شد و براى وى مكتوبى نوشت كه ضمن آن متعهد شد كه امير مؤمنان هارون از آن خشنودى كرد و پذيرفت و درستى نيت و ى را بدانست .\r\nمن نيز براى امير مؤمنان هارون شرط كردم و براى وى از جانب خويش تعهد كردم كه تا وقتى محمد به شرايطى كه براى امير مؤمنان نهاده و در نامه اى كه براى امير مؤمنان نوشته ياد كرده و امير مؤمنان بدان رضايت داده ، دربارهء من وفا كند و دربارهء چيزى از آن پى گير من نشود و چيزى از امورى را كه امير مؤمنان براى من با وى شرط كرده نشكند ، شنواى محمد و مطيع وى باشم و عصيان وى نكنم ، نيكخواه وى باشم و با وى دغلى نكنم ، به بيعت و زمامدارى وى وفا كنم و خيانت نكنم و نشكنم . نامه ها و دستورهاى وى را در ناحيهء خويش اجرا كنم و با وى نيكيارى كنم و با دشمنش پيكار كنم و اگر محمد بن امير مؤمنان به سپاهى محتاج شود و به من بنويسد و دستور فرستادن آن دهد بنزد خويش يا به يكى از ناحيه ها يا سوى يكى از دشمنان كه مخالف وى كرده يا خواسته چيزى از قدرت وى را يا قدرتى را كه امير مؤمنان به ما سپرده بكاهد ، مكلفم كه دستور وى را اجرا كنم و مخالفت وى نكنم و دربارهء چيزى از آنچه به من مىنويسد قصور نكنم . و اگر محمد بخواهد از پى من كار و خلافت را به يكى از فرزندان خويش دهد مادام كه به آنچه امير مؤمنان براى من نهاده و با وى شرط كرده و او دربارهء من متعهد شده وفا كند ، اين كار حق اوست و من بايد آن را اجرا كنم و بدان وفا كنم و چيزى از آن را نكاهم و تغيير ندهم و مبدل نكنم و يكى از فرزندان\r\n","description":"","footnote":"","page_name":" 5291 ","page_number":227},
  {"content":"\r\nخويش را يا كسى ديگر را نزديك باشد يا دور ، بر او تقدم ندهم ، مگر آنكه امير مؤمنان هارون كار را از پى من به يكى از فرزندان خويش دهد كه وفا بدان بر من و محمد لازم است . براى امير مؤمنان و محمد تعهد كردم كه تا وقتى محمد به همه شرايطى كه امير مؤمنان در بارهء من نهاده\r\n( 283 و دربارهء چيزها كه امير مؤمنان به من داده و در اين مكتوب ياد شده وفا كند بشرايط ياد شده در اين مكتوب وفا كنم ، پيمان و قرار خداى و پيمان امير مؤمنان و پيمان من و پدرانم و پيمان مؤمنان و مؤكدترين تعهدى كه خداى از پيمبران و رسولان مخلوق خويش گرفته و قسمهاى مؤكدى كه خدا به وفاى آن فرمان داده و از شكستن و مبدل كردن آن منع كرده به گردن من است و اگر چيزى از شرايط و مضمون اين مكتوب خويش را شكستم يا تغيير دادم يا مبدل كردم يا از آن منحرف شدم يا دربارهء آن خيانت كردم از خداى عز و جل و تولا و دين وى و محمد پيمبر خدا ، صلى الله عليه و سلم ، برى باشم و روز رستاخيز كافر و مشرك به - پيشگاه خدا روم و هر زنى كه اكنون دارم يا تا سى سال به زنى بگيرم سه بار طلاقى است ، به طور قطع به طلاق به اين ، و هر مملوكى كه اكنون دارم يا تا سى سال مالك آن شوم به خاطر خداى آزاد باشد و مكلفم كه سى بار پياده و پا برهنه به حج بيت - الحرام روم كه در مكه است به نذر واجب كه به گردن من است و خداى جز انجام آن را نپذيرد و هر مالى كه دارم يا تا سى سال مالك آن شوم ، قربان كعبه باشد و آنچه براى امير مؤمنان تعهد كردم و در اين مكتوب شرط كردم به عهدهء من است و جز آن به خاطر و در نيت ندارم . سليمان بن امير مؤمنان شاهد شد با فلان و فلان و در ذى حجهء سال صد و هشتاد و ششم نوشته شد .\r\n\r\nنسخه مكتوب هارون بن - محمد ، رشيد ، به عاملان\r\nبه نام خداى رحمان رحيم ، اما بعد ، خداى مولاى امير مؤمنان است و مولاى\r\n","description":"","footnote":"","page_name":" 5292 ","page_number":228},
  {"content":"\r\nموالى وى و حافظ خلافت و قدرتى كه به رعايت و اكرام به دو داده ، در كارهاى مقدم و مؤخر وى عنايت كرده و در مشرقها و مغربهاى زمين وى را نعمت نصرت و تأييد داده و نگهبان و حافظ و كفايتگر او بوده از همه مخلوق ، كه نعمتهاى وى مورد ستايش است ، و به معرض مسئلت كه فرمان و اكرام نكوى خويش را دربارهء امير مؤمنان كامل كند و او را ملهم دارد كه به اعمال مورد رضاى وى قيام كند كه موجب مزيد تفضل وى شود .\r\n« از جمله نعمتهاى خداى عز و جل به نزد امير مؤمنان و به نزد تو و به نزد عامهء مسلمانان آن بود كه محمد و عبد الله دو پسر امير مؤمنان را به نيكوترين وضعى كه امت اميد داشت و انتظار مىبرد رسانيد و محبت و مودتشان را در دل همگان افكند كه بدانها اطمينان يابند\r\n( 284 و در كار دين و قوام امور خويش و ايجاد الفت و صلاح جماعت و دفع محذور و مكروه پراكندگى بدانها تكيه كنند ، تا آنجا كه زمام خويش را به آنها سپردند و با آنها بيعت كردند با پيمان و قرار و قسمهاى مؤكد ، كه خداى آن را خواسته بود و رد كردنى نبود و نافذ كرده بود كه هيچكس از بندگان توان شكستن و از جاى بردن آن نداشت و محبت و مشيت او را كه در علمش سابقه داشت تغيير نمىتوانست داد .\r\nامير مؤمنان اميد دارد كه از اين روى نعمت بر او و بر همهء امت و آنها تمام شود كه دستور خداى تعرضپذير نيست و قضاى وى را رد نمىتوان كرد و داورى وى برگشت ندارد .\r\n« از آن وقت كه امت بر بيعت محمد بن امير مؤمنان از پى امير مؤمنان و عبد الله بن - امير مؤمنان از پى محمد بن امير مؤمنان ، اتفاق كرده بودند امير مؤمنان براى تعيين مصلحت آنها و همهء رعيت و اتفاق كلمه و جلوگيرى از شكاف و رفع تفرقه و قطع كيد دشمنان نعمت از اهل كفر و نفاق و دغلى و خلاف و بريدن طمعشان از فرصت محتمل كه اميد درك آن و كاستن حق اين دومى داشتند پيوسته در انديشه و تدبر و نظر و تأمل بود و در اين باب از خداى خير مىخواست و مسئلت داشت كه وى را به كار مصمم كند خير آنها و همه امت باشد و موجب نيرومندى در كار و حق خدا شود و مقاصدشان مؤتلف كند كه ميانشان\r\n","description":"","footnote":"","page_name":" 5293 ","page_number":229},
  {"content":"\r\nبه صلح باشد ، از كيد دشمنان نعمت محفوظ مانند و حسد و مكر و عناد و كوشش آنها را براى فساد فيما بين از ميان بردارد . خداى امير مؤمنان را مصمم كرد كه آنها را سوى بيت الله الحرام برد و از آنها براى امير مؤمنان پيمان گيرد كه شنوا و مطيع و مجرى دستور وى باشند و بر هر كدامشان و براى آنها و هم براى امير مؤمنان شرط نويسد با قرارها و عهدها و قسمهاى مؤكد و تعهد هر كدامشان در قابل ديگرى در مورد آنچه امير مؤمنان اميد مىدارد كه الفت و مودت و همدلى و هميارى و همبستگيشان در حسن نظر فيما بين ، و هم براى رعيت امير مؤمنان كه بدانها ، سپرده ، دوام داشته باشد و در كار دين خداى عز و جل و كتاب وى و سنتهاى پيمبرى صلى الله عليه و سلم و پيكار با دشمنان مسلمانان هر كه باشند و هر كجا باشند متفق باشند تا طمع هر دشمن آشكار و نهان و هر منافق\r\n( 285 و منحرف ببرد و صاحبان هوسهاى گمرهىآور از تفرقه و كيد ميان آنها نوميد شوند و دشمنان خداى و دشمنان نعمت و دشمنان دين وى از آشفتگى ميان امت و كوشش براى فساد در زمين و دعوت به بدعت و ضلالت وا مانند كه امير مؤمنان كار دين و رعيت خويش و امت پيمبر ، محمد صلى الله عليه و سلم ، و نيكخواهى خداى و همه مسلمانان و دفاع از سلطهء مقرر خداى و دلبستگى به تكليف خويش و كمال كوشش دربارهء اعمال موجب تقرب خداى و كسب رضاى وى را منظور داشت .\r\n« و چون به مكه رفت راى و نظرى را كه در اين باب براى محمد و عبد الله داشت با آنها بگفت و منظور وى را كه مىخواست قبول آن را بر خويشتن مؤكد كنند پذيرفتند و در دل بيت الله الحرام با حضور و شهادت كسانى از خاندان امير مؤمنان و سرداران و ياران و قاضيان و پرده داران كعبه كه در مراسم حج حضور داشتند به خط دست خويش دو مكتوب نوشتند كه امير مؤمنان آن را به پرده داران سپرد و دستور داد كه در كعبه بياويزند و چون امير مؤمنان در داخل كعبه و دل بيت الله الحرام از اين همه فراغت يافت به قاضيان خويش كه بر آنها شهادت داده بودند و هنگام نوشتنشان\r\n","description":"","footnote":"","page_name":" 5294 ","page_number":230},
  {"content":"\r\nحضور داشتند بگفت تا شرطنامه و مكتوب آنها را كه شاهد آن بودند به حاضران مراسم از حج گزار و عمره گزار و فرستادگان شهرها اعلام كنند و براى آنها بخوانند تا بفهمند و بدانند و بشناسند و به خاطر سپارند و به برادران و اهل ولايتها و شهرهاى خويش برسانند كه در مسجد الحرام دو شرطنامه را براى آنها بخواندند كه چون برفتند ، اين بنزدشان شهره بود و شاهدان شده بودند و نظر و توجه امير مؤمنان را به صلاح خويش و حفظ خونهايشان و فراهميشان و خاموش كردن آتش دشمنان خدا و دشمنان دين وى و كتاب وى و جماعت مسلمانان بدانستند و امير مؤمنان را براى اين كار دعا و ستايش گفتند . امير مؤمنان آن دو شرطنامه را كه دو پسرش محمد و عبد الله در دل كعبه براى وى نوشته‌اند در ذيل اين نامه براى تو نسخه كرد .\r\n( 286 خداى عز و جل را دربارهء عنايتى كه با محمد و عبد الله دو وليعهد مسلمانان كرد بسيار ستايش گوى و از نعمت وى نسبت به امير مؤمنان و دو وليعهد مسلمانان و تو و جماعت امت محمد ، صلى الله عليه و سلم ، سپاس گوى و نامهء امير مؤمنان را بر مسلمانانى كه به نزد تواند بخوان و مفهومشان كن و آن را به پاى دار و در ديوان خويشتن و سرداران امير مؤمنان و رعيت وى ثبت كن و آنچه را در اين مورد انجام مىشود به امير مؤمنان بنويس ، ان شاء الله ، و خدا ما را بس ، كه نيكو تكيه گاهى است و نيرو و قوت و امكان از اوست .\r\nاسماعيل بن صبيح نوشت به روز شنبه هفت روز مانده از محرم سال صد و - هشتاد و ششم . » گويد : هارونالرشيد بگفت تا يكصد هزار دينار به عبد الله مأمون بدهند كه آن را از رقه به بغداد به نزد وى بردند .\r\nگويد : رشيد از آن پس كه جعفر بن يحيى در عمر كشته شد سوى رقه رفت سپس به بغداد رفت . از خراسان از على بن عيسى بن ماهان شكايتهاى مكرر رسيده بود و بر ضد وى به نزد رشيد سخن بسيار شده بود كه مصمم شد او را معزول كند و\r\n","description":"","footnote":"","page_name":" 5295 ","page_number":231},
  {"content":"\r\nمىخواست نزديك وى باشد . و چون به بغداد رسيد پس از مدتى از آنجا به قرماسين رفت ، و اين به سال صد و هشتاد و نهم بود ، گروهى از قاضيان و ديگران را آنجا برد و شاهدشان كرد كه هر چه مال و خزينه و سلاح و مركب و چيزهاى ديگر در اردوگاه اوست به تمام از آن عبد الله مأمون است و به هيچ روى و به هيچ سبب چيزى كم و بيش آنجا ندارد و بيعت مأمون را با كسانى كه همراه وى بودند تجديد كرد . هرثمة ابن اعين را نيز به بغداد فرستاد كه بار ديگر از محمد بن هارون امير مؤمنان و كسانى كه با وى بودند مطابق نسخه اى كه در مكه از او گرفته بود براى عبد الله و قاسم بيعت گرفت و كار قاسم را به عبد الله واگذاشت كه وقتى به خلافت رسيد او را خلع كند يا ابقاء كند .\r\nگويد : ابراهيم موصلى در بارهء بيعتى كه هارون در كعبه براى پسران خويش گرفته بود شعرى گفت بدين مضمون :\r\n« بهترين كارها از لحاظ سر انجام « و شايسته ترين كارها براى كامل بودن « كارى است كه رحمان استوارى آن را « در بيت الحرام مقرر كرده است . »\r\n( 287 آنگاه سال صد و هشتاد و هفتم در آمد .\r\n\r\nسخن از حوادثى كه به سال صد و هشتاد و هفتم بود\r\nاز جمله حوادث سال آن بود كه رشيد ، جعفر بن يحيى بن خالد را كشت و برمكيان را از ميان برداشت .\r\n","description":"","footnote":"","page_name":" 5296 ","page_number":232},
  {"content":"\r\n\r\nسخن از اينكه چرا هارون جعفر برمكى را كشت ، و كشتن وى چگونه بود ، و با وى و خاندانش چه كرد ؟\r\nدربارهء سبب خشم هارون نسبت به جعفر كه پس از آن وى را كشت اختلاف كرده‌اند . از جمله روايتى است كه از بختيشوع بن جبرئيل به نقل از پدرش آورده‌اند كه گفته بود : در مجلس رشيد نشسته بودم كه يحيى بن خالد نمودار شد - و چنان بود كه در گذشته بى اجازه وارد مىشد و چون بيامد - و نزديك رشيد رسيد و سلام گفت ، جواب وى را به سستى داد و يحيى بدانست كه كارشان دگرگون شده .\r\nگويد : آنگاه رشيد روى به من كرد و گفت : « اى جبرئيل ، وقتى در منزل خويش هستى كسى بىاجازه ات به نزد تو وارد مىشود ؟ » گفتم : « نه ، و كسى چنين انتظار ندارد . » گفت : « پس چرا بى اجازه به نزد ما وارد مىشوند ؟ » گويد : يحيى برخاست و گفت : « اى امير مؤمنان ، خداى مرا پيش از تو ببرد .\r\nبه خدا اين كار را در اين وقت آغاز نكرده‌ام ، اين چيزى است كه امير مؤمنان خاص من كرده بود و مرا به سبب آن بلند آوازه كرده بود تا آنجا كه وارد مىشدم و او در بستر خويش بود ، گاهى برهنه و گاهى در لباس زير ، نمىدانستم كه امير مؤمنان آنچه را خوش مىداشته بود ناخوش دارد اكنون كه بدانستم اگر آقايم فرمان كند به نزد وى از لحاظ اجازهء ورود به گروه دوم يا سوم خواهم بود . » گويد : هارون شرمگين شد ، وى از همه خليفگان شرمگينتر بود ، چشمانش به زمين بود و به روى او بلند نمىكرد ، گفت : « چيزى نخواستم كه ناخوشايند تو باشد اما مردم مىگويند . » گويد : دانستم كه جواب مناسبى به خاطرش نرسيد كه اين سخن را به پاسخ\r\n","description":"","footnote":"","page_name":" 5297 ","page_number":233},
  {"content":"\r\n( 288 وى گفت . آنگاه خاموش ماند و يحيى برون شد .\r\nثمامة بن اشرس گويد : نخستين ناخوشايندى كه در كار يحيى بن خالد پديد آمد آن بود كه محمد بن ليث نامه اى به نزد رشيد فرستاد كه در آن وى را اندرز مىگفت و ضمن آن مىگفت كه يحيى بن خالد به نزد خدا كارى براى تو نخواهد ساخت كه وى را ميان خويشتن و خدا نهاده اى . وقتى در پيشگاه خدا بايستى و ترا از آنچه دربارهء بندگان و ولايتهاى وى كرده اى پرسد و گويى پروردگارا همهء امور بندگان ترا به يحيى واگذاشتم ، پندارى حجتى آورده اى كه مورد رضايت اوست ؟ با سخنانى مبنى بر توبيخ و ملامت .\r\nگويد : رشيد يحيى را كه خبر نامه به دو رسيده بود پيش خواند و به دو گفت :\r\n« محمد بن ليث را مىشناسى ؟ » گفت : « آرى . » گفت : « چگونه مرديست ؟ » گفت : « مسلمانى وى مشكوك است . » گويد : رشيد بگفت تا محمد بن ليث را تا مدتى در مطبق بداشتند و چون نسبت به برمكيان متغير شد وى را به ياد آورد و بگفت تا او را برون آرند ، و چون حضور يافت از پس گفتگويى دراز به دو گفت : « اى محمد مرا دوست دارى ؟ » گفت : « نه ، به خدا اى امير مؤمنان . » گفت : « چنين مىگويى ؟ » گفت : « بله ، بى آنكه گناهى كرده باشم ، يا حادثه اى آورده باشم ، به گفتهء حسودى كه با اسلام و مسلمانان مكارى مىكند و الحاد و ملحدان را دوست دارد ، قيد به پايم نهادى و مرا از عيالانم باز داشتى ، پس چگونه ترا دوست داشته باشم ؟ » گفت : « راست گفتى . » و دستور داد وى را رها كنند . آنگاه گفت : « اى محمد ، مرا دوست دارى ؟ »\r\n","description":"","footnote":"","page_name":" 5298 ","page_number":234},
  {"content":"\r\nگفت : « نه اى امير مؤمنان ، اما آنچه در دل داشتم برفت . » گويد : پس هارون بگفت تا يكصد هزار درم به او بدهند كه بياوردند .\r\nگفت : « اى محمد مرا دوست دارى ؟ » گفت : « اكنون آرى ، كه نعمتم دادى و نيكى كردى . » گفت : « خداى از آنكه با تو ستم كرده بود انتقام گرفت و حق ترا از كسى كه مرا بر ضد تو برانگيخته بود بگرفت . » گويد : كسان دربارهء برمكيان سخن كردند و بسيار گفتند و اين نخستين مرحلهء تغيير وضع آنها بود .\r\nمحمد بن فضل وابستهء سليمان بن ابى جعفر گويد : از پس اين حادثه يحيى بن خالد به نزد رشيد آمد و غلامان براى وى برخاستند .\r\nرشيد به مسرور خادم گفت : « به غلامان بگو وقتى يحيى به اين خانه مىآيد براى وى برنخيزند . » گويد : پس خالد بيامد و كس براى وى برنخاست و رنگ وى بگشت .\r\nگويد : پس از آن وقتى غلامان و حاجبان وى را مىديدند روى از او مىگردانيدند .\r\nگويد : بسا مىشد كه جرعه اى آب مىخواست كه نمىدادند و اگر مىدادند پس از آن بود كه بارها طلب مىكرد .\r\n( 289 ابو محمد يزيدى كه چنان كه گويند از همه كسان از اخبار قوم مطلعتر بود گويد :\r\nهر كه گويد كه رشيد جعفر بن يحيى را جز به سبب يحيى بن عبد الله بن حسن كشت باورش مدار ، زيرا رشيد ، يحيى را به جعفر سپرد كه او را بداشت سپس يكى از شبها وى را پيش خواند و دربارهء چيزى از كارش پرسيد كه يحيى جواب داد تا آنجا كه گفت : « دربارهء من از خدا بترس و چنان مباش كه فردا محمد صلى الله عليه و سلم دشمن تو باشد ، به خدا حادثه اى نياورده‌ام و حادثه انگيزى را پناه نداده‌ام . »\r\n","description":"","footnote":"","page_name":" 5299 ","page_number":235},
  {"content":"\r\nگويد : جعفر بر او رقت آورد و گفت : « در بلاد خداى به هر كجا خواهى برو . » گفت : « كجا روم كه ايمن نيستم كه از پس اندك مدتى مرا به نزد تو يا غير تو پس آرند . » گويد : پس جعفر كس با يحيى فرستاد كه او را به اما نگاهش رسانيد . اين خبر به وسيلهء خبر گيرى از خدمهء خاص جعفر به فضل بن ربيع رسيد كه در اين كار نظر كرد و آن را درست يافت و به نزد وى محقق شد . پيش رشيد رفت و به دو خبر داد . رشيد چنان وانمود كه به خبر وى اهميت نمىدهد و گفت : « ترا با اين چه كار ؟ بى مادر ، شايد اين به فرمان من بود . » گويد : فضل شكسته شد . پس از آن جعفر بيامد و رشيد غذا خواست كه بخوردند ، رشيد لقمه به دهان وى مىنهاد و با وى سخن مىكرد و آخرين سخنى كه در ميانشان رفت اين بود كه گفت : « يحيى بن عبد الله چه شد ؟ » گفت : « اى امير مؤمنان ، همچنان به حال خويش در زندان تنگ است و بند آهنين . » گفت : « جان من ؟ » گويد : اما جعفر خاموش ماند كه مردى دقيق و درست انديشه بود و در خاطرش افتاد كه رشيد چيزى از كار وى را مىداند و گفت : « آقاى من ، نه به جان تو ، وى را آزاد كردم و بدانستم كه مهم نيست و ناخوشايندى از او سر نمىزند . » گفت : « خوب كردى ، همين را مىخواستم . » گويد : و چون جعفر برفت به دنبال وى نگريست تا وقتى كه نزديك بود از ديد وى برون شود و گفت : « خدايم به شمشير دشمن و به سبب عمل ضلالت بكشد اگر ترا نكشم . » و كارش چنان شد كه شد .\r\n","description":"","footnote":"","page_name":" 5300 ","page_number":236},
  {"content":"\r\nادريس بن بدر گويد : هنگامى كه رشيد با يحيى به گفتگو بود يكى به دو نزديك شد و گفت : « اى امير مؤمنان اندرزى دارم ، مرا بنزد خويش بخوان . » رشيد به هرثمه گفت : « اين مرد را پيش خويش ببر و دربارهء اين اندرزش از او بپرس . » گويد : هرثمه از او بپرسيد اما نخواست به او بگويد و گفت : « از جمله رازهاى خليفه است . » هرثمه سخن وى را به رشيد خبر داد كه گفت : « با وى بگو از در نرود تا فراغت يابم . » گويد : و چون هنگام گرماى روز رسيد و كسانى كه به نزد رشيد بودند برفتند و آن مرد را پيش خواند كه گفت : « به خلوت باشم . » هارون به پسران خويش گفت : « اى جوانان برويد . »\r\n( 290 آنها برخاستند ، اما خاقان و حسين بالاى سر وى بماندند . مرد بدانها نگريست . رشيد به آنها گفت : « از من دور شويد » و چنان كردند . آنگاه هارون رو به وى كرد و گفت : « آنچه مىخواهى بگوى . » گفت : « به شرط آنكه مرا امان دهى . » گفت : « متعهدم كه ايمنت بدارم و با تو نيكى كنم . » گفت : « در حلوان بودم . در يكى از كاروانسراهاى آن ، يحيى بن عبد الله را ديدم با جبهء پشمين خشن و عباى پشمين سبز خشن . جمعى با وى بودند كه وقتى فرود مىآمد ، فرود مىآمدند و وقتى حركت مىكرد حركت نمىكردند . اما از او بر كنار بودند و ناظران را به اين پندار وامىداشتند كه وى را مىشناسند اما از ياران وى بودند ، هر كدامشان مكتوبى با خويش داشت كه وقتى متعرض وى مىشدند به وسيلهء آن ايمنى مىيافت . » گفت : « مگر يحيى بن عبد الله را مىشناسى ؟ » گفت : « از روزگار پيش او را مىشناخته‌ام ، به همين جهت ديروز او را نيك\r\n","description":"","footnote":"","page_name":" 5301 ","page_number":237},
  {"content":"\r\nشناختم . » گفت : « وصف وى را با من بگوى . » گفت : « ميانه بالا ، سبزهء كمرنگ ، با سرطاس ، با ديدگان نكو و شكم بزرگ . » گفت : « راست گفتى وى چنين است . » آنگاه گفت : « شنيدى چه مىگفت ؟ » گفت : « نشنيدم كه چيزى بگويد ، جز اينكه ديدم نماز مىكرد و يكى از غلامان وى كه از دير باز او را مىشناختم بر در كاروانسرا نشسته بود و چون نماز خويش را به سر برد ، جامه اى شسته پيش وى برد و به گردنش افكند و جبهء پشمين را در آورد . و چون بعد از ظهر شد ، نمازى كرد كه گمان كردم نماز پسين است . وى را مىديدم ، دو ركعت اول را طولانى كرد و دو ركعت آخر را كوتاه كرد . » گفت : « پدرت خوب ، چه خوب مراقب او بوده اى ، بله اين نماز پسين است و وقت آن به نزد قوم چنين است ، خدايت پاداش نيك دهد و كوشش ترا عوض دهد تو كيستى ؟ » گفت : « يكى از باقيماندگان ابناى اين دولتم ، اصلم از مرو است و در مدينةالسلام - زاده‌ام . » گفت : « منزل تو در آنجاست ؟ » گفت : « آرى » گويد : رشيد مدتى در انديشه بود آنگاه گفت : « اگر در راه اطاعت من ناخوشايندى به تو رسد آن را چگونه تحمل مىكنى . » گفت : « چنان باشم كه امير مؤمنان خواهد . » گفت : « به جاى خويش باش تا باز گردم . » گويد : آنگاه رشيد به جايگاهى رفت كه پشت سر وى بود و كيسه اى در آورد كه دو هزار دينار در آن بود و گفت : « اين را بگير و مرا با تدبيرى كه دربارهء تو\r\n","description":"","footnote":"","page_name":" 5302 ","page_number":238},
  {"content":"\r\nمىكنم واگذار . » مرد كيسه را گرفت و جامهء خويش را روى آن كشيد آنگاه رشيد گفت : « اى غلام » كه خاقان و حسين بيامدند . گفت : « پسر زن بوگندو را سيلى بزنيد . » كه نزديك يكصد سيلى به دو زدند . آنگاه گفت : « عمامه اش به گردنش باشد ، او را به نزد كسانى كه در اين خانه مانده‌اند ببريد و بگوييد سزاى كسى كه دربارهء خاصان و دوستان امير مؤمنان سعايت كند چنين است . » گويد : آنها چنان كردند و هيچكس حال مرد را ندانست\r\n( 291 و اينكه با رشيد چه گفته بود تا وقتى كه كار برمكيان چنان شد كه شد .\r\nابراهيم بن مهدى گويد : بزند جعفر بن يحيى رفتم در خانه اى كه بنيان كرده بود .\r\nگفت : « از كار منصور بن زياد شگفتى نمىكنى ؟ » گفتم : « دربارهء چى ؟ » گفت : « از او پرسيدم در خانهء من عيبى مىبينى ؟ » گفت : « آرى ، در آن نه خشت هست و نه صنوبر . » ابراهيم گويد : به دو گفتم : « به نزد من عيب خانه اين است كه نزديك بيست هزار - هزار درم بر آن خرج كرده اى و اين چيزى است كه فردا در حضور امير مؤمنان دربارهء آن بر تو ايمن نيستم . » گفت : « او مىداند كه بيش از اين و دو برابر اين به من داده به علاوه آنچه مرا به معرض آن برده است . » گويد : گفتم : « دشمن از اين راه در او رخنه مىكند و مىگويد : اى امير مؤمنان وقتى بيست هزار هزار درم بر خانه اى خرج كرده ، مخارج وى چه مقدار باشد ، بخششهاى وى چه مقدار باشد و چه مقدار ذخيره نهاده باشد . اى امير مؤمنان گمان تو دربارهء مبالغ ديگر چيست ؟ و اين سخنى است كه به سرعت در دل نفوذ مىكند و وضعى دشوار پيش مىآورد . » گفت : « اگر گوش به من فرا دارد گويم : امير مؤمنان به نزد كسان نعمتها\r\n","description":"","footnote":"","page_name":" 5303 ","page_number":239},
  {"content":"\r\nدارد كه به وسيلهء مستور داشتن ، آن را كفران كرده‌اند يا كمى از آن را نمودار كرده‌اند .\r\nاما من كسى هستم كه نعمت وى را دربارهء خويش نگريستم و آن را بر سر كوهى نهادم آنگاه به كسان گفتم بياييد و بنگريد . » ابراهيم بن مهدى گويد كه روزى جعفر بن يحيى به دو گفته بود - جعفر به نزد رشيد يار وى بوده بود و هم او بود كه ابراهيم را به نزد رشيد تقرب داده بود - گفته بود : « من دربارهء اين شخص ، يعنى رشيد به شك درم و پندارم كه اين به سبب چيزى است كه نسبت به وى به خاطر دارم ، خواستم اين را به وسيلهء ديگرى مورد دقت قرار دهم و ترا در نظر گرفته‌ام . امروز در اين باب بنگر و به من بگو از او چه مىبينى ؟ » ابراهيم گويد : آن روز چنان كردم و چون رشيد از مجلس خويش برخاست من نخستين كس از ياران وى بودم كه از نزد وى برخاستم و برفتم تا به نزد درختى رسيدم كه در راه من بود ، با همراهان خويش زير درخت رفتم و بگفتم تا شمع را خاموش كنند . نديمان مىآمدند و يكايك بر من مىگذشتند كه آنها را مىديدم اما آنها مرا نمىديدند تا وقتى كه كسى از آنها نماند .\r\n( 292 جعفر را ديدم كه نمودار شد و چون از درخت گذشت به من گفت : « دوست من برون شو . » گويد : برون شدم . جعفر به من گفت : « چه خبر دارى ؟ » گفتم : « نخست به من بگوى از كجا دانستى كه من اينجا هستم ؟ » گفت : « توجه تو را به چيزى كه مورد توجه من است دانسته بودم و مىدانستم كه نخواهى رفت تا آنچه را از وى ديده اى به من بگويى . مىدانستم كه نمىخواهى در چنين وقتى ببينندت كه توقف كرده اى . مىدانستم كه در راه تو جايى نهانتر از اينجا نيست و معلومم شد كه در اينجا هستى . » گفتم : « چنين است . » گفت : « پس هر چه مىدانى بگوى . »\r\n","description":"","footnote":"","page_name":" 5304 ","page_number":240},
  {"content":"\r\nگفتم : « اين مرد را ديدم كه وقتى تو به جد سخن مىكنى او هزل مىگويد و وقتى هزل مىگويى او جد مىگويد . » گفت : « به نظر من نيز چنين است ، دوست من برو . » گويد : پس برفتم .\r\nعلى بن سليمان گويد كه روزى از جعفر بن يحيى شنيده بود كه مىگفته بود :\r\n« اين خانهء ما عيبى ندارد جز اينكه صاحبش در آن كم مىماند » منظورش خودش بود .\r\nموسى بن يحيى گويد : سالى كه پدرم در گذشت براى طواف برون شده بود ، من از جمله فرزندانش با وى بودم . پدرم به پرده هاى كعبه آويخت پيوسته دعا ميگفت و ميگفت : « خدايا گناهان من سخت بزرگ است كه جز تو كسى شمار آن نتواند كرد و كسى جز تو آن را نمىداند . خدايا اگر مرا عقوبت مىكنى عقوبت مرا در دنيا كن و گر چه شامل گوش و چشم و مال و فرزندم شود تا مايهء خشنودى تو شود . عقوبت مرا در آخرت مكن . » احمد بن حسن گويد : يحيى را ديدم كه مقابل خانه رسيده بود و در پرده هاى كعبه آويخته بود و مىگفت : « خدايا اگر رضاى تو در اين است كه فرزندانم را از من بگيرى بگير ، خدايا بجز فضل . » گويد : آنگاه بازگشت كه برود و چون به در مسجد نزديك شد ، شتابان بازگشت و چنان كرد كه مىكرده بود و مىگفت . « خدايا از كسى چون من ناپسند است كه به رضاى تو تسليم شود آنگاه استثنا آرد ، خدايا و فضل را نيز . » گويد : و چون از حج بازگشتند در انبار فرود آمدند . رشيد در عمر فرود آمد ، دو وليعهد ، امين و مأمون ، نيز با وى بودند . فضل به نزد امين جاى گرفت و جعفر به نزد مأمون . يحيى نيز در منزل خالد بن عيسى دبير خويش بود . محمد بن\r\n( 293 يحيى در منزل ابن نوح متصدى طراز بود ، محمد بن خالد نيز در عمر به نزد مأمون\r\n","description":"","footnote":"","page_name":" 5305 ","page_number":241},
  {"content":"\r\nو رشيد جاى گرفته بود .\r\nگويد : شبى رشيد با فضل خلوت كرد و وى را خلعت داد و حمايل داد و به دو گفت كه با محمد امين باز گردد . پس از آن موسى بن يحيى را پيش خواند و از او خشنودى نمود از آن رو كه در آغاز كار در حيره با وى خشم آورده بود به سبب آنكه على بن عيسى بن ماهان به نزد رشيد وى را در كار خراسان متهم داشته بود و گفته بود كه مردم خراسان مطيع ويند و او را دوست دارند و با آنها مكاتبه دارد و مىخواهد نهانى سوى آنها رود و به كمك آنها بر ضد رشيد كار كند و اين خاطر رشيد را به سختى از وى آزرده بود و از او بيمناك شده بود كه موسى از جمله يكه سواران دلير بود و چون على بن عيسى بد وى گفت در دل رشيد افتاد و چيزى از آن در وى اثر كرد از آن پس قرضى به گردن موسى افتاد كه از طلبكاران خويش روى نهان كرد و رشيد پنداشت كه چنان كه به دو گفته بودند سوى خراسان رفته و چون در اثناى سفر حج به حيره رسيد موسى از بغداد به نزد وى رسيد و رشيد او را در كوفه به نزد عباس بن موسى بداشت و اين نخستين رخنه اى بود كه در كار برمكيان افتاد .\r\nگويد : مادر فضل بن يحيى دربارهء كار وى بر نشست و چنان بود كه رشيد خواست وى را رد نمىكرد . به دو گفت : « پدرش ضامنش شود ، كه در مورد وى به من خبر داده‌اند . » گويد : پس يحيى از موسى ضمانت كرد و رشيد موسى را به دو داد ، پس از آن از او خشنودى نمود و خلعتش داد .\r\nگويد : و چنان بود كه رشيد با فضل بن يحيى عتاب كرده بود و حضور وى را خوش نداشت به سبب آنكه فضل با وى ميخوارگى نمىكرد . فضل مىگفت : « اگر مىدانستم كه آب نيز از مروت من مىكاهد آن را نمىنوشيدم . » وى دلبستهء سماع بود .\r\nگويد : جعفر به نديمى رشيد پيوسته بود اما پدرش او را از نديمى وى\r\n","description":"","footnote":"","page_name":" 5306 ","page_number":242},
  {"content":"\r\nمنع مىكرد و مىگفت مؤانست رشيد را رها كند اما دستور پدر را كار نمىبست و با رشيد در آنچه مىخواست انباز مىشد .\r\nاز سعيد بن هريم آورده‌اند كه وقتى يحيى در كار جعفر فرو ماند به دو نوشت :\r\n« ترا رها كردم تا روزگارت چنان بلغزاند كه كار خويش را بدانى اما بيم دارم چنان شود كه چاره پذير نباشد . » گويد : يحيى به رشيد گفته بود : « اى امير مؤمنان به خدا از اينكه جعفر با تو همدم شود خوشدل نيستم و بيم دارم كه عاقبت آن از جانب تو دست و پاگير من شود اگر او را دور كنى و به همان مقدار از كارهاى مهم تو كه بر عهده دارد اقتصار كنى ، به دلخواه من كار كرده اى و براى من اطمينان بخشتر است . » رشيد گفت : « پدر ، از اين جهت نگران نيستى ، بلكه مىخواهى فضل را بر او تقدم دهى . »\r\n( 294 احمد بن زهير گويد : سبب هلاك جعفر و برمكيان از آنجا بود كه رشيد از ديدار جعفر و هم از خواهر خويش عباسه دختر مهدى صبر نميارست و همين كه به ميخوارگى مىنشست آنها حضور داشتند و اين ، پس از آن بود كه به جعفر خبر داده بود از وى و عباسه صبورى ندارد و به جعفر گفته بود : « وى را به زنى تو مىدهم كه وقتى در مجلس من حضور دارد ديدنش بر تو حلال باشد . » و به دو دستور داده بود كه به عباسه دست نزند و چيزى از آن مناسبات كه مرد با همسر خويش دارد از او سر نزند .\r\nگويد : بدين شرط عباسه را زن وى كرد و چون به ميخوارگى مىنشست آنها را در مجلس خويش حاضر مىكرد . آنگاه از مجلس خويش بر مىخاست و آنها را به خلوت مىنهاد كه از شراب مست مىشدند ، هر دو جوان بودند . جعفر به عباسه مىپرداخت و با وى همخوابه مىشد ، عاقبت عباسه از او بار گرفت و پسرى زاد . از اينكه رشيد قضيه را بداند بر جان خويش بيمناك شد و مولود را با چند پرستار از مماليك خويش به مكه فرستاد و كار همچنان از هارون پوشيده بود تا ميان عباسه و\r\n","description":"","footnote":"","page_name":" 5307 ","page_number":243},
  {"content":"\r\nيكى از كنيزكان وى خلاف افتاد ، كنيز كار وى و مولود را به رشيد رسانيد و مكان وى را خبر داد كه با چه كسانى از كنيزكان عباسه است و زيورهايى كه مادرش همراه وى كرده چيست .\r\nگويد : وقتى هارون در آن سال به حج رفت يكى را به جايى فرستاد كه كنيزك به دو خبر داده بود كه كودك آنجاست تا كودك را با پرستاران بيارد ، وقتى حضور يافتند از كسانى كه كودك با آنها بود پرسش كرد كه حكايتى همانند آن گفتند كه خبر - چين عباسه گفته بود . چنان كه گفته‌اند مىخواست كودك را بكشد ، آنگاه از اين كار اجتناب كرد .\r\nگويد : و چنان بود كه وقتى رشيد حج مىكرد جعفر در عسفان غذايى براى وى آماده مىكرد و چون از مكه سوى عراق روان مىشد او را مهمان مىكرد . در آن سال نيز جعفر غذا را چنان كه فراهم مىكرده بود فراهم كرد و از رشيد خواست كه بر آن گذر كند ، اما رشيد تعلل كرد و به غذاى وى حضور نيافت . جعفر همچنان با وى بود تا به منزلگاه انبار رسيد و كار وى و پدرش چنان شد كه ان شاء الله تعالى ياد مىكنم .\r\n\r\nسخن از خبر كشته شدن جعفر بن يحيى برمكى\r\nفضل بن سليمان گويد : رشيد به سال صد و هشتاد و ششم حج كرد\r\n( 295 و چون از مكه بازگشت در محرم سال صد و هشتاد و هفتم به حيره رسيد و روزى چند در قصر عون عبادى منزل گرفت آنگاه در كشتيها برفت تا در ناحيه انبار به عمر رسيد . و چون شب شنبه آخر محرم رسيد ، مسرور خادم را به همراهى حماد بن سالم ، ابو عصمه ، با جمعى از سپاهيان فرستاد كه شبانگاه جعفر بن يحيى را محاصره كردند . مسرور به نزد جعفر وارد شد ، بختيشوع طبيب به نزد وى بود با ابو ذر كار نغمه گر نابيناى\r\n","description":"","footnote":"","page_name":" 5308 ","page_number":244},
  {"content":"\r\nكلوذانى ، جعفر در كار طرب بود ، مسرور با خشونت او را برون آورد ، او را مىكشيد تا به منزلگاهى رسانيد كه رشيد در آن بود . جعفر را بداشت و با بند خرى ببست و به رشيد خبر داد كه او را گرفته و آورده . رشيد دستور داد گردنش را بزند و مسرور چنان كرد .\r\nمسرور خادم گويد : وقتى رشيد مىخواست جعفر بن يحيى را بكشد مرا فرستاد كه او را بياورم . نزد جعفر رفتم ابو ذر كار نغمه گر نابينا به نزد وى بود و شعرى به آواز مىخواند به اين مضمون :\r\n« دور مرو كه هر جوانى را « شبانگاه يا صبحگاه « مرگ فرا مىرسد . » گويد : گفتمش : « اى ابو الفضل ، چيزى كه براى آن آمده‌ام از اين گونه است كه شبانگاه آمده ، پيش امير مؤمنان ، بيا . » گويد : جعفر دو دست برداشت و بر پاهاى من افتاد و آن را همى بوسيد و گفت : « به درون روم و وصيت كنم . » گفتمش : « به درون رفتن ميسر نيست ، اما چنان كه مىخواهى وصيت كن . » و او چنان كه مىخواست وصيت كرد و مماليك خويش را آزاد كرد ، آنگاه فرستادگان امير مؤمنان به نزد من آمدند كه مرا دربارهء جعفر به شتاب مىخواند .\r\nگويد : جعفر را بنزد رشيد بردم و به دو خبر دادم . در بستر بود . به من گفت :\r\n« سرش را بنزد من آر . » بنزد جعفر رفتم و به دو خبر دادم ، گفت : « اى ابو هاشم خدا را ، خدا را ، خدا را ، اين دستور را از روى مستى داده در كار من تعلل كن تا صبح در آيد يا بار ديگر دربارهء من از او دستور بخواه . رفتم كه دستور بخواهم و چون حضور مرا احساس كرد گفت : « اى كه . . . له مادرت را مكيده اى سر جعفر را پيش من آر . »\r\n","description":"","footnote":"","page_name":" 5309 ","page_number":245},
  {"content":"\r\n( 296 گويد : پيش جعفر بازگشتم و خبر را با وى بگفتم گفت : « بار سوم دربارهء من به او مراجعه كن . » به نزد رشيد رفتم مرا با چماقى بزد و گفت : « از مهدى نيستم اگر بيايى و سرش را نيارى و كسى را بنزد تو نفرستم كه سر ترا اول و سر او را پس از آن بيارد . » گويد : پس برون شدم و سر وى را پيش رشيد بردم .\r\nگويد : رشيد بگفت تا آن شب كسانى را فرستادند تا يحيى بن خالد و همه فرزندان وى را و غلامان و وابستگانشان را محاصره كردند و هيچكس از آنها كه آنجا بود ، فرار نتوانست كرد . فضل بن يحيى را شبانه جابه جا كردند و در يكى از منزلهاى رشيد بداشتند . يحيى بن خالد را نيز در خانه اش بداشتند . هر چه مال و ملك و كالا از آنها به دست آمد گرفته شد . سپاهيان نگذاشتند هيچكس از آنها سوى مدينة - السلام يا جاى ديگر رود .\r\nگويد : همان شب رجاء خادم را به رقه فرستاد تا اموال و متعلقات و بردگان آنها را بگيرند و كار برمكيان را به آنها سپرد . و هم در آن شب به همه عاملان ولايتها نامه ها فرستاد كه اموال برمكيان را بگيرند و نمايندگانشان را دستگير كنند . و چون صبح شد هرثمة بن اعين و ابراهيم بن حميد مروروذى را با تعدادى از خادمان و معتمدان خويش و از جمله مسرور خادم به خانهء جعفر بن يحيى فرستاد . ابراهيم بن حميد و حسين خادم را نيز به منزل فضل بن يحيى فرستاد . يحيى بن عبد الرحمان و رشيد خادم را به منزل يحيى و محمد ابن يحيى فرستاد . هرثمة بن اعين را نيز همراه وى كرد و گفت كه همه اموال آنها را بگيرد .\r\nگويد : به سندى حرشى نوشت كه پيكر جعفر را به مدينة السلام فرستد و سر او را بر پل ميانه بياويزد و پيكر او را دو پاره كند و بر پل بالا و پل نزديك بياويزد . سندى نيز چنان كرد . خادمان نيز آنچه را مأمور آن شده بودند انجام دادند . تعدادى از فرزندان كوچك فضل و جعفر و محمد را پيش رشيد بردند كه بگفت تا آزادشان كنند و بگفت تا دربارهء همهء برمكيان ندا دادند كه هر كه آنها را پناه دهد امان ندارد بجز\r\n","description":"","footnote":"","page_name":" 5310 ","page_number":246},
  {"content":"\r\nمحمد بن خالد و فرزندان و كسان و اطرافيان وى كه استثنا شده بودند كه محمد را نيكخواه خويش شناخته بود و دانسته بود كه وى از آنچه ديگر برمكيان كرده‌اند برى بوده است . پيش از آنكه از عمر حركت كند يحيى را آزاد كرد . از جانب هرثمة بن اعين كسان بر فضل و محمد و موسى پسران يحيى و ابو المهدى دامادشان گماشت كه آنها را به رقه برد . رشيد وقتى به رقه رسيد بگفت تا انس بن ابى شيخ را بكشند كه ابراهيم بن عثمان بن نهيك او را كشت ، پس از آن آويخته شد . يحيى بن - خالد با فضل بن محمد در دير قايم به زندان شدند و از جانب مسرور خادم و هرثمة بن - اعين محافظانى بر آنها گماشته شد و ميان آنها و تنى چند از خادمانشان\r\n( 297 و آنچه مورد حاجتشان بود تفرقه نياوردند . زبيده دختر منير ، مادر فضل ، و دنانير كنيز يحيى و تنى چند از خادمان و كنيزانشان را به نزد آنها جاى دادند و كارشان همچنان آسان بود تا وقتى كه رشيد بر عبد الملك بن صالح خشم آورد و با آنها نيز سخت گرفت و عبد الملك و برمكيان از نو متهم شدند و به تنگنا افتادند .\r\nجعفر بن حسين لهبى گويد : صبحگاه شبى كه جعفر بن يحيى كشته شد انس بن - ابى شيخ را پيش رشيد بردند كه ميان وى و انس سخن رفت آنگاه رشيد شمشيرى از زير تشك خويش در آورد و بگفت تا گردن او را بزدند و شعرى را كه از آن پيش دربارهء كشتن انس گفته بودند خواندن گرفت به اين مضمون :\r\n« شمشير از اشتياق انس به خود مىپيچد « شمشير نگران است « و تقدير در انتظار . » گويد : وقتى گردن او را زدند از آن پيش كه خون فرو ريزد شمشير از گردن گذشته بود . رشيد گفت : « خدا عبد الله بن مصعب را بيامرزد . » كسان ميگفتند كه آن شمشير ، از آن زبير بن عوام بوده بود . بعضىها گفته‌اند كه عبد الله بن مصعب براى رشيد خبرچينى مىكرد و به دو خبر داده بود كه انس پيرو زندقه است\r\n","description":"","footnote":"","page_name":" 5311 ","page_number":247},
  {"content":"\r\nو به همين سبب او را كشت . وى يكى از ياران برمكيان بوده بود .\r\nسندى بن شاهك گويد : روزى نشسته بودم كه خادمى بر اسب بريد بيامد و نامهء كوچكى را به من داد كه گشودم ، نامهء رشيد بود به خط خودش كه چنين بود : « به نام خداى رحمان رحيم ، اى سندى ، وقتى در اين نامهء من نگريستى ، اگر نشسته اى برخيز و اگر ايستاده اى منشين ، تا بنزد من آيى . » سندى گويد : مركبان خويش را خواستم و روان شدم . رشيد در عمر بود .\r\nعباس بن فضل بن ربيع به من مىگفت : « رشيد در كشتى بر فرات نشسته بود و انتظار ترا مىبرد ، غبارى برخاست ، به من گفت : اى عباس ، بايد اين سندى باشد و يارانش .\r\nگفتم : اى امير مؤمنان ، ( 298 گويا خود او باشد . » ميگفت : « پس از آن تو نمودار شدى . » سندى گويد : از مركب خويش فرود آمدم و توقف كردم . رشيد كس به نزد من فرستاد كه پيش وى رفتم و لختى پيش روى او ايستادم . به خادمانى كه به نزد وى بودند گفت : « برويد » كه برفتند و بجز عباس بن فضل و من كس نماند . لختى درنگ كرد آنگاه به عباس گفت : « برو و بگو تخته هايى را كه بر كشتى هست بردارند . » و او چنان كرد .\r\nآنگاه رشيد به من گفت : « نزديك من آى » كه نزديك وى رفتم ، گفت : « مىدانى براى چه ترا خواسته‌ام ؟ » گفتم : « نه ، اى امير مؤمنان . » گفت : « ترا براى كارى خواسته‌ام كه اگر دكمهء پيراهنم آن را بداند در فراتش مىافكنم ، اى سندى مطمئنترين سرداران من كيانند ؟ » گفتم : « مسرور بزرگ . » گفت : « راست گفتى . هميندم روان شو و در رفتن شتاب كن تا به مدينة السلام برسى و ياران معتمد و كسان خويش را فراهم آر و بگوى تا با ياران خويش آماده باشند ، وقتى مردم بياسودند سوى خانه هاى برمكيان برو و به هر يك از درهاشان يكى از ياران خويش را برگمار و بگو نگذارد كسى در آيد يا به درون رود ، بجز در محمد\r\n","description":"","footnote":"","page_name":" 5312 ","page_number":248},
  {"content":"\r\nابن خالد ، تا وقتى كه دستور من بيايد . » گويد : در آن وقت هنوز بر ضد برمكيان كارى نكرده بود .\r\nسندى گويد : با شتاب برفتم تا به مدينة السلام رسيدم و ياران خويش را فراهم آوردم و آنچه را دستور داده بود بكردم .\r\nگويد : طولى نكشيد كه هرثمة بن اعين بيامد كه جعفر بن يحيى همراه وى بود بر استرى بى پالان كه گردنش زده بود ، نامهء امير مؤمنان را ديدم كه به من دستور مىداد وى را دو نيمه كنم و بر سر پل بياويزم .\r\nگويد : آنچه را دستورم داده بود بكردم .\r\nمحمد بن اسحاق گويد : جعفر همچنان آويخته بود تا وقتى كه رشيد مىخواست سوى خراسان رود ، من برفتم و او را مىنگريستم . وقتى به جانب شرقى بر در خزيمة ابن خازم رسيد ، وليد بن جشم جانفروش را از زندان خواست و احمد بن جنيد ختلى را كه جلاد وى بود خواست كه گردن وليد را بزد آنگاه به سندى نگريست و گفت :\r\n« مىبايد اين - يعنى جعفر - سوخته شود . » گويد : و چون برفت سندى خار و هيزمى فراهم آورد و او را بسوخت .\r\n( 299 محمد بن اسحاق گويد : وقتى رشيد جعفر بن يحيى را بكشت به يحيى بن خالد گفتند : « امير مؤمنان ، پسرت جعفر را كشت . » گفت : « پسرش به همين وضع كشته مىشود . » گويد : به دو گفتند : « خانه هايت ويران شد . » گفت : « خانه هاشان به همين وضع ويران مىشود . » بشار ترك گويد : روزى كه جعفر در پايان آن كشته شد رشيد در عمر بود و به شكار رفت ، آن روز جمعه بود ، جعفر بن يحيى نيز همراه وى بود ، با جعفر تنها بود بدون وليعهدان ، با وى مىرفت ، دست به شانه وى نهاده بود ، پيش از آن به دست خويش مشك به او زده بود و همچنان با وى بود و از او جدا نشد تا به\r\n","description":"","footnote":"","page_name":" 5313 ","page_number":249},
  {"content":"\r\nوقت مغرب كه بازگشت و چون مىخواست به درون رود وى را ببر گرفت و گفت :\r\n« اگر نمىخواستم امشب با زنان بنشينم از تو جدا نمىشدم ، تو نيز در منزلت بمان و بنوش و طرب كن ، تا به حالتى همانند من باشى . » گفت : « نه به خدا بدين رغبت ندارم مگر با تو . » گفت : « به جان من بايد بنوشى . » گويد : پس ، از نزد رشيد سوى منزل خويش رفت ، فرستادگان رشيد پيوسته با نقل و بخور و سبزه بنزد وى مىرسيدند تا شب برفت ، آنگاه مسرور را بنزد جعفر فرستاد كه به نزد وى بداشته شد ، و دستور كشتنش را داد . فضل و محمد و موسى را نيز بداشت . سلام ابرش را به در يحيى بن خالد گماشت اما متعرض محمد بن خالد و هيچيك از فرزندان و كسان وى نشد .\r\nسلام ابرش گويد : در آن هنگام چون به نزد يحيى در آمدم پرده ها را برداشته بودند و اثاث را جمع كرده بودند ، به من گفت : « اى ابو سلمه رستاخيز چنين به پا مىشود . » سلام گويد : وقتى به نزد رشيد رفتم اين را با وى بگفتم كه در انديشه فرو رفت .\r\nايوب بن هارون گويد : با يحيى همراه بودم ، وقتى در انبار فرود آمدند ، به نزد وى رفتم . در آن شب كه آخر كار وى بود به نزد وى بودم . در كشتى به نزد امير مؤمنان رفته بود ، از در مخصوص وارد شده بود و با وى دربارهء حوائج كسان و ديگر چيزها از اصلاح مرزها و غزاى دريا سخن كرده بود ، پس از آن برون آمد و به كسان گفت :\r\n« امير مؤمنان ، دربارهء انجام حوائج شما دستورى داده . » و كس پيش\r\n( 300 ابو صالح ، يحيى بن - عبد الرحمان ، فرستاد و دستور اجراى آن را داد ، آنگاه پيوسته دربارهء ابو مسلم و فرستادن معاذ بن مسلم سخن مىكرد تا پس از مغرب وارد منزل خويش شد و به وقت سحر خبر كشته شدن جعفر و زوال برمكيان به ما رسيد .\r\n","description":"","footnote":"","page_name":" 5314 ","page_number":250},
  {"content":"\r\nگويد : به يحيى نوشتم و تسليت گفتم ، به من نوشت : « به قضاى خدا راضيم و دانم كه مشيت وى نيكو است . خدا بندگان را مؤاخذه نمىكند مگر به سبب گناهانشان كه « پروردگار ستمگر بندگان نيست » [ 1 
  ] و آنچه را كه مىبخشد بيشتر است و خداى را سپاس . » گويد : جعفر به شب شنبه اول صفر سال صد و هشتاد و هفتم كشته شد ، در سن سى و هفت سالگى ، هفده سال وزارت به دست آنها بود . رقاشى در اين باب شعرى دارد به اين مضمون :\r\n« اى شنبه كه صبحگاهت بدترين شنبه ها بود ، « و اى صفر شوم كه آنچه آوردى شومتر بود .\r\n« شنبه حادثه اى آورد كه بنيان ما را بلرزانيد « و در صفر بليه محتوم بيامد . » گويد : از مسرور آورده‌اند كه وى به رشيد گفته بود كه جعفر از او خواسته بود كه چشمش به رشيد افتد رشيد گفته بود : مىدانست كه اگر چشمم بر او بيفتد او را نمىكشم .\r\nرقاشى دربارهء برمكيان شعرى دارد به اين مضمون و به قولى شعر از ابو نواس است :\r\n« اينك بياسوديم و مركبان ما نيز بياسود ، « آنكه حدى مىشنيد و آنكه « حدى مىخواند بازماند .\r\n« به مركبان بگوى از رهسپردن « و بيابان نور ديدن ايمن شديد .\r\n« به مرگ بگوى به جعفر دست يافتى\r\n\r\n","description":"","footnote":"\r\n[ 1 
  ] وَما رَبُّكَ بِظَلَّامٍ لِلْعَبِيدِ 41 : 46 . سوره حم سجده آيه 46\r\n","page_name":" 5315 ","page_number":251},
  {"content":"\r\n« و پس از وى به سرورى « دست نخواهى يافت .\r\n« به عطيه ها بگوييد كه از پى جعفر « متروك بمانيدن « به بليه ها بگوييد هر روز نو شويد « كه شمشير تيز برمكى « به شمشير تيز هاشمى درهم شكست . » و هم رقاشى دربارهء برمكيان شعرى دارد دراز كه چيزى از آن بدين مضمون است :\r\n« اگر روزگار خيانتگر ، « با ما خيانت مىكند ، « با جعفر و محمد نيز ، « روزگار خيانت كرد .\r\n« وقتى روز روشن شد ، « كشته شدن گرامىترين پدران\r\n( 301 « كه به گور نرفت ، معلوم شد .\r\n« اى خاندان برمك « چه بسيار كسان را چيز داديد « و چه بخششهاى سنگين داشتيد كه « به شمار ريگها بود .\r\n« بى گفتگو خليفه برادر شما بود « اما در خاندان برمك نزاده بود .\r\n« با وى در شيرخوارگى گرامىترين آزاده زن\r\n","description":"","footnote":"","page_name":" 5316 ","page_number":252},
  {"content":"\r\n« كه از جواهر و زمرد آفريده شده بود « رقابت كرديد .\r\n« شاهى بود كه دست فياض داشت « و پيوسته نو و كهنه را مىبخشيد .\r\n« دست بخشنده بود و چون « تقدير آن را ببند كرد « و دست بخشش به بند شد . » سيف بن ابراهيم نيز دربارهء برمكيان شعرى دارد به اين مضمون :\r\n« از پس برمكيان « ستارگان بركت بيفتاد « و دست بخشش از كار بماند « درياهاى كرم فرو رفت « و ستارگان ابناى برمك « كه حدى خوان به وسيلهء آن « راهها را مىشناخت « فرو افتاد . » ابن ابى كريمه نيز شعرى دارد به اين مضمون :\r\n« از پس جوانمرد برمك « هر كه مرتبتى را به عاريت گرفته ، « به غرور افتاده است .\r\n« دست روزگار « كه بر ابناى بشر هجوم ميبرد ، « بر او هجوم برد . »\r\n","description":"","footnote":"","page_name":" 5317 ","page_number":253},
  {"content":"\r\nابو عبد الرحمان عطوى نيز شعرى دارد به اين مضمون :\r\n« به خدا اگر گفتهء سخن چين نبود ، « و چشم خليفه كه به خواب نمىرود ، « به دور دار تو طواف مىبرديم « و بر آن بوسه مىزديم « چنان كه كسان حجر را بوسه مىزنند .\r\n« بر دنيا و همه مردم آن « و دولت آل برمك درود باد . » ابو العتاهيه نيز دربارهء كشته شدن جعفر شعرى دارد به اين مضمون :\r\n« به كسى كه به زندگى اميد مىبندد بگوييد :\r\n« مگر كار جعفر و يحيى مايهء عبرت نيست .\r\n« وزيران خليفه هارون بودند « و دوستان وى بودند .\r\n« اينك پيكر جعفر است « كه سرود و نيمهء وى آويخته است .\r\n( 302 « و يحياى پير را از خويشتن « دور و جدا كرده است .\r\n« جمعشان از پس فراهمى « پراكنده شد و در ولايتها سرگردان شدند .\r\n« چنين است كه هر كه خدا را ، « به كارهايى كه موجب رضاى بندگان است « خشمگين كند ، « خدايش سزا مىدهد .\r\n","description":"","footnote":"","page_name":" 5318 ","page_number":254},
  {"content":"\r\n« مقدس باد آنكه شاهان مطيع اويند .\r\n« شهادت مىدهم كه خدايى جز او نيست .\r\n« خوشا آنكه از پس غرور خويش « توبه آرد و پيش از آنكه بميرد توبه كند « او را خويش باد . » گويد : در اين سال در دمشق ميان مضريان و يمانيان تعصب بالا گرفت و رشيد ، محمد بن منصور را فرستاد كه ميان آنها اصلاح آورد .\r\nو هم در اين سال در مصيصه زلزله شد و قسمتى از حصار آن ويران شد و لختى از شب آبشان فرو رفت .\r\nو هم در اين سال عبد السلام در آمد قيام كرد و حكميت خاص خداست گفت و يحيى بن سعيد عقيلى او را بكشت .\r\nو هم در اين سال يعقوب بن زياد به رقه در گذشت .\r\nو هم در اين سال رشيد پسر خويش قاسم را به غزاى تابستانى فرستاد و وى را خاص خدا و قربان وى كرد و بر عواصم گماشت .\r\nو هم در اين سال رشيد بر عبد الملك بن صالح خشم آورد و او را به زندان كرد .\r\n\r\nسخن از اينكه چرا رشيد بر عبد الملك بن صالح خشم آورد و سبب زندانى شدن وى ؟\r\nاحمد بن ابراهيم گويد : عبد الملك بن صالح پسرى داشت به نام عبد الرحمان كه از مردان قوم بود و عبد الملك كنيه از او گرفته بود . عبد الرحمان با آنكه « ف » بسيار به كار مىبرد مردى زبان آور بود . وى به همدستى قمامه به مخالفت عبد الملك پرداخت ، دربارهء وى به نزد رشيد سعايت كردند و گفتند كه وى به طلب خلافت\r\n","description":"","footnote":"","page_name":" 5319 ","page_number":255},
  {"content":"\r\nاست و در آن طمع مىدارد ، كه او را گرفت و به نزد فضل بن ربيع بداشت .\r\nگويند : وقتى رشيد بر عبد الملك خشم آورده بود وى را به نزد رشيد بردند كه به دو گفت : « چرا كفران نعمت كردى و منكر كرم و منت شدى ؟ »\r\n( 303 گفت : « اى امير مؤمنان اگر چنين كرده بشام در خور ندامتم و به معرض استحقاق عقوبت . اما اين از تطاول حسود است كه مودت و قرابت و تقدم مرا به نزد تو خوش نداشته . اى امير مؤمنان ، تو جانشين پيمبر خدايى ، صلى الله عليه و سلم ، در امت وى ، و امين اويى بر خاندانش ، كه اطاعت و نيكخواهى تو بر آنها واجب است . تو نيز بايد دربارهء آنها به عدالت حكم كنى و در حادثاتشان به تحقيق عمل كنى و گناهانشان را ببخشى . » رشيد گفت : « با من زبان آورى مىكنى و جرئت ميارى ، اينك دبير تو قمامه كه از خيانت و تباهى نيت تو خبر مىدهد ، گفتار وى را بشنو . » عبد الملك گفت : « سخنى بيش از حد خويش گفته ، شايد نتواند رو به رو بهتان زند و ندانسته دربارهء من سخن كند . » گويد : قمامه را حاضر كردند . رشيد به دو گفت : « بى بيم و هراس سخن كن . » گفت : « مىگويم كه وى قصد خيانت و مخالفت تو دارد . » عبد الملك گفت : « اى قمامه واقعا چنين است ؟ » قمامه گفت : « آرى ، مىخواستى با امير مؤمنان دغلى كنى . » عبد الملك گفت : « كسى كه رو به رو بر من جرئت مىآرد چگونه پشت سرم دروغ نگويد ! » رشيد به دو گفت : « اينك پسرت عبد الرحمان كه مرا از سر كشى و تباهى نيت تو خبر مىدهد . اگر بخواهم بر ضد تو حجتى بيارم ، كسى را عادلتر از اين دو نمىيابم .\r\nچگونه گفتهء آنها را رد مىكنى ؟ »\r\n","description":"","footnote":"","page_name":" 5320 ","page_number":256},
  {"content":"\r\nعبد الملك گفت : وى مأمور است ، يا عصيانگر پدر است و مجبور . اگر مأمور باشد معذور است و اگر عصيانگر پدر باشد بد كاره اى كفرانگر است كه خداى عز و جل از دشمنى وى سخن آورده و از او بيم داده ضمن گفتار خويش كه : « * ( إِنَّ من أَزْواجِكُمْ وَأَوْلادِكُمْ عَدُوًّا لَكُمْ فَاحْذَرُوهُمْ 64 : 14 ) * » [ 1 
  ] يعنى : بعضى زنان و فرزندانتان دشمن شمايند ، از آنها حذر كنيد .\r\nگويد : رشيد برخاست و گفت : « كار تو روشن است ولى من شتاب نمىكنم تا دربارهء تو كارى را كه موجب رضاى خداست بدانم ، كه حكم ميان من و تو اوست . » عبد الملك گفت : « به حكميت خدا و حكم امير مؤمنان رضا مىدهم كه مىدانم كتاب خدا را بر هوس خويش و فرمان خدا را بر رضاى خويش مرجح مىدارد . » گويد : از آن پس بار ديگر رشيد به مجلس نشست و چون عبد الملك در آمد سلام گفت ، اما جواب او را نداد . عبد الملك گفت : « اين ، روزى نيست كه من حجت بيارم و با منازع و دشمن سخن كنم . »\r\n( 304 گفت : « چرا ؟ » گفت : « براى آنكه آغاز آن به خلافت سنت رفت و از انجام آن بيمناكم . » گفت : « چگونه ؟ » گفت : « سلام مرا جواب نگفتى ، انصاف عامه را دريغ مدار . » رشيد گفت : « به پيروى از سنت و رعايت عدالت و به كار بردن تحيت سلام بر شما باد . » آنگاه سوى سليمان بن ابى جعفر نگريست اما از گفتهء خويش عبد الملك را مخاطب داشت و شعرى خواند به اين مضمون :\r\n« من زندگى او را مىخواهم « اما او مرگ مرا مىخواهد « . . . تا آخر . »\r\n\r\n","description":"","footnote":"\r\n[ 1 
  ] سورهء تغابن ( 64 ) آيه 14\r\n","page_name":" 5321 ","page_number":257},
  {"content":"\r\nآنگاه گفت : « به خدا گويى مىبينم كه باران حادثه باريده و ابر آن درخشيده . گويى از تهديد آتشى افروخته كه دستها را بى ساق كرده و سرها را بى گردن . آرام ، آرام ، كه به خدا به وسيلهء من سختى بر شما آسان شد و تيرگى صفا يافت و زمام كارها به چنگتان افتاد . الحذر ، الحذر از آن پيش كه حادثه اى آيد كه دست را بزند و پا را بكوبد . » عبد الملك گفت : « اى امير مؤمنان از خداى در مورد آنچه به تو سپرده و رعيتى كه به رعايت تو داده بترس ، كفران را به جاى شكر ميار و عقاب را به جاى ثواب منه ، كه نيكخواه صميم تو بوده‌ام و مخلصانه از تو اطاعت كرده‌ام ، طنابهاى ملك ترا محكم كرده‌ام و دشمنت را مشغول داشته‌ام ، خدا را دربارهء خويشاوند خويش به ياد آر ، مبادا قرابت را پس از آلودن به سوء ظنى كه كتاب به افترا بودن آن ناطق است يا به گفتهء ستمگرى كه گوشت مىجود و خون مىليسد ، ببرى . به خدا سختىها را براى تو آسان كردم و كارها را براى تو صافى كردم و دلها را در سينه ها به اطاعت تو آوردم . بسا شبهاى تمام كه در كار تو رنج بردم و در تنگناها كه در كار تو بود به مقاومت ايستادم و در آنجا چنان بودم كه برادر كلابى گويد :\r\n« و بسا تنگنا كه آن را « به دست و زبان و جدل « گشاده كردم « كه اگر فيل يا فيلبان آن « به جاى من مىايستاد « مىلغزيد و از جاى مىرفت . »\r\n( 305 گويد : رشيد به دو گفت : « به خدا اگر به خاطر ابقاى بنى هاشميان نبود گردنت را مىزدم . » زيد بن على علوى گويد : وقتى رشيد عبد الملك بن صالح را به زندان كرد عبد الله\r\n","description":"","footnote":"","page_name":" 5322 ","page_number":258},
  {"content":"\r\nابن مالك كه در آن وقت سالار نگهبانان بود به نزد وى در آمد و گفت : « آيا اجازه هست كه سخن كنم . » گفت : « بگوى » گفت : « به خداى عظيم اى امير مؤمنان كه عبد الملك را بجز نيكخواه نشناخته‌ام ، براى چه او را به زندان كرده اى ؟ » گفت : « واى تو چيزها دربارهء او شنيدم كه مايهء هراسم شد و بيم دارم ميان اين دو پسرم ، يعنى امين و مأمون ، را به هم بزند ، اگر راى تو اين است كه وى را از زندان آزاد كنيم ، آزادش مىكنيم . » گفت : « اى امير مؤمنان ، اكنون كه او را به زندان كرده اى ، راى من آن نيست كه به اين زودى آزادش كنى . راى من اين است كه او را در زندان محترم بدارى كه شايسته كسى همانند تو باشد كه كسى چون او را بزندان مىكند . » گفت : « چنين مىكنم . » گويد : آنگاه رشيد ، فضل بن ربيع را پيش خواند و گفت : « در زندان بنزد عبد الملك ابن صالح برو و به دو بگوى : « ببين در زندان خويش به چه چيزها نياز دارى بگو تا براى تو آماده شود . » راوى حكايت وى را و آنچه را خواسته بود نقل كرده است .\r\nگويد : روزى رشيد ضمن سخن به عبد الملك بن صالح گفت : « تو پسر صالح نيستى . » گفت : « پس پسر كيستم ؟ » گفت : « مروان جعدى . » گفت : « مرا چه باك كه كدام از دو نر ، پدر من بوده باشد . » گويد : پس رشيد او را به نزد فضل بن ربيع بداشت و همچنان به زندان بود تا رشيد در گذشت و محمد او را آزاد كرد و ولايتدار شام كرد كه در رقه اقامت گرفت\r\n","description":"","footnote":"","page_name":" 5323 ","page_number":259},
  {"content":"\r\nو به نام خدا با محمد پيمان و قرار كرد كه اگر كشته شد و او زنده بود هرگز از مأمون اطاعت نكند ، اما پيش از محمد درگذشت و در يكى از خانه هاى حكومت به گور رفت و چون مأمون به آهنگ روم برون شد به يكى از پسران وى پيغام داد كه پدرت را از خانهء من جا به جا كن كه گور را شكافتند و استخوانهاى وى را ببردند .\r\nگويد : عبد الملك به محمد گفته بود : « اگر بيمناك شدى به نزد من آى ، به خدا ترا محافظت مىكنم . » گويند : يكى از روزها رشيد كس پيش يحيى بن خالد فرستاد كه عبد الملك بن - صالح آهنگ آن دارد كه قيام كند و در كار ملك با من به نزاع بر خيزد ، تو نيز اين را دانسته اى ، به من بگوى دربارهء او چه مىدانى اگر با من راست گفتى ترا به حالى كه بوده اى باز مىبرم .\r\nگفت : « به خدا اى امير مؤمنان ، دربارهء عبد الملك چيزى از اين باب نمىدانم ، اگر دانسته بودم ، پيش از تو به كار وى مىپرداختم\r\n( 306 كه ملك تو ملك من بود و قدرت تو قدرت من ، و خير و شر آن به سود و زيان من بود . چگونه روا بود كه عبد الملك جز اين از من انتظار داشته باشد ، اگر با وى چنين مىكردم مگر بيشتر از آنچه با من كردى مىكرد ؟ پناه بر خدا كه چنين گمانى نسبت به من داشته باشى . وى مردى موقر بود كه خوش داشتم يكى چون او در ميان كسان تو باشد و چون سليقهء او را مىپسنديدم ولايتدارش كردم كه به سبب ادب و وقارش به دو تمايل داشتم . » گويد : و چون فرستاده با اين پيام بيامد ، وى را پس فرستاد و گفت : « اگر چيزى بر ضد او نگويى فضل پسرت را مىكشم . » گفت : « بر ما تسلط دارى ، هر چه مىخواهى بكن ، اما اگر چيزى از اين باب بوده گناه آن بر من است به چه سبب فضل به اين كار كشانيده شود ؟ » گويد : فرستاده به فضل گفت : « بر خيز كه ناچار بايد فرمان امير مؤمنان را دربارهء تو اجرا كنم . » فضل ترديد نياورد كه وى را ميكشد و با پدرش وداع\r\n","description":"","footnote":"","page_name":" 5324 ","page_number":260},
  {"content":"\r\nكرد و گفت : « از من راضى هستى ؟ » گفت : « آرى ، خداى از تو راضى باشد . » گويد : سه روز در ميان آنها تفرقه آورد و چون چيزى از آن باب پيش وى نيافت آنها را چنان كه بوده بودند فراهم آورد .\r\nگويد : و چنان بود كه از جانب رشيد پيامهاى سخت به آنها مىرسيد به سبب تهمتها كه دشمنانشان مىزدند و چون مسرور دست فضل را براى آنچه گفته بود بگرفت ، يحيى سخت مضطرب شد و آنچه را در دل داشت به زبان آورد و گفت :\r\n« به دو بگوى كه پسرت مانند وى كشته مىشود . » مسرور گويد : وقتى خشم رشيد آرام شد ، پرسيد چه گفت ؟ و من آن سخن را بر او تكرار كردم . گفت : « به خدا از گفتهء وى بيمناك شدم ، به خدا هر چه با من گفته ، آن را محقق يافته‌ام . » گويند : روزى رشيد به راه مىرفت و عبد الملك بن صالح در موكب وى بود يكى كه همراه عبد الملك بود بانگ زد : « اى امير مؤمنان قلمرو وى را سبك كن ، عنان وى را كوتاه كن . با وى سخت بگير و گر نه ناحيهء خويش را بر تو تباه مىكند . » راوى گويد : رشيد روى به عبد الملك كرد و گفت : « اى عبد الملك اين چه مىگويد ؟ » عبد الملك گفت : « خدا آن را خاموش نكند و همچنان مشتغل بدارد تا پيوسته از آن به رنج در باشند . »\r\n( 307 گويند : وقتى رشيد به منبج گذشت كه جايگاه عبد الملك آنجا بود و به دو گفت :\r\n","description":"","footnote":"","page_name":" 5325 ","page_number":261},
  {"content":"\r\n« اين منزل تو است ؟ » گفت : « اى امير مؤمنان ، اين از آن تو است و به سبب تو از آن من است . » گفت : « چگونه است ؟ » گفت : « از بناى كسان من پستتر و از منزلهاى منبج بر تراست . » گفت : « شبهاى آن چگونه است ؟ » گفت : « همه سحر است . » در اين سال ، در ماه شعبان ، قاسم بن رشيد وارد سرزمين روم شد و مقابل قره اردو زد و آنجا را محاصره كرد ، عباس بن جعفر اشعثى را نيز فرستاد كه مقابل قلعه سنان بماند چندان كه به محنت افتادند . روميان كس پيش وى فرستادند كه سيصد و - بيست كس از اسيران مسلمان را به دو مىدهند كه از آنجا برود . قاسم پذيرفت و به صلح از قره و قلعه سنان برفت . در اين غزا على بن عيسى عباسى كه همراه قاسم بود بسرزمين روم در گذشت .\r\nو هم در اين سال فرمانرواى روم صلحى را كه ميان شاه سلف وى و مسلمانان بوده بود بشكست و آنچه را كه شاه سلف وى تعهد كرده بود نداد .\r\n\r\nسخن از اينكه چرا روميان صلح مسلمانان را شكستند ؟\r\nسبب آن بود كه صلحى كه ميان مسلمانان و فرمانرواى روم شده بود به وقتى بود كه فرمانرواى آنها رينى بود . پيش از اين سبب صلحى را كه ميان مسلمانان و او بود ياد كرده‌ايم ، پس از آن روميان بر رينى تاختند و او را خلع كردند و نقفور را به شاهى خويش برداشتند . روميان مىگفتند كه اين نقفور از فرزندان جفنه بود از خاندان غسان و پيش از پادشاهى عهده دار ديوان خراج بوده بود . آنگاه رينى از پى پنج ماه كه روميان او را خلع كرده بودند بمرد .\r\n","description":"","footnote":"","page_name":" 5326 ","page_number":262},
  {"content":"\r\nگويند : وقتى نقفور به شاهى رسيد و روميان به اطاعت وى آمدند به رشيد نوشت :\r\n« از نقفور شاه روم به هارون شاه عرب . » « اما بعد ، ملكه اى كه پيش از من بود ترا به مقام رخ نشانيد و « خويشتن را به جاى پياده نهاد\r\n( 308 و از اموال خويش آنچه را كه در خور تو « بود كه امثال وى بفرستند ، سوى تو فرستاد . ولى اين از ضعف و حماقت « زنان بود وقتى اين نامه را خواندى آنچه را كه از اموال وى به نزد تو « فراهم شده پس بفرست و خويشتن را به وسيلهء اين استر داد مصون دار « و گر نه شمشير ميان ما و تو است . » گويد : وقتى رشيد نامه را خواند سخت خشمگين شد چندانكه هيچكس را امكان نداد كه به دو بنگرد چه رسد به اينكه سخن كند و همنشينان وى از بيم اينكه گفتار با كردارى بيشتر از آنچه بايد از آنها سر زند پراكنده شدند و وزير ندانست كه به دو مشورت دهد يا بگذاردش كه مطابق راى خويش كار كند .\r\nگويد : رشيد دواتى خواست و پشت نامه نوشت :\r\n« به نام خداى رحمان رحيم ، از هارون امير مؤمنان به نقفور سگ روم . اى پسر زن كافر ، نامهء ترا خواندم . جواب آنست كه خواهى ديد نه آنچه خواهى شنيد . » گويد : پس از آن همانروز حركت كرد و برفت تا به در هرقله اردو زد و بگشود و غنيمت گرفت و برگزيد و بداد و ويران كرد و بسوخت و از پايه بر آورد . نقفور صلح خواست در قبال خراجى كه هر سال بدهد . رشيد از او پذيرفت و چون از غزاى خويش بازگشت و به رقه رسيد نقفور پيمان را بشكست و نسبت به قرار خيانت كرد ، سرمايى سخت بود و نقفور اطمينان داشت كه رشيد باز نمىگردد . خبر پيمان شكنى وى رسيد اما هيچكس جرئت نيارست كه خبر را با رشيد بگويد ، از بيم وى و هم\r\n","description":"","footnote":"","page_name":" 5327 ","page_number":263},
  {"content":"\r\nاز بيم جانهاى خويش از اينكه در چنين وقتى باز بايد گشت . عاقبت تدبير كردند و شاعرى از مردم جنده كه كنيهء ابو محمد داشت به نام عبد الله پسر يوسف ، و به قولى حجاج پسر يوسف تميمى ، شعرى براى او خواند به اين مضمون :\r\n« نقفور صلحى را كه به دو دادى بشكست « و كار وى رو به ويرانى دارد « امير مؤمنان خوشدل باش كه اين « غنيمتى است بزرگ كه خدا به تو داده « رعيت خوشدل شد از اينكه « فرستاده و بشارت رسان « با خبر پيمان شكنى وى بيامد « و اميد آورد كه غزايى كنى با شتاب « كه جانها را شفا دهد و شهرت آن بالا گيرد « به تو جزيه داد و از بيم شمشيرها « كه گفتى در چنگهاى ما « شعله هاى سوزان و بران بود .\r\n« چهره فرود آورد .\r\n( 309 « او را از جنگ مصون داشتى « و سپاهها را از سر منت پس آوردى « و پناه يافتهء تو ايمن و خرسند شد .\r\n« نقفور ! وقتى به اين پندار « كه امام از تو دور افتاده « خيانت مىكنى جاهل و مغرورى .\r\n« مگر وقتى كه خيانت آوردى\r\n","description":"","footnote":"","page_name":" 5328 ","page_number":264},
  {"content":"\r\n« پنداشتى كه جان به در مىبرى ! « مادرت عزادارت شود ! « اين پندار تو جز فريب نبود .\r\n« مرگت را در خروشان درياى خويش « سوى تو افكند .\r\n« و درياهاى امام « بر تو موج افكن شد .\r\n« ديار تو نزديك باشد و يا دور « امام ترا مغلوب تواند كرد « اگر ما غافل باشيم امام ، « از آنچه با دور انديشى به راه مىبرد ، « غافل نيست .\r\n« شاهى كه به خويشتن براى جهاد آماده شده « دشمنش پيوسته در قبال او مغلوب است .\r\n« اى كه از كوشش خويش رضاى خدا مىجويى « ضمير كسى از خداى نهان نيست .\r\n« هر كه با امام خويش دغلى كند « اندرز سودش ندهد .\r\n« اما اندرز ، اندرزگويان را سپاس بايد .\r\n« نيكخواهى امام بر همگان واجب است « و بر نيكخواهان كفاره است و باكى . »\r\n( 310 و چون شعر خويش را به سر برد ، رشيد گفت : « واقعا نقفور چنين كرده ؟ و بدانست كه وزيران در اين باب تدبير كرده‌اند و در نهايت محنت و كمال سختى\r\n","description":"","footnote":"","page_name":" 5329 ","page_number":265},
  {"content":"\r\nبازگشت تا مقابل نقفور اردو زد و بازنگشت مگر وقتى راضى شد و بدانچه مىخواست رسيد .\r\nابو العتاهيه در اين باب شعرى گفت به اين مضمون :\r\n« بدانيد كه هرقله بانگ خراب زد « به سبب شاهى كه به كار صواب موفق بوده .\r\n« هارون غرش مرگ مىكرد « و با شمشير بران تهديد مىكرد .\r\n« و پرچمهايى كه ظفر در آن حلول كرده بود « چنان مىگذشت كه گفتى پاره هاى ابر بود .\r\n« امير مؤمنان ظفر يافتى « سالم باش و از غنيمت و بازگشت خوشدل باش . » به گفتهء واقدى در اين سال ، ابراهيم بن عثمان بن نهيك كشته شد . اما غير واقدى گويد به سال صد و هشتاد و هشتم بود .\r\n\r\nسخن از اينكه چرا ابراهيم بن عثمان كشته شد ؟\r\nصالح نابينا كه در ناحيهء ابراهيم بوده بود گويد : ابراهيم بن عثمان از جعفر بن - يحيى و برمكيان بسيار ياد مىكرد و از غم آنها و دوستداريشان مىگريست چندانكه از حد گريستن گذشت و به صف خونخواهان و كينه جويان در آمد و چنان شد كه وقتى با كنيزكان خود خلوت مىكرد و مىنوشيد و نبيذ در او نيرو مىگرفت مىگفت :\r\n« غلام\r\n( 311 ذو المنيه شمشير مرا بيار . » كه شمشير خويش را ذو المنيه ناميده بود . غلامش شمشير را مىآورد كه آن را از نيام مىكشيد و مىگفت : « واى جعفرم ، واى سرورم ، به خدا به زودى قاتل ترا مىكشم و انتقام خونت را مىگيرم . » و چون اين كار وى\r\n","description":"","footnote":"","page_name":" 5330 ","page_number":266},
  {"content":"\r\nبسيار تكرار شد پسرش عثمان به نزد فضل بن ربيع رفت و گفتار ابراهيم را به دو خبر داد ، فضل نيز برفت و به رشيد خبر داد كه گفت : « عثمان را بيار » و چون عثمان به نزد رشيد وارد شد از او پرسيد : « اين چيست كه فضل از جانب تو مىگويد ؟ » عثمان گفتار و كردار پدر خويش را با رشيد بگفت .\r\nرشيد گفت : « آيا كسى ديگر نيز اين را شنيده ؟ » گفت . « آرى ، خادمش نوال . » گويد : رشيد نهانى خادم ابراهيم را پيش خواند و از او پرسش كرد كه گفت :\r\n« اين را يك بار يا دو بار گفته . » رشيد گفت : « روا نيست كه يكى از دوستان خودم را به گفتهء پسرى و خواجه اى بكشم ، شايد در اين باب اتفاق كرده‌اند كه پسر در مقام پدر رقابت آورده و خادم به سبب طول خدمت دشمن شده . » چند روزى اين را واگذاشت ، آنگاه خواست ابراهيم ابن عثمان را به ترتيبى بيازمايد كه ترديد را از دل و خاطره را از خيال وى ببرد . پس فضل بن ربيع را پيش خواند و گفت : « مىخواهم ابراهيم بن عثمان را دربارهء چيزى كه پسرش خبر داده بيازمايم ، وقتى غذا را برچيدند شراب بخواه و به دو بگوى : بنزد امير مؤمنان بيا كه مىخواهد به سبب وضعى كه به نزد وى دارى با تو همدمى كند ، و چون بنوشيد برو و مرا با وى به خلوت بگذار . » گويد : فضل بن ربيع چنان كرد . ابراهيم به ميگسارى نشست و چون فضل بن - ربيع مىخواست بر خيزد او نيز آهنگ برخاستن كرد . رشيد به دو گفت : « اى ابراهيم به جاى خويش باش . » و او بنشست و چون آرام گرفت رشيد به غلامان اشاره كرد كه از وى دور شدند . آنگاه گفت : « اى ابراهيم دربارهء حفظ راز چگونه اى ؟ » گفت : « سرور من ، من چون يكى از نزديكترين خادمان و مطيعترين بندگان توام . » گفت : « مرا چيزى به خاطر هست كه مىخواهم به تو سپارم كه خاطرم را\r\n","description":"","footnote":"","page_name":" 5331 ","page_number":267},
  {"content":"\r\nآشفته و خواب شبم را گرفته . » گفت : « سرور من ، هرگز آن را به زبان نمىآرم و از پهلوى خويش نهان مىدارم و خاطرم آن را باز نخواهد گفت . » گفت : « واى تو ، من از كشتن جعفر بن يحيى پشيمان شده‌ام چندان كه پشيمانى خويش را گفتن نتوانم ، خوش دارم كه ملك خويش را نداشتم اما جعفر براى من مانده بود ، كه از وقتى از او جدا شده‌ام مزهء خواب را نچشيده‌ام و از وقتى او را كشته‌ام لذت زندگى نداشته‌ام . » گويد : و چون ابراهيم اين را بشنيد اشكش روان شد و بگريست و گفت :\r\n« خدا ابو الفضل را رحمت كند و از او در گذرد ، سرور من به خدا در كشتن وى به خطا رفتى\r\n( 312 و در كار وى دستخوش پندار شدى . در دنيا كسى همانند او يافت نمىشود كه به كار دين در ميان همهء مردم همسنگ نداشت . » رشيد گفت : « پسر زن بوگندو ، برخيز كه لعنت خداى بر تو باد . » گويد : ابراهيم برخاست و نمىدانست كجا قدم مىنهد ، پيش مادر خويش رفت و گفت : « مادر ، به خدا نابود شدم . » گفت : « نه انشاء الله ، پسرم قصه چيست ؟ » گفت : « رشيد مرا آزمايشى كرد كه به خدا اگر هزار جان داشته باشم يكى را نجات نتوانم داد . » گويد : از اين حادثه تا به وقتى كه پسر ابراهيم به نزد وى در آمد و او را با شمشير خويش بزد تا جان داد چند روز بيشتر فاصله نبود .\r\nدر اين سال عبد الله بن عباس عباسى سالار حج بود .\r\n( 313 آنگاه سال صد و هشتاد و هشتم در آمد .\r\n","description":"","footnote":"","page_name":" 5332 ","page_number":268},
  {"content":"\r\n\r\nسخن از خبر حوادثى كه به سال صد و هشتاد و هشتم بود\r\nاز جمله حوادث سال اين بود كه ابراهيم بن جبريل غزاى تابستانى كرد و از تنگهء صفصاف وارد سرزمين روم شد . نقفور براى مقابلهء وى برون شد و پشت سر وى كارى رخ داد كه از تلاقى ابراهيم بازماند و بازگشت و به جمعى از مسلمانان برخورد كه سه زخم خورد و هزيمت شد و چنان كه گفته‌اند چهل هزار و هفتصد كس از روميان كشته شدند و چهار هزار اسب گرفته شد .\r\nدر اين سال قاسم بن رشيد در دابق ببود .\r\nدر اين سال رشيد سالار حج بود ، از راه مدينه رفت و مردم آنجا را يك نيمه مقررى داد . چنان كه واقدى و ديگران گفته‌اند اين حج آخرين حجى بود كه رشيد كرد .\r\n( 314 آنگاه سال صد و هشتاد و نهم در آمد .\r\n\r\nسخن از خبر حوادثى كه به سال صد و هشتاد و نهم بود\r\nاز جمله آن بود كه در اين سال هارون امير مؤمنان سوى رى رفت .\r\n\r\nسخن از اينكه چرا هارون سوى رى رفت و در اين سفر چه كرد ؟\r\nگويند : رشيد با يحيى بن خالد مشورت كرد كه على بن عيسى بن ماهان را ولايتدار خراسان كند كه به دو گفت نكند . اما رشيد خلاف راى وى كرد و على بن عيسى را ولايتدار خراسان كرد كه چون به خراسان رفت با كسان ستم كرد و با آنها سخت\r\n","description":"","footnote":"","page_name":" 5333 ","page_number":269},
  {"content":"\r\nگرفت و مالى گزاف فراهم آورد و از اسب و پرده و جامه و مشك و مال براى هارون هديه ها فرستاد كه هرگز نظير آن ديده نشده بود .\r\nراوى گويد : وقتى چيزهايى كه على فرستاده بود رسيد هارون در شماسيه بر سكويى مرتفع نشست ، هديه ها را از مقابل وى گذرانيدند كه در ديدهء وى بزرگ و معتبر جلوه كرد ، يحيى بن خالد بر كنار وى بود كه به دو گفت : « اى ابو على اين بود كه مىگفتى ، اين مرز را به دو نسپاريم . با راى تو مخالفت كرديم و مخالفت با تو مايهء بركت بود . مىبينى كه رأى ما چه حاصل آورد و راى تو چگونه بود . » اين را از روى مزاح با وى مىگفت .\r\nيحيى گفت : « اى امير مؤمنان ! خدا مرا فداى تو كند . من اگر چه خوش دارم كه راى من به صواب باشد و در كار مشورت توفيق يابم ، اما دوست دارم كه راى امير مؤمنان برتر باشد و فراست وى نافذتر و دانستهء وى از دانستهء من بيشتر باشد و معرفت وى از معرفت من برتر . اين چيزها نيكوست و بسيار ، اما پشت سر آن براى امير مؤمنان چيزهاى ناخوشايند هست . از خدا مىخواهم وى را از سر انجام به دو و عواقب ناخوشايند آن محفوظ دارد . » گفت : « آن چه باشد ؟ » گفت : « چنان دانم كه براى فراهم آوردن اين هديه ها با بزرگان ستم كرده و بيشتر آن را به ستم و تعدى گرفته . اگر امير مؤمنان فرمانم دهد هم اكنون دو برابر آن را از تنى چند از بازرگانان كرخ بنزد وى آرم . » گفت : « چگونه ؟ »\r\n( 315 گفت : « با عون دربارهء جعبهء جواهرى كه پيش ما آورده بود گفتگو كرديم و هفت هزار هزار به او داديم اما به فروش آن رضا نداد . هم اكنون حاجب خويش را پيش وى مىفرستم كه دستور دهد كه جعبه را بيارد كه بار ديگر در آن بنگريم و چون بياورد آن را منكر شويم و هفت هزار هزار سود بريم . آنگاه با دو تن از بزرگان تجار\r\n","description":"","footnote":"","page_name":" 5334 ","page_number":270},
  {"content":"\r\nچنين كنيم . كه اين از كارى كه على بن عيسى در مورد اين هديه ها با صاحبانش كرده سر انجامى نيكتر دارد و پوشيده تر مىماند و در اثناى سه ساعت با اندك كوشش و كمترين تلاش بيشتر از آنچه على در مدت سه سال فراهم آورده براى امير مؤمنان فراهم مىكنم . » گويد : اين بر خاطر رشيد گران آمد و آن را به ياد سپرد و از تذكار نام على بن عيسى به نزد يحيى خوددارى مىكرد .\r\nگويد : و چون على بن عيسى در خراسان تباهى كرد و بزرگان آنجا را بيازرد و اموالشان را گرفت و مردان قوم را تحقير كرد ، كسانى از بزرگان و سران آنجا به رشيد نوشتند . جمعى از مردم ولايتهاى خراسان نيز به خويشاوندان و ياران خويش نوشتند و از بدرفتارى و زشتكارى على شكايت آوردند و مىخواستند كه امير مؤمنان يكى ديگر از ياران و سران دولت و سرداران خويش را به جاى وى نهد .\r\nگويد : رشيد يحيى بن خالد را خواست و دربارهء على بن عيسى و تغيير وى با يحيى مشورت كرد و گفت : « يكى را كه براى اين مرز مىپسندى به من بنماى كه آنچه را اين بدكار تباه كرده به صلاح آرد و آنچه را دريده رفو كند » يحيى ، يزيد بن مزيد را به دو نمود اما مشورت وى را نپذيرفت .\r\nگويد : و چنان بود كه به رشيد گفته بودند عيسى سر مخالفت دارد ، بدين سبب هنگام بازگشت از مكه آهنگ رى كرد و سيزده روز مانده از جمادى الاولى در نهروان اردو زد . عبد الله مأمون و قاسم پسرانش نيز با وى بودند . پس از آن سوى رى روان شد و چون به قرماسين ( كرمانشاهان ) رسيد جمعى از قاضيان و كسان ديگر را پيش خواند و شاهدشان كرد كه همه اموال و خزينه ها و سلاح و اسب و چيزهاى ديگر كه در اردوى وى هست از آن عبد الله مأمون است و در آن ميان و كم و بيش چيزى از آن وى نيست ، و بار ديگر از كسانى كه همراه وى بودند براى مأمون بيعت گرفت . هرثمة بن - اعين سالار نگهبانان خويش را نيز به بغداد فرستاد كه بار ديگر از محمد بن هارون و\r\n","description":"","footnote":"","page_name":" 5335 ","page_number":271},
  {"content":"\r\nكسانى كه با وى بودند براى عبد الله و قاسم بيعت بگيرد و مقرر داشت كه وقتى خلافت به مأمون رسيد كار خلع و ابقاى قاسم با وى باشد .\r\n( 316 گويد : پس از رفتن هرثمه ، رشيد سوى رى رفت و نزديك چهار ماه آنجا ببود تا وقتى كه على بن عيسى با اموال و هديه ها و تحفه ها از كالا و مشك و جواهر و ظروف طلا و نقره و سلاح و اسب از خراسان به نزد وى آمد . بجز آن نيز به همهء فرزندان و مردم خاندان و دبيران و خادمان و سرداران رشيد كه همراه وى بودند به مقدار طبقه و مرتبتشان هديه داد . رشيد رفتار وى را به خلاف آن ديد كه پنداشته بود و دربارهء وى مىگفته بودند و از او خشنود شد و وى را سوى خراسان پس فرستاد و به بدرقه اش برون شد .\r\nگويند : تجديد بيعت مأمون و وليعهدى قاسم از پى دو برادرش محمد و عبد الله كه لقب مؤتمن يافت و هرثمه براى آن فرستاده شده بود در مدينة السلام به روز شنبه يازده روز مانده از رجب اين سال انجام گرفت و حسن بن هانى ، ابو نواس در اين باب شعرى گفت به اين مضمون :\r\n« مبارك است آنكه كارها را « مطابق علم خويش راه مىبرد .\r\n« و مأمون را بر خليفگان ديگر « برترى داده است .\r\n« مادام كه پرهيزگار هستيم « و پدر امينان دنياى ما را راه مىبرد « قرين نيكى خواهيم بود . » در اين سال ، رشيد وقتى به رى رسيد حسين خادم را به طبرستان فرستاد و با وى سه نامه نوشت كه يكى اماننامه شروين پدر قارن بود ، ديگرى اماننامه ونداهرمز جد مازيار بود و سومى اماننامه مرزبان پسر جستان فرمانرواى ديلم بود . فرمانرواى\r\n","description":"","footnote":"","page_name":" 5336 ","page_number":272},
  {"content":"\r\nديلم به نزد وى آمد كه به دو چيز داد و جامه اش پوشانيد و پس فرستاد ، سعيد حرشى نيز با چهار صد دلير از طبرستان به نزد وى آمد كه به دست رشيد مسلمان شدند .\r\nونداهرمز نيز بيامد و امان را پذيرفت و متعهد شنوايى و اطاعت و خراجگزارى شد .\r\nاز جانب شروين نيز چنين تعهد كرد و رشيد اين را از وى پذيرفت و او را بازگردانيد ، هرثمه را نيز همراه وى فرستاد كه پسر وى و پسر شروين را گروگان گرفت . خزيمة بن خازم ولايتدار ارمينيه نيز در رى به نزد رشيد آمد و هديه هاى بسيار به دو داد .\r\nدر اين سال ، هارون ، عبد الله بن مالك را ولايتدار طبرستان و رى و رويان و ( 317 دنباوند و قومس و همدان كرد .\r\nگويد : ابو العتاهيه دربارهء اين سفر هارون شعرى گفت به اين مضمون : ( هارون در رى متولد شده بود . ) « كسى كه امين خداست بر مخلوق وى « شوق نيكى با زادگاه خويش داشت ، « تا رى و اطراف آن را سامان دهد « و از دست خويش نيكى بر آن ببارد . » گويد : هارون در اثناى راه ، محمد بن جنيد را بر راه ما بين همدان و رى گماشت .\r\nعيسى بن جعفر را نيز ولايتدار عمان كرد كه از جانب جزيرهء ابن كاوان دريا را پيمود و در آنجا قلعه اى را گشود و قلعه اى ديگر را محاصره كرد و به وقتى كه عامل بود ابن مخلد ازدى بر او حمله برد و وى را به اسيرى گرفت و به عمان برد ، در ماه ذى - حجه .\r\nگويد : چند روز پس از آن كه على بن عيسى سوى خراسان حركت كرد رشيد بازگشت ، روز قربان به قصر دزدان رسيد و آنجا قربان كرد و به روز دوشنبه دو روز مانده از ذى حجه وارد مدينة السلام شد . و چون از پل گذشت بگفت تا پيكر جعفر بن -\r\n","description":"","footnote":"","page_name":" 5337 ","page_number":273},
  {"content":"\r\nيحيى را بسوزانند ، سپس از بغداد گذشت و در آنجا منزل نگرفت و بى تأمل راه رقه گرفت و در سليحين فرود آمد .\r\nيكى از سرداران رشيد گويد : رشيد وقتى وارد بغداد شد گفت : « به خدا از شهرى مىگذرم كه در شرق و غرب شهرى ميمونتر و نيكفالتر از آن نيست كه وطن من است و وطن نياكان من ، و تا وقتى عباسيان بباشند و آن را محفوظ دارند دار الملك ايشان باشد ، هيچيك از نياكان من بدى و ادبارى از آن نديده‌اند و با هيچيك از آنها در آنجا بد رفتارى نشده . خانه اى نكوست ، ولى مىخواهم در ناحيهء اهل خلاف و نفاق و دشمنان امامان هدايت و دوستان ، درخت خبيث يعنى بنى اميه كه از دين گشتگان دزد و راهزن آنجا هستند اردوگاه كنم . اگر بدين سبب نبود تا زنده بودم از بغداد جدا نمىشدم و هرگز از آن برون نمىشدم . » عباس بن احنف دربارهء گذشتن رشيد از بغداد شعرى دارد به اين مضمون :\r\n« همين كه فرود آمديم حركت كرديم « ما بين فرود آمدن و حركت فاصله نبود « وقتى آمديم از حالمان پرسيدند « اما وداعشان را با سؤال قرين كرديم . »\r\n( 318 در اين سال ميان روميان و مسلمانان مبادلهء اسيران شد و چنان كه گفته‌اند مسلمانى به سرزمين روم نماند جز آنكه مبادله شد و مروان بن ابى حفصه در اين باب شعرى گفت به اين مضمون :\r\n« به وسيلهء تو اسيرانى كه براى آنها ، « زندانها ساخته بودند كه در آنجا ، « دوستى نبود كه به زيارتشان رود ، « آزاد شدند .\r\n« و اين به وقتى بود كه مسلمانان ،\r\n","description":"","footnote":"","page_name":" 5338 ","page_number":274},
  {"content":"\r\n« از آزاديشان وامانده بودند .\r\n« و مىگفتند زندان مشركان قبر آنهاست . » در اين سال قاسم همچنان در دابق ببود .\r\nدر اين سال عباس بن موسى عباسى سالار حج شد .\r\n( 319 آنگاه سال صد و نودم در آمد .\r\n\r\nسخن از خبر حوادثى كه به سال صد و نودم بود\r\nاز جمله ، ظهور رافع نوادهء نصر بن سيار بود كه در سمرقند به مخالفت هارون قيام كرد و او را خلع كرد و از اطاعت وى به در رفت .\r\n\r\nسخن از سبب قيام رافع بن - ليث و خلع و مخالفت هارون\r\nچنان كه گفته‌اند سبب آن بود كه يحيى بن اشعث طايى دخترى از آن ابو النعمان عموى خويش را به زنى گرفت كه زنى زبان آور بود . يحيى در مدينة السلام بماند و زن را در سمرقند نهاد و چون اقامت وى در مدينة السلام به درازا كشيد و زن خبر يافت كه در آنجا كنيزان فرزند آورده دارد راهى مىجست كه از وى خلاصى يابد و در كار فروماند .\r\nراوى گويد : رافع بن ليث از كار زن خبر يافت و در زن و هم در مال وى طمع آورد و يكى را نهانى پيش وى فرستاد كه به دو گفت كه براى خلاصى از يار خويش راهى ندارد مگر آنكه به خدا مشرك شود و تنى چند عادل را حاضر كند و به نزد آنها موى خويش را عيان كند آنگاه توبه آرد كه شوهر ديگر تواند كرد . زن چنان كرد و رافع او را به زنى گرفت .\r\n","description":"","footnote":"","page_name":" 5339 ","page_number":275},
  {"content":"\r\nگويد : وقتى يحيى بن اشعث خبر دار شد قضيه را به رشيد رسانيد و او به على بن - عيسى نوشت كه ميانشان جدايى آرد و رافع را عقوبت كند و حد زند و تبعيد كند و سوار خر در شهر سمرقند بگرداند تا عبرت ديگران شود .\r\nگويد : سليمان بن حميد ازدى حد را از رافع بداشت و او را در بند بر خرى نشانيد تا زن را طلاقى كرد ، آنگاه در زندان سمرقند بداشت ، اما رافع شبانه از زندان از پيش حميد بن مسيح كه در آن وقت سالار نگهبانان سمرقند بود بگريخت و پيش على بن عيسى رفت ، به بلخ ، و از او امان خواست ، اما على نپذيرفت و مىخواست گردنش را بزند . عيسى پسر على دربارهء وى با پدر خويش سخن كرد كه طلاق زن را تجديد كرد و به رافع اجازه داد كه سوى سمرقند بازگردد كه بدانجا بازگشت و به سليمان بن حميد عامل على بن عيسى تاخت و او را بكشت ، على بن عيسى پسر خويش را به مقابلهء او فرستاد ،\r\n( 320 كسان به سباع بن مسعده متمايل شدند و او را سر خويش كردند سباع به رافع تاخت و او را به بند كرد ، كسان به سباع تاختند و وى را به بند كردند و رافع را به سالارى برداشتند و با وى بيعت كردند . مردم ما وراء - النهر نيز با وى موافقت كردند ، عيسى بن على سوى رافع بيامد و رافع با وى مقابله كرد و هزيمتش كرد .\r\nگويد : پس از آن على بن عيسى به اجير كردن مردان و آمادگى جنگ پرداخت .\r\nدر اين سال رشيد غزاى تابستانى كرد . و پسر خويش عبد الله مأمون را در رقه جانشين كرد و كارها را به دست وى سپرد و به آفاق نوشت كه شنوا و مطيع وى باشند و مهر منصور را به دو داد كه از آن ميمنت جويد . اين مهر خواص بود و نقش آن الله ثقتى آمنت بالله بود .\r\nدر اين سال فضل بن سهل به دست مأمون مسلمان شد .\r\nدر اين سال روميان سوى عين زر به و كليساى سياه رفتند و هجوم بردند و اسير\r\n","description":"","footnote":"","page_name":" 5340 ","page_number":276},
  {"content":"\r\nگرفتند اما مردم مصيصه آنچه را به دست آنها افتاده بود پس گرفتند .\r\nدر اين سال رشيد هرقله را گشود و سپاهها و دسته ها به سرزمين روم روان داشت ، چنان كه گويند ، با صد و سى و پنجهزار مقررى بگير وارد سرزمين روم شد بجز تبعه و داوطلبان و بجز آنها كه ديوان نداشتند . عبد الله بن مالك را به نزد ذى - الكلاع اقامت داد ، داود بن عيسى را با هفتاد هزار كس به سير سرزمين روم فرستاد . شراحيل پسر معن بن زائده قلعهء سقلابيان و دبسه را گشود ، يزيد بن مخلد نيز صفصاف و ملقوبيه را گشود . رشيد در ماه شوال از پس سى روز محاصره هرقله را گشود و آن را ويران كرد و مردم آنجا را اسير گرفت .\r\nگويد : رشيد ، حميد بن معيوف را به سواحل درياى شام گماشت تا مصر . حميد به قبرس رسيد و ويران كرد و بسوخت و شانزده هزار كس از مردم آنجا را اسير كرد و به رافقه برد كه ابو البخترى قاضى عهده دار فروش آنها شد . قيمت اسقف قبرس به دو هزار دينار رسيد .\r\nگويد : هارون ده روز رفته از رجب سوى ديار روم رفت .\r\n( 321 كلاهى داشت كه بر آن نوشته بود : جنگاور حج گزار ، كه آن را به سر مىنهاد و ابو المعالى كلابى در اين باره شعرى گفت به اين مضمون :\r\n« هر كه سر ديدار تو را داشته باشد « در حرمين است يا اقصاى مرزها « در سرزمين دشمن بر پشت اسب است « و در سرزمين دشت بر شتر « هيچ كس از جمع به جاى ماندگان « بجز تو مرزها را به تصرف نياورد . » گويد : پس از آن رشيد سوى طوانه رفت و آنجا اردو زد ، سپس از آنجا حركت كرد و عقبة بن جعفر را آنجا جانشين كرد و به دو گفت كه منزلگاهى آنجا بسازد .\r\n","description":"","footnote":"","page_name":" 5341 ","page_number":277},
  {"content":"\r\nنقفور پنجاه هزار دينار خراج و جزيهء سرانهء خويشتن و وليعهد و بطريقان و ديگر اهل ولايت خويش را فرستاد كه از جمله چهار دينار سرانهء خود وى بود و دو دينار سرانهء پسرش استبراق و همراه دو كس از بطريقان بزرگ خويش دربارهء دختركى از مردم هرقله به رشيد نامه اى نوشت به اين مضمون :\r\n« به عبد الله هارون امير مؤمنان ، از نقفور شاه روم . سلام بر تو باد اما بعد ، اى پادشاه ، مرا به تو نيازى هست كه دين و دنياى ترا زيان نمىزند و بسيار آسان است ، اينكه دختركى از مردم هرقله را كه براى پسرم نامزد كرده بودم به پسرم ببخشى ، اگر رأى تو باشد نياز مرا انجام دهى و سلام بر تو باد با رحمت و بركات خداى . » گويد : و هم نقفور مقدارى عطر و يكى از سراپرده هاى رشيد را به هديه خواسته بود . رشيد بگفت تا دختر را بجويند و چون بياوردند او را بياراستند و بر تختى نشاند در سراپرده اى كه خود وى در آن جاى داشت . آنگاه دختر و سراپرده را با همه ظروف و اثاث كه در آن بود به فرستاده نقفور تسليم كرد و عطرى را نيز كه خواسته بود فرستاد با خرما و نانهاى فاخر و مويز و ترياق . و اين همه را فرستادهء رشيد به دو تسليم كرد كه نقفور يك بار درهم اسلامى بر استرى تيره رنگ به دو بخشيد كه پنجاه هزار درم بود ، با يكصد جامهء زيبا و دويست جامهء ابريشمين نازك و دوازده باز و چهار سگ شكارى و سه يابو .\r\nگويد : نقفور شرط كرده بود كه ذى الكلاع و صمله و قلعه سنان ويران نشود .\r\n( 322 رشيد نيز با نقفور شرط كرده بود كه هرقله را آباد نكند و سيصد هزار دينار بفرستد .\r\nدر اين سال يك خارجى از طايفهء عبد القيس به نام سيف پسر بكر قيام كرد ، رشيد ، محمد بن يزيد را به مقابلهء خارجى فرستاد كه او را در عين النوره بكشت .\r\nمردم قبرس نيز پيمان شكستند ، معيوف بن يحيى به غزاى آنجا رفت و مردمش\r\n","description":"","footnote":"","page_name":" 5342 ","page_number":278},
  {"content":"\r\nرا به اسيرى گرفت .\r\nدر اين سال عيسى بن موسى هادى سالار حج شد .\r\n( 323 آنگاه سال صد و نود و يكم در آمد .\r\n\r\nسخن از حوادثى كه به سال صد و نود و يكم بود\r\nاز جمله حوادث سال آن بود كه يك خارجى به نام ثروان پسر سيف ، در ناحيهء حولايا قيام كرد در سواد جا به جا مىشد ، طوق بن مالك به مقابلهء او فرستاده شد كه وى را هزيمت كرد و زخمدار كرد و بيشتر يارانش را بكشت . طوق پنداشته بود ثروان را كشته و خبر فتح را نوشت اما ثروان كه زخمدار شده بود فرار كرد .\r\nو هم در اين سال ابو الندا در شام قيام كرد و رشيد ، يحيى بن معاذ را به تعقيب وى فرستاد و او را ولايتدار شام كرد .\r\nدر اين سال در مدينة السلام برف افتاد .\r\nو هم در اين سال حماد بربر ، بر هيصم يمانى ظفر يافت .\r\nو هم در اين سال در سمرقند كار رافع بن ليث بالا گرفت .\r\nو هم در اين سال مردم نسف به رافع نوشتند و اطاعت آوردند و از او خواستند يكى را سوى آنها فرستد كه در كشتن عيسى بن على كمكشان كند و او فرمانرواى چاچ را با تركان وى و يكى از سرداران خويش فرستاد كه سوى عيسى ابن على رفتند و وى را محاصره كردند ، و در ماه ذى قعده او را بكشتند اما متعرض هيچكس از يارانش نشدند .\r\nو هم در اين سال رشيد ، حمويه خادم را به بريد خراسان گماشت .\r\nو هم در اين سال يزيد بن مخلد هبيرى به غزاى سرزمين روم رفت ، با ده هزار -\r\n","description":"","footnote":"","page_name":" 5343 ","page_number":279},
  {"content":"\r\nكس ، اما روميان تنگه را به روى وى بستند و در دو منزلى طرسوس او را با پنجاه - كس بكشتند و باقيماندگان به سلامت ماندند .\r\nدر اين سال رشيد ، هرثمة بن اعين را به غزاى تابستانى گماشت و سيصد هزار كس از سپاهيان خراسان را به دو پيوست ، مسرور خادم نيز با وى بود كه كار مخارج و همه كارهاى ديگر بجز سالارى با وى بود .\r\n( 324 رشيد نيز تا تنگه حدث رفت ، عبد الله بن - مالك را در آنجا نهاد ، سعيد بن سام بن قتيبه را نيز در مرعش نهاد كه روميان بدانجا حمله بردند و به مسلمانان دستبردى زدند و بازگشتند . سعيد بن سام همچنان آنجا ببود ، محمد بن يزيد را نيز به طرسوس فرستاد . رشيد سه روز از ماه رمضان را بر تنگه حدث بماند آنگاه سوى رقه بازگشت .\r\nدر همين سال بگفت تا كليساهايى را كه در مرزها بود ويران كنند . به سندى ابن شاهك نيز نوشت و دستور داد در مدينة السلام اهل ذمه را وادار كند كه ترتيب لباس پوشيدن و سوار شدنشان با مسلمانان متفاوت باشد .\r\nدر اين سال رشيد ، على بن عيسى را از خراسان برداشت و هرثمه را ولايتدار آنجا كرد .\r\n\r\nسخن از اينكه چرا رشيد بر على بن - عيسى خشم آورد و او را عزل كرد ؟\r\nابو جعفر گويد : از پيش سبب هلاكت پسر على بن عيسى را ياد كرده‌ايم و اينكه چگونه كشته شد . وقتى عيسى پسر على بن عيسى كشته شد ، على از بلخ برون شد و سوى مرو رفت مبادا رافع بن ليث سوى بلخ رود و بر آنجا مستولى شود .\r\nگويد : و چنان بود كه عيسى پسر على در باغ خانه خويش در بلخ مالهاى بسيار به خاك سپرده بود كه گويند سى هزار هزار درم بود كه على بن عيسى از آن بىخبر\r\n","description":"","footnote":"","page_name":" 5344 ","page_number":280},
  {"content":"\r\nبود و هيچكس بجز كنيزى از آن وى از آن مطلع نبود . و چون على از بلخ برفت كنيزك يكى از خادمان را از آن مطلع كرد و كسان از آن سخن آوردند ، قاريان و سران بلخ فراهم آمدند و آن را غارت كردند و به غارت عامه واگذاشتند .\r\nگويد : وقتى خبر به رشيد رسيد گفت : « على بى دستور من از بلخ برون شد و چندين مال به جا گذاشت اما مىگفت كه براى مخارج جنگ رافع به زيور زنان خويش دست يازيده است . » در اين هنگام او را معزول كرد و هرثمة بن اعين را ولايتدار كرد و اموال على بن عيسى را مصادره كرد كه مقدار آن هشتاد هزار هزار بود .\r\nيكى از وابستگان گويد : با رشيد در گرگان بوديم ، وى آهنگ\r\n( 325 خراسان داشت . خزينه هاى على بن عيسى را كه براى رشيد گرفته بودند بياوردند بر يك هزار و - پانصد شتر . علاوه بر اين ، على با بزرگان و برجستگان خراسان را زبون كرده بود .\r\nگويند : روزى هشام پسر فرخسرو و حسين بن مصعب به نزد على بن عيسى رفتند و به دو سلام گفتند كه به حسين بن مصعب گفت : « اى ملحد ، پسر ملحد خدا سلامت نگويد وضع ترا مىدانم كه دشمن اسلامى و عيب دين مىگويى . دربارهء كشتن تو انتظار اجازهء خليفه را دارم كه خداى خون ترا مباح كرده و اميدوارم كه به زودى خدا آن را به دست من بريزد و زودتر ترا سوى عذاب خويش برد . ، مگر تو نبودى كه از آن پس كه از شراب مست شدى دربارهء وضع من شايعه پراكنى كردى و پنداشتى كه از مدينة السلام دربارهء عزل من نامه ها به تو رسيده . سوى خشم خدا برون شو . خدايت لعنت كند كه به زودى به طرف آن مىروى . » حسين به دو گفت : « پناه بر خدا از اينكه امير گفتار سخن چين يا سعايتگر ستمگرى را بپذيرد كه من از آنچه نسبت داده‌اند برى هستم . » گفت : « بى مادر ، دروغ مىگويى . به درستى دانسته‌ام كه از شراب مست شده اى\r\n","description":"","footnote":"","page_name":" 5345 ","page_number":281},
  {"content":"\r\nو چيزها گفته اى كه به موجب آن تأديب سخت بر تو لازم است . شايد خدا به زودى ترا به عذاب و عقوبت خويش بگيرد . از پيش من برون شو كه نه خلوتنشينى و نه يار . » گويد : پس حاجب بيامد و دست او را بگرفت و بيرونش برد .\r\nگويد : به هشام پسر فرخسرو نيز گفت : « خانه ات انجمن كسان شده كه سفيهان را در آنجا فراهم مىكنى و عيب ولايتداران مىگويى ! خدا خونم را بريزد اگر خونت را نريزم . » هشام گفت : « فداى امير شوم ، به خدا من ستم ديده‌ام و درخور ترحم . به خدا در ستايش امير از كوشش نمىمانم و سخنى نيست كه در وصف او نگويم . اگر من نيكى بگويم و به صورت بدى براى تو نقل كنند ، چه مىتوانم كرد . » گفت : « بى مادر ، دروغ مىگويى . به خدا من از فرزندان و كسان تو بهتر مىدانم كه چه در خاطر دارى . برون شو كه به زودى جان خويش را از تو آسوده مىكنم . » گويد : پس هشام برون شد و چون آخر شب شد عاليه دختر خويش را كه بزرگتر فرزند وى بود پيش خواند و گفت : « هى ! دختركم مىخواهم چيزى را با تو بگويم كه اگر آن را علنى كنى من كشته مىشوم و اگر آن را نهان دارى به سلامت مىمانم ، پس بقاى پدر خويش را بر مرگ وى مرجح بدار . »\r\n( 326 عاليه گفت : « فدايت شوم آن چيست ؟ » گفت : « از اين بدكار ، على بن عيسى ، بر جان خويش بيمناكم . بر سر آنم كه چنان وا نمايم كه افليج شده‌ام . وقتى سحر شد كنيزكان خويش را فراهم آر و سوى بستر من آى و مرا تكان بده و چون ديدى كه حركت من سنگين شده تو و كنيزكانت فرياد بزنيد و كس سوى برادران خويش بفرست و بيمارى مرا به آنها خبر بده . مبادا هيچكس از مخلوق خدا را از دور و نزديك از تندرستى من خبردار كنى . »\r\n","description":"","footnote":"","page_name":" 5346 ","page_number":282},
  {"content":"\r\nگويد : عاليه كه زنى خردمند و دورانديش بود چنان كرد و هشام مدتى بر بستر خويش بماند و حركت نمىكرد ، مگر آنكه حركتش دهند .\r\nگويند : هيچكس از مردم خراسان از عزل على بن عيسى خبر و نشانى ندانست بجز هشام كه عزل وى را حدس زد و حدس وى درست در آمد .\r\nگويند : روزى كه هرثمه مىرسيد هشام به پيشواز وى برون شد يكى از سرداران على بن عيسى وى را در راه ديد و گفت : « تن ، درست شد ؟ » گفت : « حمد خداى كه پيوسته درست بود . » به قولى على بن عيسى او را بديد و گفت : « كجا مىروى ؟ » گفت : « به پيشواز اميرمان ، ابو حاتم ، مىروم . » گفت : « مگر بيمار نبودى ؟ » گفت : « چرا ، اما خدا به يك شب سلامت بخشيد و ستمگر را معزول كرد . » گويد : اما حسين بن مصعب سوى مكه رفت و از على بن عيسى به رشيد پناه برد كه رشيد او را پناه داد و چون رشيد مصمم شد كه على بن عيسى را معزول كند ، چنان كه شنيده‌ام ، هرثمة بن اعين را خواست و با وى خلوت كرد و گفت : « دربارهء تو با هيچكس مشورت نكرده‌ام و كسى را از راز خويش دربارهء تو مطلع نكرده‌ام . - مرزهاى مشرق بر من آشفته است و مردم خراسان بر على بن عيسى معترض شده‌اند كه خلاف دستور من كرده و آن را پشت سرافكنده ، وى نامه نوشته و كمك خواسته و سپاه خواسته .\r\nمن به او مىنويسم كه ترا به كمك وى مىفرستم و همراه تو مال و سلاح و نيرو و لوازم براى وى مىفرستم كه دلش آرام گيرد و متوجه آن شود . نامه اى به تو مىدهم به خط خويشتن ، آن را مگشاى و در آن منگر تا به شهر نيشابور برسى . وقتى آنجا فرود آمدى به مضمون نامه عمل كن و آن را كار بند و از آن تجاوز مكن ، انشاء الله . رجاء خادم را نيز همراه تو مىكنم با نامه اى براى على بن عيسى به خط خودم تا بداند كه كار تو و او چيست . كار على را براى وى آسان وانماى\r\n( 327 و او را از آن مطلع مكن و تصميم مرا\r\n","description":"","footnote":"","page_name":" 5347 ","page_number":283},
  {"content":"\r\nبا وى مگوى . براى حركت آماده شو . به خواص و غير خواص خويش بگو كه من ترا به كمك و دستيارى على بن عيسى مىفرستم . » گويد : آنگاه نامه اى به على بن عيسى نوشت به خط خويش بدين مضمون :\r\n« به نام خداى رحمان رحيم ، اى روسپىزاده ، مقام ترا بالا بردم و نام ترا بلند - آوازه كردم و سران عرب را مطيع تو كردم و فرزندان ملوك عجم را بندگان و تابعان تو كردم . سزاى من اين بود كه با دستور من مخالفت كردى و آن را پشت سر افكندى و در آن سرزمين تباهى آوردى و با رعيت ستم كردى و با رفتار بد و سوء عمل و خيانت خويش خدا و خليفهء وى را به خشم آوردى . هرثمة بن اعين وابستهء خويش را بر مرز خراسان گماشتم و دستورش دادم كه با تو و فرزندانت و دبيرانت و عاملانت سختى كند و درمى يا حقى از مسلمانى يا پيماندارى به نزد شما نگذارد و از شما بگيرد و به صاحبش پس دهد . اگر تو دريغ كردى و فرزندانت و عاملانت دريغ كردند حق دارد كه شما را شكنجه كند و تازيانه بزند و به شما آن رسد كه به پيمان شكن و تغيير آور و ستمگر و متجاوز مىرسد به انتقام خداى عز و جل اولا و خليفهء وى ثانيا و مسلمانان و پيمانداران ثالثا . پس خويشتن را به معرض كار بيهوده مبر و به رضايت يا كراهت از كار خويش كناره كن . » گويد : رشيد فرمان هرثمه را به خط خويش نوشت كه چنين بود : « اين دستور هارون الرشيد امير مؤمنان است براى هرثمة بن اعين به وقتى كه وى را بر مرز خراسان و اعمال و خراج آن گماشت . دستورش مىدهد كه پرهيزكار و مطيع خدا باشد و مراقب كار خداى باشد و در همه كار كتاب خدا را پيشواى خويش كند كه حلال آن را حلال بدارد و حرام آن را حرام بدارد و به نزد متشابهات آن درنگ كند و از اهل فقه دين خداى و عالمان كتاب خداى بپرسد يا به امام خويش مراجعه كند تا خداى عز و جل ، راى خويش را دربارهء آن به وى بنمايد و وى را به هدايت خويش بكشاند و نيز به او دستور داد كه اين بدكار ، على بن عيسى و فرزندان و عاملان و دبيران وى\r\n","description":"","footnote":"","page_name":" 5348 ","page_number":284},
  {"content":"\r\nرا به بند كند و با آنها سختى كند و خشونت آرد و هر مالى را كه\r\n( 328 از خراج امير مؤمنان و غنيمت مسلمانان بر آنها محقق شود از ايشان بگيرد و چون آنچه را كه از اين بابت به نزد آنهاست تصفيه كرد در حقوق مسلمانان و پيمانداران بنگرد و حق همه اهل حق را از آنها مطالبه كند كه به صاحبانش پس دهند . اگر حقى از آن امير مؤمنان يا مسلمانان بر آنها محقق شد و تعلل كردند و انكار آوردند تازيانه عذاب و عقوبت خدا را بر آنها فرود آرد چندان كه به حالى باشند كه اگر اندكى بيشتر ادبشان كند تلف شوند و جانهايشان در آيد . و چون حق همه اهل حق را ادا كردند آنها را همانند ياغيان بر مركب خشن با غذا و آب خشن و لباس خشن ، همراه معتمدان اصحاب خويش به در امير مؤمنان فرستد ، ان شاء الله .\r\n« اى ابو حاتم بدانچه دستورت دادم عمل كن كه من خداى را و دينم را بر هوس و مقصود خويش مرجح داشتم . عمل تو نيز چنين باشد و كارت مطابق آن باشد .\r\nبا عاملان ولاياتى كه به هنگام رفتن بر آنها مىگذرى چنان رفتار كن كه وحشت نيارند و بدگمان نشوند و هراس نكنند . مردم آن مرز را اميدوار كن و ايمن كن و معذور دار آنگاه چنان عمل كن كه خداى و خليفهء وى و كسانى كه خداى كارشان را به تو سپرده از تو راضى شوند ، ان شاء الله . اين دستور من و نامهء من است به خط خودم . خدا و فرشتگان و حاملان عرش و ساكنان آسمانهاى او را شاهد مىگيرم و شهادت خداى بس . امير مؤمنان نوشت به خط خويش و جز خداى و فرشتگان وى كسى حضور نداشت . » گويد : آنگاه بگفت تا دربارهء هرثمه به على بن عيسى نامه نويسند كه به كمك و تأييد كار و دستيارى وى مىرود كه نوشته شد و كار به ترتيب آن نمودار شد .\r\nگويد : و چنان بود كه نامه هاى حمويه به نزد هارون آمده بود كه رافع و موافقان وى خلع نكرده‌اند و سياه از تن برون نكرده‌اند بلكه هدفشان عزل على بن - عيسى است كه با آنها بد رفتارى كرده است .\r\n","description":"","footnote":"","page_name":" 5349 ","page_number":285},
  {"content":"\r\nاز جمله حوادث سال اين بود كه هرثمة بن اعين به ولايتدارى سوى خراسان رفت .\r\n\r\nسخن از كار هرثمه در سفر خراسان و كار على بن عيسى و فرزندان وى\r\n( 329 گويند : هرثمه شش روز پس از آنكه رشيد فرمان خويش را براى وى نوشته بود حركت كرد . رشيد از او بدرقه كرد و آنچه را لازم مىدانست به دو سفارش كرد . هرثمه بىدرنگ برفت ، به ظاهر مقدارى مال و سلاح و خلعت و عطر سوى على بن عيسى فرستاد و چون به نيشابور رسيد جمعى از معتمدان و كهنسالان و كار - آزمودگان اصحاب خويش را فراهم آورد و هر كدام را نهانى خواست و با وى خلوت كرد و از آنها پيمان و تعهد گرفت كه كار وى را نهان دارند و راز وى را پوشيده دارند و هر يك از آنها را به ترتيب وضعى كه به نزد وى داشتند بر ولايتى گماشت : ولايتداران گرگان و نيشابور و دو طبس و نساء و سرخس را معين كرد و فرمان هر كدام را بداد و دستور داد كه پوشيده سوى عمل خويش رود و هنگام ورود به ولايت و اقامت تا به وقتى كه معين كرده بود همانند مسافران باشد . اسماعيل بن - حفص را مطابق فرمان رشيد ولايتدار گرگان كرد . آنگاه برفت و چون به يك منزلى مرو رسيد جمعى از معتمدان اصحاب خويش را پيش خواند و نام فرزندان على بن - عيسى و مردم خاندان و دبيران وى را در رقعه ها براى آنها نوشت و به هر كدامشان رقعه اى داد به نام كسى كه پس از ورود به مرو عهده دار مراقبتشان بود ، مبادا وقتى كار وى نمودار مىشود فرارى شوند . آنگاه كس به نزد على بن عيسى فرستاد كه اگر امير كه خدايش گرامى بدارد مايل باشد معتمدان خويش را براى گرفتن اموالى كه همراه من است بفرستد كه وقتى مال پيش از من آيد براى نيرو گرفتن امير و شكسته كردن دشمنان وى مؤثرتر بود . و نيز اگر مال را پشت سر گذارم بيم هست كه يكى\r\n","description":"","footnote":"","page_name":" 5350 ","page_number":286},
  {"content":"\r\nكه بر بودن چيزى از آن طمع دارد غفلت ما را به هنگام ورود به شهر فرصت شمارد .\r\nگويد : على بن عيسى ديوانداران و پيشكاران خويش را براى گرفتن مال فرستاد . هرثمه به خزانه داران خويش گفت : « امشب آنها را مشغول داريد و در كار حمل مال تعلل كنيد به بهانه اى كه طمعشان را نبرد و شك از دلهاشان ببرد . » خزانه - داران چنان كردند و به آنها گفتند : « بايد با ابو حاتم دربارهء چهار پايان حامل مال و استران سخن كنيم . » گويد : پس از آن هرثمه به طرف شهر مرو حركت كرد و چون به دو ميلى آن رسيد على بن عيسى با فرزندان و مردم خاندان خويش مقدم وى را به بهترين ديدارى پذيره شد . وقتى چشم هرثمه به دو افتاد پاى بگردانيد كه از مركب خويش فرود آيد على به دو بانگ زد كه به خدا اگر فرود آيى من نيز فرود مىآيم . هرثمه بر زين خويش بماند و هر كدامشان به ديگرى نزديك شدند و معانقه كردند و روان شدند .\r\nعلى از هرثمه\r\n( 330 از كار رشيد و حال و وضع وى و حال خاصان و سرداران و ياران دولت وى مىپرسيد و هرثمه به دو پاسخ مىداد تا به پلى رسيدند كه يكى بيشتر از آن نمىگذشت ، هرثمه لگام اسب خويش را نگهداشت و به على گفت : « به بركت خداى پيش برو » .\r\nعلى گفت : « نه ، به خدا چنين نمىكنم تا تو به روى » .\r\nگفت : « در اين صورت من نيز نمىروم كه تو اميرى و من وزيرم » .\r\nگويد : پس على برفت و هرثمه از پى او رفت تا وارد مرو شدند و به منزل على رفتند . رجاء خادم به شب و روز در سوارى و پيادگى از هرثمه جدا نمىشد .\r\nعلى غذا خواست كه بخورند ، رجاء خادم نيز با آنها بخورد . قصد داشت كه نخورد اما هرثمه به دو اشاره كرد و گفت : « بخور كه گرسنه اى ، و گرسنه ، و نيز كسى را كه مثانه اش پر است اختيار نيست . »\r\n","description":"","footnote":"","page_name":" 5351 ","page_number":287},
  {"content":"\r\nگويد : وقتى غذا را برداشتند على به هرثمه گفت : « دستور داده‌ام قصرى را به نزديك ماشان ، براى تو خالى كنند ، اگر مايل باشى سوى آن روى چنان كن » .\r\nهرثمه به دو گفت : « كارها دارم كه نبايد گفتگو دربارهء آن به تأخير افتد . » آنگاه رجاى خادم نامهء رشيد را به على داد و پيام وى را به دو رسانيد . وقتى نامه را گشود و به اولين كلمهء آن نگريست فروماند و بدانست كه آنچه از آن بيم مىداشته بود رخ داده است .\r\nگويد : هرثمه بگفت تا على را با فرزندان و دبيران و عاملانش در بند كنند .\r\nوقتى حركت مىكرده بود يك بار ، بند و غل همراه داشته بود وقتى على را به بند كرد سوى مسجد جامع رفت و سخن كرد و مردم را اميد داد و گفت كه امير مؤمنان مرزهايشان را به دو سپرده به سبب آنچه از بدرفتارى بدكار ، على بن عيسى ، به دو رسيده بود . و آنچه را دربارهء على و عاملان و ياران و يارانش به دو دستور داده بود بگفت و اينكه در آن باب و هم دربارهء انصاف كردن با عامه و خاصه و گرفتن حقوق آنها به تمام كوشش مىكند . آنگاه بگفت تا فرمان وى را براى كسان خواندند كه شادى نمودند و اميدوار شدند و صدا به تكبير و تهليل برداشتند و دربارهء بقاى امير مؤمنان و پاداش نيكوى وى دعاى بسيار گفتند .\r\nگويد : آنگاه هرثمه برفت و على بن عيسى و فرزندان و عاملان و دبيران وى را خواست و گفت : « زحمت خويش را از من برداريد و نگذاريد با شما عمل ناخوشايند كنم . » در مورد كسانى كه سپرده هايى از آنها داشتند ندا داد كه هر كس سپرده اى از على يا فرزندان يا دبيران يا عاملان وى به نزد او باشد و آن را نهان دارد و خبر ندهد ، حرمت از او برداشته شود .\r\nگويد : كسان سپرده هاى آنها را بياوردند بجز يكى از مردم مرو كه از ابناى مجوس بود كه همچنان براى دست يافتن به على تدبير كرد و چون به نزد وى رسيد نهانى به دو گفت : « مالى از آن تو به نزد من هست اگر بدان نياز دارى\r\n( 331 هر چه زودتر\r\n","description":"","footnote":"","page_name":" 5352 ","page_number":288},
  {"content":"\r\nبه نزد تو آرم و در راه وفادارى و طلب ستايش نكو بر كشته شدن صبورى كنم و اگر بدان نياز ندارى آن را نگاه دارم تا راى خويش را دربارهء آن بگويى » .\r\nگويد : على از كار وى شگفتى كرد و گفت : « اگر هزار كس مانند ترا بر آورده بودم نه سلطان طمع در من مىبست و نه شيطان . » آنگاه از قيمت چيزى كه به نزد او بود پرسيد كه گفت مقدارى مال و جامه و مشك به نزد وى سپرده كه قيمت آن را نمىداند اما آنچه را سپرده به خط خويش نوشته كه به نزد وى محفوظ است و چيزى از آن كم نشده .\r\nعلى گفت : « آن را نگهدار ، اگر كشف شد آن را تسليم مىكنى و جان خويش را نجات مىدهى و اگر آن را محفوظ داشتى راى خويش را دربارهء آن بگويم . » و براى وى پاداش خير مسئلت كرد و سپاس نكو گفت و عوض داد و نكويى كرد و چنان شد كه دربارهء وفادارى به دو مثل مىزدند .\r\nگويند : چيزى از مال على از هرثمه نهان نماند بجز آنچه به نزد اين مرد سپرده بود كه نام وى علا بود پسر هامان .\r\nراوى گويد : هرثمه همهء آنچه را كه به جاى نهاده بودند تصفيه كرد حتى زيور زنانشان را گرفت و چنان شد كه يكى وارد خانه مىشد و هر چه را در آن بود مىگرفت و چون بجز پشمى يا چوبى يا چيز بىارزشى نمىماند به زن مىگفت : « هر چه زيور كه با خويش دارى بده . » و چون مرد به زن نزديك مىشد كه زيور او را برگيرد مىگفت : « اى فلان ، اگر نكو كارى چشم از من بر گير كه به خدا چيزى از آنچه منظور تو است نمانده و همه را به تو تسليم كرده‌ام » اگر مرد از نزديك شدن به دو دريغ داشت گفتهء او را مىپذيرفت و بسا مىشد كه انگشترى يا خلخالى يا چيزى كه ده - درم ارزش داشت سوى او مىانداخت و اگر كسى به خلاف اين بود مىگفت :\r\n« رضايت نمىدهم تا ترا تفتيش كنم [ 1 
  ] كه طلا يا مرواريد يا ياقوتى را نهان نكرده\r\n\r\n","description":"","footnote":"\r\n[ 1 
  ] كلمهء متن : افتشك\r\n","page_name":" 5353 ","page_number":289},
  {"content":"\r\nباشى . » و دست خويش را به زير بغلها و ميان پاهاى وى مىبرد و آنچه را مىپنداشت كه از وى نهان داشته مىجست .\r\nگويد : و چون هرثمه پنداشت كه همهء اين كارها را چنان كه بايد به سر برده على را بر شترى بى روپوش روانه كرد ، زنجيرى به گردن داشت و بندهاى سنگين بر پاى ، كه با وجود آن توان برخاستن نداشت .\r\nيكى كه شاهد كار هرثمه و كار على بوده بود گويد : وقتى هرثمه از مطالبهء اموال امير مؤمنان از على بن عيسى و فرزندان و دبيران و عاملان وى فراغت يافت ، آنها را براى مظالم كسان نگهداشت و چون براى كسى حقى بر او يا يكى از يارانش ثابت مىشد مىگفت : « حق اين مرد را تسليم كن و گر نه شكنجه ات مىكنم . » على مىگفت : « خدا امير را قرين صلاح بدارد\r\n( 332 يك روز يا دو روز به من مهلت بده » .\r\nهرثمه مىگفت : « اين مربوط به صاحب حق است اگر بخواهد چنين كند . » آنگاه رو به آن مرد مىكرد و مىگفت : « مايلى به او مهلت دهى ؟ » كه مىگفت :\r\n« بلى » .\r\nمىگفت : « برو و باز بيا » .\r\nآنگاه على كس پيش علاء پسر ماهان مىفرستاد و مىگفت : « از جانب من دربارهء فلان و فلان چيز يا فلان كس به فلان و فلان مقدار يا چنان كه صلاح بدانى صلح كن » ، كه با وى صلح مىكرد و كار وى را سامان مىداد .\r\nگويند : يكى به نزد هرثمه به پاى ايستاد و گفت : « خداى امير را قرين صلاح بدارد ، اين بد كار يك شتر گرانبها از من گرفت كه كس نظير آن را نداشت ، قصد فروش نداشتم و آن را به نارضايى از من خريد به سه هزار درم . به مطالبهء بهاى شتر به نزد پيشكار وى رفتم اما چيزى به من نداد . يك سال بماندم و در انتظار بر نشستن اين بدكار بودم و چون بر نشست بر راه وى ايستادم و بانگ زدم كه اى امير من صاحب\r\n","description":"","footnote":"","page_name":" 5354 ","page_number":290},
  {"content":"\r\nشترم و تا كنون بهاى آن را نگرفته‌ام . اما مادرم را به بدكارگى منسوب داشت و حقم را نداد . حق مرا دربارهء مالم و نسبت بدكارگى به مادرم از او بگير . » گفت : « شاهد دارى ؟ » گفت : « جمعى هنگام گفتار وى حضور داشته‌اند . » گويد : « پس آن كسان را بياورد و شاهد دعوى خويش كرد . هرثمه گفت :\r\n« حد بر تو واجب شد » .\r\nگفت : « براى چه ؟ » گفت : « براى آنكه مادر اين شخص را به بدكارگى منسوب داشته اى » .\r\nگفت : « كى اين را به تو آموخته ؟ » گفت : « اين دين مسلمانان است . » گفت : « شهادت مىدهم كه امير مؤمنان بيش از يك بار و دو بار مادر ترا به بدكارگى منسوب داشته و شهادت مىدهم كه خود تو مادر پسرانت را ، وقتى حاتم را و وقت ديگر اعين را ، چندان به بدكارگى منسوب داشته اى كه شمار آن را نمىدانم ، پس كى اين حدها را به تو مىزند ؟ و كى آقاى ترا حد مىزند ؟ » گويد : هرثمه به صاحب شتر نگريست و گفت : « راى من اين است كه شتر رايابهاى آن را از اين شيطان مطالبه كنى و از ناسزا گفتن وى به مادرت چشم بپوشى » .\r\n\r\nنامهء هرثمة بن اعين به هارون الرشيد\r\nگويد : وقتى هرثمه على را سوى رشيد فرستاد نامه اى به دو نوشت و آنچه را كرده بود به دو خبر داد ، به اين مضمون :\r\n« به نام خداى رحمان رحيم .\r\n« اما بعد ، خداى عز و جل پيوسته در همهء كارهاى خلافت و امور بندگان و ولايتها كه به امير مؤمنان سپرده\r\n( 333 او را توفيق كامل و نكو مىدهد و وى را در همه\r\n","description":"","footnote":"","page_name":" 5355 ","page_number":291},
  {"content":"\r\nكارها ، دور باشد يا نزديك ، خاص يا عام ، نهان يا آشكار ، به كمال كفايت مىبرد و به نهايت آرزو و مقصود مىرساند ، به منظور منت بر او و حفاظ چيزى كه به دست وى داده است كه سبب نيروى وى و نيروى دوستان و حق شناسان و مطيعان ويست ، از خدا مسئلت داريم كه ما را در همه كارهايمان به كمال كفايت برساند و در انجام حق واجب خويش توفيقمان دهد كه به فرمان وى كار كنيم و به راى وى بس كنيم .\r\n« اى امير مؤمنان كه خدايت عزيز بدارد ، از آن وقت كه از اردوگاه امير مؤمنان جدا شده‌ام ، پيوسته در پى فرمان وى بوده‌ام ، در مورد كارى كه مرا براى آن فرستاده بود ، از آن تجاوز نكردم و به كار ديگر نپرداختم كه ميمنت و بركت را در فرمانبرى وى مىدانم و تا وقتى به اوايل خراسان رسيدم دستورى را كه امير مؤمنان دستورم داده بود ، محفوظ و مكتوم بدارم ، محفوظ داشتم و به هيچكس از خاص و عام نگفتم ، در مكاتبه با مردم چاچ و فرغانه و بازداشتنشان از خيانت پيشه تدبير كردم كه طمع وى و يارانش از آنجا ببرد . با مردم بلخ نيز مكاتبه كردم چنان كه به امير - مؤمنان نوشته‌ام و توضيح داده‌ام . و چون به نيشابور فرود آمدم دربارهء ولايتهايى كه از آن گذشته بودم عمل كردم و ولايتدارانى را كه پيش از گذشتن از آنجا معين كرده بودم ، چون گرگان و نيشابور و سرخس برگماشتم . در اين باب نيز از احتياط بازنماندم و مردم با كفايت و امانت و درست از معتمدان اصحاب خويش را برگزيدم و به آنها دستور دادم ، كه كار را مستور و مكتوم دارند و در اين باب قسمهاشان دادم ، چنان كه هنگام بيعت ، و فرمان ولايتدارى هر كدامشان را بدادم و گفتم نهانى و پوشيده سوى ولايت مورد عمل خويش روند و چون مسافران به ولايت در آيند و آنجا بمانند تا وقتى كه معين كرده بودم ، يعنى روزى كه مىخواستم وارد مرو شوم و با على بن - عيسى رو برو شوم چنان كه به امير مؤمنان نوشته‌ام . كار گرگان را به اسماعيل بن حفص ابن مصعب سپردم ، اين عاملان دستور مرا اجرا كردند و هر كدامشان در وقت معين عمل خويش را به دست گرفتند ، و ناحيهء خويش را استوار داشتند و خدا با تدبير\r\n","description":"","footnote":"","page_name":" 5356 ","page_number":292},
  {"content":"\r\nدقيق زحمت از امير مؤمنان برداشت .\r\n( 334 « و چون به يك منزلى مرو رسيدم ، عده اى از معتمدان اصحاب خويش را برگزيدم و نام فرزندان و دبيران و مردم خاندان على بن عيسى و ديگر كسان را بر رقعه ها نوشتم و به هر كدامشان رقعه اى دادم ، به نام كسى كه مىبايد به هنگام ورود من به حفظ وى پردازند كه بيم داشتم اگر كوتاهى كنم و اين كار را به تأخير افكنم وقتى خبر آشكار و شايع شود غايب و پراكنده شوند . و آنها بدين گونه كار كردند .\r\n« آنگاه از محل خويش سوى شهر مرو حركت كردم و چون به دو ميلى آن رسيدم على بن عيسى با فرزندان و مردم خاندان و سرداران خويش پذيرهء من شد . با وى به نيكى برخورد كردم و او را دلگرمى دادم ، احترام و تجليل كردم و به هنگام ديدار مصر بودم كه براى وى پياده شوم كه بيشتر دلگرم شد و بدانچه از نامه هاى من دريافته بود و بدان اعتماد كرده بود بيشتر اطمينان يافت كه پيوسته در نامه ها به تعظيم و تجليل وى پرداخته بودم و كوشيده بودم كه بدگمانى وى را ببرم ، مبادا چيزى در دل وى افتد و تدبيرى كه امير مؤمنان دربارهء وى كرده بود و مرا بدان فرمان داده بود بشكند . تنها خداى تعالى بود كه كار وى را كفايت كرد . عاقبت من و وى در مجلس وى فراهم شديم و با وى غذا خوردم و چون از آن فراغت يافتم ، از من خواست سوى منزلى روم كه براى من معين كرده بود ، به دو فهماندم كه كارها دارم كه تأخير گفتگو دربارهء آن روا نيست . آنگاه ، رجاء خادم نامهء امير مؤمنان را به دو داد و پيام را به دو رسانيد . در اين هنگام بدانست كه آنچه با خويشتن كرده بود و به سبب مخالفت و تجاوز از روش امير مؤمنان مايهء خشم و تغيير نظر وى شده بود گريبانگيرش شده . آنگاه كس بر او گماشتم و سوى مسجد جامع رفتم و كسانى را كه حضور يافته بودند اميد دادم و از آنچه امير مؤمنان دستورم داده بود سخن كردم و گفتم كه امير مؤمنان اعمال و رفتار بد على را سخت ناروا دانسته و آنچه را در بارهء وى و عاملان و يارانش دستور داشتم بگفتم و اينكه در كار عامه و خاصه انصاف مىكنم و حقوقشان را از على و عمال\r\n","description":"","footnote":"","page_name":" 5357 ","page_number":293},
  {"content":"\r\nوى به تمام مىگيرم . بگفتم تا فرمان مرا كه دربارهء آنها بود بخواندند و معلومشان داشتم كه سر مشق و پيشواى من اينست كه از آن تبعيت مىكنم و به طريق آن مىروم و اگر از يكى از مضامين آن بگردم ، با خويشتن ستم كرده‌ام كه به سبب آن مستحق\r\n( 335 عقوبت مخالفان راى و دستور امير مؤمنان مىشوم . كسان خرسندى نمودند و خوشدل شدند و صداهايشان به تكبير و تهليل برخاست و دعاى بقا و پاداش نيك امير مؤمنان گفتند .\r\n« آنگاه به جايى رفتم كه على بن عيسى آنجا بود و او را به بند كردم ، فرزندان و مردم خاندان و دبيران و عاملانش را نيز به بند كردم كه همگان بندى شدند و گفتمشان كه آنچه را از اموال امير مؤمنان و غنيمت مسلمانان نهان كرده‌اند بيارند تا دربارهء آنها اقدامى [ 1 
  ] كه ناخوشايندشان باشد نكنم و تازيانه نزنم . وديعه دارانشان را بانگ زدم كه هر چه نزدشان هست بيارند تا وقتى كه به امير مؤمنان مىنويسم مقدار زيادى نقره و طلا به نزد من آورده‌اند و اميدوارم كه خداوند كمك كند تا آنچه را به نزد آنها هست بگيرم و آنچه را به جا نهاده‌اند تصفيه كنم و اين كار به بهترين وجهى كه امير مؤمنان پيوسته در امثال آن معمول مىداشته به سررود ، ان شاء الله - تعالى .\r\n« از وقتى به مرو آمده‌ام ، از فرستادن رسولان و نوشتن نامه هاى تهديد و توضيح و ارشاد سوى رافع و ياران وى از مردم سمرقند و بلخ غافل نمانده‌ام و اميدوارم كه بپذيرند و به اطاعت و استقامت آيند و همين كه فرستادگان من باز آيند . اى امير مؤمنان ، و اخبار قوم را دربارهء اجابت يا امتناع بيارند ، به ترتيب آن دربارهء ايشان كار مىكنم و براى امير مؤمنان به واقع و راستى مىنويسم و اميدوارم ، خداى به منت و كرم و نيروى خويش در كار امير مؤمنان چنان تدبير و كار سازى كند كه پيوسته مىكند و السلام . »\r\n\r\n","description":"","footnote":"\r\n[ 1 
  ] كلمه متن\r\n","page_name":" 5358 ","page_number":294},
  {"content":"\r\n\r\nجواب رشيد به نامه هرثمة بن اعين\r\n« به نام خداى رحمان رحيم » « اما بعد نامهء تو به امير مؤمنان رسيد كه نوشته بودى به روز معين و به وضعى كه گفته بودى به مرو رسيده اى و توضيحها كه داده بودى و حيله ها كه پيش از ورود خويش دربارهء كار ولايتهايى كه نام برده بودى كرده اى و عاملانى كه پيش از عبور از آنجا معين كرده اى و تدبيرها كه درباره وصول به مقصود دربارهء خاين ، على بن - عيسى و فرزندان و مردم خاندان وى و كسانى از\r\n( 336 عاملان وى و يارانشان كه به دست تو افتاده‌اند ، به انجام برده اى و در همهء اين كارها از آنچه امير مؤمنان معين كرده بود و وانموده بود ، تبعيت كرده اى . امير مؤمنان همهء آنچه را نوشته بودى فهم كرد و خدا را بسيار ستايش كرد كه ترا رهنمون شد و كمك كرد و توفيق داد تا مقصود امير مؤمنان را انجام دادى و به هدف وى رسيدى و آنچه را از تو مىخواست و سامان آن به دست تو بود و سخت بدان توجه و دلبستگى داشت به خوبى به سر بردى و از براى نيكخواهى و كفايت تو پاداش خير مسئلت كرد . خداى اين رويهء ترا كه در هر مورد كه به كارت مىگيرد و به تو تكيه مىكند به كار مىبرى براى امير مؤمنان محفوظ دارد . امير مؤمنان فرمانت مىدهد كه در آنچه دستورت داده بيشتر بكوشى و تلاش كنى و اموال خاين على بن عيسى و فرزندان و دبيران و عاملان و نمايندگان و ديوانداران وى را بجويى و در كار خيانتها كه در اموال امير مؤمنان كرده‌اند و ستمها كه در اموال رعيت آورده‌اند بنگرى و از پى آن باشى و هر جا هست بگيرى و از دست وديعه ءدارانشان در آرى و در همهء اين موارد درشتى و نرمى را به كار برى تا آنچه را نهان كرده‌اند بگيرى و تصفيه كنى و از اين باب فارغ البال شوى و هم انصاف مردم را دربارهء حقوق و مظالمشان از آنها بگيرى تا چنان شود كه هر كه را مظلمه اى به\r\n","description":"","footnote":"","page_name":" 5359 ","page_number":295},
  {"content":"\r\nنزد آنها هست بگيرى و ما بينشان به حق و عدالت كار كنى و چون در اين باب به نهايت دقت و مراقبت رسيدى خاين و فرزندان و مردم خاندان و دبيران و عاملانش را در بند و به حالى از زبونى و خفت كه به سبب اعمالشان در خور آن شده‌اند به نزد امير مؤمنان فرستى كه « خداى ستمگر بندگان خويش نيست . » [ 1 
  ] « سپس آنچه را امير مؤمنان دستورت داده به كار بند و سوى سمرقند رو و بكوش تا همراهان خامل [ 2 
  ] و موافقان عقيدت وى را از مردم ولايتهاى ما وراء النهر و طخارستان كه مخالفت و مقاومت نموده‌اند دعوت كنى كه باز آيند و آنچه را امير مؤمنان به تو سپرده ميانشان رواج دهى كه اگر پذيرفتند و سوى آنچه مايهء صلاحشان است باز آمدند و گروههايشان را پراكندند ، همانست كه امير مؤمنان مىخواهد كه ببخشدشان و از آنها در گذرد\r\n( 337 كه رعيت وى بوده‌اند كه از پس آن كه مقصودشان را انجام داده و ترسشان را به ايمنى آورده و ولايتدارى كسى را كه از ولايتدارى وى كراهت داشته‌اند به سر برده و دستور داده تا در كار حقوق و مظالمشان انصاف كنند ، اين كار نيز بر امير مؤمنان فرض است .\r\n« و اگر به خلاف گمان امير مؤمنان عمل كردند حكم خداى را دربارهء آنها روان كن كه طغيان كرده‌اند و سركشى آورده‌اند و سلامت را نخواسته‌اند و از آن سرباز زده‌اند كه امير مؤمنان آنچه را به عهده داشت انجام داد كه تغيير آورد و عقوبت كرد و معزول كرد و بدل آورد و از حادثه انگيزان در گذشت و عصيانگران را بخشيد و از پس اين دربارهء مخالفتى كه كنند و عنادى كه بنمايند خداى را شاهد مىكند و شهادت خداى بس كه قوت و نيرويى جز به وسيلهء خداى والاى بزرگ نيست كه به دو تكيه مىكند و سوى او باز مىگردد .\r\n« اسماعيل بن صبيح نوشت ، پيش روى امير مؤمنان . »\r\n\r\n","description":"","footnote":"\r\n[ 1 
  ] وَأَنَّ الله لَيْسَ بِظَلَّامٍ لِلْعَبِيدِ 8 : 51 . سورهء 8 آيه 51\r\n[ 2 
  ] به معنى گمنام و بر سبيل تحقير : رافع را به اين نام خوانده است م\r\n","page_name":" 5360 ","page_number":296},
  {"content":"\r\nدر اين سال فضل بن عباس عباسى كه ولايتدار مكه بود سالار حج شد .\r\nاز پس اين سال تا به سال دويست و پانزدهم مسلمانان غزاى تابستانى نداشتند .\r\n( 338 آنگاه سال صد و نود و دوم در آمد\r\n\r\nسخن از خبر حوادثى كه به سال صد و نود و دوم بود\r\nدر اين سال مبادلهء اسيران ميان مسلمانان و روميان به دست ثابت بن نصر انجام شد .\r\nو هم در اين سال رشيد از رقه بر كشتيها به مدينه السلام آمد كه مىخواست براى نبرد رافع سوى خراسان رود . روز جمعه پنج روز مانده از ماه ربيع الاخر به بغداد رسيد . پسر خويش قاسم را در رقه جانشين كرده بود و خزيمة بن خازم را به دو پيوسته بود .\r\nاز آن پس ، شامگاه دو شنبه پنج روز رفته از شعبان از پى نماز پسينگاه از خيزرانيه روان شد و شب را در بستان ابو جعفر به سر برد . آنگاه روز بعد سوى نهروان رفت و آنجا اردو زد و حماد بربر را سوى اعمالش روان كرد و پسر خويش محمد را بر مدينة السلام جانشين كرد .\r\nذو الرياستين گويد : وقتى رشيد مىخواست براى نبرد رافع سوى خراسان رود به مامون گفتم اكنون كه رشيد سوى خراسان مىرود نمىدانى بر او چه رخ مىدهد . خراسان ولايت تو است ، محمد بر تو تقدم دارد و بهترين كارى كه دربارهء تو بكند اينست كه خلعت مىكند . وى پسر زبيده است . بنى هاشميان دائيان ويند . زبيده با اموالش ( پشتيبان اوست [ 1 
  ] ) از او بخواه كه ترا با خويشتن ببرد .\r\n\r\n","description":"","footnote":"\r\n[ 1 
  ] در متن نيست بقرينه اضافه شد براى احتمال كلام ( م )\r\n","page_name":" 5361 ","page_number":297},
  {"content":"\r\nگويد : مامون از رشيد اجازه خواست . اما نپذيرفت ، به دو گفتم : « به دو بگوى كه تو بيمارى و مىخواهم ترا خدمت كنم و تكلفى براى تو پديد نمىآورم » كه رشيد اجازه داد و او حركت كرد .\r\nمحمد بن صباح طبرى چنين آورده كه وقتى رشيد سوى خراسان مىرفته بود پدرش به بدرقهء وى برون شده بود و با وى تا نهروان رفته بود . رشيد در راه با وى سخن مىكرده بود ، گفته بود : « اى صباح گمان ندارم هرگز مرا به - بينى . » صباح گويد : گفتم : « خدايت به سلامت پس مىآورد با فيروزى\r\n( 339 و ظفر بر - دشمنت . » گفت : « اى صباح . گمان ندارم بدانى كه من چه مىكشم . » گفتم : « نه ، به خدا » گفت : « بيا تا به تو نشان بدهم . » گويد : به اندازهء يكصد ذراع از راه منحرف شد و زير سايهء درختى توقف كرد به خادمان خاص خويش اشاره كرد كه دور شدند . آنگاه گفت : « اى صباح به قيد قسم - خداى مكتوم مىدارى ؟ » گفتم : « سرور من ! اينك بندهء ذليل تو است كه چون فرزند با وى سخن مىكنى . » گويد : آنگاه شكم خويش را نمايان كرد ، پارچهء حريرى به دور شكمش بود گفت : « اين بيمارىايست كه از همه كسان نهان مىدارم . هر يك از فرزندانم . به نزد من مراقبى دارند . مسرور مراقب مامون است . جبريل بن بختيشوع مراقب امين است ( سومى را نيز نام برد كه نام وى از يادم برفته ) همگيشان نفسهاى مرا مىشمارند و روزهاى مرا شماره مىكنند و از طول عمرم به تنگ آمده‌اند . اگر مىخواهى اين را بدانى هم اكنون اسبى مىخواهم ، يا بوى لاغر كند روى مىآرند كه بيمارى مرا\r\n","description":"","footnote":"","page_name":" 5362 ","page_number":298},
  {"content":"\r\nبيفزايد » گفتم : « سرور من ! براى اين سخن و دربارهء وليعهدان جوابى ندارم ، جز اين كه مىگويم : خداى هر كس از جن و انس ، يا دور و نزديك را كه دشمن تو باشد به فدايت كند و پيش از تو سوى مرگ برد و هرگز ناخوشايندى به تو نرساند ، و اسلام را به تو رونق دهد و اركان آن را به بقاى تو محكم كند . و اطراف آن را استوارى دهد و مظفر و موفق پس آرد كه دربارهء دشمنت به كمال آرزو و اميدى كه از خداى خويش دارى رسيده باشى . » گفت : « اما تو از هر دو گروه خلاصى يافته اى » گويد : آنگاه يابويى خواست و چون يابو را بياوردند چنان بود كه گفته بود ، به من نگريست و بر آن نشست و گفت : « بى وداع بازگرد كه كار بسيار دارى » وداعش گفتم و ديگر او را نديدم .\r\nدر اين سال خرميان در ناحيهء آذربيجان بجنبيدند . رشيد ، عبد الملك بن مالك را با ده هزار كس سوى آنها فرستاد كه اسيران گرفت از مرد و زن و فرزند ، و در قرماسين پيش وى آمد . رشيد گفت كه تا مروان را بكشند و زن و فرزند را بفروشند .\r\nو هم در اين سال على بن ظبيان قاضى در قصر دزدان بمرد .\r\nو هم در اين سال يحيى بن معاذ ، ابو النداء را پيش رشيد آورد به وقتى كه در رقه بود كه او را بكشت .\r\n( 340 و هم در اين سال عجيف بن عنبسه و احوص بن مهاجر با گروهى از ابناى شيعه ، از رافع بن ليث جدا شدند و پيش هرثمه رفتند .\r\nو هم در اين سال ابن عايشه و عده اى از حوفيان مصر را بياوردند .\r\nو هم در اين سال ثابت بن نصر بر مرزها گماشته شد و غزا كرد و مطموره را گشود .\r\nو هم در اين سال مبادلهء اسيران انجام شد ، در بدندون .\r\n","description":"","footnote":"","page_name":" 5363 ","page_number":299},
  {"content":"\r\nو هم در اين سال ثروان حرورى جنبش كرد و در طف بصره عامل سلطان را بكشت .\r\nو هم در اين سال على بن عيسى را به بغداد آوردند كه در خانهء خويش بداشته شد .\r\nو هم در اين سال عيسى بن جعفر ، در طرارستان و به قولى در دسكره كشته شد ، وى آهنگ پيوستن به رشيد مىداشته بود .\r\nو هم در اين سال رشيد ، هيصم يمانى را بكشت در اين سال عباس بن عبيد الله عباسى سالار حج شد .\r\n( 341 آنگاه سال صد و نود و سوم در آمد .\r\n\r\nسخن از خبر حوادثى كه به سال صد و نود و سوم بود\r\nاز جمله اين بود كه فضل بن يحيى برمكى درگذشت به زندان در رقه به ماه محرم . آغاز بيمارى وى چنان كه گفته‌اند اين بود كه زبانش و پهلويش سنگين شد ، مىگفته بود : « دوست ندارم كه رشيد بميرد » .\r\nبه دو مىگفتند : « دوست دارى كه خداى گشايشى دهد ؟ » .\r\nمىگفت : « من كسى هستم كه به پايان كارش نزديك است » راوى گويد : فضل همچنان ببود و چند ماه معالجه مىكرد ، تا سخن كردن آغاز كرد آنگاه بيماريش سختى گرفت و زبانش بسته شد و پهلويش فلج شد و به سرانجام خويش نزديك شد . روز پنجشنبه و جمعه را در اين حال ببود و با اذان صبحگاه ، پنج ماه پيش از در گذشت رشيد ، جان داد ، در سن چهل و پنج سالگى .\r\nمردم از مرگ وى بناليدند ، برادرانش در قصرى كه پيش از بيرون كردنش در آن بوده بودند بر او نماز كردند سپس بيرونش آوردند و كسان بر او نماز كردند .\r\nدر اين سال سعيد طبرى ، معروف به جوهرى ، درگذشت .\r\n","description":"","footnote":"","page_name":" 5364 ","page_number":300},
  {"content":"\r\nدر ماه صفر اين سال هارون به گرگان رسيد و در آنجا خزانه هاى على بن - عيسى را به نزد وى آوردند ، بر يك هزار و پانصد شتر . پس از آن چنان كه گفته‌اند در ماه صفر از گرگان به حال بيمارى سوى طوس حركت كرد و همچنان آنجا ببود تا درگذشت .\r\nگويد : رشيد از هرثمه بدگمان شد و بيست و سه روز پيش از درگذشت خودش ، پسرش مامون را به مرو فرستاد . عبد الله بن مالك و يحيى بن معاذ و اسد بن - يزيد و عباس بن جعفر اشعثى و سندى بن حرشى و نعيم بن خازم راه همراه وى كرد دبيرى و وزارت وى ، با ايوب بن ابى سمير بود .\r\nگويد : پس از آن بيمارى هارون سخت شد چندان كه از رفتن بماند .\r\nدر اين سال ميان هرثمه و ياران رافع نبردى بود كه در اثناى آن بخارا را گشود\r\n( 342 و بشير بن ليث ، برادر رافع را اسير گرفت و وى را پيش رشيد فرستاد كه در طوس بود .\r\nجامع مروزى گويد : من از جمله كسانى بودم كه برادر رافع را پيش رشيد بردند .\r\nگويد : رافع را پيش رشيد بردند ، وى بر تختى بود كه از زمين به اندازهء استخوان ساق دست بالاتر بود . فرشى نيز بر آن بود به همين مقدار ( يا گفت بيشتر بود ) آيينه اى به دست داشت كه در آن خويشتن را مىنگريست .\r\nگويد : شنيدمش كه مىگفت : « انا لله و انا اليه راجعون » . آنگاه به برادر رافع نگريست و گفت : « به خدا اى پسر زن بوگندو اميدوارم ، خامل از دست من جان نبرد ( منظورش رافع بود ) چنان كه تو از دست من جان نبردى » .\r\nگفت : « اى امير مؤمنان ، من با تو به جنگ بودم و خدايت بر من ظفر داد . چنان كن كه خداى دوست دارد ، تا با تو به صلح باشم ، شايد وقتى رافع بداند كه بر من منت نهاده اى ، خدا قلب وى را نرم كند . »\r\n","description":"","footnote":"","page_name":" 5365 ","page_number":301},
  {"content":"\r\nگويد : رشيد خشمگين شد و گفت : « به خدا اگر از عمرم بجز اين نماند كه لب خويش را به گفتن كلمه اى بجنبانم مىگويم : « بكشيدش » گويد : آنگاه قصابى را پيش خواند و گفت : « كارد خويش را تيز مكن بگذار به حال خود باشد و اين فاسق بن فاسق را پاره پاره كن و شتاب كن مبادا مرگم برسد و دو عضو از اعضاى وى پيوسته باشد . » گويد : قصاب او را همى بريد تا قطعات جدا شد ، رشيد گفت : « اعضاى ( بريدهء ) وى را بشمار « و چون اعضاى ( بريده ) وى را شمار كردند چهارده عضو بود » .\r\nآنگاه رشيد دو دست خويش را به آسمان برداشت و گفت : « خدايا همچنان كه مرا بر خونى و دشمن خويش تسلط دادى كه مطابق رضاى تو با او عمل كردم ، بر برادر وى نيز تسلطم ده . » آنگاه از خود برفت و كسانى كه آنجا حضور داشتند پراكنده شدند .\r\nدر اين سال رشيد درگذشت .\r\n\r\nسخن از سبب وفات رشيد و محلى كه در آنجا درگذشت\r\nجبريل بن بختيشوع گويد : در رقه با رشيد بودم ، نخستين كسى بودم كه صبحگاهان به نزد وى وارد مىشدم و وضع شب وى را مىپرسيدم ، اگر از چيزى ناراحت بود مىگفت . سپس خوشدل مىشد و حكايت كنيزكان را با آنچه در مجلس خود كرده بود و مقدارى نوشيدن و مدت نشستن خويش را براى من مىگفت سپس اخبار عامه را از من مىپرسيد .\r\nگويد : يك روز صبحگاه پيش وى رفتم و سلام گفتم « اما به زحمت سر برداشت .\r\nوى را گرفته و انديشناك\r\n( 343 و غمين ديدم ، لختى از روز را پيش روى وى بايستادم و او بدين حال بود . چون مدت دراز شد ، پيش رفتم و گفتم : « سرور من خدا مرا به فداى\r\n","description":"","footnote":"","page_name":" 5366 ","page_number":302},
  {"content":"\r\nتو كند ، چرا چنينى ، اگر بيمارىاى هست به من بگوى ، شايد دواى آن به نزد من باشد . اگر حادثه اى براى يكى از عزيزان تو رخ داده كه دفع آن نمىتوان كرد جز تسليم چاره اى نيست و از غم خوردن كارى ساخته نيست ، اگر شكافى در ملك تو رخ داده ملوك از اين بر كنار نباشند . من شايسته ترين كسم كه خبر را با وى بگويى و خاطر خويش را با مشورت وى آسوده كنى » .\r\nگفت : « واى تو اى جبريل ، غم و آشفتگى من ، براى چيزى از آن باب كه گفتى نيست ، بلكه به سبب خوابى است كه همين شب ديده‌ام كه مرا به هراس افكنده و سينه‌ام را آكنده و دلم را غمين كرده » .\r\nگفتم : « اى امير مؤمنان آسوده‌ام كردى » آنگاه به دو نزديك شدم و پايش را بوسيدم و گفتم : « اين همه غم خوردن براى يك خواب است ، خواب از انديشه اى مىآيد يا از بخارات ناباب يا از جوشش سودا كه به هر حال انديشه هاى پريشان است . » گفت : « اينك خواب خويش را براى تو نقل مىكنم ، به خواب ديدم كه گويى بر اين تخت خويش بودم ، ناگهان از زير من ساقى و كفى نمودار شد كه آن را مىشناختم اما نام صاحب آن را نمىدانستم ، خاكى سرخ در كف بود ، يكى كه صدايش را مىشنيدم اما خودش را نمىديدم گفت : « اين خاكى است كه در آن به گور مىروى » گفتم : « اين خاك كجاست ؟ » گفت : « در طوس » ، آنگاه دست نهان شد و سخن ببريد و من بيدار شدم » .\r\nگفتمش : « سرور من ، به خدا اين خوابى نادرست و آشفته است . پندارم وقتى به بستر رفته اى دربارهء خراسان و نبردهاى آن و خبرها كه دربارهء آشفتن قسمتى از آن به تو رسيده انديشه مىكرده اى ؟ » گفت : « چنين بود . »\r\n","description":"","footnote":"","page_name":" 5367 ","page_number":303},
  {"content":"\r\nگويد : گفتمش : « به سبب اين انديشه خفتنت آشفته شده و اين خواب پديد آمده ، خدايم به فدايت كند بدان اعتنا مكن و از پى اين غم طربى كن كه آن را از دلت ببرد و علتى نيارد . » گويد : همچنان به گونه هاى مختلف به خوشدل كردن وى كوشيدم تا آرام يافت و خوشدل شد و بگفت تا آنچه را رغبت داشت فراهم كنند و در آن روز سرگرمى خويش را بيفزود » .\r\nگويد : روزها گذشت و او و ما آن خواب را از ياد برديم و ديگر به خاطر هيچيك از ما نگذشت . آنگاه سفر خراسان پيش آمد ، از آن پس كه رافع قيام كرده بود . در راه بيمارى وى آغاز شد و همچنان فزونى گرفت تا وارد طوس شديم و در منزل جنيد بن\r\n( 344 عبد الرحمان جاى گرفتيم ، در ملكى از آن وى به نام سناباد . در آن اثنا كه وى در بستانى از آن جنيد در آن قصر به بيمارى مىگذرانيد ، آن خواب را به ياد آورد و به زحمت از جاى برخاست كه مىايستاد و مىافتاد .\r\nگويد : به نزد وى فراهم آمديم و هر كداممان مىگفتيم : « سرور من ، حال تو چونست و ترا چه شد ؟ » گفت : « اى جبريل ، خواب مرا كه در رقه ديدم ، دربارهء طوس ، به ياد دارى ؟ » آنگاه سر به طرف مسرور برداشت ، و گفت : « از خاك اين بستان براى من بيار » گويد : مسرور برفت و خاك را بياورد ، در كف خويش ، و ساقش برهنه بود و چون در آن نگريست گفت : « به خدا اين همان ساقى است كه در خواب خويش ديدم .\r\nبه خدا اين همان كف است ، به خدا اين همان خاك سرخ است و چيزى كم نيست » .\r\nآنگاه گريه و زارى آغاز كرد .\r\nگويد : به خدا از پس سه روز همانجا بمرد و در همان بستان به گور رفت .\r\nبعضيها گفته‌اند كه جبريل بن بختيشوع دربارهء علاجى كه كرده بود خطا كرد كه سبب مرگ وى شد و چنان شد كه رشيد شبى كه مىمرد مىخواست او را بكشد\r\n","description":"","footnote":"","page_name":" 5368 ","page_number":304},
  {"content":"\r\nو پاره پاره كند چنان كه برادر رافع را پاره پاره كرده بود ، وى را خواست كه با وى چنان كند ، جبريل گفت : « اى امير مؤمنان تا فردا مهلتم بده كه بهى خواهد يافت » اما رشيد همانروز در گذشت .\r\nعلى ربعى به نقل از پدرش گويد : ( پدرش شتربانى بود كه صد شتر همراه داشته بود و رشيد را سوى طوس برده بود ) گويد : رشيد گفت : « پيش از آنكه بميرم گورى براى من حفر كنيد » و گورى براى وى بكندند .\r\nگويد : وى را در قبه [ 1 
  ] اى ببردم كه آن را ميكشيدم تا به گور نظر كرد و گفت :\r\n« اى آدميزاده سرانجامت اينست » .\r\nبعضيها گفته‌اند : وقتى بيمارى رشيد سختى گرفت بگفت تا گور وى را بكندند و در خانه اى كه در آن مقام داشت ، در محلى به نام مثقب در خانهء حميد بن ابى غانم طائى گورى براى وى بكندند و چون كندن گور به سر رفت گروهى را در آنجا نهادند كه در آن قرآن خواندند و تا همه قرآن خوانده شد . رشيد در تخت روان بر لب گور بود .\r\nسهل بن صاعد گويد : در اطاقى كه رشيد آنجا بمرد با وى بودم ، در كار جان دادن ، ملحفهء كلفتى خواست و به خود پيچيد\r\n( 345 و همچنان در حال جان دادن بود ، من برخاستم گفت : « اى سهل بنشين » و من نشستم ، نشستنم دراز شد ، با من سخن نمىكرد من نيز با وى سخن نمىكردم . وقتى ملحفه پس مىرفت دوباره آن را به خود مىپيچيد ، و چون اين كار به درازا كشيد برخاستم ، گفت : « اى سهل كجا مىروى ؟ » گفتم : « اى امير مؤمنان دلم تاب آن ندارد كه به بينم امير مؤمنان از بيمارى چنين رنج مىبرد اگر مىخفتى آسوده تر بودى ؟ »\r\n\r\n","description":"","footnote":"\r\n[ 1 
  ] قبه بمعنى خيمه و گنبد آمده اما ظاهرا در اينجا بمعنى چيزى متحرك است كه كسى را در آن ميبرده‌اند . اما در فرهنگهايى كه بدست داشتم از اين معنى نشانى نيافتم شايد هم تحريف محفه است كه در سطور بعد آمده و بمعنى تخت روان است . م\r\n","page_name":" 5369 ","page_number":305},
  {"content":"\r\nگويد : « خنده اى كرد ، خندهء درست ، سپس گفت : « اى سهل ، در اين حال گفتهء شاعر را به ياد مىآورم كه گويد :\r\n« من از آن مردم محترمم « كه شدت حادثات « مقاومت و صبرشان را « فزون مىكند » مسرور كبير گويد : وقتى مرگ رشيد در رسيد و مرگ را احساس كرد به من دستور داد جامه هاى مزين را باز كنم و خوبترين جامه اى را كه به دست مىآورم براى وى بيارم كه به قيمت از همه گرانتر باشد ، اين دو صفت را در يك جامه نيافتم ، دو جامهء گران قيمت يافتم كه قيمت آن نزديك به هم بود ، جز اينكه يكى اندكى از ديگرى گرانتر بود ، يكى سرخ بود و ديگرى سبز ، هر دو را پيش وى بردم كه در آن نگريست ، قيمت هر دو را به دو گفتم ، گفت : « بهترين را كفن من كن و ديگرى را به جايش پس فرستاد . » چنان كه گويند : رشيد در محلى به نام مثقب در خانهء حميد بن ابى غانم در گذشت هنگام نيمه شب ، به شب شنبه ، سه روز رفته از جمادى الاخر اين سال ، پسرش صالح بر او نماز كرد . به هنگام وفات وى فضل بن ربيع و اسماعيل بن صبيح حضور داشتند .\r\nاز خادمانش نيز مسرور و حسين و رشيد حضور داشتند . خلافتش بيست و سه سال و دو ماه و هيجده روز بود . آغاز آن شب جمعه بود چهارده روز مانده از ماه ربيع الاول سال صد و هفتادم و پايان آن شب شنبه بود سه روز رفته از جمادى الاخر سال صد و نود و سوم » .\r\nهشام بن محمد گويد : ابو جعفر ، رشيد هارون بن محمد ، را به شب جمعه چهارده شب گذشته از ماه ربيع الاول سال صد و هفتادم جانشين كرد ، رشيد در آن وقت بيست و سه سال داشت ، در شب يكشنبه غرهء جمادى الاول ،\r\n( 346 به سال صد و نود و سوم در چهل و پنج سالگى درگذشت ، بنابر اين بيست و سه سال و يك ماه و بيست و\r\n","description":"","footnote":"","page_name":" 5370 ","page_number":306},
  {"content":"\r\nشش روز شاهى كرد .\r\nبه قولى سن رشيد به هنگام وفات چهل و هفت سال و پنج ماه و پنج روز بود ، آغاز آن سه روز مانده از ذى حجه سال صد و چهل و پنجم بود و پايان آن دو روز گذشته از جمادى الاخر سال صد و نود و سوم بود .\r\nرشيد مردى نكو چهره و سپيد روى و مجعد موى بود و مويش اندكى سپيد شده بود .\r\n\r\nسخن از ولايتداران شهرها در ايام هارون الرشيد\r\nولايتداران مدينه : اسحاق بن عيسى . عبد الملك بن صالح . محمد بن عبد الله ، موسى بن عيسى . ابراهيم بن محمد . على بن عيسى . محمد بن ابراهيم . عبد الله بن مصعب زبيرى . به كار بن عبد الله . ابو البخترى ، وهب بن وهب .\r\nولايتداران مكه : عباس بن محمد . سليمان بن جعفر . موسى بن عيسى . عبد الله بن محمد . عبد الله بن قثم . محمد بن ابراهيم . عبيد بن قثم . عبد الله بن محمد . عبد الله بن محمد بن ابراهيم . عباس بن موسى . على بن موسى . محمد بن عبد الله عثمانى .\r\nحماد بربر . سليمان بن جعفر . احمد بن اسماعيل . فضل بن عباس .\r\nولايتداران بصره : محمد بن سليمان . سليمان بن ابى جعفر . خزيمه بن خازم عيسى بن جعفر . جرير بن يزيد . جعفر بن ابى جعفر . عبد الصمد بن على . مالك\r\n( 347 بن على خزاعى . اسحاق بن سليمان . سليمان بن ابى جعفر . عيسى بن جعفر . حسن بن جميل وابستهء امير مؤمنان . اسحاق بن عيسى .\r\nولايتداران خراسان : ابو العباس طوسى . جعفر بن محمد بن اشعث . عباس بن جعفر . غطريف بن عطاء . سليمان بن راشد ، عامل خراج . حمزة بن مالك . فضل بن يحيى . منصور بن يزيد . جعفر بن يحيى كه على بن حسين بن قحطبه نايب وى بود .\r\nعلى بن عيسى بن ماهان . هرثمة بن اعين .\r\n","description":"","footnote":"","page_name":" 5371 ","page_number":307},
  {"content":"\r\n\r\nسخن از بعضى روشهاى رشيد\r\nعباس گويد : رشيد تا وقتى از دنيا رفت هر روز يكصد ركعت نماز مىكرد مگر آنكه به بيمارىاى دچار بود . هر روز از مال خاص خويش يك هزار درم صدقه مىداد ، بجز زكات . وقتى به حج مىرفت يكصد تن از فقيهان و فرزندانشان با وى به حج مىرفتند و وقتى به حج نمىرفت سيصد كس را به حج مىفرستاد با خرجى كافى و لباس پر رونق . روشهاى منصور را مىجست و مىخواست از آن پيروى كند . بجز در بذل مال ، كه پيش از او خليفه اى ديده نشده بود كه بيشتر از وى بخشندهء مال باشد . پس از وى مامون نيز چنين بود . نيكى هيچكس را بىعوض نمىگذاشت و پاداش آن را از اولين وقت لزوم مؤخر نمىداشت . شعر و شاعران را دوست مىداشت . به اهل ادب و فقه متمايل بود . مشاجره در كار دين را خوش نداشت . مىگفت :\r\n« سودى ندارد و طبعا ثوابى ندارد . » ستايش را دوست داشت بخصوص از شاعرى گشاده زبان و آن را به بهاى گران مىخريد .\r\nابن ابى حفصه گويد : مروان بن ابى حفصه به سال هشتاد و يكم به روز يكشنبه سه روز رفته از رمضان به نزد رشيد در آمد و شعر خويش را براى وى خواند كه ضمن آن گويد :\r\n« به وسيلهء هارون مرزها بسته شد « و به سبب وى امور مسلمانان استوار شد .\r\n( 348 « پرچم وى پيوسته قرين ظفر است « و سپاهى دارد كه سپاهها از آن مىگريزد .\r\n« همه شاهان روم بناخواه « و از سر زبونى به دو باج داده‌اند « هارون قلعهء صفصاف را ويران كرد\r\n","description":"","footnote":"","page_name":" 5372 ","page_number":308},
  {"content":"\r\n« چنان كه گويى هيچكس در آن جا نداشته بود « در مقابل صفصاف بماند تا آن را به غارت داد ، « و سرسختترين حريفان در مقابل وى بود .\r\n« چشمها به چهرهء او فرا مىنگرد .\r\n« و هرگز ديدگان كسى همانند هارون نديده .\r\n« شاهان بنى هاشم را به دور وى مىبينى « چنان كه ستارگان درخشان به دور ماه جاى دارد « دو دست وى بزرگان قريش را مىكشاند « و هر دو دست وى براى كسان درياى موج افكن است .\r\n« وقتى مردمان ابرها را نيابند « دو دست تو جاى ابرهاى باران را بگيرد .\r\n« قريش از روى اعتماد « كارهاى خويش را به تو سپردند « چنان كه مسافر عصاى خويش را مىافكند .\r\n« كارها را به وراثت پيمبر عهده كردى .\r\n« يعنى سرانجام به اهل آن رسيد « در عدالت و بخشش جانشين مهدى شدى « كه بخشش متروك نماند « و حكومت قرين ستم نشود .\r\n« پسران عباس ستارگان نور افشانند « كه وقتى ستاره اى نهان شود « يكى ديگر درخشان ، نمايان شود « اى پسران سقايتگر حاج !\r\n","description":"","footnote":"","page_name":" 5373 ","page_number":309},
  {"content":"\r\n« پيوسته نيكى پيشين و پسين شما « بر من روان بوده است .\r\n« و چنان شدم كه به يقين دانستم « كه به سپاس نعمتهاى شما نتوانم رسيد « اگر چه مردى سپاسگزارم « و كسان پيوسته آبخوران حرمتهاى شمايند « و صاحب آبگاهى به رى هست از جملهء آنهاست « قلعه هاى پسران عباس در حوادث سخت « سر نيزه هاست و شمشيرهاى بران « گاهى شمشير و نيزه ها را بجنبانند « و گاهى محضرها به دستشان در جنبش است « دستهايى كه سود و زيان بسيار مىدهد « و پيوسته از آنها عطيه ها مىرسد « و مركبها .\r\n« ملكى كه تختها و منبرهاى آن « به شما مىبالد ، شما را خوش باد\r\n( 349 « و گرچه حسودان از اين خشنود نباشند . » گويد : رشيد پنجهزار دينار به او داد كه در حضور وى بگرفت و او را خلعت پوشانيد و بگفت تا ده تن از بردگان رومى به دو دهند و يا بويى از مركبان خاص خويش را به دو داد .\r\n","description":"","footnote":"","page_name":" 5374 ","page_number":310},
  {"content":"\r\nگويند : ابن ابى مريم مدتى با رشيد بود ، وى دلقكى سخندان و طيبت گوى بود ، رشيد از او صبورى نداشت و از سخن كردن با وى ملول نمىشد . بعلاوه ابن ابى - مريم عارف اخبار مردم حجاز و القاب بزرگان و حيله هاى دلقكان بود و چنان با رشيد خودمانى شده بود كه او را در قصر خويش منزلى داده بود و با حرم و وابستگان و غلامان خويش آميخته بود .\r\nراوى گويد : شبى ابن ابى مريم خفته بود ، سپيده زده بود كه رشيد براى نماز برخاست و او را خفته ديد ، لحاف را از روى او پس زد و گفت : « چگونه صبح كردى ؟ » گفت : « اى فلان من هنوز صبح نكرده‌ام دنبال كارت برو . » گفت : « واى تو به نماز برخيز . » گفت : « اينك وقت نماز ابو الجارود است ، اما من از ياران ابو يوسف قاضيم . » گويد : رشيد برفت و او را خفته واگذاشت . رشيد براى نماز آماده شد ، غلام ابن ابى مريم بيامد و گفت : « امير مؤمنان به نماز ايستاده » ، وى برخاست و جامه به تن كرد و سوى او رفت و ديد كه رشيد در نماز صبح قرائت مىكند و به اينجا رسيد كه :\r\n« مرا چه شده كه خدايى را كه ايجادم كرده عبادت نكنم [ 1 
  ] ؟ » ابن ابى مريم گفت : « به خدا نمىدانم . » رشيد خوددارى نتوانست و در نماز بخنديد ، آنگاه به ابن ابى مريم نگريست ، گويى خشمگين بود ، و گفت : « اى ابن ابى مريم ، در بارهء نماز هم ؟ » گفت : « اى فلان مرگ چه كرده‌ام ؟ » گفت : « نماز مرا قطع كردى . »\r\n\r\n","description":"","footnote":"\r\n[ 1 
  ] وَما لِيَ لا أَعْبُدُ الَّذِي فَطَرَنِي 36 : 22 سوره يس 36 آيه 22\r\n","page_name":" 5375 ","page_number":311},
  {"content":"\r\nگفت : « به خدا من نكردم ، سخنى از تو شنيدم كه مرا غمين كرد كه گفتى :\r\nمرا چه شده كه كسى را كه خلقم كرده عبادت نكنم ؟ و گفتم : به خدا نمىدانم . » گويد : « رشيد باز بخنديد و گفت : « از قرآن و دين چشم بپوش و به جز آن هر چه خواهى بكن . » يكى از خادمان رشيد گويد : عباس بن محمد غاليه اى به رشيد هديه كرد پيش وى رفت و آن را همراه داشت و گفت : « اى امير مؤمنان خدايم به فدايت كند ، غاليه اى به نزد تو آورده‌ام كه هيچكس نظير آن را ندارد ، مشك آن از نافهء سگان تبتى عتيق است ،\r\n( 350 عبير آن از عبير درياى عدن است مايهء آن از فلان مدنى است كه به دقت عمل شهره است . تركيب كننده آن يكيست در بصره كه در كار خويش ماهر است ، اگر امير مؤمنان صلاح داند كه با قبول آن بر من منت نهد ، چنين كند . » گويد : رشيد به خاقان خادم كه بالاى سروى ايستاده بود گفت : « خاقان اين غاليه را بيار . » خاقان آن را بياورد و ديد كه در ظرفى بزرگ است از نقره كه ملعقه اى در آن است . سرپوش آن را برداشت . ابن ابى مريم حضور داشت و گفت :\r\n« اى امير مؤمنان اين را به من ببخش . » گفت : « آن را براى خويشتن ببر . » گويد : عباس خشمگين شد و سخت متأسف شد و گفت : « واى تو به چيزى پرداختى كه من از خويشتن دريغ كردم و آن را خاص سرور خويش كردم و آن را بگرفتى . » گفت : « مادرش بدكاره است اگر با آن بجز . . . ن خود را روغن بزند . » گويد : رشيد بخنديد . پس از آن ابن ابى مريم برجست و دامن پيراهن خويش را بر سرش انداخت و دست خويش را در ظرف كرد و هر چه به دستش مىرسيد از آن برون مىكشيد و يك بار به . . . ن خود مىنهاد و بار ديگر زير پا و زير بغل خود\r\n","description":"","footnote":"","page_name":" 5376 ","page_number":312},
  {"content":"\r\nمىنهاد . پس از آن چهره و ديگر اعضاى خويش را با آن سياه كرد تا به همه اعضاى خويش ماليد . آنگاه به خاقان گفت : « غلام مرا پيش من آر . » رشيد كه از فرط خنده بىخود شده بود گفت : « غلام وى را بخوان . » كه او را بخواند . ابن ابى مريم به دو گفت : « اين را پيش فلان ببر . » و نام زن خويش را گفت ، و بگو با اين ، پايين تنه ات را روغن بزن تا بيايم و ترا ب . . . يم » گويد : غلام آن را بگرفت و برفت ، رشيد مىخنديد و از خنده بىحال بود آنگاه به عباس نظر كرد و گفت : « به خدا تو پيرى احمقى ، به نزد خليفهء خدا مىآيى و از غاليه اى ستايش مىگويى ، مگر ندانى كه هر چه از آسمان مىبارد و هر چه از زمين برون مىشود و هر چه در دنيا هست از آن اوست وزير مهر اوست و در قبضهء اوست .\r\nشگفتتر اينكه به فرستادهء مرگ گفته‌اند : بنگر هر چه اين مىگويد اجرا كن ، به نزد چنين كسى غاليه را مىستايند و دربارهء آن سخنرانى مىكنند ، گويى بقال است يا عطار يا خرما فروش . » گويد : آنگاه رشيد چندان بخنديد كه نزديك بود نفسش قطع شود ، در آن روز يكصد هزار درم به ابن ابى مريم جايزه داد .\r\nزيد بن على طالبى گويد : روزى رشيد مىخواست دارو بنوشد ، ابن ابى مريم به دو گفت : « مىخواهى فردا به هنگام خوردن دارو مرا حاجب خويش كنى و هر چه\r\n( 351 بدست آوردم از آن من و تو باشد ؟ » گفت : « چنين مىكنم . » گويد : آنگاه رشيد كس پيش حاجب فرستاد كه فردا در منزل خويش باش كه من حاجبى را به ابن ابى مريم سپردم ابن ابى مريم صبح زود بيامد ، كرسىاى براى وى نهادند ، رشيد دارو نوشيد و خواص وى خبر يافتند . فرستاده‌ام جعفر بيامد و دربارهء امير مؤمنان و داروى وى پرسش كرد . ابن ابى مريم او را به نزد رشيد رسانيد كه حال وى را بدانست و با جواب بازگشت . وى به فرستاده گفت : « آنچه را دربارهء تو\r\n","description":"","footnote":"","page_name":" 5377 ","page_number":313},
  {"content":"\r\nكردم كه زودتر از كسان برايت اجازه گرفتم به بانو بگو . » گويد : فرستاده قضيه را با ام جعفر بگفت كه مالى گزاف براى وى فرستاد . پس از آن فرستادهء يحيى بن خالد بيامد كه با وى نيز چنان كرد ، آنگاه فرستادهء جعفر و فضل آمد كه چنان كرد و هر يك از برمكيان جايزه اى سنگين براى وى فرستادند آنگاه فرستادهء فضل بن ربيع آمد كه او را پس فرستاد و براى وى اجازه نگرفت . فرستادگان سرداران و بزرگان نيز بيامدند و هر كس كه اجازه گرفتنش را آسان كرده بود جايزه اى سنگين فرستاد . هنوز پسين نشده بود كه شصت هزار دينار پيش وى فراهم آمد و چون رشيد از بمارى بهى يافت و از دارو پيكرش پاك شد وى را پيش خواند و گفت : « امروز چه كردى ؟ » گفت : « سرور من شصت هزار دينار به دست آوردم . » گويد : « رشيد آن را بسيار دانست و گفت : « سهم من كو ؟ » گفت : « جدا شده . » گفت : « سهم خويش را به تو بخشيدم ، ده هزار سيب به ما هديه كن . » ابن ابى مريم چنان كرد و بيشتر از همه كسانى كه رشيد در كار بازرگانى با آنها انباز شده بود سود برد .\r\nاسماعيل بن صبيح گويد : به نزد رشيد وارد شدم ، كنيزى بالاى سر وى بود . كاسه اى به دست داشت و ملعقه اى به دست ديگر ، و به دو چيز مىخورانيد .\r\nگويد : چيزى ديدم سپيد و رقيق و ندانستم كه چيست .\r\nگويد : رشيد بدانست كه من مىخواهم آن را بدانم . گفت : « اى اسماعيل پسر صبيح . » گفتم : « سرورم آمادهء فرمانم . » گفت : « مىدانى اين چيست ؟ » گفتم : « نه . »\r\n","description":"","footnote":"","page_name":" 5378 ","page_number":314},
  {"content":"\r\nگفت : « اين آش برنج و گندم است و آب سبوس كه براى كجى اعضاء و تشنج اعصاب نافع است ، پوست را صفا مىدهد و لكه را مىبرد و بدن را چاق مىكند و كثافتها را مىبرد . » گويد : وقتى برفتم انديشه اى نداشتم جز اينكه طباخ را خواستم و گفتم : « هر روز صبح براى من از اين آش بيار . » گفت : « چيست ؟ » گويد : وصفى را كه شنيده بودم براى وى بگفتم .\r\nگفت : « به روز سوم از اين دلزده مىشوى . » گويد : روز اول از آن آش ساخت كه آن را خوشمزه يافتم .\r\n( 352 روز دوم ساخت كه پستتر از اول بود و چون روز سوم آن را بياورد گفتم : « پيش نيار » گويند : رشيد بيمارىاى گرفت و طبيبان به علاج وى پرداختند ، اما از بيمارى خويش بهى نيافت . ابو عمر عجمى گفت : « در هند طبيبى هست به نام منكه و ديدمشان كه او را بر همه مردم هند مقدم مىدارند كه يكى از عابدان و فيلسوفان آنجاست .\r\nاگر امير مؤمنان كس به طلب منكه فرستد شايد خدا به دست وى براى او شفا فرستد . » گويد : رشيد كس فرستاد كه او را بياورد و جايزه اى همراه وى فرستاد كه براى سفر خويش از آن كمك گيرد .\r\nگويد : منكه بيامد و رشيد را معالجه كرد كه در نتيجهء معالجه وى از بيمارى خويش بهى يافت و مقررىاى سنگين براى وى معين كرد و اموال كافى داد . يك روز كه منكه از قصر الخلد مىگذشت يكى از مانويان را ديد كه عبايى گسترده بود و داروهاى بسيار بر آن پهن كرده بود و ايستاده بود و يكى از داروهاى خويش را كه معجونى بود وصف مىكرد و به وصف آن مىگفت : « اين داروى تب لازم است و داروى تب متناوب و تب ربع و تب ثلث و درد پشت و زانوان و بواسير و بادها و درد مفاصل\r\n","description":"","footnote":"","page_name":" 5379 ","page_number":315},
  {"content":"\r\nو درد چشمان و درد شكم و درد سر و شقيقه و سلس البول و فلج و رعشه » و بيمارىاى نبود كه نگفت كه اين دارو شفاى آنست .\r\nگويد : منكه به ترجمان خويش گفت : « اين چه مىگويد ؟ » ترجمان آنچه را شنيده بود براى وى ترجمه كرد . منكه لبخند زد و گفت : « به هر حال پادشاه عرب نادان است ، به سبب آنكه اگر كار چنين است كه اين مىگويد ، پس چرا مرا از ولايتم آورد و از كسانم جدا كرد و مخارج سنگين مرا تحمل كرد ؟ در صورتى كه اين را پيش خود توانست يافت و اگر كار چنان نيست كه او مىگويد ، پس چرا او را نمىكشد ؟ كه شريعت خون وى را و كسانى كه همانند وى باشند مباح كرده كه اگر او كشته شود ، يكى است كه با كشتن وى مردم بسيار زنده مىمانند و اگر اين نادان را واگذارند هر روز يكى را بكشد و تواند كه هر روز دو يا سه يا چهار كس را بكشد و اين تباهى تدبير است و وهن مملكت . » گويند : يحيى بن خالد برمكى مردى را به چيزى از كارهاى خراج سواد گماشت ، عامل به نزد رشيد رفت كه وى را وداع گويد . يحيى و جعفر بن يحيى نيز پيش رشيد بودند ، رشيد به يحيى و جعفر گفت : « به دو سفارش كنيد . » يحيى به دو گفت : « صرفه جويى كن و آبادى . » جعفر به دو گفت : « انصاف كن\r\n( 353 و به انصاف بگير . » رشيد به دو گفت : « عدالت كن و نيكى كن . » گويند كه رشيد بر يزيد بن مزيد شيبانى خشم آورد ، سپس از او خشنود شد و اجازه اش داد كه به نزد وى در آمد و گفت : « اى امير مؤمنان ستايش خداى را كه به ديدار تو راه حرمت را براى ما آسان كرد و نعمتمان داد و به تفضل خود محنت را از ما ببرد . خدايت به هنگام خشم پاداش باز آمدگان دهد و در حال رضا پاداش نعمت - دهان و منت نهان بخشنده دهد كه اين را خدا از آن تو كرده و ستايش خداى را كه به هنگام غضب از سختى باز مىمانى و با نعمت ، منت مىنهى و نيكى مىكنى و از بد -\r\n","description":"","footnote":"","page_name":" 5380 ","page_number":316},
  {"content":"\r\nكار در مىگذرى و به وسيلهء عفو تفضل مىكنى . » عبد الله بن مصعب گويد كه رشيد به دو گفته بود : « دربارهء كسانى كه عيب عثمان گفتند چه مىگويى ؟ » گويد : گفتم : « اى امير مؤمنان ، كسانى عيب او گفتند و كسانى با وى بودند ، آنها كه عيب وى گفتند پراكنده شدند ، اقسام فرقه ها شدند و اهل بدعتها و اقسام خوارج ، اما كسانى كه با وى بودند تا اين روزگار اهل جماعت بوده‌اند . » گويد : رشيد به من گفت : « حاجت ندارم كه پس از اين در اين باره پرسش كنم . » عبد الله گويد : و نيز از منزلت ابو بكر و عمر به نزد پيمبر خدا صلى الله عليه و سلم پرسيد .\r\nگفتمش : « منزلت آنها در زندگانى وى همانند منزلتى بود كه در مرگ بنزد وى داشتند . » گفت : « آنچه را نياز داشتم كفايت كردى . » راوى گويد : سلام يا رشيد خادم كه از جملهء خدمهء خاص بود در مرزها و شامات عهده دار املاك رشيد شد و نامه ها دربارهء نيك رفتارى و وقار وى و ستايش مردم از او مكرر آمد ، رشيد بگفت : « تا او را تقدم دهند و با وى نيكى كنند و املاك جزيره و مصر را كه مىخواست به دو پيوسته شود ، به دو پيوسته كنند . » گويد : خادم بيامد و به نزد رشيد وارد شد ، وى به كار خوردن گلابىاى بود كه از بلخ براى وى آورده بودند كه آن را پوست مىكند و مىخورد به دو گفت : « اى فلان ، اخبارى كه از تو به نزد مولايت مىرسد سخت نيكو است و به نزد وى منزلت دلخواه دارى . گفتم فلان و بهمانت دهند و ترا به فلان و به همان گماشتم ، حاجت خويش را بخواه . » گويد : پس او سخن كرد و از حسن رفتار خويش ياد كرد و گفت : « به خدا\r\n","description":"","footnote":"","page_name":" 5381 ","page_number":317},
  {"content":"\r\n( 354 اى امير مؤمنان ، رفتار دو عمر را از ياد كسان بردم . » گويد : رشيد خشمگين شد و به هيجان آمد و يك گلابى برگرفت و به دو زد و گفت : « اى پسر زن بوگندو ، دو عمر ، دو عمر ، فرض كنيم اين را دربارهء عمر بن - عبد العزيز تحمل كنيم دربارهء عمر بن خطاب تحمل نمىكنيم . » يكى از فرزندان عبد الله بن عبد العزيز عمرى گويد : رشيد گفته بود : « به خدا نمىدانم دربارهء اين عمرى چه كنم ، خوش ندارم به دو پردازم كه اخلاف وى را منفور دارم ، اما مىخواهم طريقه و مسلك وى را بدانم و به كسى اعتماد ندارم كه سوى وى فرستم . » گويد : عمر بن بزيع و فضل بن ربيع گفتند : « ما مىرويم . » گفت : « شما برويد . » گويد : آن دو كس از عرج سوى محلى رفتند در صحرا به نام خلص و چند بلد از مردم عرج گرفتند و چون به منزل عموى رسيدند نيمروز به نزد وى رفتند كه در مسجد بود . شتران خويش را با كسانى از يارانشان كه همراهشان بودند بر در مسجد نهادند و به نزد وى وارد شدند و در زى پادشاهان با عطر و جامه و بوى خوش نزديك وى نشستند . وى در مسجد خويش بود ، به دو گفتند : « اى ابو عبد الله ، ما فرستادگان كسانى از مردم مشرقيم كه پشت سر ما هستند به تو مىگويند از خداى بترس و اگر مىخواهى قيام كن . » گويد : به طرف آنها نگريست و گفت : « واى شما براى چه و براى كه ؟ » گفتند : « تو » گفت : « به خدا خوش ندارم با مقدار حجامتى از خون يك مرد مسلمان به پيشگاه خدا روم و آنچه آفتاب بر آن طلوع مىكند از آن من باشد . » گويد : و چون از او نوميد شدند ، گفتند : « چيزى همراه ما هست كه در كار معاش خويش از آن كمك گيرى . »\r\n","description":"","footnote":"","page_name":" 5382 ","page_number":318},
  {"content":"\r\nگفت : « مرا بدان نيازى نيست ، من از آن بىنيازم . » گفتند : « بيست هزار دينار است . » گفت : « بدان نياز ندارم . » گفتند : « آن را به هر كه مىخواهى بده . » گفت : « خودتان به هر كه مىخواهيد بدهيد ، من خادم و دستيار شما نيستم . » گويد : و چون از او نوميد شدند ، بر شتران خويش نشستند و صبحگاهان در منزلگاه ديگر در سقيا به نزد خليفه رسيدند كه در انتظارشان بود . و چون به نزد وى وارد شدند آنچه را ميانشان رفته بود بگفتند كه گفت : « اهميت نمىدهم كه پس از اين چه كنم . » گويد : عبد الله [ 1 
  ] در آن سال به حج رفت . هنگامى كه به نزد يكى از فروشندگان ايستاده بود و براى يكى از كودكان خويش چيزى مىخريد ، هارون كه بر اسبى سعى صفا و مروه مىكرد به دو رسيد . عبد الله آنچه را مىخواست\r\n( 355 رها كرد و سوى رشيد رفت و عنان اسب وى را بگرفت . سپاهيان و كشيكبانان سوى وى دويدند اما هارون آنها را از وى بازداشت . عبد الله با وى سخن كرد .\r\nگويد : اشكهاى هارون را ديدم كه بر يال اسبش مىريخت ، پس از آن برفت .\r\nليث بن عبد العزيز گوزگانى كه چهل سال در مكه مجاور بوده بود به نقل از يكى از حاجيان گويد : وقتى رشيد مىكرد وارد كعبه شد و بر انگشتان خويش بايستاد و گفت : « اى كسى كه حاجتهاى خواهندگان را مىدانى و ضمير خاموشان را مىشناسى كه براى هر خواهشى پاسخ حاضر و مهيادارى و نسبت به هر خاموشى علم كامل دارى ! وعده هايت صادق است و نعمتهايت بسيار و رحمتت گسترده ، بر محمد و آل محمد صلوات گوى ، گناهان ما را ببخش و بديهاى ما را مستور دار . اى كه\r\n\r\n","description":"","footnote":"\r\n[ 1 
  ] متن چنين است چند سطر پيش عنوان اين شخص ابو عبد الله بود و اينك در دو جا عبد الله است ( م )\r\n","page_name":" 5383 ","page_number":319},
  {"content":"\r\nگناهان ، وى را زيان نمىزند و عيبها از او نهان نمىماند و بخشش خطاها وى را كاستى نمىدهد . اى كه زمين را بر آب گسترده و هوا را به آسمان بسته و براى خويش نامها برگزيده بر محمد صلوات گوى و همه كارهاى مرا قرين نيكى كن . اى كه صداها به همه زبانها قرين خشوع وى است و حاجتها مىخواهند ، حاجت من اينست كه وقتى مرا ببردى و در گورم جاى گرفتم و كسان و فرزندانم از من پراكنده شدند مرا ببخشى .\r\nخدايا ترا ستايشى از همه ستايشها بيشتر ، چندانكه با همه مخلوق تفضل مىكنى .\r\nخدايا بر محمد صلواتى پسنديده گوى و محمد را صلواتى خاص گوى و از بابت ما وى را نكوترين و كافىترين پاداش ده . خدايا ما را در زندگى نيك روز بدار و به هنگام مرگ به صف شهيدان بر ، و نيكروز و روزى خوار كن و تيره روز و محروم مكن . » قاسم بن يحيى گويد : رشيد كسان فرستاد كه ابن ابى داود و كسانى را كه در حير [ 1 
  ] خدمت قبر حسين بن على مىكردند بيارند و چون آنها را بياوردند حسن بن راشد آنها را بديد و به ابن ابى داود گفت : « چه شده ؟ » گفت : « اين مرد ( يعنى : رشيد ) از پى من فرستاده و از او بر جان خويش ايمن نيستم . » گفت : « وقتى به نزد وى رفتى و از تو پرسش كرد بگو حسن بن راشد مرا در آن محل نهاده . » گويد : و چون به نزد رشيد در آمد ، همين سخن را گفت ، رشيد گفت : « اين به شلوغ كارى حسن مىماند ، بياريدش . » گويد : « و چون حسن بن راشد حضور يافت . رشيد گفت :\r\n( 356 « براى چه اين مرد را در حير نهاده اى ؟ » گفت : « خدا كسى را كه وى را در حير نهاد رحمت كند ، ام موسى به من دستور داد كه وى را در آنجا نهم و هر ماه سى درم به دو دهم . »\r\n\r\n","description":"","footnote":"\r\n[ 1 
  ] اين كلمه در متون ديگر « حاير » آمده و بمعنى حدود و اطراف مشهد حسين عليه السلام است ( م )\r\n","page_name":" 5384 ","page_number":320},
  {"content":"\r\nگفت : « وى را به حير برگردانيد و آنچه را ام موسى براى وى مقرر كرده ، به دو بدهيد . » گويد : ام موسى مادر مهدى و دختر يزيد بن منصور بود .\r\nمحمد گويد : به نزد رشيد در آمدم ، در خانه عون عبادى . وى را ديدم به وضع تابستانى در اطاقى باز و بى فرش ، بر نشيمنگاهى به نزد در ، جانب راست اطاق ، پوشش نازكى بر او بود و جامه زيرين رشيدى با خطهاى پهن برنگ قرمز سير . در اطاقى كه وى بود كنف مرطوب نبود كه وى را آزار مىداد ، خنكى كنف را از جاى ديگر به اطاق مىرسانيدند اما مقابل آن نمىنشست . نخستين كس بود كه به هنگام تابستان اطاق خوابگاه روزانه وى سقف كاذب داشت . و اين از آن روى بود كه شنيده بود كه خسروان هر روز سقف اطاق خويش را از برون گلاندود مىكردند كه گرماى خورشيد را از آنها بدارد و او نيز سقف كاذبى ساخت كه مجاور سقف اطاق خوابگاه روزانه وى بود .\r\nمحمد گويد : شنيدم تغارى [ 1 
  ] از نقره داشت كه در روز گرما عطردار عطر و زعفران و علفهاى خوشبو و گلاب در آن مىنهاد آنگاه به اطاق خوابگاه روزانهء وى مىبرد هفت روپوش نازك از قصب رشيدى خاص زنان بنزد وى ميبردند روپوشهاى نازك را در آن عطر مىآغشتند ، هر روز هفت كنيز مىآمدند و هر كنيزى لباس خويش را مىپوشيد ، سپس روپوش نازك را روى آن مىپوشيد و بر صندلى سوراخ دارى مىنشست و روپوش نازك را اطراف صندلى رها مىكرد كه آن را مىپوشانيد آنگاه زير كرسى ، عود آلوده به عنبر مىسوختند . تا وقتى كه روپوش كنيز خشك شود چنين مىكردند . اين كار در اطاق خواب روزانهء وى بود كه اطاق از بوى بخور و عطر خوش مىشد .\r\nعباس بن حسن گويد : رشيد به من گفت : « مىبينم كه از ينبع و صفت آن بسيار\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5385 ","page_number":321},
  {"content":"\r\nسخن مىكنى ، وصف آن را با من بگوى و مختصر گوى . » گويد : گفتمش : « به سخن يا به شعر ؟ »\r\n( 357 گفت : « به سخن و شعر » گويد : گفتم : « كناره اش تا پاى نخلهاست و نخلها مايهء رونق آن است . » گويد : لبخند زد و من به دو گفتم :\r\n« اى درهء قصر ، چه نيكو قصر و دره اى « كه اگر بخواهى منزلگاه شهرى است و يا صحرايى « در سرزمينهاى آن شتر دو رنگ را « ايستاده بينى « با سوسمار و ماهى و ملاح و حدى خوان [ 1 
  ] . » محمد بن هارون به نقل از پدرش گويد : در حضور رشيد بودم فضل بن ربيع به دو گفت : « اى امير مؤمنان ، ابن سماك را حاضر كرده‌ام . » گفت : « او را بيار . » گويد : ابن سماك وارد شد ، رشيد به دو گفت : « مرا وعظ گوى . » گفت : « اى امير مؤمنان از خداى يگانه كه شريك ندارد بترس و بدان كه فردا در پيشگاه خداى ، پروردگار خويش ، مىايستى ، آنگاه به يكى از دو مقام مىروى كه سومى ندارد بهشت يا جهنم . » گويد : هارون بگريست تا ريشش تر شد . فضل رو به ابن سماك كرد و گفت :\r\n« مقدس باد خداى ! مگر كسى ترديد دارد كه امير مؤمنان به سبب رعايت حق خداى و عدالت و تفضل با بندگان وى به هنگام رستاخيز سوى بهشت مىرود . ان شاء الله . » گويد : اما ابن سماك به اين سخن وى اعتنا نكرد و به دو توجه نكرد و روى به امير مؤمنان كرد و گفت : « اى امير مؤمنان ، اين ( يعنى : فضل بن ربيع ) در آن روز با تو\r\n\r\n","description":"","footnote":"\r\n[ 1 
  ] در متن بنظم است .\r\n","page_name":" 5386 ","page_number":322},
  {"content":"\r\nنيست و به نزد تو نيست ، از خداى بترس و در كار خويش بنگر . » گويد : پس هارون بگريست چندان كه بر او رقت آورديم ، فضل بن ربيع خاموش ماند و كلمه اى بر زبان نياورد تا وقتى كه ما برون شديم .\r\nگويد : روزى ابن سماك به نزد رشيد در آمد ، در آن اثنا كه به نزد رشيد بود وى آب خواست ، كوزهء آبى بياوردند و چون آن را به طرف دهان برد كه بنوشد ابن - سماك گفت : « اى امير مؤمنان ! دست نگهدار ، ترا به حق خويشاوندى رسول خداى صلى الله عليه و سلم ، اگر اين جرعه آب را از تو باز مىداشتند آن را به چند مىخريدى ؟ » گفت : « به همهء ملكم . » گفت : « بنوش كه خداى بر تو گوارا كند . » وقتى آن را بنوشيد ، به دو گفت : « به حق خويشاوندى پيمبر خدا صلى الله عليه و سلم از تو مىپرسم كه اگر آب از بدن تو برون نمىشد آن را به چند مىخريدى ؟ » گفت : « به همهء ملكم . » ابن سماك گفت : « ملكى كه قيمت آن يك جرعه آب باشد در خور آن نيست كه دربارهء آن رقابت كنند . » گويد : هارون بگريست\r\n( 358 و فضل بن ربيع به ابن سماك اشاره كرد كه برود و او نيز برفت .\r\nگويد : عبد الله بن عبد العزيز عمرى ، رشيد را وعظ گفت و گفتار وى را به كلمه « بله عمو جان » پذيرفت و چون مىرفت كه بازگردد ، رشيد دو هزار دينار در كيسه اى همراه امين و مأمون براى وى فرستاد كه با كيسه به دو رسيدند و گفتند : « عمو جان ، امير مؤمنان به تو مىگويد : اين را بگير و از آن سود برگير . يا آن را پخش كن . » گفت : « او بهتر مىداند ميان كيها پخش كند . » گويد : آنگاه يك دينار از كيسه برگرفت و گفت : « خوش ندارم كه گفتار بد\r\n","description":"","footnote":"","page_name":" 5387 ","page_number":323},
  {"content":"\r\nو كردار بد را با هم فراهم آرم . » گويد : پس از آن عمرى سوى بغداد حركت كرد . رشيد آمدن وى را به بغداد و به نزد عمريان خوش نداشت و گفت : « پسر عمويتان را چه مىشود ؟ او را در حجاز تحمل كردم اينك روانهء دار الملك من شده و مىخواهد دوستانم را بر ضد من به تباهى برد . وى را از آمدن سوى من باز گردانيد . » گفتند : « از ما نمىپذيرد . » گويد : پس رشيد به موسى بن عيسى نوشت كه وى را به ملايمت بازگرداند .\r\nعيسى پسركى ده ساله را كه خطبه ها و موعظه ها به خاطر سپرده بود ، به نزد وى خواند كه با وى بسيار سخن كرد و موعظه ها گفت كه عمرى همانند آن نشنيده بود و او را از تعرض امير مؤمنان منع كرد . عمرى پاپوش خويش را برگرفت و برخاست و مىگفت : « و به گناه خويش اعتراف كنند و لعنت بر اهل جهنم باد [ 1 
  ] . » به گفتهء بعضىها عمرى از آن پس كه از بغداد روان شد در رقه با رشيد بود ، روزى با وى به شكار برون شد ، يكى از عابدان به دو رسيد و گفت : « اى هارون از خداى بترس . » گويد : هارون به ابراهيم بن عثمان گفت : « اين مرد را نگهدار تا من بازگردم . » و چون بازگشت غذاى خويش را خواست و بگفت تا از غذاى خاص وى به آن مرد بخورانند ، وقتى بخورد و بنوشيد او را پيش خواست و گفت : « اى فلان در كار خطاب و سؤال با من انصاف كن . » گفت : « اين كمترين چيزى است كه دربارهء تو لازم است . » گفت : « به من بگوى كه من بدتر و خبيثترم يا فرعون ؟ »\r\n\r\n","description":"","footnote":"\r\n[ 1 
  ] فاعترفوا بذنبهم فسحقا لأصحاب السعير . سوره 67 ملك آيه 11\r\n","page_name":" 5388 ","page_number":324},
  {"content":"\r\nگفت : « فرعون كه گفت : « من پروردگار والاى شمايم » [ 1 
  ] و نيز گفت : « من براى شما خدايى جز خودم نمىشناسم » [ 2 
  ] گفت : « راست گفتى . به من بگوى كى بهتر است . تو يا موسى پسر عمران ؟ » گفت : « موسى كليم الله بود كه وى را براى خويشتن پر آورده بود و امين خويش كرده بود و از ميان مخلوق خويش با وى سخن كرد . » گفت : « راست گفتى ، مگر نمىدانى كه وقتى او و برادرش را سوى فرعون\r\n( 359 فرستاد به آنها گفت : « با او سخنى نرم گوييد شايد اندرز گيرد يا بترسد [ 3 
  ] و مفسران گفته‌اند كه دستورشان داد وى را به كنيه ياد كنند و اين در حالى بود كه وى چنان كه مىدانى گردنكش بود و جبار . تو پيش من آمدى و من به اين وضعم كه مىدانى كه بيشتر واجبات خدا را به جاى مىآورم و جز او كسى را نمىپرستم در مقابل حدود بزرگ و امر و نهى وى درنگ مىكنم ، اما مرا با كلمات خشن و تند وعظ گفتى ، نه مطابق ادب خداى رفتار كردى ، نه اخلاق پارسايان را رعايت كردى . چگونه ايمن شدى كه با تو سختى نكنم و خويشتن را به معرض خطرى آوردى كه ضرورت نداشت . » زاهد گفت : « اى امير مؤمنان خطا كردم و از تو بخشش مىطلبم . » گفت : « خدايت ببخشد » و بگفت تا بيست هزار درم به او دهند كه از گرفتن آن خوددارى كرد و گفت : « مرا بدين مال نياز نيست ، من مردى جهانگردم . » هرثمه با چشم به دو اشاره كرد و گفت : « اى نادان جايزهء امير مؤمنان را رد مىكنى ! » رشيد گفت : « دست از او بدار » سپس گفت : « اين مال را به سبب نيازى كه بدان داشته باشى به تو نمىدهيم بلكه رسم ما اين است كه هر كه با خليفه سخن كند\r\n\r\n","description":"","footnote":"\r\n[ 1 
  ] أَنَا رَبُّكُمُ الأَعْلى 79 : 24 سورهء 79 ( نازعات ) آيهء 24\r\n[ 2 
  ] ما عَلِمْتُ لَكُمْ من إِله غَيْرِي 28 : 38 ( سوره 28 ( قصص ) آيه 38 )\r\n[ 3 
  ] فَقُولا لَه قَوْلًا لَيِّناً لَعَلَّه يَتَذَكَّرُ أَوْ يَخْشى 20 : 44 ( سوره 20 طه آيه 64 )\r\n","page_name":" 5389 ","page_number":325},
  {"content":"\r\nو از دوستان و دشمنان وى نباشد جايزه اى به دو دهد و بخشش كند ، از جايزهء ما هر مقدار كه مىخواهى بپذير و آن را به هر صورت كه خوش دارى خرج كن . » گويد : زاهد از آن مال دو هزار درم برگرفت و ميان حاجبان و كسانى كه بر در بودند پراكنده كرد .\r\n\r\nسخن از زنان عقدى كه هارون الرشيد داشت\r\nگويند : رسيد زبيده را كه كنيهء ام جعفر داشت و دختر جعفر بن منصور بود ، به سال صد و پنجاه و ششم به روزگار خلافت مهدى به زنى گرفت و با وى زفاف كرد ، در خانهء محمد بن سليمان كه بعدها از آن عباسه شد ، سپس به المعتصم بالله رسيد . زبيده محمد امين را براى وى آورد و در بغداد در ماه جمادى الاولى به سال دويست و شانزدهم درگذشت .\r\nو هم او امة العزيز ، كنيز فرزنددار موسى را به زنى گرفت كه على را براى وى آورد .\r\nو نيز ام محمد دختر صالح مسكين را به زنى گرفت و در رقه در ماه ذى حجه صد و هشتاد و هفتم با وى زفاف كرد . مادر ام محمد ، ام عبد الله دختر عيسى بن على بود كه خانه‌ام عبد الله در كرخ كه دبوسداران در آنجا هستند از آن وى بود . وى به ملكيت ابراهيم بن مهدى در آمده بود\r\n( 360 سپس از ملكيت وى برون شد و رشيد او را به زنى گرفت .\r\nو نيز عباسه دختر سليمان بن ابى جعفر را به زنى گرفت و در ذى حجه سال صد و هشتاد و هفتم با وى زفاف كرد . وى را با ام محمد دختر صالح به نزد رشيد بردند .\r\nو نيز عزيزه دختر غطريف را به زنى گرفت . پيش از آن عزيزه به نزد سليمان\r\n","description":"","footnote":"","page_name":" 5390 ","page_number":326},
  {"content":"\r\nابن ابى جعفر بوده بود كه وى را اطلاق داد و رشيد او را گرفت . وى دختر برادر خيزران بود .\r\nو نيز جرشى عثمانى را كه دختر عبد الله بن محمد عثمانى بود به زنى گرفت .\r\nوى را جرشى از آن رو گفتند كه در جرش يمن تولد يافته بود ، مادر بزرگ پدرش فاطمه دختر حسين بن على عليه السلام بود ، عموى پدرش عبد الله بن حسن طالبى بود .\r\nوقتى رشيد در گذشت چهار زن عقدى داشت : ام جعفر . ام محمد دختر صالح عباسه دختر سليمان و عثمانى .\r\n\r\nفرزندان ذكور رشيد چنين بودند\r\nمحمد اكبر كه مادرش زبيده بود . عبد الله مامون كه مادرش كنيزى بود به نام مراجل . قاسم مؤتمن كه مادرش كنيزى بود به نام قصف ابو اسحاق محمد معتصم كه مادرش كنيزى بود به نام مارده . على كه مادرش امة العزيز بود . صالح كه مادرش كنيزى بود به نام رئيم . ابو عيسى محمد كه مادرش كنيزى بود به نام عرابه . ابو يعقوب محمد كه مادرش كنيزى بود به نام شذره . ابو العباس محمد كه مادرش كنيزى بود به نام خبث . ابو سليمان محمد كه مادرش كنيزى بود به نام رواح . ابو احمد محمد كه مادرش كنيزى بود به نام كتمان .\r\n\r\nفرزندان اناث رشيد نيز چنين بودند\r\nسكينه ، كه مادرش قصف بود ، وى خواهر قاسم بود . ام حبيب كه مادرش مارده بود ، وى خواهر ابو اسحاق معتصم بود . اروى كه مادرش حلوب بود و ام محمد كه نامش حمدويه بود . و فاطمه كه مادرش غصص بود و نامش مصفى بود . و ام ابيها كه مادرش سكر بود . و ام سلمه كه مادرش رخنق بود . و خديجه كه مادرش شجر بود\r\n","description":"","footnote":"","page_name":" 5391 ","page_number":327},
  {"content":"\r\nوى خواهر كريب بود . و ام قاسم كه مادرش خرق بود و رمله ، ام جعفر ، كه مادرش حلى بود . و ام على كه مادرش انيق بود . و ام العاليه كه مادرش سمندل بود . و ريطه كه مادرش زينه بود .\r\n( 361 مفضل بن محمد ضبى گويد : رشيد كس از پى من فرستاده بود بىخبر بودم كه شبانگاه فرستادگان بيامدند و گفتند : « به نزد امير مؤمنان بيا . » گويد : روان شدم تا به نزد رشيد رسيدم و اين به روز پنجشنبه بود . وى تكيه داده بود . محمد بن زبيده سمت چپ وى بود و مامون به سمت راست وى سلام گفتم به من اشاره كرد كه نشستم ، به من گفت : « اى مفضل ! » گفتم : « اى امير مؤمنان آمادهء فرمانم » « گفت : « در كلمهء فسيكفيكهم چند نام هست ؟ » گفتم : « اى امير مؤمنان سه نام » گفت : « چه باشد ؟ » گفت : « كاف از آن پيمبر خداست ، صلى الله عليه و سلم ، ها و ميم از آن كافران است و ياء كه از آن خداى است عز و جل . » گفت : « راست گفتى ، اين نيز ( يعنى كسايى ) به ما چنين افادت كرد .\r\nگويد : آنگاه به محمد نگريست و به دو گفت : « اى محمد فهميدى ؟ » گفت : « آرى » گفت : « مطلب را چنان كه مفضل گفت براى من تكرار كن . » گويد محمد مطلب را تكرار كرد ، آنگاه رشيد به من نگريست و گفت :\r\n« مطلبى دارى كه در حضور اين پير از ما بپرسى ؟ » گفتم : « آرى اى امير مؤمنان . » گفت : « چه باشد ؟ » گفتم : شعر فرزدق كه گويد :\r\n","description":"","footnote":"","page_name":" 5392 ","page_number":328},
  {"content":"\r\n« آفاق آسمان را از شما گرفتيم « دو ماه آن و ستارگان طالع ، « از آن ماست . » گفت : « دير آمدى پيش از تو اين پير ، دو ماه را افادت كرد ، يعنى خورشيد و چنان كه گفته‌اند : روش دو عمر ، يعنى روش ابو بكر و عمر . » گويد : « گفتم بيشتر سؤال كنم ؟ » گفت : « بيشتر كن . » گفتم : « براى چه اين را نكو دانسته‌اند ؟ » گفت : « از آن رو كه وقتى دو نام از يك جنس فراهم آيد و يكى بر زبان گويندگان سبكتر باشد ، آن را چيرگى دهند و ديگرى را به نام آن نامند از آن رو كه روزگار عمر بيشتر از روزگار ابو بكر بود و فتوح وى بيشتر بود و نامش سبكتر ، آن را چيرگى دادند و ابو بكر را به نام وى ناميدند . خداى عز و جل گويد : بعد دو مشرق ، كه مقصود مشرق و مغرب است .\r\nگفتم : « مطلب ديگرى به جاى مانده . » گفت : « در اين باب جز آنچه ما گفتيم نيز گويند اما اين كاملترين چيزى است كه گفته‌اند و اكمال معنى به نزد عربان است . » گويد : آنگاه به من نگريست و گفت : « آنچه مانده چه باشد ؟ » گفتم : « چيزى كه به جا مانده هدفى است كه شاعر در مقام تفاخر از شعر خويش داشته . » گفت : « چه باشد ؟ » گفتم : « از خورشيد ، ابراهيم را منظور داشته و از ماه ،\r\n( 362 محمد را و از ستارگان\r\n","description":"","footnote":"","page_name":" 5393 ","page_number":329},
  {"content":"\r\nخلفاى رشاد يافته [ 1 
  ] را كه از نياكان صالح تو بوده‌اند . » گويد : امير مؤمنان به دقت گوش داد . آنگاه به فضل بن ربيع گفت : « صد هزار درم براى اداى قرض وى بفرست . ببين از شاعران كى بر در است بدانها اجازه داده شود « معلوم شد عمانى و منصور نمرى هستند بدانها اجازه داد گفت : « پير را نزديك من آر » كه به دو نزديك شد و شعرى مىخواند به اين مضمون :\r\n« به امام كه از مادر خويش تبعيت مىكند « بگوى كه قاسم كمتر از برادر خويش نيست « ما به دو رضايت مىدهيم « برخيز و او را معين كن . » رشيد گفت : به همين رضايت نمىدهى كه دعوت كنى براى وى بيعت گرفته شود و من نشسته باشم كه مىخواهى مرا به برخاستن وادارى . » گفت : « اين برخاستن به دلخواه است نه برخاستن فرض . » گفت : « قاسم را بيارند . » گويد : قاسم را بياوردند و شاعر خواندن شعر خويش را ادامه داد ، رشيد به قاسم گفت : « اين پير دعوت مىكند كه براى تو بيعت گرفته شود ، عطيهء كافى به او بده . » گفت : « هر چه امير مؤمنان فرمايد . » گفت : « مرا با اين چه كار ؟ نمرى را بيار . » گويد : شاعر به دو نزديك شد و شعرى بر او خواند به اين مضمون :\r\n« حسرت و ناليدن ما به سر نمىرسد » تا بدانجا رسيد كه گفت :\r\n\r\n","description":"","footnote":"\r\n[ 1 
  ] كلمه متن راشدين است كه عنوان خاص خلفاى عصر اول است . در اينجا مقصود خليفگان سلف عباسى است كه گر چه به قرينه توان دريافت اما براى احتراز از خلط بجاى آن رشاد يافتگان آوردم ( م )\r\n","page_name":" 5394 ","page_number":330},
  {"content":"\r\n« چه خوش بود روزگار جوانى « و خاطرات شيرين آن « قدر جوانى را ندانستم تا وقتى برفت « و دنيا از پى آن » رشيد گفت : « دنيايى كه با جامهء جوانى در آن نچمند به چه كار آيد ؟ » گويند : سعيد بن سلم باهلى به نزد رشيد در آمد و سلام گفت . رشيد به دو اشاره كرد كه نشست و گفت : « اى امير مؤمنان يك بدوى از طايفهء باهله بر در امير مؤمنان ايستاده كه هرگز شاعرى ماهرتر از او نديده‌ام . » گفت : « اكنون كه به اين دو كس - مقصودش عمانى و منصور نمرى بود كه آنجا حار بودند - تعرض كردى ، تعرض به تو را به آنها وا مىگذاريم . » گفت : « اى امير مؤمنان آنها مرا به تو مىبخشند ، به اعرابى اجازه دهند . » گويد : پس به دو اجازه داد ، بدوىاى بود در جبهء حرير\r\n( 363 و عباى يمانى كه كمر آن را بسته بود و دامن آن را بر شانه افكنده بود ، با عمامه اى كه به دو طرف صورت بسته و دنباله آن را رها كرده بود . پيش روى امير مؤمنان ايستاد ، كرسيها نهادند و كسائى و مفضل و ابن سلم و فضل بن ربيع نشستند . ابن سلم به بدوى گفت : « دربارهء حرمت امير مؤمنان بگوى » بدوى خواندن اشعار خويش را آغاز كرد .\r\nامير مؤمنان گفت : « با تحسين به تو گوش مىدهم ، اما از تو بدگمانم ، اگر اين شعر از آن تو است و تو بخويشتن آن را گفته اى دربارهء اين دو - منظورش محمد و امين بود كه به كنارى بودند - دو بيت بگوى » گفت : « اى امير مؤمنان ، مرا بى محابا به كارى وا مىدارى . مهابت خلافت هست و شكوه بديهه گويى و فرار قافيه از خاطر . امير مؤمنان مرا مهلت دهد تا - قافيه هاى فرارى به نزد من فراهم آيد و خاطرم آرام گيرد » گفت : « اى بدوى مهلتت مىدهم و عذر آوردنت را به جاى امتحانت مىنهم\r\n","description":"","footnote":"","page_name":" 5395 ","page_number":331},
  {"content":"\r\n» گفت : « اى امير مؤمنان گشايش آوردى و راه را گشودى ، آنگاه شعرى خواند به اين مضمون :\r\n« آنها طنابهاى خيمه‌اند « كه خدايشان مبارك كند « و تو اى امير مؤمنان ستون آنى « اوج قبلهء اسلام را به عبد الله از پى محمد « بنا كردى و چوب آن روييدن گرفت » رشيد گفت : « اى بدوى خدا ترا نيز مبارك بدارد ، از ما بخواه و خواستنت فروتر از نيكى گفتارت نباشد . » گفت : « اى امير مؤمنان يكصد » گويد : امير مؤمنان لبخند زد و گفت تا يكصد هزار درم به او دهند با هفت خلعت .\r\nگويند : روزى رشيد از آن پيش كه براى قاسم بيعت بگيرد به دو گفت : « در بارهء تو به امين و مامون سفارش كرده‌ام . » گفت : « اى امير مؤمنان كار آنها را عهده كردى خودت و كار مرا به ديگرى سپردى . » مصعب بن عبد الله زبيرى گويد : رشيد به مدينهء پيمبر آمد ، صلى الله عليه و سلم ، پسرانش محمد امين و عبد الله مامون نيز با وى بودند ، در آنجا مقرريها را بداد .\r\n( 364 در آن سال مردان و زنان را سه مقررى داد ، سه مقررى كه در ميان آنها تقسيم كرد ، يك هزار هزار و پنجاه هزار دينار بود . و هم در آن سال براى پانصد كس از سران موالى مدينه مقررى معين كرد ، براى بعضيشان در مرتبهء بالا معين كرد كه يحيى بن مسكين و ابن عثمان و مخراق وابستهء بنى تميم از آن جمله بودند . مخراق در مدينه قرآن تعليم مىداد .\r\n","description":"","footnote":"","page_name":" 5396 ","page_number":332},
  {"content":"\r\nاسحاق گويد : وقتى رشيد براى فرزندان خويش بيعت مىگرفت از جمله كسانى كه بيعت كردند عبد الله بن مصعب زبيرى بود ، وقتى آمد كه بيعت كند شعرى خواند به اين مضمون :\r\n« از مطلوب بدور نبودند « اما به آنها نرسيد « تا بخشش آن به دست تو انجام گيرد . » گويد : رشيد تمثل وى را پسنديد و او را جايزهء نكو داد .\r\nگويد : شعر از آن طريح بن اسماعيل است كه دربارهء وليد بن يزيد و دو پسر وى گفته بود .\r\nگويد : وقتى هارون درگذشت ابو الشمس به رثاى او گفت :\r\n« خورشيدى در مشرق غروب كرد « كه دو چشم دارد كه مىگريد .\r\n« خورشيدى نديديم « كه از همانجا كه طلوع مىكند « غروب كند » .\r\nحسن بن هانى ابو نواس نيز شعرى گفت به اين مضمون :\r\n« ستارگان به سعد و نحس روان شد « ما بماتميم و نيز بشادى .\r\n« دل مىگريد و دهان مىخندد .\r\n« ما هم در وحشتيم و هم در مؤانست « امين به جاى مانده ما را مىخنداند « و در گذشت امام كه ديروز رخ داد « ما را به گريه وا مىدارد .\r\n","description":"","footnote":"","page_name":" 5397 ","page_number":333},
  {"content":"\r\n« دو ماه بود كه يكى در بغداد « در قصر خلد بر آمد « و يكى در طوس در گور فرو رفت » گويند : وقتى هارون الرشيد در گذشت نهصد هزار هزار و چند هزار هزار در بيت المال بود .\r\n\r\n( 365 خلافت محمد امين\r\nدر اين سال در اردوگاه رشيد براى محمد امين پسر هارون بيعت خلافت كردند . در آن وقت عبد الله هارون به مرو بود . چنان كه گويند وابستهء مهدى متصدى بريد از طوس به ابو مسلم سلام غلام ، خويش ، كه در بغداد در كار بريد و اخبار نايب وى بود نوشت و درگذشت رشيد را به او خبر داد . وى به نزد محمد رفت و تسليت گفت و مباركباد خلافت گفت و اول كس بود كه چنين كرد . آنگاه رجاى خادم به روز چهار شنبه چهارده روز رفته از جمادى الاخر به نزد محمد آمد ، صالح پسر رشيد وى را فرستاده بود . به قولى شب پنجشنبه نيمه جمادى الاخر آمد ، بقيهء آن روز و شب خبر وى را مكتوم داشتند و روز جمعه خبر آشكار شد و كسان از آن سخن كردند .\r\nگويد : وقتى نامهء صالح همراه رجاء خادم دربارهء مرگ رشيد به نزد محمد امين رسيد ، وى در قصر خويش بود در خلد ، و از آنجا به قصر ابو جعفر انتقال يافت كه در شهر بود و بگفت تا مردم براى مراسم جمعه حضور يابند و چون حضور يافتند با آنها نماز كرد و چون نماز خويش را به سر برد ، به منبر رفت و حمد خداى گفت و ثناى او كرد و خبر مرگ رشيد را با مردم بگفت و به خويشتن و به مردم تسليت گفت و كسان را وعدهء خير داد و اميدوار كرد و سياه و سپيد را ايمنى داد . بيشتر مردم خاندان و خواص و وابستگان و سردارانش با وى بيعت كردند ، آنگاه به درون\r\n","description":"","footnote":"","page_name":" 5398 ","page_number":334},
  {"content":"\r\nرفت و بيعت باقيمانده را به عموى خويش سليمان بن ابى جعفر واگذاشت كه با آنها بيعت كرد . سندى را بگفت كه با همه كسان از سرداران و ديگر سپاهيان بيعت كند . و بگفت تا سپاهيانى را كه در مدينة السلام بودند مقررى بيست و چهار ماهه .\r\nدادند و خواص خويش را نيز به همين مدت داد .\r\nدر اين سال اختلاف ميان محمد امين و برادرش آغاز شد و مصمم شدند در بارهء تعهدى كه پدرشان از آنها گرفته بود ، ضمن نامه اى كه گفتيم ما بين آنها نوشته بود ، با همديگر مخالفت كنند .\r\n\r\n( 366 سخن از سببى كه موجب اختلاف امين و مامون شد\r\nابو جعفر گويد : از پيش گفتيم كه وقتى رشيد سوى خراسان مىرفت بيعت مامون را با سردارانى كه همراه وى بودند تجديد كرد و همهء سردارانى را كه همراه وى بودند با ديگر مردمان شاهد گرفت كه همه سپاهيان همراه وى به مامون پيوسته است و هر چه مال و سلاح و لوازم و ديگر چيزها كه همراه دارد از آن مامون است .\r\nو چون محمد خبر يافت كه بيمارى پدرش سختى گرفته و در راه مرگ است ، كس فرستاد كه خبر وى را هر روزه بيارد .\r\nگويد : بكر بن معتمر را فرستاد و همراه وى نامه ها نوشت و آن را در پايهء صندوقها نهاد كه كنده كارى شده بود و پوست گاو بر آن پوشانيده بود و گفت كه امير مؤمنان و هيچيك از اهل اردوى وى از كار تو و اينكه براى چه رفته اى و چه همراه دارى خبردار نشوند حتى اگر كشته شوى ، تا وقتى كه امير مؤمنان بميرد ، وقتى مرد نامهء هر كسى را به دو بده .\r\nگويد : وقتى بكر بن معتمر به طوس رسيد هارون از آمدن وى خبر يافت و او را پيش خواند و گفت : « براى چه آمده اى ؟ » گفت : « محمد مرا فرستاده كه خبر ترا بدانم و براى او بفرستم . »\r\n","description":"","footnote":"","page_name":" 5399 ","page_number":335},
  {"content":"\r\nگفت : « نامه اى همراه دارى ؟ » گفت : « نه » گويد : پس هارون بگفت كه او را بكاويدند و چيزى از او به دست نياوردند .\r\nتهديد كرد كه او را تازيانه مىزند ، اما به چيزى اقرار نكرد . پس بگفت تا او را بداشتند و دربند كردند . وقتى شبى كه رشيد در اثناى آن مرد در رسيد ، فضل بن ربيع را گفت كه به زندان بكر بن معتمر رود و او را به اقرار وادارد ، اگر اقرار كرد كه خوب و گر نه گردنش را بزند .\r\nگويد : فضل پيش بكر رفت و او را به اقرار خواند ، اما به چيزى اقرار نكرد .\r\nآنگاه هارون از خويش برفت و زنان بانگ بر آوردند ، فضل از كشتن وى دست بداشت و پيش هارون رفت كه آنجا حضور داشته باشد . پس از آن هارون به خود آمد كه ناتوان بود و به احساس مرگ از بكر و غير وى مشغول بود . پس از آن چنان از خويش برفت كه پنداشتند درگذشته و بانگ برخاست . بكر بن معتمر رقعه اى از جانب خويش همراه عبد الله بن ابى نعيم براى فضل بن ربيع فرستاد ، از او خواسته بود كه دربارهء كارى شتاب نكنيد و خبر مىداد كه چيزها به نزد وى هست كه بايد بدانند .\r\nگويد : بكر به نزد حسين خادم بداشته بود وقتى هارون درگذشت هماندم فضل ابن ربيع بكر را پيش خواند و از او پرسيد كه به نزد وى چيست و او انكار كرد كه چيزى به نزد وى باشد و از اينكه هارون زنده باشد بر جان خويش بيمناك بود .\r\nوقتى از مرگ هارون اطمينان يافت فضل را به نزد خويش خواند و به دو خبر داد كه نامه هايى از امير مؤمنان به نزد او هست اما در اين حال كه او دربند و زندان است برون آوردن آن روا نيست . حسين خادم از رها كردن وى دريغ كرد تا وقتى كه فضل او را رها كرد\r\n( 367 و نامه هايى را كه به نزد وى بود و در پايهء صندوقهاى پوشيده از پوست گاو بود به نزد آنها آورد و نامهء هر كدامشان را بداد از جمله نامه ها نامه اى\r\n","description":"","footnote":"","page_name":" 5400 ","page_number":336},
  {"content":"\r\nبود از محمد بن هارون به خط وى به حسين خادم كه دستور مىداد بكر بن معتمر را را رها كند كه نامه را به دو داد و نيز نامه اى به عبد الله مامون كه نامهء مامون را به نزد خويش نگهداشت كه سوى وى فرستد به مرو .\r\nگويد : فضل كس به نزد صالح بن رشيد فرستاد كه با پدر خويش در طوس بوده بود وى بزرگترين كس از فرزندان هارون بود كه حضور داشت . هماندم صالح بيامد و دربارهء پدر خويش از آنها پرسش كرد كه با وى بگفتند و سخت بناليد . آنگاه نامهء برادرش محمد را كه بكر آورده بود به دو دادند .\r\nگويد : آنها كه هنگام درگذشت هارون حضور داشته بودند كار غسل و دفن وى را عهده كردند و پسرش صالح بر او نماز كرد .\r\n\r\nمتن نامه محمد امين به برادرش عبد الله مامون چنين بود :\r\n« وقتى به هنگام وقوع حادثه اى كه دفع و رد آن ميسر نيست و در امتهاى گذشته و روزگاران سلف بوده ، و اين از جانب خداى مايهء تسليت تو است ، نامه برادرت كه خدايش از فقدان تو بدور دارد به تو رسيد ، بدان كه خداى كه ستايش او و الا باد ، براى امير مؤمنان ، از دو خانه ، بهترين ، و از دو نصيب ، كافىترين ، را برگزيد و او را پاك و پاكيزه ببرد و كوشش او را پاس داشت و گناه وى را بخشيد ان شاء الله و چون مردم خردور و مصمم و رعايتگر برادر و خويشتن و حكومت خويش و عامهء مسلمانان به كار خود پرداز . مبادا جزع بر تو چيره شود كه پاداش را مىبرد و مايهء و بال مىشود . درود خداى بر زنده و مردهء امير مؤمنان باد كه ما از آن خداييم و سوى او باز مىگرديم از آن كسان كه پيش تواند از سردارانت و سپاهيانت و خواص و عوامت براى برادرت و سپس براى خودت ، آنگاه براى قاسم پسر امير مؤمنان به همان ترتيب كه امير مؤمنان براى تو نهاده و نوشته و ثبت كرده كه تو نيز از اين كار آنچه را خدا و خليفهء وى به عهده ات نهاده\r\n","description":"","footnote":"","page_name":" 5401 ","page_number":337},
  {"content":"\r\nعهده مىكنى . به كسانى كه نزد تواند بگوى كه نظر دارم كارشان را به صلاح برم و حوايجشان را بر آرم و گشايش آرم . هر كه را به هنگام بيعت نا باب ديدى يا از اطاعتش بدگمان شدى سر وى را با خبرش براى من بفرست مبادا از او درگذرى كه جهنم براى او بهتر است ) رخداد مصيبت امير مؤمنان را به عاملان مرزها و اميران - ولايتهاى خويش بنويس و معلومشان دار كه خداى ثواب دنيا را براى وى نپسنديد و او را سوى خوشى و آسايش و بهشت خويش برد با خوشى و پسنديدگى و همهء خليفگان خويش را به بهشت مىبرد ، ان شاء الله .\r\n« دستورشان ده كه از سپاهيان و خواص و عوام خويش بيعت گيرند ،\r\n( 368 به همان گونه كه دستور دادم از اطرافيان خويش بيعت بگيرى ، به آنها بگوى كه مرزهايشان را مضبوط دارند و با دشمن قوت نمايند . من از حالاتشان جويا مىشوم ، پراكندگيشان را بر مىدارم . گشايششان مىدهم و از نيرو دادن سپاهيانم و يارانم وانمىمانم ، مىبايد نامه هاى تو بخشنامه باشد كه بر آنها خوانده شود كه آرامشان مىكند و اميدشان مىدهد ، دستور ما را دربارهء اطرافيان حاضر خويش و آنها كه دورند به اقتضاى آنچه مىبينى و مشاهده مىكنى به كاربند كه برادرت انتخاب نكو و درستى راى و درونگرى ترا مىداند و از خداى مىخواهد كه ترا محفوظ دارد و وى را به تو نيرو دهد و كارش را به كمك تو فراهم آرد كه خداى در بارهء آنچه اراده كند دقيق است .\r\n« بكر بن معتمر نوشت پيش روى من و به املاى من به ماه شوال سال صد و نود و دوم . »\r\n\r\nمتن نامه محمد امين به برادرش صالح\r\n« به نام خداى رحمان رحيم ، به هنگام وقوع آنچه در علم خدا گذشته و از قضاى\r\n","description":"","footnote":"","page_name":" 5402 ","page_number":338},
  {"content":"\r\nاو دربارهء خليفگان و دوستانش جريان يافته و سنت پيمبران و رسولان و فرشتگان مقرب بر آن روان شده و فرموده : « همه چيز جز ذات وى فانى است فرمان از اوست و به سوى او بازگشت مىيابيد » [ 1 
  ] وقتى در آن هنگام اين نامهء من به تو مىرسد خدا را ستايش كنيد كه امير مؤمنان سوى ثواب عظيم وى و همدمى انبيا وى رفته ، صلوات الله عليهم ، و ما نيز سوى وى مىرويم و از او مسئلت داريم كه بازماندگان امت پيمبر خويش محمد صلى الله عليه و سلم ، نيكى كند كه حافظ و پناهگاهشان بوده و با آنها مهربانى و رافت داشته . در كار خويش كوشا باش مبادا فرومانى كه برادرت ترا براى كارى كه بدان مىخواند ، برگزيده و جاى ترا خالى مىبيند پس انتظار وى را بر آورده كن ، و از خداى توفيق مىخواهيم از فرزندان امير مؤمنان و مردم خاندان وى و وابستگان و خواص و عوام ، بيعت بگير . براى محمد امير مؤمنان ، آنگاه براى عبد الله پسر امير مؤمنان ، آنگاه براى قاسم پسر امير مؤمنان به ترتيبى كه امير مؤمنان صلوات الله عليه دربارهء قاسم نهاد از فسخ يا ابقاى آن كه نيكروزى و ميمنت در حفظ پيمان ويست و عمل به ترتيبات آن . با كسانى از خاصه و عامه كه بنزد تواند راى مرا بگوى كه مىخواهم سامانشان دهم و مظالمشان را پس بگيرم و مراقب احوالشان باشم و مقرريها و عطيه هاشان را بدهم اگر كسى فتنه آورد با كسى بانكى بر آورد ؟ وى را چنان عقوبت كن كه « عبرت حاضران و آيندگان و اندرز پرهيزكارانش [ 2 
  ] كنى .\r\n( 369 فرزندان امير مؤمنان و خدمه و كسان وى را به ميمون پسر ميمون ، يعنى فضل ابن ربيع پيوسته كن و بگو با آنها ، به همراهى سپاهيان و پادگان خويش حركت كند ، كار سپاه و حادثات آن را به عبد الله بن مالك سپار كه وى در آنچه به دو سپارند معتمد است و به نزد عامه پسنديده . همهء سپاهيان نگهبان را از مقيم و غيره به سپاهيان\r\n\r\n","description":"","footnote":"\r\n[ 1 
  ] كُلُّ شَيْءٍ هالِكٌ إِلَّا وَجْهَه لَه الْحُكْمُ وَإِلَيْه تُرْجَعُونَ 28 : 88 ( سوره 28 قصص ) آيه 88\r\n[ 2 
  ] نَكالًا لِما بَيْنَ يَدَيْها وَما خَلْفَها وَمَوْعِظَةً لِلْمُتَّقِينَ 2 : 66 ( سوره 2 ( بقره ) آيه 66\r\n","page_name":" 5403 ","page_number":339},
  {"content":"\r\nوى پيوسته كن و بگوى كه شب و روز كوشا و بيدار و دورنگر باشد كه اهل دشمنى و نفاق اين حكومت ، وقوع امثال اين مصيبت را غنيمت مىشمارند . حاتم بن هرثمه را بر آنچه هست باقى گذار و بگوى كه قصور امير مؤمنان را كه در حفاظت او است ، حراست كند وى از جمله كسانى است كه جز اطاعت نمىشناسند و جز مطابق آن عمل نمىكنند ، به پيمان خداى و سابقه اى كه از پدرش به دست است كه به نزد خليفگان پسنديده بود . خدمه را بگوى سپاهيان مقيم خويش را بيارند تا به وسيلهء آنها خللهاى سپاه تو بسته شود كه آنها نيز از آن تواند . مقدمهء خويش را به اسد بن يزيد سپار ، دنبالهء خويش را به يحيى بن معاذ واگذار و سپاهيانى كه همراه ويند ، و بگوى تا هر شب به نزد تو نوبت نهند . راه بزرگ را پيش بگير . از يك منزل بيشتر مسپار . كه اين آسانتر است به اسد بن يزيد دستور ده يكى از مردم خاندان يا سرداران خويش را برگزيند كه بر مقدمهء وى باشد و پيشاپيش وى به تهيهء منزل و مراقبت راه رود . اگر كسانى از آن جمله كه نام بردم در اردوگاه تو نباشند به جاى آنها كسانى از غير خواص را كه به اطاعت و نيكخواهى و مهابتشان اعتماد دارى برگمار كه در ميان سرداران و ياران چنين كسان كمياب نيستند ، ان شاء الله . مبادا ابى نظر پير خويش و يادگار نياكانت فضل بن ربيع ، نظرى را به كار بندى يا كارى را به سر برى . همه خادمان را بر اموال و سلاحى كه به دستشان هست باقى گذار و هيچيك از آنها را از كارى كه به وى سپرده است بر كنار مكن تا به نزد من آيى . به بكر بن معتمر چيزى گفته‌ام كه به تو مىرساند و دربارهء آن به ترتيب مشاهدهء خويش كار كن . اگر مردم اردو را عطا يا مقررى مىدهى مىبايد فضل بن ربيع عهده دار دادن آن باشد ، مطابق ديوانهايى كه با حضور صاحبان ديوانها فراهم مىكند كه فضل بن ربيع پيوسته در خور اين گونه كارهاى بزرگ است .\r\n« وقتى اين نامهء من به تو مىرسد ، اسماعيل بن صبيح و بكر بن معتمر را بر اسبان بريد سوى من فرست . در آنجا كه هستى نمان و توقف مكن تا با سپاه خويش با همه\r\n","description":"","footnote":"","page_name":" 5404 ","page_number":340},
  {"content":"\r\n( 370 اموال و خزينه هاى آن به نزد من آيى ، ان شاء الله . برادرت از خداى مسئلت دارد كه ترا به مرحمت خويش محفوظ و مؤيد دارد .\r\n« بكر بن معتمر نوشت ، پيش روى من و به املاى من در ماه شوال سال صد و - نود و دوم . »\r\nگويد : پس از دفن رشيد ، رجاء خادم با انگشتر و چوب و برد و خبر مرگ وى حركت كرد ، شب پنجشنبه و به قولى چهار شنبه به بغداد رسيد و خبر وى چنان شد كه از پيش ياد كردم .\r\nگويند : وقتى خبر مرگ رشيد به بغداد رسيد ، اسحاق بن عيسى بن منبر رفت ، حمد خدا گفت و ثناى او كرد آنگاه گفت : « به مصيبت كسى مبتلا شديم كه مصيبتش از همه كسان سختتر بود و باقيمانده اش از همه نكوتر ، هيچكس مصيبتى چون ما نديده و عوضى همانند ما نداشته ، كى عوضى مانند ما داشته ؟ » آنگاه خبر مرگ رسند را با مردم بگفت و كسان را به اطاعت ترغيب كرد .\r\nفضل بن سهل گويد : سران مردم خراسان از رشيد پيشواز كردند از جمله حسين ابن مصعب .\r\nگويد : حسين مرا بديد و گفت : « رشيد همين دو روزه مىميرد كار محمد بن - رشيد ضعيف است و كار ، كار يار تو است ، دست خويش را پيش آر . » پس دست خويش را پيش آورد و براى مأمون بيعت خلافت كرد .\r\nگويد : پس از چند روز پيش من آمد خليل بن هشام نيز با وى بود گفت :\r\n« اين برادرزادهء من است كه مورد اعتماد تو تواند بود ، از وى بيعت بگير . » گويد : و چنان بود كه مأمون از مرو حركت كرده بود و به قصر خالد بن - حماد آمده بود ، به يك فرسخى مرو ، و آهنگ سمرقند داشت ، عباس بن مسيب را گفته بود كه كسان را برون كند كه به سپاه ملحق شوند ، اسحاق خادم كه خبر مرگ رشيد را همراه داشت بر او گذشت رسيدن وى عباس را غمين كرد ، به مأمون رسيد و\r\n","description":"","footnote":"","page_name":" 5405 ","page_number":341},
  {"content":"\r\nخبر را با وى بگفت ، مأمون به مرو بازگشت و وارد دار الاماره شد ، كه خانهء ابو مسلم بوده بود و خبر مرگ رشيد را بر منبر بگفت و جامهء خويش را بدريد و بگفت تا چيزى به كسان دادند و براى محمد و هم براى خويشتن بيعت گرفت و سپاهيان را مقررى بيست و دو ماهه داد .\r\nگويد : كسانى از سرداران و سپاهيان و فرزندان هارون كه نامه هاى محمد به آنها رسيده بود وقتى در طوس نامه هاى وى را خواندند دربارهء پيوستن به محمد مشورت كردند ، فضل بن ربيع گفت : « من شاه حاضر را به خاطر ديگرى كه معلوم نيست كارش چه خواهد شد رها نمىكنم . » و كسان را دستور رحيل داد كه چنان كردند ، از آن رو كه مىخواستند در بغداد به خانه و كسان خود برسند و پيمانهايى را كه مأمون از آنها گرفته بود رها كردند .\r\nگويد : وقتى خبر اين كارشان در مرو به مأمون رسيد كسانى\r\n( 371 از سرداران پدرش را كه با وى بودند فراهم آورد كه عبد الله بن مالك و يحيى بن معاذ و شبيب ابن حميد قحطبى و علاء وابستهء هارون و عباس بن مسيب سالار نگهبانان مأمون و ايوب بن ابى سمير كه دبير وى بود از آن جمله بودند . از مردم خاندانش نيز عبد الرحمان بن عبد الملك همراه وى بود با ذو الرياستين كه او را از همه كسان گرانقدرتر و به خويشتن نزديكتر مىدانست . با سران قوم مشورت كرد و خبر را با آنها بگفت . به دو گفتند با دويست سوار نخبه بدانها برسد و بازشان گرداند ، گروهى براى اين كار نام برده شدند ، ذو الرياستين به نزد وى در آمد و گفت : « اگر چنان كنى كه گفته‌اند ، اين گروه را هديهء محمد كرده اى . راى درست اين است كه نامه اى به آنها بنويسى و يكى را بفرستى و بيعت را به يادشان آرى و وفا بدان را از ايشان بخواهى و از پيمان شكنى و عواقب آن در كار دنيا و دين بيمشان دهى » .\r\nذو الرياستين گويد : گفتمش كه : « نامه و فرستادگان تو نايبان تواند كه وضع قوم را كشف مىكنى ، سهل بن صاعد را ( وى پيشكار مأمون بود ) مىفرستى ، وى\r\n","description":"","footnote":"","page_name":" 5406 ","page_number":342},
  {"content":"\r\nاز تو اميدوار است و انتظار دارد به اميد خود برسد و از نيكخواهى دريغ نخواهد كرد . نوفل خادم وابستهء موسى امير مؤمنان را نيز مىفرستى . » ( وى مردى خردمند بود ) گويد : پس مأمون نامه اى نوشت و آنها را فرستاد كه در نيشابور به آن قوم رسيدند كه سه منزل پيموده بودند .\r\nسهل بن صاعد گويد وقتى نامهء مأمون را به فضل بن سهل رسانيدم به من گفت : « من فقط يكى از آنها هستم » .\r\nسهل گويد : عبد الرحمان بن جبله با نيزه به من حمله كرد و آن را از پهلوى من گذر داد ، سپس به من گفت : « به يار خويش بگوى ، به خدا اگر حضور داشتى نيزه را در دهانت مىنهادم جواب من اين است . » گويد : به مأمون نيز ناسزا گفت و من با خبر بازگشتم .\r\nفضل بن سهل گويد : به مأمون گفتم : « دشمنانى بودند كه از آنها بياسودى ، آنچه را مىگويم از من به خاطر گير ، اين دولت هيچوقت نيرومندتر از روزگار ابو جعفر نبود ، مقنع بر ضد آن قيام كرد و دعوى خدايى داشت ، بعضيها گفتند به خونخواهى ابو مسلم برخاسته بود ، از قيام وى در خراسان سپاه آشفته شد اما خدا محنت او را برداشت . سپس استاذسيس قيام كرد\r\n( 372 و سوى كفر مىخواند . مهدى از رى سوى نيشابور رفت و محنت را از پيش برداشت ولى آنچه من مىكنم به نظر تو بزرگتر است ، به من بگوى وقتى خبر رافع به كسان رسيد آنها را چگونه ديدى ؟ » گفت : « ديدمشان كه سخت آشفته شدند . » گفتم : « چگونه مىبينى كه وقتى با داييان خويش كه بيعت ترا به گردن دارند به بغداد فرود آيى آشفتگى مردم چسان خواهد بود ؟ صبورى كن و من خلافت را براى تو عهده مىكنم . » گفت : « چنين مىكنم ، كار را به دست تو سپردم بدان پرداز . »\r\n","description":"","footnote":"","page_name":" 5407 ","page_number":343},
  {"content":"\r\nگويد : گفتمش : « به خدا ترا باور مىدارم ، اما اگر عبد الله بن مالك و يحيى بن - معاذ ( و كسانى از سرداران عمده كه نام برديم ) به كار تو قيام كنند براى تو سودمندتر از آن است كه من باشم كه به سالارى شهره‌اند و به كار نبرد نيرومند . هر كه بدين كار قيام كند من خدمتگزار ويم تا به دلخواه خويش برسى آنگاه دربارهء من بينديشى . » گويد : آنها را در منزلهاشان بديدم و بيعتى را كه به گردن داشتند و وفا بدان لازم مىنمود به يادشان آوردم .\r\nگويد : گفتى مردارى را بر طبقى به نزد آنها برده بودم يكيشان گفت : « اين روا نيست برون شو . » يكى ديگر گفت : « كى مىتواند ميان امير مؤمنان و برادرش دخالت كند ! » پس برفتم و خبر را به دو گفتم كه گفت : « به اين كار بپرداز . » گويد : گفتم : « قرآن خوانده‌ام و احاديث شنيده‌ام و فقه دين آموخته‌ام . راى درست اين است كه از پى فقيهانى كه اينجا هستند بفرستى و دعوتشان كنى كه به حق عمل كنند و سنت را زنده بدارند تو نيز بر نمد نشينى و مظالم را مسترد كنى . » گويد : چنين كرديم و فقيهان را برانگيختيم و سرداران و ملوك و ابناى ملوك را حرمت كرديم ، به تميمى مىگفتيم : « ترا به جاى موسى بن كعب مىنشانيم » ، به ربيعى مىگفتيم : « ترا به جاى ابى داود خالد بن ابراهيم مىنشانيم » ، به يمانى مىگفتيم : « ترا به جاى قحطبه و مالك بن هيثم مىنشانيم . » هر قبيله را به نقيبان و سران آن مىخوانديم ، سران را نيز جلب كرديم و به آنها چنين گفتيم . يك چهارم خراج را از خراسان برداشتيم و اين به نزد آنها تأثيرى نكو يافت و از آن خرسند شدند و گفتند :\r\n« پسر خواهر ماست و پسر عموى پيمبر صلى الله عليه و سلم . » على بن اسحاق گويد : وقتى خلافت به محمد رسيد و كسان در بغداد آرام شدند ، صبحگاه روز شنبه يك روز پس از بيعت خويش ، بگفت تا در شهر در\r\n","description":"","footnote":"","page_name":" 5408 ","page_number":344},
  {"content":"\r\nاطراف قصر ابو جعفر ميدانى براى چوگان بازى بسازند و شاعرى از بغداد دربارهء آن چنين گفت :\r\n( 373 « امين خداى ميدانى بساخت .\r\n« و عرصه را بستان كرد « كه غزالان در آنجا قامت افراشته‌اند .\r\n« و در آنجا غزالان را به دو هديه مىكنند . » در اين سال ام جعفر با همهء خزينه ها و چيزهاى ديگر كه در رقه داشت از آنجا بيامد ، در ماه شعبان ، پسرش محمد در انبار با همه سران بغداد از او پيشواز كرد مأمون به كار خراسان و نواحى آن تا رى كه به دو سپرده بود مىپرداخت با امين مكاتبه مىكرد و هديه هاى بسيار براى او مىفرستاد . نامه هاى احترام آميز مأمون با هديه ها از تحفه هاى خراسان از كالا و ظروف و مشك و اسب و سلاح پياپى به محمد مىرسيد .\r\nدر اين سال هرثمه وارد حصار سمرقند شد و رافع به شهر درونى [ 1 
  ] پناه برد . رافع به تركان نامه نوشت كه به نزد وى آمدند و هرثمه ميان رافع و تركان قرار گرفت ، پس از آن تركان برفتند و رافع ضعيف شد .\r\nدر اين سال نقفور شاه روم در جنگ بر جان كشته شد ، چنان كه گفته‌اند ، مدت پادشاهى وى هفت سال بود و پس از وى استبراق پسر نقفور كه زخمدار بود به پادشاهى رسيد و دو ماه بماند آنگاه بمرد و ميخائيل پسر جرجس شوهر خواهر وى به پادشاهى رسيد .\r\nدر اين سال داود بن عيسى عباسى كه ولايتدار مكه بود سالار حج شد .\r\nدر اين سال محمد بن هارون ، برادر خويش قاسم بن هارون را بر آن قسمت از عمل جزيره كه پدرش هارون وى را بر آن گماشته بود ، باقى نهاد ، خزيمة بن خازم را عامل جزيره كرد و قاسم را بر قنسرين و عواصم به جا نهاد .\r\n\r\n","description":"","footnote":"\r\n[ 1 
  ] عبارت متن : المدينة الداخله ، ظاهرا قسمت مركزى و استوار شهر كه آن را ارك نيز مىگفته‌اند ( م )\r\n","page_name":" 5409 ","page_number":345},
  {"content":"\r\n( 374 پس از آن سال صد و نود و چهارم در آمد .\r\n\r\nسخن از حوادثى كه به سال صد و نود و چهارم بود\r\nاز جمله آن بود كه مردم حمص با عامل خويش اسحاق بن سليمان كه محمد او را گماشته بود مخالفت كردند و چون مخالفت آوردند ، وى سوى سلميه رفت ، محمد او را از عاملى حمص برداشت و عبد الله بن سعيد حرشى را به جاى وى گماشت . عافيه پسر سليمان را نيز همراه وى كرد كه عده اى از سران حمص را بداشت و اطراف شهر را آتش زد كه امان خواستند كه پذيرفت و آرام گرفتند ، سپس طغيان كردند و او نيز گردن گروهى از آنها را بزد .\r\nدر اين سال محمد برادر خويش قاسم را از همه ولايتها كه پدرش هارون به دو داده بود ، از شام و قنسرين و عواصم و مرزها برداشت و خزيمة بن خازم را به جاى وى گماشت و به قاسم گفت در مدينة السلام مقيم باشد .\r\nدر اين سال محمد بگفت تا پسر وى موسى را بر منبرها دعاى امارت گويند .\r\nو هم در اين سال محمد امين و عبد الله مأمون دربارهء همديگر مكارى كردند و فساد در ميانشان آشكار شد .\r\n\r\nسخن از اينكه چرا ميان امين و مأمون فساد نمودار شد ؟\r\nگويند : وقتى فضل بن ربيع از خراسان بازگشت و پيمانهايى را كه رشيد براى پسر خويش عبد الله از او گرفته بود شكست و به عراق بنزد محمد رفت ، بينديشيد و بدانست كه اگر روزى خلافت به مأمون رسد و او زنده باشد وى را به جاى نخواهد گذاشت و ظفر مأمون مايهء محنت وى مىشود . از اين رو محمد را بر ضد وى تحريك كرد و ترغيبش كرد كه مأمون را خلع كند و تصدى كار را از پى خويش\r\n","description":"","footnote":"","page_name":" 5410 ","page_number":346},
  {"content":"\r\nبه پسرش موسى دهد .\r\nراوى گويد : رأى محمد چنين نبود و عزم اين كار را نداشت بلكه چنان كه گفته‌اند عزم داشت كه با دو برادر خويش عبد الله و قاسم در مورد عهدها و شرطها كه پدرش با وى نهاده بود وفا كند . اما فضل پيوسته كار مأمون را در نظر وى كوچك مىنمود\r\n( 375 و خلع وى را جلوه مىداد تا وقتى كه به دو گفت : « اى امير مؤمنان ، در مورد برادرانت عبد الله و قاسم در انتظار چيستى ؟ پيش از آنها بيعت از آن تو بود و آنها يكى پس از ديگرى از پى تو وارد بيعت شدند . » فضل كسانى را كه رأيشان همانند وى بود چون على بن عيسى و سندى و ديگر كسانى را كه به حضرت خلافت بودند با خويش همدست كرد و راى محمد را بگردانيد و نخستين كارى كه محمد مطابق رأى فضل بن ربيع و تدبير وى كرد اين بود كه به همه عاملان شهرها نوشت كه از پى دعا براى وى و مأمون و قاسم بن - رشيد براى پسرش موسى دعاى امارت گويند .\r\nفضل بن اسحاق گويد : وقتى مأمون خبر يافت كه محمد دستور داده براى پسرش موسى دعا گويند و قاسم را از ولايتهايى كه رشيد به دو داده بود عزل كرده و او را به مدينة السلام برده ، بدانست كه در كار خلع وى نيز تدبير مىكند و بريد را از محمد بريد و نام وى را از طراز [ 1 
  ] برداشت .\r\nگويد : و چنان شد كه وقتى رافع بن ليث از حسن رفتار و نكو كارى مأمون دربارهء مردم ولايت خويش خبر يافت كس فرستاد و براى خويشتن امان خواست هرثمه در اين باب شتاب كرد و رافع بيامد و به مأمون پيوست كه وى را حرمت كرد . هرثمه همچنان مقيم سمرقند بود . طاهر بن حسين نيز همراه هرثمه در محاصرهء رافع بوده بود وقتى رافع امان يافت ، هرثمه از مأمون اجازه خواست كه به نزد وى آيد و با سپاه خويش از شهر بلخ گذر كرد در آن وقت نهر يخ بسته بود ، كسان\r\n\r\n","description":"","footnote":"\r\n[ 1 
  ] نقشى كه با نخهاى طلايى بر پارچه مىزده‌اند و نام خليفه و وليعهد را ضمن آن مىنوشته‌اند .\r\n","page_name":" 5411 ","page_number":347},
  {"content":"\r\nاز وى پيشواز كردند و مأمون وى را بر كشيكبانان گماشت . محمد اين همه را ناخوش داشت و به تدبير بر ضد مأمون پرداخت . از جمله تدبيرهاى وى آن بود كه به عباس بن عبد الله مالكى كه عامل مأمون بر رى بود نوشت و دستور داد از درختان شكفت رى براى وى بفرستد ، مىخواست بدين وسيله عباس را بيازمايد . او نيز آنچه را كه محمد خواسته بود فرستاد و از مأمون و ذو الرياستين مكتوم داشت .\r\nگويد : اما مأمون از كار وى خبر يافت و حسن بن على مأمونى را بر اسبان بريد سوى وى فرستاد و رسهمى را از دنبال وى فرستاد ، و عباس بن عبد الله را عزل كرد . از رسهمى نقل كرده‌اند كه وى از اسب خويش پياده نشده بود كه يك هزار كس از مردم رى بر او فراهم آمده بودند .\r\nگويد : محمد سه كس را به رسالت سوى مأمون فرستاد كه يكيشان عباس بن - موسى بود و ديگرى صالح مصلىدار و سومى محمد بن عيسى بن نهيك\r\n( 376 و همراه آنها به عامل رى نامه ها نوشت كه لوازم و سلاح براى آنها فراهم كن ، به ولايتدار قومس و نيشابور و سرخس نيز چنين نوشت كه بكردند .\r\nگويد : رسولان به مرو رسيدند ، اقسام سلاح و لوازم و تجهيزات براى آنها فراهم آمده بود ، پيش مأمون رفتند و پيام محمد را به دو رسانيدند كه مىخواست موسى را بر خويشتن تقدم دهد و مىگفت كه او را « الناطق بالحق » ناميده است كسى كه اين مشورت را به او داده بود على بن عيسى بود كه به او مىگفته بود مردم خراسان اطاعتش مىكنند ، اما مأمون اين را رد كرد و نپذيرفت .\r\nذو الرياستين گويد : عباس بن موسى گفت : « اى امير از اين چه باك دارى ، پدر بزرگ من نيز خلع شد و زيانى نبرد . » گويد : اما من به او بانگ زدم كه : « خاموش باش ، پدر بزرگ تو در دست آنها اسير بود اما اين ، ميان داييان و شيعيان خويشتن است . » گويد : پس برفتند و هر كدام از آنها در منزلى جاى گرفتند .\r\n","description":"","footnote":"","page_name":" 5412 ","page_number":348},
  {"content":"\r\nذو الرياستين گويد : هوشيارى عباس بن موسى مرا به شگفتى آورد ، با وى خلوت كردم و گفتم : « از كسى به فهم و سن همانند تو شايسته است كه نصيب خويش را از امام بگيرى . » گويد : مأمون را از آن رو امام مىناميدند كه محمد وى را خلع كرده بود و به كسانى كه فرستاده بود گفته بود ممكن است مأمون به نام امام ناميده شود .\r\nگويد : عباس به من گفت : « او را امام مىنامند . » گويد : گفتمش : « شايد امام مسجد باشد يا امام قبيله كه اگر وفا كنيد زيانتان نزند و اگر خيانت آريد ، آورده‌ايد . » گويد : آنگاه به عباس گفتم : « سالارى حج را به تو مىدهم و كارى والاتر از آن نيست ، از اعمال مصر نيز هر چه را خواهى به تو مىدهم . » گويد : پيش از آنكه برود از او براى مأمون بيعت گرفتم و از آن پس خبرها را براى ما مىنوشت و راى خويش را با ما مىگفت . » على بن يحيى سرخسى گويد : عباس بن موسى وقتى به مرو مىرفت بر من گذر كرد ، من از رفتار مأمون و حسن تدبير و لياقت ذو الرياستين با وى سخن كرده بودم ، اما از من نپذيرفته بود و چون بازگشت بر من گذر كرد ، به دو گفتم : « چه ديدى ؟ » گفت : « ذو الرياستين بيش از آن است كه گفته بودى » .\r\n( 377 گفتم : « با امام دست دادى ؟ » گفت : « آرى . » گفتم : « دستت را به سر من بمال . » راوى گويد : قوم پيش محمد رفتند و امتناع مأمون را با وى بگفتند » .\r\nگويد : فضل بن ربيع و على بن عيسى اصرار داشتند كه محمد با پسر خويش بيعت كند و مأمون را خلع كند . فضل چندان مال بداد تا با پسر وى موسى بيعت\r\n","description":"","footnote":"","page_name":" 5413 ","page_number":349},
  {"content":"\r\nكردند و او را « الناطق بالحق » ناميد . على بن عيسى را سرپرست وى كرد و ولايت عراق را به دو داد .\r\nگويد : نخستين كسى كه براى موسى بيعت گرفت بشر بن سميدع ازدى بود كه ولايتدار بلد بود . پس از آن عامل مكه و عامل مدينه از گروهى اندك از خواص مردم ، نه عامه ، بيعت گرفتند .\r\nگويد : آنگاه فضل بن ربيع از ذكر نام عبد الله و قاسم و دعا گفتن براى آنها بر منبرها نهى كرد و نهانى كسان را واداشت كه از عبد الله سخن آرند و بد او گويند و نيز همراه يكى از پرده داران كعبه به نام محمد بن عبد الله طلحى نامه اى به مكه فرستاد كه آن دو نامه را كه هارون براى عبد الله و به عهدهء محمد نوشته بود و در كعبه نهاده بود برگيرند . آن كس هر دو نامه را بياورد ديگر پرده داران دربارهء آن سخن كردند اما به آنها اعتنايى نكرد ، آنها نيز بر جان خويش بيمناك شدند . وقتى نامه ها را پيش محمد برد آن را از وى بگرفت و جايزه اى گرانقدر داد و نامه ها را پاره كرد و باطل كرد .\r\nراوى گويد : چنان كه گويند محمد از آن پيش كه مأمون مخالفت وى را آشكار كند نامه اى به دو نوشته بود و خواسته بود كه از ولاياتى از ولايتهاى خراسان كه نام برده بود چشم بپوشد كه عامل آن از جانب محمد فرستاده شود و نيز بپذيرد كه يكى از جانب محمد فرستاده شود و بريد را به دو سپارد كه اخبار وى را بنويسد .\r\nگويد : وقتى نامه در اين باب به مأمون رسيد بر او گران آمد و سخت بود ، كس از پى فضل بن سهل و برادر وى فرستاد و با آنها در اين باب مشورت كرد .\r\nفضل گفت : « كارى سخت مهم است » گروهى از شيعيان و مردم خاندانت كه از خواص تواند به مشورت دلخوشند و اگر اين كار را بىحضور آنها فيصل دهى رنجيده شوند كه اين نشان كم اعتمادى است ، بسته به راى امير است .\r\nحسن گفت : « چنين مىگفته‌اند كه به جستجوى راى درست با كسى مشورت\r\n","description":"","footnote":"","page_name":" 5414 ","page_number":350},
  {"content":"\r\nكن كه به نيكخواهى وى اطمينان هست و با دشمن دربارهء كارهايى كه مكتوم ماندنى نيست مشورت كن تا وى را به الفت آرى » .\r\nگويد : مأمون خواص سران و بزرگان را پيش خواند و نامه را بر آنها فرو خواند كه همگى گفتند : « اى امير\r\n( 378 دربارهء كارى سخت مهم مشورت مىكنى ، بگذار در اين كار تأمل كنيم » .\r\nمأمون گفت : « اقتضاى خرد اين است . » و سه روز مهلتشان داد و چون پس از آن فراهم آمدند يكيشان گفت : « اى امير دو ناخوشايند از تو مىخواهند خطا نيست اگر با تحمل يك ناخوشايند ، ناخوشايند ديگر از پيش برداشته شود . » يكى ديگر گفت : « اى امير كه خدايت نيكروز بدارد مىگفته‌اند كه وقتى كار سخت مهم باشد چيزى از مقصود مخالف خويش را بدهى بهتر از آنست كه با منع تمام به مخالفت وى برخيزى . » ديگرى گفت : « مىگفته‌اند : اگر واقع كار فردا از تو نهان باشد تا آنجا كه توانى از آرامش امروز بهره گير كه بيم هست تباهى امروز مايهء تباهى فردا شود . » ديگرى گفت : « اگر از سرانجام تسليم بيمناك باشى آنچه مايهء تفرقه شود بدتر است . » ديگرى گفت : « رأى من اين نيست كه از مقام مسالمت بگردم كه شايد به وسيلهء آن سلامتم دهند » .\r\nگويد : حسن گفت : « سپاس شما فرض است به سبب تأملى كه كرده‌ايد اما راى من به خلاف شماست . » مأمون گفت : « با آنها مناظره كن . » گفت : « اين تجمع براى مناظره نبوده است . » گويد : آنگاه حسن رو بدانها كرد و گفت : « آيا مىدانيد كه محمد چيزى خواسته كه حق وى نيست ؟ »\r\n","description":"","footnote":"","page_name":" 5415 ","page_number":351},
  {"content":"\r\nگفتند : « آرى اما اين را از كسى كه از منع وى بيم ضرر داريم تحمل بايد كرد . » گفت : « اطمينان داريد كه وقتى اين را گرفت بس كند و چيز ديگر نخواهد ؟ » گفتند : « نه اما شايد از آنچه بيم داريم و انتظار مىبريم به سلامت مانيم . » گفت : « اگر باز چيز ديگر خواست تصور نمىكنيد كه مأمون به سبب آنچه داده به نزد خويشتن ضعيف شده ؟ » گفتند : « اكنون بدين وسيله او را دفع مىكنيم و اگر باز به معرض خواستن بود به دفع آن مىپردازيم . » گفت : « اين خلاف آن است كه از حكيمان سلف شنيده‌ايم كه گفته‌اند : با تحمل ناخوشايند امروز ، سرانجام كار خويش را سامان بده و آرامش امروز را به احتمال خطر فردا مجوى . » مأمون به فضل گفت : « دربارهء آنچه اختلاف آورده‌اند چه مىگويى ؟ » گفت : « اى امير كه خدايت نيكروز كند از كجا كه محمد قسمتى از نيروى ترا براى اين نمىخواهد كه فردا اگر مخالفت وى كردى به كمك آن بر تو تسلط يابد . مگر شخص رونگر به آرامش حاضر كه موجب خطر فرداست دلخوش مىكند ؟ حكيمان گفته‌اند : « زحمت را به خاطر آنكه عواقب كار ما به سامان آيد تحمل بايد كرد . » مأمون گفت : « هر كه سرانجام كار دنيا و آخرت خويش را به تباهى داد از آن رو بود كه حاضر را برگزيد . » گويد : قوم گفتند : « ما راى خويش را گفتيم ، خداى امير را به توفيق مؤيد بدارد . .\r\nمأمون گفت : « اى فضل بنويس » و ( 379 او چنين نوشت :\r\n« نامهء امير مؤمنان رسيد كه خواسته بود از جاهايى كه نام برده\r\n","description":"","footnote":"","page_name":" 5416 ","page_number":352},
  {"content":"\r\nبود و رشيد در پيمان براى من ثبت كرده و كار آن را با من نهاده صرف نظر شود . كس را از راى امير مؤمنان تجاوز نبايد ، اما آن كس كه ناحيه اى را كه من در آنم به من داد از تأمل در كار عامه غافل نبود و آنچه را كه از كارشان به من سپرد ، نيك مىشناخت . اگر اين در پيمانها و قرارها نيامده بود و من در اين حال بودم كه هستم كه دشمن نيرومند مقابل است و رعيتى كه از تطاول آن فراهمى نگيرد و سپاهى كه دوام اطاعت آن جز به مال و بخشش ميسر نيست لازم مىنمود كه امير مؤمنان به رعايت رعيت و حفظ اطراف چيزى از عنايت خويش را صرف كند و آن را به بذل بسيارى از مال خويش سامان دهد ، چه رسد به آنكه چيزى را كه بموجب حق ، مفروض است و پيمان موجود آن را مؤكد مىكند مطالبه كند . چنان مىدانم كه اگر امير مؤمنان وضع را چنان كه من مىدانم مىدانست آنچه را نوشته و خواسته مطرح نمىكرد و اطمينان دارم كه از پس توضيح ، اين مطلب را مىپذيرد ، ان شاء الله » .\r\nگويد : و چنان بود كه مأمون كشيكبانانى به مرز فرستاده بود و فرستاده اى از عراق عبور نمىكرد مگر آنكه وى را با معتمدان امين روانه كنند كه نگذارند خبرى بگيرد يا تأثيرى نهد يا كسى را ترغيب يا ترهيب كند يا پيامى يا نامه اى به كسى رساند . بدين سان مردم خراسان را از اينكه به ترغيب استمالت شوند يا بيمى در دلهاشان افكنند يا به خلاف و تفرقه شان وادار كنند به دور داشته بود و نيز به گذرگاه هاى راه ، معتمدان نهاده بود از كشيكبانان كه هيچكس از آنها نمىگذشت مگر آنكه در كارش گمان بد نبود و با جواز از مبدأ خويش سوى مقصد مىرفت يا بازرگانى معروف بود به شخص و دين معتمد ، و نمىگذاشتند كه مردم گونه گون [ 1 
  ] به صورت رهگذر و بيگانه از راهها بگذرند و با مال التجاره در شهرها روان شوند . نامه ها نيز\r\n\r\n","description":"","footnote":"\r\n[ 1 
  ] كلمه متن : اشتاتا جمع منتهى الجموع\r\n","page_name":" 5417 ","page_number":353},
  {"content":"\r\nتفتيش مىشد .\r\nنخستين كسانى كه از جانب محمد به مناظره آمدند و ممنوع شدند جمعى بودند كه آنها را فرستاده بود تا معلوم شود كه آنها ديده‌اند و شنيده‌اند ، آنگاه بگويندشان تا سخن كنند و سخنان آنها حجت و دستاويز مقصود شود . وقتى به مرز رى رسيدند تدبير استوار ديدند و نظام آمادهء محكم . كشيكبانان اطراف آنها را گرفتند و نگذاشتندشان كه در اثناى اقامت خبرى بدهند يا خبرى بگيرند . خبر وصول آنها را نوشتند اجازه آمد كه ببرندشان كه ببردندشان در حال حفاظ ،\r\n( 380 كه نه خبرى به آنها مىرسيد نه خبرى از آنها به ديگر كسان مىرسيد . آماده شده بودند كه ميان كسان خبرپراكنى كنند و حجت وا نمايند و صاحبان قدرت را به مخالفت بخوانند مال بدهند و ولايتهاى بزرگ و تيولها و مرتبتها تعهد كنند ، اما همه اين چيزها را ممنوع يافتند تا به در مأمون رسيدند .\r\nگويد : نامه اى كه براى مأمون فرستاده شده بود چنين بود :\r\n« اما بعد گرچه امير مؤمنان رشيد آن ناحيه را خاص تو كرد و ولايتهاى جبل را نيز به تو پيوست كه كارت نيرو گيرد و ناحيه ات محفوظ ماند ، اما اين موجب آن نيست كه مال بيشتر از حد كفايت خويش داشته باشى .\r\nخراج آن ناحيه براى حوادث آن كافى است و در آمد آن از حد كفايت نيز بيشتر است . چند ولايت از ولايتهاى معتبر خراج ده را نيز به تو پيوسته كه بدان نياز ندارى ، حق اينست كه به صاحبش باز گردد و به محل قرار گيرد .\r\nبه تو نوشتم و خواستم كه اين ولايتها به وضعى برگردد كه پيش از اين بوده كه مازاد درآمد آن به جاى ، مصرف شود و اينكه اجازه دهى يكى عهده - دار خبر به نزد تو باشد و اخبار ناحيهء تو را كه مورد عنايت ماست براى ما بفرستد . اما نامه نوشتى و با اين مخالفت كردى كه اگر بر آن اصرار كنى ما را حق مطالبهء آن خواهد بود . از قصد خويش بگرد تا مطالبه پيش نيايد ،\r\n","description":"","footnote":"","page_name":" 5418 ","page_number":354},
  {"content":"\r\nان شاء الله » گويد : وقتى مأمون اين نامه را خواند به پاسخ آن نوشت :\r\n« اما بعد ، نامهء امير مؤمنان به من رسيد ، چرا دربارهء آنچه نداند مىنويسد كه آن را براى وى مكشوف بدارم و چيزى به ناحق مىخواهد كه براى نپذيرفتن آن حجت گفتن لازم آيد . عرصهء انصاف دو مناظره گر وقتى از انصاف تجاوز كنند تنگ باشد ، اگر عرصهء انصاف گشاده باشد و كسى از آن تجاوز كند ، تجاوزى خلاف انصاف باشد و مىبايد عواقب ترك انصاف را تحمل كند . اى پسر ابو على مرا كه به اطاعت تو مقرم به مخالفت خويشتن وامدار و ناچارم مكن از تو ببرم كه پيوستگى با تو را كه مورد علاقهء تو نيز هست مرجح مىدارم . بدانچه حق در كار تو حكم مىكند خشنود باش تا من نيز در وضعى باشم كه حق فيما بين مرا در آن نهاده است ، و السلام . » آنگاه فرستادگان را احضار كرد و گفت : « پاسخ امير مؤمنان را دربارهء چيزى كه به من نوشته بود نوشته‌ام ، نامه را به او برسانيد و بگوييد تا وقتى كه به سبب تجاوز\r\n( 381 از حق واجب مرا به مخالفت خويش وادار نكند همچنان مطيع اويم . » گويد : فرستادگان مىخواستند سخن كنند ، گفت : « اما به همين مقدار سخن كه با شما گفتيم بس كنيد و آنچه را شنيديد به درستى برسانيد كه آنچه را به ما خواهيد گفت ضمن نامه به ما رسانيده‌اند . » گويد : فرستادگان برفتند . براى خويشتن حجتى نيافته بودند و چيزى نداشتند كه به يار خويش برسانند كه با جديتى بر كنار از هزل از آنچه مىپنداشتند حق مسلمشان است ممنوع شده بودند .\r\nگويد : وقتى نامهء مأمون به محمد رسيد سخت متغير شد و از خشم بلرزيد و\r\n","description":"","footnote":"","page_name":" 5419 ","page_number":355},
  {"content":"\r\nدر اين موقع بود كه آنچه را ياد كرده‌ايم دستور داد كه دعاى مأمون را بر منبرها نگويند و به دو نوشت :\r\n« اما بعد ، نامهء تو رسيد كه ضمن آن نعمت خداى را كه به تو داده و سايهء آن را بر تو افكنده ناسپاسى كرده اى و خويشتن را به معرض سوختن آتشى برده اى كه با آن مقاومت نتوانى كرد ، در صورتى كه بهرهء اطاعت كردنت آرام بخشتر است . اگر پيش از اين چيزى گفته‌ام بيرون از حدود سود تو نبوده و مربوط به عامه رعيت تو بوده بعلاوه مقام عافيت ترا محكم مىكرده و حالت صلح را براى تو استوارى مىداده ، رأى خويش را با من بگويم تا مطابق آن كار كنم ، ان شاء الله » حسن بن سهل گويد : مأمون به ذو الرياستين گفت : « فرزندان و كسان من و مالى كه رشيد خاص من كرده و يكصد هزار هزار است به نزد محمد است ، من بدان نياز دارم ، اما پيش وى است . رأى تو در اين باب چيست ؟ » و اين را مكرر به دو گفت .\r\nذو الرياستين گفت : « اى امير تو محتاج مال خويش هستى و اينكه كسانت در خانه ات و پهلوى تو باشند . اگر نامه اى مصممانه به دو نويسى و از تو بدارد موجب شكست پيمان وى شود ، و اگر چنين كند ترا وادار كند و گرچه نا به دلخواه با وى نبرد كنى و چون خوش ندارم كه در تفرقه ، مادام كه خداى آن را در مقابل تو بسته باشد ، از جانب تو گشوده شود نامه اى بنويس و حق خويش و آمدن كسانت را بخواه چنان كه منع وى موجب شكست پيمان تو نشود ، اگر اطاعت كرد كه نعمت است و عافيت و اگر نكرد نبردى را بر ضد خويش نيانگيخته باشى . پس به دو بنويس » .\r\nگويد : ذو الرياستين از جانب وى چنين نوشت :\r\n« اما بعد ، نظر امير مؤمنان در مورد عامه چنانست كه از جانب خويش انصاف مىكند و در كار نيكوكارى و رعايتشان از انصاف با\r\n","description":"","footnote":"","page_name":" 5420 ","page_number":356},
  {"content":"\r\nخويشتن چشم مىپوشد\r\n( 382 شايسته است كه با همسنگ و همپايهء نسب خويش نيز چنين كند . اى امير مؤمنان وضع مرا مىدانى كه در دهانهء مرزهايى هستم با سپاهيانى كه به سركشى و شكست رسوم دلبسته‌اند . خراج ناحيهء من كم است و كس و فرزند و مال به نزد امير مؤمنان است . خانواده اگرچه در سايهء نيكوى امير مؤمنان باشند و دربارهء آنها پدرى كند ناچار رغبت و علاقه دارند كه در پناه من باشند و چندان مال به نزد من نيست كه مرا در كار فراهمى پراكندگى نيرو پشتيبان شود . براى آوردن عيال و آوردن آن مال كس روانه كرده‌ام . رأى امير مؤمنان باشد كه فلان را به رقه راه دهد كه مال را بيارد و دستور دهد كه وى را در اين كار يارى كنند و از مخالفت وى مانعى پيش نيايد و فرستاده كارى بر خلاف موافقت وى نكند . و السلام . » گويد : محمد به دو نوشت :\r\n« اما بعد ، نامهء تو رسيد با آنچه گفته بودى دربارهء نظر امير - مؤمنان در مورد عامه رعيت خويش چه رسد به حقى كه براى اقربا و منسوبان نزديك وى فرض است و اينكه در دهانهء مرزهايى و مدتى است براى تقويت كار خويش محتاج مال بيشترى و دربارهء مالى كه از مال خداى به نام تو شده و كس فرستاده اى كه آن را و خانوادهء ترا نيز از نزد امير مؤمنان ببرند . قسم به دينم كه نظر امير مؤمنان دربارهء عامهء رعيت و رعايت خويشان و همگان چنان است كه گفته بودى و هم او را بدان مال كه ياد كرده بودى در تقويت كار مسلمانان نياز است و بهتر است كه آن را به جاى لازم خرج كند و به محل شايسته آن نهد كه آنچه موجب نفع عامهء رعيت تو شود بيرون از نفع تو نيست . اما آنچه دربارهء بردن خانواده خويش گفته بودى ، نظر امير مؤمنان چنان است كه كارشان را\r\n","description":"","footnote":"","page_name":" 5421 ","page_number":357},
  {"content":"\r\n« عهده كند ، گرچه حق قرابت تو چنانست كه هست كه راى من دربارهء سفر « كردنشان چون راى تو نيست كه به وسيلهء سفر به معرض تفرقه شان بريم .\r\n« اگر چنين ديدم ، آنها را همراه معتمدى از فرستادگان خويش سوى تو « مىفرستم ان شاء الله . و السلام . » گويد : وقتى نامه به مأمون رسيد گفت : « مانع حق ماست و مىخواهد نيروى ما را بدارد و ما را ضعيف كند و به سبب اين ضعف در كار مخالفتمان نيرو گيرد . » گويد : ذو الرياستين به دو گفت : « مگر معلوم نيست كه رشيد اين مال را به امين داده كه فراهم بدارد و امين آن را در مقابل چشم جماعت گرفته كه آن را حراست كند پس بدان چشم ندارد .\r\n( 383 با وى سختى مكن و تا وقتى خطاى وى ترا به مطالبه وادار نكند ، با وى مدارا كن . راى درست توسل به اعتماد است و دورى از تفرقه . اگر راه تفرقه گيرى شايد به معرض مخالفت خداى در آيى و او نيز تأييد و معونت خويش را از تو بدارد . » گويد : مأمون بدانست ، و فضل نيز ، كه از پس نامهء وى حادثه ها خواهد بود كه مىبايد آن را بداند و خبرها ، كه مىبايد معتمدى از ياران خويش را بدان گمارد و در اين مورد بىموافقت مردم دقيق و و الا قدر شيعه و اهل سابقه كارى نكند . و چنان ديد كه يكى را برگزيند و همراه وى به بزرگان اهل اردوگاه بغداد نامه نويسد كه اگر محمد به خلع مأمون پرداخت پيش صاحبان نامه رود و براى دانستن وضع آنها دقت كند و اگر به كار خلع نپرداخت ، نامه ها را در جعبهء خويش نگهدارد و از رسانيدن آن دريغ كند و به دو گفت كه با شتاب برود .\r\nگويد : و چون فرستاده رسيد نامه ها را رسانيد . نامه اى كه همراه فرستادهء خبرگير خويش فرستاده بود چنين بود :\r\n« اما بعد ، كار مؤمنان چون اعضاى بدن است كه بيمارى به يكى از آن رسد و\r\n","description":"","footnote":"","page_name":" 5422 ","page_number":358},
  {"content":"\r\nناخوشى آن همه را به رنج آورد . حادثه نيز در ميان مسلمانان چنين است كه در ميان بعضىشان رخ دهد و ناخوشى آن به ديگران رسد از آن رو كه در شريعت دينشان فراهمند و حرمت دور افتاده ترشان برايشان فرض است . حادثهء امامان عظيمتر است به سبب مقامى كه امامان نسبت به ساير قوم دارند ، خبرى بوده كه پندارم وضع آن نمودار است و مكنون آن آشكار ، وقتى دو كس اختلاف كنند كه يكيشان قرين كار خداى باشد آغاز معونت مسلمانان است و دوستيشان به خاطر خداى ، تو كه خدايت قرين رحمت بدارد در حال ديدار و سماع كارى و چنانى كه اگر بگويى سخنت مسموع شود ، اگر گفتار را مناسب ندانى و از سر بيم ساكت مانى من نيز تابع تو شوم و خدا ثواب نيكى را از من نخواهد گرفت كه حق تو است و نيكى با تو بر ما نيز فرض است . نصيبى كه هر دو كار يا يكى به تو مىرساند ، بيشتر از آن است كه نگران يكى از آن دو باشى و به معرض هيچيك در نيايى راى خويش را براى من بنويس و به فرستادهء من بگوى كه از جانب تو به من برساند . ان شاء الله تعالى . » گويد : به مشاهير اردوگاه نيز همانند اين نوشت .\r\nگويد : وقتى فرستاده به بغداد رسيد ، امين گفته بود كه در\r\n( 384 خطبهء روز جمعه مأمون را دعا نگويند ، فرستاده به نزد همه كسانى كه همراه وى نامه براى آنها فرستاده بود مورد اعتماد بود ، بعضيشان از جواب دادن خوددارى كردند بعضيشان نيز نامهء وى را جواب دادند . يكيشان چنين نوشت :\r\n« اما بعد ، نامهء تو به من رسيد . حق را نشانه اى هست كه دليل خويش است و به وسيلهء آن حجت بر ضد هر كه از آن جدايى گيرد استوار مىشود . همين غبنشان بس كه نصيب عاقبت را در قبال نصيب حاضر از دست بدهند ، و بدتر از اين غبن آنست كه نصيب عاقبت را تباه كنند و به معرض ادبار و حادثات نيز باشند . من چندان خطر مىبينم كه اميدوارم با وجود آن نكو باشد كه دربارهء خويشتن بينديشم و زحمت زيادت كردن از من برداشته شود . ان شاء الله . »\r\n","description":"","footnote":"","page_name":" 5423 ","page_number":359},
  {"content":"\r\nگويد : فرستاده اى كه به بغداد رفته بود ، به مأمون و ذو الرياستين چنين نوشت :\r\n« اما بعد ، من به اين شهر رسيدم به وقتى كه همسنگ تو انكار خويش را اعلام كرده بود و نشانه هاى اعتراض و جدايى خويش را معلوم داشته بود و از آنچه بايد به حضرت وى ياد شود و انجام گيرد خوددارى كرده بود . نامه هاى ترا بدادم ، بيشتر كسان به دل دوستدارند و به ظاهر خاموش . عهده داران امور رعيت را ديدم كه جز دربارهء آن نمىانديشند و اهميت نمىدهند كه به سبب آن چه تحمل كنند ، طرف منازعه آشفته راى است و در كار خويش مصر ، اما عامه را راغب آن نمىيابد . پيمان شكنان حادثه را به تمام مىخواهند مگر از شكست آن به سلامت مانند ، اين قوم سخت به تلاشند ، در كار خويشتن سستى مياريد [ 1 
  ] . » گويد : وقتى سعيد بن مالك و عبد الله بن حميد قحطبى و عباس بن ليث وابستهء امير مؤمنان و منصور بن ابى مطر و كثير بن قادره از اردوگاه مأمون به نزد محمد رسيدند با آنها لطف كرد و تقربشان داد و بگفت تا هر كدامشان را كه مقررى ششماهه گرفته بودند ، مقررى دوازده ماهه دهند و در ميان خاص و عام برترى داد و هر كه مقررى نگرفته بود هيجده ماهه گرفت .\r\nگويد : وقتى محمد در كار خلع مأمون مصمم شد ، يحيى بن سليم را پيش خواند و در اين باب با وى مشورت كرد . يحيى گفت : « اى امير مؤمنان چگونه چنين مىكنى ، در صورتى كه رشيد بيعت وى را مؤكد كرده و به پيمان خويش محكم كرده و در نامه اى كه نوشته قسمها و شرطها آورده . »\r\n( 385 محمد به دو گفت : « راى رشيد بى تأمل بود كه جعفر بن يحيى به جادو و منتر و در گره دميدن خويش وى را به خطا افكند و بدين كار كشانيد و درختى ناخوشايند\r\n\r\n","description":"","footnote":"\r\n[ 1 
  ] در متن چاپ اروپا كه بناى ترجمه بر آنست متن اين نامه مشوش است و مقدارى افتاده دارد ، ترجمه را از روى چاپ قاهره گرفته‌ام ( م )\r\n","page_name":" 5424 ","page_number":360},
  {"content":"\r\nبراى ما كشت كه وضعى كه اكنون داريم سودمان نمىدهد جز آنكه آن را ببريم و كارهايمان راست نمىشود جز اينكه آن را از ريشه بر آريم و از آن آسوده شويم . » گفت : « اگر راى امير مؤمنان است كه او را خلع كند ، پس اين را آشكار مكن كه كسان بدان اعتراض كنند و عامه آن را زشت شمارند ولى سپاه را از پى سياه و سردار را از پى سردار مىخواهى و با تحفه ها و هديه ها جلبشان مىكنى و معتمدان مأمون و ياران وى را متفرق مىكنى و با اموال ترغيبشان مىكنى و با وعده استمالتشان مىكنى و چون نيروى وى سستى گرفت و مردانش پراكنده شدند ، دستورش مىدهى كه پيش تو آيد .\r\nاگر آمد چنان مىكند كه خواهى و اگر نيامد او را به دام افكنده اى كه قوتش كندى گرفته و بالش سستى گرفته و بنيانش ضعيف شده و قوتش ببريده » محمد گفت : « هنر كردى ! تو پر گويى و سخنران . اما راى درست ندارى از اين راى بگرد و به پير موفق و وزير نيكخواه ملحق شو - مقصودش فضل بن ربيع بود - بر خيز و به كار مركب و قلمهاى خويش مشغول باش . » يحيى گفت : « خشمى است در قبال راستى و نيكخواهى ، و به رايى اشاره كردى كه آميخته با خيانت است و جهالت . » گويد : به خدا چندان مدتى نگذشت كه سخن خويش را به ياد آورد و او را به سبب نادانى و حمقش ملامت كرد .\r\nسهل بن هارون گويد : فضل بن سهل جمعى از معتمدان خويش را از سرداران و سران بغداد برگزيد و نهانى خواست كه خبرها را روز به روز براى وى بنويسند ، وقتى محمد مصمم شد مأمون را خلع كند ، فضل بن ربيع كس از پى يكى از آن مردان فرستاد و با وى مشورت كرد كه در اين باب چه راى دارد ؟\r\nگويد : آن مرد شكستن پيمان مأمون را سخت بزرگ شمرد و خيانت با وى را زشت دانست .\r\nفضل به دو گفت : « راست گفتى ، اما عبد الله حادثه اى آورد كه به سبب آن شكستن\r\n","description":"","footnote":"","page_name":" 5425 ","page_number":361},
  {"content":"\r\nپيمانى كه رشيد براى وى گرفته فرض است . » گفت : « آيا حادثه آورى وى به نزد عامه چون قضيهء بيعت او محقق شده ؟ » گفت : « نه . » گفت : « اگر چنين حادثه اى از شما سر زند تا وقتى كه محقق نشود به نزد عامه موجب شكستن پيمان شما مىشود ؟ » گفت : « آرى . » گويد : آن مرد با صداى بلند گفت : « به خدا تاكنون نديده‌ام كه مردى صاحب - نظر ملكى را كه با حجت به دست دارد از دست بدهد و سپس آن را با لجاج و - غلبه چويى مطالبه كند . » گويد : فضل لختى بينديشيد . آنگاه گفت : « راى درست آوردى و رعايت امانت كردى ولى به من بگوى اگر از گفتگوى عامه چشم بپوشيم و دستيارانى از شيعيان و سپاهيان خويش بيابيم چه مىگويى ؟ »\r\n( 386 گفت : « خدايت قرين صلاح بدارد مگر سپاهيان تو از عامه نيستند كه بيعت از آنها گرفته شده و حجت درست در دلهاشان نفوذ كرده كه اگر با وجود آن عهد و پيمان كه در خاطرشان استوار است به ظاهر از تو اطاعت كنند ، اطاعتى كه به حكم بصيرت استقرار نيابد به كار نيايد . » گفت : « ترغيبشان مىكنيم و نصيب وافر مىدهيم . » گفت : « در اين صورت مىپذيرند پس از آن به هنگامى كه به نيكخواهيشان حاجت دارى از يارى تو باز مىمانند . » گفت : « دربارهء سپاهيان عبد الله چه گمان دارى ؟ » گفت : « مردمى هستند بصير در كار خويش كه از پيش كوشيده‌اند و به كار خويش آشنايى دارند . » گفت : « دربارهء عامهء آنها چه گمان دارى ؟ »\r\n","description":"","footnote":"","page_name":" 5426 ","page_number":362},
  {"content":"\r\nگفت : « مردمى بودند از جور ولايتداران در اموالشان و نيز در جانهايشان ، در بلواى عظيم و به وسيلهء وى از لحاظ مال و رفاه معيشت به كمال ايمنى رسيده‌اند و از نعمتى كه به دست آورده - اند دفاع مىكنند و بليه اى را كه از بازگشت آن ايمن نيستند به ياد مىآورند . نمىتوان بزرگان ولايتها را بر ضد وى برانگيخت كه نبرد ما با وى به وسيلهء خدعه در ناحيهء او انجام گيرد حمله نيز سوى او نمىتوان كرد كه ضعيفان قوم او را دوست دارند كه به سبب امنيت و انصافى كه به وسيلهء عبد الله ديده‌اند سوى وى گراييده‌اند ، نيرومندان نيز عيبى نيافته‌اند و حجتى نجسته‌اند ، ضعيفان ، گروه بيشترند . » گفت : « مىبينم كه در مورد توسل به سپاهيان وى يا انديشه دربارهء حملهء سپاهيان ما به ناحيهء وى براى ما جاى راى زدن نگذاشتى ، بدتر از همه آن بود كه دربارهء سستى سپاهيان ما و قوت سپاهيان وى به هنگام وقوع اختلاف گفتى . با وجود آنچه رخ داده دل امير مؤمنان راضى نمىشود كه حق معلوم خويش را رها كند و من نيز به صلح رضايت نمىدهم . باشد كه آغاز كار ما هراسانگيز باشد و عاقبت صلح و توافق پيش آيد . » گويد : پس از اين گفتگو از هم جدا شدند .\r\nگويد : و چنان بود كه فضل بن ربيع گذرگاهها را بسته بود كه نامه ها از مرز نگذرد . فرستاده نامه اى نوشت همراه زنى و نامه را در چوب ميان تهى پالانى نهاد و به صاحب بريد نوشت كه خبر را با شتاب برساند و آن زن از پادگانها چون رهگذرى از دهكده اى به دهكده اى مىگذشت كه كسى متعرض او نمىشد و تفتيش نمىشد . خبر به مأمون رسيد كه با ديگر نامه هايى كه به دو رسيده بود هماهنگ بود و هر يك مؤيد ديگرى بود . به ذو الرياستين گفت : « اين چيزيست كه راى از وقوع آن خبر داده و اينك خبرها از انجام آن مىرسد . ما را همين بس كه بر حق باشيم و باشد كه ناخوشايند موجب خير شود . »\r\n","description":"","footnote":"","page_name":" 5427 ","page_number":363},
  {"content":"\r\nگويد : از آن پس كه دعا گفتن براى مأمون ترك شد و خبر به صحت پيوست نخستين تدبيرى كه فضل بن سهل كرد اين بود\r\n( 387 كه سپاهيانى را كه در اطراف رى فراهم آورده بود با سپاهيانى كه در آنجا جاى داده بود و سپاهيانى كه به كار رى مىپرداختند فراهم آورد و چنان بود كه در ولايت رى خشكسالى بود . فضل از هر دره و راه محمولات آماده كرد كه سوى آنها حمل شود چندان كه چيزى از حوائج خويش را كم نداشتند .\r\nسپاهيان در مرو مانده بودند و از آن نمىگذشتند و با هيچكس از مردم يا رهگذران بدى نمىكردند . پس از آن طاهر بن حسين را با كسانى از سپاهيان و سران كه به دو پيوسته بود روانه كرد . طاهر با شتاب برفت و به چيزى نمىپرداخت تا به رى رسيد و آنجا فرود آمد و كسان به اطراف آن گماشت و پادگانها نهاد و خبر گيران و پيشتازان فرستاد . يكى از شاعران خراسان در اين باب شعرى گفت به اين مضمون :\r\n« امام ، عدالت و شاه رشيد « دور انديشتر از همه كسان را « كه صاحب راى است و خرد « و تدبير نافذ دارد « سوى مردم عراق و عمال آن فرستاد .\r\n« مدبرى بىهمتا « كه مولود از بيم صولت وى « پير مىشود . » گويند : محمد ، عصمة بن حماد را با هزار كس به همدان فرستاد و جنگ ولايتهاى جبل را به دو سپرد و دستور داد كه در همدان بماند و مقدمهء خويش را سوى ساوه فرستد . برادرش عبد الرحمان را به جاى وى بر كشيكبانان گماشت . فضل بن ربيع و على بن عيسى به ترغيب محمد پرداختند و او را بر مىانگيختند كه مأمون را خلع كند\r\n","description":"","footnote":"","page_name":" 5428 ","page_number":364},
  {"content":"\r\nو براى پسرش موسى بيعت بگيرد .\r\nدر اين سال در ماه ربيع الاول محمد بن هارون براى پسر خويش موسى بيعت گرفت و همه كار خويش را به على بن عيسى بن ماهان سپرد . محمد بن عيسى ابن نهيك را سالار نگهبانان خويش كرد . عثمان بن عيسى را سالار كشيكبانان كرد .\r\nعهده دار خراج عبد الله بن عبيده بود . ديوان رسايل وى با على بن صالح مصلىدار بود .\r\nدر اين سال روميان بر ميخائيل فرمانرواى روم تاختند كه گريخت و راهب شد ، چنان كه گفته‌اند شاهى وى دو سال بود .\r\n( 388 در اين سال لئون سردار ، پادشاه روم شد .\r\nدر اين سال محمد بن هارون ، اسحاق بن سليمان را از حمص برداشت و عبد الله بن سعيد حرشى را بر آنجا گماشت . عافية بن سليمان نيز با وى بود . اسحاق تعدادى از سران آنجا را بكشت و گروهى را بداشت و اطراف شهر را به آتش بسوخت كه از وى امان خواستند و پذيرفت كه آرام شدند پس از آن طغيان كردند و گردن گروهى از آنها را بزد .\r\n( 389 پس از آن سال صد و نود و پنجم در آمد .\r\n\r\nسخن از خبر حوادثى كه به سال صد و نود و پنجم بود\r\nاز جمله حوادث سال آن بود كه محمد بن هارون بگفت تا درهمها و دينارها را كه به سال صد و نود و چهارم در خراسان به نام برادرش عبد الله بن مأمون زده شده بود از رواج بينداختند . زيرا مأمون گفته بود كه نام محمد را در آن نيارند . اين دينارها و درهمها را رباعيه مىگفتند و مدتى رايج نبود .\r\nو هم در اين سال امين در همه قلمرو خويش از دعا گفتن براى مأمون و قاسم\r\n","description":"","footnote":"","page_name":" 5429 ","page_number":365},
  {"content":"\r\nبر منبرها منع كرد و دستور داد بر منبرها وى را و پس از وى پسرش را دعا گويند و اين در صفر اين سال بود . در آن وقت پسرش موسى كودكى خردسال بود . او را الناطق بالحق نام داد و اين كار را مطابق راى فضل بن ربيع كرد يكى از شاعران در اين باب شعرى گفت به اين مضمون :\r\n« خيانت وزير و فسق امير و جهل مشير « خلافت را به تباهى داد .\r\n« فضل وزير است و بكر مشير است « و چيزى مىخواهند كه « مايه مرگ امير است . » راوى گويد : و چون خبر منع دعا به مأمون رسيد نام امام الهدى گرفت و به اين عنوان به او نامه نوشتند .\r\nدر اين سال محمد ، به روز چهارشنبه يك روز رفته از ماه ربيع الاخر ، على ابن عيسى را بر همه ولايتهاى جبل ، نهاوند و همدان و قم و اصفهان گماشت\r\n( 390 و جنگ و خراج آنجا را به دو سپرد و جمعى از سرداران را به دو پيوست چنان كه گويند دستور داد تا دويست هزار دينار به دو دادند . پسرش را نيز پنجاه هزار دينار داد . سپاه را نيز مال فراوان داد و نيز دستور داد كه دو هزار شمشير از شمشيرهاى مزين به دو دهند با شش هزار جامه براى خلعتها .\r\nبه روز جمعه هشت روز رفته از جمادى الاخر محمد مردم خاندان و وابستگان و سرداران خويش را در شماسيه به نزد اطاقك احضار كرد . وقتى محمد نماز جمعه را بكرد و به درون رفت پسر خويش موسى را براى آنها در محراب نشانيد . فضل ابن ربيع و همه احضارشدگان نيز با وى بودند . فضل نامهء امين را براى آنها خواند كه از نظر خويش دربارهء آنها و حقى را كه برايشان داشت و بيعتى كه از پيش با وى به تنهايى كرده بودند و بر آنها فرض بود سخن آورده بود و اينكه عبد الله نام امامت\r\n","description":"","footnote":"","page_name":" 5430 ","page_number":366},
  {"content":"\r\nگرفته و سوى خويش دعوت كرده و بريد را بريده و نام وى را از سكه خانه ها و طرازها انداخته كه حق اين كارها را نداشته و شرطها كه مدعى بود براى وى نهاده‌اند روا نبود ، و آنها را به طاعت و تمسك به بيعت خويش ترغيب مىكرد .\r\nراوى گويد : از پس خواندن نامه ، سعيد بن فضل خطيب برخاست و مضمون نامه را تصديق كرد ، و سخنانى همانند آن گفت . پس از آن فضل بن ربيع همچنان نشسته سخن كرد ، در سخن افراط كرد و بسيار گفت و گفت كه جز امير مؤمنان محمد ابن هارون هيچكس حقى به امامت و خلافت ندارد و خداوند نه براى عبد الله و نه براى غير او در اين كار بهره و نصيبى ننهاده .\r\nگويد : از خاندان محمد و غير آنها هيچكس سخن نكرد بجز محمد بن عيسى ابن نهيك و تنى چند از سران كشيكبانان .\r\nگويد : فضل بن ربيع ضمن سخنان خويش گفت : « اى گروه مردم خراسان ، امير موسى ، پسر امير مؤمنان فرمان كرده كه از مال خالص وى سه هزار هزار درم به شما دهند كه ميانتان تقسيم مىشود . » آنگاه كسان برفتند و على بن عيسى به نزد محمد رفت و به دو خبر داد كه مردم خراسان به دو نوشته‌اند كه اگر برون شود اطاعتش مىكنند و تسليم وى مىشوند .\r\nدر اين سال على بن عيسى براى نبرد مأمون سوى رى رفت .\r\n\r\nسخن از خبر رفتن على بن عيسى سوى رى و كار وى در اين سفر\r\nفضل بن اسحاق گويد : على بن عيسى\r\n( 391 آخر روز جمعه ما بين نماز جمعه و نماز پسينگاه ده روز از جمادى الاخر سال صد و نود و پنجم از مدينة السلام حركت كرد ، در آخر آن روز ما بين نماز جمعه و نماز پسين به اردوگاه خويش در نهريين رفت و با نزديك چهل هزار كس آنجا بماند . بند نقره اى همراه داشت كه به پندار\r\n","description":"","footnote":"","page_name":" 5431 ","page_number":367},
  {"content":"\r\nخويش مأمون را با آن به بند كند . محمد امين نيز به روز شنبه شش روز مانده از جمادى الاخر با وى به نهروان رفت و در آنجا سپاهى را كه به على بن عيسى پيوسته بودند از نظر گذراند . بقيهء آن روز را نيز در نهروان گذرانيد آنگاه به مدينة السلام باز - گشت . على بن عيسى سه روز ديگر در نهروان ببود آنگاه با شتاب سوى مقصد روان شد تا به همدان رسيد و عبد الله بن محمد قحطبى را بر آنجا گماشت . محمد به عصمة بن حماد نوشته بود كه با خواص ياران خويش بازگردد و باقيمانده اردوگاه را با هر چه در آن بود از مال و غيره به على بن عيسى پيوست . به ابو دلف قاسم ابن عيسى نيز نوشته بود كه با ياران خويش آنجا رود و دو هزار هزار درم را كه پيش از آن به نزد وى آورده بودند با على فرستاد .\r\nگويد : پس از آن على بن عيسى از همدان به آهنگ رى حركت كرد كه مىخواست پيش از ورود عبد الرحمان بدانجا رسد و همچنان با آرايش برفت تا به رى رسيد . طاهر بن حسين به دو رسيد كه با كمتر از چهار هزار كس بود و به قولى با چهار هزار و هشتصد كس بود . از اردوگاه طاهر سه كس سوى على بن عيسى رفتند كه با اين كار به وى تقرب مىجستند . از آنها پرسيد كيستند ؟ و از كدام ولايتند ؟\r\nيكيشان به دو گفت كه پسرش از سپاه عيسى بوده كه رافع او را كشته است .\r\nگفت : « پس تو از سپاه منى . » و بگفت تا دويست تازيانه به او زدند . دو مرد ديگر را نيز تحقير كرد . خبر به ياران طاهر رسيد كه در كار نبرد وى و دورى از او سخت - سرد شدند .\r\nاحمد بن هشام گويد : از جانب مأمون نامه به نزد آنها نرسيده بود كه وقتى تلاقى كردند وى را به نام خلافت ياد كنند - احمد سالار نگهبانان طاهر بود - به طاهر گفتم : « على بن عيسى با كسانى كه مىدانى وارد شده اگر با وى مقابل شويم و بگويد : من عامل امير مؤمنانم و اين را از او بپذيريم حق نداريم با او نبرد كنيم » .\r\nطاهر گفت : « در اين باب چيزى به نزد من نيامده . »\r\n","description":"","footnote":"","page_name":" 5432 ","page_number":368},
  {"content":"\r\n( 392 گفت : « اين را به من واگذار . » گفت : « هر چه مىخواهى بكن . » گويد : بالاى منبر رفتم و محمد را خلع كردم و براى مأمون دعاى خلافت گفتم . همانروز يا دو روز بعد به روز شنبه ، حركت كرديم و اين به شعبان سال صد و نود و پنجم بود ، در قسطانه فرود آمديم كه نخستين منزلگاه بود از رى به سمت عراق . على بن عيسى به صحرايى رسيد كه مشكويه نام داشت و ميان ما و او هفت فرسخ فاصله بود كه مقدمهء خويش را در دو فرسخى سپاه وى نهاديم .\r\nگويد : و چنان بود كه على بن عيسى مىپنداشته بود كه وقتى طاهر او را ببيند كار را به دو تسليم مىكند و چون او را مصر ديد گفت : « اينجا بيابان است و جاى ماندن نيست . » و راه چپ گرفت به سوى روستايى به نام روستاى بنى الرازى .\r\nگويد : تركان نيز با ما بودند ، ما بر كنار رودى فرود آمديم ، على نيز به نزديك ما فرود آمد ميان ما و او تپه ها و كوهها بود . چون پايان شب رسيد يكى به نزد من آمد و گفت : « على بن عيسى وارد رى شد كه با آنها مكاتبه كرده بود و از او پذيرفته بودند . » با وى به طرف راه رفتم و گفتم : « اين راهشان است . در اينجا اثر سم و چيزى كه نشان رفتن وى باشد نيست . » پيش طاهر رفتم و بيدارش كردم و گفتم : « نماز مىكنى ؟ » گفت : « آرى . » و آب خواست كه حاضر شد . گفتمش : « خبر چنان و چنين است . » وقتى صبح در آمد به من گفت : « سوار شو » بر كنار راه توقف كرديم . گفت : « مىتوانى از اين تپه ها بگذرى . » از بالا اردوگاه على بن عيسى را ديديم كه سلاح مىپوشيدند ، گفت : « بازگرد ، خطا كرده بوديم . » گويد : بازگشتم ، به من گفت : « برون شو » گويد : پس مأمون و حسن بن يونس محاربى و رستمى را خواندم كه همگى برون شدند ، مأمون بر پهلوى راست بود و رستمى با محمد بن مصعب بر\r\n","description":"","footnote":"","page_name":" 5433 ","page_number":369},
  {"content":"\r\nپهلوى چپ بود .\r\nگويد : على با سپاه خويش بيامد صحرا از سپيدى و زردى سلاح و مطلا پر شد . حسين بن على را بر پهلوى راست خويش نهاد ، ابو دلف قاسم بن عيسى نيز با وى بود . بر پهلوى چپ خويش نيز يكى را نهاد ، حمله آوردند و ما را هزيمت كردند تا وارد اردوگاه شدند اما ساعت نحس آنها رسيد كه هزيمت شدند .\r\nگويد : وقتى طاهر ، على بن عيسى را بديد گفت : « تاب مقاومت اين را نداريم خارجى وارش مىكنيم . » و آهنگ قلب كرد ، هفتصد كس از خوارزميه را فراهم آورد\r\n( 393 كه مكائيل و سيسيل و داود سياه [ 1 
  ] از آن جمله بودند .\r\nاحمد بن هشام گويد : به طاهر گفتيم : « بيعتى را كه رخ داده و بخصوص بيعتى را كه على بن عيسى از همهء مردم خراسان براى مأمون گرفته به ياد وى بياريم ؟ » گفت : « آرى . » گويد : پس آن را بر دو نيزه بياويختيم و من ميان دو صف ايستادم و گفتم :\r\n« امان ، شما به ما تير نيندازيد ، ما نيز به شما تير نمىاندازيم . » على بن عيسى گفت : « چنين باشد . » گفتم : « اى على پسر عيسى ، مگر به پيشگاه خدا نمىروى ؟ مگر اين نسخهء بيعتى نيست كه بخصوص تو گرفته اى ؟ از خدا بترس كه به در قبر خويش رسيده اى . » گفت : « تو كيستى ؟ » گفتم : « احمد بن هشام . » راوى گويد : و چنان بود كه على بن عيسى ، احمد بن هشام را چهار صد تازيانه زده بود .\r\nعلى بن عيسى بانگ بر آورد : « اى مردم خراسان هر كه اين را بيارد هزار درم\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5434 ","page_number":370},
  {"content":"\r\nدارد . » گويد : جمعى از بخاريه با ما بودند كه تير به طرف او انداختند و گفتند :\r\n« ترا مىكشيم و مالت را مىگيريم . » عباس بن ليث وابستهء مهدى از اردوى على بن عيسى برون شد ، يكى ديگر نيز كه وى را حاتم طايى مىگفتند برون شد كه طاهر به دو حمله برد ، دو دست را به دستهء شمشير گرفت و به دو زد كه از پاى در آمد . داود سياه به على بن عيسى حمله برد و او را از پاى در آورد ، اما وى را نمىشناخت على بر يابويى سپيد پشت بود كه محمد به دو داده بود و اين در نبرد ناخوشايند است و نشان هزيمت .\r\nگويد : طاهر صغير ، كه طاهر پسر تاجى بود گفت : « على بن عيسى توئى ؟ » گفت : « بله ، من على بن عيسى هستم . » كه مىپنداشت مهابت دارد و كس به دو نمىپردازد ، طاهر به دو حمله برد و با شمشير سرش را بريد . محمد بن مقاتل دربارهء سر با آنها منازعه كرد آنگاه محمد چيزى از ريش وى را بكند و آن را پيش طاهر برد و به دو بشارت داد .\r\nگويد : ضربت طاهر مايهء فتح بود و به همين سبب آن روز ذو اليمينين نام گرفت كه شمشير را به هر دو دست گرفته بود .\r\nگويد : ياران على تير بر گرفتند كه به ما تير اندازى كنند و من كشته شدن على را ندانستم تا وقتى كه گفتند : « به خدا امير كشته شد . » و تا دو فرسخ به تعقيب آنها رفتيم . دوازده بار به مقابلهء ما ايستادند كه پيوسته هزيمتشان كرديم . طاهر پسر تاجى به من رسيد كه سر على بن عيسى را همراه داشت . على قسم ياد كرده بود كه سر احمد را به نزد منبرى كه محمد را بر آن خلع كرده بود بياويزد و نيز گفته بود كه در رى براى وى ناهار مهيا كنند .\r\nگويد : بازگشتم و كيسه اى چرمين يافتم\r\n( 394 از آن على كه پيراهنى و جبه اى و روپوشى در آن بود كه پوشيدم و به سپاس خداى تبارك و تعالى دو ركعت نماز\r\n","description":"","footnote":"","page_name":" 5435 ","page_number":371},
  {"content":"\r\nبكردم .\r\nگويد : در اردوگاه على هفتصد كيسه يافتيم كه در هر كيسه هزار درم بود تعدادى استر نيز يافتيم كه صندوق بار داشت و به دست بخارى بود كه ناسزايش مىگفتند ، پنداشته بودند كه مال است و چون صندوقها را شكستند شراب سوادى در آن بود كه بنا كردند قرابه ها را پخش كنند و گفتند تلاش كرديم كه بنوشيم .\r\nاحمد بن هشام گويد : به خيمه گاه طاهر رفتم ، آزرده بود كه از او باز مانده‌ام گفت : « مژده ! اين سر على است . » گويد : طاهر به سپاس خداى همه غلامان خويش را آزاد كرد . پس از آن على را بياوردند كه ياران دو دستش را به دو پايش بسته بودند . بر چوبى بود ، چنان كه بر خر مىبرند ، دستور داد كه وى را در نمدى پيچيدند و در چاهى انداختند .\r\nگويد : طاهر خبر را براى ذو الرياستين نوشت .\r\nگويد : از مرو تا آنجا نزديك دويست و پنجاه فرسنگ بود و كيسهء نامه شب جمعه و شب شنبه و شب يك شنبه در راه بود و روز يكشنبه به آنها رسيد .\r\nذو الرياستين گويد : ما هرثمه را فرستاده بوديم و سلاح فراهم آورده بوديم آن روز حركت كرد ، مأمون نيز از او بدرقه كرد . به مأمون گفتم : « نبايد بر وى تا به تو سلام خلافت گويند كه اين بر تو مسلم شود . بيم اين هست كه گويند ميان دو برادر صلح مىشود ، وقتى به تو سلام خلافت گويند بازگشتن نتوانى . » گويد : من و هرثمه و حسن به سهل به دو سلام خلافت گفتيم ، شيعيان مأمون نيز چنان كردند ، وقتى بازگشتم خسته و وامانده بودم كه براى فراهم آوردن لوازم هرثمه سه روز نخفته بودم . خادم به من گفت : « اينك عبد الرحمان بن مدرك » وى عهده دار بريد بود ما منتظر كيسهء نامه بوديم ، به سود ما باشد يا زيانمان . عبد الرحمان در آمد و خاموش ماند ، گفتمش واى تو چه خبر دارى ؟\r\n","description":"","footnote":"","page_name":" 5436 ","page_number":372},
  {"content":"\r\nگفت : « فيروزى . » نامه طاهر بود به من به اين مضمون :\r\n« خدا بقاى ترا دراز كند و دشمنانت را سركوب كند و هر كه را دشمنت دارد به فداى تو كند . در اين وقت كه به تو مىنويسم سر على بن عيسى پيش روى من است و انگشترش در انگشتم ، سپاس خداى را پروردگار جهانيان . » گويد : شتابان سوى خانه امير مؤمنان رفتم ، غلام با جامه سياه از پى من رسيد . به نزد مأمون در آمدم و به دو مژده دادم و نامه را براى وى خواندم . دستور داد مردم خاندان وى و سرداران و بزرگان قوم را حاضر كنند ، كه در آمدند و به دو سلام خلافت گفتند . پس از آن به روز سه شنبه سر على وارد شد كه آن را در خراسان بگردانيدند .\r\n( 395 حسن بن سعيد گويد : به سال صد و نود و چهارم فرمان به طاهر داديم و تاكنون فرمان وى استمرار دارد .\r\nمحمد بن يحيى نيشابورى گويد : وقتى خبر مرگ و كشته شدن على بن - عيسى به نزد محمد بن زبيده رسيد بر كنار شط ماهى مىگرفت . به كسى كه به دو خبر داده بود گفت : « واى تو ، و لم كن كه كوثر دو ماهى گرفته اما من هنوز چيزى نگرفته‌ام . » گويد : يكى از حسودان طاهر مىگفت : « على بر او غلبه مىيابد . » مىگفت :\r\n« طاهر چگونه تاب نبرد على دارد كه سپاه وى بسيار است و مردم خراسان اطاعتش مىكنند . » اما وقتى على كشته شد مقر شد و گفت : « به خدا اگر طاهر به تنهايى با وى رو به رو شده بود با وى و سپاهش نبرد مىكرد تا غلبه يابد يا پيش روى او كشته شود . » يكى از ياران على كه جنگاورى دلير بود دربارهء كشته شدن وى شعرى گفت به اين مضمون :\r\n« شير درنده را بنزد وى ديديم\r\n","description":"","footnote":"","page_name":" 5437 ","page_number":373},
  {"content":"\r\n« هرگز از تلاقى دشمن باك نداشته بوديم .\r\n« وقتى حمله مىبرد و آشكار مىشد « با مرگ و حادثات سخت مقابل مىشديم « اما وقتى تلاقى كرديم ، جمع ما بلرزيد .\r\n« و مرگ بيامد و پرده برخاست .\r\n« دلير ما و سرور ما را بكشت « گويى قضا به كف وى بود . » گويد : و چون خبر كشته شدن على بن عيسى به محمد رسيد فضل از زبان محمد كس پيش نوفل ، خادم مأمون فرستاد كه در بغداد نماينده و خزانه دار و سرپرست كسان و فرزندان و املاك و اموال مأمون بود و هزار هزار درمى را كه رشيد به مأمون داده بود از او بگرفت و املاك و مستغلات وى را كه در سواد بود بگرفت و از جانب خويش عاملان بر آن گماشت و عبد الرحمان ابناوى را با نيرو و لوازم روانه كرد كه در همدان فرود آمد . در آن وقت يكى از عبد الله بن خازم شنيده بود كه مىگفته بود : « محمد مىخواهد با تدبير و پشتيبانى واژگونهء خويش كوهها را از پيش بر دارد و سپاهها را پراكنده كند . هرگز ، هرگز ، به خدا چنان است كه شاعر سلف گويد :\r\n« خداى دفاعى را « كه سرپرست آن تو باشى « به تباهى مىكشاند . »\r\n( 396 راوى گويد : وقتى محمد براى پسر خويش موسى بيعت گرفت و على بن - عيسى را فرستاد شاعرى از مردم بغداد كه سرگرمى محمد را به تفريح و بيهوده - سرى و رها كردن امور به دست على و فضل بن ربيع ديده بود ، در اين باب گفت :\r\n","description":"","footnote":"","page_name":" 5438 ","page_number":374},
  {"content":"\r\n« خيانت وزير و فسق امام و جهالت مشير « خلافت را به تباهى داد .\r\n« فضل ، وزير است و بكر مشير است « و چيزى مىخواهند كه مايهء مرگ امير است « اين بجز راه غرور رفتن نيست « و بدترين راهها به راه غرور رفتن است .\r\n« لواط خليفه شگفتى آور است « و نصيب وزير از آن شگفت آورتر است .\r\n« اين بر مىشود و بر آن بر مىشوند « قسم به دينم كه اختلاف امور چنين است .\r\n« اگر از هم كمك مىخواستند و اين به آن در بود « كارى نهان مىكردند .\r\n« ولى اين به كوثر مىسپوزد « و ابزار خر آن را آسوده نمىكند .\r\n« عملشان زشت و رسواست « و چون شاش شتر به خلاف همديگرند .\r\n« از آن و اين شگفتتر آنكه « ما با كودك خردسالى بيعت مىكنيم « كسى كه نمىتواند . . . ن خود را بشويد .\r\n« و دامن دايه به شاش وى آلوده است « و اين از عمل فضل است و بكر « كه مىخواهند مكتوب آشكار را بشكنند .\r\n« اگر روزگار ، روزگار واژگونه نبود\r\n","description":"","footnote":"","page_name":" 5439 ","page_number":375},
  {"content":"\r\n« اين دو كس نه در كاروان بودند ، نه در سپاه [ 1 
  ] « ولى فتنه هاست همانند كوهها « كه در اثناى آن بى سر و پاى حقير بالا مىرود .\r\n« صبورى بايد كه در صبر نيكى بزرگ هست « اگر صبر مردم صبور به سر آمده « اى پروردگار زودتر جان آنها را بگير « و به عذاب جهنمشان ببر « فضل و ياران وى را منكوب كن « و در اطراف اين پلها بياويزشان [ 2 
  ] . » گويند : وقتى محمد دربارهء بيعت پسر خويش موسى به مأمون پيام داد و در اين باب كسان پيش وى فرستاد ، مأمون به جواب نامهء وى نوشت :\r\n( 397 « اما بعد ، نامهء امير مؤمنان به من رسيد كه وضع مرا كه تحقير وى « را نپذيرفته بودم و به خلاف حق معترف آن نشده بودم نپسنديده بود . به « دينم قسم اگر امير مؤمنان به معرض انصاف آيد و جز بدان كار نكند و به « نارواى ترك انصاف نپردازد ، مقالت وى قرين حجت شود و ترك اطاعت « وى موجب شود كه حجت بر من افتد . اما وقتى من معترف انصافم و او\r\n\r\n","description":"","footnote":"\r\n[ 1 
  ] مثل معروف عربى : لا فى العير و لا فى النفير ، دربارهء مردم حقير كه در بين جماعت جايى ندارند گفته مىشود .\r\n[ 2 
  ] اين شعر بيش از انتظار عريان ، فساد و تباهكارى و سياهكارى پسران آن ربا خوار بزرگ و بوجار لنجان را كه در مكه بت مىپرستيد و در مدينه خداشناس مىشد چنان خوب مىنمايد كه فقيه و مفسر و مورخ موقرى همانند طبرى نيز از نقل آن چشم پوشيدن نتوانسته است . تفصيل اين فضايح جهانگير را در شبهاى بغداد هزار و يك شب يا ديوان حسن بن هانى ، ابو نواس ايرانى - نسب كه خود سنگ آسياى اصمعى و حماد راويه بود و به دوران ريش مدتها همدم و يار شبا روز محمد به اصطلاح امير مؤمنان بود ، بخوانيد تا بدانيد كه فضاحت و رسوايى گروه برتران اگر نه چون روزگار ، دست كم چون تاريخ قديمى است ( م )\r\n","page_name":" 5440 ","page_number":376},
  {"content":"\r\n« تارك آن ، بهتر است كه در كار خويش حق را رعايت كند و بدان پابند « شود و از خويش انصاف دهد . آنگاه اگر من تسليم حق شدم خاطر وى « را آسوده‌ام و اگر دريغ كردم ، حق بر ضد من باشد ، اما وعده و وعيدى « كه از بركت اطاعت و نكبت مخالفت خويش داده بود ، مگر كسى كه در « كردار خويش پابند حق نباشد ، براى اعتماد به گفتار خويش جايى نهاده « است . و السلام . » گويد : و هم مأمون وقتى قصد على بن عيسى را بدانست به دو نوشت :\r\n« اما بعد تو در سايهء دعوتى بسر مىبرى كه پيوسته تو و سلفت « در مقام دفاع از آن بوده‌ايد و به حفاظت آن و رعايت حق آن توجه داشته‌ايد « و اين را بر امامان خويش محقق كرده‌ايد و به طناب جماعت خويش چنگ « زده‌ايد و خويشتن را به اطاعت واداشته‌ايد و بر ضد مخالفان خويش همدست « بوده‌ايد و يار و برادر موافقان خويش ، كه آنها را بر پدران و فرزندان مرجح « ميداشته‌ايد و در سختى و سستى همانند آنها عمل ميكرده‌ايد ، چيزى را همانند « موجبات الفتتان مايه صلاح خويش نميدانسته‌ايد و نه چيزى را همانند « موجبات تفرقه ، مايه خلاك خويش . و هر كه را از اين ميگشته برون از « طريقت حق ميدانسته‌ايد و بر ضد اينان ، شمشيرهاى خشم خداى بوده‌ايد « و چه بسيار كس از آنها كه به سرزمين درندگان افتاد و كشته بىجان شد « كه بادها بر او ميوزيد و درندگان به كشتنگاه وى ميشد كه وى سرانجام « خويش رفت ، بجز نصيب حاضر خويش . امامان براى اينتان به كار ميگرفتند « كه در كارهايشان مورد اعتماد و اطمينان بوديد و تو بر اكثر معتمدان و « خواص دعوت تقدم داشتى چندان كه خدايت به نخبه اهل دعوت كرد كه « به بيشتر كارهاى امت خويش ميپرداختى كه اگر ميگفتى نزديك شويد نزديك « ميشدند و اگر اشاره ميكردى كه پيش آييد پيش ميامدند و اگر بجاى ميماندى\r\n","description":"","footnote":"","page_name":" 5441 ","page_number":377},
  {"content":"\r\n« درنگ ميكردند و بىحركت ميماندند ، بموافقت تو و اطمينان به نيكخواهيت .\r\n« كه نعمت تو به خويشتن فزونى ميگرفت و نعمت آنها از اطاعت تو فزونى « ميگرفت . تا بجايى رسيدى\r\n( 398 كه اكنون هستى و بيشتر ايام تو در آن سپرى « شده كه از پس آن خاتمه عملت يا نكو خواهد بود كه اعمال صالح پيشينت « نيز پسنديده شود يا بخلاف آن كه كوشش پيشينت به گمراهى رود .\r\n« اى ابو يحيى ، حال اهل نعمت خويش و زمامداران قائم به حق « امامت خويش را مىبينى كه قرار و پيمانى را كه با قسمهاى سخت و « ميثاقهاى مؤكد در استحكام آن عمل كرده اى و كار گرفتن آن را عهده كرده اى « آشفته و سست ميكنند . از خواص آغاز كرده‌اند تا به عامه مسلمانان رسيده ، « مىبينى كه چه رخ ميدهد كه مايه اختلاف كلمه است و فرقت امت و پراكندگى « جماعت و خطر تبديل نعمت و زوال آنچه امامان سلف استوار كرده‌اند .\r\n« وقتى نعمت از متصديان امور زوال يابد ، زوال آن بشما نيز رسد كه خدا « حال قومى را تغيير ندهد تا حال خويش را تغيير دهند [ 1 
  ] آنكه به « رواج اين نميكوشد تنها بر ضرر خويش و بر كنار از حاملان دعوت و « عهده داران حرمت آن نميكوشد ، آنها را بمعرض اين آورده‌اند كه لقمهء « دشمنان خويش شوند و طعمه قومى كه پنجه هايشان را در خونشان فرو برند .\r\n« مقام تو چنانست كه اگر بگويى بگفته ات گردن نهند و اگر اشاره كنى در « نيكخواهيت بدگمانى نيارند و بجز ترجيح حق بنزد اهل حق نيز اعتبار « يا بى . آنكه از حق جدايى گيرد و نصيبى گذران يابد و خويشتن را « در سرانجام به هلاكت دهد همانند آن نيست كه حق را اعانت كند و سر - « انجام نيك يابد با نصيب موفور حال . اين تقاضا نه بخاطر تو است و نه\r\n\r\n","description":"","footnote":"\r\n[ 1 
  ] إِنَّ الله لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ 13 : 11 . سوره رعد آيه 12\r\n","page_name":" 5442 ","page_number":378},
  {"content":"\r\n« به ضرر تو ، بلكه حقى است كه بر حرمت تو فرض است و پاداش آن به عهده « پروردگار است و امت تو كه حق را در ميانشان به پا ميدارى . اگر از گفتار « و كردار فرو ماندى ، بجايى شو كه به خويشتن در امان باشى و مطابق راى « خويش كار كنى ، بنزد كسى شو كه عمل نيك تو را پذيره باشد و بنزد اموال « و املاك خويش باشى ، برعايت خداى و خدا بس تكيه گاهى است . اگر از « بيم جان خويش اين كار ميسرت نباشد ، دست بدار و چندان كه بيم زحمت « نباشد سخن حقى بگوى ، شايد كسى پيروى كند و نهى ترا پذيره شود .\r\n« راى خويش را با من بگوى تا آن را بدانم . ان شاء الله . » گويد : على نامه را به نزد محمد برد و طرفداران پيمان شكنى در كار تحريك وى جان گرفتند و آتش وى را بيفروختند . شدت قدرتجويى و زبونى طبيعت او بدين كار كمك كرد و كار را به فضل بن ربيع سپرد كه به دستيارى او قيام كند .\r\nگويد : نامه ها ذو الرياستين به آن كس كه فضل در كار خويش با وى مشورت مىكرده بود مىرسيد\r\n( 399 كه اگر قوم در كار مخالفت مصمم شدند دقت كن كه كار آن را به على بن عيسى سپارند . ذو الرياستين على را خاص اين كار مىخواست كه در مردم خراسان اثر بد داشت و بر كراهت وى همدل بودند و عامه به نبرد وى راغب بودند .\r\nگويد : فضل با آن كس كه مورد مشورت وى بود مشورت كرد كه گفت :\r\n« على بن عيسى است كه اگر اين كار را عهده كند در ولايتهاى خراسان هيچكس به كار آيى و كفايت و منزلت چون وى نباشد كه مدتى دراز ولايتدار بوده و در ميان آنها بر آوردگان بسيار دارد بعلاوه او پير دعوت است و باقيمانده اهل تشيع . » گويد : پس اتفاق كردند كه على را بفرستند و نتيجهء فرستادن وى چنان شد كه\r\n","description":"","footnote":"","page_name":" 5443 ","page_number":379},
  {"content":"\r\nشد .\r\nگويد : به سبب فرستادن على دو سپاه براى مأمون فراهم آمد ، سپاهى كه به كمك آنها با وى نبرد مىكرد ، عامهء مردم خراسان نيز با وى مخالف بودند به سبب تأثير بدى كه در آنها داشت . اين راى مايهء خطر بود مگر به نزد كسانى كه على را چنان كه بود نمىشناختند و از رخدادها كه براى وى و سلف وى شده بود بىخبر بودند و كار وى و كشته شدنش چنان شد كه شد .\r\nعمرو بن حفص وابستهء محمد گويد : در دل شب به نزد محمد در آمدم من از خاصان وى بودم و آنجا كه هيچيك از غلامان و اطرافيانش به دو راه نمىيافت ، من به دو راه مىيافتم . ديدمش كه شمع پيش روى وى بود و همى انديشيد ، سلامش گفتم .\r\nپاسخ مرا نداد . بدانستم كه به تدبير يكى از كارهاى خويش است ، همچنان بالاى سرش ايستاده بودم ، تا بيشتر شب برفت ، آنگاه سر برداشت و گفت : « عبد الله بن خازم را پيش من آر . » گويد : به نزد عبد الله رفتم و وى را ببردم . محمد همچنان با وى به گفتگو بود تا شب برفت .\r\nگويد : شنيدم كه عبد الله مىگفت : « ترا به خدا اى امير مؤمنان نخستين خليفه اى مباش كه پيمان خويش را مىشكند و از قرار خويش تخلف مىكند و قسم خويش را سبك مىگيرد و نظر خليفهء پيشين را رد مىكند . » محمد گفت : « پدرت خوب ، خاموش باش ، راى و نظر عبد الملك از تو بهتر و كاملتر بود كه مىگفت : « دو نر در يك دسته شتر نگنجد . » عمرو بن حفص گويد : شنيدم كه محمد به فضل بن ربيع مىگفت : « واى تو اى فضل با وجود عبد الله و تعرض وى زندگى نيست ، ناچار بايد او را خلع كرد » « فضل او را در اين باب تأييد مىكرد و وعده ميداد كه عمل كند . محمد مىگفت :\r\n« پس كى ؟ وقتى بر خراسان و ولايتهاى مجاور آن تسلط يافت ؟ »\r\n","description":"","footnote":"","page_name":" 5444 ","page_number":380},
  {"content":"\r\nيكى از خادمان محمد گويد : وقتى محمد مصمم شد مأمون را خلع كند و براى پسر خويش بيعت بگيرد سران سرداران را فراهم آورد و به يكايك آنها عرضه مىكرد كه نمىپذيرفتند\r\n( 400 وى مىشد كه كسانى او را تأييد مىكردند تا به خزيمة بن خازم رسيد و در اين باب با وى مشورت كرد كه گفت : « اى امير مؤمنان هر كه با تو راست گويد دغلى نكرده ، سرداران را به كار خلع جرى مكن كه ترا نيز خلع كنند به پيمان شكنيشان وامدار كه پيمان و بيعت ترا نيز بشكنند كه خيانتگر بىيار ماند و پيمان شكن شكسته شود . » گويد : وقتى على بن عيسى بن ماهان بيامد محمد لبخند زد و گفت :\r\n« پير اين دعوت و دندان اين دولت مخالفت امام خويش نمىكند و اطاعت وى را سبك نمىگيرد . » گويد : آنگاه على را به محلى بالا برد كه پيش از آن نديده بودم كه بدانجا بالا برد . گويند او نخستين كس از سرداران بود كه خلع عبد الله را پذيرفت و از راى محمد پيروى كرد .\r\nابو جعفر گويد : وقتى محمد مصمم شد مأمون را خلع كند ، فضل بن ربيع به دو گفت : « اى امير مؤمنان دستاويز به او مده ، برادر تست شايد به خوشى به اين كار گردن نهد ، در اين صورت از زحمت وى رسته اى و از نبرد و دشمنى وى به سلامت مانده اى . » گفت : « چه كنم ؟ » گفت : « نامه اى به دو مىنويسى كه به وسيله آن دل وى را خوش كنى و وحشت وى را آرام كنى و بخواهى كه آنچه را به دست دارد به تو واگذارد ، كه اين به تدبير نزديكتر است و به نزد كسان نكوتر از آنكه سپاه سوى وى فرستيم و با وى خدعه كنيم . » محمد گفت : « به نظر خويش در اين باب عمل كن . »\r\n","description":"","footnote":"","page_name":" 5445 ","page_number":381},
  {"content":"\r\nگويد : و چون اسماعيل بن صبيح بيامد كه به عبد الله نامه نويسد گفت : « اى امير مؤمنان اينكه از وى بخواهى آنچه را به دست دارد به تو واگذارد موجب بدگمانى و مؤيد بد بينى و سبب حذر كردن است . به دو بنويس و معلومدار كه به دو نيازمندى و قرب وى را دوست دارى كه از راى وى كمك گيرى و از او بخواه كه اين به جلب اطاعت و موافقت وى نزديكتر است . » گويد : فضل گفت : « اى امير مؤمنان گفتار درست همين است كه او مىگويد :\r\nگفت : « پس چنان كه نظر دارد بنويسد . » گويد : پس اسماعيل به دو نوشت : « از نزد امير مؤمنان به عبد الله بن هارون امير مؤمنان .\r\nاما بعد ، امير مؤمنان در كار تو و محلى كه اكنون در آنى از مرز خويشتن ، و اميدى كه از قرب تو دارد از معاونت و همدلى در آنچه خداى از امور بندگان و بلاد خويش به دو سپرده ، تأمل كرد و در آنچه امير مؤمنان رشيد براى تو معين كرده كه عهده كنى و دستور داده كه به خويشتن در آن منفرد باشى انديشه كرد . امير مؤمنان مىخواست كه نه در دينش گناهى باشد و نه در پيمانش خلل كه فرستادن تو به كارى بود كه\r\n( 401 سود آن به مسلمانان مىرسد و صلاح و نتيجهء آن به عامه شان عايد مىشود ، اما امير - مؤمنان بدانست كه حضور تو نزديك وى براى حفظ مرزها و صلاح سپاهيان و حفظ غنيمت و خير عامه بهتر از آنست كه در خراسان ، دور از اهل خانوادهء خويش بمانى و از امير مؤمنان كه خوش دارد از راى و تدبير تو بهره ور شود جدا باشى .\r\nامير مؤمنان نظر دارد كه موسى بن امير مؤمنان را به سرپرستى تو سپارد و كار وى را به امر و نهى تو وا گذارد . به بركت و يارى خداى با اميد گسترده عاقبت نيك و بصيرت نافذ سوى امير مؤمنان آى [ 1 
  ] كه از همه كسانى كه امير مؤمنان در كارهاى\r\n\r\n","description":"","footnote":"\r\n[ 1 
  ] تكرار عنوان امير مؤمنان در اين نامه و ديگر نامه هاى اين بدكارهء دور وى\r\n","page_name":" 5446 ","page_number":382},
  {"content":"\r\nخويش از آنان كمك مىگيرد و بار مصالح مسلمانان و اهل خاندان و متبوعان را از وى بر مىدارند شايسته ترى . » گويد : اين نامه را به عباس بن موسى داد و عيسى بن جعفر و محمد بن - عيسى و صالح مصلىدار ، و گفت آن را به نزد عبد الله مأمون برسانند و گونه اى از نرمى و مدارا نباشد كه با وى نكنند و كار را با وى آسان وا نمايند . بعضى از آنها حامل اموال و تحفه ها و هديه ها نيز بودند و اين به سال صد و نود و چهارم بود .\r\nگويد : اين كسان با نامهء محمد برفتند و چون به نزد عبد الله مأمون رسيدند ، اجازهء ورودشان داد كه مكتوب محمد را با اموال و تحفه ها كه همراهشان فرستاده بود به دو دادند . آنگاه عباس بن موسى سخن كرده ، حمد خدا گفت و ثناى او كرد سپس گفت : « اى امير ، برادرت در كار خلافت بارى گران تحمل مىكند و از نظر در كار كسان زحمت بسيار دارد . در كار خير نيت درست دارد اما در كار عدالت كردن ، وزيران و دستياران و مردم با كفايت ندارد ، با مردم خاندان خويش نيز الفت چندان ندارد . تو برادر و همتاى اويى . در كار خويش از تو كمك مىخواهد و اميد همكارى و همدلى دارد . نمىگوييم كه در كار نيكويى با وى كندى كرده اى و از نصرت وى بازمانده اى . از بيم مخالفت وى نيست كه ترا به اطاعت ترغيب مىكنيم ، حضور تو به نزد وى مايهء مؤانستى بزرگ است و صلاح دولت و قدرت وى .\r\nپس اى امير دعوت برادرت را بپذير و اطاعت وى را برگزين و در كارى كه از تو يارى جسته ياريش كن كه اين اداى حق و پيوستگى خويشاوندى است و صلاح دولت و نيروى خلافت . خدا براى امير در كارهايش رشاد پيش آرد و عواقب\r\n\r\n","description":"","footnote":"\r\n[ 
  ] موسوم به امين به خوبى نشان مىدهد كه پسر زبيده از اين همه بلندپروازى ، پوششى براى - عقده هاى نقص و حقارت خويش مىجسته كه هين منم طاوس عليين شده . در ديگر مجلدات اين كتاب ، اين عقده پوشى را در نامه هاى خليفگان اموى مكرر ديده‌ايم ( م )\r\n","page_name":" 5447 ","page_number":383},
  {"content":"\r\nراى وى را قرين خير و صلاح كند . »\r\n( 402 گويد : آنگاه عيسى بن جعفر سخن آورد و گفت : « خدا را ، خدا را ، بسيار سخن كردن با امير از نادانى است ، و كوتهى در شناسانيدن حق واجب امير مؤمنان ، تقصير است . امير كه خدايش گرامى بدارد از امير مؤمنان دور مانده و ديگر كسان ، از مردم خاندان ، وى را از قرب امير بىنياز نكرده‌اند و به نزد وى كفايت نيست و براى امير جانشين يا عوضى نمىيابد . امير را نيكى برادر و اطاعت پيشواى خويشتن بيشتر از همگان در خور است ، پس امير در مورد آنچه امير مؤمنان به دو نوشته چنان كند كه به موافقت و دلخواه امير مؤمنان نزديكتر است و به نزد وى پسنديده تر كه پيش وى رفتن فضيلت و نصيبى است بزرگ و باز ماندن از او خلل دين است و زيان و ناخوشايندى مسلمانان . » گويد : آنگاه محمد بن عيسى سخن كرد و گفت : « اى امير نمىخواهيم دربارهء حق امير مؤمنان كه بدان معرفت دارى با تو بسيار و مفصل سخن كنيم . دربارهء عنايت و نظر به كار مسلمانان كه بر تو مقرر است همت ترا به حكايت و خطبه تحريك نبايد كرد ، امير مؤمنان مردم لايق و نيكخواه به نزد خويش كم دارد ترا براى دستيارى و تأييد در كارهاى خويش مىخواهد . اگر دعوت امير مؤمنان را اجابت كنى نعمتى است بزرگ كه سود آن به رعيت و مردم خاندان تو مىرسد و اگر به جاى مانى خداى امير مؤمنان را از تو بىنياز مىكند و اين وى را از آن نيت خير و اطمينانى كه از اطاعت و نيكخواهى تو دارد به دور نمىكند . » گويد : آنگاه صالح مصلىدار سخن كرد و گفت : « اى امير ، خلافت سنگين است و ياران كماند و كسانى از مردم خلافجوى عصيانگر كه با اين دولت خدعه مىكنند و قصد دغلى و مخالفت اولياى آن دارند بسيارند . تو برادر امير مؤمنانى و همتاى وى كه صلاح و فساد امور عايد تو و او مىشود كه وليعهد اويى و در حكومت و قدرت وى انباز . امير مؤمنان نامه به تو فرستاده و به دستيارى تو در امورى كه\r\n","description":"","footnote":"","page_name":" 5448 ","page_number":384},
  {"content":"\r\nبراى آن اعانت خواسته اطمينان داشته . اجابت دعوت وى و رفتن پيش او مايهء صلاح بزرگ است در كار خلافت و خوشدلى و آرامش اصل دين و ذمه ، خدا امير را در كارهايش موفق بدارد و آنچه را دوست دارد و براى وى سودمند است برايش مقرر دارد . » گويد : آنگاه مأمون حمد خدا گفت و ثناى او كرد ، سپس گفت : « از حقوق امير مؤمنان كه خدايش گرامى بدارد چيزها گفتيد كه بدان معترفم . مرا به همكارى و دستيارى خوانديد دربارهء چيزهايى كه مىپسندم و به رد آن نمىپردازم . به اطاعت امير مؤمنان مىپردازم و بدانچه مايهء مسرت وى باشد شتاب دارم و دلبستگى .\r\n( 403 اما تأمل موجب وضوح راى است و اعمال نظر مايهء درستى تصميم . در مورد كارى كه امير مؤمنان مرا بدان خوانده به تعلل باز نمىمانم و به ناروا و شتاب بدان نمىپردازم كه بر يكى از مرزهاى مسلمانانم كه دشمنش سرسخت است و نيرومند كه اگر كار آن را مهمل گذارم بيم آن هست كه سپاه و رعيت در ضرر و مكروه افتد و اگر بمانم بيم دارم دستيارى و همكارى و گزينش اطاعت امير مؤمنان كه بدان دلبسته‌ام از دست برود .\r\nپس برويد تا در كار خويش و راى درست دربارهء عزم حركت كه دارم بينديشم ، ان شاء الله . » گويد : پس از آن بگفت تا آنها را منزل دهند و حرمت كنند و با آنها نيكى كنند .\r\nسفيان بن محمد گويد : وقتى مأمون نامه را خواند در كار خويش فرو ماند و مضمون آن را سخت مهم دانست و ندانست كه به جواب آن چه گويد . پس فضل بن - سهل را خواست و نامه را به دو داد كه بخواند و گفت : « در اين باره چه راى دارى ؟ » گفت : « راى من اينست كه به جاى خويش بمانى و اينكه كه چاره دارى تسليم نشوى . » گفت : « چگونه مىتوانم در جاى خويش بمانم و با محمد مخالفت كنم .\r\n","description":"","footnote":"","page_name":" 5449 ","page_number":385},
  {"content":"\r\nدر صورتى كه غالب سرداران و سپاهيان با ويند و بيشتر خزينه ها و اموال به دست وى افتاده و مردم بغداد را عطيه ها و سودها داده و كسان با درمها متمايل مىشوند و اطاعت او مىكنند و چون بدان دست يافتند نگران حفظ بيعت نيستند و به وفاى عهد و اداى امانت رغبت ندارند . » فضل گفت : « وقتى بدگمانى آمد مراقب لازم آيد . من از خيانت محمد بيمناكم و از طمع وى در آنچه به دست تو است هراس دارم . بهتر آنكه در سپاه و نيروى خويش باشى و ميان مردم ولايت خويش بمانى . اگر از جانب وى رخدادى باشد مهيا شوى و با وى مقابله كنى و تدبير كنى اگر خدايت به سبب امانتدارى و نيت پاك بر او ظفر داد كه چه بهتر و اگر صورت ديگر بود با حرمت و عزت مرده اى كه تسليم نشده اى و نگذاشته اى دشمن بر جان و خون تو حكومت كند . » گفت : « اگر اين كار به وقتى پيش آمده بود كه كارم به قوت و امورم به سامان بود ، مشكل آسان بود و تدبير دفع آن ممكن مىنمود ولى وقتى آمده كه خراسان تباه شده و ويران و آبادان آشفته . جيغويه از اطاعت برفته ، خاقان فرمانرواى تبت منحرف شده . شاه كابل آماده مىشود تا بر آن قسمت از ولايتهاى خراسان كه مجاور اوست حمله كند . شاه اترار بنده از پرداخت خراجى كه مىداد دريغ كرده و چارهء هيچيك از اين كارها ميسرم نيست . مىدانم كه محمد رفتن مرا نخواسته\r\n( 404 مگر آنكه شرى در نظر دارد ، جز اين كارى ندانم كه اينجا را رها كنم و به خاقان ، شاه تركان پيوندم و به او و ولايتش پناه جويم كه دست كم بر جان خويش ايمن باشم و از كسى كه مىخواهد مرا مقهور كند و با من خيانت آرد محفوظ مانم . » فضل گفت : « اى امير ، عاقبت خيانت سخت است و از شرى كه به دنبال ظلم و سركشى مىرسد در امان نمىتوان ماند . اى بسا به ذلت افتاده كه به عزت رسيده و مغلوبى كه باز غالب و مسلط شده . فيروزى به قلت و كثرت نيست . محنت مرگ از محنت ذلت و ستم كشى آسانتر است ، راى من اين است كه از اينجا كه هستى دور نشوى و جدا\r\n","description":"","footnote":"","page_name":" 5450 ","page_number":386},
  {"content":"\r\nاز سرداران و سپاهيان خويش ، چونان سر جدا از تن پيش محمد نروى كه حكم خويش را دربارهء تو روان كند و در جملهء مردم مملكت وى در آيى بىآنكه به پيكار و نبردى دست زده باشى و خويشتن را معذور كرده باشى . » « به جيغويه و خاقان بنويس و آنها را بر ولايتهاشان گمار و وعده بده كه در نبرد شاهان تأييدشان مىكنى ، چيزى از هديه ها و تحفه هاى خراسان براى شاه كابل بفرست و از او صلح بخواه كه وى را بدان راغب خواهى يافت . خراج اين سال شاه اترار بنده را به دو واگذار و آن را جايزه اى پندار كه به دو داده اى . آنگاه اطراف خويش را فراهم آر و نيرومندان سپاهت را به خويشتن پيوسته كن ، آنگاه سواران را به مقابلهء سواران فرست و مردان را به مقابله مردان ، اگر ظفر يافتى كه چه بهتر و گر نه مىتوانى چنان كه نيت دارى به خاقان ملحق شوى . » گويد : عبد الله صدق گفتار وى را بدانست و گفت : « در اين مورد و ديگر كارهاى من مطابق راى خويش عمل كن . » وى به اين عصيانگران نامه ها فرستاد كه خشنود شدند و اطاعت آوردند ، به كسانى از سرداران و سپاهيان كه از مرو غايب بودند نامه نوشت و آنها را به نزد خويش آورد . به طاهر بن حسين كه در آن وقت از جانب عبد الله ، عامل رى بود نوشت و دستور داد كه ناحيهء خويش را مضبوط دارد و اطراف خويش را فراهم آرد و آماده و مراقب باشد مبادا سپاهى به طرف وى آيد يا گروهى به دو هجوم برند .\r\nگويد : پس طاهر آمادهء نبرد شد و مهيا شد كه محمد را از ولايتهاى خراسان دفع كند . به قولى عبد الله ، فضل بن سهل را پيش خواند و دربارهء كار محمد با وى مشورت كرد كه گفت : « اى امير ، امروز را مهلتم ده ، صبحگاهان مىآيم و راى خويش را مىگويم . » گويد : پس همه شب را در انديشه گذرانيد و صبحگاهان پيش عبد الله رفت و به دو گفت كه در ستارگان نظر كرده و ديده كه او بر محمد غالب مىشود و سرانجام\r\n","description":"","footnote":"","page_name":" 5451 ","page_number":387},
  {"content":"\r\nاز آن وى است . پس عبد الله بر جاى خويش بماند و بر نبرد و مقابلهء محمد يك دله شد .\r\n( 405 گويد : و چون عبد الله امور خراسان را استوار داشت چنين نوشت : « به بندهء خدا امير مؤمنان از عبد الله بن هارون . اما بعد نامهء امير مؤمنان به من رسيد .\r\nمن يكى از عاملان ويم و يكى از دستياران وى كه رشيد صلوات الله عليه به من دستور داده ، مقيم اين مرز باشم و با هر كس از دشمنان امير مؤمنان كه به كيد مردم آن برخيزد كيد كنم . قسم به دينم كه اقامت من در اينجا براى امير مؤمنان مفيدتر و براى مسلمانان سودمندتر از آن است كه پيش امير مؤمنان آيم ، گرچه از قرب وى خوشدل و از ديدار نعمت خداى به نزد وى خرسند مىشوم . اگر چنان بيند كه مرا بر كارم به جا نهد و از آمدن به نزد خويش معاف دارد ، چنين كند ، انشاء الله ، و السلام . » گويد : آنگاه عباس بن موسى و عيسى بن جعفر و محمد و صالح را پيش خواند و نامه را به آنها داد و نيز جايزه هاى نيكو داد و از تحفه هاى خراسان آنچه ميسرش بود براى محمد فرستاد و از آنها خواست كه كار وى را به نزد محمد نكو جلوه دهند و عذر وى را بگويند .\r\nسفيان بن محمد گويد : وقتى محمد نامهء عبد الله را خواند بدانست كه مأمون در كار آمدن از وى پيروى نمىكند . پس عصمة بن حماد سالار كشيكبانان خويش را فرستاد و به دو گفت كه پادگانى ما بين همدان و رى نهد و بازرگانان را نگذارد كه آذوقه اى سوى خراسان برند و رهگذران را تفتيش كند كه نامه هايى از اخبار و مقاصد وى همراهشان نباشد ، و اين به سال صد و نود و چهارم بود .\r\nگويد : پس از آن به كار نبرد مأمون مصمم شد ، على بن عيسى را پيش خواند و وى را سالار پنجاه هزار سوار و پياده از مردم بغداد كرد و دفترهاى سپاه را به دو\r\n","description":"","footnote":"","page_name":" 5452 ","page_number":388},
  {"content":"\r\nداد و دستور داد كه هر كه را خواست به ديدار برگزيند و هر كه را خواست امتياز بخشد و هر كه را خواست هشتادى كند . سلاح و بيت المالها را به او سپرد آنگاه سوى مامون روانه شدند .\r\nيزيد بن حارث گويد : وقتى على خواست سوى خراسان حركت كند سوار شد و به دارم جعفر رفت و با وى وداع كرد ، ام جعفر گفت : « اى على ، گرچه امير مؤمنان پسر من است و همه مهربانى من خاص اوست و همه نگران اويم اما نسبت به عبد الله نيز دلبستگى دارم و از آزار و ناخوشايندى كه به دو رسد بيمناكم . پسر من شاهى است كه با برادر خويش در كار قدرت همچشمى دارد\r\n( 406 و بر آنچه به دست اوست غيرت آورده ، اما مرد بزرگ گوشت خويش را مىخورد اما از ديگرى ممنوع مىدارد ، حق پدر و برادران عبد الله را رعايت كن و با وى سخن درشت مگوى كه همسنگ او نه اى . با وى همانند بردگان سختى مكن ، كنيزى يا خادمى را از او باز مدار . غل و بند بر او منه . در اثناى حركت با وى خشونت مكن و با وى همراه مشو . پيش از او بر منشين تا ركاب وى را بگيرى . اگر ناسزايت گفت از او تحمل كن . اگر ناروا گفت جوابش مگوى » گويد : آنگاه بندى از نقره به دو داد و گفت : « اگر به دست تو افتاد وى را با اين بند بند كن . » على گفت : « دستور ترا مىپذيرم و دربارهء آن مطابق اطاعت تو عمل مىكنم » گويد : محمد خلع مامون را عيان كرد و براى دو پسرش موسى و عبد الله در همه آفاق بيعت گرفت ، بجز خراسان . به هنگام بيعت ، بنى هاشم و سرداران و سپاهيان را مال و جايزه داد موسى را الناطق بالحق ناميد و عبد الله را القائم بالحق .\r\nگويد : آنگاه على بن عيسى هفت روز رفته از شعبان سال صد و شصت و پنجم از بغداد برفت تا در نهروان اردو زد . محمد نيز با وى برون شد و او را بدرقه\r\n","description":"","footnote":"","page_name":" 5453 ","page_number":389},
  {"content":"\r\nكرد ، سرداران و سپاهيان بر نشستند ، بازارها به پا شد ، صنعتگران و فعلگان همراه وى شدند . گويند اردوگاه وى با سرا پرده ها و لوازم و بارها يك فرسنگ بود .\r\nيكى از مردم بغداد گويد : سپاهى نديده بودند كه مردان بيشتر و اسبان خوبتر و سلاح بهتر و لوازم بيشتر و وضع كاملتر از سپاه على داشته باشد .\r\nعمرو بن سعيد گويد : وقتى محمد از در خراسان گذشت فرود آمد و پياده رفت و سفارش آغاز كرد و گفت : « سپاه خويش را از آزار رعيت و غارت مردم و دهكده ها و بريدن درخت و تجاوز به زنان بازدار . يحيى بن على را بر رى گمار و سپاه بسيار به دو پيوسته كن و بگوى تا مقررى سپاه خويش را از در آمد خراج آنجا بدهد . از هر - ولايت كه مىگذرى يكى از ياران خويش را بر آنجا گمار . هر كس از سپاهيان خراسان و سران آن سوى تو آمد وى را حرمت كن و جايزهء نكو ده . برادرى را به جاى برادر عقوبت مكن . يك چهارم خراج را از مردم خراسان بردار . هر كه را تيرى به جانب تو اندازد يا يكى از يارانت را با نيزه بزند امان مده . وقتى بر عبد الله تسلط يافتى اجازه مده كه بيش از سه روز بماند . وقتى روانه اش كردى همراه معتمدترين ياران تو باشد اگر شيطان فريبش داد\r\n( 407 و با تو مقابله كرد بكوش تا اسيرش كنى . اگر از دست تو به يكى از ولايتهاى خراسان گريخت به خويشتن سوى وى رو . همهء آنچه را به تو سفارش كردم فهميدى ؟ » گفت : « بله ، اى امير مؤمنان كه خدايت قرين صلاح بدارد » گفت : « به بركت و يارى خداى حركت كن » گويند : منجم على به نزد وى آمد و گفت : « خداى امير را قرين صلاح بدارد چه شود اگر براى حركت در انتظار صلاح ماه بمانى كه نحوست بر آن غالب است و سعد از آن افتاده و برفته » على گفت : « اى غلام مقدمه دار را بگوى طبل خويش را بزند و پرچم را پيش ببرد كه ما فساد و صلاح ماه را نمىشناسيم ، جز اينكه هر كه با ما مقابله كند با وى\r\n","description":"","footnote":"","page_name":" 5454 ","page_number":390},
  {"content":"\r\nمقابله مىكنيم . هر كه با ما به صلح باشد با وى به صلح باشيم و از او دست مىداريم و هر كه با ما نبرد كند و پيكار كند شمشير را از خونش سيراب مىكنيم .\r\nاز فساد ماه باك نداريم كه تصميم داريم در نبرد نيك بكوشيم و با دشمن كار زار كنيم . » ابو جعفر گويد : يكى از سپاهيان گفته بود : از جمله كسانى بودم كه با سپاه على بن عيسى برون شدند ، وقتى از حلوان گذشت كاروانهاى خراسان به دو رسيد ، از آنها خبر مىپرسيد كه از وضع خراسان مطلع شود . مىگفتند : طاهر مقيم راى است كه ياران خويش را سان مىبيند و لوازم خويش را ترميم مىكند » على مىخنديد و مىگفت : « طاهر كيست ، به خدا خارى از شاخسار من است يا شررى از آتش من ، كسى همانند طاهر سالار سپاهها نمىشود و به كارزار نمىپردازد . » گويد : آنگاه به ياران خويش نگريست و گفت : « ميان شما و اينكه چون درخت از طوفان سخت درهم بشكند ، جز اين فاصله نيست كه خبر عبور ما را از گردنهء همدان بشنود كه بزغالگان نيروى شاخ زنى ندارد و روباهان تاب مقابلهء شير نيارد ، اگر طاهر در جاى خويش بماند ، نخستين هدف لبهء شمشيرها و نوك نيزه ها مىشود . » يزيد بن حارث گويد : وقتى على بن عيسى به گردنهء همدان رسيد به كاروانى برخورد كه از خراسان مىآمد ، از آنها خبر پرسيد ، گفتند : « طاهر مقيم رى است و براى كارزار آماده شده و لوازم نبرد گرفته ، از خراسان و ولايتهاى اطراف پيوسته مدد به او مىرسد و هر روز ، كارش بزرگ مىشود و يارانش فزونتر مىشوند\r\n( 408 و چنان مىدانند كه وى سالار سپاه خراسان است . » على گفت : « آيا از خراسان كسى كه در خور اعتنا باشد آمده ؟ » گفتند : « نه ، ولى كارهاى آنجا آشفته است و مردم آنجا هراسانند . »\r\n","description":"","footnote":"","page_name":" 5455 ","page_number":391},
  {"content":"\r\nگويد : على دستور داد روان شوند و منزلها را بسپرند و به ياران خويش گفت :\r\n« نهايت قوم رى است اگر آن را پشت سر نهيم شكسته شوند و نظامشان آشفته شود و جماعتشان پراكنده شود . » گويد : آنگاه نامه ها سوى شاهان ديلم و جبال طبرستان و شامان ماوراى آن فرستاد و وعدهء عطيه ها و جايزه ها داد و تاجها و بازوبندها و شمشيرهاى مزين به طلا به آنها هديه كرد و دستورشان داد كه راه خراسان را ببرند و هر كه را مىخواهد به كمك طاهر رود باز دارند و آنها پذيرفتند . » گويد : آنگاه برفت تا به اول ولايت رى رسيد ، مقدمه دار وى بيامد و گفت :\r\n« خداى امير را باقى بدارد بهتر است خبرگيران بفرستى و پيشتازان روانه كنى و جايى بجويى كه در آنجا اردو زنى و خندقى براى ياران خويش آماده كنى كه در آن ايمن باشند كه اين درستتر است و براى سپاه مايهء آرامش خاطر . » گفت : « براى كسى همانند طاهر تدبير و احتياط نمىكنند . كار طاهر به يكى از دو چيز مىكشد يا در رى حصارى مىشود و مردم رى به دو شبيخون مىزنند و زحمتش را از ما بر مىدارند ، يا وقتى كه سواران و سپاهيان ما نزديك وى شوند رى را رها مىكند و پشت مىكند و باز مىگردد . » گويد : يحيى بن على پيش وى آمد و گفت : « پراكندگان سپاه را فراهم آر و بر سپاه خويش از شبيخون برحذر باش ، وقتى سواران را مىفرستى گروه كافى فرست ، سپاهها را به سستى سامان نمىدهند و تدبير نبردها را با غرور نمىكنند .\r\nمقتضاى اطمينان اين است كه احتياط كنى و نگويى كه حريف من طاهر است ، بسا باشد كه شرارهء نهان ، آتش بزرگ شود و رخنهء سيل كه فريب خورند و آن را سبك گيرند ، درياى عظيم شود . سپاهيان ما نزديك طاهر رسيده‌اند اگر دل به فرار داشت تاكنون نمانده بود . » گفت : « خاموش كه طاهر چنان نيست كه مىپندارى ، مردان وقتى با همگنان\r\n","description":"","footnote":"","page_name":" 5456 ","page_number":392},
  {"content":"\r\nخويش مقابل شوند احتياط مىكنند و وقتى حريفشان همسنگ آنها باشد آمادگى مىگيرند . » عبد الله بن مجالد گويد : على بن عيسى بيامد تا در ده فرسخى رى فرود آمد ، طاهر در رى بود ، درهاى شهر را بسته بود و بر راهها پادگانها نهاده بود و براى نبرد على آماده شده بود .\r\nگويد : طاهر با ياران خويش مشورت كرد ، به دو گفتند كه در شهر رى بماند و چندان كه تواند نبرد را پس اندازد تا از خراسان كمك آيد و سردارى جز\r\n( 409 او كه نبرد را عهده كند ، گفتند : « اقامت تو در رى براى يارانت و خودت مناسبتر است كه آذوقه آسانتر به دست آرند و از سرما محفوظتر است و اگر جنگى شود به خانه ها پناه برند و تعلل و تأخير كنند تا كمكى براى تو برسد يا نيرويى از پشت سر آيد . » طاهر گفت : « راى درست اين نيست كه مىگوييد ، مردم رى از على هراسانند و از آسيب و سطوت وى مىترسند ، از عربان صحرا و اوباش كوهها و مردم دهكده ها كسانى همراه ويند كه مىدانيد ، بيم هست كه اگر به شهر رى هجوم آرد مردم شهر از بيم وى به ما تازند و او را در نبرد ما كمك كنند ، بعلاوه هر قومى كه در ديار خودشان به هراس افتاده‌اند و دشمن به اردوگاهشان در آمده سست و زبون شده‌اند و عزتشان برفته و دشمن بر آنها جرى شده . رأى درست اينست كه شهر رى را پشت سر خويش نهيم اگر خدايمان ظفر داد چه بهتر و گر نه بر آن تكيه كنيم و در كوچه هاى آن بجنگيم و در پناه آن حصارى شويم تا كمك يا نيرويى از خراسان بيايد . » گفتند : « راى درست راى تو است . » گويد : پس طاهر ميان ياران خويش بانگ زد كه برون شدند و در پنج فرسخى رى اردو زدند ، در دهكده اى به نام كلواص . » گويد : محمد بن علاء به نزد طاهر آمد و گفت : « اى امير ! سپاه تو از اين سپاه ترسيده‌اند و دلهايشان از ترس و بيم آن آكنده است ، بهتر است در جاى خويش بمانى\r\n","description":"","footnote":"","page_name":" 5457 ","page_number":393},
  {"content":"\r\nو نبرد را پس اندازى تا ياران تو آنها را از نزديك بنگرند و با آنها مأنوس شوند و ترتيب نبرد آنها را بدانند . » گفت : « نه ، من دستخوش كم تجربگى و كوتاه بينى نمىشوم ، ياران من كمند ، سياهى اين قوم بزرگ است و شمارشان بسيار ، اگر در كار نبرد تعلل كنم و كار را عقب اندازم ، بيم هست كه از قلت و خللگاه ما خبر يابند و همراهان مرا به رغبت يا به ترس استمالت كنند كه بيشتر يارانم از من جدا شوند و اهل صبورى و دفاع از يارى من باز مانند ، ولى مردان را مقابل مردان مىكنم و سواران را با سواران در مىآميزم و به اطاعت و وفايشان اعتماد مىكنم و چون آنكه خير ذخيره مىنهد و به كسب فيض شهادت علاقه دارد ثبات مىكنم . اگر خداى نصرت و ظفر داد همان است كه مىخواهيم و اميد داريم و اگر صورت ديگر بود من نخستين كس نيستم كه نبرد كرده و كشته شده و آنچه به نزد خدا هست بيشتر است و بهتر . » گويد : على به ياران خويش گفت : « سوى اين قوم شتابيد كه شمارشان اندك است و اگر سوى آنها حمله بريد در مقابل ضربت شمشيرها و نيزه ها ثبات نيارند . »\r\n( 410 گويد : آنگاه سپاه خويش را بياراست و پهلوى راست و چپ و قلب كرد ، ده پرچم كرد كه با هر پرچم يك هزار كس بود . پرچمها را يكى يكى پيش فرستاد و ميان هر پرچم يك تيررس فاصله آورد و به اميران آن دستور داد كه وقتى گروه اول نبرد كرد و ثبات كرد و تلاش كرد و نبرد آن دراز شد گروه پشت سر آن پيش رود و آن گروه كه نبرد كرده پس رود ، تا خويشتن را بيارايد و آسايش كند و براى نبرد و تجديد تلاش نيرو گيرد ، كسانى را كه زره و خود داشتند جلو پرچمها نهاد و با ياران دلير و صبور و شجاع خويش در قلب بايستاد .\r\nگويد : طاهر بن حسين سواران خويش را دسته دسته كرد و گروههاى خويش را مرتب كرد و صفهاى خويش را بياراست بر يكايك سرداران و گروهها مىگذشت و مىگفت : « اى دوستان خدا و اهل وفا و شكر ، شما همانند اينان كه مىبينيد نيستيد كه\r\n","description":"","footnote":"","page_name":" 5458 ","page_number":394},
  {"content":"\r\nاهل پيمان شكنى و خيانتند ، اينان آنچه را كه شما محفوظ داشته‌ايد تباه كرده‌اند و آنچه را شما بزرگ داشته‌ايد تحقير كرده‌اند و قسمهايى را كه شما رعايت كرده‌ايد شكسته‌اند ، طالب باطلند و به سبب خيانت و جهالت نبرد مىكنند ، اهل غارت و چپاولند ، اگر چشمها را فرونهيد و قدمها را ثابت كنيد ، خدا وعدهء خويش را عمل كند و درهاى عزت و نصرت خويش را بر شما بگشايد ، با طغيانگران فتنه و زنبوران آتش بر سر دين خويش بجنگيد و با حق خويش باطلشان را پس زنيد كه ساعتى بيش نيست و خدا ميان شما داورى مىكند كه او بهترين داوران است . » گويد : طاهر سخت بياشفت و بنا كرد و مىگفت : « اى اهل وفادارى و راستى صبورى ، صبورى ، ثبات ، ثبات ، » آنگاه كسان به يك ديگر حمله بردند . مردم رى هجوم بردند و درهاى شهر را بستند طاهر بانگ زد : « اى دوستان خدا به آنها كه پيش روى شما هستند پردازيد ، نه به پشت سرتان كه تنها تلاش و صبورى نجاتتان ميدهد . » گويد : دو قوم در هم افتادند و نبردى سخت كردند ، دو گروه ثبات كردند ، پهلوى راست على بر پهلوى چپ طاهر تفوق يافت و آن را به سختى در هم شكست .\r\nپهلوى چپ وى نيز بر پهلوى راست طاهر تفوق يافت و آن را از جاى ببرد ، طاهر گفت : « همه نيرو و تلاش خويش را بر دسته هاى قلب نهيد كه اگر يك پرچم از آن را بشكنيد در هم مىريزند . » گويد : ياران طاهر ثباتى صادقانه كردند و به نخستين پرچمهاى قلب حمله بردند و آنها را هزيمت كردند و بسيار كس از آنها را بكشتند . پرچمها در هم افتاد و پهلوى راست على درهم شكست . كسان پهلوى راست و پهلوى چپ طاهر عمل ياران وى را بديدند و به طرف حريفان مقابل خويش بازگشتند و هزيمتشان كردند ، هزيمت به نزد على رسيد\r\n( 411 و بنا كرد به ياران خويش بانگ مىزد : « اى صاحبان بازوبند و تاج ، كجا مىرويد ، اى گروه ابنا سوى من آييد ، حمله اى از پى فرار ، ادامهء جنگ را\r\n","description":"","footnote":"","page_name":" 5459 ","page_number":395},
  {"content":"\r\nصبورى بايد . » گويد : يكى از ياران طاهر تيرى به وى انداخت و او را بكشت . آنگاه شمشير در آنها نهادند كه مىكشتندشان و اسير مىگرفتند .\r\nگويد : ياران طاهر ميان ياران على ندا دادند كه هر كه سلاح فرو نهد در امان باشد ، پس آنها سلاح بينداختند و از مركبان خويش پياده شدند ، طاهر سوى شهر رى بازگشت و اسيران را با سرها به نزد مامون فرستاد .\r\nگويند : در آن روز عبد الله بن على بن عيسى خويشتن را ميان كشتگان افكند وى زخمهاى بسيار داشت و همچنان همه روز و شب را در ميان كشتگان بود و همانند آنها بود تا وقتى كه از تعاقب ايمن شد ، آنگاه برخاست و به جمعى از باقيماندگان سپاه پيوست و سوى بغداد رفت . وى از جمله بزرگتر فرزندان على بود .\r\nسفيان بن محمد گويد : وقتى على جانب خراسان روانه شد ، مامون ، سردارانى را كه با وى بودند پيش خواند و نبرد با على را بر يكايك آنها عرضه كرد اما همگيشان از بيم سخن داشتند و به بهانه ها چنگ مىزدند كه براى معافيت از مقاتله و نبرد وى راهى بجويند .\r\nيكى از مردم خراسان گويد : وقتى نامهء طاهر دربارهء خبر على و آنچه خدا با وى كرده بود بيامد مامون براى مردم نشست كه پيش وى مىرفتند و تهنيت مىگفتند و براى وى دعاى عزت و نصرت مىگفتند . وى در آن روز خلع محمد و دعاى خلافت را در همه ولايتهاى خراسان و مجاور آن علنى كرد ، مردم خراسان خرسند شدند و سخنوران در آنجا سخن كردند و شاعران شعر گفتند ، شاعرى در اين باب گويد :\r\n« امت در كار دنيا و دين خويش « با خرسندى سر مىكند « كه پيمان امام هدايت\r\n","description":"","footnote":"","page_name":" 5460 ","page_number":396},
  {"content":"\r\n« مامون خويش را « كه بهترين فرزندان حواست « محفوظ داشته است .\r\n« بر لب خطر بود و چون وفا كرد « از بدى سرانجام نجات يافت « امت به حق خداى قيام كرد « از آن رو كه دفتر ديوانهاى وى « به نام فرزندان مامون رقم يافته بود « مگر نمىبينى كه خداى امت را « از پس خطر « توفيق آراستگى داد » كه شعرى دراز است\r\n( 412 على بن صالح حربى گويد : وقتى على بن عيسى كشته شد در بغداد مردمان سخت آشفته شدند و محمد از خيانت و پيمان شكنى خويش پشيمان شد . سرداران به نزد همديگر رفتند - و اين به روز پنجشنبه نيمه شوال سال صد و نود و پنجم بود - و گفتند :\r\n« على كشته شد و ما ترديد نداريم كه محمد محتاج مردان است و بر آوردن مردم لايق ، مردان به خويشتن جنبش كند و به دليرى و اقدام برترى يابند ، هر يك از شما سپاه خويش را بگويد كه بياشوبند و مقررى و جايزه بخواهند باشد كه در اين حال از او چيزى به دست آريم كه ما را و سلاحمان را سامان دهد . » گويد : بر اين كار همدل شدند ، صبحگاهان به در پل رفتند و تكبير گفتند و مقرريها را مطالبه كردند ، خبر به عبد الله بن خازم رسيد كه بر نشست و با ياران خويش و جمعى ديگر از سرداران عرب سوى آنها رفت كه تير و سنگ به همديگر انداختند و نبردى سخت كردند .\r\n","description":"","footnote":"","page_name":" 5461 ","page_number":397},
  {"content":"\r\nگويد : محمد تكبير و سر و صدا را شنيد ، يكى از غلامان خويش فرستاد كه براى وى خبر آرد . غلام به نزد وى بازگشت و معلوم وى داشت كه سپاهيان فراهم آمده‌اند و به طلب مقرريهايشان آشوب كرده‌اند .\r\nمحمد گفت : « مگر بجز مقررى چيزى مىخواهند ؟ » گفت : « نه » گفت : « آنچه ميخواهند سخت سخت آسان است ، پيش عبد الله بن خازم برو و بگو از مقابل آنها باز آيد ، » آنگاه بگفت تا مقررى چهار ماهشان را دادند و كسانى را كه زير هشتاد بودند به هشتاد بالا برد و بگفت تا سرداران و خاصان را صله و جايزه دهند .\r\nدر اين سال محمد مخلوع ، عبد الرحمان بن جبله ابناوى را به همدان فرستاد براى نبرد طاهر .\r\n\r\nسخن از رفتن عبد الله بن جبله به همدان براى نبرد طاهر\r\nعبد الله بن صالح گويد : وقتى محمد از كشته شدن على بن عيسى و به غارت رفتن اردوگاه وى خبر يافت ، عبد الرحمان ابناوى را فرستاد با بيست هزار كس از ابنا و مال همراه وى فرستاد و به سلاح و سوار نيرو داد و جايزه ها داد و او را ولايتدار حلوان كرد تا آنچه از سرزمين خراسان كه بر آن غلبه يابد . سواران و دليران و جنگاوران و مردم با كفايت ابنا را نيز همراه وى كرد و دستورش داد كه با شتاب برود و كمتر توقف\r\n( 413 و خفتن كند تا به شهر همدان فرود آيد و زودتر از طاهر آنجا رسد و براى خويش و يارانش خندق زند و لوازم فراهم كند و در كار نبرد با طاهر و ياران وى پيشدستى كند .\r\nگويد : دست جبله را گشود و دستور وى را در هر چه مىخواست كرد ،\r\n","description":"","footnote":"","page_name":" 5462 ","page_number":398},
  {"content":"\r\nنافذ كرد و دستورش داد كه محتاط و دقيق باشد و رفتار على را كه مغرور و غافل بود رها كند .\r\nگويد : عبد الرحمان برفت تا در همدان فرود آمد و راههاى آن را بست و حصار و درهاى شهر را استوار كرد و رخنه ها را ببست و بازارها به پا كرد و ارباب صنعت را فراهم آورد و لوازم و آذوقه آماده كرد و براى مقابله و نبرد طاهر آماده شد .\r\nگويد : وقتى على كشته شد پسرش يحيى با جمعى از ياران خويش گريخت و ما بين رى و همدان اقامت گرفت و هر كس از باقيماندگان سپاه پدرش بر او مىگذشت نگهش مىداشت .\r\nگويد : يحيى چنان مىپنداشت كه محمد او را به جاى پدر مىگمارد و سپاه و مرد سوى وى مىفرستد ، مىخواست باقيماندگان را فراهم آرد تا نيرو و كمك به دو رسد .\r\nگويد : يحيى به محمد نوشت و كمك و تاييد خواست . محمد به دو نوشت و فرستادن عبد الرحمان ابناوى را معلوم وى داشت و دستور داد به جاى خويش بماند و با همراهان خويش با طاهر مقابله كند و اگر محتاج به نيرو و مرد بود به عبد - الرحمان بنويسد كه او را نيرو دهد و كمك دهد .\r\nگويد : وقتى خبر به طاهر رسيد سوى عبد الرحمان و ياران وى روان شد و چون نزديك يحيى رسيد يحيى به ياران خويش گفت : « طاهر نزديك ما رسيد و چندان كه مىدانيد از پيادگان و سواران خراسان به همراه دارد ، وى همان حريف ديروز شماست و بيم دارم اگر با اين گروه باقيماندگان كه با منند با وى مقابل شويم چنان ما را بشكند كه مايهء سستى مرد مىشود كه پشت سر ما هستند و عبد الرحمان اين را بهانه كند و مرا به نزد امير مؤمنان به ننگ و سستى و ناتوانى منسوب دارد .\r\nاگر از او كمك خواهم و در انتظار كمك وى بمانم بيم دارم كه امساك كند و نخواهد\r\n","description":"","footnote":"","page_name":" 5463 ","page_number":399},
  {"content":"\r\nكه مردان خويش را به معرض كشته شدن آورد ، سوى شهر همدان مىرويم ، و نزديك عبد الرحمان اردو مىزنيم ، تا اگر از او كمك خواستم كمك وى نزديك باشد و اگر نيازمند ما باشد كمكش كنيم ، به عرصهء وى باشيم و همراه وى نبرد كنيم » گفتند : « راى درست راى تست . » گويد : پس يحيى برفت و چون نزديك همدان رسيد يارانش او را رها كردند و بيشتر كسانى كه با وى فراهم آمده بودند پراكنده شدند .\r\nگويد : طاهر آهنگ همدان كرد و نزديك آن رسيد ، عبد الرحمان ياران خويش را بانگ زد و با آرايش برون شد و مقابل طاهر صف بست ، نبردى بسيار سخت كردند ، دو گروه ثبات كردند و كشته\r\n( 414 و زخمى از آن جمله بسيار شد . » گويد : عبد الرحمان هزيمت شد و وارد شهر همدان شد ، روزى چند آنجا بماند تا يارانش نيرو گرفتند و زخمهاشان بهى يافتند ، آنگاه بگفت تا آماده شوند و سوى طاهر حمله برد . وقتى طاهر پرچمهاى او را بديد به ياران خويش گفت :\r\n« عبد الرحمان مىخواهد در عرصهء ديد شما در آيد و چون نزديك او شديد با شما نبرد كند و اگر هزيمتش كرديد سوى شهر شتابد و وارد آن شود و بر خندق شهر با شما نبرد كند و به كمك درها و حصار آن مقاومت كند و اگر هزيمتشان كرد جولانگاه وى وسيعتر شود و وسعت نبردگاه ، وى را به نبرد شما و كشتن هزيمتيان تواناتر كند . پس نزديك خندق ما وارد اردوگاهمان بمانيد ، اگر نزديك ما شد با وى نبرد مىكنيم و اگر از خندقشان دور شد نزديك او مىشويم . » گويد : پس طاهر به جاى خويش بماند ، عبد الرحمان پنداشت كه بيم ، او را از تلاقى و حمله آوردن باز داشته و در نبرد وى پيشدستى كرد . نبردى سخت كردند .\r\nطاهر ثبات كرد و بسيار كس از ياران عبد الرحمان را بكشت . عبد الرحمان به ياران خويش مىگفت : « اى گروه ابنا ، اى ابناى شاهان و اى همدمان شمشير ، اينان عجمانند و اهل نبرد و صبورى نيند ، پدر و مادرم به فدايتان در مقابل آنها صبورى\r\n","description":"","footnote":"","page_name":" 5464 ","page_number":400},
  {"content":"\r\nكنيد » گويد ، عبد الرحمان بر يكايك پرچمها مىگذشت و مىگفت : « صبورى كنيد ، صبورى ما فقط يك ساعت است . اينك آغاز صبورى و ظفر است . » گويد : وى به دست خويش نبردى سخت كرد و حمله هاى مردانه برد و در هر حمله از ياران طاهر كسان مىگشت ، اما كسى از جاى نمىرفت .\r\nگويد : عاقبت يكى از ياران طاهر به پرچمدار عبد الرحمان حمله برد و او را بكشت ياران طاهر به سختى با آنها در آويختند كه پشت بكردند ، شمشير در آنها نهادند و همچنان مىكشتندشان تا به در شهر همدان رسيدند . طاهر به محاصرهء آنها بر در شهر بماند ، از بالاى حصار بر ياران وى سنگ مىانداختند . كار محاصره شخت شد و شهر از آنها به زحمت افتادند و از نبرد به تنگ آمدند . طاهر از هر سوى راه آذوقه را بر آنها بست .\r\nگويد : و چون عبد الرحمان چنين ديد و ديد كه يارانش به هلاكت و محنت افتاده - اند و بيم داشت كه مردم همدان بر او بشورند ، كس پيش طاهر فرستاد و از او براى خويش\r\n( 415 و همراهان خويش امان خواست . طاهر او را امان داد و با وى وفا كرد .\r\nعبد الرحمان با كسانى از ياران خويش و ياران يحيى بن على كه با وى امان خواسته بودند ، كناره گرفت .\r\n\r\nسخن از ذو اليمينين نام گرفتن طاهر بن حسين\r\nخبر از سببى كه به موجب آن طاهر ، ذو اليمينين نام گرفت گذشت . و اينك از كسى كه او را بدين نام ناميد سخن مىرود :\r\nگويند كه طاهر وقتى سپاه على بن عيسى را هزيمت كرد و على بن عيسى را كشت به فضل بن سهل نوشت : « خدا بقاى ترا دراز بدارد و دشمنانت را منكوب\r\n","description":"","footnote":"","page_name":" 5465 ","page_number":401},
  {"content":"\r\nكند ، و مخالفانت را فدايت كند . اينك كه به تو مينويسم پسر على بن عيسى در كنار منست و انگشترش در انگشت من و خدا را سپاس . پروردگار جهانيان . » پس فضل برخاست و مامون را به نام امير مؤمنان سلام گفت . مامون مردان و سرداران به كمك طاهر بن حسين فرستاد و او را ذو اليمينين و صاحب حبل الدين نام داد و هر كس از همراهان وى را كه كمتر از هشتاد بود به هشتاد بالا برد .\r\nدر اين سال سفيانى ، على بن عبد الله ، نوادهء معاويه در شام قيام كرد - و اين به ماه ذى حجه بود - و سليمان بن ابى جعفر را ، از آن پس كه در دمشق محاصره كرد ، از شام برون كرد ، سليمان از جانب محمد عامل شام بود . محمد مخلوع ، حسين بن على ماهانى را به مقابلهء وى فرستاد اما به نزد وى نرفت و چون به رقه رسيد آنجا بماند .\r\nدر اين سال ، طاهر عاملان محمد را از قزوين و ديگر ولايتهاى جبال برون كرد .\r\n\r\nسخن از اينكه چرا طاهر عاملان محمد را از ولايتهاى جبال برون كرد ؟\r\nعلى بن عبد الله گويد : وقتى طاهر سوى عبد الرحمان\r\n( 416 ابناوى مىرفت ، به همدان ، بيم كرد كه اگر كثير بن قادره را كه با سپاه فراوان به قزوين بود و از عاملان محمد بود پشت سر نهد ، بر او بتازد .\r\nگويد : وقتى طاهر به نزديك همدان رسيد ، به ياران خويش دستور داد فرود آيند كه فرود آمدند . آنگاه با هزار سوار و هزار پياده بر نشست و آهنگ كثير بن قادره كرد و چون نزديك وى رسيد كثير بن قادره با ياران خويش گريخت و قزوين قادره كرد و چون نزديك وى رسيد كثير بن قادره با ياران خويش گريخت و قزونى را خالى كرد . طاهر سپاهى فراوان آنجا نهاد و يكى از ياران خويش را بر آن گماشت\r\n","description":"","footnote":"","page_name":" 5466 ","page_number":402},
  {"content":"\r\nو دستور داد با هر كس از ياران عبد الرحمان ابناوى يا ديگران كه خواهد وارد آن شود ، نبرد كند .\r\nدر اين سال عبد الرحمان بن جبله ابناوى در اسدآباد كشته شد .\r\n\r\nسخن از كشته شدن عبد الرحمان بن جبلهء ابناوى\r\nعبد الرحمان بن صالح گويد : وقتى محمد مخلوع ، عبد الرحمان ابناوى را به همدان فرستاد ، دو پسر حرشى ، عبد الله و احمد را با سپاهى بزرگ از مردم بغداد از پى وى فرستاد و دستورشان داد كه در قصر دزدان فرود آيند و شنوا و مطيع عبد الرحمان باشند و اگر به كمك آنها نياز داشت كمك وى باشند .\r\nگويد : وقتى عبد الرحمان با امان سوى طاهر رفت به طاهر و ياران وى چنان مىنمود كه وى به صلح است و از پيمانها و قرارهاى آنها خشنود است . آنگاه به وقتى كه ايمن بودند غافلگيرشان كرد و ناگهان طاهر و يارانش متوجه شدند كه آنها هجوم آورده‌اند و تيغ در ايشان نهاده‌اند . پيادگان اصحاب طاهر با شمشير و سپر و تير مقاومت آوردند و زانو زدند و به سختى نبرد كردند ، پيادگان مهاجمان را دفع مىكردند تا وقتى كه سواران آماده شدند و وارد نبرد شدند و نبردى بسيار سخت كردند چندان كه شمشيرها قطعه قطعه شد و نيزه ها در هم شكست .\r\nگويد : عاقبت ياران عبد الرحمان فرارى شدند . خود او با كسانى از يارانش پياده شد و نبرد كرد تا كشته شد ، يارانش به دو مىگفتند : فرصت فرار دارى ، فرار كن كه اين قوم از نبرد وامانده‌اند و كارزار خسته شان كرده است و قوت و حركت تعاقب ندارند ، اما او مىگفت : « هرگز باز نمىگردم و امير مؤمنان چهرهء مرا هزيمت شده نخواهد ديد » گويد : از ياران عبد الرحمان بسيار كس كشته شد ، اردوگاهش به غارت\r\n","description":"","footnote":"","page_name":" 5467 ","page_number":403},
  {"content":"\r\nرفت و كسانى از ياران كه جان برده بودند به اردوى عبد الله و احمد پسران حرشى رسيدند كه توهم و نوميدى در آنها افتاد و\r\n( 417 دلهاشان از هراس و بيم آكنده شد و آنها نيز بىآنكه كسى با آنها مقابله كرده باشد پشت بكردند و فرارى شدند تا به بغداد رسيدند .\r\nگويد : آنگاه طاهر بيامد كه ولايتها براى وى بىمنازع شده بود ، شهر به شهر و ولايت به ولايت مىگذشت تا به يكى از دهكده هاى حلوان به نام شلاشان فرود آمد و آنجا خندق زد و اردوگاه خويش را استوار كرد و ياران خويش را فراهم آورد يكى از ابنا به رثاى عبد الرحمان ابناوى شعرى گفت به اين مضمون :\r\n« بدانيد كه ديدگان فقط « براى چابكسوارى مىگريد « كه با تير و نيزه ننگ را از خويشتن به دور كرد « غبار مرگ از چهره اش نمودار بود « و مجدوالا را به تصرف آورد و كسب كرد .\r\n« جوانمردى كه وقتى پاى مروت در كار بود « اهميت نمىداد كه بىخطر بدان رسد يا با خطر « مروت را با سر نيزه ها به پا مىداشت « و وقتى مرگ نزديك مىشد « از آن بيم نمىكرد . » در اين سال عامل مكه و مدينه داود بن عيسى عباسى بود ، از جانب محمد بن هارون . و همو بود كه در اين سال و دو سال پيش از آن ، يعنى به سال صد و نود و سوم و صد و نود و چهارم سالار حج بوده بود .\r\nعامل كوفه عباس بن موسى هادى بود ، از جانب محمد . عامل بصره منصور\r\n","description":"","footnote":"","page_name":" 5468 ","page_number":404},
  {"content":"\r\nابن مهدى بود از جانب محمد . مأمون در خراسان بود و برادرش محمد در بغداد بود .\r\n( 418 آنگاه سال صد و نود و ششم در آمد .\r\n\r\nسخن از حوادثى كه به سال صد و نود و ششم بود\r\nاز جمله حوادث سال آن بود كه محمد بن هارون ، اسد بن يزيد را بداشت و احمد بن مزيد و نيز عبد الله بن حميد قحطبى را براى نبرد طاهر به حلوان فرستاد .\r\n\r\nسخن از اينكه چرا محمد بن هارون اسد بن يزيد را بداشت و احمد بن مزيد و عبد الله قحطبى را به حلوان فرستاد ؟\r\nعبد الرحمان بن وثاب گويد : اسد بن مزيد مىگفته بود كه فضل بن ربيع از پس كشته شدن عبد الرحمان كس به طلب وى فرستاده بود .\r\nگويد : به نزد وى رفتم ، وقتى به نزد وى در شدم ديدمش كه در صحن خانهء خويش نشسته بود ، رقعه اى به دست داشت كه آن را خوانده بود چشمانش قرمز شده بود و سخت غضبناك بود و مىگفت : « چون گربهء صحرايى به خواب است ، دربارهء زوال نعمتى نمىانديشد و در انجام كارى يا تدبيرى تأمل نمىكند ، ساغرش سرگرمش كرده و جامش مشغولش داشته ، به راه سرگرمى خويش مىدود و روزگار در هلاكت او مىكوشد ، عبد الله دست از آستين در آورده و رساترين تير خويش را به طرف او روان كرد كه با وجود دورى مكان ، مرگ نافذ و هلاك محتوم به او مىرساند .\r\nمركبها را بر پشت اسبان براى وى آماده كرده و بليه را براى وى به نوك نيزه ها و دم شمشيرها آويخته . » آنگاه انا لله گفت و شعر بيعت را به تمثيل خواند به اين مضمون :\r\n","description":"","footnote":"","page_name":" 5469 ","page_number":405},
  {"content":"\r\n« پيچيده اندامى سختسر و دست نخورده « كه موى مجعد داشت و چهرهء زيبا « و دهانى خوشرنگ و خوشمزه « كه بوقت لبخندزدنش تاريكى روشن ميشد « و پستانهاى چون دو گوى « با شكمى لاغر فرو رفته « و چهره اى فروزان « كه در آن شب كه تمام بن خالد « در مرو الروذ از خشم من افروخته بود\r\n( 419 « با وى خوش بودم .\r\n« با وى بگفتگو بودم ، اما « هم بستر ابن خالد ، اميه ، « درشت اندامى بود درازقد « كه مزاحمت سواران در هر هجوم « او را در هم پيچيده بود « و چهره اى داشت كه نيزه ها را ميكوفت « شب تا صبحدم ، « بىآنكه دم بزند « با تركان خاقان « دست و پنجه نرم ميكرد « و صبحدم از طول مزاحمت « پيكرش پلاسيده بود .\r\n« اما من در نعيم مىچميدم\r\n","description":"","footnote":"","page_name":" 5470 ","page_number":406},
  {"content":"\r\n« ميان من و ابن خالد ، اميه ، « در روزى مقسوم خداى « چه فاصله اى بود ! » آنگاه به من نگريست و گفت : « اى ابو الحارث ، من و تو سوى هدفى روانيم كه اگر بدان نرسيم مذموم باشيم و اگر در وصول بدان نكوشيم از پاى در آييم ، ما فروع يك ريشه‌ايم ، اگر نيرو گيرد نيرو گيريم و اگر ضعيف شود به ضعف افتيم ، اين كس همانند كنيز وامانده دست فروهشته ، با زنان مشورت مىكند و به موجب خواب تصميم مىگيرد . به مردم تفريحگر و جسور كه با ويند گوش فرا مىدارد آنها وعدهء ظفرش مىدهند و به روزگار آينده اميدوارش مىكنند ، اما هلاك با شتابى بيشتر از سيل به طرف بستر ريگزار ، سوى او مىدود . به خدا بيم دارم با هلاكت وى هلاك شويم و از محنت وى به محنت افتيم ، تو چابكسوار و پسرى كه سوار عربى اين مرد براى تلاقى از تو كمك مىجويد و به دو سبب از تو اميد مىدارد : يكى اطاعت صادقانه و نيكخواهى مفرط تو و ديگر اينكه مباركفالى و دلير ، به من دستور داده بهانه از تو بر دارم و دربارهء آنچه مىخواهى دست ترا باز بگذارم ، اما صرفه جويى غايت نيكخواهى است و كليد ميمنت و بركت ، حوايج خويش را به انجام ببر و با شتاب سوى دشمن خويش روان شو كه اميدوارم خدا شرف اين فيروزى را خاص تو كند و به وسيلهء تو پراكندگى اين خلافت و دولت را فراهم آورد . » گفتم : « من مطيع امير مؤمنانم كه خدايش عزيز بدارد و مطيع تو هستم و به هر چه مايهء سستى و زبونى دشمن او و دشمن تو شود ، دلبسته‌ام اما مرد جنگاور ، فريبكارى نمىكند و كار خويش را با قصور و خلل آغاز نمىكند ، جنگاور در گروه سپاه است و سپاه در گرو مال . امير مؤمنان كه خدايش عزيز بدارد دست همهء سپاهيانى را كه در اردوگاه حضور يافته‌اند پر كرده و مقرريهاى پياپى داده با صله ها و منافع بسيار ، اگر\r\n( 420 ياران خويش را ببرم و دلهاشان سوى برادرانشان كه به جامانده‌اند نگران باشد در\r\n","description":"","footnote":"","page_name":" 5471 ","page_number":407},
  {"content":"\r\nتلاقى كسانى كه پيش روى منند از آنها سودى نمىبرم كه اهل صلح را بر اهل جنگ برترى داده و منزلت مردم سخت كوش را به اهل دعوت داده . آنچه مىخواهم اين است كه ياران مرا مقررى يك ساله دهند و مقررى يك ساله را همراهشان بفرستند .\r\nكسانى از آن جمله را كه كوشا و پر تلاشند و مقررى خاص ندارند ، مقررى خاص دهند و اينكه بيماران و ضعيفانشان را تبديل كنم و هزار كس از همراهان خويش را بر اسب نشانم ، و دربارهء شهرها و ولايتها كه مىگشايم از من حساب نخواهند . » گفت : « زياده روى كردى مىبايد با امير مؤمنان گفتگو كرد . » گويد : آنگاه بر نشست من نيز بر نشستم ، او پيش از من به نزد محمد وارد شد ، به من اجازه داد كه وارد شدم . ميان من و او بيش از دو كلمه نرفته بود كه خشم آورد و بگفت تا مرا بداشتند .\r\nيكى از خواص محمد گويد : اسد به محمد گفت : « دو پسر عبد الله مأمون را به من بده كه به دستم اسير باشند ، اگر به اطاعت من آمد و تسليم من شد كه بهتر و گر نه دربارهء آنها به حكم خويش عمل كنم و راى خويش را دربارهء آنها اجرا كنم . » محمد گفت : « تو يك بدوى ديوانه اى . مىخواهم عنان عرب و عجم را به تو دهم و خراج ولايتهاى جبال را با خراسان طعمهء تو كنم و منزلت تو را از همگنانت كه همه فرزند سرداران و شاهانند برتر برم . اما تو به من مىگويى فرزندم را بكشم و خون كسان خاندان خويش را بريزم ، اين بىخردى و آشفته خيالى است . » راوى گويد : دو پسر از آن عبد الله مأمون به بغداد بودند كه با مادرشان ام - عيسى دختر موسى هادى مىزيستند و در قصر مأمون به بغداد جاى داشتند و وقتى كه مأمون بر بغداد تسلط يافت همراه وى و مادرشان به خراسان رفتند و همچنان آنجا ببودند تا وقتى كه به بغداد آمدند . اينان بزرگتر پسران وى بودند .\r\nزياد بن على گويد : وقتى محمد بر اسد بن يزيد خشم آورد و دستور داد كه\r\n","description":"","footnote":"","page_name":" 5472 ","page_number":408},
  {"content":"\r\nاو را بدارند ، گفت : « آيا در خاندان اين ، كسى هست كه جاى وى را بگيرد كه من خوش ندارم آنها را كه سابقهء اطاعت و نيكخواهى دارند تباه كنم . » گفتند : « آرى ، احمد بن مزيد از آنهاست كه روش نيك دارد و در كار اطاعت ، نيت درست ، دلير و جنگاور است و در رهبرى سپاه و كار جنگ بصير . » گويد : پس محمد پيكى سوى او فرستاد و دستور داد كه پيش وى آيد .\r\nبكر بن احمد گويد : احمد\r\n( 421 سوى دهكده اى به نام اسحاقيه رفت ، تنى چند از خاندان و غلامان و اطرافيانش با او بودند ، وقتى از نهرابان گذشت در دل شب صداى پيك را شنيد گفت : « اين شگفت آور است ، پيكى در اين وقت و در اينجا ، اين كارى شگفتىزاست . » گويد : چيزى نگذشت كه پيك ايستاد و ملاح را ندا داد كه : « حمد بن مزيد با تو است ؟ » گفت : « آرى » . پس پيك فرود آمد و نامهء محمد را به دو داد كه بخواند و گفت : « من به ملك خويش رسيده‌ام و از آن يك ميل فاصله دارم ، بگذار بدانجا روم و آنچه را مىخواهم دربارهء آن بگويم و صبحگاه با تو بيايم . » گفت : « نه ، امير مؤمنان به من دستور داده مهلتت ندهم و وانگذارم ، و در هر ساعت شب يا روز كه به تو رسيدم راهيت كنم . » گويد : احمد با وى برفت تا به كوفه رسيد و يك روز آنجا بماند و خويشتن را بياراست و لوازم سفر گرفت ، آنگاه سوى محمد رفت .\r\nاز احمد آورده‌اند كه گويد : وقتى وارد بغداد شدم از فضل بن ربيع آغاز كردم . با خويش گفتم وى را سلام گويم و از منزلت و حضور وى به نزد محمد كمك گيرم ، وقتى به من اجازه داد به نزد وى وارد شدم ، عبد الله بن حميد بن قحطبه به - نزد وى بود كه مىخواست وى را سوى طاهر بفرستد و او در طلب مال و مردان بسيار ، زياده روى مىكرد . چون مرا ديد خوش آمد گفت و دست مرا گرفت و بالا\r\n","description":"","footnote":"","page_name":" 5473 ","page_number":409},
  {"content":"\r\nبرد تا به صدر مجلس با خويشتن جاى داد ، آنگاه روى به عبد الله كرد و با وى از در شوخى و مزاح در آمد ، بر روى وى لبخند زد و شعرى خواند به اين مضمون :\r\n« وقتى ريسمان شما كهنه شد « ما بجز شما از خاندان شيبان « پدر و مادرى يافتيم .\r\n« كسانى كه وقتى ريگها را بشمارند « شمار آنها بيشتر است .\r\n« و نسبشان به ما ، از شما نزديكتر . » عبد الله گفت : « آنها چنينند و با آنها خلل را توان بست و دشمن را شكست و آسيب مردم عصيانگر را از اهل اطاعت دفع كرد . » گويد : آنگاه فضل روى به من كرد و گفت : « امير مؤمنان از تو سخن آورد و من ترا به حسن طاعت و كمال نيكخواهى و سختگيرى با عصيانگران و راى درست ستودم مىخواهد ترا بر آورد و بلند آوازه كند و به منزلتى برد كه هيچيك از مردم خاندان تو نرسيده باشد . » گويد : آنگاه به خادم خويش نگريست و گفت : « سراج ، اسبان مرا بگو . » طولى نكشيد كه اسبان را زين كردند كه روان شد ، من نيز با وى روان شدم تا به نزد محمد در آمديم كه در صحن خانهء خويش بود و عبايى سبز به تن داشت . به من دستور داد پيش روم چندان كه نزديك بود به او بچسبم .\r\n( 422 آنگاه گفت : « آشفته خيالى و تعرض برادرزاده ات با من بسيار شد و مخالفت وى به درازا كشيد چندان كه مرا از او دور كرد و دلم از او بدگمان شد . بدرفتارى و تخلف از اطاعت را به جايى رسانيد كه دربارهء تأديب و بداشتن وى چنان كردم كه نمىخواستم كرد . ترا به نزد من به نيكى ستوده‌اند و به شايستگى منسوب داشته‌اند . دوست دارم قدر ترا بيفزايم و منزلتت را بالا برم و بر مردم خاندانت تقدم دهم ، پيكار اين گروه سركش پيمان\r\n","description":"","footnote":"","page_name":" 5474 ","page_number":410},
  {"content":"\r\nشكن را به تو سپارم و در كار نبرد و مقابلهء آنها به معرض پاداش و ثوابت آرم . ببين چگونه خواهى بود ، نيت خويش را پاك كن و با امير مؤمنان در كار پروردن خويشتن كمك كن و او را در مورد دشمنش خرسند كن تا خرسندى و حرمت تو فزون شود . » گفتم : « جان خويش را در اطاعت امير مؤمنان بذل مىكنم و در پيكار دشمن وى چنان مىكنم كه از من انتظار دارد و از لياقت و كفايت من اميد مىدارد .\r\nانشاء الله . » گفت : « اى فضل ! » فضل گفت : « اى امير مؤمنان آمادهء فرمانم . » گفت : « دفترهاى ياران اسد را به دو بده و همه كسانى را كه از مردم جزيره و بدويان در اردوگاه حضور دارند به دو پيوسته كن . » آنگاه گفت : « در كار خويش شتاب كن و زودتر سوى طاهر روان شو . » گويد : برون شدم و كسان را برگزيدم و دفترها را ديدم ، شمار كسانى كه نامشان را جدا كردم به بيست هزار رسيد كه با آنها سوى حلوان روان شدم .\r\nگويند : احمد بن مزيد ، وقتى مىخواست حركت كند به نزد محمد در آمد و گفت : « خداى امير مؤمنان را گرامى بدارد ، مرا دستور گوى . » گفت : « ترا به چند چيز سفارش مىكنم : از سركشى بپرهيز كه مانع فيروزى است . هيچكس را بى استخاره تقدم مده . پيش از اتمام حجت شمشير مكش . كارى را كه به ملايمت توانى كرد دربارهء آن خشونت و تندى مكن . با سپاهيانى كه همراه تواند رفتار نكو داشته باش . هر روز مرا از اخبار خويش مطلع بدار . در طلب تقرب ن جان خويش را به خطر ميفكن . خويشتن را به چيزى كه از مراجعه به من دربارهء آن بيم دارى ميالاى . براى عبد الله برادرى باش صميمى و يارى نيك . با وى به نكى همدمى و مصاحبت و آميزش كن . اگر از تو يارى خواست از وى باز -\r\n","description":"","footnote":"","page_name":" 5475 ","page_number":411},
  {"content":"\r\nنمان . اگر كمك فورى خواست كندى مكن . دستانتان يكى باشد و سخنتان هم - آهنگ . » آنگاه گفت : « نيازهاى خويش را بخواه و با شتاب سوى دشمنت حركت كن . » احمد دعاى او گفت و گفت : « اى امير مؤمنان مرا دعا بسيار گوى و گفته بدخواه را دربارهء من مپذير و از آن پيش كه وضع مرا نسبت به خويشتن بدانى مردودم مكن . كس بفرست و بند از اسد برگير و وى را آزاد كن . »\r\n( 423 يزيد بن حارث گويد : محمد ، احمد بن مزيد را با بيست هزار كس از بدويان و عبد الله بن حميد قحطبى را با بيست هزار كس از ابناء فرستاد ، دستورشان داد كه در حلوان جاى گيرند و طاهر و ياران وى را از آنجا دفع كنند و اگر طاهر در شلاشان بماند با ياران خويش سوى وى روند و او را برانند و با وى نبرد كنند .\r\nدستورشان داد كه هماهنگ باشند و در كار اطاعت دوستى و همدلى كنند .\r\nگويد : پس ، آنها حركت كردند و در نزديكى حلوان در محلى به نام خانقين فرود آمدند . طاهر در جاى خويش بماند ، به دور خويشتن و يارانش خندق زد و جاسوسان و خبرگيران به اردوگاه احمد و عبد الله فرستاد كه مىرفتند و شايعات مىگفتند و خبر مىدادند كه محمد ياران خويش را عطيه داده و چندين و چندان مقررى معين كرده و پيوسته در كار ايجاد اختلاف و آشوب ميان آنها تدبير كرد كه به اختلاف افتادند و كارشان بشكست و با همديگر نبرد كردند ، خانقين را رها كردند و از آنجا باز گشتند بىآنكه با طاهر مقابله كرده باشند و ميانشان نبردى رخ داده باشد .\r\nگويد : آنگاه طاهر بيامد تا در حلوان جاى گرفت و چيزى نگذشت كه هرثمه با نامهء مأمون و فضل بن سهل پيش وى آمد كه دستور مىداد همه شهرها و ولايتها را كه به تصرف آورده ، به دو تسليم كند و سوى اهواز رود .\r\nگويد : طاهر همه را به هرثمه تسليم كرد ، كه در حلوان بماند و آنجا را استوار\r\n","description":"","footnote":"","page_name":" 5476 ","page_number":412},
  {"content":"\r\nكرد و در راههاى و كوههاى آن ديدگاهها و پادگانها نهاد و طاهر سوى اهواز رفت .\r\n( 424 در اين سال مأمون منزلت فضل بن سهل و مقام وى را بالا برد .\r\n\r\nسخن از اينكه مأمون ، منزلت فضل بن سهل را بالا برد\r\nگويند : وقتى مأمون خبر يافت كه طاهر ، على بن عيسى را كشته و بر اردوگاه وى تسلط يافته و مأمون را امير مؤمنان ناميده و فضل بن سهل بدين نام به وى سلام گفت و نيز اين خبر تأييد شد كه طاهر عبد الرحمان بن جبله ابنا وى را كشته و بر سپاه وى تسلط يافته ، فضل بن سهل را پيش خواند و در رجب اين سال ناحيهء مشرق را از كوه همدان تا كوه سقينان و تبت ، طولا و از درياى فارس و هند تا درياى ديلم و گرگان عرضا به دو واگذاشت و سه هزار هزار درم مقررى براى وى نهاد و پرچمى بر نيزه اى دو شاخه براى وى بست و بيرقى نيز به دو داد و نامش را ذو الرياستين كرد .\r\nراوى گويد كه شمشير فضل بن سهل را به نزد حسن بن سهل ديده بود كه با نقره بر يك جانب آن نوشته بود : رياست جنگ و بر جانب ديگر : رياست تدبير .\r\nگويد : پرچم را على بن هشام مىبرد و بيرق را نعيم بن خازم ، حسن بن - سهل نيز بر ديوان خراج گماشته شد .\r\nدر اين سال محمد بن هارون ، عبد الملك بن صالح را بر شام گماشت و دستور داد آنجا رود و از مردان شام سپاهى براى وى مقرر كرد كه با كمك آن با طاهر و هرثمه نبرد كند .\r\n","description":"","footnote":"","page_name":" 5477 ","page_number":413},
  {"content":"\r\n\r\nسخن از اينكه چرا محمد ، عبد الملك بن صالح را بر شام گماشت ؟\r\nداود بن سليمان گويد : وقتى طاهر نيرو گرفت و كارش بالا گرفت و آن كسان از سرداران محمد و سپاهيان وى را هزيمت كرد ، عبد الملك بن صالح بنزد محمد رفت .\r\nگويد : و چنان بود كه عبد الملك در زندان رشيد بود و چون رشيد در گذشت و كار به محمد رسيد\r\n( 425 بگفت تا وى را رها كنند و اين در ذى قعده سال صد نود و سوم بود ، عبد الملك اين را سپاس مىداشت و اطاعت و نيكخواهى محمد را بر خويشتن فرض مىدانست .\r\nگويد : عبد الملك به محمد گفت : « اى امير مؤمنان چنين مىبينم كه كسان در تو طمع آورده‌اند و مردم در اردوگاه بر اينند . با آنها گشاده دستى كرده اى اگر اين كار را ادامه دهى ، تباهشان مىكنى و به گردنكشيشان وا مىدارى و اگر از عطا و گشاده دستى با زمانى خشمگينشان مىكنى ، سپاهيان را با امساك نمىتوان داشت و با گشاده دستى و اسراف ، مال به جاى نمىماند . بعلاوه ، هزيمتها سپاه تو را هراسان كرده و جنگها و حادثه ها به سستى و ضعفشان برده . دلهاشان از بيم دشمن و نگرانى از مقابله و نبرد آنها آگنده است ، اگر آنها را سوى طاهر روانه كنى با اندك سپاهى كه با وى هست بر بسيارشان غالب مىشود و به نيروى همت آنها را كه همتشان سست و نيكخواهيشان ضعيف است هزيمت مىكند . اما مردم شام جنگ آزموده‌اند و محنت حوادث ديده و بيشترشان فرمانبردار منند و به اطاعتم مىشتابند ، اگر امير مؤمنان مرا بفرستد براى وى از آنها سپاهى فراهم آوردم كه دشمن وى را بكوبند و خداى به وسيلهء آنها دوستان و مطيعان خويش را مؤيد كند . »\r\n","description":"","footnote":"","page_name":" 5478 ","page_number":414},
  {"content":"\r\nمحمد گفت : « كار آنها را به تو مىسپارم و به مال و لوازمى كه بخواهى كمكت مىدهم . زودتر آنجا برو و با راى و نظر خويش كارى كن كه اثر آن نمايان شود و بركت آن موجب سپاس شود . ان شاء الله . » گويد : پس او را ولايتدار شام و جزيره كرد و به شدت ترغيب كرد كه زودتر برون شود و از سپاه و هم از ابناء گروهى را با وى روانه كرد .\r\nدر اين سال عبد الملك بن صالح سوى شام روان شد و چون به رقه رسيد آنجا اقامت گرفت .\r\n\r\nسخن از اقامت عبد الملك بن صالح در رقه\r\nاز پيش ياد كردم كه چرا محمد او را روانه كرد .\r\nداود بن سليمان گويد : وقتى عبد الملك به رقه رسيد رسولان فرستاد و به سران ولايتهاى شام و بزرگان جزيره نامه نوشت و هر كس را كه اميدى از او مىرفت و به دليرى و كفايت شهره بود وعده داد و اميدوار كرد كه سر از پى سر و گروه از پى گروه بنزد وى آمدند ، هر كه را پيش وى مىآمد جايزه مىداد و خلعت مىپوشانيد و اسب مىداد ، مردم شام از دزدان و بدويان از هر كنار پيش وى آمدند و فراهم آمدند و بسيار شدند .\r\n( 426 گويد : يكى از سپاهيان خراسانى ، اسبى را كه در نبرد سليمان بن ابى جعفر از او گرفته شده بود زير پاى يكى از دزدان ديد و در آن آويخت و كارشان به اختلاف كشيد . جمعى از دزدان و سپاهيان فراهم آمدند و در هم افتادند و هر گروهى به كمك يار خويش پرداخت و به همديگر سيلى و مشت زدند . بعضى از ابنا پيش همديگر رفتند و به نزد محمد بن ابى خالد فراهم آمدند و گفتند : « تو پيرو بزرگ و يكه سوار مايى ، دزدان با ما چنان كرده‌اند كه مىدانى ، كار ما را فراهم آر و گر نه ما را زبون كنند و در ما\r\n","description":"","footnote":"","page_name":" 5479 ","page_number":415},
  {"content":"\r\nطمع آرند و هر روز چنين كنند . » گفت : « من كسى نيستم كه در آشوبى دخالت كنم يا در چنين كارى با شما انباز شوم . » گويد : ابنا آماده شدند و سوى دزدان رفتند كه غافلگير شدند ، شمشير در آنها نهادند و بسيار كس از آنها را بكشتند و آنها را در جاهايشان سر بريدند . دزدان نيز همديگر را بانگ زدند و بر اسبان خويش نشستند و سلاح برداشتند ، نبرد ميانشان در گرفت .\r\nگويد : اين خبر به عبد الملك بن صالح رسيد ، يكى را سوى آنها فرستاد و دستورشان داد كه دست بدارند و سلاح بگذارند كه او را با سنگ بزدند . آن روز را به سختى نبرد كردند و ابناء بسيار كس از دزدان را بكشتند . عبد الملك كه به سختى بيمار بود از كثرت كشتگان خبر يافت و دست به دست زد و گفت : « واى از اين زبونى كه عربان در خانه و جايگاه ولايت خويش ستم مىبينند . » گويد : كسانى از ابنا كه دست از شر بداشته بودند به خشم آمدند و كار بالا گرفت . حسين بن على ماهانى كار ابنا را به دست گرفت ، صبحگاهان دزدان در رقه فراهم آمدند . ابنا و مردم خراسان نيز در رافقه فراهم شدند . يكى از مردم حمص به سخن ايستاد و گفت : « اى مردم حمص ! فرار ، از محنت بهتر است و مرگ ، از ذلت . شما از ولايت خويش دور افتاده‌ايد و از اقليمهاى خويش برون شده‌ايد ، به اين اميد كه از پى قلت ، بسيار شويد و از پى ذلت عزت يابيد . بدانيد كه در شر افتاده‌ايد و به آستان مرگ رسيده‌ايد . مرگ در سبيل و كلاه سياهپوشان است ، حركت كنيد از آن پيش كه راه ببرد و رخداد بزرگ بيايد و فرصت از دست برود و كار مشكل شود ، عمل دور شود و اجل نزديك . » يكى از مردم كلب بر شتر خويش ايستاد و گفت :\r\n« آتش نبردى است كه افروزندهء آن « نوميد باد\r\n","description":"","footnote":"","page_name":" 5480 ","page_number":416},
  {"content":"\r\n« سواران جنگى نيزه ها را بالا برده‌اند\r\n( 427 « اگر كلب در آن وارد شود « خدايش زشت كند . » آنگاه گفت : « اى مردم كلب ، اين همان پرچم سياه است كه به خدا پس نرفته و منحرف نشده ، فيروزى آن زبونى نگرفته و دوستدار آن به ضعف نيفتاده . شما محل شمشيرهاى مردم خراسان را بر گردنهايتان و آثار نيزه هايشان را در سينه هايتان مىشناسيد از آن پيش كه شر بزرگ شود از آن كناره گيريد و پيش از آنكه شامتان را مشتعل كند از آن بگذريد . به خانه تان رويد ، به خانه تان رويد ، مرگ در فلسطين از زندگى در جزيره بهتر . من باز مىگردم هر كه مىخواهد باز گردد با من باز گردد . » آنگاه روان شد و بيشتر مردم شام با وى روان شدند . دزدان بيامدند و علفهايى را كه بازرگانان فراهم آورده بودند آتش زدند ، حسين بن على ماهانى با گروهى از مردم خراسان و ابناء بر در رافقه بماند كه از طوق بن مالك بيمناك بود .\r\nگويد : يكى از مردم تغلب پيش طوق رفت و گفت : « مگر نمىبينى كه مردم عرب از اينان چه كشيده‌اند . به پا خيز كه كسى همانند تو از اين كار بر كنار نمىماند .\r\nمردم جزيره چشم به تو دوخته‌اند و به يارى و نصرت تو اميدوارند . » گفت : « به خدا من نه از قيسيان ولايتم نه از يمانيان آن ، در آغاز اين كار نبوده‌ام كه در آخر آن حضور يابم به بقاى قوم و صلاح عشيرهء خويش بيشتر از آن دلبسته‌ام كه به سبب اين بىخردان سپاه و جهال قيس به معرض هلاكشان برم سلامت در كناره گيرى است . » گويد : نصر بن شبث با دزدان بيامد ، بر اسبى تيره و پيشانى سپيد ، جبه اى سياه به تن داشت كه آن را به پشت خويش بسته بود نيزه و سپرى به دست داشت و مىگفت :\r\n« سواران قيس در مقابل مرگ مقاومت كنيد\r\n","description":"","footnote":"","page_name":" 5481 ","page_number":417},
  {"content":"\r\n« و مرا از مقابله با هلاك بيم مدهيد « و از شايد و ايكاش چشم بپوشيد . » آنگاه وى و يارانش حمله بردند و نبردى سخت كردند و بسيار كس از دزدان كشته شد . ابناء حمله ها بردند كه در هر حمله كسانى را مىكشتند و زخمدار مىكردند .\r\nدر اين حمله ها بيشتر كشتار و بليه از كثير بن قادره و ابو الفيل و داود بن موسى خراسانى بود . دزدان هزيمت شدند . در آن روز عقبداريشان با نصر بن شبث و عمرو سلمى و عباس بن زفر بود .\r\n( 428 در اين سال عبد الملك بن صالح در گذشت .\r\nو هم در اين سال محمد بن هارون خلع شد و به جاى وى در بغداد براى برادرش مأمون بيعت گرفتند .\r\nو هم در اين سال محمد بن هارون در قصر ابو جعفر بداشته شد با ام جعفر ، دختر جعفر بن ابو جعفر .\r\n\r\nسخن از سبب خلع محمد بن هارون\r\nداود بن سليمان گويد : وقتى عبد الملك بن صالح به رقه درگذشت حسين بن على ماهانى در ميان سپاهيان بانگ زد و پيادگان را بر كشتى نشانيد و سواران را بر اسبان ، چيزشان داد و ضعيفانشان را نيرو داد ، آنگاه حركتشان داد تا از ولايت جزيره برونشان برد و اين به سال صد و نود و ششم بود .\r\nاحمد بن عبد الله گويد : وقتى حسين بن على كسان را از جزيره باز مىگردانيد وى از جمله كسانى بود كه با عبد الملك در جزيره بودند و اين در رجب سال صد و نود و ششم بود .\r\nگويد : ابناء و مردم بغداد على بن حسين را با حرمت و تجليل پذيره شدند ، قبه ها\r\n","description":"","footnote":"","page_name":" 5482 ","page_number":418},
  {"content":"\r\nبراى او به پا كردند ، سرداران و سران و بزرگان از او پيشواز كردند و با حرمت تمام و شايسته ترين ترتيب به خانهء خويش در آمد .\r\nگويد : و چون دل شب شد ، محمد كس فرستاد كه برنشيند و بنزد وى رود اما به فرستاده گفت : « به خدا نه نغمه گرم نه نديم ، نه دلقك ، نه كارى را از جانب وى عهده كرده‌ام و نه مالى از او به دست من بوده ، در اين وقت مرا براى چه مىخواهد ، برو وقتى صبح شود پيش او مىآيم . ان شاء الله . » گويد : فرستاده برفت ، صبحگاهان حسين به در پل رفت و كسان به دور وى فراهم آمدند بگفت تا درى را كه از آن ، سوى قصر عبد الله بن على مىرفتند و نيز در بازار يحيى را ببستند و گفت : « اى گروه ، خلافت خداى با گردنفرازى قرين نمىشود و نعمتهاى\r\n( 429 او با جبارى و تكبر همراه نمىشود . محمد مىخواهد دينهايتان را تباه كند و بيعتتان را بشكند و جمعتان را پراكنده كند و عزتتان را به ديگران انتقال دهد ، ديروز يار دزدان بود ، به خدا اگر دير بماند و كارش نيرو گيرد و بال آن به شما رسد و ضرر و زحمت آن در دولت و دعوتتان آشكار شود ، پيش از آنكه آثار شما را ببرد اثر وى را ببريد و پيش از آنكه عزت شما را ناچيز كند عزت وى را ناچيز كنيد . به خدا هر كس از شما وى را نصرت دهد منكوب شود و هر كس از شما به دفاع از او برخيزد كشته شود . خداى دربارهء كسى سستى نمىكند و تحقير پيمانها و شكستن قسمهاى خويش را نمىپذيرد .\r\nگويد : آنگاه بگفت تا از پل عبور كنند كه عبور كردند تا به كوچه باب خراسان رسيدند گروه حربيان و مردم حومهء مجاور در شام فراهم آمدند ، گروهى از سواران نيز از بدويان و غيره سوى حسين شتافتند و مدتى از روز را به سختى نبرد كردند . حسين به همه همراهان از سرداران و خواص خويش گفت پياده شوند كه پياده شدند و با شمشيرها و نيزه ها بدانها پرداختند و سرسختانه با آنها نبرد كردند و پسشان راندند تا از باب الخلد پراكنده شدند .\r\n","description":"","footnote":"","page_name":" 5483 ","page_number":419},
  {"content":"\r\nگويد : پس حسين به روز يكشنبه يازده روز رفته از رجب سال صد و نود و ششم محمد را خلع كرد و روز بعد ، دوشنبه تا هنگام شب براى عبد الله مأمون بيعت گرفت به روز سه شنبه از پس نبردى كه ميان حسين و ياران محمد بود ، عباس بن موسى هاشمى به محمد تاخت و به نزد وى در آمد و از قصر الخلد برونش آورد و به قصر ابو جعفر برد و وى را در آنجا بداشت تا هنگام نماز نيمروز . پس از آن عباس بن موسى به ام جعفر تاخت و به دو گفت كه از قصر خويش به شهر ابو جعفر رود اما او مقاومت كرد . عباس بگفت تا كرسىاى بياوردند و بگفت تا ام جعفر بر آن بنشيند و او را با تازيانه بزد و با وى بدى كرد و سخنان درشت گفت كه بر آن بنشست ، آنگاه بگفت تا وى را با پسرش و فرزندانش به شهر بردند .\r\nگويد : صبحگاه روز بعد كسان از حسين بن على مقررى خواستند . مردم در هم افتادند ، محمد بن ابى خالد بر در شام ايستاد و گفت : « اى مردم به خدا نمىدانم به چه سبب حسين بن على بر ما امارت مىكند و اين كار را بىنظر ما عهده مىكند ! در صورتى كه نه سن وى از ما بيشتر است و نه حرمتش برتر و نه منزلتش والاتر ، ميان ما كس هست كه به زبونى رضا نمىدهد و به مكارى تن نمىدهد ،\r\n( 430 من اول كسم از شما كه پيمان وى را مىشكند و عيب وى مىگويد و به عمل وى اعتراض مىكند ، هر كه راى وى همانند راى من است با من كناره گيرد . » گويد : اسد حربى برخاست و گفت : « اى گروه حربيان اين روزى است كه از پى آن روزهاست . شما خفته‌ايد و خوابتان دراز شده و عقب افتاده‌ايد و ديگران از شما پيشى گرفته‌اند . كسانى به سبب خلع و اسارت محمد شهره شدند ، شما به رهايى و آزادى وى شهره شويد . » گويد : پيرى كهنسال از مردم شايسته بر اسبى بيامد و به مردم بانگ زد : « خاموش شويد . » كه خاموش شدند . گفت : « اى مردم با محمد از آن رو مخالفت مىكنيد كه\r\n","description":"","footnote":"","page_name":" 5484 ","page_number":420},
  {"content":"\r\nمقرريهايتان را بريده است ؟ » گفتند : « نه » گفت : « آيا در بارهء يكى از شما يا يكى از سران و بزرگانتان قصورى كرده ؟ » گفتند : « نمىدانيم . » گفت : « كسى از سرداران شما را معزول كرده ؟ » گفتند . « خدا نكند كه چنين كرده باشد . » گفت : « پس چرا از يارى وى باز مانده‌ايد و دشمن وى را بر تعدى و اسارتش كمك كرده‌ايد ؟ به خدا هيچ قومى خليفهء خويش را نكشتند ، مگر اينكه خدا شمشير كشنده و مرگ نابود كننده را بر آنها تسلط داد . سوى خليفه تان شتابيد و از او دفاع كنيد و با هر كه مىخواهد او را خلع كند و بكشد نبرد كنيد ، » گويد : حربيان به پا خاستند و از هنگام بر آمدن روز تا به وقت زوال خورشيد با حسين بن على و يارانش به سختى نبرد كردند . بسيار كس از ياران وى را زخمدار كردند ، حسين بن على اسير شد ، اسد حربى به نزد محمد در آمد و بندهاى وى را شكست و وى را در مجلس خلافت نشانيد .\r\nگويد : محمد نظر كرد و كسانى را ديد كه لباس نبرد و سپاهيگرى نداشتند و بى سلاح بودند ، بگفت تا به قدر حاجت خويش از سلاح خزينه ها برگرفتند و وعده شان داد و اميدوار كرد ، به همين سبب غوغاييان سلاح بسيار و كالا ، از خز و غيره ، به غارت بردند .\r\nگويد : حسين بن على را پيش محمد بردند كه وى را بر مخالفتى كه كرده بود ملامت كرد و گفت : « مگر پدرت را بر كسان تقدم ندادم و كار سپاه را به دو نسپردم و دست وى را از مال پر نكردم و مقام شما را در ميان مردم خراسان و الا نكردم و منزلتتان را از ديگر سرداران بالا نبردم ؟ » گفت : « چرا . »\r\n","description":"","footnote":"","page_name":" 5485 ","page_number":421},
  {"content":"\r\nگفت : « پس به چه سبب در خور آن شدم كه از اطاعت من به در روى و مردم را بر ضد من بشورانى و به نبرد من دعوتشان كنى ؟ » گفت : « اعتماد به عفو امير مؤمنان و اميد گذشت و تفضل وى . » گفت : « امير مؤمنان دربارهء تو چنين مىكند و ترا به خونخواهى پدرت و مقتولان خاندانت مىگمارد . » گويد : آنگاه خلعتى خواست و به دو پوشانيد\r\n( 431 و اسبها داد و گفت سوى حلوان رود و كارهاى بيرون در خويش را به دو سپرد .\r\nعثمان بن سعيد طايى گويد : از خواص حسين بن على بودم . وقتى محمد از او خشنود شد و سردارى و منزلتش را پس داد ، همراه تهنيت گويان به نزد وى رفتم ، ديدمش كه بر در پل ايستاده بود ، وى را تهنيت و دعا گفتم ، سپس گفتم : « اكنون سرور دو سپاه شده اى و معتمد امير مؤمنان ، سپاس عفو و گذشت را بدار . » و با وى به مزاح سخن كردم كه بخنديد و گفت : « بدين كار سخت دلبسته‌ام ، اگر عمر يارى كند و فتح و ظفرى نصيبم شود . » گويد : آنگاه بر در پل ايستاد و با تنى چند از خادمان و بستگان خويش گريخت .\r\nگويد : محمد ميان كسان ندا داد كه به تعاقب وى بر نشستند و به نزديك مسجد كوثر به دو رسيدند . چون سواران را بديد فرود آمد و اسب خويش را بست و دو ركعت نماز كرد و كمر خويش را ببست و به مقابلهء آنها آمد و چند حمله برد كه در هر حمله هزيمتشان كرد و كس از آنها بكشت ، آنگاه اسبش بلغزيد و او را بيفكند و كسان با نيزه و شمشير ضربت بسيار به او زدند و سرش را بر گرفتند .\r\nعلى بن جبله و به قولى خزيمى ، در اين باب شعرى دارد به اين مضمون :\r\n« خدا كسانى را كه كافر وى شدند « و سر حسين هرثمى را بر گرفتند\r\n","description":"","footnote":"","page_name":" 5486 ","page_number":422},
  {"content":"\r\n« بيجان كند « او را با شمشير يمانى و نيزه ردينى « به تنگنايى سخت بردند « از مخالفت حق ، عزت و امارت اميد داشت « اما آرزومندى « وى را به نوميدى كشانيد . » به قولى محمد وقتى از حسين درگذشت او را به وزارت برداشت و مهر خويش را به دو داد .\r\nحسين بن على ماهانى ، در نيمهء رجب اين سال كشته شد ، ( 432 در مسجد كوثر در يك فرسخى بغداد بر راه نهربين .\r\nبيعت محمد به روز جمعه شانزده روز رفته از رجب همين سال تجديد شد .\r\nحسين دو روز محمد را در قصر ابو جعفر بداشته بود .\r\nدر همان شبى كه حسين بن على كشته شد فضل بن ربيع فرارى شد .\r\nدر همين سال طاهر بن حسين ، هنگامى كه هرثمه بنزد وى رسيد از حلوان سوى اهواز رفت و عامل محمد را بكشت . كسى كه از جانب محمد عامل اهواز بود محمد بن يزيد مهلبى بود . طاهر پيش از آنكه براى نبرد وى آنجا رود سپاهيانى سوى اهواز فرستاد .\r\n\r\nسخن از كشته شدن محمد بن يزيد مهلبى و ورود طاهر به اهواز\r\nاز يزيد بن حارث آورده كه وقتى طاهر در شلاشان فرود آمد ، حسين بن - عمر رستمى را سوى اهواز فرستاد و دستور داد در رفتن شتاب نيارد و بى پيشتاز حركت نكند و جز در محل استوار كه ياران وى آنجا در امان باشند فرود نيايد .\r\n","description":"","footnote":"","page_name":" 5487 ","page_number":423},
  {"content":"\r\nگويد : وقتى حسين رستمى حركت كرد ، خبر گيران طاهر بيامدند و به دو خبر دادند كه محمد بن يزيد مهلبى كه از جانب محمد عامل اهواز بود ، با گروهى بسيار حركت كرده و آهنگ جنديشاپور دارد كه مرز ما بين اهواز و جبل است ، تا اهواز را حفاظت كند و كسانى از ياران طاهر را كه قصد ورود آن داشته باشند مانع شود و لوازم و نيروى كافى دارد .\r\nگويد : طاهر تنى چند از ياران خويش را از جمله محمد بن طالوت و محمد ابن علا و عباس پسر بخاراخذاه و حارث بن هشام و داود بن موسى و هادى بن حفص پيش خواند و دستورشان داد با شتاب بروند تا آغازشان به دنبالهء حسين رستمى برسد اگر محتاج كمك بود وى را كمك دهند ، و اگر سپاهى به مقابلهء وى آمد پشتيبانش باشند .\r\nگويد : اين سپاهها را فرستاد اما هيچكس به مقابلهء آنها نيامد تا نزديك اهواز رسيدند .\r\nگويد : وقتى خبر آنها به محمد بن يزيد رسيد ياران خويش را سان ديد و ضعيفانشان را نيرو داد و پيادگان را بر استران و اسبان نشانيد و بيامد تا در بازار عسكر مكرم فرود آمد و آبادى و آب را پشت سر نهاد ، طاهر بيم كرد كه سوى ياران وى شتابد و قريش بن سبل را به كمك آنها فرستاد ، خود او نيز روان شد تا نزديك آنها رسيد و حسن بن على مأمونى را فرستاد\r\n( 433 و دستور داد به قريش بن شبل و حسين بن عمر رستمى پيوسته شود .\r\nگويد : اين سپاهها برفتند تا در عسكر مكرم به نزديك محمد بن يزيد رسيدند ، وى ياران خويش را فراهم آورد و گفت : « راى شما چيست ؟ در نبرد اين قوم تعلل كنم و از مقابلهء آنها طفره روم يا با آنها نبرد كنم ، به سودم باشد يا به ضررم ؟ به خدا راى من اين نيست كه سوى اهواز بازگردم كه آنجا حصارى شويم و با طاهر نبرد كنيم و كس سوى بصره فرستيم . »\r\n","description":"","footnote":"","page_name":" 5488 ","page_number":424},
  {"content":"\r\nبعض از ياران وى گفتند : « به اهواز باز مىگردى و مزدوران مىگيرى و هر كس از قوم خويش را كه توانستى و با تو بيعت كردند به كار سپاهيگرى وا مىدارى . » گويد : محمد راى آنها را پذيرفت ، قومش نيز از وى تبعيت كردند كه بازگشت ، تا به سوق الاهواز رسيد .\r\nگويد : طاهر نيز به قريش دستور داد كه از پى محمد برود و پيش از آنكه در سوق الاهواز حصارى شود به دو رسد . حسن بن على مأمونى و حسين بن عمر رستمى را گفت كه از پى قريش بروند و اگر محتاج كمك آنها شد كمكش كنند .\r\nگويد : قريش بن شبل از پى محمد بن يزيد برفت ، وقتى محمد از دهكده اى حركت مىكرد ، قريش آنجا فرود مىآمد تا به سوق الاهواز رسيدند . محمد بن يزيد زودتر به شهر رسيد و وارد آن شد و به آبادانى تكيه زد و آن را پشت سر نهاد و ياران خويش را بياراست و به كار نبرد حريفان مصمم شد ، اموالى خواست كه پيش روى او ريختند ، به ياران خويش گفت : « هر كس از شما جايزه و منزلت مىخواهد ، كار خويش را به من بنماياند . » گويد : قريش بن شبل نيز بيامد تا نزديك محمد رسيد و به ياران خويش گفت :\r\n« در جاى خويش و محل صفهاى خويش بمانيد و تا وقتى كه راحت نباشيد با آنها نبرد مكنيد . » كسان وى با نشاط و نيرو با حريفان نبرد كردند ، هر كدام از ياران وى هر چه توانستند سنگ پيش روى خود فراهم آوردند و همين كه محمد بن يزيد سوى آنها عبور كرد ياران وى را با سنگ بىتاب كردند و با تير زخمهاى بسيارشان زدند . گروهى از ياران محمد عبور كردند ، قريش به ياران خويش گفت : « در مقابل آنها پياده شويد . » كه پياده شدند و با آنها نبردى سخت كردند چندان كه بازگشتند و دو گروه به جاى خويش رفتند .\r\nگويد : محمد بن يزيد به تنى چند از وابستگان خويش كه همراهش بودند نگريست و گفت : « رأى شما چيست ؟ »\r\n","description":"","footnote":"","page_name":" 5489 ","page_number":425},
  {"content":"\r\nگفتند : « دربارهء چى ؟ » گفت : « چنين مىبينم كه همراهان من هزيمت شده‌اند ، بيم دارم از يارى من باز مانند و اميد ندارم كه باز گردند . آهنگ آن دارم كه پياده شوم و به خويشتن نبرد كنم ، تا خدا هر چه خواهد مقرر كند ، هر كس از شما مىخواهد برود ، برود . به خدا اينكه باقى بمانيد به نظر من بهتر از آن است كه در محنت بيفتيد و هلاك شويد . » گفتند : « در اين صورت با تو انصاف نكرده‌ايم ، كه ما را از بندگى آزاد كرده اى\r\n( 434 و از حقارت بر آورده اى ، آنگاه از پس ندارى توانگرمان كرده اى و ترا بدين حال واگذاريم ! ما پيش روى تو مىرويم و زير ركاب تو جان مىدهيم ، خدا از پى تو دنيا و زندگى را لعنت كند . » گويد : آنگاه پياده شدند و اسبان خويش را پى كردند و به ياران قريش حمله اى سخت بردند و بسيار كس از آنها را بكشتند و با سنگ سرهاشان را زخمدار كردند . يكى از ياران طاهر بنزد محمد بن يزيد رسيد و با نيزه ضربتى به او زد كه از پاى در آمد . آنگاه چندان ضربت شمشير و نيزه به او زدند كه كشته شد .\r\nيكى از مردم بصره به رثاى محمد شعرى دارد به اين مضمون :\r\n« هر كه از خرسندى به خواب خوش مىرود « من از بىخوابى به رنج درم « جوانمرد رشاد برفت و من از غم وى « دل و گوش خويش را از دست دادم « و ديده‌ام از كار بماند .\r\n« به هنگام حادثه پناهگاه بود .\r\n« كه ابر بهار و باران به دو سپرده بود .\r\n","description":"","footnote":"","page_name":" 5490 ","page_number":426},
  {"content":"\r\n« عيينى با اما وفا كرد « و شمشير بران او را هراسان نكرد « اگر نبود كه بندگان اسير تقديرند « حوادث دهر چگونه به چنين كسى مىرسيد .\r\n« برو به شايستگى كه همه مدت داران « از دنبال به همانجا مىروند كه تو رفتى . » يكى از مهلبيان نيز كه در اين جنگ زخمهاى بسيار خورده بود و دستش قطع شده بود شعرى گفت به اين مضمون :\r\n« خويشتن را ملامتى نكردم « مگر اينكه تاب حركت نداشتم « و ضربت بسيار خورده بودم .\r\n« اگر دستانم به سلامت بود پيش روى وى « نبرد مىكردم و طاهرى ملعون را « ضربت همى زدم .\r\n« جوانمردى كه وقتى در غبار به نبرد مىپرداخت « نمىخواست كه شمشير فرو ماند .\r\n« و كينهء خويش را مىگفت . » هيثم بن عدى گويد : وقتى ابن ابى عيينه به نزد طاهر در آمد شعر خويش را كه چنين آغاز مىشود بر او خواند :\r\n« هر كه به ولايتها مأنوس باشد از آنجا نرود « و هر كه بدانجا الفت نگيرد نماند « تا آنجا كه گويد :\r\n« آزرده نشدم مگر از غم يكى\r\n","description":"","footnote":"","page_name":" 5491 ","page_number":427},
  {"content":"\r\n« كه در دل است و به زبان نمىآيد . » طاهر لبخند زد ، آنگاه گفت : « به خدا من نيز چون تو از اين آزرده شدم و از آنچه غمين شدى غمين شدم ، آنچه را رخ داد خويش نداشتم ، اما مرگ رخ دادنى ست و حادثات فرو مىآيد .\r\n( 435 به خاطر تأييد خلافت و قيام به حق اطاعت ناچار بايد روابط را بريد و از سپاس خويشان چشم پوشيد . » راوى گويد : پنداشتيم كه محمد بن يزيد را منظور داشت .\r\nعمر بن اسد گويد : طاهر از آن پس كه محمد بن يزيد را بكشت در اهواز ماند و عاملان خويش را به ولايتهاى آنجا فرستاد و بر يمامه و بحرين و عمان كه مجاور اهواز است و مجاور ولايت بصره عاملان گماشت . آنگاه از راه خشكى سوى واسط روان شد كه در آن وقت سندى بن يحيى حرشى آنجا بود با هيثم نايب خزيمة بن خازم .\r\nهمچنانكه طاهر نزديك مىشد پادگانها و عاملان يكى پس از ديگرى در هم مىريخت كه محل كار خويش را رها مىكردند و از آنجا مىگريختند تا وقتى كه طاهر به واسط نزديك شد ، سندى بن يحيى و هيثم ياران خويش را ندا دادند و آنها را به نزد خويش فراهم آوردند و آهنگ نبرد كردند . هيثم بن شعبه اسبدار خويش را بگفت تا اسبان وى را زين كند . كه اسبى را به دو نزديك كرد . در اسبان نگريستن گرفت .\r\nعده اى سوى وى آمدند ، اسبدار تغير و هراس را در چهره وى بديد و گفت :\r\n« اگر قصد فرار دارى بر همين نشين كه به كار دويدن آماده تر است و براى سفر نيرومندتر . » گويد : هيثم بخنديد و گفت : « اسب فرار را نزديك بيار كه اين طاهر است و فرار كردن از او مايهء ننگ ما نيست . » گويد : پس هيثم و سندى واسط را ترك كردند و از طاهر گريختند و او وارد واسط شد ، اما بيم كرد كه اگر هيثم و سندى زودتر به فم الصلح برسند آنجا حصارى شوند ، پس محمد بن طالوت را روانه كرد و دستور داد زودتر از آنها به فم الصلح\r\n","description":"","footnote":"","page_name":" 5492 ","page_number":428},
  {"content":"\r\nرسد و اگر خواستند وارد آنجا شوند مانعشان شود . يكى ديگر از سرداران خود را نيز به نام احمد بن مهلب سوى كوفه فرستاد كه در آن وقت عباس بن موسى هادى عامل آنجا بود .\r\nگويد : وقتى خبر احمد بن مهلب به عباس رسيد محمد را خلع كرد و اطاعت خويش و بيعت مأمون را براى طاهر نوشت .\r\nگويد : سواران طاهر در فم النيل جاى گرفتند و او بر ما بين واسط و كوفه تسلط يافت . منصور بن مهدى نيز كه از جانب محمد عامل بصره بود اطاعت خويش را به طاهر نوشت .\r\nگويد : آنگاه طاهر حركت كرد تا در طرنايا فرود آمد و دو روز آنجا بماند اما آنجا را مناسب اردوگاه نديد و بگفت تا پلى بستند و خندقى بكندند و نامه هاى خويش را دربارهء ولايتدارى سوى عاملان فرستاد .\r\nگويد : بيعت منصور بن مهدى در بصره و بيعت عباس بن موسى هادى\r\n( 436 در كوفه و بيعت مطلب بن عبد الله در موصل ، براى مأمون و خلع كردن محمد در رجب سال صد و نود و ششم رخ داد .\r\nبه قولى كسى كه هنگام نزول طاهر از جانب محمد عامل كوفه بود فضل بن - عباس بود .\r\nابو جعفر گويد : وقتى آن كسان كه گفتم بيعت مأمون و خلع محمد را به طاهر نوشتند ، طاهر آنها را در محلشان به جاى نهاد . داود بن عيسى هاشمى را نيز بر مكه و مدينه گماشت ، يزيد بن جرير بجلى را ولايتدار يمن كرد ، حارث بن هشام و داود بن موسى را نيز سوى قصر بن هبيره فرستاد .\r\nدر اين سال طاهر بن حسين مداين را از ياران محمد گرفت سپس از آنجا سوى صرصر رفت و پلى بست و به صرصر رسيد .\r\n","description":"","footnote":"","page_name":" 5493 ","page_number":429},
  {"content":"\r\n\r\nسخن از اينكه چگونه طاهر وارد مداين شد و چگونه سوى صرصر رفت ؟\r\nگويند : وقتى كه طاهر ، حارث بن هشام و داود بن موسى را سوى قصر بن هبيره فرستاد و محمد از كار عامل خويش بر كوفه خبر يافت ، كه وى را خلع كرده و با مأمون بيعت كرده ، محمد بن سليمان سردار و محمد بن حماد بربر را فرستاد و دستورشان داد كه در قصر به حارث و داود شبيخون بزنند . به آنها گفته شد اگر از راه بزرگ برويد اين از آنها نهان نمىماند ، راه را كوتاه كنيد و سوى فم الجامع رويد كه محل بازار است و اردوگاه ، و در آنجا فرود آييد و اگر خواستيد ، به آنها شبيخون بريد كه نزديكشان رسيده‌ايد .\r\nگويد : آنها كسان را از ياسريه به فم الجامع فرستادند ، خبر به حارث و داود رسيد كه با سواران زبده برنشستند و پيادگان را فراهم آوردند و از گدارى كه در سوراء بود سوى آنها كه پهلوى سوراء فرود آمده بودند عبور كردند و با آنها نبردى سخت كردند . طاهر محمد بن زياد و بصير بن خطاب را به كمك حارث و داود فرستاد كه سپاهها در جامع فراهم آمدند و برفتند تا ما بين نهر درقيط و جامع با محمد بن سليمان و محمد بن حماد مقابل شدند و نبردى بسيار سخت كردند كه بغداديان هزيمت شدند ،\r\n( 437 محمد بن سليمان فرارى شد و سوى دهكدهء شاهى رفت و از فرات گذشت و از راه صحرا سوى انبار رفت . محمد بن حماد نيز به بغداد بازگشت .\r\nيزيد بن حارث گويد : وقتى محمد بن حماد بربر وارد بغداد شد محمد مخلوع ، فضل بن موسى هاشمى را به كوفه فرستاد و وى را ولايتدار آنجا كرد و ابو السلاسل و اياس حرابى و جمهور بخارى را نيز به دو پيوست و دستور داد كه در رفتن شتاب كند .\r\n","description":"","footnote":"","page_name":" 5494 ","page_number":430},
  {"content":"\r\nگويد : فضل روان شد و چون از نهر عيسى گذشت اسبش بلغزيد كه از آن بگشت و بر اسب ديگر نشست و فال بد زد و گفت : « خدايا در اين سفر از تو بركت مىخواهم . » گويد : خبر به طاهر رسيد كه محمد بن علاء را فرستاد و به حارث بن هشام و داود بن موسى نوشت كه مطيع وى باشند . محمد بن علاء در دهكدهء اعراب با فضل مقابل شد ، فضل كس به نزد او فرستاد كه : « من شنوا و مطيع طاهرم ، بيرون شدن من از روى حيله با محمد بود ، راه را بر من بگشاى تا سوى طاهر روم . » محمد به دو گفت : « نمىدانم چه مىگويى و آن را نمىپذيرم و منكر آن نيز نمىشوم اگر آهنگ امير طاهر دارى به پشت سر خويش بازگرد و راه كوتاهتر و آسانتر را پيش گير . » گويد : فضل بازگشت ، محمد به ياران خويش گفت : « محتاط باشيد كه من از مكر اين ايمن نيستم . » چيزى نگذشت كه فضل تكبير گفت كه مىپنداشت محمد بن - علاء از او ايمن است اما وى را آماده يافت ، نبردى بسيار سخت كردند ، فضل از اسب بيفتاد ، ابو السلاسل به دفاع از او نبرد كرد تا بر نشست و به دو گفت : « اين وضع را به نزد امير مؤمنان ياد كن . » گويد : ياران محمد بن علاء به ياران فضل حمله بردند و هزيمتشان كردند و پيوسته از آنها مىكشتند تا به كوثى رسيدند . در اين نبرد اسماعيل بن محمد قرشى و جمهور بخارى اسير شدند .\r\nگويد : طاهر سوى مداين رفت كه سپاهى بسيار از سواران محمد آنجا بودند كه سالارشان برمكى بود كه آنجا حصارى شده بود و هر روز كمك و صله ها و خلعتها از جانب محمد به دو مىرسيد . وقتى طاهر نزديك مداين رسيد كه دو فرسنگ با آنجا فاصله داشت ، پياده شد و دو ركعت نماز كرد و تسبيح بسيار گفت . آنگاه گفت : « خدايا از تو ظفرى مىخواهيم همانند ظفر مسلمانان به روز مداين . »\r\n","description":"","footnote":"","page_name":" 5495 ","page_number":431},
  {"content":"\r\n( 438 گويد : آنگاه طاهر ، حسن بن على مأمونى و قريش بن شبل را روانه كرد .\r\nهادى بن حفص را نيز بر مقدمهء خويش گماشت و روان شد و چون ياران برمكى صداى طبلهاى وى را شنيدند ، اسبان را زين كردند و آرايش آغاز كردند و كسانى كه پيش روى جماعت بودند به آخرشان مىپيوستند ، برمكى مىخواست صفها را مرتب كند و چون صفى را مرتب مىكرد درهم مىريخت و كارشان آشفتگى گرفت كه گفت : « خدايا از فروماندگى به تو پناه مىبريم . » آنگاه به دنباله دار خويش گفت :\r\n« راه كسان را باز بگذار كه من سپاهى مىبينم كه خيرى به نزدشان نيست . » پس سپاهيان از هم پيشى ميگرفتند و با شتاب راه بغداد گرفتند .\r\nگويد : آنگاه طاهر در مداين فرود آمد و قريش بن شبل و عباس پسر بخاراخذاه را سوى در زيجان فرستاد ، احمد بن سعيد حرشى و نصر بن منصور مالكى بر كنار نهر ديالى اردو زده بودند و نگذاشتند ياران برمكى سوى بغداد عبور كنند .\r\nطاهر پيش رفت تا به در زيجان مقابل احمد و نصر بن منصور رسيد و كسانى را سوى آنها فرستاد كه در ميانشان نبرد چندانى نرفت و هزيمت شدند . طاهر راه چپ گرفت و سوى صرصر رفت و بر آن پل بست و همانجا فرود آمد .\r\nدر اين سال داود بن على عامل مكه و مدينه ، محمد را خلع كرد ( وى در آن وقت از جانب محمد عامل اين دو شهر بود ) و براى مأمون بيعت كرد و در مكه و مدينه از كسان براى وى بيعت گرفت و اين را به طاهر و مأمون نوشت آنگاه به خويشتن پيش مأمون رفت .\r\n\r\nسخن از خلع محمد به وسيلهء داود ابن عيسى و اينكه چگونه بود ؟\r\nگويند : وقتى خلافت به محمد رسيد داود بن عيسى را به مكه و مدينه فرستاد و عامل رشيد را از مكه معزول كرد . عامل رشيد بر مكه محمد بن عبد الرحمان\r\n","description":"","footnote":"","page_name":" 5496 ","page_number":432},
  {"content":"\r\nمخزومى بود كه نماز و حادثات آنجا و قضاوت ما بين مردمش با وى بود كه با آمدن داود بن عيسى از همه معزول شد بجز قضا كه وى را بر قضا به جاى نهاد . داود همچنان از جانب محمد ولايتدار مكه و مدينه بود ، به سال صد و نود و سوم و چهارم و پنجم سالار حج نيز بود و چون سال صد و نود و ششم در آمد خبر يافت كه عبد الله مأمون برادر خويش را خلع كرده\r\n( 439 و از عمل طاهر با سرداران محمد نيز خبر يافت .\r\nراوى گويد : و چنان بود كه محمد به داود بن عيسى نوشته بود و دستور داده بود كه عبد الله مأمون را خلع كند و براى پسر وى موسى بيعت بگيرد و نيز محمد كس سوى آن دو نامه كه رشيد نوشته بود و در كعبه آويخته بود فرستاده بود و آن را گرفته بود ، و چون چنين كرد داود پرده داران كعبه و قرشيان و فقيهان را با كسانى كه شاهد مضمون دو مكتوب شده بودند - و يكيشان خود داود بود - فراهم آورد و گفت : « مىدانيد كه رشيد به وقتى كه با دو پسرش بيعت كرديم به نزد بيت الله الحرام ، از ما و شما چه پيمان و قرارها گرفت كه با مظلومشان باشيد ، بر ضد ظالم ، با تعدى ديده باشيد بر ضد متعدى ، و با خيانت ديده باشيد بر ضد خيانتگر . ديده‌ايم و ديده‌ايد كه محمد با دو برادر خويش عبد الله مأمون و قاسم مؤتمن ستم و تعدى و خيانت آغاز كرد و آنها را خلع كرد ، با پسر خويش كودك شيرخوارهء صغير كه هنوز از شير بازش نگرفته‌اند بيعت كرد و دو شرطنامه را به عصيان از كعبه برون آورد و به آتش بسوخت . راى من اين است كه وى را خلع كنم و با عبد الله مأمون بيعت خلافت كنم كه مظلوم و تعدى ديده است . » مردم مكه گفتند : « راى ما تابع راى تو است ما نيز با تو وى را خلع مىكنيم . » گويد : با مردم مكه نماز نيمروز را وعده نهاد و كس فرستاد كه در دره هاى مكه بانگ زند كه نماز جماعت به پا مىشود . و چون وقت نماز نيمروز شد ، و اين به روز پنجشنبهء بيست و هفت روز رفته از رجب سال صد و نود و ششم بود ، داود\r\n","description":"","footnote":"","page_name":" 5497 ","page_number":433},
  {"content":"\r\nابن عيسى برون شد و نماز نيمروز را با مردم بكرد ، منبر را براى وى ما بين ركن و مقام نهاده بودند كه بر آن بالا رفت و بر آن نشست و بگفت تا سران و بزرگان قوم به منبر نزديك شدند . داود سخنگويى گشاده زبان بود و صدايى رسا داشت . وقتى مردم فراهم آمدند به سخن ايستاد و گفت : « ستايش خدا را كه مالك ملك است و ملك را به هر كه را خواهد زبون كند كه همه خير به دست اوست و به همه چيز تواناست [ 1 
  ] » شهادت مىدهم كه خدايى جز خداى يگانه نيست كه بىهمتاست و بىشريك و به پا دارندهء عدالت . خدايى جز او نيست كه نيرومند است و حكيم . شهادت مىدهم كه محمد بنده و فرستادهء اوست كه او را با دين فرستاد و پيمبران را به دو ختم كرد و او را رحمت جهانيان كرد كه خداى در ميان متقدمان و متأخران بر او درود گويد .\r\n« اما بعد : اى مردم مكه ، شما اصليد و فرع و عشيره و خاندان و شريكان نعمت ، كه واردان خدا سوى شهر شما مىآيند و مسلمانان به قبلهء شما رو مىكنند .\r\nمىدانيد كه رشيد ، هارون ، كه رحمت و درود خدا بر او باد هنگامى كه ميان شما براى دو پسرش محمد و عبد الله بيعت گرفت از شما پيمان و قرار گرفت\r\n( 440 كه مظلومشان را بر ضد ظالم و تجاوز ديده را بر ضد متجاوز و خيانت ديده را بر ضد خائن يارى كنيد . آگاه باشيد كه شما دانسته‌ايد و ما نيز دانسته‌ايم كه محمد بن هارون ظلم و تجاوز و خيانت آغاز كرده و خلاف شرايطى كه در دل بيت الله الحرام عهده كرده بود عمل كرده و بر ما و شما رواست كه وى را از خلافت خلع كنيم و آن را به مظلوم تجاوز ديده خيانت ديده بدهيم ، آگاه باشيد كه من شما را بشهادت مىگيرم\r\n\r\n","description":"","footnote":"\r\n[ 1 
  ] قُلِ اللَّهُمَّ مالِكَ الْمُلْكِ تُؤْتِي الْمُلْكَ من تَشاءُ وَتَنْزِعُ الْمُلْكَ مِمَّنْ تَشاءُ وَتُعِزُّ من تَشاءُ وَتُذِلُّ من تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ 3 : 26 سوره آل عمران آيه 26\r\n","page_name":" 5498 ","page_number":434},
  {"content":"\r\nكه محمد بن هارون را خلع مىكنم چنان كه اين كلاه خويش را از سرم بر مىدارم . » و كلاهش را از سرش برداشت و آن را به طرف يكى از خدمه كه زير دست وى نشسته بود افكند . كلاه از قطعات برد مزين به هم پيوسته بود به رنگ قرمز . يك كلاه سياه هاشمى آوردند كه آن را به سر نهاد سپس گفت : « با عبد الله مأمون امير - مؤمنان به خلافت بيعت مىكنم ، براى بيعت با خليفهء خويش برخيزيد . » گويد : جمعى از سران يكايك به نزد وى بر منبر بالا رفتند و به خلافت عبد الله مأمون و خلع محمد بيعت كردند ، پس از آن از منبر فرود آمد .\r\nوقت نماز پسين رسيده بود كه با مردم نماز كرد . آنگاه به يك سوى مسجد نشست . مردمان گروه گروه با وى بيعت مىكردند ، مكتوب بيعت را براى آنها مىخواند و دست به دست وى مىزدند . چند روز چنين كرد ، به سليمان بن داود كه در مدينه جانشين وى بود نوشت و دستور داد كه با مردم مدينه نيز چنان كند كه وى با مردم مكه كرده بود يعنى خلع محمد و بيعت براى عبد الله مأمون .\r\nگويد : و چون جواب بيعت از مدينه به نزد داود آمد كه در مكه بود بىتأمل به خويشتن با جمعى از فرزندان خويش به آهنگ مأمون كه در مرو بود حركت كرد از راه بصره ، سپس از راه فارس ، سپس از كرمان تا در مرو به مأمون رسيد و معلوم وى داشت كه با وى بيعت كرده و محمد را خلع كرده و مردم مكه و مدينه بدين كار پرداخته‌اند . مأمون از اين خرسند شد و بركت مكه و مدينه را مايهء ميمنت شمرد كه نخستين كسان بودند كه با وى بيعت كرده بودند ، و نامه اى نرم و ملاطفت آميز به آنها نوشت و ضمن آن وعده خيرشان داد و اميدوارشان كرد و بگفت تا فرمانى براى داود بنويسند براى مكه و مدينه و اعمال آن از نماز و كمكها و خراج ، ولايتدارى عك را نيز بر آن افزود و سه پرچم براى او بست و به رى نوشت كه پانصد هزار درم به او كمك دهند .\r\nگويد : داود بن عيسى با شتاب برون شد كه به حج برسد ، برادرزاده اش عباس بن موسى نيز با وى بود ، ( 441 مأمون سالارى حج را به عباس بن موسى داده بود\r\n","description":"","footnote":"","page_name":" 5499 ","page_number":435},
  {"content":"\r\nكه با عموى خويش داود برفتند تا به بغداد رسيدند به نزد طاهر بن حسين كه حرمتشان كرد و تقرب داد و نيك يارى كرد و يزيد بن جرير قسرى را كه ولايتدار يمن كرده بود همراه آنها فرستاد و سپاهى بسيار با وى فرستاده يزيد بن جرير ، براى آنها تعهد كرد كه قوم و عشيرهء خويش را كه شاهان و اشراف يمن بودند استمالت كند كه محمد را خلع كنند و با عبد الله مأمون بيعت كنند .\r\nگويد : پس همگى برفتند تا وارد مكه شدند ، هنگام حج رسيد و عباس بن - موسى مراسم حج را به پا داشت و چون از حج باز آمدند ، عباس برفت تا به نزد طاهر بن حسين رسيد كه محمد را در محاصره داشت . داود بن على بر كار خويش در مكه و مدينه بماند ، يزيد بن جرير سوى يمن رفت و مردمش را به خلع محمد و بيعت عبد الله مأمون خواند و نامه اى از طاهر بن حسين بر آنها خواند كه وعدهء عدل و انصافشان مىداد و به اطاعت مأمون ترغيبشان مىكرد و از عدالتى كه مأمون بر رعيت خويش گسترده بود خبرشان مىداد .\r\nگويد : مردم يمن بيعت مأمون را پذيرفتند و از آن خوشدل شدند ، براى مأمون بيعت كردند و محمد را خلع كردند . يزيد بن جرير با آنها رفتار نكو پيش گرفت و عدالت و انصاف نمود و به مأمون و طاهر بن حسين نوشت كه بيعت را پذيرفته‌اند .\r\nدر اين سال محمد در رجب و شعبان نزديك به چهار صد پرچم براى سرداران مختلف بست و على بن محمد نهيكى را بر همگيشان امارت داد و دستورشان داد كه سوى هرثمة بن اعين روند كه حركت كردند و در ماه رمضان در جللتا چند ميلى نهروان تلاقى كردند كه هرثمه هزيمتشان كرد و على بن محمد نهيكى را اسير كرد و او را سوى مأمون فرستاد آنگاه هرثمه حركت كرد و در نهروان جاى گرفت .\r\nدر اين سال گروهى بسيار از سپاهيان طاهر از محمد امان خواستند و سپاه\r\n","description":"","footnote":"","page_name":" 5500 ","page_number":436},
  {"content":"\r\nطاهر آشفته شد .\r\n( 442 محمد بر كسانى از ياران طاهر كه به نزد وى رفته بودند مال فراوان پخش كرد و ريشهايشان را از بوى خوش بيندود ، به همين سبب سرداران بوى خوش نام گرفتند .\r\n\r\nسخن از اينكه چرا ياران طاهر از محمد امان مىخواستند و سرانجام آن ؟\r\nيزيد بن طاهر گويد : وقتى طاهر سوى نهر صرصر رفت آنجا ببود و در كار نبرد محمد و مردم بغداد سخت بكوشيد و هر سپاهى سوى وى رفت آن را هزيمت كرد .\r\nاما مال و جامه ها كه محمد مىداد به نزد ياران طاهر اهميت يافت و نزديك پنجهزار كس از مردم خراسان و پيوستگانشان از سپاه طاهر برون شدند كه محمد از رفتنشان خرسند شد و وعده داد و اميدوارشان كرد و نامهايشان را جزو هشتاديها تبت كرد .\r\nگويد : چند ماهى بر اين حال ببودند ، محمد جمعى از حربيان و ديگران را كه در خور وظايف سردارى بودند ، سردار كرد و پرچم برايشان بست و سوى دهكده شاهى و نهروان فرستاد . حبيب بن جهم نمرى بدوى با يارانش سوى آنها فرستاده شد اما نبردى چندان در ميانه نرفت .\r\nگويد : محمد تنى چند از سرداران بغداد را پيش خواند و آنها را سوى ياسريان و كوثريان و شيبانيان فرستاد ، آذوقه براى آنها فرستاد و به مقررى كمك داد و آنها را حفاظ كسانى كرد كه پشت سرشان بودند . و نيز محمد جاسوسان ميان ياران طاهر پراكند و نهانى نامه براى سران سپاه فرستاد و تطميع و ترغيبشان كرد كه بر طاهر بشوريدند و بسيار كس از آنها از محمد امان خواستند ، هر ده كس از آنها طبلى داشتند كه سر و صدا كردند و غوغا كردند و برفتند تا به نزديك نهر صرصر رسيدند .\r\n","description":"","footnote":"","page_name":" 5501 ","page_number":437},
  {"content":"\r\nگويد : طاهر ، ياران خويش را دسته ها كرد و بر هر دسته مىگذشت و مىگفت :\r\n« كثرت اينان كه مىبينيد فريبتان ندهد و امان خواستن آنها مانع كارتان نشود كه ظفر قرين اخلاص و ثبات است و فيروزى همراه صبر ، بسا گروه اندك كه به اذن خداى بر گروه بسيار غلبه يافته و خدا يار صابران است [ 1 
  ] . » گويد : آنگاه دستورشان داد كه پيشروى كنند كه پيشروى كردند و لختى با شمشيرها ضربت زدند ، آنگاه خدا به شانه هاى مردم بغداد زد كه پشت بكردند و هزيمت شدند و جاى اردوگاهشان را خالى كردند و ياران طاهر هر چه را از مال و سلاح در آن بود به غارت بردند .\r\nگويد : خبر به محمد رسيد و دستور داد تا عطيه دادن آغاز كردند و خزينه ها بيرون آوردند و صله ها داد ، مردم حومه ها را فراهم آورد و كسان را به خويشتن از نظر گذرانيد و هر كه را نكو منظر و نيك رونق مىديد به دو خلعت مىپوشيد و سردار مىكرد ، هر كه سردار مىشد ريش وى با بوى خوش آكنده مىشد و همينان بودند\r\n( 443 كه سرداران بوى خوش نام گرفتند .\r\nگويد : به سرداران نوكار خويش هر كدام پانصد درم داد و يك شيشه بوى خوش . به سپاهيان و ياران سرداران چيزى نداد ، خبرگيران و جاسوسان طاهر اين را به دو خبر دادند كه كس فرستاد و به آنها نامه نوشت و وعده داد و استمالتشان كرد و كوچكتران را بر ضد بزرگتران تحريك كرد كه به روز چهار شنبه شش روز رفته از ذى حجه سال صد و نود و ششم بر محمد بشوريدند .\r\nيكى از ابناء بغدادى در اين باب شعرى گفت به اين مضمون :\r\n« به امين بگوى خدا را به ياد آرد « كه سپاه را چيزى نپراكند ، مگر بوى خوش « طاهر كه جانم به فداى او باد\r\n\r\n","description":"","footnote":"\r\n[ 1 
  ] كَمْ من فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ الله وَالله مَعَ الصَّابِرِينَ 2 : 249 سوره . بقره . آيه . 249\r\n","page_name":" 5502 ","page_number":438},
  {"content":"\r\n« با ملايمت و لوازم كافى « زمام ملك را به كف آورد « و با گروه سركش نبرد مىكند « اى پيمان شكنى كه پيمان شكستنش « او را به تسليم كشانيد « و عيوب وى از خباثتش نمايان است « شير با حمله هاى خويش بيامد « همراه شيران خون آشام « فرار كن اما از كسى همانند وى « مفرى نيست ، مگر « سوى جهنم يا سوى هاويه . » گويد : وقتى سپاهيان آشوب كردند و كار بر محمد تنگ شد با سرداران خويش مشورت كرد كه به دو گفتند : « قوم را درياب و كار خويش را جبران كن كه قوام ملك تو به سپاه است و پس از خداى آنها بودند كه در ايام حسين ملك را به تو پس دادند ، دليرى و سرسختى آنها را دانسته اى . » گويد : اما در كار آنها لجاجت كرد و بگفت تا با آنها نبرد كنند و تنوخى و ديگر امان يافتگان و سپاهيانى را كه با وى بودند سوى آنها فرستاد . قوم به نبرد پرداختند طاهر به آنها پيام داد و آنها به طاهر پيام دادند كه از آنها گروگان گرفت كه مطيع وى باشند آنگاه نامه نوشت و آنها را امان داد و مال داد .\r\nگويد : پس از آن طاهر پيش رفت و به روز سه شنبه دوازده روز رفته از ذى حجه به بستانى رسيد كه بر در انبار بود و با سرداران و سپاهيان و ياران خويش در آنجا فرود آمد . كسانى از سرداران و سپاهيان محمد نيز كه از طاهر امان يافته بودند در بستان و حومه ها فرود آمدند كه همگى را به هشتاديها پيوست ، سرداران خاص و فرزندانشان را\r\n","description":"","footnote":"","page_name":" 5503 ","page_number":439},
  {"content":"\r\nدو برابر داد و به آنها و بسيارى از مردانشان چيز داد .\r\nگويد : زندانيان از زندانها نقب زدند و از آن برون شدند ، كسان به فتنه افتادند و مردم خبيث و بد كاره به اهل صلاح تاختند ، بدكاره عزت يافت و مؤمن ذليل شد و صالح به محنت افتاد و وضع مردمان بد شد ، مگر كسانى\r\n( 444 كه در اردوى طاهر بودند كه مراقب حالشان بود كه دست بىخردان و بد كاران را باز نمىگذاشت و با آنها سختى مىكرد .\r\nگويد : طاهر صبح و شب نبرد كرد چندان كه دو گروه فروماندند و ولايت به ويرانى رفت .\r\nدر اين سال عباس بن موسى از جانب طاهر سالار حج شد ، و براى مأمون دعاى خلافت گفت و اين نخستين بار بود كه در موسم حج در مكه و مدينه براى وى دعاى خلافت گفته مىشد .\r\n( 445 آنگاه سال صد و نود و هفتم در آمد .\r\nپايان جلد دوازدهم\r\n\r\n","description":"","footnote":"","page_name":" 5504 ","page_number":440}
  ]